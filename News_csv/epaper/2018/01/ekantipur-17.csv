शीर्षक,विवरण
नयाँ सीमा स्तम्भले नेपाली भूभाग भारतमा,"वीरगन्ज सीमा स्तम्भ निर्माण गर्ने क्रममा वीरगन्ज महानगरपालिका१ बजार छपकैयाँको ५० बिघा नेपाली भूभाग भारतमा पर्ने भएको छ । वर्षौंदेखि भोगचलन गर्दै आएको जग्गामा एक्कासि सीमा स्तम्भ गाडिएपछि स्थानीय बासिन्दा आश्चर्यमा परेका छन् । नेपालभारत संयुक्त सीमा सर्वेक्षण टोलीले स्तम्भ ३९१ र ३९२ अन्तर्गतका सहायक स्तम्भ निर्माण गर्ने क्रममा उक्त क्षेत्रको भूभाग भारततिर पर्ने भएको हो । उक्त जग्गाको नेपाली लालपुर्जा छ । जग्गाधनीले मालपोत कर तिर्दै आएका छन् । नागरिकता र लालपुर्जाले नेपाली नागरिक भए पनि जग्गा भारतमा पर्ने भएपछि स्थानीय आश्चर्यमा परेका छन् । कतिले केही वर्षअघि मात्र जग्गा खरिद गरेका थिए । नेपालभारत सीमासँगै बगेको सिरिसिया खोलाको धार परिवर्तन भएसँगै भारतीय पक्षले सीमा स्तम्भ राख्ने स्थान पनि परिवर्तन गरेको स्थानीयको दाबी छ । ८६ वर्षीय महावीर दासका अनुसार अहिलेको सीमा सर्वेक्षण टोलीले साविक स्तम्भभन्दा झन्डै ५० मिटरदेखि एक सय मिटरसम्म नेपालभित्रको भूमिमा नयाँ स्तम्भ राखेको छ । पुरानो ठाउँमा राखिएका सीमा स्तम्भ देखाउँदै दासले भने, वर्षौंदेखि हामीले जोतेको जग्गामा एक्कासि पिलर गाडेका छन् ।खोला पारि पनि नेपालीको जग्गा छ । त्यहाँ जान खोलामाथि निर्माण गरिएको बाँसको लच्का भारतीय सीमा सुरक्षा बलले हटाइदिने गरेका छन् । दासका अनुसार २०२२ सालको नापीका बेलादेखि नै बजार छपकैयाँका बासिन्दाको नाममा रहेको जग्गामा अहिले टोलीले स्तम्भ राखिरहेको छ । नेपालभारत सीमा व्यवस्थापनका लागि बजार छपकैयामा पर्ने मूल स्तम्भ (जंगे पिलर) ३९१ को ३८ र ३९ तथा ३९२ को ७, ८, ९, १०, २७ र २८ नम्बरको सहायक स्तम्भ नेपाली भूभागमा परेपछि स्थानीयले विरोध गरेका छन् । पुस्तौंदेखि भोगचलन गर्दै आएको नम्बरी जग्गा गुमाउनुपर्दा राज्यले ठगेको महसुस भइरहेको छ, दासले भने, न्यायका लागि कसलाई गुहार्ने । नेपाली भूभाग थिएन भने हामीलाई लालपुर्जा किन दिइयो, राज्यले हामीसँग कर किन उठायो ? काठमाडौं सातदोबाटोस्थित एक गैरसरकारी संस्थामा कार्यरत बद्री साह कानु माघी पर्वका लागि गत साता घर आएका थिए । बाजेको पालादेखिको नम्बरी जग्गामा सीमा सर्वेक्षण टोलीले पिलर गाड्न थालेकाले घरमा तनाव थियो, मंगलबार पिलर गाड्ने ठाउँको लालपुर्जा देखाउँदै उनले भने, टोलीलाई रोक्न प्रयास गर्दा देशविरोधी कार्य हुने भन्दै उल्टै कारबाहीको धम्की दिन्छन् । १४ वर्षअघि रवीन्द्र महतो कोइरीले प्रतिकट्ठा २ लाख पचास हजार रुपैयाँमा खरिद गरेको ४ कट्ठा जग्गामा पनि पिलर राख्न टोलीले माटो खनेको छ । वडा १ को कित्ता नम्बर १४ र ४८ मैले ०६० सालमा पानवादेवी कानुसँग खरिद गरेको थिएँ, कोइरीले भने, अहिले उक्त क्षेत्रमा धुरकै साढे दुई लाख रुपैयाँमा खरिदबिक्री भइरहेको छ । लाखौंको सम्पत्तिमा पिलर राख्न टोलीले माटो खन्न थालेपछि कोइरी लगायतका पीडितले जिल्ला प्रशासन कार्यालयमा निवेदन दिएका छन् । अहिले निर्माण भइरहेको सीमा स्तम्भले वीरगन्ज महानगरपालिका१ को मात्र करिब ५० बिघा जग्गा भारतमा पर्ने स्थानीयले जानकारी दिए । खोला किनारका अधिकांश नम्बरी जग्गा बैंकमा राखेर पैसा निकाल्नेहरू अहिले जग्गा दाबी गर्न आएका छैनन्, कोइरीले भने, नत्र पीडितको संख्या अझै बढ्थ्यो । दुवै देशको सहमतिअनुसार नक्सांकनको काम भएकाले यसमा भारततर्फका जग्गा पनि नेपाली भूभागमा परेको सर्भेका कर्मचारी बताउँछन् । नयाँ पिलर गाड्ने क्रममा भूमि गुमेका स्थानीयले पुरानो नक्साबमोजिम नक्सांकन गर्न माग राखेका छन् । पर्साका प्रमुख जिल्ला अधिकारी विनोदप्रकाश सिंहले नेपालतर्फका टोली प्रमुखलाई समस्याबारे जानकारी गराएको बताए । टोली प्रमुख वीरगन्ज आएपछि सरोकारवाला निकायलाई राखेर स्थलगत निरीक्षण गर्छौं, उनले भने, १८४० को नक्साअनुसार सीमामा स्तम्भ राख्ने कार्य भइरहेको छ । सीमामा भूमि गुमाउनेहरूका लागि राज्यले उचित व्यवस्थापन गरिदिन स्थानीय प्रशासनले प्रक्रिया थाल्ने छ । अहिले भूमि मिचिएको देखिए पनि १८४० को नक्साअनुसार संयुक्त टोलीले सीमा व्यवस्थापन गरिरहेको प्रजिअ सिंहले बताए ।"
मनाङेलाई ५ वर्ष जेल,"काठमाडौं मनाङबाट प्रदेशसभा सदस्य निर्वाचित दीपक मनाङेलाई सर्वोच्च अदालतले ५ वर्ष कैद सजाय हुने तत्कालीन पुनरावेदन अदालत पाटनको फैसला सदर गरेको छ । न्यायाधीशहरू दीपकराज जोशी र पुरुषोत्तम भण्डारीको संयुक्त इजलासले मंगलबार तत्कालीन पुनरावेदन अदालत पाटनको आदेशलाई सदर गरेको सहन्यायाधिवक्ता रमा पराजुलीले बताइन् । हालसम्म अदालतले तोकेको कैद सजाय भुक्तान नगरेका कारण मनाङे अब कारावास बस्नुपर्नेछ ।२०६१ सालमा चक्रेमिलन लगायत समूहलाई दीपक मनाङे समूहले खुकुरी प्रहार गरेको थियो । मनाङे समूहको आक्रमणबाट चक्रे मिलनको टाउकोमा गम्भीर चोट लागेको थियो भने हात चुँडिएको थियो । उपचारपछि उनको हात जोडिएको थियो । उक्त घटनाको उजुरी दर्ता भएपछि प्रहरीले मनाङे समूहलाई कर्तव्य ज्यान मुद्दा दर्ता गर्यो । दीपकसहित उक्त समूहका रेवत कार्की, रमेश सुनुवार, गणेश लामा र उमेश लामालगायत १२ जना जोडिएको उक्त मुद्दामा जिल्ला अदालतले कर्तव्य ज्यान नभई कुटपिट ठहर गरी केहीलाई २ वर्ष कैद सजायको फैसला गर्यो । जिल्ला अदालतको निर्णयविरुद्ध सरकारी वकिल कार्यालयले आरोपितमाथि कारबाहीको माग गर्दै पुनरावेदन अदालत पाटनमा पुनरावेदन गरेको थियो । ०६९ सालमा पुनरावेदनले ज्यान मार्ने उद्योग गरेको ठहरसहित मनाङेलाई ५ वर्ष कैद सजाय सुनायो भने अन्य ४ जनालाई सफाइ दियो । केही प्रतिवादीको म्याद तामेलीमा छ भने केहीको मुल्तबीमा छ । महान्यायाधिवक्ता कार्यालयले मनाङेको हकमा पुनरावेदन अदालतले गरेको फैसला चित्त बुझाए पनि अरू ४ जनालाई पनि सजाय हुनुपर्ने माग राखी सर्वोच्च अदालतमा फेरि पुनरावेदन दियो । ०७० साल जेठ १० मा दर्ता भएको पुनरावेदन निवेदनमाथि सुनुवाइ गर्दै सर्वोच्चले मंगलबार पुनरावेदन अदालत पाटनकै फैसला सदर गरेको हो । सर्वोच्चले मंगलबार मनाङेको हकमा केही बोलेको छैन तर उनीसहित मुद्दामा जोडिएका ४ जनाले सफाइ पाउने पुनरावेदन अदालतको फैसला सदर गरेकाले मनाङेमाथिको कैद सजायसमेत सदर भएको छ ।नैतिक पतन देखिने फौजदारी अभियोग प्रमाणित भएको व्यक्ति सांसद हुन पाउँदैन । तर कतिपय फौजदारी अभियोग प्रमाणित भए पनि नैतिक पतन नदेखिन सक्छ । मनाङेका हकमा नैतिक पतन होहोइन मुद्दा परेपछि अदालतले आफ्नो राय देला, सर्वोच्च अदालत स्रोतले भन्यो, तर अदालतको फैसला तत्काल कार्यान्वयन हुने भएकाले मनाङे सांसद हुन पाउने छैनन् । स्रोतका अनुसार उनी जिल्ला अदालतको फैसलाअनुसार २ वर्ष जेल बसेर बाहिर निस्किएका हुन् ।मनाङे गुन्डागर्दीको दुनियाँमा ०४६ पछि प्रवेश गरेका थिए । सुरुवातदेखि ठमेललाई आफ्नो क्षेत्र बनाएर संगठित गुन्डागर्दीमा सामेल मनाङेले विस्तारै ठमेलमा रात्रिकालीन क्लब सञ्चालनमा पनि हात हाले । रात्रिकालीन व्यवसायीबाट हप्ता असुली, संगठित गुन्डागर्दीसँगै उनले केही क्लबमा अवैध रूपमा सेयर पनि लिए र आफ्नो पकड बढाउँदै गए । गुन्डागर्दीमा संलग्न चक्रे मिलनलगायतका विभिन्न समूहसँग मनाङेको बारम्बार झडप भइरहन्थ्यो । पक्राउ पर्नु, जेल चलान हुनु र केही समयपछि छुटेर फेरि पुरानै धन्दामा सामेल हुनु उनका लागि नियमित आकस्मिकता जस्तो थियो । नेपाल प्रहरीको केन्द्रीय अनुसन्धान ब्युरोले मनाङेलाई २०७० भदौ १ गते पक्राउ गरेको थियो । उनीमाथि सम्पत्ति शुद्धीकरण विभागमा गुन्डागर्दीको माध्यमबाट १४ करोड ७३ लाख रुपैयाँ अवैध आर्जन गरेको भन्दै विशेष अदालतमा २०७० जेठमा मुद्दा चलाएको थियो । अदालतले उनीसँग २ करोड ९० लाख रुपैयाँ धरौटी मागेको थियो । तर धरौटी बुझाउन नसकेपछि उनलाई सदरखोर डिल्लीबजार पठाइएको थियो । विशेष अदालतबाट अवैध सम्पत्ति आर्जनको मुद्दामा सफाइ पाएपछि उनी राजनीतिमा सक्रिय हुने प्रयत्नमा लागेका थिए । मनाङेले अपराध र राजनीतिको यात्रा सँगै अगाडि बढाएका थिए । राजनीतिकै आडमा उनले गुन्डागर्दी र फिरौती असुलीको साम्राज्य बढाएको प्रहरी अधिकारीहरूको बुझाइ छ । सुरुवातदेखि नै कहिले राप्रपा, कहिले कांग्रेस त कहिले एमालेको निकट रहेर मनाङेले आफ्नो प्रभुत्व बढाउँदै लगेका थिए । २०७३ पुस ८ गते राप्रपा प्रवेश गरेका उनी २०७४ असोजमा एमाले प्रवेश गरेका थिए । समयअनुसार दल बदलिरहने र सत्ताका निकट रहिरहने मनाङे बीचमा एकपटक लक्ष्मण चौधरी नेतृत्वको संघीय समाजवादी पार्टीमा पनि प्रवेश गरेका थिए । तर त्यहाँ पनि उनी लामो समयसम्म रहेनन् र पुरानै दलमा फर्किए । स्थानीय तहको निर्वाचनअघि राप्रपा नेपालमा प्रवेश गरेका उनले राप्रपाको एकता महाधिवेशनसँगै मनाङको जिल्ला अध्यक्षमा चयन भएका थिए । उनकै नेतृत्वमा सिंगै मनाङको राप्रपा एमालेमा प्रवेश गर्यो ।स्थानीय तह निर्वाचनका बेला प्रहरी परिसर काठमाडौंले निर्वाचन सुरक्षा बिथोल्न सक्ने भन्दै उनलाई चक्रपथबाट पक्राउ गरेको थियो । परिसरबाट खटिएको डीएसपी कमान्डको टोलीले पक्रेर मनाङेलाई परिसरको हिरासत कक्षमा निर्वाचन अवधिभर राखेको थियो ।"
सुमार्गीमाथिको कारबाही राजनीतिक दबाबमा नरोकियोस्,"काठमाडौं (कास) कान्तिपुर मिडिया ग्रुप (केएमजी) ले मंगलबार एक वक्तव्य प्रकाशित गरी व्यापारी अजेयराज सुमार्गीले आफ्नो संस्थाविरुद्ध लगाएका आरोपहरूको खण्डन गर्नुका साथै त्यसलाई पुष्टि गर्न चुनौती दिएको छ । साथै जतिसुकै दबाब एवम् धम्की आए पनि मुलुकमा बढ्दो राजनीतिक भ्रष्टाचार र आर्थिक अनियमितताका सम्बन्धमा कान्तिपुरको खोजअनुसन्धान जारी रहने पनि जनाएको छ । केएमजीद्वारा जारी उक्त वक्तव्यको पूर्ण पाठ यसप्रकार छ : कान्तिपुरले विगत २५ वर्षदेखि आम जनतालाई केन्द्रमा राखेर व्यावसायिक पत्रकारिता गर्दै आएको छ । पछिल्लो समय राजनीतिक नेतृत्वको संरक्षण र साँठगाँठमा आर्थिक अनियमितताको पिरामिड खडा गर्ने बिचौलियाहरूको बिगबिगीबारे हामीले शृंखलाबद्ध रिपोर्टिङहरू छापिरहेका छौं । शंकास्पद आर्थिक कारोबारमा मुछिएका अजेयराज सुमार्गी पनि त्यही सिलसिलामा समाचारको विषय बनेका हुन् । कान्तिपुर र अन्य पत्रपत्रिकाले समेत उनीबारे मुख्यत: तीनवटा आधारमा खोजबिन गरेका छन् : िकेही वर्षअघि सामान्य आर्थिक हैसियत भएका व्यक्तिले एउटा राजनीतिक समूह विशेषसँगको सान्निध्यमा अस्वाभाविक रूपमा फैलाएको आर्थिक साम्राज्य, जसको स्रोत खुलेको छैन । ि जसको करिब साढे ३ अर्ब रुपैयाँलाई नेपाल राष्ट्र बैंकले शंकास्पद ठहर गर्दै तीन वर्षदेखि दुइटा बैंकहरूमै सिल गरिदिएको छ । सुमार्गीले त्यसअघि ल्याएको करिब साढे ८ अर्बलाई पनि राष्ट्र बैंकले शंकास्पद मान्दै ती सबै रकमको स्रोत छानबिन गर्न सम्पत्ति शुद्धीकरण अनुसन्धान विभागलाई लेखिपठाएको छ । ि शुद्धीकरण विभागले प्रहरीको सीआईबीसित मिलेर तयार पारेको अध्ययन प्रतिवेदनमा उनको रकमलाई अवैध ठहर गरिएको छ । र, हाम्रो समाचार मूलत: त्यही प्रतिवेदनमा आधारित हो । देशभित्रबाट अनियमिततासिर्जित कालो धन विदेश पुर्याउने, त्यसलाई सेल कम्पनी मार्फत विदेशी लगानी भन्दै ल्याउने र यहाँ सेतो धन बनाएर फेरि विदेशतिरै फर्काउने मनी लन्डरिङ को जुन सिलसिला चलिरहेको छ, त्यो रोकिनुपर्छ भन्ने हाम्रो मान्यता हो । सरकारी निकायहरूले अवैध ठहर गरेको कारोबार एवम् रकम वैध रहेको ठहर गर्ने र त्यसको कानुनी स्रोत खुलाउने जिम्मेवारी अब सुमार्गीको हो । उनले त्यसो गर्नुको साटो आफ्नो अवैध आर्थिक कारोबारबारे समाचार लेख्ने सञ्चारगृहविरुद्ध गरेको विषबमनको हामी घोर भत्र्सना गर्दछौं । उनले मुख्य मुद्दाबाट ध्यान मोड्न कान्तिपुरविरुद्ध सोमबार जेजस्ता गम्भीर आक्षेप लगाएका छन्, ती सबैलाई एकएक गर्दै पुष्टि गर्न हामी चुनौती दिन्छौं । अन्यथा समाचार प्रकाशन गरेकै कारण कहिले ज्यान मार्न खोजेको उजुरी दिने र कहिले कपोलकल्पित आरोपहरू लगाएर चरित्रहत्या गर्न खोज्ने सुमार्गीप्रवृत्ति सजायको भागिदार हुनैपर्छ । जहाँसम्म उनले कैलाश सिरोहिया र रामेश्वर थापासमेतको नाममा रहेको काठमाडौं, तीनकुनेको जग्गा किनेको सन्दर्भ छ, त्यसबारे पनि हामी प्रस्ट्याउन चाहन्छौं । उक्त जग्गा आफूलाई आवश्यक नरहेको परिप्रेक्ष्यमा हामीले बिक्री गर्ने निर्णय लिएपछि एउटा वाणिज्य बैंकका सीईओको सहजीकरणमा खोजिएका खरिदकर्ता (सुमार्गी) लाई त्यो बेचिएको थियो । सुमार्गीसँग उक्त जग्गाको कारोबार त्यसै बेला अन्त्य भइसकेको सन्दर्भमा झन्डै चार वर्षपछि अहिले आएर अतिशयोक्तिपूर्ण तानाबाना बुनेर बदनाम गर्न खोज्नुको कुनै तुक छैन । निज सुमार्गीसँग त्यो जग्गाको एउटा कारोबारबाहेक कान्तिपुरका प्रकाशक कैलाश सिरोहियाको कहिल्यै कुनै आर्थिक कारोबार भएकोगरिएको छैन । भूकम्पले हाम्रो भवन भत्किएका बेला निज आफैं हाम्रो तीनकुने कार्यालय परिसरमा एकपटक आएयता करिब अढाई वर्षको अवधिमा कहींकतै सम्पर्क, भेटघाटसमेत भएको छैन । यस्तो पृष्ठभूमिमा निजसँग सम्पर्कमा रहेको या धम्क्याएको जस्ता सम्पूर्ण आरोपहरू बिल्कुलै निराधार हुन् । जहाँसम्म समाचारको कुरा छ, सरकारी निकायहरूले सुमार्गीको अर्बौं रकमलाई अवैध ठहर गरेको र त्यसको स्रोत शंकास्पद रहेको अध्ययन प्रतिवेदन बुझाइसकेको सन्दर्भमा निजमाथि कारबाही नहुनु कानुनी राजको ठाडो उल्लंघन हो । उनीमाथि कारबाही अगाडि नबढाउन सम्पत्ति शुद्धीकरण विभागमाथि राजनीतिक शक्तिविशेषको तीव्र दबाब रहेको देखिन्छ, त्यो अवस्थाको अब अन्त्य हुनुपर्छ । सुमार्गीलाई संरक्षण दिइरहने शक्तिलाई पनि छानबिनको दायरामा ल्याइनुपर्छ । स्रोत नखुलेको रकमको अवैध कारोबारमाथि छानबिन नहुने र मनी लन्डरिङ को मामिलाले राजनीतिक वैधता पाउने हो भने त्यसको असर मुलुकमाथि नै पर्न सक्छ । संसारभरि निगरानी राख्ने अन्तर्राष्ट्रिय निकाय फाइनान्सियल एक्सन टास्क फोर्स (एफएटीएफ) ले पटकपटक कालोसूचीमा राख्ने चेतावनी दिएपछि नेपालमा सम्पत्ति शुद्धीकरण अनुसन्धान विभाग गठन गरिएको हो । उक्त विभागले सुमार्गी प्रकृतिका मुद्दा टुंग्याउन नसक्ने हो भने मुलुक नै कालोसूचीमा पर्न सक्ने खतरा छ । मुलुक कालोसूचीमा पर्दा नेपाली बैंकहरूले खोलेको प्रतीतपत्र धेरै अन्तर्राष्ट्रिय बैंकले स्वीकार नगर्ने हुँदा बाह्य व्यापारमा समेत जटिलता आउनेछ । धेरैजसो दातृ निकायले कालोसूचीमा परेका मुलुकलाई सहायतासमेत रोक्ने हुँदा मुलुकको अर्थतन्त्र नै जोखिममा पर्ने खतरा भएकाले यस्ता जघन्य फौजदारी प्रकृतिका क्रियाकलापको समाचार हामीले निरन्तर लेखिरहेका हौं । सुमार्गी प्रकरणमा सम्पत्ति शुद्धीकरण (मनी लन्डरिङ) निवारण ऐन२०६४, विदेशी विनियम (नियमित गर्ने) ऐन२०१९ र विदेशमा लगानी गर्न प्रतिबन्ध लगाउने ऐन२०२१ सहित विभिन्न कानुनको उल्लंघन भएको सम्पत्ति शुद्धीकरण विभाग र सीआईबीको पछिल्लो अध्ययन प्रतिवेदनमा औंल्याइएको छ । त्यसमा सम्पत्ति शुद्धीकरण निवारण ऐनको दफा १५ अनुसार अनुसन्धान अधिकृत नियुक्त गरी मुद्दा टुंग्याउनुपर्ने निष्कर्ष निकालिसकिएकाले यसमा विभाग, राष्ट्र बैंक वा अन्य सरोकारवाला निकायले स्वतन्त्र रूपमा छानबिन गरी कारबाही अगाडि बढाउनुपर्छ । कान्तिपुरले २५ वर्षको अविच्छिन्न यात्राका क्रममा अनेक भ्रष्ट र अभद्र प्रवृत्तिहरूको सामना गर्नुपरेको छ । तर आम जनताको स्वार्थलाई केन्द्रमा राखेर हिँड्ने जिम्मेवारीलाई हामीले कदापि भुलेका छैनौं । विगतमा ठूल्ठूला अवरोधहरू आउँदा त हामी कहिल्यै विचलित भएनौं भने यस्ता घटनाले हामीलाई आफ्नो कर्तव्यबाट विमुख गराउने छैन । यस्ता मामिलामा हाम्रो खोज र अनुसन्धान निरन्तर जारी रहने पाठकहरूलाई सूचित गर्न चाहन्छौं ।"
जन्मदिनमा ७० लाख !,"चितवन खैरहनी नगरपालिका८ पर्सा बजारका ५५ वर्षीय मुरलीप्रसाद गजुरेल सधैं जन्मदिन खोजिरहन्छन् । बिहान उठ्नासाथ पहिले आफूले टिपेको जन्ममितिसहितको डायरी पल्टाउँछन् । त्यसमा कसैको जन्मदिन भेटे तुरुन्तै फोन गरेर शुभकामना दिन्छन् । त्यहाँ जन्मदिन फेला नपारे सामाजिक सञ्जाल फेसबुक खोल्छन् ।जन्मदिन पर्नेलाई पहिले शुभकामना दिन्छन् । त्यसपछि जन्मदिनमा खर्च गर्ने पैसा गरिब जेहेन्दार तथा विपन्न विद्यार्थी पढ्न खोलिएको कोषमा सहयोग गर्न आग्रह गर्छन् । सहयोग गर्न तयार भए चाहे नवलपरासी होस् चाहे मकवानपुर, मोटरसाइकल लिएर दौडिहाल्छन् । घरको न्यून आर्थिक अवस्थाका कारण आफूले एसएलसीसम्म गर्न नसकेपछि अहिले उनी आफ्नोजस्तो पीडा अरूले भोग्नु नपरोस् भन्दै विपन्न तथा जेहेन्दार विद्यार्थीलाई छात्रवृत्तिमार्फत पढाउन सक्रिय छन् ।उनले आफैं पढेको खैरहनी माविमा २०६७ पुसमा जन्मोत्सव तथा स्मृति छात्रवृत्ति अक्षयकोष स्थापना गरे । उनको एक्लो प्रयासमा कोषमा अहिले ७० लाख ५ हजार जम्मा भएको छ । लक्ष्य १ करोड बनाउने छ । कोषले ब्याजबाट आउने रकम विद्यार्थीको अवस्था हेरेर आंशिक र पूर्ण छात्रवृत्तिमा खर्च गर्छ । अहिलेसम्म ३ सय ५१ जना विद्यार्थीले पूर्ण तथा आंशिक छात्रवृत्ति पाइसकेका छन् । कोषबाट कक्षा ११ र १२ मा पढ्ने विद्यार्थीलाई छात्रवृत्ति प्रदान गरिन्छ । सहयोग स्वरूप आउने रकम गरिमा विकास बैंक र हिमालय बैंकमा रहेको कोषको खातामा जम्मा गरिन्छ । भौचरको तस्बिर खिचेर सामाजिक सञ्जाल फेसबुकमार्फत सहयोग गर्ने व्यक्तिलाई पठाइन्छ ।उनले डायरीमा साढे ४ सय जनाको जन्मदिनको मिति टिपेर राखेका छन् । विवाह उत्सव, व्रतबन्ध, स्मृति वा कुनै चाडबाडमा सहयोग लिन बोलाए त्यहीं पुग्छन् । उनले कोषको सुरुवात आफ्नै घरबाट गरेका हुन् । नातिनी अरपिताको जन्मदिनमा छुट्याइएको ६ हजार ५ सय कोषमा जम्मा गरे । त्यसपछि अभियानलाई व्यापकता दिन लागिपरे । अरूलाई जन्मदिनमा अनावश्यक खर्च नगर्न र पढाइबाट वञ्चित विपन्न तथा जेहेन्दार विद्यार्थीका लागि सहयोग गर्न आग्रह गर्दै हिँड्न थाले । उनले अक्षयकोष सञ्चालनका लागि ११ जनाको समिति बनाएका छन् । उनी त्यसको संयोजक हुन् ।"
राजपाले सच्यायो सूची,"काठमाडौं (कास) राष्ट्रिय जनता पार्टी (राजपा) ले प्रदेश २ को प्रदेशसभामा समानुपातिकबाट विजयी उम्मेदवारको सूचीमा त्रुटि सच्याएर मंगलबार निर्वाचन आयोगलाई बुझाएको छ । नयाँ सूचीमा बबिता कुमारी, नीलमदेवी भूमिहारिन, अञ्जुकुमारी, डा डिम्पल कुमारी झा, नीराकुमारी साह, अलकाकुमारी झा, रीना यादव, रामनरेश राय, जानकीशरण साह र नेत्रविक्रम शाह अटाएका छन् । प्रदेश प्रमुखको नियुक्तिमा भएको ढिलाइका विषयमा मंगलबार प्रमुख पाँच दलका शीर्ष नेतासँगको छलफलमा सहभागी हुन आयोग पुगेका राजपा अध्यक्षमण्डलका नेता महन्थ ठाकुरले नयाँ सूची बुझाएका हुन् । २५ पुसमै माइन्युट गरेरै आयोगले भनेअनुसार सूची तयार पार्ने जिम्मा महन्थजीलाई दिएका थियौं, त्यसैअनुसार सच्याएर मंगलबार बुझाइएको हो, राजपा उच्च स्रोतले भन्यो । यसअघि बुझाएको सूचीमा क्रम मिचिएको भन्दै आयोगले सूची नसच्याए परिणाम रोक्ने चेतावनी दिएको थियो । त्यसलगत्तै राजपाका नेताहरू गत शुक्रबार आयोगका अधिकारीलाई भेट्न पुगेका थिए । राजपाले आयोगसँग सूची सच्याउन केही दिन समय मागेको थियो । यसअघि आयोगले सूची सच्याउन बारम्बार आग्रह गरे पनि राजपाले अटेर गर्दै आएको थियो । समानुपातिकबाट राजपाले प्रदेश २ मा १० सिट पाएको छ । प्रदेश २ मा राजपाले पाउने १० सिटमा यसअघि पठाइएको नाममा बन्दसूचीको क्रम संख्या ६ सम्म क्रमअनुसार नै नाम पठाइए पनि त्यसबाहेक अन्य चार जनाको नाममा भने क्रम मिचिएको थियो । २२ नम्बरको विभा ठाकुर, २७ क्रमसूचीमा रहेको रामप्रवेश बैठा, २९ क्रमसूचीमा रहेको लैला खातुन र बन्दसूचीको ३४ नम्बरमा रहेको पुनम यादवको नाम क्रम मिचेर पार्टीले आयोगमा बुझाएको थियो । राजपाले सूची सच्याउँदा यी चार जनाको नाम हटाएको छ ।निर्वाचनअघि बुझाइएको सूचीमा पनि राजपाले क्लस्टर मिलाएको थिएन । निर्वाचनअघि बुझाएको बन्दसूची क्लस्टर मा बेवास्ता गरेको राजपाले क्रम समेत मिच्दै आयोगले भने जसरी बुझाउन आनाकानी गर्दै आएको थियो । समानुपातिकको बन्दसूचीमा भएको क्रम अनुसार नै प्रतिनिधि छनोट गर्नुपर्ने कानुनी व्यवस्था छ । तर, राजपाले १० सिटमध्ये पहिलो ६ जनाको बन्दसूचीअनुसार छानेको थियो भने त्यसपछिका चार जनाका लागि क्रम मिचेको थियो ।"
कांग्रेस बैठक भोलि,"काठमाडौं (कास) कांग्रेस सभापति शेरबहादुर देउवाले चौतर्फी दबाबपछि पार्टीको केन्द्रीय कार्यसमिति बैठक माघ ४ गतेका लागि बोलाएका छन् । निर्वाचनमा पार्टी पराजयको समीक्षाका लागि तत्काल बैठक बोलाउन कांग्रेस वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौला र पार्टीभित्रकै युवा नेताहरूले देउवालाई दबाब दिँदै आएका थिए । निर्वाचनपछि पहिलोपटक बैठक बोलाइएको हो । निर्वाचनको समीक्षाका लागि बैठक बोलाउन दबाब परे पनि सभापति देउवानिकट नेताहरूले माघ ४ को बैठकमा राष्ट्रिय सभा निर्वाचनसम्बन्धी एजेन्डामा मात्रै छलफल हुने बताएका छन् । समीक्षा बैठक पछि छुट्टै बस्छ, ४ गतेको बैठकमा राष्ट्रिय सभा निर्वाचनका विषयमा मात्रै छलफल हुन्छ, देउवानिकट एक केन्द्रीय सदस्यले भने । कांग्रेस प्रवक्ता विश्वप्रकाश शर्माले माघ ४ को बैठक लामो समय नजाने संकेत गरे । प्रतिनिधिसभा र प्रदेशसभा निर्वाचनमा पार्टी पराजयको समीक्षाको विषय पनि प्रवेश हुने उनले बताए । राष्ट्रिय सभाको निर्वाचन मुखमै आएकाले पहिला त्यसैमा छलफल हुनु स्वाभाविक हो, उनले भने, निर्वाचनको हारको समीक्षाका लागि एक दिनले पुग्दैन । हप्ता दिन बढी लाग्न सक्छ । पहिलो दिन शीर्ष नेताहरूले छलफल गरेर दोस्रो चरणमा बैठक बस्ने गरी टुंगिन पनि सक्छ । राष्ट्रिय सभाका निर्वाचनका लागि उम्मेदवारको मापदण्ड र सम्भावित तालमेलका विषयमा पार्टी शीर्ष नेताहरूबीच मंगलबार पनि छलफल भएको छ । वरिष्ठ नेता रामचन्द्र पौडेल पक्षले प्रदेश र प्रतिनिधिसभामा प्रत्यक्ष र समानुपातिक उम्मेदवारसमेत रहेकालाई नल्याउने गरी मापदण्ड तय गर्नुपर्नेमा जोड दिएको स्रोतले बतायो । वरिष्ठ नेता पौडेलले विधानविपरीत गठन भएको पार्टीको संसदीय समिति विघटन हुनुपर्ने माग गरेपछि राष्ट्रिय सभाका उम्मेदवार चयन कुन निकायले गर्ने भन्नेमा समेत छलफल भएको स्रोतले बतायो । केन्द्रीय कार्यसमितिमा छलफल गर्ने र त्यही बैठकबाट म्यान्डेट लिएर शीर्ष नेताहरूबाटै उम्मेदवार चयन टुुंग्याउन सकिने विकल्पमा छलफल भएको थियो । यहीबीच, कोइराला परिवारका तीन सदस्यले निर्वाचनमा पार्टी पराजय हुनुको कारण र नेतृत्वको विषयमा छुट्टै छलफल गरे । पार्टी नेत्री सुजाता कोइराला निवास मन्डिखाटारमा भएको लन्च मिटिङ मा महामन्त्री शशांक र नेता शेखर सहभागी थिए ।"
नर्सको आन्दोलन चर्कियो,"काठमाडौं बिरामीको अनुपात सबै अस्पतालमा नर्स नियुक्ति, अधिकारसहितको नर्सिङ सेवा महाशाखा पुन:स्थापना गर्नुपर्नेलगायतका ११ बुँदे मागसहित आन्दोलनरत नर्सले मंगलबारबाट विरोध कार्यक्रम थप सशक्त बनाएका छन् । थापाथलीस्थित प्रसूतिगृहमा मंगलबार बिहान १० बजे नर्सहरूले जनरल वार्ड छाडे । कोही धर्नामा बसे, कोही अस्पतालवरपर घुमिरहे, तर काम भने गरेनन् । अस्पताल परिसरमा बसेका नर्सलाई कुरुवा आफैंले बोलाउन आए, बिरामी हेरिदिन अनुरोध पनि गरे । तर उनीहरू दिउँसो एक बजेसम्म काममा नफर्किएपछि अस्पतालले प्रवाह गर्ने सेवा प्रभावित भयो । अस्पतालकी नर्सिङ प्रमुख मैया मानन्धरले भनिन्, माग पूरा नभए अब हामी दिनभर काम गर्दैनौं, ठूला शल्यक्रियामा पनि डाक्टरलाई सघाउँदैनौं । मंगलबार नर्सिङ संघ र स्वास्थ्य मन्त्रालयबीचको वार्तापछि पनि मन्त्रालयले कुनै लिखित जवाफ नदिएपछि उनीहरूले एक साता लामो आन्दोलन अझै चर्काएका हुन् । ३ घण्टा उनीहरू आफू कार्यरत अस्पताल परिसरमा धर्नामा बसे । माग पूरा नभए इमर्जेन्सी, आईसीयू र सीसीयू पनि छाडेर आन्दोलनमा होमिने नर्सहरूले चेतावनी दिएका छन् । अब पनि हाम्रो सुनुवाइ भएन भने ड्युटी छाडेर २४ घण्टा स्वास्थ्य मन्त्रालयमा घेर्छौं, मन्त्रालयले हामीलाई लेखेर ठोस निर्णय दिनुपर्छ, नेपाल नर्सिङ संघकी कार्यबाहक अध्यक्ष गंगा थापाले भनिन् । धेरै पटक स्वास्थ्य मन्त्रालयलाई ज्ञापनपत्र, ध्यानाकर्षणपत्र बुझाउँदा पनि पनि सुनुवाइ नभएपछि बिरामी छोडेर आन्दोलन गर्न बाध्य भएको नर्सहरूले बताए । आकस्मिक कक्षमा बिरामीका लागि एक सेकेन्ड पनि महत्त्वपूर्ण हुन्छ, नर्सहरूको आन्दोलन थप नलम्बियोस्, वीर अस्पतालका निर्देशक डा भूपेन्द्र बस्नेतले भने । तीन घण्टा धर्ना बसेपछि ड्युटीमा फर्केका आन्दोलनरत नर्सहरूले कालो पट्टी बाँधेर काम गरिरहेका छन् । सरकारी अस्पतालका नर्सहरूले आन्दोलन गरेकै भरमा निजी अस्पतालका नर्सहरूको माग पूरा गर्न कठिनाइ हुने कान्ति बाल अस्पतालका प्रशासन प्रमुख टीकाराम ढकालले बताए । यस्तो आन्दोलन निरर्थक हो, बिरामीले दु:ख मात्रै पाइरहेका छन्, उनले भने । मन्त्रालयले सक्दो चाँडो नर्सहरूका जायज माग पूरा गरिदिनुपर्ने ढकालले बताए । महाराजगन्जस्थित त्रिवि शिक्षण अस्पतालमा नर्सहरूले काम नगरिदिंदा डाक्टरहरूले काम गर्न मानेका छैनन् । अस्पताल उपप्रशासक कृष्णदेव पन्त भन्छन्, नर्सहरूको खासै ठूला माग छैनन्, स्वास्थ्य मन्त्रालयले चाँडो सबै माग सम्बोधन गरिदिए अस्पतालको वातावरण सामान्य हुने थियो । आन्दोलनबाहेक नर्सहरूले आन्तरिक हडतालस्वरूप पाखुरामा कालो पट्टि बाँधेर काम गरिरहेका छन् ।नर्सहरूका सबै माग पूरा गर्न नसकिने स्वास्थ्य मन्त्रालयले जनाएको छ । यही कुरामा सहमति हुन नसक्दा ठोस निर्णयमा पुग्न नसकिएको स्वास्थ्य सचिव डा पुष्पा चौधरीले बताइन् । हामी निरन्तर छलफलमा छौं, जायज मागहरू पूरा गरिदिन्छौं भनेकै छौं, उनले भनिन् । नर्सले राखेको मागमा मानव अंग प्रत्यारोपण केन्द्रबाट निष्कासन गरिएका नर्सिङ कर्मचारीलाई बिनासर्त अविलम्ब पुनर्बहाली गर्न र भोलेन्टियरका नाममा भएको नर्सको श्रम शोषण बन्द गरियोस् भन्दै नर्सहरूले ११ बुँदे माग अघि सारेका छन् । मागमा श्रम ऐन, २०७४ सम्पूर्ण स्वास्थ्य क्षेत्रमा लागू गर्न अडान राखिएको छ ।"
कमजोर जगमाथि रानीपोखरी मन्दिर,"काठमाडौं रानीपोखरी पुनर्निर्माणबारे सल्लाहा दिन गठन गरिएको विज्ञ टोली पोखरीको बीच भागमा रहेको बालगोपालेश्वर (यमलेश्वर) मन्दिर पुग्यो । टोलीका संयोजक पुरातत्त्व विभागका पूर्वमहानिर्देशक विष्णु कार्कीले सहयोगीलाई जगको इँटा झिक्न लगाए । एउटा इँटा झिक्दा अरू इँटा झर्न थाले । यस्तो कमजोर जगमा मन्दिर ठडयाएर हुन्छ कहीँ ? उनले भने, यसलाई जगैदेखि बलियो बनाउनुपर्छ ।बालगोपालेश्वर पुनर्निर्माणको शिलान्यास भएको मंगलबार २ वर्ष पुग्यो । मन्दिरको पुनर्निर्माण २०७३ को तिहारसम्म सम्पन्न गर्ने बताइएको थियो । काठमाडौं महानगरपालिकाले पुरातात्त्विक मान्यताविपरीत निर्माण गरेपछि यसविरुद्ध सर्वसाधारण सडकमा उत्रिए । कंक्रिटले बनाएका पिलर भत्काएर प्राचीन निर्माण सामग्री प्रयोग गरेर निर्माण सुरु गरिएको छ । २ पटक बनाइएको मन्दिरको जग भने भत्किएको पाइएको छ । पानी भएको ठाउँमा किन चलाउनु भनेर तल हेरेको रैनछ, कार्कीले भने, जगैदेखि नबनाए लामो समय टिक्दैन । वल्र्डवाइड कँडेल केनकेजी जेभीले तिहारसम्ममा निर्माण सक्ने गरी ठेक्का पाएको हो । तर हालसम्म पनि निर्माणसम्पन्न भएको छैन । मन्दिर बनाउँदा पुरातत्त्व विभाग र काठमाडौं महानगरपालिकाले अनुगमनसमेत नगरेको अधिकारीहरूले स्विकारेका छन् । हामीले अनुगमन गरेका थिएनौं, पुरातत्त्व विभागका सिनियर डिभिजनल सम्पत्त घिमिरेले भने, अनुगमन गर्ने संयन्त्रै छैन । म पनि पहिलोपल्ट यहाँ आएको हुँ । महानगरका मेयर विद्यासुन्दर शाक्य पनि उपमेयर हरिप्रभा खडगीले निर्माण रोक्न रानीपोखरी गएपछि पहिलोपल्ट फिल्ड हेर्न आएको स्वीकार गरेका थिए । महानगर प्रवक्ता ज्ञानेन्द्र कार्कीले आफूले हालसम्म नहेरेको स्वीकारे । अनुगमन गर्ने निकायले अनुगमनै नगरेपछि ठेकेदारले कहाँ बलियो संरचना बनाउँछ ? सम्पदा अभियन्ता शैलेश शाक्य भन्छन्, मन्दिरमा करोडौं खर्च गर्छन् तर जगचाहिं यस्तो कमजोर छ ।मन्दिर ५ वटा सिंढी माथिबाट उठाइएको छ । मन्दिरको पिंधमा काठको सत्तरी ओछ्याएर बनाएको बताए । पोखरीमा मन्दिर बनाउने प्राचीन विधि नै त्यही हो, कार्की भन्छन्, काठमा सार्दै सार्दै देवता बीचमा लैजाने हो । अरू ठाउँका पोखरीको मन्दिर पुनर्निर्माण गर्दा पनि काठको सत्तरी ओछ्याएको पाइएको छ । मन्दिरको शैलीमै परिवर्तन गर्नुपर्ने विज्ञले आवाज उठाएका छन् । २०७२ सालको भूकम्पले भत्काउनुपूर्व मन्दिर गुम्बज शैलीको थियो । योभन्दा पहिला मन्दिरको शिखर शैलीको भएको चित्र सार्वजनिक भएको छ । मन्दिरको शैली ग्रन्थ्रकुट शैलीको भएको उत्खननमा बज्र भेटिएबाट पुष्टि भएको पुरातत्त्वविद् सुदर्शनराज तिवारीले बताए । पर्सियाका राजकुमार वाल्डेमर सन् १९४४ देखि १९४६ सम्म श्रीलंका, भारत हुँदै नेपाल आउँदा कलाकारले बनाएको चित्र सार्वजनिक भएको छ । तिवारीका अनुसार ग्रन्थकुट शैलीलाई शिखर शैली पनि भनिन्छ । पोखरी मल्लकालीन शैलीमा बनाउने भनेपछि मन्दिर पनि किन त्यही शैलीमा नबनाउने भनेर छलफल सुरु गरेका छौं, तिवारी भन्छन् । विसं १८९० को भुकम्पले मन्दिर भत्किएपछि जीणोद्धार गर्दा गुम्बज शैलीको बनाइयो । १९९० सालको भूकम्पले पनि भत्किँदा तथा २०१३ सालमा गुम्बज शैलीमै मन्दिरको पुनर्निर्माण भयो । ठेकेदारले संरक्षण विधि नअपनाई निर्माण गरेको विज्ञको दाबी छ । जीर्णाेद्धार सामान्य प्रक्रिया होइन, सम्पदा अभियन्ता आलोकसिद्धि तुलाधर भन्छन्, सम्पदामा मानव, संस्कृति, र सिर्जनाको बोध हुने वस्तु हो । यसमा वास्तु हुन्छ । यसको संरचनाभित्र सौन्दर्य, ऐतिहासिक, पुरातात्त्विक, आर्थिक, सामाजिक, आध्यात्मिक तथा सांकेतिक मूल्य मान्यता हुन्छन् । यही मान्यताका कारण भक्तपुर नगरपालिकाले ठेक्का नभई ज्यालादारीमा सम्पदा निर्माण गर्ने गरेको छ । पुरातत्त्व विभागले पोखरीको बीचको मन्दिरलाई बलियो बनाउने प्रतिबद्धता जनाएको छ । जगमा जे गर्दा बलियो हुन्छ, हामी त्यही गर्छाैं । जग बलियो बनाउने कुरामा हाम्रो असमझदारी छैन, पुरातत्त्व विभागका महानिर्देशक भेषनारायण दाहालले भने, पिंधमा कंक्रिट राख्न विज्ञले सल्लाह दिन्छन् भने हामी त्यसो गर्न पनि तयार छौं ।सार्वजनिक सुनुवाइ आजरानीपोखरी पुनर्निर्माण गर्ने सम्बन्धमा जनमत संकलन गर्न बुधबार सार्वजनिक सुनुवाइ हुने भएको छ । ३ सय ५० वर्ष पुरानो रानीपोखरी पुनर्निर्माण गर्ने क्रममा काठमाडौं महानगरपालिकाले पुरातात्त्विक मापदण्डविपरीत बनाएपछि त्यसको विरोध भएको थियो । तीव्र विरोध भएपछि यसलाई प्रताप मल्लकै पालाको जस्तो बनाउन सल्लाह दिने गरी विज्ञ समिति बनाइएको थियो । १५ दिनको समयसीमा दिएर गत पुस १३ गते विज्ञ समिति बनेको थियो । त्यही समितिले बुधबार ३ बजे राष्ट्रिय सभागृहमा सुनुवाइ गर्न लागेको हो ।"
भागबन्डाले पुनर्निर्माण सुस्त,"ललितपुर बुङमती मस्त्येन्द्रबहालका मिलन शाक्यले लालपुर्जा नभएका कारण भूकम्पले क्षतिग्रस्त घर पुनर्निर्माण गर्न पाएका छैनन् । कोटा टोलका राज तुलाधरको समस्या पनि उस्तै छ । राजनीतिक भागबन्डाका कारणले थला परेको राष्ट्रिय पुनर्निर्माण प्राधिकरणको काम सन्तोषजनक नरहेको उनीहरूको गुनासो छ । १८ औं भूकम्प दिवसका अवसरमा २०७२ माघ २ (आजकै दिन) मा तत्कालीन प्रधानमन्त्री केपी शर्मा ओलीले बुङमतीमा पुनर्निर्माण नक्सा अनावरण गरी अभियान सुरु भएको घोषणा गरेका थिए ।तर, घोषणाको २ वर्ष बितिसक्दा पनि भूकम्प प्रभावित ३१ जिल्लामा ११ दशमलव ४५ प्रतिशत मात्र निजी आवास पुनर्निर्माण सम्पन्न भएको छ । प्राधिकरणले मंगलबार सार्वजनिक गरेको तथ्यांकअनुसार कुल ७ लाख ६७ हजार ७ सय ५ लाभग्राही संख्यामध्ये ८७ हजार ९ सय ११ वटा घर मात्र निर्माण सम्पन्न भएको छ । भूकम्पको साढे दुई वर्षभन्दा बढीको अवधिमा चार जना प्रधानमन्त्री फेरिइसकेका छन् । यही बीचमा भूकम्पपीडितकै सहायताका लागि स्थापना गरिएको पुनर्निर्माण प्राधिकरणमा पनि चार पटक प्रमुख कार्यकारी अधिकृत (सीईओ) परिवर्तन भए । सुरुमा गोविन्द पोखरेल त्यसपछि सुशील ज्ञवाली, फेरि पोखरेल नै आए । अहिले युवराज भुसाल छन् । यो अवधिमा राजनीतिक आवरणमा कुर्सी र कार्यशैली फेरिए पनि भूकम्पपीडितको समस्या भने उस्तै छ । टहरामा बसेका पीडित अझै पनि ठिहीमा कठ्यांगिँ्रदै रात बिताउन बाध्य छन् ।राष्ट्रिय पुनर्निर्माण प्राधिकरणका सूचना अधिकारी मनोहर घिमिरेले प्राधिकरण समन्वय गर्ने निकाय मात्र भएको बताए । हामीले नीति नियम, अख्तियारी दिने र कतै गाठो परेमा फुकाइदिने मात्र हो, उनले भने, सम्पूर्ण काम चारवटा केन्द्रीय आयोजना कार्यान्वयन एकाइले गर्छ । उनका अनुसार अनुदान सम्झौता र रकम वितरण, प्राविधिक, विद्यालय भवन र पुरातात्त्विक सम्पदा क्रमश: स्थानीय विकास, सहरी विकास, शिक्षा र संस्कृति मन्त्रालयअन्तर्गतको केन्द्रीय आयोजना कार्यान्वय एकाइ मातहतमा पर्छ ।प्राधिकरणले सार्वजनिक गरेको तथ्यांकअनुसार २ लाख ४४ हजार ९ सय ३६ घर अहिले बन्दै गरेका छन् । ६ लाख ८० हजार ८ सय ५६ घरधनीले अनुदान सम्झौता गरेका छन् । ६ लाख ६८ हजार ४ सय ९९ घरधनीले पहिलो किस्ता, १ लाख ३८ हजार ५ सय ४२ ले दोस्रो किस्ता र तेस्रो किस्ता ३६ हजार ७ सय ७५ जनालाई मात्र वितरण भएको छ । दोस्रो किस्ता भुक्तानीका लागि निवेदन दिने १ लाख ९८ हजार ४ सय ९३ संख्यामध्ये १ लाख ८२ हजार ७ सय ४८ वटा घर प्रमाणीकरण भएको छ । तेस्रो किस्ताका लागि निवदेन दिने ५६ हजार ९ सय ९६ मध्ये ४७ हजार ८ सय ८८ प्रमाणीकरण भएको प्राधिकरणले जनाएको छ । २ लाख ५ हजार ६ सय ३४ गुनासा दर्तामध्ये २ लाख ५ हजार ५ सय ८४ पुनरावलोकन गरी फछर्योट गरिएको छ । २ सय ७ वटा सरकारी भवनमा पुनर्निर्माण सम्पन्न भएको छ भने एक सय २५ वटामा भइरहेको छ । शैक्षिक संस्थामा २ हजार ८ सय ९१ पुनर्निर्माण सम्पन्न भइसकेको र एक हजार ४ सय ५८ भइरहेको छ । सांस्कृतिक सम्पदामा ७९ सम्पन्न भइसकेको र एक सय १९ भइरहेको छ । स्वास्थ्य संस्थामा २ सय ५७ पुनर्निर्माण सम्पन्न भइसकेको र एक सय १९ भइरहेको छ । सुरक्षा निकाय भवनमा ४४ वटा सम्पन्न भइसकेको र एक सय ४० वटा भइरहेको प्राधिकरणले जनाएको छ ।"
असनइन्द्रचोकमा चारपाङ्ग्रे निषेध,"काठमाडौं (कास) असन, इन्द्रचोक र आसपासका भित्री सडकमा मंगलबारदेखि चारपाङ्ग्रे सवारीसाधन प्रवेश रोक लगाइएको छ । काठमाडौं महानगरपालिका वडा नम्बर १७, १८, १९, २४, २५ र २७ वडाका स्थानीय जनप्रतिनिधिको समन्वयमा आवागमन सहज बनाउन चारपाङ्ग्रे सवारीसाधनलाई प्रवेश रोक लगाएको महानगरीय ट्राफिक प्रहरी महाशाखाका प्रमुख डीआईजी सर्वेन्द्र खनालले बताए । उक्त क्षेत्रमा बिहान ७ देखि बेलुकी ७ बजेसम्म चारपाङ्ग्रे सवारीसाधन निषेध गरिएको उनले बताए ।इन्द्रचोकबाट वटु, असन र भेडासिंह जाने चारपाङ्ग्रे सवारी निषेध गरिएको छ । यस्तै ठैंटीबाट ज्वालामाई हुँदै असन जाने र ठैंटीबाट सीधै असन जाने चारपाङ्ग्रे गाडीलाई पनि निषेध गरिएको छ । ज्याठा, कमलाछी, भोटाहिटी, महाबौद्धबाट असनतर्फ चारपाङ्ग्रे सवारीसाधन जान पाउने छैनन् । असन भोटाहिटी सडकखण्डमा भने मंगलबारबाट सबै प्रकारका सवारीसाधनलाई रोक लगाइएको छ । भेडासिंहबाट नघल बाङ्गेमुढा र इन्द्रचोकसम्मको सडकलाई २४ सै घण्टा एकतर्फी बनाइएको छ । यसअघि ट्राफिक प्रहरीले ठमेल र पशुपति क्षेत्रका भित्री सडकलाई भेइकल फ्री जोन बनाइसकेको छ । बढी भीडभाड हुने स्थानहरूको सवारी आवागमनलाई सहज बनाउँदै जाने योजनाअनुरूप उक्त क्षेत्रमा चारपाङ्ग्रे सवारीमा निषेध गरेको डीआईजी खनालले बताए । काठमाडौं छिर्ने भित्री सडकमा चारपाङ्ग्रे सवारी निषेध का सूचना बोर्ड राखिएका छन् । ट्राफिक प्रहरी पनि उल्लेख्य संख्यामा परिचालन गरिएको काठमाडौं महानगरपालिका वडा नम्बर १८ का वडाअध्यक्ष न्हुन्छेकाजी महर्जनले बताए । नयाँ नियमअनुसार कुनै बाटोमा चारपाङ्ग्रे पूरै निषेध गरिएको छ भने कुनैलाई एकतर्फीमा सीमित गरिएको जनाएको छ । स्थानीयको हकमा ट्राफिक प्रहरी, नगर प्रहरी र स्थानीय जनप्रतिनिधिलाई जानकारी गराएर चारपाङ्ग्रे सञ्चालन गर्न सकिने उनले बताए । उक्त क्षेत्रमा फुटपाथको पसल व्यवस्थापनको तयारी गरेको समेत उनले बताए ।"
अक्षयकोष स्थापना,"काठमाडौं (कास) मानववादको क्षेत्रमा सक्रिय व्यक्ति तथा संस्थालाई पुरस्कृत गर्ने उद्देश्यले १० लाख रुपैयाँको वंश रत्न अक्षय कोष स्थापना गरिएको छ । समाजसेवी बालकृष्ण नेभा र बेगम श्रेष्ठ दम्पतीले कोष स्थापना गरेका हुन् । कोषबाट प्रत्येक वर्ष २१ जुन, मानववादी दिवसको अवसर पारेर मानववादको क्षेत्रमा लागेका व्यक्ति वा संस्थालाई १ लाख राशिको उक्त पुरस्कार प्रदान गरिनेछ । अक्षय कोष स्थापनाको घोषणाको अवसरमा अन्तर्राष्ट्रिय मानववादी महासंघ ले श्रेष्ठलाई दोसल्ला ओढाएर सम्मान गरेको थियो ।"
स्वास्थ्य विभागको महानिर्देशकमा पौडेल,काठमाडौं (कास) स्वास्थ्य सेवा विभागको महानिर्देशकमा डा तारानाथ पौडेल नियुक्त भएका छन् । स्वास्थ्यमन्त्री दीपक बोहराले पुस ३० गते पौडेललाई महानिर्देशकमा नियुक्त गरेका हुन् । मंगलबारदेखि उनले विभागको पद बहाली गरेका छन् । यसअघि उनी पश्चिमाञ्चल क्षेत्रीय स्वास्थ्य निर्देशनालयका प्रमुख थिए । पौडेल महानिर्देशकमा नियुक्त भएसंगै विभागका यसअघिका महानिर्देशक डाराजेन्द्र पन्तलाई स्वास्थ्य मन्त्रालयमा तानिएको छ ।
सरकारको विश्वास गुम्यो : गौतम,"भक्तपुर (कास) एमालेका कार्यबाहक अध्यक्ष एवं पूर्वउपप्रधानमन्त्री वामदेव गौतमले सरकार लम्ब्याउन खोज्दा कांग्रेसले जनताको नजरबाट विश्वास गुमाउँदै गएको बताएका छन् । समय समाज साप्ताहिकको १३ औं वार्षिकोत्सव कार्यक्रमको उद्घाटन गर्दै गौतमले एमाले र माओवादी केन्द्रको एकता बिथोल्न र वाम सरकार बन्नबाट रोक्न कसैले नसक्ने बताए । नयाँ सरकार बन्न नदिए बहुमत प्राप्त वाम गठबन्धनले संविधानको अधिकार प्रयोग गरेर संविधानसभा बैठक बोलाउँछ, बैठक बस्छ, उनले भने, आफैं नयाँ सरकार बनाएर सिंहदरबारबाटै नयाँ सरकार सञ्चालन गर्छौं, जनताको बीचबाट सरकार घोषणा गर्छौं । सत्ता छाड्नुपर्ने सरकार आफंै वाम एकता भाँड्न लागिपरेको गौतमको आरोप छ । वाम गठबन्धनको सरकार बनाउन सरकारले भाँजो हाल्न थालेको उनले बताए ।"
आर्थिक सुशासनको संकट,"अन्त्यमा,विगत एक दशकमा चक्रिय शैलीमा देखिएको तरलताको अव्यस्थापन निवारणका लागि प्रतिचक्रिय (काउन्टर साइक्लिकल) उपाय अपनाउनु अत्यावश्यक भइसकेको छ । तत्कालको तरलता संकटलाई मात्रै केन्द्रमा राखेर चालिने कदम र बनाइने हचपचे नीतिले खस्कँदो शोधनान्तर स्थिति, न्यून पुँजीगत खर्च, क्षयउन्मुख नियमनकारी निकायहरूको हैसियत एवं अस्वस्थ वासलात बोकेर बसेका बैंकहरूको अवस्था आदि सबै समस्याको समाधान दिन सक्दैनन् । यसका लागि सर्वप्रथम एउटा समन्वयात्मक समीक्षाको तत्काल खाँचो छ । मध्यम र दीर्घकालमा नयाँ समस्या आउँदैछन् । उदाहरणका लागि, अघिल्लो वर्षसम्म खासगरी ठूला अयोजनाहरूमा विनियोजित बजेट खर्च हुनसकेको मुद्दा थियो । यो आर्थिक वर्षदेखि स्थानीय तहमा खर्च हुन नसकेको विनियोजन थप टाउको दुखाइको विषय हुनेछ । संघीयता कार्यान्वयनको आवश्यकता अनुरुप आर्थिक सुशासनको खाका बनेकै छैन । अर्थतन्त्रको सर्वाङ्गीण (होलिष्टिक) चिन्तन जरुरी छ । सबभन्दा डरलाग्दो नेपालको आर्थिक क्षितिजमा यसको सुरुवातकर्ता कतै देखिएको छैन ।ट्विटर :"
अक्षरांकन प्रणालीले सिर्जना गरेको अन्योल,"राष्ट्रिय परीक्षा बोर्डले गत शनिबार ७ महिनाअघि सम्पन्न कक्षा ११ को परीक्षाफल सार्वजनिक गरेको छ । बोर्डले पहिलोपल्ट ग्रेडिङ प्रणाली अन्तर्गत कक्षा ११ को नतिजा सार्वजनिक गर्दा त्यसले चौतर्फी तरंग ल्याएको छ । कसैले क्याम्पस टप गरेंँ भनेर खुसी हुने त कोही फेल भएँ भनेर निराश हुने स्थिति देखिएको छैन । ग्रेडिङ प्रणालीमार्फत नतिजा सार्वजनिक गर्दा यसका धेरै फाइदा रहेको सरकार र बोर्डले बताउँदै आए पनि तत्कालका लागि भने ग्रेडिङ प्रणाली विद्यार्थीका लागि बाँदरको हातमा नरिवलजस्तै हुने देखिएको छ ।ग्रेडिङ प्रणाली अन्तर्गत सार्वजनिक गरिएको नतिजामा विद्यार्थी, अभिभावक मात्र हैन, क्याम्पसका प्राध्यापकहरू नै अन्योलमा रहेका छन् । राष्ट्रिय परीक्षा बोर्डले कुनै एउटा विषयमा डी प्लस वा त्योभन्दा तल अर्थात् १०० पूर्णांकमा ४० भन्दा कम आउने विद्यार्थीले चाहेमा ग्रेड वृद्धि परीक्षा दिन पाउने भनेको छ । यसमा विद्यार्थीहरूमा के अन्योल देखिएको छ भने पहिले ३५ नम्बर ल्याउँदा पास भइन्थ्यो, अब डी प्लस अर्थात् ४० सम्म ल्याउँदा पनि मौका परीक्षा दिने प्रणालीले विद्यार्थीलाई डी प्लस आउनु पनि अनुत्तीर्ण हुनु समान त हैन ? आज डी प्लस ल्याएकाले भोलि आफूले चाहेको विषय पढ्न नपाइने त हैन ? भन्ने चिन्ता व्याप्त छ । २ वा बढी विषयमा डी प्लस ल्याउने विद्यार्थीले ग्रेड वृद्धि परीक्षामा सामेल हुन पाउने कि नपाउने भन्ने अन्योल पनि उत्तिकै छ । बोर्डले चाँडोभन्दा चाँडो यस विषयमा निर्णय गरेर विद्यार्थीको अन्योल हटाओस् । करिब साढे ३ लाख विद्यार्थी अन्योलमा रहेका छन् । कुन विषयमा कुन ग्रेड आउनेले पछि कुन विषय पढ्न पाउने र नपाउने लगायतका मापदण्ड नबनाई नतिजा सार्वजनिक गर्नु बोर्डको गल्ती देखिएको छ । आशा गरौं, चाँडै विद्यार्थीको अन्योल हटाइनेछ, गुणस्तरीय भनिएको ग्रेडिङ प्रणालीको सार्थकता प्रमाणित हुनेछ । यतिष ओझाकमल गाउँपालिका७, झापा"
राज्यप्रति गैरजिम्मेवार नेतृत्व,"मंगलबार प्रकाशित चुनावपछि ४० दिन बित्यो, नतिजा कहिले ? समाचार पढ्दा मुलुक सञ्चालनको जिम्मेवारी पाएका राजनीतिक दलका नेताहरूको राज्यप्रतिको बेवास्ता प्रस्ट हुन्छ । विश्वलाई हामीले बनाएको संविधान सर्वोत्कृष्ट भनेर त चर्चापरिचर्चा गरियो । त्यसको कार्यान्वयनमा भने हामी विश्वमै पछि पर्ने हो कि भन्ने चिन्ता हाम्रा शीर्षनेताहरूमा नभएको कारणले नै यो सबै भइराखेको भन्ने आमधारणा बन्नु अस्वाभाविक हैन । महेशप्रसाद ढुंगानानयाँबानेश्वर, काठमाडौं"
धूलो र चुलोका कुरा,"स्थानीय चुनाव सकिएको पनि ६ महिना भयो । सिंहदरबारको शक्ति अब गाउँगाउँमा आयो भनी हल्ला मच्चियो । सुतेकाहरू उठ्न थाले । तर यो स्थानीय चुनाव पनि हात्ती आयो, हात्ती आयो फुस्सा नै भयो । भोट हाल्यो जनताले अनि चोट पायो । काठमाडौं महानगरको रानीपोखरीको अवस्था उस्तै छ, अनि मेयरसाबले मेट्रोको सपना भने देखाउन छाडेका पनि छैनन् । धूलो र चुलोको कुरा त नगर्दै बेस । अनि संसदीय चुनावको पालो आयो । फेरि कागलाई बेल पाक्यो हर्ष न विस्मात जस्तैगरी । वाम गठबन्धनले दुई तिहाइ पुर्यायो भनेर हर्ष बनाउने कामबाहेक केही भएन । नत अहिलेसम्म नयाँ सरकार बन्यो न पराजय बेहोरेको सरकारले नै ढ्ङ्गले काम गर्यो । कामचलाउ सरकार भएर पनि विभिन्न अनावश्यक निर्णय गर्यो, अनि प्रदेशसभाको निर्वाचन गर्ने भनी डाक्टरले बिरामीलाई मिति दिएजस्तै गरी मिति तोक्यो, तर प्रदेशको राजधानी र प्रमुखबारे अन्योलमै रहेर । चुनावपछि त देशले नयाँ मोड लिन्छ भन्थे । साँच्चै देशले त हैन, त्यो कुर्सीको लागि नेताले चाहिँ मोड लिने भए अनि देशलाई खाल्डामा लगी छोडिदिने भए । सोमनाथ लुइँटेलखहरे, काठमाडौं"
अदालतको अवहेलना र डा केसी,"डा गोविन्द केसीलाई अपहरणको शैलीमा पक्राउ गरी अदालतको अवहेलनामा केरकार गरी साधारण तारेखमा छोडिएपछि सामाजिक सञ्जालमा प्रधानन्यायाधीश गोपालप्रसाद पराजुली विरुद्ध विभिन्न आरोप लगाइएका छन् । जसलाई सर्वोच्च अदालत स्वयंले उनका विरुद्धको प्रमाणपत्र सम्बन्धी र डा शशी शर्माको पुनर्बहाली सम्बन्धी फैसलाको मिसिल मगाउने आदेश दिएको छ । सर्वोच्च अदालत र प्रधानन्यायाधीश जनताको अन्तिम न्यायका विधाता हुन् । तिनको फैसला अन्तिम कानुन र भविष्यको न्यायिक नजिर बन्छ । तर नेपालको न्यायसेवा अब दलीय भागबन्डाको सिकार भएको कुरा सबैको सामु छर्लङ्ग छ । सरकारले गरेका स्वेच्छाचारी निर्णयको विरुद्ध फैसला गरेको भन्दै पूर्व प्रधानन्यायाधीश सुशीला कार्की विरुद्ध सुनियोजित रूपबाट महाअभियोग लगाउने तयारी तीनै दलबाट हुनु दुर्भाग्यमात्र नभई न्यायालयमाथिको नाङ्गो नाच थियो । फलस्वरूप आफूले जे निर्णय गरे पनि हुबहु मानिदिने सर्तमा गोपालप्रसाद पराजुलीलाई प्रधानन्यायाधीश बनाइयो । श्रीमान पराजुलीका पूर्व र वर्तमान फैसलाहरू सर्वसाधारणले समेत बुझ्नेगरी गलत प्रलोभनमा परी गरिएका देखिन्छन् । एनसेल काण्ड, चूडामणि काण्ड, सुमार्गी काण्ड, नेसनल मेडिकल कलेज, डा शशी शर्माजस्ता प्रतिनिधि फैसला सजिलै बुझ्न सकिने फैसला हुन् । डा केसीले जेजस्ता स्वास्थ्यसँंग सम्बन्धित माग उठाए, ती सबै माग जायज भएर पनि ४ दिनमात्र अवधि बाँकी रहने समयमा डा शशीको पुनर्बहालीले अदालत र खासगरी श्रीमान पराजुली जनताका लागि होइनन् भन्ने पुष्टि भएको छ । कुसुम न्यौपाने मध्यबिन्दु११, नवलपुर, नवलपरासी"
सीटीईभीटीको पुन:संरचना आवश्यक,"माघ १ गते प्रकाशित नातागोताले खान्छन् जागिर समाचार पढेपछि केही लेख्नैपर्ने भयो । २०४५ सालताका स्थापित यो संस्थामा प्राविधिक जनशक्ति धेरै तथा प्रशासनिक जनशक्ति थोरै भए पनि पुग्ने परिप्रेक्ष्यमा पुराका पूरा आफन्त, नातागोतालाई जागिर लगाउन कांग्रेस, एमाले, माओवादी तथा ३ वटै विद्यार्थी संगठनका नेताहरू सबैले भाग शान्ति जय नेपाल गर्दारहेछन् । स्थापना कालदेखि नै संस्था प्रमुख भएर आउने सबैले आफ्ना घुसाउन भ्याएछन् । २०४८०५१ अवधिका शिक्षामन्त्री गोविन्दराज जोशीले सबभन्दा धेरै आफ्ना मानिस भर्ना गरेको स्थिति रहेछ । ३१ जोडी त श्रीमानश्रीमती नै जागिरे भएको यो संस्था अब यसको वास्तविक स्थापना उद्देश्य अनुसार पुनर्सँरचना गर्नुको विकल्प रहेको छैन । वर्तमान संविधान अनुसार लोकसेवा आयोगले लिखित जांँच लिने भएपछि अबदेखि यो बेथिति नहोला भन्ने आशा गरौं । छिरिसकेका यी अकर्मण्यहरूलाई कहाँ थान्को लगाउने हो ? खुरुक्क बाटो लगाई बाइबाइ गर्नु बेस । सुशीलकुमार गौतमचन्द्रागिरी१३, काठमाडौं"
पापी मन फेरिएन,"माघ २ गते प्रकाशित नैतिकताको सदावहार खडेरी डा कमल लामिछानेको लेख सान्दर्भिक लाग्यो । लेखमा यस्तो लेखिएको रहेछ, यस्तो लाग्छ समय फेरियो, व्यवस्था फेरियो, संविधान फेरियो, तर नेताहरूको बुद्धि, विवेक, व्यवहार अनि पापी मन फेरिएन । एकदम स्पष्ट भाषामा भन्दा अहिलेको सरकारकै रवैया हेर्दा यस्तै लाग्छ । हुँदाहुँदा स्वयम् नेपाली कांग्रेसका सभापति एवं प्रधानमन्त्री शेरबहादुर देउवा प्रधानमन्त्रीको कुर्सी छोड्न नपरोस् भनी कुन पार्टीले बहुमत ल्याएको छ र सरकार गठन हुन्छ भन्नेसमेत बोल्न थाल्नुभयो । के यही हो, उहाँको नैतिकता ? दुनियाँलाई बेवकुफ बनाउन पाइन्छ ? अहिले वाम घटक हारेर सत्तामा बसिरहेको भए उहाँले मान्नुहुन्थ्यो ? त्यसकारण यस्तो खराब नैतिकता कांग्रेस सरकारले यथाशीघ्र त्याग्नुपर्छ । हर्कनारायण श्रेष्ठत्रियुगा नपा१०, उदयपुर"
डरलाग्दो तथ्यांक,"अकस्मात र ठाउँको ठाउँ मान्छेको मृत्यु भएका परिस्थिति त्यतिबेला पनि थिए, तर ज्यादै न्यून । त्यस्तो मृत्युलाई वाण लागेको भन्ने गरिन्थ्यो । हिजोमात्रै त्यस्तै वाणहृदयाघातबाट एकजना आफन्तको दु:खद निधन भयो । आर्यघाटमा उहाँको दाहसंस्कारको प्रतीक्षामा रहँदा झन्डै एक दर्जन शव आएका थिए । धेरै युवावस्थाका थिए भने २ जना ५० वर्ष उमेर माथिका जस्तो लाग्थ्यो । ५ घन्टाको अवधिमा आर्यघाटमा आएका शवहरूमा ६ वटा हृदयाघातका कारण मृत्यु भएका मान्छेहरूको थियो । तीमध्ये चारवटा अस्पताल पुर्याउँदा मृत्यु भइसकेको अवस्थाका थिए । पाँच घन्टाको अवधिमा आर्यघाटमा एक दर्जन शव दाहसंस्कारका लागि आउनु आश्चर्यको विषय रहेन अब । त्यसो त शवदाह गृहमा पनि यस अवधिमा लासहरू आए नै होला । तर डरलाग्दो तथ्यांक के छ भने आएका लासहरूमध्ये अधिकांश युवा र त्यसमा पनि हृदयाघातका कारण मृत्यु भएकाहरू थिए । पछिल्लो समय हृदयाघातका कारण मर्नेहरूको संख्या निरन्तर बढ्दो क्रममा रहेको छ । हृदयाघातको समस्या जटिल बन्दै गैरहेको वर्तमान परिस्थितिमा यसबाट बच्ने र बचाउने उपायबारे अधिकांश मान्छेलाई थाहा हुनुपर्छ । हृदयाघात कसरी हुन्छ ? यसबाट बच्न कस्तो उपाय अपनाउनुपर्छ ? आदिइत्यादि विषयमा आम जानकारी गराउनु जरुरी छ । अस्तब्यस्त जीवनशैली, धूमपान, मद्यपानको सेवन, तनाव, अशुद्ध भोजन, असन्तुलित शारीरिक वजन लगायतका कुरा हृदयाघातका कारक हुन् भन्ने विषयमा सामान्य जानकारी राख्ने मान्छेहरूसमेत हृदयाघातका सिकार भएका अनेक उदाहरणहरू हाम्रासामु भएको सन्दर्भमा सरकारी स्तरबाट हरेक नेपालीको मुटु परीक्षण र उनीहरूले अपनाउनुपर्ने विधिबारे जानकारी गराउन अब ढिला गर्नु हुँदैन । उत्तम पुडासैनी जोरपाटी, काठमाडौं"
अफवाह र अनुमानबाट हुने क्षति,"सोमबार प्रकाशित प्रमोद मिश्रको नेपाल सबैको साझा फूलबारी बनोस्मा उठाइएका मुद्दा असाध्यै गहन र छलफलमा आउनुपर्ने विषय हुन् । विद्वत् संस्थाहरूले यसबारे छलफल चलाए पृथ्वीनारायण शाहको राष्ट्र एकीकरण र पुन:एकीकरणको यथार्थ सम्बन्धमा केही सत्यतथ्य थाहा लाग्थ्यो कि ? यस लेखमा उठाइएका मध्येको अर्को महत्त्वपूर्ण कुरोचाहिँ सीमान्तकृत जो छन्, तिनको नत प्राज्ञिक साधनहरूमा पकड छ न केही स्वदेशी वा विदेशी विद्वानहरूले यस सम्बन्धमा गरेका अनुसन्धान र त्यस बारेको कृतिमा प्रयोग भएका भाषा तिनीहरू अनुकूल छन् । र अझ त्यस्ता कृति त त्यतैतिरका पुस्तकालयका दराजमा शोभाका लागि थन्केका छन्, असाध्यै मननीय छन् । जसको कारण पृथ्वीनारायण शाहसँंग सम्बन्धित कुरोमात्र हैन, देशभित्र उठेका धेरै विषयवस्तु कसैको अफवाह, अनुमान र आफू अनुकूल प्रवेश गर्नेगराउने र व्याख्या र विश्लेषण गर्नेगराउने स्वार्थी प्रवृत्ति र त्यस्ता समूहको विकास हँुंदो छ । विश्वेश्वर कर्माचार्यमहालक्ष्मी नपा२, ललितपुर"
हाउजिङहरूको खुला क्षेत्र,"पुस २९ मा प्रकाशित खुम्चिदै खुला ठाउँ विषेष रिपोर्ट साह्रै चित्त बुझ्दो लाग्यो । यस सन्दर्भमा अहिले संचालन भइरहेका दर्जनौं संयुक्त आवाशहरूमा घर फ्ल्याट बिक्री गर्नुअघि कम्पनीले एउटा गुरुयोजना देखाउने तर घर बिक्री भइसकेपछि संरचना फरक पर्न जाने तथा खुला क्षेत्र भनेर छुट्याएको ठाउँमा अनधिकृत संरचना बन्नेजस्ता गैरकानुनी कार्य भइरहेको र यसमा हाउजिङ सोसाइटीभित्रकै केही संलग्न हुने गरेकोले आवास धनीहरू असन्तुष्ट हुन थालेको देखिन्छ । तसर्थ आवास धनीहरूको पीरमर्का बुझी भवन विभाग तथा स्थानीय नगरपालिकाले कडाइ साथ अनुगमन गर्न र गुरुयोजना बाहेक संरचना भत्काउन लगाई खुला क्षेत्रको सम्भार गर्न अनुरोध छ । जनक श्रेष्ठललितपुर५, सातदोबाटो"
आफन्तलाई जागिर खुवाएको छैन,"२०७४ माघ १ गते प्रकाशित नातागोताले खान्छन् जागिर शीर्षक सीटीईभीटीसँग सम्बन्धित समाचारमा मेरो नाम जोडिएकोप्रति गम्भीर ध्यानाकर्षण भएको छ । सीटीईभीटीमा मेरो परिवारको मबाहेक कोही पनि कार्यरत नभएको जानकारी गराउँछु । तेजबहादुर खत्रीअध्यक्ष, नेपाल राष्ट्रिय कर्मचारी संगठन, सीटीईभीटी"
दुईथरी पीर,"हारेका कारण सत्ताधारीलाईसत्ता र शक्ति जाने भयो भन्ने नमिठो पीर छजितेका कारण सत्ता पाउनेलाईबाँडफाँड, आलोपालो र फाइदा कसरी मिलाउने भन्ने मिठो पीर छबहुमतको सरकार बन्ने भएकाले छिमेकीलाईविकास र स्थिरता हुने भयो भन्ने अमिलो पीर छयसरी अरूहरूलाई इष्र्यामय र स्वार्थमय पीर छ ।कुप्रोलाई उठी सुख न बसी सुख भनेझैंविचरा सर्वसाधारण नेपालीलाई भनेसधैंभरि आफू र आफ्नै देशको नि:स्वार्थ पीर छहिजो संघीयता कसरी ल्याइदिने भन्ने बोझिलो पीर थियो आज यो महंँगो संघीयतालाई कसरी ख्वाइदिने, प्याइदिने भन्ने तितोपिरो पीर छ इन्द्रकुमार श्रेष्ठकमलाकुञ्ज, ओखलढुंगा"
नदेखाऊ मुख,"किन्न केही सकिँदैन, आकास छुने भाउनसक्नेले भोकै बस, सक्नेहरूले खाऊसिंहदरबार यतै कतै टोलमै आउँछ भन्थ्यौपूर्व लाली उदाएर न्यानो छाउँछ भन्थ्यौतर किन ठिहिर्याउने जाडो हराएन ?उज्यालोको संकेत दिने चरी कराएनबोल्नेको त हिजो पनि पिठो बिकेकै होराजाहरूको राइँदाइँ देखे भोगेकै होअब झेल्न सकिँंदैन, दु:खमाथि दु:खचालामाला उस्तै भए नदेखाऊ मुख । कृष्ण कुम्पुरेधादिङ"
कांग्रेस नवनिर्माण आवश्यक,"नेपाली कांग्रेसका लागि अहिलेको अवस्था चुनौतीपूर्ण छ । सही दिशाबोध भएमा वा आफूलाई सुधार गरेमा भविष्यको सुखद यात्राका लागि प्रस्थानविन्दु हुनसक्छ । ७ दशक कांग्रेसले देशलाई नेतृत्व दियो । राष्ट्रले राजनीतिक विचारधाराको रूपमा संघीय लोकतान्त्रिक गणतन्त्रलाई स्वीकार गरेको छ । यस बीचमा माओवादीले हिंसाभन्दा शान्तिको महत्त्व बुझ्न थालेको छ । एमालेले लोकतन्त्र बिनाको साम्यवाद लेख्न छाडेको छ । सैद्धान्तिक रूपमा कम्युनिष्टहरू रक्षात्मक छन् । मधेस आन्दोलन प्रतिनिधिमूलक आन्दोलनमा रूपान्तरित भएको छ । पहिचानवादी आन्दोलनले पार्टीभित्रै पहिचान र प्रतिनिधित्व खोज्दै मूलधारमा आएको छ । यी सबै उपलब्धिबीच यसको नेतृत्व लिने पार्टी नेपाली कांग्रेसले भने आफ्नो सिद्धान्तको सफलता जनमतमा अनुवाद गर्न सकेन । यस बीचमा कांग्रेसले कम्युनिष्टतर्फ आकर्षित मत आफ्नो पक्षमा ल्याउन असफलमात्र होइन, कम्युनिष्ट विरोधी मतसमेत आफ्नो मतमा बदल्न सकेन । कांग्रेसको नेतृत्वमा नयाँ मतदातालाई आफ्ना एजेन्डामा आकर्षित गर्ने प्रश्नमात्र होइन, नयाँ पुस्तामा बढ्दै गएको चरम राजनीतिक निराशालाई सम्बोधन गर्ने कुनै महत्त्वाकांक्षी कार्यक्रम देखिएन । कांग्रेसको संगठन र भ्रातृ संगठनहरूको अस्तब्यस्त अर्काको उपलब्धि हुनपुग्यो ।संगठन सञ्चालनमा त्रुटि के रह्यो ? यो बेला नेता तथा कार्यकर्ताहरू सकारात्मक बहसमा उत्रनुपर्ने ठाउँमा आफ्ना असहमति र विरोधका स्वर छताछुल्ल पार्दै आत्मनिन्दामा प्रवेश गरिरहेका छौं । नेतृत्व पंक्ति भविष्यको एजेन्डामा होइन, गुटको प्रतिरक्षा गर्दै आफ्नो राजनीतिक सुरक्षा खोजिरहनुभएको छ । ८१० वर्षदेखि पार्टी नेतृत्व नीति विनाको, रणनीति विनाको र पार्टी संगठन विनाको जस्तो देखिन्छ । विपक्षीको ताली र प्रशंसाको खोजी गर्ने संस्कृति पार्टीभित्र रोलमोडलको रूपमा स्थापित हुने परम्पराले विस्तारै कांग्रेसभित्र विचार र एजेन्डा स्खलित हुँदै गएको छ । कांग्रेस भएर हेर्ने, कांग्रेस भएरै मर्ने उच्चकोटीको पार्टी समर्पण भावलाई विस्तारै व्यक्तिका झोले कार्यकर्तामा परिणत गर्ने अभ्यास भएको छ । सुधारका नाममा गरिएका यस्ता कृत्य नत आफू बदलिने हो न पार्टीलाई नै बदल्ने हो । नेतृत्वमा स्थापित हुने पद्धतिलाई नकारात्मक धारबाट प्रशिक्षित नगर्नुपर्ने हो । हामीले अझै पनि समस्या उमेरमा देखेका छौं, कार्यक्रममा होइन । समस्या खडा गर्छाैं, समाधान खोज्दैनौं । आफूलाई हेर्दैनौंै, अरू सुध्रिएको हेर्न चाहन्छौं, दोष आफूमा पनि भएको अनुभव गर्दैनौं, सबै अरूमा देख्छौं । यसरी पार्टीको नवनिर्माण हुन सक्दैन । कार्यकर्ता, शुभेच्छुक र आम मतदाताको मनोबल उठाउन सकिँदैन । त्यसैले हामी प्रत्येकले आआफ्नो ठाउँबाट आफ्ना कमजोरीमा आत्मालोचना गरी सुधारको प्रयास गर्न जरुरी छ ।इतिहास हेर्दा कांग्रेस २००७ सालको क्रान्तिको नेता, ०१५ सालको संसदीय निर्वाचनको दुई तिहाइ बहुमत प्राप्त दल, ०१७ सालको शाही कूपछिको प्रतिरोध आन्दोलनको एक्लो शक्ति, जनमत संग्रहमा बहुदलले प्राप्त गरेको २० लाख मतको हकदार तर २०४६४७ पछि पार्टी कसरी खस्किन थाल्यो ? यद्यपि ०४६ सालको जनआन्दोलनको नेता पार्टी कांग्रेस नै थियो । २०४८ सालमा कम्युनिष्ट कसरी शक्तिको रूपमा उदायो ? त्यसपछि लगातार सत्ता र शक्तिमा कम्युनिष्ट जनमतले साझेदारी बढाउँदै लगेको छ । २०६२६३ को आन्दोलनपश्चात राष्ट्रिय र अन्तर्राष्ट्रिय रूपमा कम्युनिष्ट पार्टी कांग्रेसको हाराहारीमा आयो । यो शक्तिले २०७४ को चुनावमा ४८५८ प्रतिशत मत प्राप्त गर्यो भने कांग्रेसले ३२७८ प्रतिशत मतमा चित्त बुझाउनुपर्यो । एमाले तथा माओवादी केन्द्रले प्राप्त गरेको कुल मतले प्रत्यक्षतर्फका उम्मेदवारलाई पराजित गर्न निश्चय नै बलियो आधार दिएको हो । तर समानुपातिकतर्फ प्राप्त गरेको मतमा सन्तोष गर्ने ठाउँ छैन, विपक्षी पार्टीको गठबन्धन मात्रै हाम्रो पराजयको कारण होइन । बीपीले हमेशा लोकतान्त्रिक आन्दोलनमा कम्युनिष्टलाई ठाउँ दिनुभएन । राष्ट्र र राष्ट्रियताको प्रश्नमा बीपीलाई कम्युनिष्टको विश्वास थिएन र विश्वासमा लिनुभएन । प्रजातन्त्रवादी र राष्ट्रवादी जनमत सधंै कांग्रेससँग रहेको त्यो गौरवपूर्ण इतिहासलाई हामीले रक्षा गर्न सकेनौं । नेपाल गरिब छ, यसमा साम्यवादले आफ्नो प्रभाव बढाउन सक्छ । साम्यवाद निस्तेज पार्ने दार्शनिक र व्यावहारिक प्रयोग समाजवाद हुनसक्छ । यो बीपीको बुझाइ हो । त्यसैले यो पार्टी प्रारम्भदेखि नै प्रजातान्त्रिक समाजवादी पार्टी बनेको हो । तर हामी समाजवादको सन्दर्भमा भुत्ते देखियौं ।कतिपय कालखण्डमा हामी नीतिगत तहमै चुक्यौं । जस्तै २०४६ सालको वाममोर्चाको गठन र लोकतान्त्रिक आन्दोलनमा पाएको प्रवेशले ०४८ सालको चुनावमा एमालेले सम्मानजनक मत पायो । यो चुनावबाट (कथित जबजको माध्यमबाट) कम्युनिष्ट पार्टीले लोकतन्त्रवादी मतमाथि आफ्नो प्रभाव विस्तार गर्ने मौका पायो । २०५१ पछि कम्युनिष्टहरूले जातीय लगायतका पहिचानवादी मुद्दामा आफ्नो दार्शनिक मान्यता विपरीत प्रभाव विस्तार गर्दै लगे, हामी रक्षात्मक बन्दै गयौं । गरिब, सुकुम्बासी, निमुखा वर्गको प्रतिनिधि पार्टी कम्युनिष्ट हो भन्ने भ्रमलाई उनीहरूले बढाउँदै गए । हामीले आक्रामक रूपमा ती क्षेत्रमा आफूलाई पुर्याउन सकेनौं । राष्ट्रियताको मुद्दामा नेपालमा रहेको भारत विरोधी जनमतलाई नै राष्ट्रवाद भन्न थालियो र यो क्रमश: साम्यवाद परस्त बनाउँदै लगियो । हालैका वर्षहरूमा नेपालको राजनीतिमा देखिएको चिनियाँ उपस्थिति र आर्थिक कूटनीतिको माध्यमबाट विस्तार गरिएको राजनीतिक प्रभावलाई राष्ट्रवादको नाममा थालिएको कुप्रचारलाई हामीले बुझाउन सकेनौं । आर्थिक, सामाजिक, सांस्कृतिक कारणबाट मूलधारमा आउन नसकेको जनताको मनोविज्ञानलाई हामीले आफ्नो बनाउन सकेनौं । लोकतान्त्रिक प्रणालीको वर्तमानमा जे छ, त्यसको भरपूर उपयोग गर्ने तर स्वामित्व नलिने जस्तो प्रतिबद्धताविहीन रणनीतिक प्रयोग गर्ने कम्युनिष्टको अभ्यासलाई हामीले जवाफ दिन सकेनौं । हत्या, हिंसा, आतंकबाट माओवादीको आक्रमण र वैधानिक संरचना भित्रबाट एमालेले गरेको कांग्रेस विरोधी प्रहारले जनतामा उत्पन्न भएको निराशा अन्तत: कम्युनिष्टले नै प्रयोग गर्न सफल रहे र अहिले पनि चलिरहेकै छ । एनजीओ र आईएनजीओ, कर्मचारीतन्त्र, शिक्षक, उपभोक्ता समितिदेखि स्कुल व्यवस्थापन समितिसम्म कब्जा गरी पार्टी हितका लागि प्रयोग गर्ने कम्युनिष्ट नीतिलाई हामीले रोक्न सकेनौं । लोकतन्त्रका महत्त्वपूर्ण सिद्धान्त संघीयता, धर्मनिरपेक्षता, गणतन्त्र र लोकतान्त्रिक पद्धतिका मुद्दामा साम्यवादीहरूको जबर्जस्त उपस्थिति भयो र हामीले रक्षात्मक बहसमात्रै गर्नुपर्यो । एमाले, माओवादी, मधेस केन्द्रित दल, राजा वा राप्रपासँग भएका सम्झौता र संघर्ष बिना तयारीका थिए । राजपा, फोरम, नयाँशक्ति, राप्रपासँगको गठबन्धन एकपक्षीय देखियो ।शक्ति जनमत हो, सत्ता माध्यम हो । यो समाज बदल्ने वा सिद्धान्त प्राप्तिको उपकरण हो । सिद्धान्त नै लक्ष्य हो भन्ने मान्यता विपरीत हामीले सत्तालाई लक्ष्य बनाउनु व्यावहारिक राजनीतिको नाममा भएको गलत अभ्यास थियो । सरकार सञ्चालनलाई निजी बनायौं । प्रभाव क्षेत्रलाई संकुचन गर्यौं, प्रभावकारिता हेरेनौं, क्षमता र दक्षता अस्वीकृत गर्यौं, इमानदारीको उपहास गर्यौं । राष्ट्रलाई आफ्नो बनाएनौं, निर्वाचन क्षेत्र हेर्यौं । हाम्रा राम्रा होइन, आफ्नो र मेरो खोज्यौं । सरकारी योजना र कार्यक्रम दीर्घकालका लागि होइन, तत्कालका लागि हेर्यौं । जनता र कार्यकर्ता सोध्ने गर्थे, खोइ समाजवाद ? ५ वर्षपछि हाम्रो अर्थतन्त्र कस्तो हुने हो ? मेरो आर्थिक हैसियतमा के परिवर्तन हुन्छ ? तर हामीले आश्वस्त पार्न सकेनौं वा लामो यात्रामा धैर्य गर्ने आधार पस्कन सकेनौं । जनताको श्रम र समयलाई पुँजीमा अनुवाद गर्न सकेनौं । राष्ट्रिय उत्पादन वृद्धिको महाअभियान सञ्चालन गर्न सकेनौं । पैसाले होइन, कार्यक्रमले, सरकारको मात्रै होइन, हाम्रो योगदानले पनि समृद्धि प्राप्त गर्न सकिन्छ भन्ने आदर्शलाई सरकार र पार्टीको माध्यमबाट मुखरित गर्न सकेनौं । सरकार सञ्चालन र निरन्तरतामा देखिएको भ्रष्टीकरणलाई रोक्न सकेनौं । ख्याति प्राप्त अन्तर्राष्ट्रिय स्तरका विश्वसनीय नेताको पार्टी नेपाली कांग्रेस अहिले विश्वासयोग्य वैदेशिक सम्बन्ध कायम गर्न र आफ्नो तथा राष्ट्रिय हितमा त्यो सम्बन्धलाई प्रयोग गर्न अनकनाएको देखियो । भारत र चीनजस्ता मित्रराष्ट्रहरूको सम्बन्धलाई अनावश्यक रूपमा घरेलु राजनीतिमा प्रवेश गराउने नेपालका कम्युनिष्ट र क्षेत्रीयतावादी दलहरूलाई चिनाउन सकेनौं वा मित्रराष्ट्रहरूलाई बुझाउन सकेनौं । रणनीतिक महत्त्वका ठूला योजनामा छिमेकी राष्ट्रहरूको ऋण, प्रभाव र नियन्त्रणको कूटनीति, विस्तारित रणनीतिक हस्तक्षेप, ती सहयोगबाट जनमतमा पार्ने प्रभाव र घरेलु राजनीतिको ध्रुवीकरणमा हामी अनभिज्ञ भयौं वा पत्तो पाएनौं । मधेस केन्द्रित दलको गठबन्धन आफू राजनीतिमा स्थापित हुने उद्देश्यमात्रै थियो कि कांग्रेसलाई कमजोर पार्ने कसैको रणनीति थियो ? तराई जस्तो हाम्रो जनमतको आधार क्षेत्रमा एकाएक नयाँ राजनीतिक शक्ति कसरी उदायो र हाम्रो शक्तिलाई खण्डीकरण गर्ने औजार बन्न पुग्यो ? के तराईको राजनीतिलाई कांग्रेसबाट अलग गर्ने कम्युनिष्ट राजनीतिले काम गरेन त्यहाँ ? वा तराईलाई आधार बनाएर काठमाडौं नियन्त्रण गरी क्षेत्रीय राजनीतिमा चिनियाँ प्रभाव रोक्ने छिमेकीको असफल कूटनीतिलाई हामीले समयमा बुझ्न सकेनौं ? रूपमा भारत विरोधी देखिने तर सारमा भारतीय हितको पक्षपोषण गर्ने कम्युनिष्ट सरकार नेपालमा स्थापित गर्न चाहने भारतीय लगानीकर्ताहरूको प्रयासप्रति हामी बेखबर रहेका छौं । कम्युनिष्ट गठबन्धन आन्तरिक राजनीतिको उपज हो या वैदेशिक चलखेलको उपक्रम हो ? चीन सी विचारधाराको निर्यातको चरणमा आएको तथ्य बुझ्न जरुरी थियो । चुनावकै मुखमा चिनियाँ रेलको सर्भे हुनु, सिगात्सेमा नेपाल जाने रेलको प्रदर्शन हुनु, तातोपानी नाका बन्द हुनु, निजगढकाठमाडौं दु्रतमार्गमाथिको दक्षिणको चासो, हुलाकी राजमार्गको अस्तब्यस्तता, पञ्चेश्वर, पश्चिम सेती जलपरियोजनाको अनिश्चितता, बुढीगण्डकी दिने कार्य आर्थिकमात्रै थिएनन्, त्यसको दूरगामी राजनीतिक प्रभाव भएको कुरा नजरअन्दाज गर्नु हुँदैनथ्यो । नाकाबन्दीका सम्बन्धमा हाम्रो धारणा के थियो ? प्रदेश विभाजनमा हाम्रो अडानले राष्ट्रिय हितको पक्षपोषण गर्यो वा गरेन ? जनता जान्न चाहन्थे । तराईको समस्यालाई आफ्नो समस्या ठानी हेपिएको, चेपिएको, निसासिएको तराईका जनताका मनलाई आफूसँग जोडी न्याय र पहिचानमा अग्रसरता लिई अपनत्वबोध गराउने कार्य अझै मुखरित गर्दै तराईलाई मधेस केन्द्रित दल र भारतीय स्वार्थबाट अलग राख्नुपथ्र्यो । भारत र चीनको हित तथा सुरक्षा चासोको व्यावहारिक सम्बोधन गरी मित्रवत अवस्थामा ल्याउन जरुरी थियो । यसमा हाम्रो कूटनीतिक असफलता रहेकै हो । अन्तरपार्टी संघर्ष तीव्र, अशोभनीय, व्यक्तिगत र सिद्धान्तविहीन हुनपुग्यो । २०५१ सालको मध्यावधिको कारण र सिर्जित अवस्था दुवै ठिक थिएन । नेता कृष्णप्रसाद भट्टराईको पराजय र सत्ता बहिर्गमन अस्वाभाविक बन्यो । गणेशमान सिंहको चित्त दुखाइले पार्टी पंक्तिलाई मर्माहत बनायो । पार्टी विभाजनको कारणमा व्यक्तिगत अहंकारले स्थान पायो । संविधान जारी गर्ने ऐतिहासिक अवसर पाउनुभएका नेता सुशील कोइरालालाई हार्ने चुनावमा उठाउनु उपयुक्त थिएन । प्रचण्ड सरकारलाई हटाएर पछिल्लोपटक प्राप्त भएको सरकारी नेतृत्वबाट हामीलाई कुनै लाभ भएन, उल्टै गठबन्धनलाई टेवा पुग्यो । आज पनि पार्टीमा स्थापित हुने परम्परा, चाकडी, चुक्ली र चाप्लुसी हुनु, नेतृत्व आत्मकेन्द्रित हुनु, प्रशंसामा रमाउने, कुरा नसुन्ने, सुनाउन मात्रै अग्रसर रहने नीतिले डेरा जमाएको छ । सैद्धान्तिक पक्षलाई धारिलो, स्पातिलो बनाउने पार्टी स्कुल विभाग छैन । पार्टी संगठन अधुरोअपूर्ण जस्तो, कर्मकाण्डीय सञ्चालन विधि, उत्तरदायित्वको अभाव, अनुशासनलाई स्वतन्त्रता विरोधी ठान्ने संस्कार रह्यो । प्रचारप्रसारमा सांगठनिक प्रभाव र आक्रामकता देखिएन । यस विरुद्ध कम्युनिष्ट पार्टीले भीषण प्रोपोगान्डा चलायो ।स्थायी सरकार, आर्थिक समृद्धि विपक्षीको नारा बन्यो । हाम्रो मूल नारा अधिनायकवादको प्रारम्भ भन्यौं । यो कतिले बुझे र कतिलाई प्रभाव पर्यो ? हामीले उठाउन सकेनौं, विगतका सरकार तिनै थिए, जो आज गठबन्धनमा छन् । सही ठाउँमा सही उम्मेदवार छनोटको अभाव, अवसरको न्यायोचित वितरण नहुनु, आफूले नपाउँदा निस्क्रिय रहने आचरण पार्टी पराजयको अर्को कारण हो । वैदेशिक रोजगारीमा गएका जनशक्ति, युवा बेरोजगार, विद्यार्थी, कृषिमा आश्रित जनता, विपन्न र पिछडिएको क्षेत्रलाई उत्साहित गर्ने कार्यक्रम दिन सकिएन । त्यसैले सबै कांग्रेसजन हेक्का राखौं, यो बीपीले निर्माण गरेको पार्टी हो । विचारले आधुनिक छ, सुखी नेपाली र समृद्ध नेपाल बनाउन सक्षम छ । कतिपय मामिलामा हामी चुकेका छौं, बेलामौकामा अल्मलिएका पनि थियौं । तर, यो बेला सम्हालिने हो । आत्तिने होइन, संयम र धैर्य गर्दै नयाँ जीवन दिने हो । यस पटकको सानो भूकम्पले हामीलाई हल्लायो, अब यस्तो पार्टी बनाआंै, १५ रेक्टरको भुइँचालो आए पनि हाम्रो विश्वासलाई हल्लाउन नसकोस् । वर्तमान नजान्नेले भविष्य बनाउँछु भन्नु मुर्खता हो । सबै मिलेर बहस गरौं ।"
बौद्धिकता पुलिंगीको पेवा हो ?,"एउटा बौद्धिक कार्यक्रमको प्रसंगबाट कुरा सुरु गरौं । कार्यक्रम थियो अक्टोबर क्रान्ति दिवस । बौद्धिकहरूको जमघट भएको कार्यक्रममा महिलाको उपस्थिति उसै न्यून थियो । ड्यासमा त झन् कम । कम्युनिष्टहरूकै कार्यक्रममा महिला किन कम त भन्ने प्रश्न उठ्यो । एक पुरुष मित्रले कटाक्ष गर्दै जवाफ दिए महिलालाई लिपिस्टिकपाउडर लगाउँदैमा फुर्सद छैन, बौद्धिक काममा आउने हैनन् । यो जवाफमा निहित व्यंग्य निकै डरलाग्दो थियो ।महिला धेरै संख्यामा विज्ञ वा बौद्धिकको भूमिकामा नहुन सक्छन् । तर के त्यसो भएको लिपिस्टिकपाउडर लगाउँदैमा फुर्सद नभएर हो ? व्यापक संरचनात्मक विभेदमा शदियौंदेखि परेका महिलाबारे त्यति हल्का टिप्पणी गर्न मिल्छ ? अझ महत्त्वपूर्ण कुरा त के भने ती पुरुष मित्रको दिमागमा महिला भन्ने बित्तिकै लिपिस्टिकपाउडरको याद किन आयो ? उनले भनेझैं महिलाहरू विज्ञ वा बौद्धिक हुन लिपिस्टिक र पाउडरले त पक्कै रोकेको छैन । यहाँ प्रश्न उठ्छ महिलाहरू बौद्धिक नभएकै हुन् या हुन नदिइएको हो ? महिलाले भोग्नु, बाँच्नुपरेको संसारबारे केही यथार्थ खोतल्नैपर्ने भयो । महिलामा बौद्धिकताभन्दा पनि उसको शरीरमा सुन्दरता खोज्ने चलन धेरै पुरानो हो । स्वर्गका अप्सरादेखि परीकथाका परीसम्म जताततै सुन्दरताको खास मानक राखेर महिलालाई हेर्ने परम्परा छ । महिलालाई भोग्या वस्तुको रूपमा लिइँदै आएको छ । आम पुरुषवादी चिन्तन परम्परालाई अघि बढाउँदै पुँजीवादले महिलाको थप वस्तुकरण गरेको छ । यो यथार्थलाई बिर्सेर महिलाबारे टिप्पणी गर्न मिल्छ कि मिल्दैन ?आधा शताब्दी अघिसम्म महिलालाई भोट दिने अधिकार पनि थिएन । महिलाले सामाजिक भूमिका निर्वाह गर्न सक्छन् भन्ने विश्वास नै गरिन्नथ्यो । महिलामा भोट हाल्ने चेतना छ भनेर मानिँदैनथ्यो । हुन त अहिले पनि श्रीमानले जहाँ भन्यो, त्यहीं पार्टीको मान्छेलाई भोट हाल्न धेरै महिला बाध्य छन् । समाजका कुनै पनि बौद्धिक कार्यक्रमबाट महिलालाई सकभर बाहिर नै राख्न खोजिन्छ । महिलाका आवाजलाई पोथी बासेको भन्दै समाजमा महिलाको चेतनशील भूमिकालाई अस्वीकार गरियो ।केही समय अघिसम्म बहुविवाहलाई कानुनी मान्यता थियो । कानुनले नै महिलाको निर्णय गर्ने क्षमतालाई कुण्ठित गरेको थियो । सामाजिक रूपमा बहुविवाह अहिले पनि स्वीकृत छ । समाजमा एकभन्दा बढी श्रीमती राख्ने पुरुष प्रशस्तै भेटिन्छन् । महिलाको चेतनालाई परम्परादेखि नै बेवास्ता गरिएको यथार्थ हो । यसको निरन्तरताको रूपमा अहिले पनि महिलालाई स्थान दिन कन्जुस्याइँ गरिन्छ । समाजमा सबै क्षेत्रमा पुरुषले आफ्नो बर्चस्व कायम गरेको छ । त्यसो भएपछि बौद्धिक क्षेत्रमा पनि उसको हैकम कायम हुनु स्वाभाविक भयो । यसरी बौद्धिकतालाई नै पुलिंगीजस्तो बनाइएको छ । जब बौद्धिकताकै लिंग बनाइयो, त्यसबाट स्त्रीलिंग स्वत: बाहिर पर्ने नै भयो । महिलालाई बौद्धिक काममा न विश्वास गरियो, न भूमिका दिइयो, नत त्यस्तो कुनै अवसर नै । इतिहास लेख्नेहरूले अनेक वीरहरूको गाथा त लेखे, तर योगमायाको बौद्धिक योगदानलाई त चिनेनन् । भानुभक्तको वधुशिक्षाको प्रशंसा गर्नेले योगमायालाई कवि नै मान्दैनन् । वधुशिक्षालाई मानव जीवनको अमृतवाणी सम्झने पुरुषवादी समाजले पुरुषको लागि वरशिक्षाको माग कहिल्यै गरेन । यसरी महिलालाई संस्कारी हुनुपर्ने दबाबमा राखेर पुरुषको रजगज कायम गरियो । ब्रह्मा, विष्णु र महेश्वरको कपोलकल्पित कथामा मुख्य पात्र सदैव पुरुष नै लेखिए । महिलाको भूमिका पुरुषलाई नाचेर लठ्ठ पार्ने, ऋषिको ध्यान भङ्ग पार्ने सुन्दरी अप्सराको रूपमा सिर्जना गरियो । पुरुषलाई नै बलवान, विद्वान र शुरवीर पात्रको रूपमा जताततै चर्चापरिचर्चा गरियो । महाभारतमा महिला पात्र द्रौपदीलाई जुवामा दाउ राख्ने वस्तुका रूपमा चित्रण गरियो । यस्ता कथा र मिथक सुनेर हुर्केको हाम्रो मस्तिष्कले कसरी पचाउन सक्छ, महिलाको बौद्घिक व्यक्तित्व ? जब धर्म, कर्म, संस्कार, संस्कृति र सिकाइमै फरक व्यवहार र विभेद गरिन्छ, अनि कसरी सरोबर हुन सक्छन्, महिलापुरुषको संख्यात्मक उपस्थिति ? एकातिर जन्मदै विभेदको टीका लगाएर आउँछन् महिला, अर्कोतर्फ भएका केही सक्षम र सबल महिलालाई पनि ठाउँ दिन नचाहने पुरुष परम्परा पुरानै हो । भर्खरै सकिएको चुनावमा महिला उम्मेदवारको संख्यालाई पनि हेरे यथार्थ उजागर भइहाल्छ ।कार्यालय जाने बेला टाइको गाँठोसमेत बनाउन श्रीमतीकै भर पर्नेहरू धेरै छन् । नुहाएर अन्डरवेयर धारामै फाल्ने विद्वानको पनि कमी छैन । जीवनभर आफ्नो मोजा र रुमालसमेत नधुने पुरुष पात्रको बिगबिगी छ । बौद्घिक पुरुष निर्माण गर्न महिलाको लाखौं घन्टा समय चोरिएको छ । परिवारभित्रै विभेद र हैकम कायम गर्ने पुरुषका लागि लिपिस्टिकपाउडर लगाउने चलन नै चलेको भए पनि उसलाई महिलाले नै सजाइदिनुपथ्र्यो भन्न कठिन छैन ।अवसर दिने बेलामा सधैं पछाडि पार्ने, छोरीको भन्दा छोराको तराजुमा तौल बढी राख्ने, छोरीको व्यक्तित्व विकासका लागि लगानी गर्न खुट्टा कमाउने र विभेदपूर्ण संस्कार सिकाउने अनि मूल्याङ्कन गर्ने बेला लिपिस्टिकपाउडर लगाएर पछि परेका हुन् भन्न मिल्छ ? पुराना सांस्कृतिक मान्यताले अझै समाजमा बलियो डेरा जमाएको छँदैछ । घरमा गरिने ससाना गल्तीमा छोरीलाई आफ्नो कमजोर हैसियत सम्झाउने गरिन्छ । छोरीले कपाल काट्न हुन्न, सार्वजनिक ठाउँमा बोल्न हुन्न, अरूका अगाडि शिर निहुराएर हिँड्नुपर्छ, महिनावारी भएका बेला दाजुभाइलाई छुन हुन्न, लोग्ने मान्छेलाई हेर्न हुन्न जस्ता अनेकांै भेदभावपूर्ण चलन भोग्दै, सुन्दै र सिक्दै आएका हुन्छन्, छोरीहरू । अझ छाउपडी प्रथाले निम्त्याउने कहालिलाग्दो पीडाको त कुरै नगरौँ । घर र घर बाहिरका लोग्नेमान्छेदेखि देवीदेउतासम्मको डर छोरीका दिमागमा हालिन्छन् । कति मिनेट सिकाइन्छ, छोरीलाई समानताका कुरा ? अनि विभेदका पर्खालहरू नतोडिकनै अचानक पुरुषसरह कसरी उपस्थित हुन सक्छन्, महिला ? अक्सर परिवारमा पाइने व्यावहारिक ज्ञान र शिक्षामा समेत बौद्धिकताको लिंग छुट्याइएको हुन्छ । मेरी आमाले भात पकाउनुहुन्छ, लुगा धुनुहुन्छ, तर बाबाले अफिसमा काम गर्नुहुन्छ, पैसा कमाउनुहुन्छ भन्ने सारका कविता पाठ्यपुस्तकमा पढेर हुर्कन्छौं, हामी । आमा भनेको घरको काममात्र गर्ने र बुबा घरपरिवार पाल्ने ठूलो व्यक्ति हो भन्ने भ्रमको खेती सानैदेखि गराइन्छ, हाम्रो बाल मस्तिष्कमा । आजको पुँजीवादी समाज व्यवस्थाले महिलालाई बिक्री हुने मालको रूपमा चित्रण गर्दै आएको छ । महिलालाई नङ्ग्याएर, शारीरिक आवरणको मात्र प्रशंसा गरिदिएर उनीहरूलाई सुन्दरताको जालमा अल्झाइरहने चलन हुर्किरहेकै छ । चर्चित पत्रपत्रिका, मिडिया कभर तथा व्यापारिक सामानको विज्ञापनको लागिसमेत महिलाको तथाकथित सुन्दरतालाई प्रयोग गर्ने गरिन्छ । यो सुन्दरता कसको आँखाबाट हेरिएको छ ? कसको प्रयोजनका लागि प्रयोग गरिएको छ त ? अझ सौन्दर्य प्रसाधनका साधन उत्पादन गर्ने कम्पनीहरूले त आफ्नो गुणस्तरमा भन्दा पनि महिलालाई विज्ञापनमा प्रयोग गर्न बढ्दा ध्यान दिन्छन् । महिलालाई पैसामा किनिएको सामानको रूपमा प्रयोग गरिने चलन पुरानै हो । यस्तै सुन्दरता बेच्न र किन्नका लागि वर्तमान विश्वले अर्बौं रुपैयाँ खर्चेर अनेकौं सुन्दरी प्रतियोगितासमेत गर्ने गर्छ र तथाकथित सुन्दरी छनोट गर्छ । यस्ता गतिविधि विस्तार भइरहेका छन् ।एकथरी महिलालाई लाग्छ, शृङ्गारका सामग्रीले महिलाको सुन्दरतामा निखार ल्याउँछ । तर यो एउटा गतिलो भ्रम हो । यसको पनि आफ्नै राजनीति छ । महिलाको व्यक्तित्व नै शृङ्गारमा मात्र सीमित गर्न खोज्ने यो एउटा गजबको राजनीति हो । सुन्दरताका अनेक उपमा भिराएर शृङ्गारकै दुनियाँमा मात्र अल्झाउने र अघि बढ्न नदिने एउटा प्रपञ्च हो यो । जब शृङ्गारका प्रसाधनमा नै महिलाहरू अल्झिन्छन्, बौद्धिक सत्ता आफ्नो हातमा लिन पुरुषलाई सजिलो हुने नै भयो । फलस्वरुप पुरुष हरेक क्षेत्रमा माथि परिरहे । शताब्दियौं देखिको शृङ्गारको राजनीतिले डामेका महिलालाई शृङ्गारकै उपमा जोडेर होच्याउनु आफैमा पुरुषवादी तर्क होइन र ?"
"आउनुस्, जागिर यहाँ छ","सर्वप्रथम, कवाडी बटुल्दै गुजारा चलाउने भाइबहिनीलाई मेरो सल्लाह छ, तिमीहरू कसैले फोहोर फाल्छ कि बरु ढुकेर बस । विराटनगरका मेयरलाई गएर खुसुक्क भन । दिनभरि बटुलेको कवाडीको आम्दानीभन्दा कयौं गुणा बढी यसरी कमाउने छौ । तिम्रो सहर सफा हुनेछ । तिमी आफू पनि फोहोरमा डुबुल्की नमारी जिन्दगी गुजार्न सक्नेछौ । रोजगारीको खोजीमा भौतारिने बाँकी सबैलाई मेरो यही सुझाव छ । विराटनगरमा यति धेरै फोहोर सार्वजनिक ठाउँमा फालिन्छ, त्यसको सुरकी गरेर हजारौं व्यक्तिले महिनौंसम्म हजारौं रुपैयाँ कमाउन सक्छन् । यो पेट पाल्न मात्र होइन, सहर सफासुग्घर र सुन्दर राख्नसमेत उपयोगी उपाय हुनेछ । आफूलाई बदल्ने र देश सुन्दर बनाउने सबैभन्दा राम्रो तरिकै यही हो । जिज्ञासा लाग्ला कसरी ? पूर्वी नेपालतर्फ आउनुअघि एउटा समाचारमा आँखा परेको थियो, विराटनगरमा सार्वजनिक ठाउँमा फोहोर फाल्न निषेध । फालेको सुराक दिनेलाई मेयरद्वारा इनाम घोषणा । त्यसलाई पुष्टि गर्न महानगरपालिकाका मेयर भीम पराजुलीलाई फोन गरें । हुनचाहिँ हो रहेछ । फोहोरको मात्रा र प्रकृति हेरेर एक लाख रुपैयाँसम्म जरिवाना तिराउने नियम बनाइएको रहेछ । र, दुइटा अस्पताललाई एकएक लाख तिराइसकिएको पनि रहेछ । सुराकीलाई जरिवानाको २५ प्रतिशतसम्म दिने प्रावधान रहेछ । तर, दु:खको कुरा विराटनगर उस्तै फोहोर रहेछ । न कोही नियमले तर्सिएका, न कोही जरिवानासँग डराएका, न कोही इनामको आसले सुराकी बनेका । त्यसैले यो सरकारले दसैंतिहारमा गर्ने बजार अनुगमनजस्तै आक्कलझुक्कल मा सीमित भइरहेको रहेछ । नियम बन्नु, थेत्तरो हुनु, नटेर्नु र कार्यान्वयनमा ल्याउन नसक्नु नेपालका विरोधाभाषपूर्ण विषय हुन् । उदाहरणका लागि विदेशतिर सडकमा ट्राफिक हुँदैन । तर, कसैले ट्राफिक नियम उल्लंघन गर्दैन । किनकि, त्यहाँ नियम कानुनको पूर्णपालना हुन्छ । क्यामेराले खिच्छ र बिल घरमै पुग्छ । कोही भागेर कहीं जान पाउँदैन । नतिर्ने व्यक्ति जुनसुकै सरकारी कामका लागि जुन अड्डामा पुग्छ, त्यहीं जरिवाना देखाइन्छ । विदेश भाग्न खोज्यो भने अध्यागमनले बिल तेस्र्याइदिन्छ । नेपालमा ठीक उल्टो छ । केही दिनअघि काठमाडौंको बानेश्वर चौकमा रोकिएको दिशातिर एउटा गाडी जोखिमपूर्ण ढंगले हुइँकियो । अत्यन्त छिटो दौडिएर एक ट्राफिक प्रहरी गाडीको अगाडि पुगे । चालकले ब्रेक त लगायो । तर, ट्राफिकले जति भन्दा पनि उसले सिसै खोलेन । प्रहरीले बाहिरबाट लाइसेन्स र कागजपत्र मागिरहने, भित्र चालकले दिँदै नदिने क्रम केही मिनेट चल्यो । ट्राफिकले जरिवानाको रसिद त काट्यो, सिसा नखोलेकाले चालकलाई थमाउनै सकेन । जहाँ व्यक्तिले नियमकानुन हातमा लिन्छ, अटेरी एवं अराजक हुन्छ, त्यहाँ सुशासन र सभ्यताको कल्पना नगरे पनि हुन्छ । हाम्रो देशमा त्यही अराजकता मौलाएको छ । जताततै । विराटनगर वा अन्य नगरदेखि महानगरसम्म भइरहेको त्यही हो । जथाभावी फोहोर फाल्नेलाई कडा कानुन सम्भवत: जुनसुकै नगरमा छ । तर, व्यक्तिले छतबाट सडकमा फ्यात्त फोहोर फालिरहेको हुन्छ । उसलाई लाज हुँदैन । किनकि, वल्लो घर, पल्लो घर सबैले त्यही गर्छन् । सभ्यता र संस्कृतिकै अभिन्न पाटोजस्तो बनाइसकेका हुन्छन् फोहोरी बन्नुलाई । आफ्नो घर अगाडिको सडक पेटी पनि नगरकै कर्मचारीले कुचो लगाइदिनुपर्छ भन्दै बसेका हुन्छन् । सहरको बासिन्दाले करोडौं खर्च गरेर घर बनाएको हुन्छ, लाखौंको गाडी चढेको हुन्छ । तर, मासिक सयको दायरामा सरसफाइ खर्च तिर्न दाँतबाट पसिना निकालिरहेको हुन्छ । दोष उसको मात्र होइन, कमजोर नियम कानुनको पनि हो । घूस खुवाएर नियम मिच्न तयार हुने हाम्रो संस्कार छ । नियम कानुन परिपालना गराउने निकायहरू उस्तै छन्, जसलाई परिवर्तन होइन, पैसा चाहिएको छ । सहरको सरसफाइ कुनै नगरका मेयरउपमेयर वा कर्मचारीका लागि होइन, त्यहाँको हरेक बासिन्दालाई अत्यावश्यक हो । थोरै साथ, सहयोग र खर्चले सभ्यस्वस्थ हुन सकिन्छ । त्यसका लागि हातेमालो गर्न हिचकिचाउनु हुँदैन । फोहोरलाई मोहोर बनाउन सकिन्छ, हरेक नगरले त्यसको पहल गर्नुपर्छ । मोरङकै सुन्दर हरैंचा नगरपालिकाभित्र ७ वटा सार्वजनिक शौचालयको परियोजना यस सन्दर्भमा उदाहरणीय लाग्यो । उद्यँेग वाणिज्य संघको पहलमा त्यसको शिलान्यास हुन लागेको रहेछ । प्रतिगोटा एक करोड रुपैयाँभन्दा बढी लाग्ने शौचालय अपांगमैत्री हुनेछन् । भुइँतलामा शौचालय र व्यापारिक सटर, पहिलो तल्लामा पुस्तकालय, त्यसमाथि सरसफाइ कर्मचारीको आवास । निर्माण संयोजक भोला दुलालका अनुसार यसका लागि नगरका हरेक परिवारबाट कम्तीमा सय रुपैयाँ (चाहेको खण्डमा बढी दिन सक्ने) उठाइनेछ । नगरपालिकाले ३० प्रतिशत बेहोर्नेछ । बाँकी संघको काँधमा छ । मुख्य बजारका चोकचोकमा पुस्तकालय र आवासहितका शौचालय सम्भवत: देशमै नौलो हो । खुसीको कुरा, सुन्दर हरैंचा सरसफाइमा नमुना मानिन्छ । त्यहाँ यस्तो जागरण छ, सडकमा फोहोर देखे टिपेर घरतिर लैजाने बानी विकास भएको छ । त्यसैले त नागरिक समुदाय सुविधाजनक शौचालयपुस्तकालय बनाउन अग्रसर भएको छ । महानगरहरूले यसबाट पनि सिक्नुपर्छ । त्यहाँका बासिन्दाले आफूलाई महानगरवासीजस्तो देखाउन सक्नुपर्छ । विराटनगर मात्र होइन, काठमाडौं, ललितपुर, वीरगन्जजस्ता महानगर अत्यन्त फोहोर छन् । पोखरा र भरतपुरलाई तुलनात्मक सफामा राख्न सकिन्छ । ती पनि सफा त होइनन् । विराटनगरबाहेक अन्यमा सुराकीको नियम छछैन, थाहा छैन । छैन भने बनाउनुपर्छ । बनाएर मात्र हुँदैन, हरेकलाई थाहा दिनुपर्छ । व्यावसायिक सुराकी बन्न प्रेरित गर्नुपर्छ । सरकारले अपराध पत्ता लगाउन सुराकी राखेजस्तो नगरहरूले सरसफाइका लागि परिचालन गर्नुपर्छ । यसमा खर्च होइन, आम्दानी हुन्छ । फोहोरको जरिवानाबाट दैनिक लाखौं आर्जन गरियो भने त्यसलाई नगर सफा राख्न खर्चिन मिल्छ । सबैभन्दा ठूलो कुरा त फोहोरको सुराकी गर्नुगराउनुलाई रोजगारको आधार बनाउन सकिन्छ ।"
मिलेमतोमै नदी दोहन,"गोरखा र तनहुँको सिमाना मस्र्याङ्दी नदीबाट अनुमतिबिनै ठूलो परिमाणमा निर्माण सामग्री उत्खनन भइरहेको छ । बजारमा बढ्दो माग र स्थानीय प्रशासनको उदासीनताको फाइदा उठाउँदै ढुंगा, गिट्टी, बालुुवा संकलन गर्न संगठित गिरोह नै सक्रिय छ । यस्तो समूहलाई कतिपय ठाउँमा प्रहरीले नै सघाइरहेको छ ।स्थानीयका अनुसार अवैध उत्खननमा संलग्नलाई इलाका प्रहरी कार्यालय र मझुवा प्रहरी चौकीले संरक्षण गर्दै आएका छन् । आँबुखैरनीस्थित कृष्णमन्दिर पछाडि मस्र्याङदीमा स्थानीय तहको अनुमतिबिनै बालुवा झिकेर बेचबिखन भइरहे पनि प्रहरी प्रशासन मौन छ । हामीले अवैध धन्दा रोक्न प्रहरीलाई पटकपटक भन्यौंं तर रोकिएन, एक स्थानीयले भने । बगर पस्ने अस्थायी बाटोमा तारबार लगाउँदा पनि निकासी नरोकिएको उनको गुनासो छ । आँबुखैरनी गाउँपालिका३ का १० घर केसी परिवारले प्रहरीको मिलेमतोमा बालुवा खानी सञ्चालन गरेको स्थानीय एक व्यापारीले बताए । प्रहरीलाई खबर गर्यो भने समातेजस्तो गर्छ तर एक छिनमै छाडिदिन्छ, उनले भने, कसैले विरोध गरे गुन्डा लगाएर कुटपिटमा उत्रन्छन् ।बगरछेउको जग्गा देखाएर ती परिवारले मस्र्याङ्दीमा एस्काभेटर चलाइरहेका छन् । बगरकै गोरखातर्फको क्षेत्रमा समेत अवैध रूपमा बालुवा संकलन गरिन्छ । अवैध रूपमा बालुवा खानी सञ्चालन भएको स्विकार्दै सञ्चालकमध्येका एक राजाराज केसीले स्थानीय तहसँग अनुमति लिने प्रक्रियामा रहेको दाबी गरे । सबै नियमकानुन हामीलाई थाहा भएन, उनले भने, वडा कार्यालयबाट अनुमति लिने योजनामा छौं । प्रहरीचौकीको करिब ५ सय मिटर दूरीमा एस्काभेटर चलाएर ट्रिपर र ट्रयाक्टरमार्फत निर्माण सामग्री ओसारिँदा पनि सुरक्षाकर्मी मौन छन् । कसैले उजुरी गरे प्रहरीले समातेजस्तो त गर्छ तर कुनै कारबाही नगरी छाड्छ, ती व्यापारीले भने । व्यापारी, स्थानीय समूह र प्रहरीको सेटिङमा नदी दोहन भइरहेको स्थानीयको दाबी छ ।आँबुखैरनी क्याम्पसका प्रमुख ऋषि केसीले मस्र्याङ्दी बगरमा अवैध धन्दा फस्टाएको बताए । जसले सक्यो उसैले, जहाँ पायो त्यहीँबाट ढुंगा, गिट्टी, बालुवा झिक्ने र बेच्ने क्रम बढेको छ, उनले भने । मंसिर दोस्रो साता बालुवा कारोबारमा संलग्न तीन युवक चारवटा पेस्तोलसहित पक्राउ परेका थिए । उनीहरूलाई प्रहरीको उच्च स्रोतको सूचनाका आधारमा पक्राउ गरिएको थियो । इप्रका आँबुखैरनीका प्रहरी निरीक्षक लोकबहादुर गुरुङले स्थानीय तहको नियमकानुन नै कमजोर भएकाले नदीजन्य पदार्थको तस्करीमा संलग्नलाई कडा कारबाही गर्न नसकिएको भन्दै लाचारी व्यक्त गरे ।खोलामा डनतनहुँमा पनि प्राकृतिक स्रोतको अवैध दोहन बढेको छ । मापदण्डविपरीत ढुंगा, गिटी र बालुवा उत्खनन भइरहँदा स्थानीय प्रशासनले नियन्त्रणमा तदारुकता देखाएको छैन । शुक्लागण्डकी नगरपालिकाका ८ र ९ नम्बर वडामा उत्खनन तीव्र छ । त्यहाँ व्यक्तिगत जग्गाको लालपुर्जा देखाएर सार्वजनिक जग्गाबाट गिट्टीबालुवा संकलन गर्नेहरू सक्रिय छन् । संगठित समूहले धम्क्याउने भएकाले अवैध उत्खननको विरोधमा बोल्न नसकिएको स्थानीयले बताए । शुक्लागण्डकीको सुरौदी खोलाबाट रातदिन ढुंगागिट्टीको चोरीनिकासी भइरहेको उनीहरूको भनाइ छ । अवरोध र सोधखोज गर्न जानेलाई कतिपयले माछापोखरी बनाउने कागजात देखाएर झुक्याउने गरेका छन् । शुक्लागण्डकीको कोत्रेदेखि म्याग्दे र क्याङदी दोभानसम्म जिल्ला समन्वय समितिले ढुंगागिटी र बालुवा ठेक्का लगाउँदै आएको छ । तर, केहीले ठाउँठाउँमा टोले गुन्डा खटाएर जेसिभी प्रयोग गरी नदीजन्य पदार्थ उत्खनन गरिरहेको स्थानीयले बताए । टोले डनहरूको बिगबिगी छ, एक स्थानीयले भने, केही कुरा गर्न दिँदैनन् । ज्यानको माया नलागे खबर गरे हुन्छ भनेर उल्टै धम्क्याउँछन् । आँबुखैरेनी गाउँपालिका क्षेत्रमा पनि अवैध उत्खनन उत्कर्षमा छ । स्थानीय प्रशासन र प्रहरीसँग सेटिङ मिलाएको गिरोहले नयाँ मान्छेलाई उत्खनन भइरहेको स्थानमा पस्न दिँदैन । यहाँका कलेस्तीखोला, रिस्तीखोला, पाउदीखोला, साँगेखोला र बुल्दीखोलाबाट ढुंगागिट्टी र बालुवा चोरीनिकासी भइरहेको छ । नदी दोहनका विरुद्ध उभिने प्रहरी अधिकारी नै तुरुन्त विभागीय कारबाहीमा पर्ने वा सरुवा हुने भएकाले तस्करको मनोबल बढेको स्थानीयको गुनासो छ । शुक्लागण्डकी नगरपालिकाको सेतीनदीको कोत्रेदेखि पुडीघाट, हलेरी घाट, सालबेसी, कसेर, किमलडाँडा र दोभान घाट, आँबुखैरेनीस्थित मस्र्याङ्दी नदी र भिमादको सेतीसम्म जिल्ला समन्वय समिति तनहुँले ठेक्का लगाएको छ । तर, ठेकेदारले मापदण्ड मिचेर जथाभावी नदी खोतलिरहे पनि जिसस मौन देखिन्छ । जिससले यो वर्ष ९ करोड रुपैयाँ बराबर र व्यास नगरपालिकाले मादी नदीमा ३ करोड ८३ लाख ८० हजार रुपैयाँ बराबरको नदीजन्य पदार्थ ठेक्का लगाएका छन् ।ठूला परियोजनाकै क्रसर अवैधपर्वतमा सञ्चालित ठूला विकास आयोजनाले नै नदीजन्य पदार्थको अनधिकृत उपयोग गर्दै आएका छन् । २० मेगावाटको तल्लो मोदी, १५१ मेगावाटको मध्यमोदी जलविद्युत् आयोजना, मध्यपहाडी लोकमार्ग र दोबिल्लाफलेवास सडकलगायतका आयोजनाले अवैध रूपमा संकलित ढुंगागिटी र बालुवा आपूर्ति गरिरहेका छन् । केही आयोजनाले अनुमति नै नलिई क्रसर उद्योग सञ्चालन गरेका हुन् । जिल्ला समन्वय समितिले त्यस्ता क्रसरलाई करको दायरामा आउन पत्राचार गरे पनि वास्ता गरेका छैनन् । हामीले दुई पटक पत्राचार गरिसक्यौं, जिसस प्रमुख विष्णुप्रसाद भुसालले भने, अहिलेसम्म कोही जवाफ दिन आएनन्, आयोजनाले कन्ट्याक्टरलाई, कन्ट्याक्टरले आयोजना पक्षलाई देखाएर टारिरहेका छन् । साउनयता कर तिर्न दुई पटक ताकेता गर्दा बेवास्ता गरेका आयोजनालाई समितिले मंगलबार तेस्रो पत्र पठाएको छ ।ठूला आयोजना आफैंले निर्माणको काम गर्दैनन् । मोदीखोलामा निर्माणाधीन मध्यमोदी र तल्लो मोदी आयोजनाले फेवा कन्स्ट्रक्सनलाई आफ्नो क्षेत्रको निर्माण जिम्मा लगाएका छन् । दुवै आयोजनाका लागि फेवाले दुईवटा क्रसर उद्योग सञ्चालन गरेको छ । तर, दुईवटै उद्योगले नियमानुसार नवीकरण र कर तिरेका छैनन् । फेवाका प्रतिनिधि हरिमणि बरालले यसअघि स्थानीय ठेकेदारसँग नदीको निश्चित क्षेत्र भाडामा लिएर उत्खनन गर्दै आएकोमा यो वर्षदेखि स्थानीय तहले छुट्टै कर मागेपछि कानुनी उल्झन आइपरेको बताए । गत वर्षसम्म तत्कालीन जिविसले ठेक्का लगाएको व्यक्तिसँग निश्चित एरिया भाडामा लिएका थियौं, बरालले भने, अब कता राजस्व तिर्ने अन्योल छ । तल्लो मोदी आयोजनाका जनसम्पर्क अधिकृत सुरेन्द्र बेल्बासेले नदीजन्य पदार्थ प्रयोग गरेबापतको कर आयोजनाले तिर्न नपर्ने दाबी गरे । हामीले बिलअनुसारको भुक्तानी सम्बन्धित कन्ट्याक्टरलाई तिर्ने हो । कर उसैले तिर्छ, उनले भने ।जिससले चालु वर्षका लागि चारवटा कम्पनीलाई कुस्मा र फलेवास नगरपालिकासहित मोदी, जलजला, बिहादी र पैयुँ गाउँपालिकामा निर्माण सामग्री संकलनको ठेक्का दिएको छ । समितिका राजस्व अधिकृत चन्द्रबहादुर केसीका अनुसार चारैवटा ठेक्काबाट गरी १ करोड २० लाख आम्दानी हुने भएको छ । ठेक्का दिए पनि उत्खनन मापदण्डअनुसार भएनभएको अनुगमन नहुँदा मनोमानी बढेको छ । नदीको अवस्था हेरी ५० सेन्टिमिटरदेखि डेढ मिटरसम्म उत्खनन गर्न मिल्छ, राजस्व अधिकृत केसीले भने, कार्यविधिले स्पष्ट नपार्दा कसरी निकाल्न दिने भन्नेमा अन्योल नै छ । प्रारम्भिक वातावरणीय परीक्षण प्रतिवेदन २०७३ अनुसार नदीमा डोजर, एस्काभेटरलगायत मेसिनको प्रयोग गर्न पाइँदैन । जिससले भने जिल्ला अनुगमन समितिको निर्णयअनुसार मेसिन प्रयोग गर्न दिने व्यवस्था भएको दाबी गरेको छ । जिल्लाका लस्ती, राजाको बगर, नयाँपुल, ढलेबगर लगायतमा खुलेआम एस्काभेटर प्रयोग भइरहेका छन् । कतिपय व्यवसायीले कालीगण्डकीको सबैतिर ठूला मेसिन प्रयोग गरेर गिटीबालुवा निकालिरहेका छन् । वर्षमा एकदुई पटक हुने अनुगमन पनि झारा टार्ने शैलीमै सीमित छन् ।अनधिकृत उत्खनन जारीबागलुङको कालीगण्डकी बगरमा १० लाखमा ढुंगागिट्टी र बालुवा संकलनको ठेक्का पाएको जयदुर्गे कन्स्ट्रक्सन सम्झौता नै गर्न आएन । दोस्रो नम्बरको बीके कन्स्ट्रक्सनले ८ लाख र जय कालिका भगवती निर्माण सेवाले ७ लाख ५५ हजारको अंकमा बोलकबोल गरेका थिए । ती कम्पनी पनि सम्झौता गर्न गएनन् । तर, उक्त ठाउँमा नदीभित्रै एस्काभेटर लगाएर बालुवा उत्खनन भइरहेको छ । जिससले ५ लाख ७९ हजार रुपैयाँमा ठेक्का खोलेको थियो । पटकपटक पत्र काटेर सम्झौताका लागि बोलाएका छौं, आएका छैनन्, राजस्व शाखाका नायब सुब्बा बाबुराम शर्माले भने, उनीहरूले धरौटीका लागि राखेको ५ प्रतिशत रकम किन जफत नगर्ने भन्ने पत्रको पनि उत्तर आएको छैन । अहिलेसम्म प्रतिउत्तर नआएपछि जिसस उक्त रकम जफत गर्ने निष्कर्षमा पुगेको छ । जिससमा खोलानदीको अनधिकृत उत्खनन हेर्ने अनुगमन संयन्त्र नै निष्क्रिय छ । ठेक्का लगाएको स्थानमा सामान्यतया एक मिटर गहिराइभन्दा बढी खन्न पाइँदैन । तर, त्यहाँ ठूल्ठूला खाल्डा बनाएर बालुवा झिकिएको छ । जथाभावी उत्खननले नजिकका खेत र बस्ती पहिरो जोखिममा परेका मात्र होइन, कालीगण्डकी कोरिडोर नै संकटमा छ । ठेक्का सम्झौता नभएका स्थानबाट भइरहेको निर्माण सामग्री संकलनबारे जिसस पदाधिकारी थाहै नभएको भन्दै टार्छन् । एकदुई ठाउँमा अनुगमन गरियो, कसले झिकेको भन्ने देखिएन, जिसस उपप्रमुख विष्णु भुसालले भने, कानुनविपरीत काम गरेको देखिए कारबाही गर्नेछौं । प्रजिअ विष्णुबहादुर थापाले पनि बालुवा कसले झिकेको भन्ने थाहा नपाएको बताए । सुरक्षाकर्मी खटाएर खोजी गरिरहेको उनले दाबी गरे ।कालीगण्डकी नदीमा पर्वततर्फबाट दैनिक एस्काभेटर चलाएर बालुवा झिकिँदै छ । हाम्रो जिल्लातर्फ अवैध तरिकाले झिकेको खासै देखिएको छैन । हेर्न जाँदा पर्वततर्फ भेटिएकाले हामीले कारबाही गर्न मिलेन, प्रजिअ थापाले भने, दुई जिल्लाको समन्वयमा दोहन रोक्न पहल गर्दैछौं । खरबाङको बडिगाड खोला, गलकोटको दरमखोलामा पनि धमाधम बालुवा उत्खनन भइरहेको छ । गलकोटको रिघाफेदीमा झन्डै ५ लाख रुपैयाँको ठेक्का लिएका अमृत निर्माण सेवा र डिके निर्माण सेवाले पनि विधिवत् सम्झौता गरेका छैनन् । सम्झौता नगरेपछि उनीहरूले राखेको ५ प्रतिशत धरौटी रकम जफत गर्ने अधिकार मात्र हामीलाई छ, जिसस प्रमुख रामप्रसाद आचार्यले भने, पक्राउ गर्न प्रहरीलाई चिठी लेखेका छौं । स्थानीय तहले वातवरणीय प्रभाव मूल्यांकन र नियमन थाल्नुपर्नेमा कामै सुरु नभएको उनको भनाइ छ । बागलुङका अधिवक्ता राम शर्माले ठेकेदारहरूले प्रहरीको मिलेमतोमा अनधिकृत उत्खनन गरेर कालीगण्डकीलाई विरूप बनाएको बताए । एउटै डीएस्पी, एस्पीहरूले लाखौं कमाएर गएको कुरा छ, स्थानीय निकाय निकम्मा बनेका छन्, उनले भने, अब सबैले सामूहिक दवाब सिर्जना गरेर कालीगण्डकी दोहन रोक्नुपर्छ । (गोरखाबाट सुदीप कैनी, तनहुँबाट प्रताप रानामगर, पर्वतबाट अगन्धर तिवारी र बागलुङबाट प्रकाश बराल)"
मुख्यमन्त्रीमा एमालेको दाबी,"विराटनगर (कास) प्रदेश नम्बर १ मा मुख्यमन्त्री एमालेले पाउने पक्काजस्तै भएको छ । ऊसँग गठबन्धनमा रहेको माओवादी केन्द्रले सभामुख पदमा दाबी गरेको छ । यो प्रदेशमा सरकार गठनका लागि एमाले एक्लैको प्रस्ट बहुमत छ । माओवादी केन्द्रको समेत सिट जोडदा दुई तिहाइ पुग्छ । यहाँका १४ जिल्लामा प्रत्यक्षतर्फ ५६ र समानुपातिकतर्फ ३७ गरी ९३ सिट छन् । एमालेले प्रत्यक्षतर्फ ३६ सिटमा जित हासिल गरेको छ । माओवादी केन्द्रले १०, कांग्रेसले ८, संघीय समाजवादी फोरमले १ र स्वतन्त्र १ जना विजयी भएका छन् ।उदयपुर २ को क बाट निर्वाचित स्वतन्त्र उम्मेदवार नारायणबहादुर मगर माओवादी केन्द्रकै नेता हुन् । समानुपातिकतर्फ एमालेले १५, कांग्रेसले १३, माओवादी केन्द्रले ५, संघीय समाजवादी फोरम नेपालले २, राप्रपाले १ र संघीय लोकतान्त्रिक मञ्चले १ सिट पाएका छन् ।एमालेको दुवैतर्फको संख्या जोडदा ५१ सिट हुन्छ जुन प्रदेश सरकारका लागि सहज बहुमत हो । माओवादी केन्द्रको समानुपातिकसहित १५ सिट पुग्छ । स्वतन्त्रबाट विजयी मगरलाई समेत जोडदा एक सिट थपिन्छ । यो प्रदेशमा वाम गठबन्धनको प्रस्ट दुई तिहाइ मत छ ।मुख्यमन्त्रीमा एमालेका भीम आचार्य र शेरधन राई मुख्य दाबेदार छन् । उपमुख्यमन्त्री पनि एमालेले नै पाउने भएको छ । सभामुखमा भने माओवादी केन्द्रको दाबी छ तर प्रदेशको अस्थायी राजधानीसमेत नतोकिँदा विजयी सांसद अन्योलमा छन् । मतदातालाई धन्यवाद दिने कार्यक्रम सकेर उनीहरू घरमै बस्न बाध्य छन् । आफ्नै क्षेत्रलाई प्रदेश राजधानी माग गर्दै यतिबेला विराटनगर, मोरङको गोठगाउँ, इटहरी, इनरुवा र धनकुटावासी आन्दोलनमा छन् । धनकुटामा बन्द, हड्ताल जारी छ । विश्वको अग्लो शिखर सगरमाथादेखि होचो स्थान केचनासमेत यही प्रदेशमा पर्छन् । जलविद्युत्, खाद्यान्न, उद्योग, शिक्षा, स्वास्थ्य, पर्यटन र प्राकृतिक स्रोतसाधनले पनि भरिपूर्ण छ ।भारत र चीनसँग सीमा जोडिएको र बंगलादेशबाट नजिकै रहेको प्रदेश १ मा भारत तथा तेस्रो मुलुकसँग वस्तुको आयातनिर्यातका लागि सहज नाका छन् । देशका प्रमुख भन्सारमध्ये विराटनगर र काँकडभिट्टा यहीँ पर्छन् । यो प्रदेशका १४ जिल्लामा १३ वटा विमानस्थल छन् । अन्न भण्डार मात्र होइन, चिया, अलैंची, अम्रिसो, अदुवा, सुन्तलाजस्ता नगदेबाली उत्पादनमा पनि प्रदेश पहिलो नै छ । सानाठूला ५ सयभन्दा बढी उद्योग छन् । पूर्वाञ्चल विश्वविद्यालय र तीनवटा मेडिकल कलेज छन् ।पहाडहिमालका ११ र तराईमधेसका ३ वटा जिल्ला समेटिएको प्रदेश १ को क्षेत्रफल २५ हजार ९५ वर्गकिमि छ । जनगणना २०६८ को तथ्यांक अनुसार यहाँको जनसंख्या ४५ लाख ३४ हजार ९ सय ४३ छ । नेपालको कुल निकासीको ४१४ प्रतिशत यो प्रदेशबाट हुने गर्छ ।"
ओढारमा पूर्वलाहुरेको बास,"भच्चेक (गोरखा) जागिरमा अझै लाहुरे आकर्षक पेसा मानिन्छ । बहालमा हुँदा र अवकाशपछि पनि अधिकांशको दिनचर्या सुखसयलमै बित्छ । अजिरकोट गाउँपालिका२ खरिबोट सिस्नेका पूर्वलाहुरे स्यादुरे तामाङ भने ४० वर्षदेखि ओढारमा बस्छन् भन्दा पत्याउनै मुस्किल पर्छ ।६० वर्षअघि उनको निकै रबाफिलो जिन्दगी थियो । भारतीय सेनामा काम गर्थे । कुनै कुराको कमी थिएन । अहिले जंगलको कन्दमूल र स्थानीयवासीले दिएका खानेकुरा खाएर पेट पालिरहेका छन् । हंसपुर भच्चेक बजार नजिकै जंगलभित्र ओढारमा भेटिएका उनको शरीरमा कपडा थिएन । बोरामा सुतेर आगो तापिरहेका थिए । प्लास्टिकको भाँडामा मोही थियो । अरू खानेकुरा केही थिएन । ओढारमै मान्छे पुगेपछि उनी झस्किए । जाडाले कामिरहेका थिए । हातखुट्टा कटकटिएका थिए । चिसोले दाउरा नबलेर धूवाँ आइरहेको थियो । फुफु गर्दै जाडो भगाउन आगो जोर्दै थिए । आफ्नो आश्रयमै नौला मान्छे पुग्दा झट्ट बोलेनन् । कम्बल ओढेर चुरोट सल्काए । मेरो घर नै यही हो, ४० वर्षदेखि यहाँ बसेको छु, उनले जवाफ फर्काए ।हंसपुरदेखि खरिबोटसम्मका २३ वटा ओढारमा उनी आलोपालो सर्दै बस्छन् । भोक लागे बस्ती पस्छन् । गाउँलेले केही दिइहाले खान्छन्, नदिए माग्ने र चोर्ने गर्दैनन् । घरमा पत्नी र छोरी भएको उनले बताए तर स्थानीय भीमलाल तामाङले ४० वर्षअघि नै उनलाई परिवारले छाडेर अन्यत्र गएको बताए । लाहुरे जागिर बीचैमा छाडेर स्यादुरे गाउँ फर्के, गाउँमा आएपछि मानसिक समस्या देखियो । उपचार पाएनन्, परिवारले वास्ता गरेन, उनले भने, एक्लै भएपछि ओढारको बास हुन थाल्यो । मानसिक समस्याको बेलैमा उपचार नपाउँदा उनको परिवार लथालिंग भएको स्थानीयले बताए । अजिरकोट गाउँपालिकाका प्रमुख फणिन्द्र धिताल खरिबोटकै स्थानीय हुन् । चिनेका जति सबैलाई सम्धी भनेर बोलाउँछन्, आफ्नै लहडमा ओढार र जंगल डुलेर हिँड्छन्, उनले भने, बेलैमा उपचार पाएको भए ठीक हुन्थ्यो होला तर उनले अहिलेसम्म अस्पताल देखेका छैनन् । ६० वर्षदेखि तामाङ गाउँ छाडेर अयन्त्र गएका छैनन् । ओढारमा बस्न थालेको थाहा पाए पनि उनलाई घर फर्काउने प्रयास कसैले गरेनन् ।"
योजना पूरा नहुँदै भत्कन सुरु,"रामेछाप प्राविधिक डिजाइनमा त्रुटि र गुणस्तरहीन निर्माणका कारण बेतालीस्थित सेतीदेवी बोहोरेखोला सिँचाइ योजनाका संरचना बनिइनसक्दै भत्कन थालेका छन् ।योजनामा प्रयोग भएको पाइप, टेवा दिन बनाइएका पोस्टहरू एकपछि अर्को भत्कन थालेपछि प्राविधिक डिजाइन र निर्माण सामग्री गुणस्तरीय नभएको स्थानीयको गुनासो छ । लागत अनुमानमा टेवापोस्टका लागि १ बोरा सिमेन्टमा ४ बोरा बालुवा हाल्नुपर्ने उल्लेख छ । निर्माण व्यवसायीले त्योभन्दा बढी बालुवा प्रयोग गरेको स्थानीय बताउँछन् । पोस्टमा प्रयोग भएको सिमेन्ट हातले चलाउँदा फ्यास्सफ्यास्ती आउने गरेको छ ।गोकुलगंगा गाउँपालिकामा पर्ने बोहोरेखोलाको पानीलाई हलुवा पहरो कटाएर बेताली पुर्याई सिँचाइ गर्ने उक्त योजना रामेछाप सिँचाइ विकास डिभिजनले कार्यान्वयनमा ल्याएको हो । योजना अन्तिम चरणमा पुगेको छ । एक सातामा पानी परीक्षण गर्ने तरखर हुँदा स्थानीयले निर्माणमा कमजोरी भएको औंल्याएका हुन् ।डिभिजन प्रमुख थलबहादुर तामाङले केही महिनाअघि आफू योजना अनुगमनका क्रममा बेताली जाँदा उक्त कमजोरी देखेको र सुधारका लागि निर्माण व्यवसायीलाई आग्रह गरेको बताए । मैले आफैंले पनि सुरक्षा पोस्ट भत्किएको देखेर निर्माणकर्तालाई सुधारका लागि आग्रह गरेको थिएँ, तामाङले भने, अहिलेसम्म सुधार नगरेको भए सुधार गराउन लगाउँछु ।योजना निर्माणको जिम्मा शंकर निर्माण सेवा मन्थलीले पाएको छ । २०७३ फागुन २७ मा भएको सम्झौता बमोजिम १ करोड ६ लाख ४२ हजार ४ सय ४६ रुपैयाँमा योजना निर्माण हुनेछ । निर्माण व्यवसायी शंकर थापाले सुरक्षा पोस्टमा क्षति हुनुमा प्राविधिक डिजाइनलाई त्रुटि देखाएका छन् । पानी चलाउँदा पाइप हल्लिने समस्याले बारम्बार पोस्ट चर्किएको उनको जिकिर छ ।उपभोक्ता समिति अध्यक्ष सन्तोष घिमिरे पनि योजनाका संरचना क्षति हुनुमा व्यवसायीको कामभन्दा गलत डिजाइनलाई दोष दिन्छन् । त्यति ठूलो पाइप थेग्ने पोस्टहरूमा रडको प्रयोग गरेको भए आज यो समस्या देख्नुपर्ने थिएन, उनले भने, डिजाइनमै कमजोरी भयो । भएका कमजोरीका विषयमा उपभोक्ता माझ कुरा भइरहेको र निर्माण व्यवसायीले पनि आफ्ना तर्फबाट सुधार गर्ने वचन दिएका छन् ।पोलिथिन पाइप घाम लाग्दा तन्कने र चिसोमा खुम्चने समस्याले पनि यस्तो भएको घिमिरेको अनुमान छ । उनले योजनाका अन्य संरचना भने राम्रो भएको दाबी गरे । डिभिजन प्रमुख तामाङले योजनाको निगरानी उपभोक्ता समितिको जिम्मामा रहेको उल्लेख गर्दै उपभोक्ताको सिफारिसबिना भुक्तानी नदिने बताए । तर क्षति देखिएका संरचना निर्माणबापतको भुक्तानी व्यवसायीले लगिसकेको उनको भनाइ छ । अहिले नै बिग्रिइहालेको छैन, बेलैमा गुनासो आएको छ, गुणस्तरहीन संरचना देखिए व्यवसायीलाई सुधार गर्न लगाएर मात्र योजनाको अन्तिम बिल बनाउँछौं, उनले भने । बोहोरेखोलाको पानीले बेतालीको पोखरीबेंसी, काउलेबेंसी, गेरुवा, छेरुवा, गाउँखेत, फेदीखेत र बन्चरेको करिब १५ सय रोपनीमा सिँचाइ गर्ने लक्ष्य छ ।"
२० प्रतिशत कैदीबन्दी भारतीय,"पर्सा (कास) वीरगन्ज कारागारमा करिब २० प्रतिशत कैदीबन्दी भारतीय रहेका छन् । कारगारमा रहेका १२ सय १२ कैदीबन्दीमध्ये २ सय ७ भारतीय छन् । भारतीय कैदीबन्दीमध्ये १ सय ८५ पुरुष र २१ महिला छन् । योबाहेक १ बंगलादेशी पुरुष पनि कारागारमा कैद भुक्तान गर्दैछन् । उनी वीरगन्जबाटै कल बाइपास आरोपमा पक्राउ परेका थिए ।कारागारमा रहेका अधिकांश भारतीय कैदीबन्दी लागूऔषध मुद्दामा सजाय भुक्तान गरिरहेका छन् । नेपाली र भारतीय गरी आधाभन्दा बढी लागूऔषध मुद्दाकै कैदीबन्दी रहेको कारागारका निमित्त जेलर तथा सूचना अधिकारी गणेश भण्डारीले जानकारी दिए । दैनिकजसो लागूऔषध मुद्दाका कैदीबन्दी छुट्ने र भित्रिने क्रम झन्डै उस्तै रहेको भण्डारी बताउँछन् । उनका अनुसार कारागारमा भारतीय कैदीबन्दी भए पनि दिइने सेवा सुविधामा कुनै विभेद छैन । हामीले भारतीय कैदीबन्दीलाई पनि नेपालीसरह सेवा सुविधा उपलब्ध गराएका छौं, उनले भने, कारागारभित्र नाइके चौकिदारजस्तो पदमा पुगे पनि उनीहरूले कैद छुटको हकमा नेपालीसरह सुविधा भने पाउँदैनन् ।"
महानगरको कामै सुस्त,"पोखरा महानगर क्षेत्रभित्र विज्ञापनहोर्डिङ बोर्ड व्यवस्थित गर्न आवश्यक राय सुझाव र परामर्शसहित प्रतिवेदन पेसका लागि भदौ १९ को कार्यपालिका बैठकले समिति गठन गर्यो ।बैठकले वडा १० का वडाध्यक्ष राजकुमार गुरुङ संयोजक रहेको ८ सदस्यीय समितिलाई १५ दिनभित्र प्रतिवेदन पेस गर्न समय दियो । यस्तै फोहोरमैला व्यवस्थापनका लागि एक महिनाभित्र प्रतिवेदन बुझाउन १३ नम्बर वडाध्यक्ष लेखबहादुर तामाङलाई संयोजक तोक्यो । महानगरको विभिन्न मितिमा सम्पन्न कार्यपालिका बैठकले सहरी सडक फराकिलो बनाउन आवश्यक कार्य सम्पादनका लागि वडा ४ का वडाध्यक्ष शंकरप्रसाद बास्तोलालाई जिम्मेवारी दियो । नाली, सडक, ढललगायत पूर्वाधारका विषयमा १७ नम्बर वडाध्यक्ष तीर्थराज अधिकारी संयोजक रहेको पूर्वाधार समिति गठन भयो । पार्किङ र सभागृहको व्यवस्थापन भन्दै ८ नम्बर वडाध्यक्ष रुद्रलाल बराललाई जिम्मा दिइयो ।तर, जिम्मेवारीअनुसार त्यस्ता समितिले प्रभावकारी काम गर्न सकेन । भएका काम पनि निकै ढिला सम्पादन हुन्छन् । सार्वजनिक कार्यक्रमहरूमा कर्मचारीलाई दोष दिने जनप्रतिनिधिले आफूले पाएको जिम्मेवारी पूरा गर्न नसकेकोप्रति कर्मचारी पनि गुनासो गर्न थालेका छन् । महानगरका एक उच्च कर्मचारी भन्छन्, वडा सचिवजस्तो सिफारिस र सानातिना काममा जनप्रतिनिधि अल्झिको देखिन्छ ।पूर्वाधार समिति संयोजक अधिकारी कार्यान्वयनको पाटोमा आफूहरू जान नसकेको स्विकार्छन् । सोच र योजनाअनुसार काम गर्न सकिएको छैन, उनले भने, प्राविधिक कर्मचारी पर्याप्त छैनन् । कर्मचारी समायोजन पनि भएको छैन । यसले काम गर्न समस्या भएको छ । महानगरका ३३ वटै वडालाई सडक सञ्जालले जोड्ने र केही पुल बनाउन डीपीआर र बजेट छुट्टाउने काम गरेको भन्दै उनले विषयगत विज्ञसँग परामर्श र परामर्शदाता नियुक्त गरी काम तीव्र बनाउने बताए । वडाहरूको प्रोफाइल तयार नभएकाले पनि काममा समस्या परेको उनको भनाइ थियो । पोखरामा पछिल्लो समय महानगरको स्पष्ट नीति नहुँदा होर्डिङबोर्डको व्यवस्थापन अस्तव्यस्त हुँदै गएको छ । बैंक तथा विभिन्न व्यावसायिक र अन्य संघसंस्थाले पनि आफूखुसी होर्डिङ बोर्ड राख्ने चलन बढेको छ । यसबाट सहरको शोभा घट्नुका साथै महानगरलाई ठूलो राजस्व घाटा भएको छ । केही संस्थाले होर्डिङबोर्ड राख्न निवेदन दिए पनि महानगरले कुनै निर्णय गरेको छैन । सडक फराकिलो बनाउन गठित समिति संयोजक बाँस्तोला सहमतिमा काम गर्न चाहेकाले काममा नआत्तिएको बताउँछन् । काम हुँदै छ । सहमतिमा भएसम्म जबरजस्ती गर्ने कुरा भएन, उनले भने, यसैले केही ढिलाइ भएको हो । प्रतिक्रियाका लागि समिति संयोजक रहेका कतिपय वडाध्यक्षले फोनसमेत रिसिभ गरेनन् ।पार्किङ व्यवस्थापन र सभागृहको व्यवस्थापनको जिम्मा पाएका ८ नम्बर वडाध्यक्ष बरालले चोकमा रहेका ठूला केही आइल्यान्ड फालिएकोबाहेक अरू काम नभएको बताउँछन् । पार्किङ व्यवस्थापनका लागि जग्गा खोज्ने क्रममा छौं । तर फेला पारेका छैनौं, उनले भने, हामी आउनुअघि महानगरले निजी क्षेत्रसँग सम्झौता गरी पार्किङ शुल्क उठाएको रहेछ । अहिले त्यो सम्झौता तोड्न नहुने अवस्था छ । पार्किङ व्यवस्थापनका लागि उनी नेतृत्वको समितिले खासै काम गरेको छैन । यतिसम्मकी पार्किङ शुल्क उठाउन जिम्मा दिइएको संस्थाको नाम पनि उनलाई थाहा छैन । पार्किङ समस्याले पोखराको ट्राफिक व्यवस्थापनसमेत अस्तव्यस्त हुँदै गएको छ । उत्साहसाथ गर्नुपर्ने काममा ढिलासुस्ती भएको छ, ती कर्मचारीले भने, काममा उत्साह देखिएन ।महानगरले सार्वजनिक जग्गा संरक्षणका लागि आवश्यक पहल पनि गरेको छैन । पोखरा सार्वजनिक जग्गा बढी अतिक्रमण हुने क्षेत्रमा पर्छ । महानगरपालिका प्रमुख मानबहादुर जीसीले समितिहरूले रिपोर्ट बुझाइसकेको दाबी गर्छन् । प्रतिवेदन आइसकेको छ । अबको कार्यपालिका बैठकमा सबै टुंग्याउने योजनामा छौं, उनले भने । सबै समितिले प्रतिवेदन दिएको बताए पनि स्रोतले भने त्यस्तो नभएको जनाएको छ ।कर्मचारीको अटेरीबुटवल स्वास्थ्य, शिक्षा, कृषि, पशुपक्षी, वन, महिला तथा बालबालिकालगायत विषयगत कार्यालयका सेवा स्थानीय तहमा समायोजन भएका छन् । तर रूपन्देहीका विषयगत कार्यालयका अधिकांश कर्मचारी स्थानीय तहमा गएका छैनन् । अधिकार र बजेट स्थानीय तहमा गएकाले जिल्लाबाट समेत तिनका काम भएका छैनन् । यसले गर्दा बजेट उपयोग र कार्यान्वयनमा समस्या देखिएको छ । सर्वसाधारणले स्थानीय सरकारको सेवा र संघीयताको अनुभव गर्न पाएका छैनन् । बीउ र मल किन्ने बेलामा अनुदान पाउने किसान यसबाट प्रभावित बनेका छन् । यसअघि जिल्लाबाट पाइने अनुदान र तालिम पनि यसपालि पाइएन, ओमसतिया गाउँपालिका पड्सरीका च्याउ किसान जयेन्द्र चौधरीले भने, जिल्लामा स्थानीय तहमा गयो भन्छन् । स्थानीय तहले थाहा छैन भन्छ । स्थानीय तहमा विषयगत कार्यालय गाभिएसरह कर्मचारी गाभिएका छैनन् । अधिकृत तहका कर्मचारी अझै जिल्लामै छन् । आफ्नो निर्देशनमा अरूलाई काम गराएका उनीहरू जनप्रतिनिधिको निर्देशनमा काम गर्न नचाहेका हुन् । तह र मातहत नमिलाएसम्म जिल्लामै बस्ने अधिकांशको अडान छ । कतिपयले बस्ने ठाउँ र काम गर्ने वातावरण नभएको तर्क अघि सारेका छन् । गएका केही कर्मचारी पनि काजका रूपमा छन् । देवदह नगरपालिकाका प्रमुख हीराबहादुर केसीले स्थानीय तहमा आएका तल्लो तहका केही कर्मचारी पनि ढिलो आउनु र जिम्मेवारी बहन गर्न सक्ने क्षमता नदेखाउनुले चुनौती थपिएको बताए । यसै कर्मचारी थोरै छन्, उनले भने, विषयगत कार्यालयबाट आउने सबै कर्मचारी नआउने र आउनेले पनि जिम्मेवारी नलिँदा सेवा प्रवाहमा समस्या भएको छ । विषयगत सेवा प्रभावकारी नहुँदा स्थानीय तहको बजेट उपयोग र कार्यान्वयनमा पनि समस्या देखिएको छ । यसले सेवाग्राही निराश भएका छन् । चालु आवको ६ महिना सकियो, सैनामैना नगरपालिका दुधराक्षकी सीता शर्माले भनिन्, नगरपालिकाबाट अझै कृषि, पशुलगायत कार्यालयले दिने सेवा सुरु भएको छैन । सैनामैना नगरपालिका प्रमुख चित्रबहादुर केसी भने विषयगत कार्यालयले समन्वय र सहकार्य नगर्दा समस्या परेको बताउँछन् । विषयगत शीर्षकको बजेट बनाउँदादेखि नै हामीले पटकपटक सम्बन्धित कार्यालयसँग समन्वय गर्न खोजेका थियौं, उनले भने, तर उहाहरूले हामीलाई थाहा छैन भनेर पन्छिनुभयो । कृषि विकास कार्यालय प्रमुख भोजराज सापकोटाले तत्कालीन व्यवस्थापनका लागि ऐन आए पनि दीर्घकालीन नियमावली नआउँदा सबै कर्मचारी स्थानीय तहमा जान नसकेको बताए । विद्यमान व्यवस्थापन तत्कालीन मात्रै हो । यो दीर्घकालीन होइन, उनले भने, दीर्घकालीन रूपमा कर्मचारी समायोजन ऐन र योअन्तर्गत बन्ने नियम अनुसार संगठन तथा व्यवस्थापन सर्वे हुँदै छ । यसपछि मात्रै सबै कर्मचारी पठाउन सकिन्छ । कृषि कार्यालयले हरेक गाउँपालिकामा प्राविधिक सहायक, नगरपालिकामा अधिकृत र उपमहानगरपालिकामा सचिव स्तरका एकएक कर्मचारी मात्रै खटाएको छ । असोज २९ मा जारी भएको स्थानीय शासन सञ्चालन ऐनले बढीमा ६ महिनाभित्र विषयगत कार्यालयको सम्पत्ति र जनशक्ति स्थानीय तहमा समावेश गरिसक्न निर्देश गरेको छ । बुटवल उपमहानगरपालिका प्रमुख शिवराज सुवेदीले अझै समय बाँकी रहेकाले विषयगत कार्यालयलाई कर्मचारी पठाउन अनुरोध गरे पनि ताकेता गर्न नसकेको बताए । समय हुँदासम्म पर्खनुपर्यो, उनले भने, समयभित्र आएनन् भने ताकेता गरेर भए पनि ल्याउँछौं ।"
जिल्ला छाड्दै वडा सचिव,"ताप्लेजुङ वडा सचिवहरू धमाधम सरुवा भइरहेका छन् । फुङलिङ नगरपालिका बाहेकका वडा सचिवले जिल्ला छाड्ने क्रम बढेको छ । ६१ वडा रहेको जिल्लाका ३१ जना सचिवले रमाना बुझेर जिल्लाबाहिर सरुवा गइसकेका छन् । जिल्ला समन्वय समिति स्रोतका अनुसार अरू ५६ जनाको पनि सरुवा भइसकेको छ । गाउँपालिकाबाट रमाना बुझेर समन्वय समितिमा बोधार्थ आउन मात्रै बाँकी छ ।सरुवा पत्र ल्याएर समन्वय समितिमा दिने, समितिबाट व्यक्तिगत फाइल लिएर गाउँपालिका जाने र बुझबुझारथ गरेर रमाना बुझ्ने र हिँड्ने क्रम दिनहुँजसो भइरहेको छ । ताप्लेजुङ नै घर भएकाहरू पनि धमाधम सरुवा मागेर तराईका झापा, मोरङ लगायतका जिल्लामा गइरहेका छन् ।सरुवा पत्र ल्याउने, बरबुझारथ गर्ने र गाडी चढेर तराई झर्ने क्रम तीव्र भयो, समितिको प्रशासन शाखाका भोला सिग्देलले भने, स्थानीय तह कर्मचारीविहीन होला कि जस्तो अवस्था आइसकेको छ । सिग्देलका अनुसार फक्तालुङ गाउँपालिकामा कार्यकारी अधिकृत पनि छैनन् ।स्थानीय विकास अधिकारी नरहरि भण्डारी कर्मचारी जाने क्रम मात्रै रहेको बताउँछन् । उनले भने, सरुवा भनेको त आउने र जाने दुवै हुनुपर्ने हो, आउने छैनन्, जाने मात्रै छन् । एउटा वडामा एकजना सुब्बा वा खरिदार स्तरको वडा सचिव, एकजना प्रशासन सहायक र एकजना कार्यालय सहयोगी रहने व्यवस्था सरकारले गरेको छ । तर अधिकांश वडा कर्मचारीविहीन भएका छन् । कतिपयले कार्यालय सहयोगी राखे पनि अधिकांशले त्यो पनि नराखेका कारण जनप्रतिनिधि मात्रै भएका छन् । फुङलिङ नगरपालिकामा समेत तीनजना वडा सचिवविहीन रहेको कार्यकारी अधिकृत श्रवणकुमार पोख्रेलले बताए । कर्मचारी अभावमा एकजना सचिवले दुई वडा हेरिरहेका छन् । सशस्त्र द्वन्द्वदेखि नै गाउँको जिम्मेवारी सम्हालेका सचिवहरू स्थानीय तहको पुनसंरचनापछि पनि तिनै गाउँमा बस्नुपर्दा विरक्तिएका छन् । स्थानीय विकास अधिकारी, प्रमुख जिल्ला अधिकारी लगायतको कर्मचारी समायोजन समितिले सदरमुकामका कार्यालयका कर्मचारीलाई नगरपालिकाको वडामा पठाएको र गाउँमा बस्नेलाई सदरमुकाम पस्न नदिएपछि जिल्ला छोड्ने मनस्थितिमा पुगेका हुन् । निर्वाचित जनप्रतिनिधिले लोकप्रियता कमाउने नाममा वृद्धभत्ता घरमै पुर्याउने उद्घोष गरेको तर आफू नगएर कर्मचारी पठाउन थालेपछि थप पीडा बोध भएको सरुवाको दौडधुपमा रहेका एक सचिवले बताए । वडाको दैनिक काम, निकासाका लागि जिल्ला धाउनुपर्ने बाध्यता र त्यसमाथि घरघर दौडनुपर्दा पीडाबोध भएको उनीहरूको गुनासो छ । मोटरबाटो नभएकाले हिँडेरै पुग्नुपर्ने पहाडमा एउटा वडा घुम्न दुईतीनदिन लाग्छ । गाउँमा स्थानीयको दादागिरी प्रवृत्ति समेत नरोकिएको कर्मचारीको गुनासो छ । छोराछोरी पढाउनुपर्ने, यातायातको सुविधा भएकाले पनि धेरैले तराईतिर सरुवा जान खोजेको भण्डारी बताउँछन । जाने मात्र छन्, आउने छैनन्, उनले भने ।"
प्रभावित बस्तीमै पुग्दैन योजना,"डडेलधुरा सरकारले चुरे क्षेत्रको संरक्षण र संवद्र्धनका लागि राष्ट्रपतिका नाममा कार्यक्रम सञ्चालन गरे पनि सम्बन्धित क्षेत्रका बासिन्दा लाभान्वित हुन सकेका छैनन् । चुरेमै नपर्ने क्षेत्रमा रकम सकिँदा कार्यक्रम प्रभावकारी नदेखिएको हो । डडेलधुरामा परशुराम नगरपालिकाका वडा नम्बर ७, ८, ९, १० र ११ मात्रै चुरे क्षेत्र हुन् । तर, यी वडामा राष्ट्रपति चुरे कार्यक्रम लागू भएको छैन । आलिताल र जोगबुढाका केही वडामा मात्रै कार्यक्रम चलाइएका छन् जबकि यी चुरे प्रभावित बस्ती होइनन् । चुरेक्षेत्रमा पर्ने मलासका लालबहादुर धामीले आफूहरू कार्यक्रमबाट लाभान्वित नरहेको बताए । कहाँ छ त्यो राष्ट्रपति चुरे कार्यक्रम, चुरेका बासिन्दालाई थाहा छैन, उनले भने । वडा नम्बर ७ का अध्यक्ष केशव बोहराले चुरे पर्वत शृंखलाको सबैभन्दा संकटग्रस्त बस्ती आफ्नै वडामा रहे पनि अहिलेसम्म कार्यक्रम लागू नभएको जनाए । चुरेबाट बग्ने खोलानालाले बस्ती संकटमा छ, भूक्षय उत्तिकै छ । चुरेमाथिको निर्भरता घटेको छैन, कार्यक्रमबाट जनताले के फाइदा पाए ? उनले भने, कार्यक्रम त चुरेबाट सबैभन्दा बढी प्रभावित क्षेत्रमा लागू हुने होइन र ? कुन विभागबाट कार्यक्रमको रकम कसरी खर्च भएको छ, सार्वजनिक गरिनुपर्ने बोहराको भनाइ छ । डडेलधुरामा वन, कृषि, भूसंरक्षण, पशुसेवा र जलउत्पन्न प्रकोप नियन्त्रण कार्यालयमार्फत बर्सेनि राष्ट्रपति चुरे कार्यक्रमको करोडौं रकम खर्च हुने गर्छ । चुरेबाट बग्ने सादनी खोला नभएर महाभारतबाट बग्ने खहरेमा कार्यक्रमको रकम खर्चिएको बोहराले बताए । सादनीलगायत चुरेबाट बग्ने दर्जन खोलाले बर्सेनि धनजनको ठूलो क्षति हुँदै गएको छ, उनले भने । कौवानी चुरेको फेद वडा नं ६ भोरकुण्डाका बिर्खबहादुर बमको पनि उस्तै गुनासो छ । यो बस्तीमा न राष्ट्रपति चुरे कार्यक्रम लागू छ न त अरू संरक्षणमुखी कार्यक्रम छन् । बस्तीमाथिबाट भूक्षय भइरहेको छ, बर्सेनि घरखेत पहिरो र कटानमा पर्छन्, उनले भने । वडा नम्बर ७ का हर्कबहादुर साउदले जिल्लाका निकायहरूले कागजमै केही बस्ती र वडाहरूमा कार्यक्रम लागू भएको देखाएर रकम पचाउने गरेको आरोप लगाए । अर्का युवक प्रेमबहादुर थापाले पनि चुरेका अति संकटापन्न समुदायमा राष्ट्रपति कार्यक्रम पुग्न नसकेको बताए । रंगुन नदी र त्यसमा मिसिने खोलामा राष्ट्रपतिका नामको तटबन्ध कार्यक्रम लगिएका छन्, उनले भने, जुन महाभारत शृंखलाअन्तर्गत पर्छ । चुरेबाट बग्ने सादनी खोलामा तटबन्धको कार्यक्रम छैन । जिल्ला भूसंरक्षण कार्यालयमार्फत कार्यक्रमको करिब ५० लाख रुपैयाँ बर्सेनि चुरे क्षेत्रको भूक्षय र तटबन्धका लागि निकासा हुने गरेको छ । त्यस्तै जिल्ला वन कार्यालयले राष्ट्रपति चुरे कार्यक्रमबाट वार्षिक ६०७० लाख रुपैयाँ खर्चिंदै आएको छ । जिल्ला वन अधिकृत इन्द्रमणि भण्डारीले राष्ट्रपति चुरे कार्यक्रमको बजेट वन व्यवस्थापन, नर्सरी, फलफूलका बिरुवा उत्पादन, वृक्षारोपणलगायत कार्यक्रममा सकिने बताए । कृषि र पशुपालनका माध्यमबाट चुरेका बासिन्दाको जीवन सुधार्न भन्दै जिल्ला कृषि कार्यालयले पनि वार्षिक दस लाखभन्दा बढी खर्चने गरेको छ । बाख्राको गोठ र हरियो घाँस उत्पादनमा कृषि र पशुसेवा कार्यालयले कार्यक्रम अन्तर्गतको रकम सक्छन् । आलिताल र जोगबुढा क्षेत्रमा समेत कार्यक्रम कागजमै सीमित रहेको जोगबुढाका प्रेम भाटले बताए ।"
कृषिको बजेट अर्कै योजनामा,"काभ्रे (कास) जिल्लाका अधिकांश स्थानीय तहले कृषि तथा पशु विकासको बजेट विकास निर्माण योजनामा खर्चिएका छन् । यसले गर्दा मन्त्रालयबाट स्वीकृत भएर आएका कार्यक्रममा समेत शून्य बजेट भएपछि कार्यक्रम अघि बढ्न सकेको छैन । कृषि विकास र पशुपन्छी विकास मन्त्रालयमार्फत अर्थ मन्त्रालयले नि:सर्त अनुदान शीर्षकमा सबै कार्यक्रममा बजेट पठाएको थियो । धुलिखेल र मण्डन देउपुर नगरपालिका र चांैरीदेउराली गाउँपालिकाले मात्रै मन्त्रालयले पठाएको कार्यक्रम अनुसारकै शीर्षकमा परिषद्मार्फत बजेट छुट्याएका छन् । एकद्वार प्रणालीमार्फत सबै मन्त्रालयका बजेट पठाइदिन्छौं भने, पनौती नगरपालिका प्रमुख भीम न्यौपानेले भने, नि:सर्त अनुदान शीर्षकमा कृषि तथा पशु विकास मन्त्रालयको बजेट आएकाले हाम्रो प्राथमिकताका आधारमा बजेट बनायौं । यसमा मन्त्रालयको गल्ती भएको उनको दाबी छ ।"
पत्रकार आक्रमण गर्नेविरुद्ध मुद्दा,"दमौली (कास) समाचार संकलन गर्न गएका कान्तिपुर दैनिकका गोरखा संवाददाता सुदीप कैनीमाथि आक्रमण गर्ने पाँच जनाविरुद्ध प्रहरीले मंगलबार सार्वजनिक अपराधमा मुद्दा दर्ता गरेको छ ।मस्र्याङ्दी नदीको बालुवा अनधिकृत उत्खनन र बेचबिखन गरिरहेको ठाउँमा पुगेका कैनीमाथि सोमबार आक्रमण भएको थियो । उनको क्यामेरा र मोबाइलमा क्षति पुर्याइएको थियो । घटनालगत्तै पत्रकार महासंघ गोरखाका अध्यक्ष किशोरजंग थापा नेतृत्वमा पुगेका सञ्चारकर्मीको टोलीले आक्रमणकारीविरुद्ध उजुरी दर्ता गराएको थियो । उजुरी दिएलगत्तै पक्राउ गरिएकाहरूविरुद्ध मुद्दा दर्ता गरिएको इलाका प्रहरी कार्यालय आँबुखैरनीले जनाएको छ ।मुद्दा दर्तापछि घटनामा संलग्नहरूलाई म्याद थप गर्न र आवश्यक कारबाही अघि बढाउन दमौली लगिएको इन्स्पेक्टर लोकबहादुर गुरुङले बताए । ६ दिनको म्याद थप गरी अनुसन्धान अघि बढाएका छौं, उनले भने । नदी दोहनको समाचार संकलन गर्न गएका कैनीमाथि आँबुखैरनी ३ का रघुपति केसी, शिवजी केसी, रामकृष्ण केसी, सुवास केसी र गुरुबा भनिने रञ्जित श्रेष्ठलगायतले आक्रमण गरेका थिए । घटनालगत्तै पीडित पत्रकारको ठाडो निवेदनका आधारमा आरोपीहरूलाई पक्राउ गरिएको प्रहरीले जनाएको छ ।"
चुलोचौका छोडी दौड,"काठमाडौं महिलाको सौन्दर्य केमा छ ? उत्तर मानिसका रुचिपिच्छे फरक आउलान् । भारतीय मोडल मिलिन्द सोमण भन्छन्, महिलाको सौन्दर्य उनको स्वास्थ्यमा छ ।यही मन्त्र लिएर गत वर्ष बैंग्लोर, कोलकाता, मुम्बई, दिल्ली, हैदराबाद, पुने, चेन्नाई र गुवाहाटी गरी भारतका आठ सहरका ८० हजार महिलालाई उनले घरबाट बाहिर ल्याई सडकमा कुदाए । बर्सेनि हुने यस्तो दौडलाई उनले नाम दिएका छन् पिंकाथन । यो म्याराथनकै एक प्रकार हो र यसमा महिलाको मात्रै सहभागिता हुन्छ, नेपालमा पनि दोस्रो पटक यो दौडको आयोजना गर्न काठमाडौं आइपुगेका सोमनले सोमबार कान्तिपुरसँगको कुराकानीमा भने, शारीरिक व्यायामलाई जीवनशैलीकै एक हिस्सा बनाउनु स्वस्थ हुनु हो भन्ने चेतना पुरुषहरूमा पनि धेरैमा आएको छैन भने महिलामा झनै कम छ । त्यसैलाई चुनौती दिँदै चेतना फैलाउनु र महिलालाई चुलोचौकाबाट बाहिर निकालेर सामूहिक दौडमा सरिक गराउनु मेरो एक मात्र उद्देश्य हो । स्वास्थ्य नै जीवनको सबभन्दा ठूलो सम्पत्ति र सौन्दर्य हो भन्ने चेत उनलाई आफ्नै जीवनले सिकाएको रहेछ । १५ वर्षअघि म दिनको ३० खिल्ली चुरोट खान्थेँ र स्वास्थ्यका बारेमा निकै बेपरवाह थिएँ, उनले भने, त्यसपछि मैले एक दिन दौडन सुरु गरेँ र अरू धेरैले पनि यसमा साथ दिए ।तर दौडनेमा महिलाहरू भने कि त हुँदै हुँदैनथे, कि एकदमै कम हुन्थे । यसलाई बढाउन सोमनले ठूलो दौड प्रतियोगिताकै आयोजना गर्ने विचार गरे, जसलाई उनले नाम दिए पिंकाथन । यसरी सन् २०१२ मा मुम्बईमा पहिलो पिंकाथन आयोजना भयो जसमा सहभागी भए २ हजार महिला । उनको यो अभियानले निकै ठूलो प्रशंसा पाएपछि भारतका अरू सहरमा पनि सोमणलाई बोलाइयो । बाजिराओ मस्तानी, भ्याली अफ फ्लावर, अग्नि वर्षाजस्ता दर्जनौं सिनेमा खेलिसकेका सोमणलाई यसरी महिला धेरै रुचिका साथ दौडमा सहभागी भएको देख्दा खुसी लाग्छ । मेरो खुसी त अझ बढी केमा छ भने, नेपालमा पनि पिंकाथन सुरु भएको छ र यहाँ पनि धेरै महिला सहभागी हुन आतुर देखिन्छन्, उनले भने, गएको वर्ष दुई हजार सहभागी भए काठमाडौंमा । यो वर्ष धेरै नै बढी सहभागी होलान् भन्ने आशा गरेको छु ।फेब्रुअरीको २४ मा हुने पिंकाथनमा जुनसुकै उमेरका महिला सहभागी हुन सक्नेछन् । यत्ति हो, १३ वर्षभन्दा कमका किशोरी र बालिका आए भने उनीहरूका साथ तिनका अभिभावक पनि हुनैपर्नेछ, उनले भने, बढी चाहिँ जतिसुकै उमेरका मानिस पनि आउन सक्छन् । जस्तो कि, इन्डियामा एक सय एक वर्षकी महिला पनि दौडमा आउनुभएको थियो ।दौडमा सहभागी हुन चाहनेले ६ सय रुपैयाँ तिर्नुबाहेक अरू केही गर्नुपर्दैन । यो रकमबाट सहाभागीलाई टिसर्ट र खाजाको प्याकेट उपलब्ध गराइने सोमणले बताए । भारतमा पिंकाथनको व्यवस्थापन युनाइटेड सिस्टर्स अर्गनाइजेसनले गर्दै आएको छ भने नेपालमा यसको व्यवस्थापन उक्त अर्गनाइजेसनसँग मिलेर लिजर पोर्टलले गर्दै आएको छ । यसको मिडिया पार्टनर कान्तिपुरको मासिक म्यागजिन नारी ले गर्ने भएको छ ।"
नारायणी किनारमा हुस्सु र कुहिरो,"चितवन तीन सहरको म्युजिकल टुरमा निस्केको नेपथ्य ब्यान्ड दोस्रो प्रस्तुतिका रूपमा सोमबार साँझ नारायणगढमा थियो । माघे संक्रान्तिको दिन नारायणी नदी किनारमा दर्शकश्रोताले लोकरक ब्यान्डका कर्णप्रिय गीतहरू सुन्न पाए ।ब्यान्डका अगुवा गायक अमृत गुरुङले सुरुआत गरेका थिए कुरूप अनुहार गीतमार्फत । करिब ७ हजार दर्शकश्रोताको भीडमा उनले भेडाको ऊनजस्तो ले उफारे । छेक्यो छेक्यो र आँगनैभरि गाउने क्रममा उनले ब्यान्ड स्थापनाताका कुरा पनि सुनाए । हामीले यो गाीत तयार पार्दा तपाईंहरूमध्ये अधिकांश त जन्मनुभएकै थिएन, युवा दर्शकश्रोतातिर हेर्दै उनले भने, आज तपाईंहरूमाझ आएर मैले यो गीत गाउँदा आफू तपाईंहरूकै उमेरमा पुगेको अनुभूति गरिरहेको छु । नेपथ्य अहिले २५ औं स्थापना दिवस मनाइरहेको छ । दाताज इभेन्ट म्यानेजमेन्टद्वारा आयोजित नेपथ्य लाइभ कन्सर्ट मा ब्यान्डका पुराना सदस्यहरूको सम्झनारूपी तस्बिरसहितको भिडियो पनि देखाइयो । अमृतले शिरफूल शिरैमा, लामपाते सुर्ती, चरी मर्यो, जोमसोमै बजारमा, जोगले हुन्छ भेट गाउँदै दर्शकश्रोतालाई उत्साहित बनाइरहे । भीडमा नचाच्ने कोही भएन । रात छिप्पिँदै गए पनि स्टेजको रंगीन प्रकाशले नदीकिनारलाई झिलीमिली बनाइरहेको थियो ।अमृतले तिमी पनि नेपाली, यो जिन्दगानी, कोशीको पानी, हिमाल चुचुरे, मै नाचेँ छमछमी गाइरहँदा दर्शकदीर्घाबाट रेशम र तालको पानी गाउन फर्माइस आइरहयो । उनले फर्माइस पूरा गर्न बिर्सिएनन् । उनले गाउँगाउबाट उठ गाउनुअघि डा गोविन्द केसीलाई सम्झिए । चिकित्सा क्षेत्र सुधारका निम्ति अनशन बस्दै आएका केसीको अभियानमा आफ्नो समर्थन रहेको उनले खुलेर सुनाए । हामी अन्यायविरुद्ध सधंै लडदै आयौं । डा केसीको लडाइँ नेपालमा न्यायको थिति बसाल्न चलिरहेको छ, उनले दर्शकश्रोताको भीडलाई भने, के तपाईं पनि मजस्तै उनको अभियानमा साथ दिनुहुन्छ ? दर्शकदीर्घाले हात ठडयाएर उफ्रँदै चर्को आवाजमा केसीको पक्षमा समर्थन रहेको जनाउ दिए । यो देखेर दंग गायकले नारायणगढका तन्नेरीहरूले साथ दिएको कुरा सन्देशको रूपमा आफूले लग्ने बताए ।त्यसपछि उनले चन्द्र र सूर्य झन्डामा कसैले पनि दाग लगाउन नपाओस् भन्दै रातो र चन्द्रसूर्य गीत गाउँदै कन्सर्टको बिट मारे । राति आठ बजेसम्म उनले लगातार २० गीत गाए ।उपत्यका भित्रबाहिर जहाँ कन्सर्ट गर्दा पनि हामीले प्राविधिक हिसाबले दर्शकश्रोतालाई एकरूपता दिँदै आएका छौं, नेपथ्यको व्यवस्थापन गर्दै आएको नेपालयका किरणकृष्ण श्रेष्ठले भने, यो पटक पनि कलाकार र प्राविधिकसहितको भ्रमण लिएर अत्याधुनिक साउन्ड सिस्टमसहित तीन सहरमा कन्सर्ट गरिरहेका हौं । उनका अनुसार, बिहीबार भैरहवाको पक्लिहवा हाइस्कुलमा कन्सर्ट हुनेछ ।"
जैमिनी मेलामा प्रमोद,"बागलुङ गायक प्रमोद खरेल माघे संक्रान्तिमा यो पश्चिमी भे।गमा थिए । पहिलोपल्ट कन्सर्टका सिलसिलामा बागलुङको जैमिनीमा आएका गायकले फ्यानहरूलाई भरपूर मनोरञ्जन दिए । माघे संक्रान्ति अवसर पारेर जैमिनी नगरपालिकाको कुश्मीसेरामा झुल्केका प्रमोदको गायकीबाट सबै उमेर समूहका दर्शकश्रोताले रमाइलो लिए । उनलाई सुन्न दमेक, पैयुँथन्थाप, सर्कुवा, बिनामारे, राङखानीबाट समेत दर्शकश्रोता आएका थिए । मबिना कसैकसैलाई मुस्किल छ पोखरामा गाउँदा दर्शकले उत्तिकै साथ दिए । उनको हरेक गीतमा दर्शकदीर्घाबाट वान्स मोर सुनिइरह्यो । जुन गीत गाउन खोज्छन्, त्यही दोहोर्याउनुपर्ने बाध्यता भएपछि प्रमोदले गृहजिल्ला झापामा झैँ आत्मीयता पाएको बताए ।प्रमोदले मलाई जसले पनि किन रुवाउँछ, उस्ले जस्तै माया तिम्लाई मैले पनि दिन्थें होला, लागि लागि, फुलबुट्टे चोलीको तुना चलायौ तिमिले, झुम्कावाली जस्ता कैयौं गीत सुनाए । नयाँ गीत बम्पर उपहार समेत गाए ।प्रमोदलाई युटयुब र रेडियोमा सुनेको थिएँ, पहिलो पटक प्रत्यक्ष गाएको देखियो, स्थानीय नवीन प्रताप जिसीले भने, उनको अगमनले पाँचदिने मेलाको रौनकै अर्को भर्यो । माघे संक्रान्तिमा ५० वर्षदेखि लाग्दै आएको जैमिनी मेलामा प्रमोदका गीतले यति धेरै दर्शकलाई एकैपटक मैदानमा ल्याएको जीसीले बताए ।स्वस्फूर्त लाग्ने मेलालाई स्थानीय सहारा क्लबले आयोजना गर्न थालेको अध्यक्ष सुरेश सुनारले बताए । मेलामा बद्री पंगेनी, प्रजापति पराजुली, प्रीति आलेजस्ता कलाकारले पनि मनोरञ्जन दिएका थिए ।"
प्रतिभाशाली जेडन,"विश्वका सर्वाधिक धनी किशोरकिशोरीको सूचीमा अमेरिकी एक्टर एवं र्यापर जेडन स्मिथको पनि नाम आउँछ । जाडा पिंकेट र विल स्मिथका छोरा जेडन अहिले १९ वर्षका भए । उनले सन् २००६ को द पर्सुट अफ हयाप्पिनेस फिल्मबाट डेब्यु गरेका थिए । त्यसमा उनी डयाडसँगै देखिए । एक्सन मुभीबाट नाम कमाएका विल उक्त मेलोड्रामामा यस्तरी छाए, ओस्कार र गोल्डेन ग्लोब अवार्डमा बेस्ट एक्टर को मनोनयनमै परे । यहाँ विलको होइन, उनका छोराको चर्चा हुँदै छ । जेडनले पनि डेब्यु फिल्मबाटै एमटीभी मुभी अवार्ड जिते । त्यसपछि उनी स्कट डेरिक्सन निर्देशित साइफाई द डे अर्थ स्टुड स्टिल मा देखा परे । ज्याकी च्यानसँगको कराते किड मा उनको भूमिका गज्जब मानियो । २०१३ मा उनी पुन: आफ्ना डयाडसँग आफ्टर अर्थ मा देखा परे । हरेक फिल्ममा उनको अभिनय राम्रो हुने गरेको छ । उनलाई पर्फेक्ट एक्टर भन्ने गरिएको छ ।जेडनको नेट वर्थ अर्थात् कुल आम्दानी ९ मिलियन डलर (९१ करोड रुपैयाँभन्दा बढी) छ । २०१३ मै उनी मासिक ४ लाख १६ हजार अमेरिकी डलर (४ करोड रुपैयाँभन्दा बढी) कमाउँथे ।उनले २०१० देखि सांगीतिक करिअर पनि सुरु गरे । त्यो बेला उनी क्यानेडियन स्टार जस्टिन बिबरसँगै नेभर से नेभर गीतमा सुनिए । बिलबोर्ड हट हन्ड्ेरन्डको उत्कृष्ट आठ नम्बरमा उक्त गीत पर्यो । त्यसपछि उनले द कुल क्याफे, वाच मी, फलन, द कुलेस्ट जस्ता गीत सार्वजनिक गरेका छन् । उनको आफ्नै क्लोथिङ ब्रान्ड पनि छ । उनी आफूलाई मामाज ब्वाई भन्न रुचाउँछन् । तर, बहिनीले आफूलाई चेताउँदा आमाले बहिनीकै समर्थन गर्ने गरेको उनको गुनासो छ । उनका एक दाइ र एक बहिनी छन् । उनी अभिनीत दुई फिल्म यही वर्ष प्रदर्शन हुने तरखरमा छन् । उनलाई विल र जाडाका वन्डर चाइल्ड समेत भन्ने गरिएको छ । जेडनलाई उनका प्रशंसकले योङ फिलोसोफर को टाइटल दिएका छन् । विज्ञानका अनेक तथ्य र दर्शनका कुराहरू लेखिहिँड्ने उनले २०१७ को जनवरी १ मा यस्तो टीट गरेका थिए, हयाप्पी न्यु टियर्स । त्यो झन्डै १२ हजार पटक रिटीट भयो । तिमी कुनै बेला सबैभन्दा कान्छा व्यक्ति थियौ, उनी यस्तो पनि लेख्छन्, जमिन प्वाल पारेर हामफाल्यो भने पृथ्वीको अर्कोपट्टि पुग्न ४२ मिनेट लाग्छ । एक चम्चा मह १२ वटा मौरीको आजीवन परिश्रम हो । एजेन्सी"
लालपुर्जा मा दाजुभाइको द्वन्द्व,"लेखनाथ यसै सातादेखि प्रदर्शनको तयारीमा रहेको चलचित्र लालपुर्जा को प्रस्तुतीकरण नितान्त नौलो रहेको कलाकारहरूले दाबी गरेका छन् । पोखरामा मंगलबार आइपुगेका अभिनेताद्वय सौगात मल्ल र विपिन कार्कीले रिस्क मोलेरै फिल्ममा नौलो प्रयोग गरिएको बताए ।विपिनले फिल्मको कथालाई स्वैरकल्पना र यथार्थको फ्युजन भन्न रुचाए । यसपटक अडियन्सलाई भन्दा पनि आफैंलाई मध्यनजर गरेर फिल्म बनाइएको छ, उनले भने, पछिल्लो क्रममा नेपाली फिल्ममा नयाँनयाँ कथा खोज्ने चलनअनुरुप नै यसलाई फरक बनाउने कोसिस गरेका छौँ ।सौगातले यसपटक आफैंलाई मन पर्ने काम गरेको बताए । नयाँ कुरा गर्न रिस्क त मोल्नैपर्छ, उनले भने, यो पनि रिस्क नै हो । कमेडी जनाराको फिल्मले दर्शकलाई छुने उनले विश्वास लिए । सुनिरहेकै कथालाई फरक ढंगबाट प्रस्तुत गर्न फिल्म सफल भएको उनको दाबी थियो । अभिनयमा सकेसम्म राम्रो गर्ने कोसिस गरेको पनि उनले बताए । चलचित्र पत्रकार संघ, कास्कीले गरेको पत्रकार सम्मेलनमा बढी नै खुलेका विपिनले फिल्म सौतेनी दाजुभाइको झगडामा आधारित भएको खुलाए । मैले भन्न हुन्थ्यो कि हुने थिएन, तर मैले भन्दिएँ, सौगाततर्फ हर्दै उनले भने, उहाँ र म सौतेनी दाजुभाइको भूमिकामा छौं । सौतेनी दाजुभाइबीच लालपुर्जाको सम्बन्धमा हुने झगडा नै फिल्मको विषयवस्तु रहेको उनले सुनाए । नेपाली समाजमा दाजुभाइको झगडा कहिल्यै पुरानो नहुने भएकोले दर्शकले फिल्मबाट मज्जा लिने उनको आशा छ । निगम श्रेष्ठ निर्देशित उक्त फिल्मको कथा श्रेष्ठ र विक्रमसिंह थारुले लेखेका हुन् । फिल्ममा हरिहर शर्मा, मेनुका प्रधान, मिरुना मगर, कामेश्वर चौरसिया, मिश्री थापा, कमलमणि नेपाल, अनिल पाण्डेको पनि अभिनय देख्न सकिन्छ । आख्यानकार कुमार नगरकोटी पनि यसमा अतिथि भूमिकामा छन् ।"
शेरबहादुरबाट परिचय फेरिनेछ,"काठमाडौं पहिलो फिल्मबाट नै एकाएक चर्चा र लोकप्रियताको शिखरमा पुग्ने मौका कमैले पाउने गर्छन् । त्यसमा पनि भिलेनको भूमिकामा रहेकाले लोकप्रियता पाउनु विरलै हुन्छ । तर अभिनेता सुनील थापा त्यस्ता भाग्यमानी हुन्, पहिलो फिल्मले नै उनलाई नेपाली फिल्मजगत्मा स्थापित बनाइदियो । बलिउडमा साहेब भादूर र एक दुजेके लिए फिल्ममा काम गरिसकेका उनी चिनो फिल्मबाट नेपाली फिल्मजगत्मा डेब्यु गरे । यही फिल्मको डायलग राते काइँलालाई यो कुरा मन परेन लामो समयसम्म हिट रहयो । पछिल्लो समय उनले खेलेको शेरबहादुर प्रदर्शनको तयारीमा छ । फिल्म युनिटले मंगलबार पत्रकार सम्मलेलन गर्दै माघ १९ गते रिलिज डेट तोकेको छ । ४४ वर्षको फिल्म करिअरमै शेरबहादुर मा पाएको रोल पुन: माइलस्टोन सावित हुनेमा सुनील आशावादी देखिए । भने, सबैले राते काइँला भन्नुहुन्छ । अव यो फिल्म हेरेपछि शेरे भन्नुहुन्छ होला । किनकि मेरो क्यारेक्टर पनि स्ट्रोङ छ । फिल्ममा दृष्टिविहीनका साथै रिटायर्ड ब्रिटिस आर्मीको भूमिका निभाएको उनले सुनाए । यो फिल्मकै लागि उनले दृष्टिविहीनहरूले कस्तो बेहोरा देखाउँछन् भन्ने सिक्न तिलगंगा आँखा अस्पतालमा गएर डाक्टरहरूसँग परामर्श लिएको समेत सुनाए । आँखाको नानीमा लेन्स राख्ने कुरा भए पनि एलर्जी हुने खतराका कारण त्यस्तो नगरीकनै अभिनय गरेको उनले जनाए । बुवा रिटायर्ड इन्डियन आर्मी भएकाले आफूलाई यो भूमिका गर्न गाह्रो नभएको उनको जिकिर थियो । मैले चार वर्ष आर्मी स्कुल पढेँ । फौजी हुने प्रयास पनि थियो, खासमा बुबा फौजी बनाउन चाहनुहुन्थ्यो, उनले भने, तर कहाँबाट कलाकार भएँ थाहा छैन । रिटायर्ड आर्मीको जस्तै फिजिकल फिट पनि देखिरहेको छु । केही वर्षअघि बलिउड फिल्म मेरी कोम मा प्रियंका चोपडाकी गुरुको भूमिकाबाट चर्चा पाएका उनले शेरबहादुर फिल्मको समय मिलाउन दुई बलिउड फिल्म छोडेको समेत दाबी गरे । आर राजवंशीको निर्देशन रहेको यो फिल्ममा २५ लाखको सेटमा २० दिन काम गरेको सुनाउँदै उनले अंग्रेजी फिल्मबाट समेत इन्स्पायर भएको बताए । भने, यो अंग्रेजी फिल्मको रिमेक हैन, इन्स्पायरचाहिँ मान्न सकिन्छ । एक अंग्रेजी फिल्मलाई नेपाली कथाव्यथामा उतारेको बताउँदै फिल्मका क्रिएटिभ निर्देशक प्रदीप खडकाले फिल्म हेरिसकेपछि त्यो खुल्ने जनाए । फिल्ममा प्रयोग गरिएका प्रप्पहरूले नै अभिनय गरिरहेको जस्तो हुने पनि उनले दाबी गरे । फिल्ममा कर्मा, मेनुका प्रधान, रवीन्द्र झालगायतको अभिनय रहेको छ । अभिनय गर्न कति गाह्रो हुन्छ भन्ने कुरा फिल्म शेरबहादुर ले सिकाएको कलाकार झाले सुनाए । यो फिल्मले राम्रो गर्यो भने अर्काे फिल्म पनि बनाउने निर्माता गौरी शंकर धुजूले सुनाए ।"
न्यौपानेलाई विष्णुलक्ष्मी,"काठमाडौं (कास) कवि भोजराज न्यौपानेले विष्णुलक्ष्मी साहित्यिक पुरस्कार प्राप्त गरेका छन् । दोलखाको चरिकोटमा सोमबार एक समारोहबीच पूर्वमन्त्री आनन्द पोखरेलले न्यौपानेलाई नगद एवं सम्मानपत्र हस्तान्तरण गरे ।उक्त पुरस्कार पत्रकार चिरञ्जीवी मास्केले २०६९ मा आफूलाई जन्म दिने आमा र कर्म दिने आमाका नाममा सपना गरेका हुन् । पुरस्कारस्वरूप प्राप्त रकम न्यौपानेलाई त्यही अक्षयकोषमा अर्पण गरिदिए । अढाइ दशकयता लेखनमा क्रियाशील न्यौपानेका आकाशमाथिको देवता, सपनामाथि उभिएर र छुटेको जुत्ता गरी तीन कविता संग्रह प्रकाशित छन् । विभिन्न पत्रपत्रिकामा कथा, निबन्ध र संस्मरण तथा गीत प्रकाशित छन् । उनी दोलखाली समकालीन साहित्य, अरुणिमा, हाम्रो गाउँघर लगायतका साहित्यिक कृति एवं पत्रपत्रिकाका सम्पादक पनि रहिसकेका छन् ।कार्यक्रममा तुलसीमाया रेडियो पत्रकारिता साहित्यिक पुरस्कार भने हाम्रो रेडियोकी लक्ष्मी बस्नेतलाई प्रदान गरिएको विज्ञप्तिमा उल्लेख छ । कार्यक्रममा कवि विष्णु सुवेदी, बिर्ख क्रान्ति, शंकरलाल श्रेष्ठ र मुरारी दुलालले बोलेका थिए ।"
गायक र गीतकार सम्मानित,"काठमाडौं (कास) गायक आनन्द कार्की र गीतकार रोशन भट्टराईलाई पोखरा उद्योग वाणिज्य संघले सम्मान गरेको छ । पोखरामा जारी राष्ट्रिय औद्योगिक व्यापार मेलामा संघले सोमबार सम्मान प्रदान गरेको हो । मेलामा कार्कीले सांगीतिक मनोरञ्जन पनि दिएका थिए । यी हल्लाहरू हुन्, वनमा फुल्यो फूल, लाग्छ मलाई हेरिरहूँ, फूल जस्तै कोमल तिमी जस्ता गीत सुनाएका थिए । यस्तै, गायिकाहरू शशि रावल र सहिमा श्रेष्ठले पनि प्रस्तुति दिएका थिए । गायक भाष्कर श्रेष्ठले नेपालका छोराछोरी, झ्याम्म झ्याम्म, इलाम हुँदै जस्ता गीत गाएको विज्ञप्तिमा उल्लेख छ ।"
बाल उपयोगी पुस्तकको खोजी,"काठमाडौं (कास) राजधानीको भृकुटीमण्डपमा सोमबार दिनैभरिजसो माघे संक्रान्ति र माघी पर्व मनाउनेहरूको भीड थियो । भृकुटीमण्डप सांस्कृतिक कार्यक्रमदेखि विभिन्न फुड स्टलहरूले ढाकिएको थियो । तर बालाजुकी विपश्वी नेपाल बुबा र भाइसहित पुस्तक प्रदर्शनीमा भेटिइन् । नौ कक्षा पढ्ने विपश्वी आफ्नो लागि आईक्यू किताब खोज्दै थिइन् भने उनका भाइ सुवत्स आफ्ना बाबु विष्णुलाई कथाका किताब किनिदिन ढिपी गर्दै थिए ।यसै महिनाको २५ गते विद्यालयमा क्विज कम्पिटिसन छ, विपश्वीले भनिन्, त्यसैले आईक्यू र सामान्यज्ञानका किताबहरू पाइन्छन् कि भनेर आएकी छु । त्यही किन्छु । उनले तीनचार कक्षादेखि नै आख्यान र गैरआख्यान पढदै आएको बताउँदै उनले दुई वर्षअघि पढेका सेतो धर्ती र जीवन काँडा कि फूल मन परेको सुनाइन् । अंग्रेजीमा भने द ट्रेजर मन परको रहेछ । पुस्तक पढ्ने बानी भने बुवाआमाबाटै सरेको उनले बताइन् । कोर्स बुकसँगै बाहिरी पुस्तकहरूमै भुलिरहेकी हुन्छु, उनले भनिन् । बाहिरी किताब पढदा ज्ञानको दायरा फराकिलो हुने, भाषाको फम्र्याट थाहा हुनुका साथै अंग्रेजी बोल्न पनि मदत पुग्ने गरेको उनको अनुभव छ । गहनापोखरीका दानराज पन्त र पल्लवी घिमिरे दम्पती पनि आफ्नी ६ वर्षीया छोरी उज्जश्रीलाई कथाका किताब किनिदिन प्रदर्शनीमा आएका थिए । माइक्रो फाइनान्समा कार्यरत पन्त आफू पनि पुस्तक पढ्ने र बालबालिकाले पनि सानै उमेरदेखि पुस्तक पढ्नुपर्छ भन्ने मान्यता राख्ने रहेछन् । छोरी चार वर्षकी भएदेखि नै उसका लागि कमिक पुस्तक किनेर राखिदिएका थियौँ । तर गत वर्षदेखि मात्रै पुस्तक पढ्न रुचि देखाइन्, उनले भने, कमिक पुस्तकहरूले नै बालबालिकालाई पुस्तक पढ्ने बानी गराइदिन्छ । अहिलेदेखि पढ्ने बानी भए मात्र पछि उनीहरूले अन्य किताब पनि पढ्ने रुचि देखाउँछन् । बूढानीलकण्ठकी अप्सरा गौलीचाहिँ चार कक्षा पढ्ने छोरी स्वस्तिका लागि कथाका किताब किन्न आएकी थिइन् । स्वस्तिले अकबर र वीरबलका कथाहरू लगायत अन्य कमिक पुस्तक हातमा लिएकी थिइन् । गौलीले भनिन्, बालसाहित्यका पुस्तकहरू पाउन निकै मुस्किल छ । पाइहाले पनि बालबालिकाका लागि उपयोगी हुन्नन् । प्रदर्शनी माघ ६ सम्म चल्नेछ ।"
रोहिंंग्या शरणार्थी फिर्ता,"कोक्स बजार (बीबीसी) बंगलादेशमा शरणार्थी जीवन बिताइरहका म्यान्मारका लाखौं रोहिंग्या मुस्लिमहरूको फिर्तीको समय तालिकाबारे दुई देशबीच मंगलबार सहमति भएको छ । सहमतिअनुसार म्यान्मारले हरेक दिन ३ सय रोहिंग्या शरणार्थीलाई फिर्ता लग्न तयार भएको बंगलादेशले जनाएको छ । बंगलादेशी अधिकारीले नयाँ सहमतिअनुसार २ वर्षभित्र सबै शरणार्थी फिर्ता भइसक्ने लक्ष्य लिएका छन् । म्यान्मारको राखिने राज्यमा सन् २०१६ को अगस्टयता फैलिएको हिंसाका कारण ६ लाख ४० हजार रोहिंग्या विस्थापित भएका थिए । उनीहरू बंगलादेश र म्यान्मारको सीमाक्षेत्रमा बनाइएका अस्थायी शिविरमा बस्दै आएका छन् । म्यान्मारको सेनाले कारबाही थालेपछि उनीहरू भागेर बंगलादेश पुगेका हुन् । सहायता संस्थाहरूले उनीहरूको म्यान्मार फिर्तीबारे बारम्बार आवाज उठाउँदै आएका छन् । बंगलादेशले परिवारका सदस्य तथा बालात्कारपछि जन्मिएका बालबालिकालाई सकभर सँगै फिर्ता गर्ने लक्ष्य लिएको जनाएको छ । यद्यपि विस्थापित शरणार्थीहरूले आफूहरूको म्यान्मार फिर्तीबारे भने गम्भीर चासो व्यक्त गर्दैै आएका छन् । कोक्स बजारस्थित शरणार्थी शिविरका सामुदायिक नेता सिराजुल मोस्तोफाले भने, शरणार्थीको फिर्तीबारे सम्झौता भएकोमा हामी अहिलेसम्म अस्पष्ट छौं ।उनले आफूहरूका प्रमुख तीनवटा माग रहेको बताए । मोस्तोफाले आफूहरूलाई रोहिंग्याको रूपमा नागरिकता दिनुपर्ने, जमिन फिर्ता गर्नुपर्ने र अन्तर्राष्ट्रिय स्तरमै सुरक्षाको प्रत्याभूति हुनुपर्नेमा जोड दिए । उनले भने, अन्यथा यो हाम्रा लागि राम्रो हुँदैन ।बंगलादेशका विदेश सचिव साहिदुल हकले भने आफ्नो सरकार सकभर चाँडो रोहिंग्या म्यान्मारमा फिर्ता होऊन् भन्ने चाहेको बताए । उनले भने, हामीले उनीहरूलाई सातामा १५ हजार रोहिंग्यालाई फिर्ता लैजान आग्रह गरेका थियौं । तर उनीहरू दिनको ३ सयका दरले सातामा १ हजार ५ सयसम्म लैजान तयार भए ।उनले अन्त्यमा आफूहरू उनीहरूको भनाइअनुसार सम्झौता गर्न बाध्य भएको बताए । हकले फिर्ती संख्याबारे हरेक ३ महिनामा पुनर्विचार गरिने सहमति भएको जनाए । म्यान्मारका विदेश सचिव यु मिन्ट थूले शरणार्थीको फिर्ती जनवरी २३ देखि सुरु हुने बताए । उनले तीनवटा संक्रमणकालीन शिविर निर्माणाधीन रहेको बताए । उनले सरकारले नयाँ गाउँ निर्माण गर्ने योजनासमेत गरिरहेको बताए । राष्ट्रसंघीय शरणार्थी उच्च आयोगका प्रवक्ताले म्यान्मारलाई शरणार्थी समस्याको कारण र संकटको उचित समाधान गर्न आग्रह गरे । आन्द्रेज महेसिसले शरणार्थीको सुरक्षाको प्रत्याभूति भएपछि मात्र उनीहरू म्यान्मार फिर्ता जाने बताए । महेसिसले रोहिंग्याको मुख्य बसोबासको क्षेत्र र सुरक्षाबारे उनीहरूको इच्छा र चासोको सम्बोधन हुनुपर्नेमा जोड दिए । तर नयाँ सम्झौताअनुसार रोहिंग्यालाई फिर्ता लगिसक्न करिब १० वर्ष लाग्ने देखिन्छ । तर बंगलादेशी अधिकारीले रोहिंग्याहरूलाई दुई लवर्षभित्र फिर्ता पठाइसक्ने आशा व्यक्त गरेका छन् । उक्त फिर्ती दुवै देशले स्वेच्छिक भएको बताउँदै आएका छन् । कतिपय रोहिंग्याले भने आफ्नो सुरक्षाको प्रत्याभूति, नयाँ घरको पुनर्निमाण र सरकारी विभेदकारी नीतिको अन्त्य नभएसम्म म्यान्मार नर्फकने बताउँदै आएका छन् । त्यसकारण म्यान्मार फिर्ता हुने रोहिंग्याको संख्या कम हुने आँकलन गरिएको छ । म्यान्मार सरकारले कतिपय स्थानमा पुनर्निर्माण सुरु गरे पनि उक्त स्थान गैरमुस्लिम क्षेत्रमा पर्छ । त्यसबाहेक उसले दुई संक्रमणकालीन शिविरको निर्माण सुरु गरेको छ । तर त्यस्ता शिविरमा करिब ६० हजार मात्र मानिस अट्ने जनाइएको छ । गत अगस्ट महिनामा सेनाले कारबाहीका नाममा करिब ३ सय ५० गाउँहरू जलाइदिएको थियो । राष्ट्रसंघलगायत अन्तर्राष्ट्रिय संघसंस्थाहरूले सेनाले व्यापक मानव अधिकार उल्लंघन गरेको बताउँदै आएका छन् । केही मानव अधिकार समूहले म्यान्मारको सेनाले मानवताविरुद्धको अपराध गरेको बताउँदै आएका छन् । सेनाले राखिने प्रान्तमा विद्रोहीविरुद्ध गरिएको कारबाहीका क्रममा रोहिंग्याको गैरकानुनी ज्यान लिएको आरोप अस्वीकार गर्दै आएको छ । तर उसले हिंसाबारे स्वतन्त्र रूपमा छानबिन गर्न दिएको छैन । साथै, उक्त क्षेत्रमा सहायता संस्थालाई प्रवेशमा रोक लगाउँदै आएको छ । यसअघि गत डिसेम्बरमा राष्ट्रसंघीय मानव अधिकार प्रमुखले म्यान्मारको सरकारी फौजले रोहिंग्या मुस्लिम समुदायविरुद्ध सफाया अभियान चलाएको बताएका थिए । गत अगस्टमा रोहिंग्या लडाकुको आक्रमणलगत्तै सैनिक कमान्डरले ३ सय ७१ जनालाई मारेको बताएका थिए ।"
१३ सन्तानलाई बन्धक बनाउने दम्पती पक्राउ,"क्यालिफोर्निया (बीबीसी) क्यार्लिफोनियाका प्रहरीले आफ्ना १३ सन्तानलाई घरैमा बन्धक बनाएर राखिएको पत्ता लगाएपछि एक दम्पतीलाई मंगलबार पक्राउ गरेको छ । पक्राउ पर्नेमा ५७ वर्षीय डेभिड अलेन टर्पिन र उनकी श्रीमती ४९ वर्षीया लुइस अन्ना टर्पिन रहेका छन् । उनीहरूलाई यातना र बालबालिकालाई जोखिममा पारेको अभियोग लगाइएको छ । टर्पिन दम्पतीका २ देखि २९ वर्षसम्मका सन्तानलाई लस एन्जलसको पेरिसस्थित घरबाट प्रहरीले फेला पारेको हो । प्रहरीले उनीहरूलाई घरको ओछयानमा सिक्रीले बाँधेर ताला लगाएर राखिएको अवस्थामा भेटेको हो । प्रहरीले पीडितमध्ये एकमार्फत सूचना पाएपछि उक्त घटनाबारे जानकारी पाएका हुन् । आइतबार भाग्न सफल एक किशोरीले आपत्कालीन सेवामा सम्पर्क गरी आफ्ना दाजुभाइ र दिदीबहिनीलाई बन्धक बनाइएको जानकारी दिएकी थिइन् । प्रहरीका अनुसार पीडितमध्ये केहीलाई ओछयानमै हत्कडी लगाएर राखिएको र अन्यलाई खुट्टामा ताल्चा लगाएर अध्याँरो र दुर्गन्धित स्थानमा थुनेर राखिएको जनाएको छ । एक प्रहरी अधिकारी पीडितमध्ये ७ जना १८ देखि २९ वर्षका वयस्क रहेकोमा आफू आश्चर्यमा परेको जनाए । उक्त त्रासदीपूर्ण अवस्थाबारे त्यहाँबाट भागेकी एक १७ वर्षीया किशोरीले प्रहरीलाई फोनमार्फत बताएकी हुन् । उनले आफ्ना १२ जना दाजुभाइ तथा दिदीबहिनीलाई अभिभावकले बन्धक बनाएको दाबी गरेकी थिइन् । लगत्तै उक्त घरमा पुगेका प्रहरीले १२ जना बालबालिका फेला पारेको जनाए । उनीहरू कुपोषणग्रस्त अवस्थामा फेला परेको प्रहरीले जनाएको छ । उद्धार गरिएकाहरूको स्थानीय अस्पतालमा उपचार भइरहेको जनाइएको छ । अस्पतालका प्रमुखले रोयटर्स समाचार संस्थासँग भने, यो कर्मचारीका लागि वास्तवमै हृदयविदारक घटना हो । तपाई जे देख्दै हुनुहुन्छ त्यो निकै अपत्यारिलो घटना हो ।अनुसन्धानकर्ताहरूले टर्पिन दम्पतीले किन आफ्ना छोराछोरीलाई त्यसरी बन्धक बनाएका थिए भन्नेबारे कारण पत्ता लागिनसकेको बताएका छन् । अधिकारीहरूले मुइर वुड्स रोडको उक्त घरमा त्यसो घटनाबारे आफूहरूलाई कुनै शंका नभएको बताए । तर उनीहरू कहिलेदेखि बन्धक अवस्थामा थिए भन्नेबारे केही थाहा हुन सकेको छैन । सार्वजनिक अभिलेखका अनुसार टर्पिन परिवार सन् २०१० मा टेक्सासबाट क्यालिफोर्निया सरेको हो । टर्पिन दुई पटकसम्म टाट पल्टेको घोषित भएका थिए । दोस्रो पटक टाट पल्टेको समयमा उनले आफू हवाई तथा प्रतिरक्षा प्रविधि सम्बद्ध इन्जिनियरका रूपमा राम्रो तलबको जागिरे भएको बताएका थिए । यद्यपि ठूलो परिवार तथा बेरोजगार पत्नीका कारण उनको घरायसी खर्च अत्यधिक थियो । टर्पिनका बुबाआमाले उनीहरूको परिवारसँग ४५ वर्षदेखि भेट नभएको बताए । तर फेसबुक पेजमा पोस्ट गरिएको तस्बिरमा भने उनको परिवार खुसी देखिन्छ । उक्त तस्बिरमा कतिपय पारिवारिक व्यक्ति तथा साथीहरूले प्रतिक्रिया दिएका छन् ।"
निर्माणाधीन पुल खस्दा ९ को मृत्यु,"बोगाटा (बीबीसी) कोलम्बियाको चिरजारामा मंगलबार एक निर्माणाधीन पुल भत्किँदा कम्तीमा ९ कामदारको मृत्यु भएको छ । घटनामा ५ जना घाइते भएको अधिकारीले जनाएका छन् । उक्त पुल भिल्लाभिसेन्सियो सहरलाई राजधानी बोगाटासँग जोड्ने राजमार्गमा निर्माण गरिँदै थियो । घटनास्थलबाट प्राप्त तस्बिरमा करिब ४ सय ५० मिटर लामो पुलको अधिकांश भाग खसेको देखिएको छ । यातायात मन्त्री जर्मन कार्डोनाले घटना दु:खद भएको बताए । उनले घटनाबारे छानबिन गरिने बतानए । घाइतेमध्ये एक कामदार लुइस अल्भाराडोले भने, सबै जना पुल खस्यो भन्दै चिच्याउँदै थिए । म के गर्ने भनेर आत्तिँदा आत्तिँदै मेरो टाउकोमा केहीले हानेको महसुस भयो । निर्माण अधिकारीले भाग्यवश घटनाका समयमा सुरक्षा ब्रिफिङ भइरहेकाले कम मात्र मानवीय क्षति भएको बताए । उनका अनुसार उक्त पुल राजधानी बोगाटालाई पूर्वी क्षेत्रसँग जोड्ने सरकारको महत्त्वांकाक्षी योजनाको एक अंश हो । उक्त योजनामा १८ वटा सुरुङ र ४२ वटा पुल निर्माण तथा नयाँ प्रविधिको बिजुली बत्ती र सीसीटीभी क्यामेरा जडान गरिँदै छ । निर्माण कार्यका लागि कोलम्बियन इन्भेस्टमेन्ट कर्पोरेसनको स्वामित्वको कोभिन्डेसलाई जिम्मेवारी दिइएको छ ।"
डेढ दशकपछि लालपुर्जा,"अर्घाखाँची पाणिनी गाउँपालिका५ मैदानका ८४ वर्षीय ईश्वरीप्रसाद अधिकारी आफ्नो सम्पत्तिको जग्गाधनी पुर्जा पाउँदा निकै खुसी भए । प्रमुख जिल्ला अधिकारी खिमप्रसाद भुसालले हातमा पुर्जा थमाएपछि बुढेसकालमा सन्तानलाई अंश दिन पाउने धोको पूरा भएकोमा हँसिलो देखिए ।सम्पत्ति थियो तर सरकारी कार्यालयमा प्रमाण थिएन । बिरामी परेको बेला उपचार खर्च जुटाउन नसक्दा सम्पत्ति बेच्न नपाउँदाको पीडा उनलाई ताजै छ । १५ वर्षपछि बल्ल हातमा पुर्जा पाउँदाको खुसीमा उनको अनुहार हँसिलो देखियो । पुर्जा नहुँदा कति रात अनिद्रामै बिते, उनले भने, अब मस्तले निदाउँछु । छोरालाई अंश बाँडिदिन्छु । अब त बिरामी पर्दा पैसा नभए पनि चिन्ता छैन । सम्पत्ति बेच्छु र उपचार गर्नेछु । भुसाल र प्रमुख नापी अधिकृत उमेश कुमारको हात समाएर उनले आफ्नो चाहना पूरा गरिदिएकोमा खुसी व्यक्त गरे । धेरै पटक सन्धिखर्क नापी कार्यालयमा धाएँ । जहिल्यै नापी अझै भएको छैन भन्ने कर्मचारीबाट जवाफ आउँथ्यो । तर, अहिले घरमै आएर पुर्जा हातमा दिएपछि म हर्षित छु, उनले भने । मैदानकी देवकीनन्द कोइराला पनि फुरुंङ भइन् । कपाल सेतै फुलिसके, मुहार चाउरी परेको छ । झर्न बाँकी रहेका चारवटा दाँत देखाउँदै ७५ वर्षीया उनले भनिन्, मर्ने बेलामा जग्गाको पुर्जा हातमै पाउँदा म हर्षित छु । दु:ख गरेर जोडेको २० रोपनी जग्गाको पुर्जा पाएपछि पटुकीमा राखिन् । उनले पुर्जाको प्रमाणपत्र घरमा सिरानी भित्र सुरक्षित राख्ने बताइन् । जोशिलो उमेर छँदा जोडेको सम्पत्ति त थियो तर ऐलानीमा बसेजस्तो, उनले भनिन्, छोरालाई अंश दिन नपाउँदा मन पोलिरहेको थियो । बुढेसकाल लागिसक्यो काम गरेर खान सकिँदैन । अब छोरालाई पास गरिदिन्छु । बिरामी परेको बेला पैसा नभए अंश बेच्न नपाइने, जग्गा बेचेर व्यावसायमा लगानी गर्न पनि नपाइने, जग्गाको पुर्जा बैंकमा राखेर ऋण लिन नपाउँदा सबै सुविधाबाट जग्गाधनी वञ्चित थिए । छोरालाई पढाउन पैसा थिएन, पुर्जा बैंकमा राखेर ऋण झिक्न बैंक जाँदा कर्मचारीले पैसा दिन मानेनन्, मैदानका झविलाल अधिकारीले भने, ऋण खोज्न हिँडनुपथ्र्याे । १५ वर्षसम्म निकै दु:ख भएको थियो । अब पुर्जा हातमा पर्यो, खुसी लागेको छ । २०६९ र ०६१ मा तत्कालीन विद्रोहीले दुई पटक सदरमुकाम आक्रमण गर्दा नापी र मालपोतसहित सबै सरकारी कार्यालय जलेर ध्वस्त भएका थिए । सबै सरकारी कार्यालयका कागजपत्र जले । नापी कार्यालयमा रहेका पुर्जा पनि जोगिएनन् । लामो समय जिल्ला नक्साविहीन हुँदा जग्गाधनी मर्कामा परेका छन् । सदरमुकामका जग्गाधनीले पुर्जा पाएका छैनन् । सन्धिखर्कमा विशेष नापी कार्यालय स्थापना गरी नापी गरेर पुर्जा वितरण गर्न सुरु गरिएको छ । पुर्जा नहुँदा सबै जग्गाधनी अप्ठ्यारोमा छन् । छिमेकीले जग्गा मिच्दा समेत प्रमाण नहुँदा समस्या छ । सदरमुकाम र गाउँका प्रमुख केन्द्रमा टाठाबाठाले सरकारी जग्गा अतिक्रमण गरे । सन्धिखर्कको बाँगी खोला र विभिन्न ठाउँमा सार्वजनिक जग्गा मिचेर घरसमेत निर्माण भए । तर, प्रशासन मौन छ । मैदानका १ हजार ४ सय ४२ जनालाई पुर्जा वितरण गरियो । त्यस्तै शीतगंगा नगरको जलुके ७ र ८ वडामा १ हजार २ सय ७१ जना जग्गाधनीलाई पुर्जा वितरण गरिएको प्रमुख नापी अधिकृत उमेशले बताए । जलुकेमा नापी विभागका उपमहानिर्देशक मोहम्मद साविर हुसेन र शीतगंगा नगर प्रमुख सूर्य अधिकारीको हातबाट खिमबहादुर कार्कीले पुर्जा पाए । अब सबै समस्याको बाटो खुल्यो, हुसेनले भने, जग्गा छ । तर, सरकारी निकायमा पुर्जा नहुँदा समस्या थियो । अब त्यो रहेन । पुर्जा बैंकमा राखेर पैसा झिकेर व्यवसायमा लगानी गर्न बाटो खुल्यो ।अहिलेसम्म मैदान, पटौटी, धातीबाङ, अर्घातोष, चिदिका, सुवर्णखालमा पुर्जा वितरण गरिएको र सिद्धारामा काम अन्तिम चरणमा पुगेको विशेष नापी कार्यालयले जनाएको छ । द्वन्द्वको बेला अर्घाखाँची र अछाम जिल्लाका नापी कार्यालयमा सबै कागजपत्र जलेपछि सरकारले विशेष नापी कार्यालय स्थापना गरेर काम गरिरहेको छ । २०६७ मा सन्धिखर्कमा विशेष नापी कार्यालय स्थापना गरे पनि ०७० बाट काम सुरु भएको छ । एक वर्षभित्रमा जिल्लालाई नक्साविहीनताबाट मुक्त बनाउने गरी काम भइरहेको छ ।"
स्वास्थ्य संस्थामा औषधि अभाव,"बझाङ जिल्लाका स्वास्थ्य संस्थामा अत्यावश्यक औषधिको अभाव छ । सिटामोल, क्लोरोफिनामाइन र म्याग्नेसियम सल्फेट जस्ता औषधि अभाव भएको हो । सामान्य घाउ ड्ेरसिङ गर्नका लागि गज ब्यान्डेज पनि छैन, कालुखेती स्वास्थ्य चौकीका इन्चार्ज शिवशंकर जोशीले भने, बिरामीको चाप छ । औषधि नभए तपाईंहरू किन बस्नुभएको भनेर झगडा गर्न आउँछन् ।उनले बिरामी जाँच गरेर औषधि किन्न निजी मेडिकलमा पठाउनुपरेका कारण गाली खानुपरिरहेको बताए । सुत्केरी आउँदा बढी समस्या हुन्छ, कालुखेती बर्थिङ सेन्टरकी अनमी ज्ञानु भट्टले भनिन्, बच्चा बाहिर निस्कँदा पीडा र कम्पन कम गराउने औषधि सकिएको धेरै भइसक्यो । जिल्लामा माग गरे गाउँपालिकालाई देखाउँछन् । गाउँँपालिकाले बजेट आएको छैन भन्दै टार्छ । केही महिनादेखि गर्भवतीले खाने आइरन चक्की पनि सकिएको छ । सुर्मा गाउँपालिकाका खड्क बोहराले स्वास्थ्यकर्मीले गज ब्यान्डेज पनि बाहिरबाट किन्न लगाउने गरेको गुनासो गरे । स्वास्थ्यचौकीमा नि:शुल्क दिने औषधिको सूची मात्र छ । औषधि त सबै मेडिकलबाटै किन्नुपर्छ, उनले भने । औषधि खरिद गर्नका लागि गाउँपालिकाले बजेट नछुट्याएपछि सुर्मा गाउँपालिकाका स्वास्थ्य संस्थामा पनि औषधि अभाव छ । दौलीचौर स्वास्थ्य चौकीका इन्चार्ज शिवराज बोहराले भने, कि त औषधि किन्नलाई पैसा छुट्याऊ, नभए स्वास्थ्यचौकी बन्द हुने अवस्था आयो भनेर गाउँपालिकामा डेलिगेसन गयौं ।यसअघि औषधि खरिदका लागि कुनै रकम नछुट्याएको सुर्मा गाउँपालिकाले स्वास्थ्यकर्मीको डेलिगेसनपछि केही दिनअघि ४ लाख रकम छुट्याएको भन्ने सुनिएको बोहराले बताए । दैनिक ३०३५ जनाको हाराहारीमा बिरामीहरू आउने गरेको भए पनि औषधि नभएपछि जाँच मात्र गरेर पठाउने गरेको उनको भनाइ छ ।सुर्माका सबै स्वास्थ्य संस्थामा सबैखाले अत्यावश्यक औषधि र सुत्केरी महिला र नवजात शिशुलाई दिइने न्यानो झोला ३ महिनादेखि अभाव छ । जिल्ला स्वास्थ्य कार्यालयले भने कुनै पनि स्वास्थ्य संस्थामा औषधिको अभाव नभएको दाबी गरेको छ । स्वास्थ्य संस्थालाई दिइने ८० प्रतिशत औषधि क्षेत्रीय मेडिकल स्टोरबाट नै आउने र २० प्रतिशत मात्र स्थानीय तहले खरिद गर्ने भएका कारण जिल्लामा औषधिको अभाव नरहेको कार्यालय प्रमुख डा अनुप रेग्मीले बताए । औषधिको अभाव छैन । जिल्लामा औषधि माग नगरेका स्वास्थ्य संस्थामा अभाव देखिएको हुन सक्छ, उनले भने ।"
जित्नेको भन्दा हार्नेको खर्च बढी,"बागलुङ (कास प्रतिनिधि र प्रदेशसभा सदस्यको निर्वाचनमा जित्नेभन्दा हार्नेले कम खर्च पेस गरिरहेका छन् । तर, यहाँ जित्नेको भन्दा हार्नेको खर्च १४ गुणा बढी छ । बागलुङ क्षेत्र नम्बर १ को ख बाट प्रदेशसभा सदस्यमा विजयी कृष्ण थापाले पेस गरेको चुनाव खर्च १ लाख ३ हजार रुपैयाँको मात्रै छ । त्यही निर्वाचनमा पराजित प्रकाश शर्मा पौडेलको १४ लाख २५ हजार रुपैयाँ छ ।वाम गठबन्धनका तर्फबाट राष्ट्रिय जनमोर्चाका थापाले त्यति पनि खर्च नगर्नुपर्ने जिल्ला अध्यक्ष अमर थापाले दाबी गरेका छन् । पार्टीका तल्लो तहका जनसंगठनले खर्च गरेर निर्वाचन लड्ने प्रणाली हाम्रो छ, उनले भने, त्यति धेरै पैसा पनि कसरी खर्च भयो होला । हामी अचम्म परेका छौं । पार्टीको उम्मेदवार भएकाले खर्च पनि पार्टीले गरेको उनले बताए । हामीले दुईचार लाख रुपैयाँ खर्च त गरेकै हो । व्यक्तिगत खर्च लगाएनौं, थापाले भने । अन्य राजनीतिक दलमा जो उम्मेदवार भयो उसैले खर्च गर्ने चलन छ । राजमोले भने पार्टीका उम्मेदवारलाई पार्टीले खर्च भरेको थापाको भनाइ छ । पौडेलले भने कार्यकर्तासहित प्रचारमा हिँड्नुपर्दा खाना र गाडीभाडामा खर्च भएको बताए । भौगोलिक कठिनाइ भएकाले सामान्य प्रचारमा पनि खर्च लाग्नेमा राजमोले आदर्शका लागि न्यून खर्च देखाएको उनले टिप्पणी गरे । जिल्लामा सबैभन्दा धेरै खर्च गर्ने माओवादी नेता देवेन्द्र पौडेल छन् । क्षेत्र नम्बर २ बाट प्रतिनिधिसभा सदस्य पौडेलले २२ लाख २१ हजार रुपैयाँ खर्च भएको विवरण पेस गरेको जिल्ला निर्वाचन अधिकारी विकासचन्द्र पौडेलले बताए । उनका प्रतिस्पर्धी कांग्रेसका नरबहादुर पुनले १८ लाख २८ हजार रुपैयाँ खर्च भएको विवरण बुझाएका छन् । क्षेत्र नम्बर १ बाट प्रतिनिधिसभा सदस्य एमालेका सूर्य पाठकले पनि २२ लाख २ हजार रुपैयाँ खर्च भएको विवरण पेस गरेका छन् । उनका प्रतिस्पर्धी कांग्रेसकी चम्पा खड्काले १७ लाख २३ हजार खर्च भएको विवरण पेस गरेकी छन् ।प्रदेशसभातर्फ एमालेका इन्द्रलाल सापकोटाले १२ लाख १ हजार खर्च गरेका छन् भने कांग्रेसका दीपेन्द्र थापाले ७ लाख ५० हजार, क्षेत्र नम्बर २ को प्रदेशमा माओवादीका चन्द्रबहादुर बुढाले १३ लाख ११ हजार र कांग्रेसका मञ्जेश बम मल्लले ११ लाख ५३ हजार खर्चेको बताएका छन् । प्रदेश २ मा राजमोका टेकबहादुर घर्तीले १५ लाख रुपैयाँ खर्चेका छन् भने कांग्रेसका जित शेरचनले ११ लाख २१ हजार खर्चेको विवरण पेस गरेका छन् । घर्तीको क्षेत्रमा राजमोको आधार कम भएकाले धेरै रकम खर्चेको थापाले बताए ।निर्वाचनको परिणाम घोषणा भएको ३५ दिनभित्र खर्च विवरण पेस गर्नुपर्ने प्रावधान छ । ३५ दिन काटे पनि मालेका नीरबहादुर क्षत्री, राप्रपा राष्ट्रवादीका जयलाल सापकोटा र सुमनजंग राजभण्डारी, संघीय समाजवादी फोरमका यामकुमार पुन र वीरबहादुर दर्जी, आमूल परिवर्तनको मसिहा पार्टीका डिलबहादुर विक र बाबुराम पाण्डे तथा देशभक्त जनगणतान्त्रिक मोर्चाका नीलबहादुर पुनले खर्च विवरण बुझाएका छैनन् । कार्यालयले ताकेता गरे पनि उनीहरूले बेवास्ता गरेको निर्वाचन अधिकारी पौडेलले बताए ।"
सुनको कोटा बढाउन राष्ट्र बैंकले पठायो पत्र,"काठमाडौं सरकारले सुनको कोटा बढाउने तयारी गरेको छ । बिहेको सिजनसँगै सुनको माग बढेपछि राष्ट्र बैंकले यस्तो तयारी गरेको हो । राष्ट्र बैंकका विदेशी विनिमय व्यवस्थापन विभाग प्रमुख रमेशकुमार पोखरेलका अनुसार सुनको दैनिक कोटा बढाउन वाणिज्य मन्त्रालयमा प्रस्ताव गरिसकेको छ । बजार र व्यवसायीको मागअनुसार दैनिक कोटा २५ किलो पुर्याउन प्रस्ताव गरेका छौं, उनले भने, वाणिज्यबाट स्वीकृति भएपछि सोहीअनुसार बैंकहरूलाई निर्देशन दिन्छौं । राष्ट्र बैंकले सुन आयात गरेर व्यवसायीलाई बिक्री गर्ने अनुमति वाणिज्य बैंकलाई मात्र दिएको छ । वाणिज्य बैंकहरूले मुख्यत: दुबई, हङकङ, स्विटजरल्यान्ड, सिगापुरलगायत मुलुकबाट आयात गरी बिक्री गर्दै आएका छन् । हाल व्यवसायीले दैनिक २० किलो मात्रै खरिद गर्न पाउँछन् । माघबाट पुन बिहेको सिजन भएकाले राष्ट्र बैंकले कोटा बढाउन प्रस्ताव गरेको हो । पोखरेलका अनुसार बैंकले एक महिनाअघि नै पत्रचार गरेको थियो । सुनको कोटा सिजनल नभई दैनिक २५ किलोका लागि सिफारिस गरेको उनले बताए । राष्ट्र बैंकले एक महिनाअघि पत्रचार गरे पनि वाणिज्यले भने कुनै निर्णय गरिसकेको छैन । वाणिज्य मन्त्रालयका सहसचिव एवम् प्रवक्ता रविशंकर सैंजु प्राविधिक पक्ष अध्ययन भइरहेकाले निर्णय हुन ढिलाइ भएको बताए । कोटा बढाउन राष्ट्र बैंकले पत्रचार गरेको हो । आयात बढदा डलरको माग कति हुन्छ, अध्ययन गरिरहेका छौं, उनले भने, अध्ययन गरेर एकदुई दिनमा निर्णय गर्छौं । थप अध्ययनका लागि राष्ट्र बैंकसँग सूचनाकागजातहरू माग गरेको उनले बताए । सुनको कोटा तीनचार महिनाका लागि बढ्ने मन्त्रालयले जनाएको छ । कोटा बढाउँदा राष्ट्रिय चासोको विषय बन्छ । कोटाले कुल आयतमा कति असर गर्छ, त्यो पनि अध्ययन गर्नुपर्छ, सहसचिव सैंजुले भने, यी सबै अध्ययन गरेर तीनचार महिनाका लागि ५ किलो बढाउँछौं । सुन व्यवसायीका अनुसार माग बिस्तारै बढेको छ । उनीहरूले कोटा बढाउन राष्ट्र बंैकलाई पत्राचारसमेत गरेका थिए । विशेषगरी विवाहको सिजनमा सुनको माग बढ्ने गर्छ । त्यस्तो बेला अवैध रूपमा सुन भित्रिने गर्छ । सिजनमा सुनको दैनिक माग दोब्बरभन्दा बढीले बढ्ने सुनचाँदी व्यवसायी महासंघका अध्यक्ष मोहन सुनारले बताए । उनका अनुसार सिजनमा दैनिक माग ४० देखि ५० किलोसम्म पुग्छ । माग बढेपछि कोटा बढाउन राष्ट्र बैंकलाई पत्रचार गरेको थियांै, उनले भने, वाणिज्यबाट कुनै सर्कुलर जारी भएको छैन । सुनचाँदी रत्न तथा आभूषण महासंघका अध्यक्ष रमेश महर्जनले मंसिर, फागुन, वैशाख, असार सिजनको महिना भएकाले माग बढ्ने बताए । जसले गर्दा कोटा वृद्धि आवश्यक रहेको उनले बताए । माग एक्कासि बढ्ने हुँदा कोटा वृद्धि अत्यावश्यक छ, उनले भने । कोटासँगै वितरण प्रणालीमा पनि सुधार गर्नुपर्ने उनको सुझाव छ । अहिले हस्तकला महासंघ, रत्न तथा आभूषण महासंघ, सुनचाँदी व्यवसायी महासंघ, सुनचाँदी कला व्यवसायी संघ र रत्न तथा आभूषण संघको सिफिरिसमा वाणिज्य बैंकले गहना व्यवसायीलाई सुन वितरण गर्दै आएका छन् । व्यवसायीका अनुसार ७५ जिल्लामै संघहरू छन् । केही संघले मात्रै अधिकार पाउँदा वितरण पारदर्शी हुन सकेको छैन । यसका लागि एकद्वार प्रणाली आवश्यक रहेको जानकारहरू बताउँछन् ।प्रवक्ता सैंजुले पनि वितरण प्रणालीमा समस्या भएको औंल्याए । बैंकहरूमार्फत बिक्री भएको सुन उपत्यकामा मात्रै बिक्री हुने गरेको उनले दाबी गरे । करिब ७० प्रतिशत सुन उपत्यकामा मात्रै बिक्री हुन्छ । उपत्यका बाहिरका व्यवसायीले पाउन गाह्रो छ, सैंजुले भने, यसलाई व्यवस्थापन गर्न जरुरी छ । व्यवसायीहरूले गहना निर्यात भएको दाबी गरे पनि आयातको करिब एक प्रतिशत मात्रै निर्यात भएको उनले बताए । अध्यक्ष सुनार सुनको कोटा प्रणाली नै खारेज गर्नुपर्ने बताउँछन् । कोटा र सिफारिस प्रणालीले व्यवसायीहरू समस्यामा पारेको उनले आरोप लगाए । कोटा प्रणालीले बजारमा सुनको अभाव भएको छ । कोटाले सिन्डिकेटकार्टेलिङ गरेको छ, उनले भने, व्यवसायीले बिक्री गरेको सुनको विवरण सरकारलाई पेस गर्छौं । सरकारले आवश्यक कच्चा पदार्थ उपलब्ध गराउनुपर्छ । खुला अर्थतन्त्रमा सिन्डिकेट अन्त गर्नुपर्छ । चाहिने कच्चा पदार्थ सरकारले राष्ट्र बैंकमार्फत उपलब्ध गराउनुपर्ने उनले बताए । गहनाको कारोबार मुख्यत: दसंै, तिहार र बिहेको सिजनमा हुन्छ । त्यसबेला मूल्य जतिसुकै अकासिए पनि सुन खरिद गर्ने ग्राहकको सख्यामा कमी आउँदैन ।"
घटेन विमानस्थलको बक्यौता,"काठमाडौं त्रिभुवन अन्तर्राष्ट्रिय विमानस्थलमा २० वर्षअघिदेखि असुली गर्नुपर्ने बक्यौता रकम कम्तीमा १ अर्ब ४५ करोड रुपैयाँ पुगेको छ । यो अंक घट्दै जानुपर्ने हो तर निरन्तर बढ्दै गइरहेको छ । यसमा कारोबार तथा सञ्चालनमा नरहेका ३२ वटा एयरलाइन्स तथा यस्तै अवस्थामा रहेका ४२ वटा संघसंस्थाफर्मबाट उठ्नुपर्ने बक्यौता त्रिभुवन अन्तर्राष्ट्रिय विमानस्थलले उठाउनै सकेको छैन । १९ वर्षअघिको हवाई विभाग र त्यसपछि स्वायत्त निकायका रूपमा गठन गरिएको नागरिक उड्डयन प्राधिकरणमा रूपान्तरण गरिएको संस्थाले यतिबेला कौशीतोषाखानालाई गुहार्ने योजना बनाएको छ । विभाग छँदै रहेको बक्यौता उठाउन कौशीतोषाखानाको सहयोग लिने भएका छौं, विमानस्थलका महाप्रबन्धक देवानन्द उपाध्यायले भने । उनले उहिलैदेखिको बक्यौता असुल्न अहिलेको विमानस्थल कार्यालय र प्राधिकरणको पहलबाट मात्रै नसकिने भएपछि सरकारको अर्को निकायको सहयोग लिनुपर्ने अवस्था आइपरेको बताए । विमानस्थलले मंसिर मसान्तसम्म असुल्नुपर्ने बक्यौता १ अर्ब ४८ करोड ३४ लाख रहेकामा सञ्चालनमा नरहेका एयरलाइन्सको मात्रै ११ करोड ३९ लाख रहेको छ । कारोबारमा नरहेका संघसंस्था र फर्मको २ करोड ९७ लाख गरी १४ करोड ३७ लाख रुपैयाँ बाँकी देखिन्छ । विमानस्थललाई बक्यौता नतिर्ने नेपाली एयरलाइन्समा गोरखा, कस्मिक, नेकोन, नेपाल एयरवेज, माउन्टेन, सांग्रिला, कर्णाली, मकालु, अल्पाइन, एयर काष्ठमण्डप, स्काइलाइनलगायत छन् । त्यसैगरी हाल कारोबार नगर्ने विदेशी एयरलाइन्समा गल्फ, सहारा, बहराइन, पाकिस्तान, किङफिसर, सिंगापुर एयरलाइन्स, ओरियन्ट थाई, लुफ्थान्सा, अस्ट्रियन एयरलाइन्ससहित ३२ वटा स्वदेशीविदेशी एयरलाइन्स रहेका छन् । अहिले सञ्चालनमा रहेका ६७ वटा एयरलाइन्समध्ये ४७ वटा एयरलाइन्सको पनि बक्यौता छ । महाप्रबन्धक उपाध्यायले सञ्चालनमा नरहेका एयरलाइन्सको तुलनामा रहेकाहरूसँग बक्यौता उठाउन मुस्किल नरहेको बताए । विमानस्थलभित्र ठाउँ भाडामा लिई पसल, क्याफेलगायतका फर्म चलाइरहेका ६१ वटा संघसंस्थाले बुझाउनुपर्ने बक्यौता कम्तीमा १२ करोड रहेको छ ।यीमध्ये अधिकांशसँग अहिले विमानस्थल व्यवस्थापनको विवाद चलिरहेको छ । विमानस्थलमा सबैभन्दा धेरै क्षेत्रफल ओगट्ने ग्रिनलाइन इन्टरनेसनल प्रालि र युनिभर्सल सप्लाई एजेन्सीले मात्रै बुझाउनुपर्ने रकम कम्तीमा साढे ६ करोड बाँकी छ । यी दुवै पसलका सञ्चालक प्रमोद राणा हुन् । प्रधामन्त्री पत्नी आरजु राणाका भाइ नाता पर्ने प्रमोदलाई शरतसिंह भण्डारीले पर्यटनमन्त्री भएका बेला १० वर्षका लागि विमानस्थलको ठाउँ उपलब्ध गराएका थिए । विमानस्थलका एक अधिकारीका अनुसार बाबुराम भट्टराई अर्थमन्त्री हुनुअघि प्रमोद राणाले विमानस्थलभित्र डयुटी फ्री पसल चलाएका थिए । अर्थमन्त्री भट्टराईले डयुटी फ्री खारेज गरेपछि राणाले आफ्ना पसललाई डयुटी पेइङ पसलमा बदलेका थिए ।"
एनआईसी एसियाको भाइबर बैंकिङ सेवा,"काठमाडौं (कास) एनआईसी एसिया बैंकले ग्राहकका लागि भाइबर बैंकिङ सेवा सञ्चालनमा ल्याएको छ । उक्त सेवाको उपयोग ग्राहकलाई सहज रूपमा आफ्नो मोबाइल, ल्यापटम, टयाबलेट, कम्प्युटरलगायतबाट गर्न सक्ने बैंकले जनाएको छ । बैंकका अनुसार एनआईसी एसिया बैंको पब्लिक एकान्टलाई सब्स्क्राइब गरी यसबाट ग्राहकले आवश्यक जानकारी लिन सक्नेछन् ।"
नबिलद्वारा अढाइ लाख सहयोग,काठमाडौं (कास) नबिल बैंकद्वारा प्रवद्र्घित नबिल फाउन्डेसनले नेपाली भाषा तथा संस्कृतिको संरक्षण तथा संवद्र्घनका लागि क्रियाशील संस्थालाई २ लाख ५० हजार रुपैयाँ सहयोग गरेको छ । किलाघ: सांस्कृतिक पुच: द्वारा आयोजित प्रथम काठमाडौं महानगरव्यापी मेयर्स ट्रफी चिग्व: धिमे धेंधेंबल्ला प्रतियोगिताको लागि उक्त रकम सहयोग गरेको जारी विज्ञप्तिमा उल्लेख छ ।
अपीद्वारा ८ प्रतिशत बोनस सेयर,काठमाडौं (कास) अपी पावर कम्पनीको १४ औं वार्षिक साधारणसभाले आफ्ना सेयरधनीहरूलाई ८ प्रतिशत बोनस सेयर (करबाहेक) उपलब्ध गराउने प्रस्ताव पारित गरेको छ । राजधानीमा आयोजित सभामा कम्पनीले ८ दशमलव ५ मेगावाट क्षमताको नौगड गाढ जलविद्युत् आयोजना सञ्चालन गरिरहेको छ भने ८ मेगावाट क्षमताको अपर नौगड गाढ जलविद्युत् आयोजना २०७४ चैतभित्र निर्माण सक्ने गरी कार्य गरिरहेको जानकारी दिएको थियो । कम्पनीले आफ्ना सेयरधनीहरूबाट १:२ को अनुपातमा हकप्रद सेयर निष्कासन गरी सिद्धकाली पावर लिमिटेडले निर्माण गर्ने त्रिशूली गल्छी आयोजना र सोलार आयोजनाहरूमा लगानी गर्ने योजना पारित गरेको जनाएको छ ।
बुमको बिजेता घोषणा,"काठमाडौं (कास) बुम रेमिट्यान्सले २०७४ साल भदौ २८ बाट सञ्चालन गरेको बुम रेमिट बम्पर उपहार ३२ इन्चको एलईडी टीभीको बिजेताको नाम लक्की ड्रमार्फत घोषणा गरेको छ । ओमानको ग्लोबल मनी एक्स्चेन्जबाट रकम पठाउने लालप्रसाद भुसाल बिजेता घोषित भएको जारी विज्ञप्तिमा छ । उक्त उपहार योजनामा सयौं ग्राहकले टिसर्ट, घडी र स्कुल ब्याग प्राप्त गरेको कम्पनीले जनाएको छ ।"
वित्तीय प्रणालीमा ४२ अर्ब अधिक तरलता,"काठमाडौं मंगलबार बैंक तथा वित्तीय संस्थामा अनिवार्य नगद मौज्दात (सीआरआर) बाहेक ४२ अर्ब रुपैयाँ बराबर अधिक तरलता छ । पुस अन्तिम साता राजस्वमार्फत ठूलो रकम सरकारी ढुकुटीमा जाने भएकाले बैंक तथा वित्तीय संस्थामा तरलता अभाव हुने अनुमान गरिएको थियो । राजस्व सरकारी खातामा गएपछि पनि वित्तीय प्रणालीमा तरलता अवस्था सहज रहेको राष्ट्र बैंकले जनाएको छ । बैंकहरूले अनुमान गरेजस्तो तरलतामा कमी आएन, राष्ट्र बैंकका डेपुटी गभर्नर शिवराज श्रेष्ठले भने, यही कारण बैंकहरूको कर्जा र निक्षेप तथा पुँजी अनुपात (सीसीडी) पनि निर्देशित सीमाभित्रै छ ।बैंक तथा वित्तीय संस्थामा तरलता अवस्था सहज रहेको बैंकर्स संघका पूर्वअध्यक्ष राजनसिंह भण्डारीले बताए । तरलता अवस्था ठिक्क छ तर यही निक्षेपको आधारमा बसेर थप कर्जा विस्तार गर्न अप्ठयारो छ, उनले भने, उच्च वृद्धिका लागि आक्रामक रूपमा कर्जा विस्तार गर्न सक्ने अवस्था छैन । तरलता अभाव भएको भन्दै केही बैंकहरूले कर्जा रोकेका कुरा आफूले पनि सुनेको उनले बताए । आक्रामक रूपमा कर्जा विस्तार गर्ने बैंकहरूलाई समस्या होला तर सिटिजन्स बैंकले ऋण रोकेको छैन । तरलता सहज भएकै कारण निक्षेपको ब्याजदर ११ प्रतिशतभन्दा बढी नबढाउने विषयमा बैंकहरूबीच भएको भद्र सहमति नतोडिएको उनको भनाइ छ । भद्र सहमतिले काम गरेको छ, यस्तो अवस्थामा बैंकहरू झनै बढी संयमित हुनुपर्छ, उनले भने । बैंकहरूले आक्रामक रूपमा कर्जा विस्तार गरेपछि संयमित हुन राष्ट्र बैंकले आग्रह गरेको उनले बताए । राष्ट्र बैंकले नैतिक दबाबमार्फत नाफामुखी मात्र नहुन, विवेकशील भएर कर्जा विस्तार गर्न, निक्षेप वृद्धिका उपाय खोज्न आग्रह गरिरहेको छ, भण्डारीले भने ।बैंकर्स संघका अध्यक्ष ज्ञानेन्द्रप्रसाद ढुंगानाले अधिकांश बैंकहरूको सीसीडी रेसियो ७८७९ प्रतिशतको हाराहारी रहेकाले समस्या आइनसकेको बताए । उनले भने, यही अवस्था रहिरहे अझै केही दिन बैंकहरूले थप कर्जा विस्तार गर्ने छैनन् । बैंकहरूलाई निर्देशित तरलता कायम गर्न समस्या नभएको जनाउँदै उनले भने, हामीलाई लगानीयोग्य रकमको समस्या हो, तरलताको होइन ।वित्तीय प्रणालीमा लगानीयोग्य रकम घटदै गएपछि बैंकहरूले मनपरी ढंगले कर्जा विस्तार नगर्न आग्रह गरिरहेको राष्ट्र बैंकका सहप्रवक्ता राजेन्द्र पण्डितले बताए । राष्ट्र बैंकको उद्देश्य निक्षेप वृद्धिका आधारमा कर्जा विस्तार गरून् भन्ने हो, उनले भने, यसकारण उत्पादनमूलक क्षेत्रमा कर्जा विस्तार गर्न बैंकहरूलाई नियमित रूपमा भन्दै आएका छौं । राष्ट्र बैंक र सीमित बैंकरहरूले तरलता अवस्था सहज रहेको बताए पनि केही बैंकहरू अप्ठयरो अवस्थामा रहेको स्रोतले बताएको छ । सञ्चालनमा रहेका २८ वटा वाणिज्य बैंकहरूमध्ये करिब २० वटा बैंकहरूको सीसीडीमा समस्या नरहे पनि बाँकीको अवस्था नाजुक रहेको जनाइएको छ । करिब आधा दर्जनभन्दा बढी बैंकहरूले कर्जा ठप्प पारेका छन्, एक बैंकरले भने, तीमध्ये केही बैंकको सीसीडी अनुपातले ८० प्रतिशत नाघेको छ । विद्यमान अवस्था सम्बोधनका लागि सरकार र राष्ट्र बैंकले विशेष नीति नल्याए समस्या झनै बढ्ने ती अधिकारीले बताए ।राष्ट्र बैंकले भने यो अवधिमा बैंकहरूले स्थायी तरलता सुविधा नलिएको, अन्तर बैंक दर र ट्ेरजरी बिल्सको ब्याजदर वाञ्छित सीमामा रहेकोलगायत कारण वित्तीय प्रणालीमा तरलता अवस्था सहज रहेको दाबी गरेको छ ।"
ओरालो लाग्यो बिटक्वाइन,"काठमाडौं (एजेन्सीहरू) दक्षिण कोरियाले डिजिटल मुद्रा बिटक्वाइन मा रोक लगाउने समाचार सार्वजनिक भएलगत्तै मंगलबार यसको कारोबार १८ प्रतिशतले तल झरेको छ । चार सातासम्म ११ हजार अमेरिकी डलरमा कारोबार भएको यो क्रिप्टोकरेन्सी एकाएक ओरालो लागेको रोयटर्सले जनाएको छ । व्यापारसम्बन्धी जानकारी दिने वेबसाइट क्वाइन्समार्केटक्याप का अनुसार बिटक्वाइन का प्रतिद्वन्द्वीहरू रिप्पल ३३ प्रतिशत र इजेरियम २३ प्रतिशतले ओरालो लागेको छ । दक्षिण कोरियाली समाचार वेबसाइट योन्हाप ले कोरियाली अर्थमन्त्री किम डोङ येओनले स्थानीय रेडियोमा दिएको अन्तर्वार्तालाई उद्धृत गर्दै सरकारले मुलुकमा डिजिटल मुुद्राप्रति बढ्दो आकर्षणलाई नियन्त्रण गर्न कदम चाल्ने जनाएको छ । युरोपेली मुलुक लक्जम्बर्गमा प्रधान कार्यालय रहेको बिटस्टयाम्प एक्सचेन्ज ले पनि बिटक्वाइनको कारोबार १८ प्रतिशतले खस्कँदै सबैभन्दा न्यून ११ हजार १ सय ९१ अमेरिकी डलरमा सीमित हुन पुगेको जनाएको छ । यसअघि केही अन्तर्राष्ट्रिय समाचार संस्थाहरूले दक्षिण कोरियाले बिनाचेतावनी आफ्नो कारोबारबाट बिटक्वाइन र रिप्पल लाई हटाएको जनाएको थियो । योसँगै यी डिजिटल मुद्राहरूको मूूल्यमा भारी गिरावट आउने क्रम सुरु भएको हो । झन्डै साताअघि (जनवरी १०) मा बिटक्वाइन्स र रिप्पल को मूल्यमा गिरावट आउन थालेको हो । बिट्सस्टयाम्प एक्सचेन्ज ले जनवरी १० मा बिटक्वाइन को मूल्य १ प्रतिशतले ओरालो जनाएको थियो । त्यस्तै रिपलद्वारा बनाइएको एक्सआरपी नामको मुद्रा १ दशमलव ९४ प्रतिशतल खस्केको थियो । क्रिप्टोकरेन्सी एक प्रकारको डिजिटल मुद्रा हो । विश्व बजारमा विभिन्न डिजिटल मुद्राको कारोबार भइरहेका छन् । विभिन्न मुलुकमा यसको मान्यता छैन, धेरै देशमा अवैध घोषणा गरिएको छ । तर, पनि यी डिजिटल मुद्राप्रतिको आकर्षण घट्नुको साटो बढ्दो छ । अमेरिकाले आर्थिक प्रतिबन्ध लगाएको रुस र भेनेजुएलाजस्ता मुलुकले पनि आफ्नो अर्थव्यवस्थालाई धराशायी हुनबाट जोगाउन डिजिटल मुद्राको प्रयोग गर्ने उद्घोष गरिसकेका छन् । यसो त डिजिटल मुद्रामा सबैभन्दा लोकप्रिय बिटक्वाइन हो । यो यस्तो मुद्रा हो, जसलाई न छुन सकिन्छ न त आफ्नो खल्तीमा बोकेर हिँड्नै सकिन्छ । यसलाई भर्चुअल मुद्राका रूपमा मात्रै प्रयोग गर्न सकिन्छ । विज्ञहरूका अनुसार यो एउटा स्वतन्त्र मुद्रा हो, जसमाथि कुनै पनि संस्था या देशको अधिकार छैन । सन २००९ मा सुरु यो मुद्राको कारोबारलाई वेबसाइटबाटै नियन्त्रित गरिन्छ । बिटक्वाइन को प्रयोग अनलाइनबाटै हुने भए पनि यसको क्रेज हरेक मुलुकमा आश्चर्यजनक रूपमा बढ्दो छ । नेपाल, भारतलगायत विश्वका अधिकांश मुलुकमा यो मुद्रालाई मान्यता दिइएको छैन । नेपालमा त यो डिजिटल मुद्रा कारोबारमा संलग्न भएकाहरूलाई पक्राउ गरी कानुनी दायरामै ल्याइसकिएको छ ।"
नेप्से १७ अंकले झर्यो,"काठमाडौं मंगलबार सेयर कारोबार मापक नेप्से परिसूचक १७३९ अंकले घटयो । आइतबार ९१९ अंकले घटेर १ हजार ४ सय ३११० मा बन्द भएको नेप्से मंगलबारको गिरावटले १ हजार ४ सय १३७१ विन्दुमा झरेको छ । उक्त दिन कारोबार सुरु भएदेखि ओरालो लागेको नेप्से अन्त्यसम्म पनि सोही प्रवृत्तिमै रहेर बन्द भएको थियो । करिब साढे ४ हजार कारोबारबाट १ सय ५४ कम्पनीका ८ लाख ११ हजार ७ सय ५९ कित्ता सेयर किनबेच भए । ती किनबेचबाट ३६ करोड २२ लाख रुपैयाँ बराबरको सेयर कारोबार भयो । अघिल्लो कारोबार दिनको तुलनामा कारोबार रकम करिब १० प्रतिशतले बढी हो । कारोबारमा आएकामध्ये २१ कम्पनीको सेयर मूल्य बढयो, १ सय १३ कम्पनीको सेयर मूल्य घटयो र बाँकी २० कम्पनीको सेयर मूल्य स्थिर छ । उक्त दिन कारोबारमा आएका सबै समूहको परिसूचक घटेपछि समग्र नेप्सेमा दबाब परेको थियो । मंगलबार जलविद्युत् समूहको परिसूचक सबैभन्दा बढी ५०६ प्रतिशत घटयो । यसैगरी व्यापार समूहको परिसूचक १४९, अन्य को ११६, लघुवित्तको १०३, बिमाको १२, बैंकिङ र विकास बैंकको समान दर (११ प्रतिशत), वित्त कम्पनीको ०५४, होटलको ०२५ र उत्पादन तथा प्रशोधन समूहको परिसूचक ०१४ प्रतिशत घटेको नेप्सेले जनाएको छ ।परिसूचक घटेपछि सेयर बजारको आकार (कुल बजार पुँजीकरण) पनि घटेर ११६ खर्ब ५१ अर्ब रुपैयाँमा सीमित भएको छ । उक्त दिन क वर्गका कम्पनीको सेयर कारोबार मापक सेन्सेटिभ परिसूचक १२५ र व्यापारमा रहेका सबै कम्पनीको सेयर कारोबार मापक फ्लोट परिसूचक ११९ प्रतिशतले घटयो ।"
एयरबस व्यापारमा रेकर्ड,"काठमाडौं (एजेन्सी) एयरबस कमर्सियल एयरक्राप्टले सन् २०१७ मा आफ्नो व्यापारमा रेकर्ड तोडेको छ । एयरबस अनलाइनका अनुसार अघिल्लो वर्ष उसले प्राप्त गरेको १ हजार एक ९ वटा अर्डरमध्ये ७ सय १८ वटा विमान बिक्री गर्न सफल भएको हो । कम्पनीले सन् २०१२ यताको ५ वर्ष अवधिमा २२ प्रतिशतले आफ्नो व्यापार वृद्धि गरेको जनाएको छ । सन् २०१२ मा ५ सय ८८ वटा बिक्री गरेको एयरबसले सन् २०१६ उक्त संख्या ६ सय ८८ मा पुर्याउन सफल भएको थियो । कम्पनीले गत वर्ष ए३८० विमान १५, ए ३५० विमान ७८, एक ३३० एयरक्राप्ट ६७ वटा र ए ३२० सीईओ ३ सय ७७ तथा ए ३२० एनईओ १ सय ८१ वटा विक्री गरेको जनाएको छ । यसैगरी कम्पनीले ए ३५० एक्सडब्लूबी को डेलिभरीले पनि रेकर्ड तोडेको जनाएको छ । एयरबस का अनुसार उक्त एयरक्राप्ट सन् २०१४ मा एउटा मात्रै बिक्री गरेकामा सन् २०१५ मा १४ र २०१६ मा ४९ वटाको डेलिभरी गरेको थियो । सन् २०१६ देखि एक वर्षको अन्तरालमा ६० प्रतिशतले वृद्धि गर्दै सन् २०१७ मा ७८ वटा ए ३५० एक्सडब्लूबी को डेलिभरी कम्पनीले गरेको एयरबस अनलाइनले जनाएको छ । कम्पनीको ब्याकलग ७ हजार २ सय ६५ पुगेको छ । योसँगै कम्पनीको एयरक्राप्टको मूल्यसूची एक दशमलव ०५९ ट्रिलियन डलर (१० खर्ब ५९ अर्ब अमेरिकी डलर) पुग्यो । मूल्यका आधारमा विश्वभरिको डेलिभरी तथ्यांक हेर्दा कम्पनीले आफ्नो उत्पादनको सबैभन्दा बढी एसियामा ३५ प्रतिशत, अमेरिकामा १६ प्रतिशत, युरोपमा १३ प्रतिशत र मध्यपूर्व एसियामा ५ प्रतिशत रहेको देखिन्छ । कम्पनीको वेबसाइटमा लिजिङ मा ३१ प्रतिशतले डेलिभरी गरिएको उल्लेख छ । गत वर्ष ४४ उपभोक्ताहरूबाट १ हजार १ सय ९ वटा अर्डर प्राप्त भएको कम्पनीले जनाएको छ ।"
बंगलादेशले केही वस्तुमा छुट दिए पुग्छ,"ढाका (बंगलादेश) दुई वर्षअघि बंगलादेशको ढाकामा वाणिज्य सचिवस्तरीय बैठकमा कृषिजन्यसहित १ सय ८ नेपाली उत्पादनलाई भन्साररहित सुविधा दिने र नेपालले पनि बंगलादेशका ५० वस्तुमा त्यस्तै सुविधा उपलब्ध गराउने सहमति अझै कार्यान्वयनमा आएको छैन । ढाकास्थित नेपाली राजदूत चोपलाल भुसालले दुवै देशका वस्तुलाई भन्साररहित सुविधा उपलब्ध गराउने विषयमा अहिलेसम्म गम्भीर रूपमा छलफल नै नभएको बताए । बंगलादेशले करिब एक दर्जन नेपाली वस्तुलाई डयुटी फ्री सुविधा दिए पर्याप्त हुने बताए । १ सय ८ वस्तुमा छुट किन चाहियो ? भुसालले प्रश्न गरे, हाम्रो सम्भावना जेमा छ, त्यसलाई प्राथमिकता दिइनुपर्छ । उनले धेरै वस्तुको सूची राखेका भरमा छुट नपाइने बताउँदै पठाउन सक्ने समानमा मात्रै जोड दिन नेपाली निर्यातकर्ताहरूलाई आग्रह गरे । नेपालले पठाउनै नसक्ने वस्तुको विषयमा छलफल गर्नुको औचित्य नै छैन, भुसालले भने । केही महिनामै द्विदेशीय सचिवस्तरीय बैठक आयोजना हुँदै छ । अघिल्ला एजेन्डाहरूलाई परिमार्जन गरिनुपर्ने उनले बताए । बंगलादेशसँगको व्यापारमा भन्सार महसुल मात्रै समस्या नभएको र सहजीकरणमै पनि अप्ठयारो स्थिति रहेको भुसालको भनाइ छ ।व्यापार प्रवद्र्धनमा दूतावासप्रत्येक वर्ष आयोजना हुने ढाका अन्तर्राष्ट्रिय व्यापार मेला मा दूतावासले नेपाली वस्तुको प्रवद्र्धनका लागि स्टलहरू राख्दै आएको छ । यो वर्ष भने उसले स्टल मात्रै राखेन नेपाली उद्यमी व्यवसायीहरूलाई प्रत्यक्ष सहभागी गरायो । हाम्रो उद्देश्य बंगलादेशमा नेपाली वस्तुको पहिचान दिने हो, राजदूत भुसालले कान्तिपुरसँग भने, यहाँ नेपालको सानो चिज पनि बिक्छ । नेपालप्रति विश्वास छ बंगलादेशीको । अदुवा र अलैंचीका लागि नेपाल विश्वमै अब्बल देश हो । त्यसबाहेक चिया, कफी र जडीबुटीका लागि पनि नेपालको राम्रै छवि छ । यी सबै वस्तु भारतले आफ्नो उत्पादनका रूपमा बंगलादेश आदि तेस्रो देशमा निर्यात गरिरहेको छ । हाम्रो सामानको पहिचान हामीले किन नदिने, राजदूतले भने, हाम्रो वस्तुको अन्तर्राष्ट्रिय ब्रान्ड किन नबनाउने ? नेपाली राजदूतावासले यसपालि ढाका व्यापार मेलामा नेपाली वस्तुको स्टल मात्रै राखेन । नेपाली र बंगलादेशी व्यापारीहरूबीच दुई पक्षीय बिजनेस टु बिजनेस छलफल नै आयोजना गरायो । दुई देशका व्यवसायीबीच छलफल होस् । आफूसँग भएको सामानको गुणस्तर, मूल्य तोकेर सामान पठाउने वातावरण बनोस् भनेर हामीले बी टु बी गराएका हौं, भुसालले भने । सन् २०१२ अघि नाफामै रहेको बंगलादेशसँगको व्यापार त्यसयता बर्सेनि गिर्दो छ । खासगरी मुसुरोको निर्यातमा आएको गिरावटले बंगलादेशसँगको व्यापार घाटामा आएको हो । नेपालबंगलादेश व्यापार संघका अध्यक्ष पन्नालाल जैनले भने, उत्पादन नै नभएपछि कसरी व्यापार गर्ने ? उनका अनुसार केही वर्षअघिसम्म बंगालदेशसँग निर्यातका लागि उत्पादन खासै थिएन । नेपालसँग थियो, पठायो । अहिले अवस्था फेरियो । हामीसँग उत्पादनै छैन, जैनले थपे, उनीहरूको उत्पादन छयापछयाप्ती छ ।पछिल्लो समय बंगलादेश सरकारले उत्पादनमा ठोस नीति अख्तियार गरेको छ । व्यापार मेलाको उद्घाटनका क्रममा प्रधानमन्त्री शेख हसिनाले आयात भन्ने शब्द नै आफूलाई सुन्न मन नलाग्ने बताएकी थिइन् । उनले भव्य समारोहबीच भनेकी थिइन्, तपाईहरू निर्यात व्यापारमा लाग्नोस्, सरकारले सक्दो सहयोग गर्छ । आत्मनिर्भर हुनुपर्छ भन्ने सरकारी नीति छ । स्थिर सरकार छ । विकासमा फडको मारेको छ । सम्भावित वैकल्पिक रुट नेपालले बंगलादेशसँगको व्यापारकै लागि २० वर्षदेखि फूलबारीबंगलाबन्ध स्थलमार्ग प्रयोग गरिरहेको छ । भारतले बंगलादेशसँग व्यापार गर्न यो मार्ग नेपाललाई उपलब्ध गराएको थियो । सन् २०११ देखि भारतले पनि यो नाकाबाट बंगलादेशसँग व्यापार थालेको छ । यसका अलावा रेल्वे र हवाई मार्गबाट समेत बंगलादेशसँग व्यापार गर्न सक्ने विकल्पहरू छन् । विरोलराधिकापुर र रोहनपुरसिंहवाद रेल्वे सुविधा छ । बंगलाबन्ध नजिकैको पञ्चगढमा पनि यसैपालि ब्रोडगेज रेल्वे सुरु भएको छ । चटगाउँ र मोंगला बन्दरगाह १९७३ देखि नै प्रयोग गर्न बंगलादेशले भनेको छ । व्यापारका लागि नेपालले यसको प्रयोग गरेको छैन । सुरुमा यो नाकाबाट एकपटक नेपालले मलखाद आयात गरेयता प्रयोग भएको छैन । बंगलादेशसहित तेस्रो देशमै व्यापार गर्ने हो भने मोंगला र चटगाउँ नजिक पर्छन्, भुसालले भने । उनका अनुसार बंगलादेशले साहिदपुरको विमानस्थलको स्तरोन्नति गरी क्षेत्रीय विमानस्थल बनाउँदै छ । जहाँबाट झापाको भद्रपुर र विराटनगरसम्मको हवाई लाइन जोड्न सक्दा नेपाललाई व्यापारका लागि फाइदा छ । करिब २०२५ मिनेटको हवाई यात्राबाट नेपाल र बंगलादेशबीच व्यापार मात्रै होइन पर्यटनसमेत प्रवद्र्धन हुने सम्भावना छ । ढुंगाको माग अधिकबंगलादेशमा नेपाली ढुंगाको माग उच्च छ । राजदूत भुसालले भने, ढुंगा आयातका लागि पहल गरिदिनुपर्यो भन्दै सयौं व्यवसायी आइरहेका छन् । उनले ढुंगा निकासीको सम्भावनाबारे सरकारलाई राय दिने तयारी गरिरहेको बताए । नेपालमा ढुंगाको खानी अथाह छ । प्रकृतिलाई असर नपर्ने हिसाबले अनुसन्धान गरेर ढुंगा निकासी गर्न सक्दा प्रशस्तै विदेशी मुद्रा आर्जन गर्न सकिन्छ, राजदूत भुसालले भने । भारत र भुटानबाट मात्रै आयातित ढुंगा अपुग भएपछि बंगलादेशले दक्षिण अफ्रिकाबाट समेत आयात गरिरहेको छ । नेपालबाट पनि ढुंगा आयात गर्न सक्दा मात्रै बंगलादेशलाई ढुंगा पर्याप्त हुने ढाकाका एक निर्माण व्यवसायी अब्दुल आलमले बताए । उनले भने, किन हो नेपाली ढुंगाको बंगलादेशमा चर्चा व्यापक छ ।फूलबारी ल्यान्ड कस्टमका अनुसार दैनिक सयदेखि २ सय गाडी ढुंगा बंगलादेश निकासी भइरहेको छ । ढुंगाको मूल्य प्रतिटन ५० देखि ६० हजार रुपैयाँसम्म पर्छ । दुई देशको व्यापार प्रारम्भमा नेपालबाट अर्बौं रुपैयाँको गहुँ निकासी भएको थियो । गहुँ निकासी बन्द भएलगत्तै मुसुरोको माग बढेको थियो । मुसुरोको निकासी अहिले पनि जारी छ । गहुँ र मुसुरो पछि बंगलादेशमा नेपाली ढुंगाको माग उच्च रहेको छ ।"
गोलभेडाको राम्रो भाउ,"सर्लाही शीतलहरले मधेसको जनजीवन कष्टकर बनाए पनि गोलभेडा किसानलाई भने फाइदा दिएको छ । घाम लाग्दासम्म १५ रुपैयाँ किलोको गोलभेडा हाल ३५ रुपैयाँ पुगेको छ ।शीतलहरले गर्दा गोलभेडा पाक्ने क्रम पातलियो । बजारमा अभाव भएपछि मूल्य बढेको हो । मूल्य बढेको मौका छोपेर किसानले हरियो गोलभेडा टिपेर बजार पुर्याउन थालेका छन् । गोलभेडाको भाउ सबैभन्दा घटबढ भइरहने तरकारीमा पर्छ । गत वर्ष यही समयमा ८ रुपैयाँ किलोमा किसानले बेचेका थिए । शीतलहर चम्केसँगै भाउ बढ्दा किसान खुसी छन् । अत्रौलीका किसान गिरिराज खरेलले ४ वर्षपछि गोलभेडाले राम्रो मूल्य पाएको बताए । चार वर्षयता गोलभेडाको मूल्य सन्तोषजनक थिएन, उनले भने, शीतलहरमा बोट जोगाउन सक्ने किसानले यस वर्ष राम्रो आम्दानी गरेका छन् । शीतलहरका बेला बोट जोगाउन भिटामिन र विषादी निरन्तर छिटिरहनुपर्ने किसानले बताए । बोट जोगाउन खर्च केही बढे पनि हालको मूल्य निकै राम्रो रहेको खरेल बताउँछन् । बजारको मागअनुसार गोलभेडाको मूल्य घटबढ भइरहन्छ । गोलभेडाले पर्याप्त मूल्य पाउनु किसानका लागि चिठ्ठा परे सहर हुने गरेको खरेलले सुनाए । यहाँ उत्पादित गोलभेडा दैनिक १० टनसम्म ठूला सहरमा निकासी हुने गर्छ । चिसो लागेयता निकासी केही कम छ । घाम लाग्ने बित्तिकै बग्रेल्ती पाकेर बजारमा धेरै गोलभेडा पुगेपछि मूल्य घट्ने चिन्ता किसानमा छ । धेरै किसानले मूल्य बढेको मौकामा राता दानामा हरियो मिसाएर लैजाने गरेका छन् । चिसो मौसममा छिटो नगल्ने भएकाले पनि व्यापारी बढी भाउ दिन तयार हुने गरका हुन् । गोलभेडाका थोक खरिदकर्ता शम्भु चौधरीले शीतलहर गोलभेडा किसानका लागि बरदान बनेको बताए । उनले उत्पादन भने कमी नै रहेको बताए । मौसमले गर्दा पाकेका दाना पनि हत्पत गल्दैन, उनले भने, उत्पादन थोरै कम हुँदा मूल्य भने निकै बढेको छ । धेरै वर्षपछि किसानले यस्तो मूल्य पाएका छन्् । गोलभेडा निकासी हुने मुख्य बजार काठमाडौंको मागले यहाँ मूल्य निर्धारण हुने गर्छ । काठमाडौंमा गोलभेडा राम्रो भाउमा बिक्री भएकाले किसानले बढी मूल्य पाएको चौधरीले बताए । पूर्वपश्चिम राजमार्ग आसपासका सिँचाइ नहुने जमिनमा किसानले निकै मिहिनेत गरेर गोलभेडा उत्पादन गर्दै आएका छन् ।"
बुढासुब्बा गोल्डकप माघ २० देखि,"धरान पूर्वको प्रतिष्ठित फुटबल प्रतियोगिता बनेको बुढासुब्बा गोल्डकपको २० औं संस्करण माघ २० देखि धरान रंगशालामा हुने भएको छ । प्रतियोगितामा यसपालि दुई दशक पुगेको अवसरमा पुरस्कार राशि वृद्धि गरिने आयोजक क्लबले जनाएको छ । कुल पुरस्कार ११ लाख ७७ हजार रुपैयाँ राशि रहेको छ ।आयोजक धरान फुटबल क्लबले मंगलबार पत्रकार सम्मेलन गर्दै प्रतियोगिताको तयारी सुरु भएसँगै पुरस्कार राशिमा केही रकम वृद्धि गर्ने घोषणा गरेको हो । धरानलाई प्रादेशिक राजधानी बनाउने र पूर्वाञ्चलको क्षेत्रीय रंगशाला धरानमा निर्माण गनुपर्ने दबाब सिर्जना गर्दै २० औं अन्तर्राष्ट्रिय आमन्त्रण बुढासुब्बा गोल्डकप फुटबल गर्न लागिएको क्लबका अध्यक्ष एवं एन्फा उपाध्यक्ष किशोर राईले बताए । उनले भने, नेपाली फुटबलको इतिहास बोकेको बुढासुब्बा गोल्डकपले दुई दशकमा धेरै व्यावसायिक खेलाडी उत्पादन गर्न सहयोग गरेको छ । तर, आयोजक क्लब आफैं भने अझै आर्थिक रूपले आत्मनिर्भर हुन सकेको छैन । यद्यपि धरान उपमहानगरपालिका, प्रायोजक, शुभचिन्तक, देशविदेशमा रहेका फुटबलप्रेमी, पूर्व खेलाडी र स्थानीय समुदायको सदाशयताले दुई दशकसम्म निरन्तरता दिन सफल भएका छौं । अध्यक्ष राईले धरान रंगशाला निर्माणाधीन भएकाले यसअघि ५ वर्षसम्म धरान१७ स्थित एन्फा एकेडेमीको मैदानमा हुँदै आएको तर यसपालि पूर्वाधार तयार भएकाले रंगशालामै प्रतियोगिता गरिने बताए । माघ २७ सम्म हुने प्रतियोगितामा भारतको कोलकातास्थित गरिफा फुटबल क्लव र बंगलादेशको धनमुन्दी क्लबसहित १० टोलीले प्रतिस्पर्धा गर्ने छन् । विभागीय टोली नेपाल पुलिस क्लब र एपीएफ क्लबसहित मनाङ मस्र्याङ्दी, संकटा, थ्री स्टार, यू१९ राष्ट्रिय टोली र आयोजक धरान फुटबल क्लबले सहभागिता जनाउने छन् । धनमुन्दी क्लव ०५७ को उपाधि विजेता हो । नेपाल पुलिस साबिक विजेता र संकटा उपविजेता टिम हुन् ।विजेताले ५ लाख १ हजार तथा उपविजेताले २ लाख ५१ हजार पुरस्कार प्राप्त गर्ने छन् । उत्कृष्ट स्ट्राइकर, उत्कष्ट गोलरक्षक, उत्कृष्ट डिफेन्स, उत्कृष्ट मिडफिल्डर, उत्कृष्ट प्रशिक्षक, सर्वाधिक गोलकर्ता, उदीयमान खेलाडीले जनही २५ हजार रुपैयाँको पुरस्कार जित्ने छन् ।सर्वोत्कृष्ट खेलाडीले यामाहा मोटरसाइकल जित्दा प्रत्येक खेलका म्यान अफ द म्याचले जनही १० हजार रुपैयाँ पाउने क्लबले जनाएको छ ।धरान उपमहानगरपालिका संयोजक, जीबी मार्केटिङ (रेडबुल) मुख्य प्रायोजक, गोर्खा ब्रुअरी, बराह ज्वेलरी, ताईपाई चाउचाउ, यामाहा, हटेझटे, यामाहा र क्वालिटी बिस्कुट सहप्रायोजक रहेको प्रतियोगिता आयोजन गर्न राष्ट्रिय खेलकुद परिषद् र अखिल नेपाल फुटबल संघले सहयोग गर्ने जनाइएको छ । प्रतियोगिता गर्न ५३ लाख ४७ हजारको बजेट सार्वजनिक गरिएको छ ।"
कास्की फुटबलमा नयाँ कार्यसमिति,"लेखनाथ कास्की जिल्ला फुटबल संघको सातौं अधिवेशनले मिलन गुरुङ अध्यक्षतामा नयाँ कार्यसमिति निर्वाचित गरेको छ । मंगलबार सम्पन्न निर्वाचनमा गुरुङले प्रतिस्पर्धी शिव गुरुङ (माया) लाई ८ मतअन्तरले पराजित गरे । उनी १३ मतले विजयी भए । यसअघि गुरुङ उपाध्यक्ष थिए । उपाध्यक्षमा सुरेन गुरुङ, विश्व तण्डुकार र ईश्वर गुरुङ निर्वाचित भए । सदस्यमा पुष्प बराल, राधा गुरुङ, सुशीलकुमार श्रेष्ठ, मित्रबहादुर कुँवर, सचिनजंग थापा, बुद्धिबहादुर क्षत्री, हिटलर घले, रामकृष्ण बाँस्तोला र इन्द्रबहादुर कुँवर निर्विरोध निर्वाचित भए । सचिव र कोषाध्यक्ष भने कार्यसमितिको पहिलो बैठकले मनोनीत गर्नेछ । दुई वर्षदेखि स्थगित मनकामना केबलकार पोखरा कपलाई निरन्तरता दिनुपर्ने चुनौती नयाँ कार्यसमितिलाई थपिएको छ । अघिल्लो कार्यकालमा भएको फुटबल प्रतियोगिता सञ्चालनार्थ भएको ऋणसमेत यो नयाँ कार्यसमितिको काँधमा आइपुगेको छ । संघका आबद्ध २३ क्लबमध्ये लिग खेलेका १८ क्लबले मात्रै मताधिकार पाएका थिए ।अधिवेशनमा पश्चिमाञ्चल क्षेत्रीय खेलकुद विकास समितिका अध्यक्ष खगराज पौडेलले पोखरा रंगशाला पूर्वाधार निर्माणको चरणमा रहेको बताउँदै फुटबल विकासका लागि सबैले हातेमालो गर्नुपर्ने आवश्यकता औंल्याए । एन्फाका केन्द्रीय उपमहासचिव गणेशबहादुर भट्टराईले जातीयता र राजनीतिले खेलकुद धराशयी बन्दै गएको भन्दै फुटबलमा यस्तो प्रवृत्तिको अन्त्य हुनुपर्नेमा जोड दिए । अधिवेशनले सचिव शिव गुरुङ र कोषाध्यक्ष हिटलर घलेको प्रतिवेदन पास गरेको थियो । कोषाध्यक्ष प्रतिवेदन अनुसार कास्की जिल्ला फुटबल संघले विभिन्न फुटबल आयोजना गर्दा ७ लाख ४४ हजार रुपैयाँ ऋण देखिएको छ ।"
आर्मी र सुदूरपश्चिम सेमिफाइनलमा,"हेटौंडा (कास) राखेप च्याम्पियनसिपअन्तर्गत राष्ट्रिय पुरुष हकी प्रतियोगितामा आर्मी र सुदूरपश्चिम टोली सेमिफाइनल पुगेका छन् । मंगलबार सुदूरले पश्चिमाञ्चललाई २० गोलले पराजित गर्दै अन्तिम चारको यात्रा तय गर्यो । सुदूरपश्चिमका दीपकराज जोशीले ५० औं र राजेश विष्टले ५७ औं मिनेटमा गोल गरे । अर्को खेलमा आर्मीले मध्यपश्चिममाथि ४० को जित पायो । आर्मीबाट देवसिंह धामी र दीपेन्द्र ऐरले २२ गोल गरे । देवले छैटौ र ५९ औं तथा दीपेन्द्रले ४९ र ५३ औं मिनेटमा गोल गरेका थिए । वनविज्ञान अध्ययन संस्थानको मैदानमा महिलातर्फ आर्मीले पूर्वाञ्चललाई ६० ले हरायो । सीतामाया बलले चार गोल गरिन् । उनले १३, १८ ४१ र ५० औं मिनेटमा गोल गर्दा पिंकी सिंजालीले १७ औं र टेकमाया खपाङ्गीले ४३ औं मिनेटमा ११ गोल थपेका थिए । पश्चिमाञ्चलले सुदूरपश्चिमलाई १० ले हरायो । पश्चिमकी मधुकुमारी सर्राफले ४४ औं मिनेटमा गरेको गोल निर्णायक भयो । पुरुषतर्फ लिगकम नकआउट र महिलातर्फ राउन्ड रोबिनका आधारमा भइरहेको छ ।"
वीणापाणी टिम विजयी,इलाम (कास) इलाम नगरपालिका ४ माईपोखरीको पुवाखोलामा खुला ब्याडमिन्टनमा समूह ए तर्फ वीणापाणी ब्याडमिन्टन टिम विजेता भएको छ । बाघखोर ब्याडमिन्टन टिम दोस्रो भयो । विजेताले १० हजार र उपविजेताले ५ हजार रुपैयाँ पुरस्कार पाए । समूह बी तर्फ आयोजक पुवाभ्याली ब्याडमिन्टन संघ पुवाखोला र देउराली ब्याडमिन्टन टिम उपविजेता भए । विजेताले ५ हजार र उपविजेताले २५ सय रुपैयाँ पुरस्कार पाए ।
फ्रेन्डसिप युवा विजयी,दमौली (कास) भिमादमा जारी तेस्रो भिमाद कप खुला फुटबल प्रतियोगितामा मंगलबार फ्रेन्डसिप युवा क्लबले दमौलीको हैरान्स क्लबलाई ३१ गोलले पराजित गरेको छ । फ्रेन्डसिपका राजीव लोप्चङले १२ र ५४ औं मिनेटमा दुई गोल र अनिश श्रेष्ठले ३० औं मिनेटमा एक गोल गरे । हैरान्सका दीपेश आलेले ४३ औं मिनेटमा एक गोल फर्काए ।
नेपाल र बंगलादेश फाइनलमा,लेखनाथ (कास) पोखरामा जारी १२ औं दक्षिण एसियाली सेभेनएसाइड फुटबलको फाइनलमा नेपाल र बंगलादेश भिड्ने भएका छन् । लेकसाइडको बाराहीघाट खेलमैदानमा मंगलबार सेमिफाइनलमा पाकिस्तानलाई ४१ ले हराउँदै नेपालले फाइनल तय गरेको हो । नेपालका विनोद गुरुङले ह्याट्रिक गरे । सुनील बिकले एक गोल थपे । बंगलादेशले भुटानलाई टाइब्रेकरमा ३२ ले हरायो । निर्धारित समय र थप १० मिनेटमा खेल गोलरहित बनेको थियो । फाइनल माघ ४ मा हुनेछ ।
शीर्ष वरीयता पाउनेको जित,"मेलबर्न (एएफपी) सिजनको पहिलो ग्रान्ड स्लाम अस्ट्रेलियन ओपनअन्तर्गत मंगलबार स्वीस स्टार रोजर फेडेरर र सर्बियाली स्टार नोभाक जोकोभिचले जित हासिल गरेका छन् । पूर्व विजेता मारिया सारापोभा पनि प्रतिबन्धपछिको पहिलो अस्ट्रेलियन ओपन खेलमा विजयी रहिन् । डिफेन्डिङ च्याम्पियन फेडेररले स्लोभेनियाका अल्जाज बेडेनेलाई सोझो सेटमा हराए । करिअरको २० औं ग्रान्ड स्लाम उपाधि पछयाइरहेका फेडेररले स्लोभेनियाका खेलाडीलाई ६३, ६४, ६३ ले पाखा लगाए । पछिल्लो सिजन पाँचौंपल्ट अस्ट्रेलियन ओपन जितेका फेडेररले कीर्तिमानी आठौं विम्बल्डन उपाधि उठाएका थिए । उनले यसपालि फेरि उपाधि जित्ने लक्ष्य राखेका छन् । मैले पछिल्लो सिजन यस प्रतियोगितामा निकै राम्रो प्रदर्शन गरेको थिएँ । यसपालि पनि म राम्रो प्रदर्शन गर्नेमा आशावादी छु, उनले भने । फेडेररले गत संस्करण फाइनलमा स्पेनिस चिरप्रतिद्वन्द्वी राफेल नाडाललाई हराएका थिए ।चोटका कारण ६ महिना विश्राममा रहेका जोकोभिचले पनि सुखद पुनरागमन गरे । उनले अमेरिकाका डोनाल्ड योङलाई ६१, ६२, ६४ को सोझो सेटमा हराए । १२ पटक ग्रान्डस्लाम उपाधि जितेका जोकोभिच सातौं अस्ट्रेलियन ओपन उपाधि जित्ने अभियानमा छन् । म चोटपछि उच्च लयमा खेल्न चाहन्थें र त्यसमा सफल रहें । योङले अन्तिम सेटमा बलियो चुनौती पेस गरे पनि सुरुका सेटमा मैले राम्रो खेलें, उनले भने ।उपाधि उठाइसकेका अर्का स्वीस खेलाडी स्टान वावरिन्का पनि ६ महिनापछि कोर्टमा जितसहित फर्किए । घुँडाको चोटका कारण विश्राममा रहेका वावरिन्काले लिथुवानियाका रिचार्डस बेरान्किसलाई पराजित गर्न चौथो सेटसम्म मिहिनेत गर्नुपर्यो । तेस्रो सेट गुमाएका वावरिन्काले ६३, ६४, २६, ७६ (७२) ले जित हासिल गरे । क्यानडाका मिलोस राओनिक ८६ औं वरीयताका लुकास लाकोसँग पराजित हुँदा एलेक्जेन्डर भेरेभ, डेबिड गफिन र टोमस बर्डिचले भने जित हासिल गरे । महिलातर्फ विश्व नम्बर एक सिमोना हालेपले पनि दोस्रो चरणको यात्रा तय गरिन् । विगत दुई संस्करणमा पहिलो चरण पार गर्न असफल हालेपले घरेलु खेलाडी डेस्टानी आइभालाई सोझो सेटमा हराएकी हुन् । उनले पहिलो सेटमा केही मिहिनेत गर्नुपरे पनि समग्रमा ७६ (७५), ६१ को जित हात पारिन् । तेस्रो वरीयताकी गार्बिन मुगुरुजाले फ्रान्सेली खेलाडी जेस्सिका पोन्सेटलाई ६३, ६३ ले हराइन् ।पूर्व विश्व नम्बर एक रुसी स्टार सारापोभाले सन् २०१६ को अस्ट्रेलियन ओपनमा प्रतिबन्धित लागूपदार्थ मेल्डोनियम प्रयोग गर्दा पाएको १५ महिने प्रतिबन्धपछि प्रतियोगितामा पुनरागमन गरिन् । सन् २००८ को अस्ट्रेलियन उपाधि विजेता सारापोभाले जर्मनीकी तात्जाना मारियालाई ६१, ६४ ले हराइन् । मलाई यो प्रतियोगिता निकै रमाइलो लाग्छ । म दुई वर्षपछि यहाँ फर्किएको छु र यसलाई निकै विशेष बनाउन चाहन्छु, गत अप्रिलमा कोर्ट फर्किएकी सारापोभाले भनिन् ।सन् २०१६ मा उपाधि जितेकी पूर्व विश्व नम्बर एक जर्मनीक एन्जेलिक केर्बरले पनि सहज जित हात पारिन् । लगातार १० औं खेल जित्ने क्रममा उनले अन्नालेना फ्रेडसामलाई ६०, ६४ ले पाखा लगाइन् । छैटौं वरीयताकी क्यारोलिना प्लिस्कोभा, आठौंकी क्यारोलिन गार्सिया र नवौंकी जोहाना कोन्टा पनि दोस्रो चरणमा पुगे ।"
न्युजिल्यान्डको लगातार जित,"ह्यामिल्टन (एएफपी) कोलिन डी ग्रान्डहोमको आक्रामक ब्याटिङ मदतले न्युजिल्यान्डले चौथो वान डेमा मंगलबार पाकिस्तानलाई ५ विकेटले हराएको छ । डी ग्रान्डहोम ४० बलमा ७४ रन बनाएर नटआउट रहे । यसअघि एकसमय जितका लागि २ सय ६३ रन पछयाइरहेको न्युजिल्यान्डले त्यहाँसम्म पुग्न संघर्ष गर्नुपर्ने संकेत देखिएको थियो । आज सबै बल ब्याटमै आइरह्यो, ग्रान्डहोमले प्रतिक्रिया दिए । उनले ५ छक्का र ७ चौका प्रहार गरे । न्युजिल्यान्ड लगातार जितपछि ५ खेलको शृंखलामा ४० ले अगाडि रह्यो । यससँगै न्युजिल्यान्डले आफ्नो लागि अन्तर्राष्ट्रिय क्रिकेटमा लगातार ११ खेलको जित कीर्तिमान बनाएको छ । न्युजिल्यान्डको यो क्रम वेस्ट इन्डिजविरुद्ध सबै खाले खेल ढाँचामा प्राप्त जितबाट सुरु भएको हो । घरेलु टिमसामु शुक्रबार वेलिङ्टनमा हुने अन्तिम खेल जितेर पाकिस्तानमाथि वान डे क्रिकेटमा हाइटवास गर्ने सम्भावना पनि छ । चौथो वान डेमा पाकिस्तानले पहिलोको तुलनामा राम्रो प्रदर्शन गरेको थियो । यसअघि पाहुना टिम ७४ रनमात्र बनाएर अलआउट भयो । पहिले ब्याटिङ गरेको पाकिस्तानले ११ रन बनाउँदासम्म २ विकेट गुमाएको थियो । यसले पाकिस्तानसामु फेरि सस्तैमा समेटिने डर उत्पन्न भएको थियो । तर मोहम्मद हाफिजले ८१ रन बनाएपछि टोली सम्माजनक स्कोर खडा गर्न सफल भयो । फखर जमन, ह्यारिस सोहिल र कप्तान सरफराज अहमदले अर्धशतक पूरा गरे । न्युजिल्यान्डविरुद्ध किशोर लेग स्पिनर शाद्दब खानले माथिल्लो क्रमका चार ब्याट्सम्यानलाई आउट पारे । यसले घरेलु टिम दबाबमा देखियो । त्यसयता ग्रान्डहोमको आक्रामक ब्याटिङ सुरु भएको थियो ।"
राष्ट्रिय ब्याडमिन्टन सुरु,कञ्चनपुर (कास) ३९ औं राष्ट्रिय ब्याडमिन्टन च्याम्पियनसिप मंगलबार महेन्द्रनगरमा सुरु भएको छ । जिल्ला ब्याडमिन्टन संघ कञ्चनपुरको आयोजनामा दोस्रोपल्ट प्रतियोगिता सुरु भएको हो । पुरुषमहिलातर्फ मंगलबार प्रारम्भिक चरणका खेल सम्पन्न भएका छन् । माघ ६ सम्म हुने प्रतियोगितामा ५ विकास क्षेत्रसँगै तीन विभागीय टोलीका खेलाडीले भाग लिएका छन् । महेन्द्रनगरस्थित कभर्डहलमा सुरु प्रतियोगिताको उद्घाटन नेपाल ब्याडमिन्टन संघका अध्यक्ष रामजीबहादुर श्रेष्ठले गरेका गरे । महेन्द्रनगरमा जन्मेका ब्याडमिन्टनका राष्ट्रिय खेलाडी दीपेश धामी र पुराना खेलाडी क्षेत्रज्ञनारायण खत्रीलाई सम्मानित गरिएको छ । धामीलाई १५ हजार र खत्रीलाई सम्मानपत्र प्रदान गरियो ।
युनाइटेडको सजिलो जित,"म्यानचेस्टर (एएफपी) म्यानचेस्टर युनाइटेडले सोमबार राति इंग्लिस प्रिमियर लिगमा स्टोक सिटीमाथि ३० को सजिलो जित निकालेको छ । म्यानचेस्टरका लागि एन्टोनियो भ्यालेन्सिया र एन्थोनी मार्सियलले पहिलो हाफमा गोल गरे । दोस्रो हाफमा रोमेलु लुकाकुले अर्को गोल थपे । यो जितपछि म्यानचेस्टरले लिगतालिकामा शीर्षस्थानको म्यानचेस्टर सिटीसँगको दूरी १२ अंकमा छोटयाएको छ ।म्यानचेस्टर सिटी ६२ अंकसहित पहिलो स्थानमा छ । उसको छिमेकी म्यानचेस्टर युनाइटेडसँग ५० अंक छ । अघिल्लो दिन सिटी लिभरपुलको हातबाट पराजित भएको थियो । सिटी पराजित भएको पृष्ठभूमिमा यो जित हाम्रा लागि निकै राम्रो भयो, युनाइटेडका स्टार खेलाडी पाउल पोग्बाले प्रतिक्रिया दिए ।"
एपीएफ र सुदूर विजयी,दाङ (कास) राखेप च्याम्पियनसिपअन्तर्गत २८ औं पुरुष राष्ट्रिय फुटबलमा एपीएफ क्लब र सुदूरपश्चिमाञ्चल विजयी भएका छन् । मंगलबार तुलसीपुरस्थित अरनिको मैदानमा भएको सिधै क्वाटरफाइनल खेलमा एपीएफले मध्यपश्चिमाञ्चललाई १० ले पराजित गर्यो । एपीएफका अमृत अधिकारीले पहिलो हाफको ११ औं मिनेटमा गरेको गोल नै निर्णायक साबित भयो । घोराहीमा भएको खेलमा मध्यमाञ्चललाई १० ले पराजित गर्दै सुदूरपश्चिम सेमिफाइनल प्रवेश गर्यो । फिलिप तामाङले ८८ औं मिनेटमा गरेको गोलमा सुदूर विजयी रह्यो । प्रतियोगितामा तीन विभागीय र ५ क्षेत्रीयसहित ८ टोलीको सहभागिता छ । बुधबार पश्चिमाञ्चलले नेपाल पुलिससँग तुल्सीपुरमा खेल्नेछ भने घोराहीमा पूर्वाञ्चलको भेट त्रिभुवन आर्मीसँग हुनेछ ।
पुलिस टिम च्याम्पियन,इलाम (कास) राँके बजारमा आयोजित भलिबलमा विराटनरस्थित नेपाल प्रहरीको टिम विजयी बनेको छ । मकर संक्रान्तिको अवसरमा आयोजित प्रतियोगितामा पुलिसले भवानी दल गण पाँचथरलाई ३१ को सोझो सेटमा हराएर उपाधि जितेको हो । विजेताले १ लाख १११ रुपैयाँ र उपविजेताले ५० हजार १११ रुपैयाँ पुरस्कार पाए ।
बेटिस विजयी,म्याड्रिड (एएफपी) स्पेनिस लिग फुटबलमा रियल बेटिसले घरमा सोमबार राति लेगानेसलाई ३२ ले हराएको छ । यस जितपछि बेटिस २७ अंकसहित सातौं स्थानमा रह्यो । लेगानेसको २४ अंक छ ।
