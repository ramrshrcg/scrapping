शीर्षक,विवरण
राष्ट्रिय सभा उम्मेदवारी दर्ता आज,"काठमाडौं (कास) कांग्रेस र मधेसी गठबन्धनले मंगलबार रातिसम्म पनि सबै उम्मेदवारको नाम तय गर्न सकेका छैनन् । कांग्रेसले प्रदेश १, २ र ३ मा टुंगाउन नसके पनि अन्यमा तय गरेको छ । उसले प्रदेश ४ मा खुलातर्फ सुरेन्द्रराज पाण्डे, महिलाबाट बृन्दा राना मगर, दलितबाट जितबहादुर नेपाली, अपांगता भएकाबाट प्रकाश पन्तलाई उम्मेदवार बनाएको छ । प्रदेश ५ मा खुलातर्फ दुर्गाप्रसाद उपाध्याय, महिलाबाट अनिता देवकोटा, दलितबाट मैकुलाल वाल्मीकि, दलितबाट लटुबहादुर खत्री उम्मेदवार तोकिएका छन् । प्रदेश ६ मा खुलाबाट विष्णुबहादुर शाही, महिलाबाट सूर्यदेवी मल्ल, दलितबाट सीताराम विके र अपांगबाट गोपालप्रसाद शर्मा तथा प्रदेश ७ मा खुलातर्फ बद्री पाण्डे, महिलामा तारादेवी भट्ट, दलितमा शेरीराम पार्की र अपांगता भएकातर्फ छत्रराज जोशीलाई उम्मेदवार बनाएको छ ।प्रदेश ६ बाट अपांग कोटामा उम्मेदवार रहेका शर्मालाई द्वन्द्वकालमा माओवादी लडाकुले आँखामा तेजाब हालिदिएका थिए । प्रदेश २ मा तालमेलअन्तत: प्रदेश २ मा कांग्रेस र मधेसी गठबन्धनबीच तालमेल हुने भएको छ । वाम गठबन्धनसंँग कुरा नमिलेपछि मंगलबार राति कांग्रेस र मधेसी गठबन्धनले तालमेल गर्ने सहमति जुटाएका हुन् । राजपा पार्टी कार्यालय बबरमहलमा दुई पक्षबीच भएको छलफलमा कांग्रेस, राष्ट्रिय जनता पार्टी (राजपा) र संघीय समाजवादी फोरमबीच दुईदुई सिट लिने गरी सहमति जुटेको अर्थमन्त्रीसमेत रहेका कांग्रेस नेता ज्ञानेन्द्रबहादुर कार्कीले बताए । राजपा नेता केशव झाले पनि तीन दलबीच दुईदुई सिट लिने गरी सहमति जुटेको जनाउँदै रातिसम्ममा उम्मेदवार छनोट हुने बताए । मधेसी गठबन्धनसँग वार्ता गर्न कांग्रेसका तर्फबाट अर्थमन्त्री कार्की, केन्द्रीय सदस्य रामशरण महत र मीनेन्द्र रिजाल बबरमहल पुगेका थिए । बैठकमा गठबन्धनतर्फबाट राजपा अध्यक्ष मण्डलका सदस्यहरू र संघीय समाजवादी फोरम अध्यक्ष उपेन्द्र यादवलगायत नेता सहभागी थिए । अब तालमेलमा सहमति बनेको छ, क्लस्टरअनुसार पार्टीभित्र छलफल गरेर उम्मेदवार छनोट गर्ने काम हुन्छ, राजपा नेता झाले भने । फोरमले पनि राति नै उम्मेदवार छनोट गर्ने गरी पार्टीको आन्तरिक छलफल सुरु गरेको जनायो । प्रदेश २ मा वाम गठबन्धनले दुई सिट जित्ने सुनिश्चित जस्तै भएकाले कांग्रेस, राजपा र फोरमबीच ६ सिटमा मात्रै तालमेल भएको हो । त्यसअघि मधेसी गठबन्धनले वाम गठबन्धनसँग पनि तालमेल प्रयास गरेको थियो । मधेसी र वाम गठबन्धनबीच मंगलबार दुई चरणमा बैठक बसेको थियो । मधेसी गठबन्धनका नेताहरूले ८ सिटमा ६ वटा आफूहरूलाई दिन वाम गठबन्धनसँग आग्रह गरेका थिए । उनीहरूले संविधान संशोधनको मुद्दामा प्रतिबद्धता जनाउनुपर्ने सर्त पनि अघि सारेका थिए । वाम गठबन्धन ५ सिट दिन तयार भएको थियो । तर, संविधान संशोधनको सर्तमा कुरा नमिलेपछि मधेसी नेताहरू वाम गठबन्धनसँग तालमेलबाट पछि हटेका हुन् । एमाले नेता अग्नि खरेलका अनुसार आवश्यकता र औचित्यका आधारमा संविधान संशोधन गर्न सकिनेमा वाम गठबन्धन तयार थियो । २ नम्बर प्रदेशमा दुई सिटमा (एमाले र मधेसी गठबन्धनले जित्नेबाहेक) एकएक गरौं भन्ने भएको हो । पछि उहाँहरूले संविधान संशोधनको मुद्दा पनि अघि सार्नुभयो, उनले भने, त्यसमा पनि आवश्यकता र औचित्यका आधारमा संशोधन गर्न सकिने भाषा प्रयोग गर्न तयारै भएका हौं । उहाँहरूले मान्नुभएन ।"
सुमार्गीबारे विस्तृत अनुसन्धान सुरु,"काठमाडौं सम्पत्ति शुद्धीकरण अनुसन्धान विभागले अजेयराज सुमार्गीको आर्थिक कारोबारका सम्बन्धमा मंगलबारबाट विस्तृत अनुसन्धान प्रक्रिया थालेको छ । उनले विदेशबाट ल्याएको र ल्याउन लागेको रकमको स्रोत नखुलेकाले प्रारम्भिक अध्ययनबाट अवैध भन्ने निष्कर्ष निस्किएपश्चात् दोस्रो चरणको अनुसन्धान थालिएको हो ।सुमार्गी प्रकरणको विस्तृत अनुसन्धान गर्न शुद्धीकरण विभागले सरकारी वकिल, कानुन, कर, प्रशासन र प्रहरीका पाँच अधिकारीलाई अनुसन्धान अधिकृत तोकेको छ । विभागका महानिर्देशक जीवनप्रकाश सिटौलाले अनुसन्धान टोलीमा उपन्यायाधिवक्ता, प्रहरी नायब उपरीक्षक, कर अधिकृत, कानुन र प्रशासनका अधिकृत रहेको बताए ।सम्पत्ति शुद्धीकरण (मनी लन्डरिङ) निवारण ऐन२०६४ अनुसार प्रारम्भिक अध्ययनमा सम्पत्ति शुद्धीकरणसम्बन्धी कसुर भएको वा हुन सक्ने आधार देखिएपछि विस्तृत अनुसन्धान गरिन्छ । प्रारम्भिक अध्ययनबाट सुमार्गीले विदेशबाट भित्र्याइसकेको र भित्र्याउन लागेको रकम अवैध भन्ने निष्कर्ष निकालेपछि विस्तृत छानबिन गर्न अनुसन्धान अधिकृतहरू तोकिएका हुन् । उनीहरू सबैलाई पत्राचार गरिसकिएको विभागले जनाएको छ । प्रारम्भिक अध्ययनमा संलग्न केही अधिकारीहरू पनि विस्तृत अनुसन्धानमा संलग्न छन् ।विस्तृत अनुसन्धान थालिएपछि सुमार्गीको आर्थिक गतिविधि नियन्त्रित हुन सक्छ । सम्पत्ति शुद्धीकरण ऐनले कसुरमा संलग्नको सम्पत्ति रोक्का राख्न सक्ने अधिकार अनुसन्धान अधिकृतलाई दिएको छ । अनुसन्धान अधिकृतले अनुसन्धानको सिलसिलामा सम्पत्ति वा साधन र सोसँग सम्बन्धित भएको शंका गर्नुपर्ने मनासिब आधार भएको सम्पत्ति वा साधन जोसुकैको नाम, भोग, स्वामित्व वा कुनै पनि प्रकारको हित रहे भएको भए तापनि रोक्का राख्न वा नियन्त्रणमा लिन सक्नेछ, उक्त ऐनको दफा १८ मा भनिएको छ ।त्यही कानुनको दफा १६ ले अनुसन्धान गरिने व्यक्तिलाई पक्राउ गरी थुनामा राख्न सक्ने अधिकार दिएको छ भने दफा १९ ले सम्बन्धितको राहदानी वा ट्राभल डकुमेन्ट पनि रोक्का राख्न सक्छ । सरकारका एक पूर्वअधिकारीले मुलुकको हालसम्मकै सबभन्दा ठूलो सम्पत्ति शुद्धीकरणसँग सम्बन्धित सुमार्गी प्रकरण विस्तृत अनुसन्धान को चरणमा प्रवेश गर्नु उपलब्धिमूलक रहेको टिप्पणी गरे । अब जानाजान सुमार्गीलाई उन्मुक्ति दिन सक्ने ठाउँ छैन, उनले भने, विस्तृत अनुसन्धान सकेर विशेष अदालतमा मुद्दा दायर गरेपछि मात्रै यो प्रक्रिया टुंगोमा पुुग्नेछ ।उक्त ऐनअनुसार कसैले आर्थिक कारोबार गर्दा सम्पत्ति शुद्धीकरणको कसुर गरेको शंका लागेमा जो कोहीले उजुरी गर्ने, त्यसका आधारमा उजुरी दर्ता, प्रारम्भिक अध्ययन, विस्तृत अध्ययन र मुद्दा दायरको प्रक्रियामा जान्छ । सुमार्गीबारे उजुरी दर्ता, प्रारम्भिक अध्ययनको काम पूरा भइसकेको छ । सम्पत्ति शुद्धीकरण विभाग र प्रहरीको सीआईबीलगायत निकायका अधिकारीहरूको प्रारम्भिक अध्ययनले सुमार्गीको आर्थिक कारोबारलाई शंकास्पद भन्दै विभागका महानिर्देशकसमक्ष प्रतिवेदन बुझाएका थिए । सुमार्गीले विदेशबाट ल्याएको करिब साढे ३ अर्ब रुपैयाँलाई नेपाल राष्ट्र बैंकले शंकास्पद ठहर गरिसकेको छ । उनले वैधानिक कागजात पेस गर्न नसक्दा नेपाल इन्भेस्टमेन्ट बैंक र नबिल बैंकमा रहेको उक्त रकम तीन वर्षदेखि सिज भएर बसेको छ । उनले त्यसअघि राष्ट्र बैंक र सम्बन्धित बैंकका अधिकारीहरूबीचको मिलेमतोमा करिब साढे ८ अर्ब रुपैयाँ भने झिकिसकेका छन् । सुमार्गी प्रकरणबारे अब पाँच अनुसन्धान अधिकृतहरूले छुट्टाछुट्टै र सामूहिक रूपमा विस्तृत अध्ययन गर्नेछन् । उक्त अध्ययनका आधारमा विशेष अदालतसमक्ष दोषीउपर मुद्दा दायर गर्ने प्रावधान ऐनको दफा २२ मा छ । त्यस्तो मुद्दामा सरकार वादी हुनेछ ।मुद्दा दायर गर्नुपूर्वको अन्तिम चरण भएकाले अनुसन्धान अधिकृतले ऐनले दिएको सबै अधिकार प्रयोग गरी अनुसन्धान पूरा गर्नुपर्ने हुन्छ । त्यसका लागि कसुरका सम्भावित आरोपितहरूलाई पक्राउ गरी थुनामा राख्ने, सरोकारवाला निकायहरूसँग सूचना माग्ने र कागजात नियन्त्रणमा लिने, सम्बन्धित मुलुकहरूसँग सूचना माग्ने, आरोपितको राहदानी वा ट्राभल डकुमेन्ट रोक्का राख्नेलगायतका काम गर्न सक्ने अधिकार ऐनले अनुसन्धान अधिकृतलाई दिएको छ । अनुसन्धान अधिकृतलाई यी कामका लागि सघाउन प्रहरी उपरीक्षकको नेतृत्वमा विभागमा अलग्गै सुरक्षा टोलीको व्यवस्था सरकारले गरेको छ ।विभागका महानिर्देशक सिटौलाले संवेदनशील मामिला रहेको भन्दै सुमार्गी प्रकरणको विस्तृत अध्ययनमा खटाइएका अनुसन्धान अधिकृतहरूको नाम र जिम्मेवारीको विवरण भने खुलाउन चाहेनन् । यो प्रकरणमा ब्रिटिस भर्जिन आइल्यान्ड्स, साइप्रस र इजिप्ट प्रत्यक्ष रूपमा जोडिएका छन्, विभागका एक अधिकारीले भने, यी देशहरूसँग सूचना लिनेदेखि लिएर सबै अधिकार प्रयोग गरी अनुसन्धान अधिकृतले काम सुरु गर्नेछन् । सुमार्गीले सबभन्दा बढी रकम ट्याक्स हेवन (करका लागि अनुकूल स्थान) मानिने साइप्रस र ब्रिटिस भर्जिन आइल्यान्ड्सका कम्पनीबाट रकम भित्र्याएका छन् । साइप्रसको एयरवेल सर्भिसेज प्रालि, ब्रिटिस भर्जिन आइल्यान्ड्सको जोधार इन्भेस्टमेन्ट प्रालिबाट बढी रकम भित्र्याएका हुन् । अन्य देशहरूबाट पनि केही रकम आएको प्रारम्भिक प्रतिवेदनमा उल्लेख छ । सबै गरेर हालसम्म उनले ११ करोड ८३ लाख ९६ हजार ३ सय ८७ अमेरिकी डलर भित्र्याइसकेका छन्, जुन हालको विनिमय दरअनुसार १२ अर्ब रुपैयाँभन्दा बढी हुन आउँछ । सुमार्गीले रकम ल्याउन प्रयोग गरेका मुलुकमा कम्पनी दर्ता गर्न, बैंकमा रकम जम्मा गर्न र ती देशबाट विदेश तथा विदेशबाट ती देशमा पैसा पठाउन सहज मानिन्छ, स्रोत खोजिँदैन । त्यसैले ती मुलुकलाई ट्याक्स हेवन भनिन्छ । यस्ता मुलुकमा सेल कम्पनी खडा गरी विदेशी लगानी भन्दै कालो सम्पत्तिलाई सेतो बनाएर शुद्धीकरण गर्ने चलन बढेको छ । सेल कम्पनी भन्नाले भौतिक उपस्थितिबिनाको कागजी संस्था हो । यस्तो कम्पनीको आफ्नै मौलिक व्यापार व्यवसाय हुँदैन ।सम्पत्ति तथा दायित्वहरूसमेत हुँदैन, ठेगाना र नाम मात्रै हुन्छ । यस्तो कम्पनी अपारदर्शी कारोबार गर्नेहरूले खासगरी कर नलाग्ने वा कम लाग्ने, सम्पत्तिको स्रोतमाथिको निगरानी कम भएका मुलुकमा दर्ता गरिन्छ । नेपालका लागि यो सम्पत्ति शुद्धीकरणसँग सम्बन्धित हालसम्मकै सबभन्दा ठूलो मुद्दा हो ।"
संघीय नेपाल यस्तो हुनेछ प्रधानमन्त्री कार्यालय,"काठमाडौं संघीय नेपालको केन्द्रीय, प्रादेशिक र स्थानीय सरकारको संरचनामाथि लामो समयदेखि छलफल जारी छ । तर, यी तीनै तहबीच समन्वय गर्दै संघीय सरकारकै नेतृत्व गर्ने कार्यकारी प्रमुख अर्थात् प्रधानमन्त्रीको कार्यालय कस्तो बन्दै छ ? प्रधानमन्त्री तथा मन्त्रिपरिषद्को कार्यालयले एक महिना लामो छलफलपछि संघीय नेपालको प्रधानमन्त्री कार्यालयको संरचनाको प्रारम्भिक खाका तयार पारेको छ । संघीयतामा विभिन्न तहले आफ्नो अधिकार प्रयोग गरेका हुन्छन् तर त्यसको जवाफदेहिता पनि प्रधानमन्त्रीले नै लिनुपर्ने भएकाले त्यसैअनुरूपको सशक्त संरचनाका लागि गृहकार्य भएको हो, एक उच्च अधिकारीले भने, त्यो जिम्मेवारी अहिलेको प्रधानमन्त्री कार्यालयबाट क्षमता र जनशक्ति दुवै हिसाबले सम्भव छैन ।प्रस्तावित खाकाअनुसार प्रधानमन्त्री कार्यालयअन्तर्गत कम्तीमा एक जना मन्त्री रहनेछन्, जसले प्रधानमन्त्रीको राजनीतिक सल्लाहकार र कर्मचारी प्रशासनबीच समन्वयको भूमिका खेल्नेछ । अन्तरप्रदेश समन्वय गर्न संविधानले नै एउटा समन्वय समितिको परिकल्पना गरेको हुँदा उक्त समितिको सचिवालय पनि प्रधानमन्त्री कार्यालयमै रहनेछ । सदाचार र भ्रष्टाचार हेर्न एउटा बेग्लै इकाई रहनेछ । हालको प्रधानमन्त्री कार्यालयमा रहेको प्रशासन सुधार महाशाखाअन्तर्गत रहेको सुशासन इकाई प्रभावकारी नभएको भन्दै सदाचार र भ्रष्टाचार अनुगमनका लागि बेग्लै इकाईको प्रस्ताव गरिएको स्रोतले बतायो । प्रधानमन्त्री कार्यालय मातहत ठूला र महत्त्वपूर्ण आयोजना तथा कार्यक्रमको अनुगमनका लागि एउटा छुट्टै इकाई रहनेछ । मलेसियाको इम्प्लिमेन्टेसन कोअर्डिनेसन युनिट र भारतमा प्रधानमन्त्री कार्यालयअन्तर्गत रहेको प्रोजेक्ट मनिटरिङ युनिट (पीएमयू) कै स्वरूपमा त्यस्तो इकाई राख्ने गृहकार्य भइरहेको स्रोतको दाबी छ । जसबाट विशेष गरी राष्ट्रिय गौरवलगायत ठूला परियोजना अनुगमन प्रभावकारी हुने अनुमान गरिएको छ । त्यसबाहेक परराष्ट्र मामिला हेर्न परराष्ट्र इकाई पनि रहनेछ । प्रधानमन्त्रीलाई प्रत्यक्ष रूपमा राष्ट्रियअन्तर्राष्ट्रिय सुरक्षा मामिलाका सम्बन्धमा सल्लाह र सुझाव दिन बेग्लै सुरक्षा इकाई पनि रहनेछ । त्यसको नेतृत्व सुरक्षा सल्लाहकारले गर्नेछन् । त्यसैगरी, प्रधानमन्त्रीलाई सीधै रिपोर्टिङ गर्ने गरी गुप्तचर इकाईको पनि प्रस्ताव गरिएको छ । नयाँ संरचनामा कर्मचारी प्रशासन हेर्न एउटा बेग्लै विभाग रहनेछ ।मन्त्रिपरिषद्को कामकारबाही र प्रशासनिक काम हेर्न मन्त्रिपरिषद् सचिवालय र प्रधानमन्त्रीको राजनीतिक भेटघाटदेखि सल्लाहसुझाव सबैमा सहयोग पुर्याउन राजनीतिक सल्लाहकारसहितको निजी सचिवालयलाई दह्रो बनाउनसमेत प्रस्ताव गरिएको छ । यसका लागि प्रधानमन्त्री कार्यकारी प्रमुख भएका क्यानडा, अस्ट्रेलिया, मलेसिया र भारतको शासन पद्धतिलाई आधार बनाइएको ती अधिकारीले जानकारी दिए । ती मुलुकमा प्रधानमन्त्री कार्यालयमा रहने कर्मचारीलाई तुलनात्मक हिसाबले सक्षम मानिन्छन् । कतिपय मुलुकमा कुनै विशेष क्षेत्रमा विज्ञता हासिल गरेका कर्मचारीलाई अवकाशपछि पनि नियुक्ति दिएर राख्ने गरिन्छ । त्यसरी नियुक्त हुने सल्लाहकारलाई कानुनी रूपमै उत्तरदायी बनाउन आवश्यक कानुन निर्माण गर्न पनि प्रस्ताव गरिएको छ । संघीयता कार्यान्वयनका लागि केन्द्र, प्रदेश र स्थानीय तहबीच उचित समन्वयको आवश्यकता पर्छ । त्यसका लागि प्रधानमन्त्री कार्यालयले समन्वय गर्नुपर्ने हुन्छ । यसअघि मन्त्रालयहरूबीच मात्र समन्वय गरे पुग्थ्यो । अब भने तीन तहको सरकारबीच पनि प्रत्यक्ष समन्वय गर्नुपर्ने गहन जिम्मेवारी प्रधानमन्त्री कार्यालयमाथि छ । त्यसबाहेक निर्वाचित सरकारका प्रमुखका रूपमा आआफ्ना राजनीतिक एजेन्डा कार्यान्वयन गर्नुपर्ने दायित्व पनि प्रधानमन्त्रीमाथि रहन्छ । नयाँ राजनीतिक प्रणाली र नयाँ परिवेशका हिसाबले पनि प्रधानमन्त्री कार्यालयको संरचना छरितो, समन्वयकारी र बलियो हुनुपर्ने आवश्यकता औंल्याउँछन् पूर्वप्रशासकहरू । हिजो एकात्मक राज्यमा प्रधानमन्त्री कार्यालय सर्वेसर्वा हुने गरेकामा मुलुक संघीयतामा गइसकेपछि अधिकारहरू निक्षेपित भइसकेकाले प्रधानमन्त्री कार्यालयको काम गर्ने तौरतरिका नै फरक हुनुपर्ने पूर्वमुख्य सचिव विमल कोइरालाको धारणा छ । समयसमयसम्म संविधानमा भएका अधिकारलाई लिएर स्थानीय तह, प्रदेश र केन्द्रबीच विवाद र कलह हुन सक्ने भएकाले समन्वयकारी ढंगले त्यसलाई सम्बोधन गर्न प्रधानमन्त्री कार्यालयको भूमिका महत्त्वपूर्ण हुनेछ, कोइरालाले भने, त्यसबाहेक परराष्ट्र, आन्तरिक सुरक्षा र असल आर्थिक नीतिमा प्रभावकारी काम गर्न सक्ने किसिमको संरचना बनाउनुपर्ने कोइरालाको जिकिर छ ।प्रधानमन्त्री कार्यालयको स्थायी संरचना र आवश्यक जनशक्ति केन्द्रमा रहने मन्त्रालयहरूको संख्या यकिन भएपछि मात्र टुंगो लाग्नेछ । पूर्वसामान्य प्रशासनमन्त्री टेकबहादुर बस्नेतको अध्यक्षतामा गठित अधिकारसम्पन्न संघीय प्रशासनिक पुन:संरचना समितिले केन्द्रमा १५ वटा मन्त्रालय रहने प्रस्ताव गरेको थियो । त्यसबाहेक नयाँ बन्ने सरकारबाट तर्जुमा हुने कार्यविभाजन नियमावली र कार्यसम्पादन नियमावलीले पनि प्रम कार्यालयको संरचना र अधिकार निश्चित गर्नेछ । प्रधानमन्त्री कार्यालयका प्रवक्ता डिल्ली शर्मा भने प्रधानमन्त्री कार्यालयको संरचनाको अन्तिम निक्र्योल राजनीतिक तहबाटै हुने भएकाले अध्ययन र सूक्ष्म गृहकार्य मात्र भइरहेको दाबी गर्छन् । परिवर्तित सन्दर्भमा संघीय सरकारको समन्वय, अनुगमन, मूल्यांकनजस्ता भूमिका थप प्रभावकारी हुनुपर्ने भएकाले त्यसअनुरूप हुने गरी गृहकार्य भइरहेको शर्माले जानकारी दिए । संविधान कार्यान्वयनको चरणमा रहेको हुँदा अधिकारहरूको प्रभावकारी कार्यान्वयन नै प्रमुख लक्ष्य हो, त्यसकै लागि अध्ययन भइरहेको छ, उनले भने ।"
खोकनामा सबैजसो लालपुर्जाविहीन,"ललितपुर खोकनाका हरिनाथ डंगोलको घर भूम्कम्पले ध्वस्त भयो । उनले पुनर्निर्माण गर्न खोज्दा ललितपुर महानगरपालिकाले नक्सापासबिना नमिल्ने भन्दै रोके । उनी भन्छन्, नक्सापास गर्न अनिवार्य लालपुर्जा चाहिन्छ । तर, खोकना बस्तीको नापीनक्सा नै भएको छैन । अहिले डंगोलको परिवार ब्यागल बू: टोलस्थित नातामा दाजुको घरमा कोच्चिएर बस्दै आएका छन् । भूकम्पपछि सरकारले प्रभावित क्षेत्रमा जग्गा दर्ता गरी लालपुर्जा वितरणका लागि प्रत्येक जिल्लामा प्रमुख जिल्ला अधिकारीको अध्यक्षतामा ५ सदस्यीय समिति गठन गरेको थियो । सोहीअनुसार डंगोलले लालपुर्जा लिन नगरपालिकामा निवेदन दर्ता गराए । तर उनको निवेदन मालपोत कार्यालयमा थन्किएको छ । कुनै कारबाही हुन सकेको छैन ।जिल्ला मालपोत कार्यालय, ललितपुरमा मंगलबार कागजातसहित भेटिएका डंगोलले आफूलाई सरकारी आस मरिसकेको बताए । जग्गा दर्ताका बारेमा बुझ्न खोज्दा एउटा कोठाबाट अर्को कोठा धाउँदैमा दिन बित्छ, उनले भने । धोकासी टोलका राम महर्जनले पनि भूकम्पले ध्वस्त घर लालपुर्जा नभएका कारण पुनर्निर्माण गर्न पाएका छैनन् । भग्नावशेष पनि पन्छाउन सकेका छैनन् । महर्जनको परिवार पनि सरकारले लालपुर्जा देला अनि घर बनाउँला भन्ने आसमा छन् । उनी भन्छन्, लालपुर्जा बारेमा नगरपालिकालगायत निकायमा पटकपटक ध्यानाकर्षण गराए । तर, कसैले चासो दिएको छैन । स्थानीय कृष्णगोविन्द डंगोलको समस्या पनि उस्तै छ । उनले लालपुर्जा नभएका कारण दोस्रो किस्ता पाउनबाट वञ्चित छन् । कसैले बिनानक्सापास नै घर बनाउन थालेका छन्, उनले सुनाए ।लालपुर्जा नभएका कारणले खोकनामा मात्रै ९ सय ४४ घरधुरीको पुनर्निर्माण ठप्प छ । बुङमतीमा भने ८ सय ७५ घरधुरीको समस्या उस्तै छ । जिल्ला मालपोत कार्यालयका अनुसार भूकम्पपछि साबिकको इमाडोल वडा नं ३, सानागाउँ, झरुवारासी, लेले, विष्टछाप, प्युटार, इकुडोल र घुसेलबाट एक ३१ जनाले जग्गा दर्ता गर्न निवदेन दिएका थिए । माल्टा, धापाखेल र भट्टेडाँडाबाट ५ जना, लामाटार, टीकाथली, गोदामचौर, बडिखेलबाट ५ सय जना र डुकुछाप, चौघरे, सैंबु, लुभू, भारदेउ र आश्राङबाट ३३ ले निवेदन दर्ता गरे । तर, निवेदन कार्यालयमा महिनौंदेखि थन्किएको छ । झन्डै एक वर्षदेखि लालपुर्जा विरतण गर्न गठित समितिको बैठक बस्न सकेको छैन । प्रमुख जिल्ला अधिकारी महादेव पन्थीले बैठक बस्ने तयारी भइरहेको बताए । नापी, मालपोत कार्यालयले बैठक बोलाएमा उपस्थित हुनेछु, उनले भने ।लालपुर्जा वितरण गर्न गठित समितिको सदस्य सचिवमा मालपोत कार्यालय ललितपुरका प्रमुख घनश्याम उपाध्याय तथा सदस्यहरूमा स्थानीय विकास अधिकारी, जिल्ला वन कार्यालय प्रमुख वा निजले तोकेको अधिकृत, नापी कार्यालय प्रमुख रहने व्यवस्था छ । मालपोत कार्यालय ललितपुरका प्रमुख उपाध्यायले यसबारेमा सम्बन्धित फाँटवालालाई जानकारी भएको भनी पन्छिए । भूकम्पबाट प्रभावित संरचनाको पुनर्निर्माणसम्बन्धी सार्वजनिक खरिद (पहिलो संशोधन) कार्यविधि २०७३ अनुसार समितिको बैठक अध्यक्षले तोकेको मिति, समय र स्थानमा बस्न अध्यक्ष र सदस्य सचिवसहित कम्तीमा तीन सदस्यको उपस्थित हुनुपर्छ । कार्यविधिको दफा ७ को उपदफा ६ मा जग्गा दर्ताका लागि लेखी आएमा समितिले जाँचबुझ गरी दर्ता गर्न उपयुक्त देखिएमा कारणसहित समितिमा सफारिस गर्ने र आवश्यकताअनुसार जग्गाको फिल्डबुक, नक्सा, तिरो, लगतको प्रमाण सम्बन्धित व्यक्तिबाट पेस गर्न लगाउने, निवेदकको हकभोग रहे नरहेको सम्बन्धमा साँध, सँधियार तथा स्थानीय निकायको प्रतिनिधिको रोहबरमा स्थलगत सर्जमिन गरी जग्गा दर्ता गर्ने प्रावधान छ । रैकर जग्गाको हकमा फिल्डबुकमा जोताहा उल्लेख भए जोताहा बुझी जग्गाधनी यकिन गरेर मात्र जग्गा दर्ता गर्ने प्रावधान छ । ललितपुर महानगरपालिका २१ वडाध्यक्ष रवीन्द्र महर्जनले जग्गा दर्ता गर्न पहिला नै समितिमा निवेदन दर्ता भइसकेको बताए । बस्तीको नापी नक्सा गर्न नापी कार्यालयमा वडाध्यक्ष महर्जन र नापी अधिकृत ललितपुरका नवलकिशोर रायबीच छलफल भयो । नगरका बुद्धिजीवी, निर्वाचित जनप्रतिनिधि, सरोकारवाला निकायबीच छलफल गर्ने तय भएको छ, महर्जनले भने, बजेटका लागि वडा कार्यालयबाट पनि सहयोग गर्नेछांै । नापी अधिकृत ललितपुरका नवलकिशोर रायका अनुसार खोकनामा नयाँ नापी सुरु भइसकेको थियो । विवादले गर्दा बीचमा रोकिएको थियो, उनले भने, अब फेरि राष्ट्रिय ग्रिड लाइन अनुसार विधि प्रक्रिया पुर्याएर फेरि गर्छांै । उनले खोकनामा मसिनो कित्ता भएकाले डिजिटल सर्भे गरिने बताए । पहिला गरेको नापीअनुसार पनि अगाडि बढ्न सकिन्छ, उनले भने । खोकना बस्ती ८ हेक्टरभन्दा बढी क्षेत्रफलमा फैलिएको छ ।"
चापाखर्क मुहानलाई व्यवस्थित गरिने,"ललितपुर (कास) जिल्लाको पूर्वी भेगमा पर्ने चापाखर्क मुहानलाई व्यवस्थित गरिने भएको छ । काठमाडौं उपत्यका खानेपानी व्यवस्थापन बोर्ड, खानेपानी तथा सरसफाइ डिभिजन कार्यालय ललितपुर र महालक्ष्मी नगरपालिकाका प्रतिनिधिद्वारा सम्भाव्यता अध्ययन थालिएको छ ।मुहानको पानी लिकेज भएर चापाखर्क खोलाबाट दैनिक प्रतिसेकेन्ड ३ लिटर पानी खेर गएको छ । मुहानको पानी महालक्ष्मी नगरपालिका लुभु, लामाटार, सिरुटार, चाँगाथली र गोदावरी नगरपालिका२ कोटडाँडाका स्थानीयवासीले दैनिक उपयोग गर्दै आएका थिए । बस्ती बढेसँगै अहिले ४ हजार घरधुरीले ३४ दिनमा एकपटक मात्र उपयोग गर्न पाएका छन् ।महालक्ष्मी नगरपालिकाका मेयर रामेश्वर श्रेष्ठले चापाखर्क मुहानसँगै सामुदायिक वनमा खेर गइरहेका अन्य खानेपानीका स्रोतलाई पनि व्यवस्थित गर्दै एकीकृत खानेपानी योजनाअन्तर्गत अगाडि बढ्ने बताए । स्थलगत निरीक्षण भइसकेको छ, उनले भने, कार्ययोजना बनाउन सरोकारवालालाई बोलाएका छौं । उनले डिप बोरिङ गर्न पनि बोर्डमा प्रस्ताव पेस गरिसकेको बताए । फिल्टर प्लान्टको डिजाइन बनाउने क्रममा छ, उनले भने । चापाखर्क, खाल्टे, लठ्ठे भन्ज्याङका ८० घरधुरीलाई पानी वितरण गरिसकेपछि मात्र अन्यत्र लैजाने योजना छ । यसका लागि तीनै बस्तीमा छुट्टाछुट्टै ट्यांकी निर्माण गर्ने र मुहानमा निर्मित ट्यांकीको पानी जेनेरेटरबाट पम्प गरेर घरघरमा पुर्याउने लक्ष्य लिएको छ । चापाखर्क मूल उपभोक्ता समितिका अध्यक्ष हरिगोविन्द्र महर्जनले खेर गइरहेको पानी पुरानै ८ इन्चको पाइपमार्फत पानी ल्याउन सकिने बताए । चापाखर्क, खाल्टे र लठ्ठे भन्ज्याङवासीलाई सुरुमा पानी वितरणको व्यवस्था मिलाउँछौं, उनले भने, त्यसपछि मात्र अन्यत्र लैजान्छौं ।महालक्ष्मी नगरपालिकाको योजनाअनुसार लुभु, लामाटार, सिरुटार, चाँगाथलीवासीलाई पानी वितरण गर्न लाकुरी भन्ज्याङ हाइटमा मूल रिजर्भवायर निर्माण गरिनेछ । त्यहाँबाट छुट्टाछुटै ठाउँमा निर्माण गरिएको ट्यांकीमा पुर्याई वितरण गरिनेछ । खानेपानी तथा सरसफाइ डिभिजन कार्यालय ललितपुरका इन्जिनियर प्रकाश पौडेलले चापाखर्कमा खेर गएको पानीलाई व्यवस्थित गर्न सकेमा दैनिक २ लाख ५९ हजार लिटर पानी उपयोग गर्न सकिने बताए । चापाखर्कको पानी उच्च गुणस्तरयुक्त छ, उनले भने, चापाखर्कसँगै, लामाटार र सामुदायिक वन क्षेत्रको मुहानलाई व्यवस्थित गर्न सकेमा पूर्वी भेगका स्थानीयलाई मेलम्ची खानेपानी आवश्यकता पर्दैन । उनले पुरानै पाइप उपयोग गर्न सकेमा १० लाख रुपैयाँमा योजना सफल बनाउन सकिने बताए ।गोदावरी नगरपालिकाले पनि जिल्लाको दक्षिण भेगमा अवस्थित खानेपानी स्रोतको सम्भाव्यता थालेको छ । नल्लु खोलास्थित जीर्ण खानेपानी मूलको ट्यांकीलाई व्यवस्थित बनाउने योजना लिएको छ । नल्लु ट्यांकीबाट पानी चुहिएर दैनिक प्रतिसेकेन्ड ५ लिटर खेर गइरहेको अनुमान छ । उक्त मूलको पानी चापागाउँ, ठेचो, झरुवारासी, सुनाकोठी र पाटनवासीसमेतले उपयोग गर्छन् । गोदावरी नगरपालिकाका मेयर गजेन्द्र महर्जनले मूलमा पर्याप्त पानी हुँदा पनि उचित व्यवस्थापनको अभावले ललितपुरवासीले खानेपानीको समस्या झेल्नुपरिरहेको बताए । नल्लु मूलबाट चापागाउँ कलेक्सन चेम्बर (पानी जम्मा गर्ने ठाउँ) सम्म ल्याएको ६ इन्चको ठाउँठाउँमा फुटेको प्लास्टिक पाइप फेरिनेछ, उनले भने, मुहानको फोहोर सफा गरिनेछ । उनले खोलाको बीचमा ड्यामसँगै नयाँ इन्टेक ट्यांकी निर्माण गरी १२१२ इन्चको पाइपबाट पानी ल्याउने योजना रहेको बताए । लेले वासुकी दोभानस्थित जीर्ण कलेक्सन चेम्बरको मर्मत र डोलबाट रसेर आएको पानी जम्मा गर्न ठाउँठाउँमा पर्याप्त कलेक्सन चेम्बर बनाइने भएको छ । मुहानलाई व्यवस्थित गर्न सकेमा दैनिक १ करोड लिटरभन्दा बढी पानी वितरण गर्न सकिने अनुमान छ । अहिले दैनिक २५ लाख लिटर पनि पानी ल्याउन सकेको छैन । काठमाडौं उपत्यका खानेपानी लिमिटेड (केयूकेएल) ले प्रत्येक वर्ष नयाँ ट्यांकी र पाइप फेर्ने योजना बनाउँछ तर अन्त्यमा बजेट अभावका कारण देखाउँदै पन्छिँदै आएको स्थानीयवासीको आरोप छ ।"
छोराको पर्खाइमा छोरीलाई गर्भमै त्याग,"काठमाडौं छोरा पर्खंदापर्खंदै उनले ९ वटी छोरी जन्माइन् । ४५ वर्षको उमेरमा उनी १६ पटक गर्भवती भइसकिन् । भन्छिन्, भिडियो एक्सरे गर्दा छोरी भन्ने थाहा पाएपछि कति गर्भ अस्पतालमा तुहाएँ, कति खानपान र आराम नपुगेर खेर गए । उनी हुन्, कञ्चनपुरकी एक मध्यमवर्गीय महिला । छोराको चाहनामा उनले गर्भमा आएका पाँचवटी छोरी त्यागिन्, प्राविधिक भाषामा भन्दा पाँचपटक गर्भपतन गराइन् । परिवारको दबाबमा उनले भारत गएर गर्भपतन गराएको सुनाइन् । धेरैपटकको असुरक्षित गर्भपतनका कारण अहिले उनी रक्तश्राव भइरहने, कमजोरी हुनेजस्ता स्वास्थ्य समस्या भोगिरहेकी छन् । भारत गएर लिंग पहिचान गरी पाँचपटक गर्भपतन गराउँदा उनले एक लाख खर्च गरेको सुनाइन् । ऋणको पैसा लिएर भारत पुगेँ, भएको पैसा छोरी जन्मनै नदिन खर्च गरेँ, जन्मिएकालाई पढाउन पैसा छैन, उनले भनिन् । समाजमा छोरीलाई भन्दा छोरालाई प्राथमिकता दिने चलन व्याप्त हुँदा छोराको पर्खाइमा गर्भमै छोरी तुहाउने प्रवृत्ति बढ्दो छ । अस्पतालहरूको जन्मदर तथ्यांक हेर्दा बालक र बालिकाबीच जन्मदर अन्तर फराकिलो हुँदै गइरहेको छ । यसले भ्रूणको लिंग पहिचान गरी गर्भपतन गराउने प्रवृत्ति बढेको संकेत गर्छ । धेरैले भारतमा गई भ्रूणको लिंग पहिचान गर्छन् र नेपालमा आएर डाक्टरको सल्लाहबिनै गर्भपतनका औषधि किनेर खाने गरेका छन् । डेढ दशकअघिदेखि नेपालमा गर्भपतनले कानुनी मान्यता पाएको छ । कानुनअनुसार महिलाको मञ्जुरीमा १२ सातासम्म, जबरजस्ती वा हाडनाता करणीबाट रहन गएको १८ सातासम्मको गर्भलाई पतन गराउन मिल्छ । यस्तै, गर्भमा रहेको बच्चाका कारण महिलाको जीवन खतरामा पर्ने सक्ने अवस्थामा पनि कानुनले गर्भपतन गर्ने स्वीकृति दिएको छ । गर्भमा छोरी भएकै आधारमा गर्भपतन गर्ने हुँदा देशमा अझै ५८ प्रतिशत महिला असुरक्षित गर्भपतन गराइरहेको परिवार स्वास्थ्य महाशाखाका पूर्वनिर्देशक डा नरेशप्रताव केसीले बताए ।गर्भपतन महिलाको प्रजनन अधिकारका लागि ल्याइएको हो, छोरी त्याग्नका लागि प्रयोग भइरहेको छ, यस्ता काम सरकारले मान्यता नदिएको स्वास्थ्य संस्था र व्यक्तिबाट लुकीछिपी भइरहेका छन्, उनले भने । विश्व स्वास्थ्य संगठनका अनुसार हरेक वर्ष विश्वमा ४७ हजार महिलाको मृत्यु असुरक्षित गर्भपतनकै कारण हुन्छ । भ्रूण पहिचानपछिको गर्भपतन यसको मुख्य कारण भएको स्त्रीरोग विशेषज्ञहरू बताउँछन् । लिंग छनोटपछिको गर्भपतनलाई भने कानुनले दण्डनीय घोषित गरेको छ । गर्भपतन गर्ने र गराउनेलाई ६ महिनादेखि दुई वर्षसम्म कैद सजाय हुने कानुनी व्यवस्था छ । तर अहिलेसम्म एक जना पनि कानुनको दायरामा नआएको कानुनी आयोगका अधिवक्ता हिमालचन्द्र अर्याल बताउँछन् । गर्भपतन गर्ने र गराउनेको मिलेमतोमा गोप्य ढंगले यस्ता काम हुने भएकाले घटनाहरू बाहिर आउँदैनन्, कानुनले लिंग छनोटपछिको गर्भपतन बालबालिकाको जन्मन पाउने अधिकारको हनन हो, उनले भने ।२०६८ को जनगणनाअनुसार पाँच वर्षमुनिका बालबालिकाको अनुपात १०४ (छोरा)९४ (छोरी) छ । विश्व स्वास्थ्य संगठनले बालबालिकाको जन्म अनुपात १ सयको हाराहारीलाई प्राकृतिक मानेको छ । संगठनले बालबालिकाको जन्म अनुपात बढ्नुमा लिंग छनोटपछिको गर्भपतनलाई प्रमुख कारण मानेको छ । संगठनका अनुसार यो समस्या विश्वव्यापी बन्दै गइरहेको छ ।केन्द्रीय बालकल्याण समितिले गरेको एक सर्वेक्षणअनुसार गर्भधारणपछि भ्रूणको पहिचान गरी गर्भपतन गराउनेमा पढेलेखेकादेखि निरक्षर र सम्पन्नदेखि विपन्नसम्म तथा समाजमा प्रतिष्ठित भनिएकादेखि आमनागरिकसम्मका व्यक्तिहरू छन् । समितिका कार्यकारी निर्देशक तारक धिताल भन्छन्, छोरा नै चाहिन्छ भन्ने पारिवारिक र सामाजिक दबाबले लिंग छनोटपछिको गर्भपतनलाई बढावा दिएको छ, स्वास्थ्यकर्मी र संस्थाहरूबाटै यस्तो काम भइरहेको छ ।"
वैदेशिक रोजगारमा जीवन सुरक्षा,"रोजगारीका लागि खाडी तथा मलेसिया पुगेका नेपालीमध्ये हजार हाराहारीले बर्सेनि ज्यान गुमाउने गरे पनि मृत्युदर नियन्त्रणका लागि नेपाल सरकार र रोजगारदाता मुलुक एवम् कम्पनीबाट ठोस पहल हुन सकेको छैन । दुईचार पैसा कमाएर ऋण तिर्ने तथा परिवारको गुजारा सहज ढंगले चलाउने सपना बोकेर बाध्यतावश वैदेशिक रोजगारीमा गएका नेपालीको जीवन सुरक्षामा सम्बन्धित निकायको पर्याप्त ध्यान नपुग्नु उदेकलाग्दो छ । मानिसको मृत्यु अवश्यम्भावी हो तर वैदेशिक रोजगारीमा गएका नेपाली युवाको मृत्यु जे जसरी भइरहेको छ, त्यसलाई प्रभावकारी अभिमुखीकरण, स्वास्थ्य परीक्षणमा पहुँच स्थापित र रोजगार व्यवस्थित गरेर न्यूनीकरण गर्ने ठाउँ छ । मुलुकको अर्थतन्त्रलाई नै थेग्ने गरी रेमिटयान्स पठाउने नेपाली युवाको असामयिक मृत्यु एक होस् वा अनेक, राज्यले गम्भीर रूपमा लिनुपर्छ । स्वदेशमा भरपर्दो रोजगारीको अवसर नपाएरनदेखेर नेपाली युवा दैनिक १५ सय हाराहारी संख्यामा खाडी मुलुक र मलेसिया गइरहेका छन् । प्राय: सामान्य कामका लागि उता पुगेका नेपालीमध्ये दैनिक औसत तीन जनाको मृत्यु भइरहेको तथ्यांकले देखाउँछ । नेपालीको प्रमुख श्रम गन्तव्य मुलुकस्थित नेपाली दूतावासका अनुसार सन् २०१७ मा मात्र ९ सय ५७ नेपालीको मृत्यु भएको छ । तीमध्ये ३२ जना महिला छन् । उनीहरूको हृदयाघात, सडक दुर्घटना, आत्महत्या तथा अन्य कारणले मृत्यु भएको हो । सबभन्दा बढी मलेसियामा ३ सय ५४ जनाको मृत्यु भएको छ । मलेसिया प्राय: सधैं धेरै नेपाली कामदारको मृत्यु हुने मुलुकमा पर्छ । नेपालीको अधिक मृत्यु भएको मुलुकमा साउदी अरब (२८३), कतार (१६९) छन् । हृदयाघात र अन्य स्वास्थ्यसम्बन्धी समस्याका कारण २ सय ७६ जनाको वर्ष दिनमा मृत्यु भएको छ । यस्तै, सडक दुर्घटनामा परेर १ सय ७१ नेपालीले ज्यान गुमाएका छन् । १ सय ६२ जनाले भने आत्महत्या गरेका छन् । बर्सेनि यही हाराहारीमा नेपालीले विदेशी भूमिमा ज्यान गुमाइरहँदा पनि यसको कारण केलाउन र नियन्त्रण गर्न सम्बन्धित निकायले गम्भीर चासो नदिनु विडम्बनापूर्ण छ । वैदेशिक रोजगारका लागि हिँडेका युवाको उड्नुअघि नेपालमा र पुगेपछि गन्तव्य मुलुकमा अनिवार्य स्वास्थ्य परीक्षण गरिन्छ तर त्यस्तो परीक्षण सीमित दायरामा हुन्छ र भरपर्दाे पनि हुँदैन । जसरी पनि विदेश जाने ध्याउन्नमा रहेका युवाले स्वास्थ्य परीक्षणलाई गम्भीरताका साथ लिने गरेको पनि पाइँदैन । उता पुगेपछि पनि सचेतना तथा चिकित्सकसँगको सहज पहुँच अभावले नियमित स्वास्थ्य परीक्षण गराएका हुँदैनन् । खानपान, गर्मी र चिसोमा समेत बेपरवाह हुँदा नेपाली युवा सुतेकै कोठामा मृत अवस्थामा भेटिने गरेका छन् । यस्तै, ट्राफिक नियमबारे जानकार नभएकाले नेपाली युवा सडक दुर्घटनामा पर्ने गरेका छन् । सम्झौताअनुसार काम र सेवासुविधा नपाउने, समयमा तलब नपाउनेजस्ता समस्या झेल्न नसकेर कतिपयले आत्महत्या गरेका हुन सक्छन् । उनीहरू स्वदेश नछाड्दै म्यानपावर कम्पनी र तिनका एजेन्टहरूबाट ठगिइसकेका हुन्छन् । रोजगारका लागि विदेशमा पुगेका नेपालीको मृत्युका कारणलाई विश्लेषण गरेर न्यूनीकरणका उपाय अवलम्बन गर्नुपर्छ । विदेश उड्नुअघि नै गन्तव्य मुलुकको नियमकानुन, हावापानी, कामको प्रकृतिबारे अभिमुखीकरण गराउँदै स्वास्थ्यप्रति सचेत रहन प्रेरित गरे मृत्युदर घट्न सक्छ । रोजगारदाता मुलुकले नेपालमै अभिमुखीकरण गर्ने प्रबन्ध मिलाउनुपर्छ । कामदारको नियमित स्वास्थ्य परीक्षणका लागि कम्पनीमा चिकित्सकको व्यवस्था अनिवार्य मिलाउन गन्तव्य मुलुकलाई नेपाल सरकारले घच्घच्याउन जरुरी छ । सम्झौताअनुसारका काम र तलब नदिलाएर तथा बीचमै कामबाट निकालिदिएर हुने ठगी नियन्त्रण गर्न सके मात्रै पनि धेरै नेपाली कामदारले मानसिक तनावको उल्झनबाट मुक्ति पाउन सक्छन् । राम्रो त नेपालमै पर्याप्त रोजगार सिर्जना गरेर, विभिन्न पेसाव्यवसायमा लाग्न प्रेरित गरेर तथा सबै खाले कामको सम्मान गर्ने संस्कृति बसालेर युवालाई नै विदेश जानबाट रोक्न सक्नु हो । तर अहिले त्यो परिस्थिति नभएकाले वैदेशिक रोजगार क्षेत्रलाई नै व्यवस्थित, मर्यादित र सुरक्षित बनाउनुपर्ने अवस्था छ । विदेशमा पुग्ने नेपालीहरू पैसासँगै स्वस्थ शरीर लिएर फर्किने अवस्था तयार गर्न नेपाल सरकारले नीतिगत सुधार, सम्झौता र तिनको कार्यान्वयनमा अग्रसरता लिनुपर्छ, सँगै नेपालीको गन्तव्य मुलुक र कम्पनीलाई इमानदार कार्यान्वयनका लागि घच्घच्याइरहनुपर्छ ।"
स्थानीय तहमा अनावश्यक अलमल किन ?,"माघ ९ गते प्रकाशित स्थानीय तहमा अनावश्यक अलमल सम्पादकीयको मर्म अत्यन्त समसामयिक लागेकाले केही थप्न यो लेखनी अगाडि सारेको छु । किनभने झन्डै २० वर्षको लामो अन्तरालमा स्थानीय तहको निर्वाचन सम्पन्न भई जनप्रतिनिधिद्वारा कार्य सम्पादन हुन थाल्नु धेरै सकारात्मक पक्ष हो । अब त स्थानीय तहमा जनतालाई सुबिस्तापूर्वक सेवा प्रदान तथा विकास निर्माण कार्यमा प्रतिस्पर्धा गर्दै अगाडि बढ्ने बेला जनप्रतिनिधिजनप्रतिनिधि तथा जनप्रतिनिधिकर्मचारीबीच हानाथापजस्तो क्रियाकलापले विकास निर्माण कार्यमा अलमलमात्र भइरहेछ । किनभने सबै जिल्लाका विषयगत सरकारी कार्यालय गाउँमा लगिएको छ, बजेट समयमै पुगिसकेको छ भने जनप्रतिनिधि र कर्मचारीको समन्वय भएर सेवा प्रदान गर्न रोकिनुपर्ने कुनै कारण छैन । तर कतै कार्य सम्पादन गर्ने निहँुमा नीति, नियम र निर्देशिकालाई मिचेर आफूखुसी महिनामा लाखौं रुपैयाँमा भाडाका गाडी लिई घरअफिस गरेको र निजी कामका लागि पनि भाडामै गाडी प्रयोग गर्ने गरेको, गाउँपालिकामा डोजर, इस्काभेटरजस्ता महँगा र कम प्रयोग हुने साधन खरिद गर्ने आदि निर्णय भइरहेको पाइन्छ । हुन त जनप्रतिनिधिलाई पनि सरकारी कामका लागि टाढाको घरबाट अफिस जान यातायात खर्च त चाहिन्छ नै । तर पहिले नियम, निर्देशिकाको पालना गरी मिल्ने भएमा कम बजेटले काम चल्ने गरी अर्थात् सडक सञ्जाल जोडिएका जिल्लामा मोटरसाइकल भाडामा लिई इन्धन खर्च र सडक सञ्जाल नपुगेका जिल्लामा घोडाका लागि आहारा खर्च गर्नेे व्यवस्था गर्दा राम्रो होला तर चाहियो भन्दैमा धेरै धनराशि खर्चेर महँगा गाडी लिई सुविधाभोगी वन्न सुहाउला र ? त्यसकारण अब अविलम्ब जनप्रतिनिधि र कर्मचारीको आपसी समन्वय र सहयोगमा सेवाग्राहीलाई समयमै गुणस्तरीय सेवा प्रदान गरी सुशासन प्रदान गर्न र आआफ्नो तहमा विकास गरी आधारभूत आवश्यकता पूर्ति गर्न लाग्नुपर्छ । गंंगाराज अर्यालपाणिनि८, पाली, अर्घाखाँची"
अचानोको पीडा खुकुरीले बुझ्दैन,"वैदेशिक रोजगारमा जानेको पीडा र मर्मलाई सायद यहाँका राजनीतिक नेताले बुझ्थे भने परिस्थिति अलग भइसक्थ्यो । आफ्नो तलब र सुविधाका लागि एकजुट हुने नेपालका राजनीतिक नेताहरू जनताको पीडालाई वास्ता गर्दैनन् । राजनीतिक हस्तक्षेपले नेपालको उद्योगधन्दा ध्वस्त प्राय: भएको सत्यप्रति कोही अनभिज्ञ छैन । रोजगारीका अवसरहरू आकाशको फल बनेका छन् । निर्वाचनका बखत हुने गरेका अत्यधिक खर्च र राजनीतिक तालमेलमा रानीतिक दलहरूबाट हुने आर्थिक चलखेलले राजनीतिलाई उन्नत उद्योगका रूपमा परिभाषित गरिरहेको पृष्ठभूमिमा मलेसियालयागत खाडी मुलुकमा एक वर्षमा ९५७ नेपालीले मृत्युवरण गरेको तथ्यांकले राजनीतिक मनलाई छुन सकेको छैन । हरेक वर्ष कति नेपाली कामको खोजीमा विदेश जान्छन् र कति फर्कन्छन् ? त्यसको आधिकारिक तथ्यांक सायद नेपाल सरकारसँग छैन । कति नेपाली कामदार वर्षौंदेखि नेपालमा रहेका आफन्तको सम्पर्कमा छैनन् । तिनको अवस्था कस्तो छ भन्नेबारे परिवारजन बेखबर छन् । यस विषयमा अनुसन्धान गरी संकटमा परेका कामदारलाई उद्धार गर्नेतर्फ नेपाल सरकारको सक्रियता शून्यबराबर छ । कति नेपाली कामदार घरायसी काममा बन्धक बनाइएका छन् र कति नेपाली चेली चाहनाविपरीत यौनदासीका रूपमा बस्न बाध्य पारिएका छन् । यसप्रति सरकारको कुनै चासो छैन । हरेक वर्ष हजारौं कामदार बाकसमा बन्द भएर नेपाल फर्कंदा उनीहरूप्रति आश्रित कति मान्छेको बिचल्ली भएको छ र विदेश जाने क्रममा लिएको ऋण तिर्न नसकेर कतिको घरबार नासिएको छ भन्ने तथ्यांक सरकारसँग छैन । रहरले होइन बाध्यताले नेपालीहरू परदेसिएका छन् । अनेक कारणले मारिएका छन नेपाली विदेशी भूमिमा । उत्तम पुडासैनी जोरपाटी, काठमाडौं वर्षमा ९५७ जना खाडी मुलुक र मलेसियामा नेपालीको मृत्युको तथ्यांकले बिदेसिने कामदारको स्वास्थ्यबारे सरकारले खासै चासो देखाएको देखिँदैन । नेपालमा स्वास्थ्य परीक्षण गर्दा सफल भएका कामदार विदेशमा स्वास्थ्य परीक्षण गर्दा असफल भई नेपाल फर्किनेको सख्या ठूलै रहेको छ । रेमिटयान्स भित्रेकोमा सरकार मख्ख छ तर कामदारको मृत्यु दर घटाउन उपब्धिमूलक उपाय अपनाउन सकेको छैन । जुन रूपले रेमिटयान्स भित्रिरहेको छ त्यसैगरी कामदारको स्वास्थ्यप्रति पनि गम्भीर हुनु आवश्यक छ । बिदेसिने कामदारको स्वास्थ्य स्थिति, आवश्यक तालिम, भाषा, रहनसहन, गन्तव्य मुलुकको नीति नियमबारे पूर्णरूपमा कामदारलाई ज्ञान गराउनुपर्छ । कामदारले काम गर्ने स्थानमै नियमित रूपमा स्वास्थ्य परीक्षण र त्यसको नियमति अनुगमन नेपाली दूतावासमार्फत गर्ने प्रबन्ध मिलाउनुपर्छ । स्वदेशमा रोजगारी नपाउँदा नेपालीहरू बाध्यताले बिदेसिने गर्छन् । रहरले घर परिवारलाई छाडेर कोही पनि बाहिरिँदैन तर सरकारले स्वदेशमै रोजगारीको व्यवस्था गर्न नसके पनि बिदेसिने कामदारको स्वास्थ्यप्रति गम्भीर हुनैपर्छ । यसका लागि सरकारले दीर्घकालीन नीति नियम ल्याउन आवश्यक छ । प्रमोद पौडेलश्रीपुर११, वीरगन्ज"
भाषा समृद्धिका कुरा,"डा महेशराज पन्तद्वारा लिखित माघ ६ मा कोसेलीमा प्रकाशित हाम्रा भाषा विमर्श भित्र्याइएका शब्द र चलनचल्तीमा अशुद्ध शब्दबारे केही लेख्न मन लाग्यो । लेखकले अत्यन्तै गहन रूपमा हामीले प्रयोग गर्ने नेपालि भनेर चिनिने भाषाका शब्दहरू विभिन्न कालखण्डमा कसरी परिवर्तित हुँदै, सापटी लिंँदै र नयाँ शब्दहरू बन्दै प्रयोगमा आए भन्ने वर्णन गर्नुभएको रहेछ । भाषाजस्तो अत्यन्त कठिन विषयमा कम ज्ञान भएको मजस्तो साधारणले यस्तो विद्वत् लेखको प्रतिक्रिया लेख्नु नै दुस्साहसपूर्ण देखियो किनभने मैले लेख्ने कुन शब्द कताबाट आएका हुन् ? यी शब्दहरूले माउ शब्दको कति नजिक रहेर भावना व्यक्त गर्न सक्लान् र कति शुद्ध होलान् भन्ने यकिन हुन नसक्ने देखियो । यति हुँदाहुँदै पनि लेखकले केही नबुझेका, बुझ्न नचाहेका वा बुझेर पनि बुझ पचाउन प्रयास गरेका जस्तो मलाई भान पर्यो ।यो लेख पढेपछि, लेखकले भन्न खोजेको हाम्रा भनेको को हो ? ढाकाटोपी लगाउने, बनारस गएर संस्कृतमा पढेका र त्यसैलाई मान्नुपर्ने र मानिरहेका समूह हो ? वा बृहत् नेपालीजन हुन् ? भन्ने प्रश्न मेरो मनमा टड्कारो रूपमा आयो । लेखकको चिन्ता प्रचलित कतिपय शब्द संस्कृत व्याकरणको नियमसंगत रूपबाट नबन्ने हुनाले अशुद्ध हुन्छ भन्ने रहेछ । उनले आफ्नो तर्कका लागि दिएका उदाहरणहरू यस्ता छन् : नागरिक शब्द चलाउँदा संस्कृत व्याकरणबाट त्यो शब्द बन्दै बन्दैन, नागर वा नागरक मात्र बन्छ त्यसमाथि, नागर ले बढीमा सहरको बासिन्दा मात्र बुझाउने हुनाले मुलुकभरको बासिन्दा बुझाउन त्यसले सक्दैन । त्यसैले जानपद शब्द मात्र सिटिजन को पर्याय हुन सक्छ । त्यस्तै फ्यूडल को अर्थमा आजभोलि चलेको सामन्त शब्दले ठीक अर्थ बुझाउन सक्दैन । किनभने हामीले विदेशी शब्द नै हाम्रो भाषामा भित्र्याउनुपथ्र्यो, कि संस्कृत वाङ्मयबाट ठीक शब्दको चयन गर्न सक्नुपथ्र्यो तर आफ्नो भाषाको शब्द भनी ठीक अर्थ नबुझाउने शब्द चलाउन हुँदैनथ्यो । यस्तै अर्को उदाहरणमा लेखक लेख्छन् : आधार लिइएको, शासन गरिएको, उल्था गरिएको, सम्बन्ध भएको र वितरण गरिएको भन्ने अर्थमा क्रमश: आधृत, शिष्ट, अनूदित, सम्बद्ध र वितीर्ण हुनुपर्नेमा आधारित, शासित, अनुवादित, सम्बन्धित र वितरित चलेका छन् ।के नेपाली भाषा बन्ने प्रक्रिया पूरै संस्कृतबाट मात्रै लिनुपर्ने हो ? नेपाली भाषा यहाँको अरू विविध समुदायले बोल्ने शब्दहरू मिलाएर, सापट लिएर, बंग्याएर सजिलो बनाएर प्रयोग गर्न सम्भव छैन ? आफ्नो शब्द नपुगे नेपालभित्रकै अरू भाषाभाषीबाट लिन मिल्दैन ? के गुरुङ समुदायकी नानीले स्कुलमा त्यहाँ को सट्टा ध्या लेखे वा नेवार समुदायकी नानीले टिलिक्क को सट्टा तिलिक्क लेखे नेपाली भाषा विषयमा फेल हुनुपर्ने ? दुवै वा अझ अरू प्रचलित तरिकालाई पनि नेपाली भनेर मान्यता दिएर भाषालाइ समृद्ध बनाउन मिल्दैन ? भाषा सरल बनाउने, सबैको बनाउने क्रममा कसरी यसलाई हामी सबैको साझा बनाउन सक्छौं भन्ने सोच राख्नुको सट्टा कसरी संस्कृतको भाव मिलेन, उल्था ठीक छैन त्यसैले यो अशुद्ध छ भन्नुको तुक छजस्तो मलाई लाग्दैन । दीपक बस्ताकोटी सुलिकोट गाउँपालिका८, गोरखा"
दुर्गमका जनताको स्वास्थ्य समस्या,"सरकारी स्वास्थ्य निकायको अकर्मण्यताको मारमा दुर्गमका गाउँहरू बेलाबखत निर्मम घाइते भएका समाचार प्रशस्तै आइरहन्छन् । एक पटक कुनै जिल्ला नै भाइरलको प्रकोपले प्रभावित भएपछि त्यसैगरी प्रभावित हुन नदिन सरकारले सजगतास्वरूप जुन भूमिका निर्वाह गर्नुपथ्र्याे त्यो नगरेका कारण यसपालि पनि भाइरल भई महामारीको रूप लिँदा सिकिस्त बिरामी परेका छन् बाजुरा र कालिकोटका हजारौँ जनता । र, मृत्युवरण गर्न बाध्य छन् त्यहाँका दीनहीन असहाय बिरामीहरू । दु:खको कुरा पचासौँ लाख खर्च गरेर पढाइएका चिकित्सकहरू प्राय: गाउँ जान हिच्किचाउँछन् सेवा सुविधा यातायातको अभाव र दूर भूगोललाई बहाना बनाएर । बाहिरी बहाना जे बनाइए पनि तिनका अन्तआतर््मामा आफ्ना बाबुआमाले लगानी गरेका लाखौँको साँवा ब्याजले सताएको हुन सक्छ । त्यसैले ग्रामीण दुर्गमभन्दा सुगमको खोजीको सूत्रको रोजीमा चुर्लुम्म डुबेकाले पनि उनीहरूको छनोट कठिन दुर्गमभन्दा सहज र सुविधायुक्त सहरतिरै केन्द्रित भएको हुन सक्छ । जनसेवामुखी अभिलाषामा परोपकारीे भावनाले दुर्गम र विकट बस्तीका जो कोही बिरामी जनतालाई आफ्नो सेवाभावभित्र समेट्नुपर्ने त्यो शक्ति विशुद्ध व्यावसायिक बनिदिँदा टुहुरो बनेका छन् दूरदराजका बिरामीहरू । शक्तिकेन्द्रबाट संरक्षण नरोज्ने र अनुचित सम्झौता गर्न नखोज्ने डाक्टरहरू मात्र विशुद्ध सेवामा आफूलाई समर्पण गर्न पुग्छन् । ती दुगर्म पाखाभित्तामा झोलामा औषधि र गलामा स्टेथेस्कोप भिरेर कुनै न कुनै भाइरलको प्रकोपबाट प्रताडित जनतालाई सेवा दिन । तर कति डाक्टर साब भने रवानापत्र लिएर सदरमुकामस्थित जिल्ला अस्पतालमा बिहानै झुल्किन्छन् साँझ नझर्दै आफ्नो छोटा यात्रा बिट मार्छन् केवल औपचारिता पूरा गर्नका लागि ।श्यामसुन्दर कुइँकेलहाँडीगाउँ, काठमाडौँ"
संघीयता कार्यान्वयनसँगै विकास,"माघ ९ गते प्रकाशित संघीयता, विकास र स्थानीयता सम्बन्धी विश्लेषण नेपालको वर्तमान सन्दर्भमा धेरै किसिमले सटीक र मननयोग्य छ । नेपालमा स्थापित संघीयताका सम्बन्धमा जारी रहेका द्विविधालाई उठाउँदै यसलाई अब बहस गर्नुको कुनै तुक नरहेको तर्क उपयुक्त छ । हरेक दशकमा राजनीतिक प्रणाली वा व्यवस्था परिवर्तन गर्ने मानसिकताबाट मुक्त भई राजनीतिक शक्ति सन्तुलन र द्वन्द्व रूपान्तरणका क्रममा स्थापित भएको संघीयतालाई समृद्ध र सुदृढ गर्नु आवश्यक छ । संघीय संरचनाको कार्यान्वयन प्रारम्भमा खर्चिलो तथा गन्जागोल लाग्नुलाई अन्यथा मान्नु हुँदैन । यसले कम्तीमा शक्तिको केन्द्रीकरणलाई विकेन्द्रित मात्र गराएको छैन बरु राजनीतिलाई समावेशी बनाउन र आम नागरिकको राज्यका विभिन्न निकायमा सहभागितालाई सुनिश्चित गरेको छ । आफ्नो जीवन सहज बनाउन अरू कसैले विकास गरिदिनुपर्छ भन्ने मान्यतालाई आगामी दशकभित्र यसले निषेध गर्नेछ । विकास आफ्ना लागि आफंै भन्ने मान्यतालाई स्थापित गर्नेबित्तिकै मानिसमा यसले उत्साहसमेत पैदा गर्नेछ । यस क्रममा खासगरी ठूलो चुनौती भनेको कर्मचारीतन्त्रको रूपान्तरण नै हो । कर्मचारीतन्त्रमा विद्यमान रहेको शासकीय मानसिकतालाई सेवक का रूपमा रूपान्तरण गर्न योजनाबद्ध काम हुनु जरुरी छ । अहिले स्थानीय तहमा खटाएका कर्मचारीहरू सम्बन्धित तहमा जान नमान्ने स्थितिलाई तत्काल अन्त्य गर्नु जरुरी छ । कर्मचारीलाई हामीले खाने तलब पारिश्रमिक तिनै नागरिकले तिरेको करबाट लिइरहेको स्वीकार गर्नु वा महसुस गर्नगराउन सके मात्रै साच्चै स्थानीय सरकारले नागरिकलाई आफ्नो सेवासुविधालाई सहज ढंगले प्रवाह गर्न सक्छन् । चम्फासिंह भण्डारीभीमदत्त नपा४, कञ्चनपुर"
वाम एकताको मार्गचित्र,"राष्टिय, अन्तर्राष्टिय राजनीतिक वृत्तमा हलचल नै पैदा गर्ने गरी गएको असोज १७ गते नेकपा एमाले र माओवादी केन्द्रले वाम गठबन्धनको घोषणा गरेका थिए । केन्द्रको प्रतिनिधिसभा र प्रदेशसभाको निर्वाचनमा वाम गठबन्धनले साझा उम्मेदवार दिने र निर्वाचनपश्चात् पार्टी एकीकरण गर्नेसम्मको घोषणा गरेका थिए । नेपालको कम्युनिस्ट आन्दोलनलाई गोलबद्ध गर्दै मुलुकमा राजनीतिक स्थिरता कायम गरी समृद्धिको दिशामा अघि बढ्ने नारा दिएर साझा चुनावी घोषणापत्रसमेत जारी गरे । पाँच वर्षको स्थिर सरकार निर्माण गर्ने, राजनीतिक स्थिरता ल्याउने र दुई पार्टीको एकीकरणलाई अनुमोदन गर्ने गरी जनताले करिब दुईतिहाइ बहुमत वाम गठबन्धनलाई दिए । यहाँ प्रस्ट बुझ्नुपर्ने कुरा के छ भने स्थिर सरकार, समृद्धि र दुई पार्टीको एकीकरण जनअनुमोदित विषय हो । चुनावमा वाम गठबन्धन गर्दा त यत्रो जनसमर्थन प्राप्त हुँदो रहेछ भने दुइटा पार्टी एउटै हुँदा यसले नेपालमा कत्रो प्रभाव पार्ने रहेछ भन्ने सहजै अनुमान गर्न सकिने भएको छ । एमाले र माओवादी केन्द्रको पार्टी एकीकरण ऐतिहासिक आवश्यकता हो र यो अपरिहार्य छ । यसबाट कोही पछि हट्न सक्दैन । एकीकरण प्रक्रिया रफ्तारमा अघि नबढ्दा देखिएको संसयलाई चिर्न दुवै पार्टीका नेताहरूले पार्टी एकीकरण हुन्छ, यसमा ढुक्क हुनुहोस् भनेर बारम्बार आश्वासन दिइरहनुभएको छ । एकीकरण प्रक्रियाले स्वाभाविक रूपमा केही लामो समय लिन्छ । दुई ठूला कम्युनिस्ट पार्टी, दुई धार, दुई इतिहास, दुई राजनीतिक पृष्ठभूमिका बीच एकीकरण गर्नु चानचुने कुरा होइन । एकतामा नेतृत्व व्यवस्थापनको पक्ष पनि अति महत्त्वपूर्ण हुन जान्छ । दुई पार्टीका डेढदुई दर्जन स्थापित नेताहरूको सम्मानजनक व्यवस्थापन गर्नु पनि मामुली कुरा होइन । यो आजको भोलि भइहाल्ने कुरा पनि होइन । यसका लागि गहन चिन्तन, छलफल, अन्तरक्रिया गर्नुपर्ने हुन्छ । यसमा आत्तिनुपर्ने कुरा केही छैन । गएको पुस २५ गते बसेको संयोजन समितिको बैठकले पार्टी एकीकरणका लागि केही जटिल र पेचिलो भइरहेका राजनीतिक, सैद्धान्तिक, वैचारिक र सांगठनिक विषयमा दुवै पार्टीका अध्यक्षलाई समान अवधारण बनाई संयोजन समितिमा पेस गर्ने जिम्मेवारी प्रदान गरेको थियो । यस आलेखमा पार्टी एकीकरणका लागि पेचिलो भएका यिनै विषयमा केही सुझाव दिने प्रयत्न गरिएको छ ।छापामा आएअनुसार एमाले र माओवादी केन्द्रका केही उत्साहित साथीहरूले एमालेले जनताको बहुदलीय जनवाद र माओवादी केन्द्रले एक्काइसौं शताब्दीको जनवाद छोडेर आजको समयानुकूल राजनीतिक विचार निर्माण गर्ने कुरा गर्नुभएको छ । एकता प्रक्रिया सहज र चाँडो होस् भनेर उहाँहरूले यस्तो विचार अघि सारेको बुझ्न सकिन्छ । सैद्धान्तिक, वैचारिक र सांगठानिक विषय यति सजिलो किसिमले समाधान हुने म देख्दिनँ । जबज त्यत्तिकै हचुवाको भरमा अघि सारिएको विचार थिएन । यो त राष्ट्रिय, अन्तर्राष्ट्रिय कम्युनिस्ट आन्दोलन, गएको ५० वर्षको नेपालको राजनीतिक विकासको गहिरो अध्ययन गरेर निकालिएको निष्कर्ष हो । ०४९ सालमा एमालेको पाँचौं महाधिवेशनले मदन भण्डारीको अगुवाइमा जबजको कार्यक्रमलाई पारित गरेको अवस्थामा कम्युनिस्ट आन्दोलन विश्वभर रक्षात्मक थियो । नेपालमा पनि कम्युनिस्ट आन्दोलनमाथि भयंकर कालो बादल मडारिरहेको थियो । कम्युनिस्ट आन्दोलनलाई नेपाली धर्तीमा कसरी अघि बढाउने भन्ने विषयमा अन्योल थियो । मदन भण्डारीले बहुत ठूलो आँट गरीकन नेपालको कम्युनिस्ट आन्दोलन शान्तिपूर्वक बहुदलीय प्रतिस्पर्धाबाट अघि बढ्छ भन्नुभयो । संविधानको सर्वोच्चता, विधिको शासन, आवधिक निर्वाचन, मानवअधिकारको रक्षा, बहुलवादी खुला समाजलाई स्वीकार गरेर बहुदलीय प्रतिस्पर्धाको बाटोबाट आफ्नो श्रेष्ठता हासिल गर्दै यो आन्दोलन अघि बढ्छ, सदन, सडक र सरकार तीनै तहबाट सामाजिक, आर्थिक रूपान्तर गर्ने अभियानलाई अघि बढाउनुपर्छ, नेपालका कम्युनिस्टले अब लिने बाटो यही हो भनेर उहाँले भन्नुभयो । आज मदन भण्डारी हुनुहुन्न । तर आजको दिनसम्म आइपुग्दा नेपालका कम्युनिस्टहरूका लागि यही नै सही बाटो हो भनेर प्रमाणित भएको छ । त्यतिबेला यो विचार नितान्त नौलो विचार थियो । नेपालका कुनै कम्युनिस्ट पार्टीहरूले यसो भन्न सकेका थिएनन् । कतिले त एमालेलाई अब कम्युनिस्ट पार्टी नै रहेन भनेर लाञ्छना लगाए पनि । यो विचार नेपालमा मात्र होइन, विश्व कम्युनिस्ट आन्दोलनकै लागि नयाँ विचार थियो । नेपाल सानो देश भएर यो विचारले त्यति धेरै चर्चा पाएन । यो विचार अंगीकार गरेपछि एमाले अत्यधिक लोकप्रिय भएर अघि बढ्यो । ०५१ सालमा त सबभन्दा ठूलो पार्टी भएर एकल सरकार नै बनायो । एमालेले अहिले जबजलाई आफ्नो मार्गदर्शन सिद्धान्त मानेको छ । यसलाई चटक्कै छोडिदिऊँ भन्नु त्यति सजिलो छैन । माओवादी केन्द्रले माओवादलाई अंगीकार गरी हतियारबद्ध संघर्ष चलाएर ठूलो कुर्बानी गरेर एक्काइसौं शताब्दीको जनवाद भन्ने विचारलाई अघि सारेको छ । यस्तो पंक्तिलाई आफ्नो कुरा चटक्कै छाडेर आउन गाह्रो हुन्छ । यो अप्ठयारो अवस्थामा मलाई भारतीय कम्युनिस्ट पार्टीको सम्झना आउँछ । ५० को दशकमा अजय घोष भारतीय कम्युनिस्ट पार्टीको महासचिव हुनुुहुन्थ्यो । त्यसबखत भारतमा कम्युनिस्ट आन्दोलन छरपस्ट थियो । उहाले बहुतै व्यावहारिक दृष्टिकोण लिएर सारा भारतीय कम्युनिस्ट आन्दोलनलाई समेट्नुभयो । सैद्धान्तिक र रणनीतिक लामो विवादमा पर्नुभएन । व्यावहारिक रूपमा तत्काल आवश्यक कुरालाई समेटेर बाटो पहिल्याउनुभयो । उहाँ १० वर्ष भारतीय कम्युनिस्ट पार्टीको महासचिव हुँदा त्यहाँको कम्युनिस्ट आन्दोलनलाई राष्ट्रिय उचाइमा पुर्याउनुभयो । कम्युनिस्टहरू प्रदेशमा सरकार बनाउने अवस्थामा पुगे । मलाई यहाँ पनि यस्तै सुझबुझ अपनाउनुपर्छ भन्ने लाग्छ । अहिले मार्गदर्शन सिद्धान्त र दीर्घकालीन रणनीतिजस्ता कुरामा अल्झिनु जरुरत छैन । दुई पार्टीले अंगीकार गर्दै आएको जबज र एक्काइसौं शताब्दीको जनवादलाई नेपालको कम्युनिस्ट आन्दोलनमा छलफलको विषय बनाऔं । देशव्यापी रूपमा छलफल गरी एकता महाधिवेशनबाट यसलाई टुँगो लगाउला । अहिलेको एकीकृत पार्टीको दस्ताबेजमा कार्यनीतिक सवाल, संविधानको कार्यान्वयन, तीन तहको सरकारबीच सुमधुर सम्बन्ध गरी संघीयतालाई सफल बनाउने, देशमा व्याप्त विभिन्न प्रकारका विभेदलाई अन्त्य गर्ने, आर्थिक समृद्धि गरी देशको आर्थिक सामाजिक रूपान्तरण गर्ने दिशातिर अघि बढ्नुपर्छ । यी कार्यनीतिक विषय दुईचार दिनमा टुंगो लाग्ने खालका होइनन् । यसले दसौं वर्ष लिन सक्छ । हामी १० वर्षको योजनासहित अघि बढौं । यसबाहेक आज कतिपय यस्ता विषय छन्, जसमा एमाले र माओवादीबीच विवाद छैन र एकमत छ, त्यस्ता मिल्दा साझा विषयलाई लिएर अघि बढ्नुपर्छ । विवादित कुरालाई थाती राखी छलफलका विषय बनाउनुपर्छ । केही समयअघि चितवनमा माओवादी केन्द्रका अध्यक्ष प्रचण्डले अब वाम गठबन्धनको प्रधानमन्त्री केपी ओली हुने र दुवै अध्यक्ष कार्यकारीमा रहने भन्नुभएको थियो । मलाई लाग्छ, प्रचण्डको यही भनाइलाई आधार बनाएर अघि बढ्न सकिन्छ । अहिले दुई पार्टीको एकीकरण गर्नका लागि गठित आठ सदस्यीय संयोजन समितिलाई विस्तार गरी दुई अध्यक्षसहित दुवै पार्टीका वरिष्ठ नेताहरूसमेत भएको १७ सदस्यीय बनाऔं । यो उच्चस्तरीय राजनीति समिति हुनेछ । यसमा दुई अध्यक्षलाई समितिको सहअध्यक्ष बनाऔं । केपी ओली प्रधानमन्त्री भएर सरकारको कार्यकारी प्रमुखको काम गर्नुहुनेछ भने प्रचण्डजीले एकता समितिको कार्यकारी प्रमुख भएर काम गर्नुहुनेछ । यसले दुई पार्टी एकीकरण गर्ने सम्पूर्ण प्रक्रियाको नेत्तृत्व गर्नेछ । यसरी एमाले अध्यक्ष केपी सरकारको कार्यकारी प्रमुख, प्रचण्ड पार्टी एकीकरण प्रक्रियाको कार्यकारी प्रमुख हुनुहुनेछ । दुवै अध्यक्षले आपसमा सरकार सञ्चालन र पार्टी एकीकरणको कुरामा सल्लाह गर्ने व्यवस्था गर्नुपर्छ । यसरी हामीले दुवै पार्टीका अध्यक्षहरूलाई कार्यकारी प्रमुखको रूपमा व्यवस्था गर्न सक्छौं । त्यसै प्रकारले डेढदुई दर्जन स्थापित नेताहरूको व्यवस्थापन पनि त्यत्तिकै महत्त्वपूर्ण छ । यसका लागि केपी ओली र प्रचण्डजीको काँधमा गहन जिम्मेवारी छ । अहिले एमाले र माओवादीमा गरी चार जना त पूर्वप्रधानमन्त्री हुनुहुन्छ । कैयौं वरिष्ठ मन्त्री र पार्टीका उच्च पदाधिकारी हुनुहुन्छ । उहाँहरूको नेपालको कम्युनिस्ट आन्दोलनमा महत्त्वपूर्ण देन छ । देशमा उहाँहरूको महत्त्वपूर्ण सम्मान छ । यस कुरालाई मनमा राखेर यी महत्त्वपूर्ण नेताहरूको ससम्मान व्यवस्थापन गर्नुपर्छ । राजनीतिक, सैद्धान्तिक विषय र केही महत्त्वपूर्ण नेताको व्यवस्थापन दुई अध्यक्षले टुंग्याएपछि एकता समितिले आफ्नो मातहातमा दुईवटा उपसमिति बनाउनुपर्छ । दुई अध्यक्षले दिएको मार्गदर्शनको आधारमा एकीकृत पार्टीको राजनीतिक दस्ताबेज तयार पार्ने एउटा उपसमिति र माथिदेखि तलसम्मका संगठनलाई एकीकृत गर्ने प्रस्ताव तयार पार्ने दोस्रो उपसमिति । एक वर्षभित्र एकता महाधिवेशन गर्ने गरी अघि बढ्नुपर्छ । महाधिवेशनबाट सर्वसम्मत निर्णय र नेतृत्वको चयन सर्वसम्मत हुने सुनिश्चित गर्नुपर्छ । यसो गर्दा भर्खर एकता भएको पार्टीभित्र विवाद हुँदैन । एकतालाई सुदृढ गर्नेतिर सबैले ध्यान दिनुपर्छ । दुई ठूला पार्टीहरूको एकीकरण इतिहासकै ठूलो घटना हो । यसले नेपालका कम्युनिस्टलाई मात्रै एकीकरण गर्दैन, नेपालको राजनीतिक स्थिरता र चौतर्फी विकासको मार्गप्रशस्त गर्छ । यसमा आम नेपाली जनताको रुचि र चासो छ । यसै कारण नेपाली जनताले लगभग दुईतिहाइ बहुमत दिएका हुन । यो कुरा दुवै पार्टीका प्रमुख नेताहरूलाई हेक्का होस् ।"
मञ्जु र इन्दुहरुमा अडेको मुक्तिको सपना,"राजधानी सहरभित्रका पुराना बस्ती, परम्परागत पेसा तथा सहरी गरिबका पीडा समेटिएको साझा सवाल कार्यक्रम केही दिनअघि कान्तिपुर टेलिभिजनमा हेर्दा देशका दूरदराजका धेरैलाई पत्यार लागेन होला कि देशको केन्द्र काठमाडौं सहर यति खोक्रो छ र यहाँको चित्र यति रुग्ण छ । त्यस कार्यक्रममा धोबी पेसामा संलग्न एक जना महिला जनप्रतिनिधि मञ्जु दिदीलाई पनि देखाइएको थियो । दलित वडासदस्यमा चुनाव जितेकी मञ्जु दिदी उनकी सासू हिँड्न नसकेको र देउरानी सुत्केरी हुने भएको कारण आफूलाई चुनावमा उठाइएको बताउँदै थिइन् । नेता दाइ हरूले बोलाएको बेला वडा कार्यालयमा गएर सही धस्काएर आउँछिन् उनी तर के कागजमा सही गरेँ भन्ने उनलाई जानकारी हुँदैन । उनलाई राजनीतिमा रुचि पनि देखिँदैन । न त आफ्नो गार्हस्थ्य जीवन र परम्परागत पेसाको चौघेरा नाघ्ने चाहना छ उनमा, न त आफ्नो समुदायका महिलाको प्रतिनिधिका रूपमा आफ्नो समुदायको उत्थान गर्ने कुनै योजना । नेता बनेर लाभ प्राप्त गरी आफ्नो जीवनस्तर उकास्ने कैयन् राजनीतिक पात्रहरूको सिको गर्ने लालसा पनि मञ्जु दिदीमा झल्किँदैन । यसैबीचमा एक अर्को खबर आयो, बारा जिल्लाको । पचरौता नगरपालिकाकी उपमेयर इन्दुकुमारी यादवले नगरकार्यपालिकाको बैठकमा आफ्नो श्रीमान्लाई पनि बस्न नदिए नगरसभा नै रोक्ने चेतावनी दिइन्, जसका कारण बैठक बस्न सकेन । ंंंंंंंंंंंंनगरपालिकामा आफ्नो पार्टीका प्रतिनिधिको संख्या कम हुँदा मेयरले पेल्ने गरेको भन्दै उनले मेयरको ज्यादती रोक्न आफ्नो श्रीमान्को सहयोग लिएको सगर्व बताइन् । तराईका अधिकांश स्थानीय तहमा विजयी उपप्रमुखहरूले तालिम, गोष्ठी, बैठक तथा भ्रमणसमेतमा आफ्नो श्रीमान्लाई सँगै लग्ने गरेको र ती महिला जनप्रतिनिधिका लोग्नेहरूले छाया उपप्रमुखको काम गरिरहेको खबर सञ्चारमाध्यममा आइरहेको छ । स्थानीय विकास मन्त्रालयका जिम्मेवार अधिकारीहरू पनि मधेसका धेरै महिला जनप्रतिनिधिका श्रीमान्ले श्रीमतीको काम गरिरहेको स्वीकार गरेका छन् । स्थानीय सरकारका महिला जनप्रतिनिधि महिलालाई आफ्नो कार्यालयको कुनै निर्णय गर्नका लागि आफ्नो श्रीमान् नभै नहुने दु:खद अवस्था देखिएको छ । स्थानीय तहमा ४० प्रतिशतको हाराहारीमा महिला जनप्रतिनिधि निर्वाचित भएको भन्ने तथ्यांकको सिरानी हालेर महिलामुक्तिको भाषण ठोक्नेहरूका लागि माथि उल्लिखित सन्दर्भहरू चोटिलो झापड हुुन् । प्रतिशतमा हिसाब गरेर भाग पुर्याउनकै लागि कोही अमूक महिलालाई चुनावमा उठाएर जितको बिल्ला भिराउँदैमा आम शोषित पीडित तथा अपहेलित वर्गको उत्थान हुुन्छ भन्ने सुगारटाइको अर्थ छैन भन्ने पुष्टि यी घटनाक्रमले गरिरहेका छन् । कोही ठाउँमा उठाउने मान्छे नै नभएर त कोही ठाउँमा लोग्नेको पहुँच तथा महत्त्वाकांक्षाको भरमा चुनावमा उठाइएका महिला जनप्रतिनिधिले पार्टी कार्यकर्ताको भोटले जित्न त जिते तर न त उनीहरूको राजनीतिक चेतनाको विकास र सशक्तीकरणमा ध्यान दिइयो न त पारिवारिक परिबन्द र लोग्नेमाथिको निर्भरताबाट बाहिर निस्कने वातावरण नै । जसका कारण हिँड्न नै नसिकेको बच्चालाई दौडिन लगाएको जस्तो भएको छ । बन्द सामाजिक परम्परामा रहेका मधेसजस्ता क्षेत्रमा यस्तो समस्या धेरै देखिएको छ । समस्या सतहमा आइसक्दासमेत राजनीतिक दलहरूले महिला जनप्रतिनिधिलाई स्वविवेकमा काम गर्न सक्ने गरी प्रशिक्षित र सशक्तीकरण गर्नेतर्फ ध्यान दिएको पाइँदैन । जसका कारण नीति, योजना तथा निर्णय निर्माणमा पुरुषहरू हाबी हुने र त्यसको अपजस तिनै अबोध जनप्रतिनिधि महिलाले भोग्नुपर्ने अवस्था सिर्जना भएको छ । अनि तिनै शक्तिहीन जनप्रतिनिधिको अनुहारमा आम दमित महिलाले आफ्नो मुक्तिको सपना देख्नुपर्ने कस्तो बिडम्बना !यसो भन्दैमा स्थानीयदेखि केन्द्रीय सरकार तथा संसद्मा पुगेका सबै महिला जनप्रतिनिधि केवल डमी हुन् र उनीहरूको प्रतिनिधित्व अर्थहीन छ भनेर निष्कर्ष निकाल्नु कदापि सही हुँदैन । तर जुन भूमिका उनीहरूले निर्वाह गर्नुपर्नेछ र जुन अपेक्षा आम महिलाले गरेका छन् त्यसअनुरूपको जिम्मेवारी बहन गर्न सक्ने गरी आफ्ना महिला प्रतिनिधिलाई प्रशिक्षित तथा सबलीकृत गर्न राजनीतिक दलहरूले नसकेको साँचो हो । यदि त्यसो हुँदो हो त बकाइदा चुनाव जितेर वडासदस्यजस्तो जिम्मेवार भूमिकामा पुगेकी मञ्जु दिदीलाई वडाका बैठकमा जाँदा आफ्नो घरको काम बित्ने र भोकै रहनुपर्ने चिन्ता हुनुपर्ने थिएन । नेता बन्नुभन्दा पुर्खाले गर्दै आएको लुगा धुने पेसा गरिरहे मात्र मुखमा माड लाग्ने परिस्थितिलाई स्विकार्दै भविष्यमा चुनावमा नउठ्ने निर्णय गर्नुपर्ने अवस्था सिर्जना हुने थिएन । अनि अर्को पार्टीका प्रतिनिधिले पेल्छन्, आफूलाई थाहै नदिई, भुलभुलैयामा पारेर कुनै निर्णय गर्छन् कि भनेर नगरपालिकाका बैठकमा आफ्नो श्रीमान्लाई आफूसँगै राख्न पाउनुपर्ने भनी इन्दु दिदीले बबाल गर्नुपर्ने थिएन । आखिर भयो यस्तै, जसका कारण महिला जनप्रतिनिधिहरू खिसीट्युरीको पात्र बनिरहनुपरेको छ । समावेशिता, आरक्षण तथा समानुपातिक प्रतिनिधित्वको विरोध गर्नेहरूलाई मसला मिलेको छ । चुनावमा उठाएर, जिताएर भिराइदिएको जनप्रतिनिधिको बिल्ला स्वयंलाई नै भारी हुने स्थिति रहेसम्म संविधानले प्रदान गरेको समानुपातिक प्रतिनिधित्वको लाभ यथार्थमा प्राप्त भएको कसरी मान्ने ?देश लामो समय द्वन्द्व तथा संक्रमणबाट गुज्रिरहँदा मुलुकमा तल्लो तहसम्म राजनीतिक प्रक्रियाहरू अवरुद्ध भए । जसका कारण स्थानीय स्तरमा महिलाको नेतृत्व विकास हुन सकेन । राजनीतिक दलहरूले केन्द्रबाट निर्णय गरी टपक्क टिपेर संविधानसभामा उल्लेख्य महिला सभासद भित्र्याए पनि त्यसले तृणमूलको महिला राजनीतिमा कुनै सकारात्मक प्रभाव पार्न सकेन । परम्परागत समाजमा घरको चौघेराबाट बाहिर निस्कन नदिइएका छोरी तथा बुहारीहरूलाई एक्कासि नेता को गह्रुंगो भूमिकासहित मैदानमा पठाइँदा उनीहरू रनभुल्लमा पर्नु, आफ्नो भूमिका तथा जिम्मेवारीको महत्त्वबोध नहुनु तथा आफूले जीवनमा कहिल्यै नगरेको काम फत्ते गर्नका लागि कसैको सहारा खोज्नु स्वाभाविकै हो । यस्तो बेला राजनीतिक दलहरूले आफ्ना जनप्रतिनिधि महिलाका लागि रक्षाकवच तथा अभिभावकको भूमिका निर्वाह गर्नुपर्छ, न कि उनीहरूलाई सहाराका लागि आआफ्ना लोग्नेलाई बैठकमा सँगै राख्ने व्यवस्थाको लबिइङ गर्ने । महिला जनप्रतिनिधिहरूलाई आफ्नो पदको गरिमा, निर्वाह गर्नुपर्ने भूमिका, मतदाताका अपेक्षा, आफ्नो दायरा तथा सीमा, आफ्नो कार्यसम्पादनका सिलसिलामा आवश्यक पर्ने नीति, नियम तथा कानुन र पालना गर्नुपर्ने कार्यविधिबारे नियमित राजनीतिक प्रशिक्षणको खाँचो छ । महिला जनप्रतिनिधिलाई आफ्नै पार्टीका सहकर्मी पुरुष पात्रबाटै हुने हेलाहोचो र पार्टीबाट हुने बेवास्ताको सिकार बन्नबाट जोगाउनुपर्छ । महिला प्रतिनिधिलाई केवल कोरम पुर्याउने, बहुमत पुर्याउने वा सर्वसम्मत निर्णय गराउनका लागि फड्के किनाराको साक्षी बनाउने गर्नु हुँदैन । जनप्रतिनिधि महिलालाई उनीहरूको स्वायत्त भूमिकामा बढोत्तरी हुने किसिमले तत्तत् तहको सम्बन्धित पार्टी नेतृत्वले नियमित रूपमा प्रशिक्षण दिने, गुनासा सुन्ने, पृष्ठपोषण लिने तथा स्वनिर्भर बन्ने गरी ग्रुम गर्नुपर्छ । तालिम, भ्रमण, क्षमता विकासजस्ता शीर्षकमा वार्षिक अर्बौँ बजेट सकाउने सरकारी निकायहरूले महिला जनप्रतिनिधिको कानुनी तथा व्यवस्थापकीय ज्ञान र कौशल तथा क्षमता विकासका लागि कार्यक्रम चलाउनुपर्छ । किनकि जबसम्म जनप्रतिनिधि महिला स्वयंको क्षमता विकास हुन सक्दैन तबसम्म उनीहरूले प्रभावकारी भूमिका निर्वाह गर्न सक्दैनन् । त्यसो भए त्यस्ता जनप्रतिनिधि महिलामाथि भएको राज्य र पार्टीको लगानीले मुलुकलाई प्रतिफल प्रदान गर्न सक्दैन । जनप्रतिनिधि महिलाहरू स्वयंलाई नै सक्षम, स्वनिर्भर तथा राजनीतिक रूपमा चेतनशील बनाइयो भने मात्र मञ्जु तथा इन्दुकुमारीजस्ता हाम्रा प्रतिनिधिले अर्को चुनावमा पनि उठ्ने र आफ्नो वर्गको कायाकल्प गर्ने सपना बुन्न सक्नेछन् अनि आफूलाई कसैले छलछाम गर्छन् कि भनेर सुरक्षा र सहाराको लागि बैठकमा आफ्नो श्रीमान्लाई राख्नुपर्ने बाध्यताबाट मुक्त हुनेछन् । यो नै महिला उत्थानको प्रस्थान विन्दु हुनेछ ।"
प्रदेश राजधानीको किचलो किन ?,"एउटा नीति कथा मैले बच्चामा सुनेकी थिएँ कुनै देशमा एउटा बच्चा छोरा रहेछ । त्यो छोरा मेरो हो भनी दुई महिलाले दाबी गर्दै त्यो छोरा मैले लान पाउनुपर्छ भनी झगडा गर्दारहेछन् । त्यो झगडा बढ्दै गएर राजासम्म पुगेछ । राजाले पनि फैसला सुनाउन तात्कालै सकेनन् । दुवै जनाले छोरा आफूले नपाए मर्नेसम्मको अभिव्यक्ति दिएछन् । त्यसपछि राजाले दुइटै महिलालाई एउटा निर्णय सुनाएछन् अब तिमीहरू दुवैले यो बच्चालाई कलहको बीउ बनाएछौ । यो बच्चा दुवै जनालाई दिन्नँ । अज्ञात जंगलको बीचमा लगेर छाडिदिन्छु, जेसुकै होस् । दुईमध्येकी एक महिलाले तुरुन्त भनिछन्, मैले पाउँदिनँ भने जेसुकै होस् । बरु जंगलमै छोडियोस् । अर्कीले भनिछन्, जंगलमा नछोडियोस् । बरु मैले नपाए पनि त्यो अर्की महिलाले नै पालोस् भनिछन् । त्यसपछि राजालाई वास्तविक आमा चिन्न गाह्रो भएन र न्याय गरेछन् ।अहिले प्रदेशको राजधानीचाहिं त्यही दुइटी महिलाको अवस्थामा पुगेका छन् र बिचरा संघीय लोकतन्त्रचाहिं त्यो अभागी बालकको रूपमा रहेको छ । राजाको स्थानमा जनता र तिनका जनप्रतिनिधिहरू रहेका छन् । सरकारले ७ प्रदेशका लागि ७ वटा अस्थायी राजधानी तोकिदिएपछि ५० औं स्थानबाट मागदाबीसहितको आन्दोलन गरिएका छन् । आम हडतालको असर कसलाई पर्छ ? प्रधानमन्त्रीलाई ? सरकारलाई ? धनीमानी, पद प्रतिष्ठा भएकालाई ? यिनलाई केही असर पर्दैन । असर गर्ने र हडतालबाट भोकै बस्ने गरबिगुरुवा, श्रमिक, रिक्सा चलाउने, ठेला चलाउने जो गरिबीका कारण दैनिक कमाएर दैनिक खान्छन्, जो बिरामी हुँदा एम्बुलेन्सको पहँुचमा छैनन्, रिक्सा, बस आदि चढ्नुपर्छ आखिर मर्ने तिनै हुन् । ती भोकालाई प्रदेशको राजधानी चाहिएको छ कि ? एक पेटभरि खाना चाहिएको छ ? तपाईंको राजधानी माग्ने हडतालको कारण त्यो गरिब किन भोको बस्नुपर्ने ? त्यो गरिब किन अकालमा मर्नुपर्ने ? गरिबैगरिबले भरिएको मुलुकमा त्यो गरिबले झगडाको बीउको रूपमा संघीय व्यवस्थालाई लिन्छ कि लिँदैन ? गरिब भोकै बसेर, गरिब आफू मरेर अनि तपाईंहरू समृद्धलाई अरू समृद्ध बनाउन गरिबले संघीयता माग्छ कि आफ्नो रोजीरोटीको व्यवस्था र एक पेट अघौंजी भात माग्छ ? गणतन्त्र नआउँदा र आउँदा, संघीयता आउँदा र संघीयता जाँदा गरिबको जीवनस्तरमा के फरक पारेको छ ? प्रादेशिक राजधानी भए सबैभन्दा बढी जग्गा दलाल धनी हुन्छन् । उद्योगधन्दा, कलकारखाना स्थापित हुने होइन । कुनै सहर वा कुनै व्यक्ति आफैं धनी बन्ने होइन । आफू बसेको बासलाई लाख भने पनि, करोड भने पनि बस्नुपरिहाल्यो । त्यो बेचेर दुर्गममा बसाइँ कोही सर्ने होइन । यसबाट जग्गाका दलालबाहेक कसैको समृद्धि हुने होइन । त्यसकारण यो बच्चा मैले नपाए अज्ञात जंगलमा छोडिदिनू भन्नु र मैले राजधानी नपाए संघीयता चाहिएन भन्नुमा के फरक छ ? संघीयता चाहनेले यस्तमा वाहियात माग राखेर आम हडतालको घोषणा नै गर्दैन ।लोकसेवा आयोगको परीक्षा दिन जम्मा भएका सय जना महिला होटलमा बस्ने कोठा नपाएर सडकको पेटी र चौतारामा रात बिताउन बाध्य हुने ठाउँका साथीहरू कसरी प्रदेशको राजधानी माग्नु हुन्छ ? जहाँ १५ दिन बस्दा धारामा पानी नआएर बोतलको पानी किनेर मुख धुनुपर्छ, त्यहाँका साथीहरूलाई राजधानी नभए, आम हडताल भन्नु हुन्छ, त्यो कति जायज होला ? राजधानी हुनु मात्रै सम्पन्नता होइन । जस्तै केही राजधानी बनाउन सकिन्छ : औद्योगिक राजधानी, आर्थिक समृद्धिको राजधानी, व्यापारिक राजधानी, कृषिउपज राजधानी, जलस्रोतको राजधानी, पर्यटकीय राजधानी, सुन्तलाजुनारको राजधानी, चियाकफीको राजधानी, पशुपालनदुग्ध उत्पादनको राजधानी, घरघरमा घरेलु उद्योगको राजधानी आदि ।जहाँ राजधानी हुन्छ, त्यहाँ केही वेफाइदाहरू छन् । ति पनि बुझौ । केके वेफाइदा हुन्छ त ? प्रदेश सभाको मुख्यमन्त्री र सांसदहरूलाई प्रभावमा पार्न बारम्बारको घेराउ, घण्टौं सडक जाम, ट्राफिक अस्तव्यस्त हुन सक्छ । बन्द हडताल, राजनीतिक दबाब आदिका कारण उद्योग व्यापार धराशायी हुने सम्भावना रहन्छ । घना बस्तीमा कलकारखाना स्थापित नहुने हुँदा रोजगारी घट्दो रूपमा र चोरी, डकैती आदि अपराधजन्य घट्ना बढ्दो रूपमा हुने देखिन्छ । वेश्यावृत्ति, कालो व्यापार, अपराधपूर्ण कारोबार र लागूऔषध दुव्र्यसनीको संख्या पढ्न जान्छ र समाजलाई विकृति विसंगतिमा धकेल्छ । मान्छे मान्छेका बीचमा मानवीय संवेदना हराउँछ र नाता पैसामुखी हुन जान्छ । अशान्त र अराजक सहरमा परिणत हुने, माइकिङ लाउडस्पिकर आदि बारम्बार बजाउनाले शान्तिपूर्ण जीवनयापनमा बाधा आउन सक्छ । त्यसकारण सरकारले अस्थायी प्रदेश राजधानी तोक्दा हामी धेरै हौसिनु पनि आवश्यक छैन र राजधानी नपाउनेले सत्यानास भएको सम्झनु पनि मूर्खता हो ।"
"चोरिएका हुन्, चोरिएका होइनन्","अन्वेषक लैनसिंह बाङ्देलको स्टोलन इमेजेज अफ नेपाल कृतिको नामकामले नेपालको कलासम्पदालाई फेरि पुनर्जीवन दिएको इतिहास त्यति पुरानो भइसकेको छैन । लैनसिंहकै छोरी कला अन्वेषक डाडिना बाङ्देल पनि देशदेशावरमा नेपाली कला, संस्कृति र सभ्यताको व्याख्याता बनी हिंडेकी थिइन् । समयको अन्तरमा डाडिनालाई सुपरभाइजर राखेर पीएचडी अध्यनरत एक जना डेनिस विद्यार्थी उल्रिक जोहेसनले नेपाली कलासम्पदाको विगतआगतमा तरंग ल्याउने काम गरेका छन् । आफ्नो शोधको सिरानीमा स्टोलन इमेजेज अफ नेपाल कृतिलाई राखेर र डाडिना (स्वर्गीय) को मार्गनिर्देशनलाई समातेर उल्रिक अहिले नेपाल आएका छन्, साथमा सन् ५० को दशकमा नेपालबाट युरोप लगिएका ८८ थान मूर्ति, चित्रसहितको रिप्लिका (तस्बिर) लिएर उनी नेपाल आएका छन् ।डेनमार्कको आर्हसस्थित मोज्गार्ड म्युजियमका क्युरेटर उलेरिकले आफ्नो शोध र पेसाको सुविधामा नेपाल विषयक शोधसामग्री भेटेका थिए । कोपनहेगनको नेसनल र आर्हसको मोज्गार्ड म्युजियममा संकलित यी सामग्रीको थप इतिहास र महत्त्व पहिल्याउन उल्रिक यतिखेर काठमाडौं उपत्यकाका विभिन्न मुकाममा प्रदर्शनी गर्दै हिँडिरहेका छन् । अन्वेषक लैनसिंहले भनेजस्तो स्टोलन भनेर दाबीकिटान नगरेरै भए पनि यी सामग्रीको पृष्ठभूमि पहिल्याउन लागिपरेका उल्रिक नेपाली सम्पदाप्रेमी र कलाविद्का लागि रुचिकर नाम बनेका छन् । भारतको बाटो हुँदै नेपाल आएका डेनिस आर्टक्युरेटर वेरर्नर ज्याकोब्सेन सन् १९५७ देखि २ वर्षका लागि काठमाडौंको कालिमाटीमा डेरा लिएर बसेको इतिहास छ, पाटनको ज्यापु समाजमा अर्को प्रदर्शनी तयारीमा जुटेका उल्रिक सुनाउँछन्,त्यही बेला यी दुर्लभ सामग्री नेपालबाट डेनमार्क लगिएको बुझिन्छ । तर, उनका भनाइमा कलासम्पदाका अरू व्याख्याताले भनेजस्तै चोरिएर यी सामग्री लगिएको होइन, बरु उपत्यका आसपासका बासिन्दाले आफैं यी सामग्री ल्याएर निश्चित शुल्कमा बुझाउने गरेको इतिहास उनले शोधका क्रममा पाएका छन् । क्युरेटर वेरर्नर ज्याकोब्सेनसँगै सन् १९५७ मा काठमाडौं आएका एक अमेरिकी अन्वेषकले अहिले डेनमार्कका म्युजियममा संग्रहित नेपाली सम्पदा खरिद गरेर लगिएको बयान दिएका रहेछन् । क्युरेटर ज्याकोब्सेन (सन् १९१४१९७९) आफैं डेनिस कल्चरल इन्स्टिच्युटसँग सम्बद्ध थिए । ज्याकोब्सेन स्वतन्त्र आर्टक्युरेटर थिए जसले डेनमार्कको नेसनल र मोज्गार्ड म्युजियममा कलासम्पदा संकलन गरिदिने जिम्मा पाएका थिए । शोधकर्ता उल्रिक १६ वर्षअघि पहिलो पटक नेपाल आएका थिए । त्यसपछि भिन्न योजनामा जोडिएर ५ पटक नेपाल आइसकेका छन् । पछिल्ला वर्षमा डेनमार्कको आर्हस युनिभर्सिटीको मानवशास्त्र संकायमा नेपालको पारम्परिक कलासम्पदामा पीएचडी गरिरहेका उल्रिकले नसोचेको र अध्ययनका हिसाबमा पनि अद्भुत स्रोतसामग्री फेला पारेका छन् । अद्भुत यस अर्थमा कि बितेका ६० वर्षयता डेनमार्कको म्युजियममा थन्किएका सम्पदा सामग्रीबारे न पुरातत्त्व विभाग जानकार छ, न विषयविद्हरूले यसमा सरोकार राख्न सकेका छन् । आर्टक्युरेटर तथा कला अन्वेषक डाडिनाले २ वर्षअघि डेनमार्कको नेसनल म्युजियममा गरेको भ्रमण क्रम र आफ्ना पीएचडी शोधार्थी विद्यार्थी उल्रिकसँगको सल्लाहमा यी पुरातात्त्विक सामग्रीको रिप्लिका तस्बिर पहिलो पटक नेपालीले देख्न पाएका हुन् । यी ऐतिहासिक सम्पदा घर (नेपाल) फर्काउने पक्षमा लबिइङ गर्नेभन्दा पनि यी सामग्रीको ऐतिहासिक पक्ष, महत्त्व र स्थानविशेष पहिल्याउन म आएको हुँ, उल्रिक उत्साहित थिए प्रदर्शनीमा राखिएकामध्ये भैरवमूर्तिलाई एक स्थानीय बयोवृद्ध बासिन्दाले पाटनको इटुम्बहाल टोलमा धेरै अघि आफूले देखेको जनाएका छन्, यो सोधीखोजीको गम्भीर विषय हो ।आज भइरहेकै सम्पदा जोगाउने र सम्मान गर्ने कुरामा हाम्रा पुरातत्त्व विभाग, अभिलेखालय, संग्रहालय, संस्कृति मन्त्रालय आदि चुकिरहेका बेला शोधकर्ता उल्रिकले घरआँगनमै आएर नेपाली सम्पदाको एउटा इतिहासलाई उधिनेर देखाएका छन् । अन्वेषक लैनसिंहले स्टोलन इमेजेज अफ नेपाल कृतिमा औंल्याएका आधारमा पाटन संग्रहालयबाट हराएको उमामहेश्वरको मूर्ति १८ वर्षपछि पनि घर फिर्ता आएको थियो । लैनसिंहले पुस्तकमा उल्लेख गरेकामध्ये दर्जनौं कलासम्पदा घर फिर्ता भइसकेका छन्, तर यसमा सरोकार राख्ने निकायव्यक्तिको तदारुकता जहिल्यै पनि अपेक्षित छ । यहाँ सम्पदा र इतिहासका नाममा चाहिनेभन्दा नचाहिने इगो को लडाइँ चलिरहेको छ, यो बेला रानीपोखरी वा काष्ठमण्डपको फाइदाकारी योजनामै धेरैजसो सरोकारसम्बद्ध अधिकारी झुत्ती खेलिरहेका भेटिन्छन् । अब कसले डेनर्माकका म्युजियममा फेला परेका नेपाली सम्पदाको इतिहास र ऐतिहासिकता खोजिदिने हो ?एन्थ्रोपोलोजीको सिद्धान्त र कार्यरूपमा विश्वास गर्ने विद्यार्थीका रूपमा मैले जे देखेको छु, त्यही राखिदिएको मात्रै हुँ, शोधकर्ता उल्रिक भन्छन्, यी सामग्रीमा साँच्चै नेपाली कलासंस्कृति र धार्मिक विश्वासको आधारशिला छ भने यसबारे नेपालीबाटै थप खोजबिन हुनुपर्छ । विषयका विज्ञहरू अथवा पुरातत्त्व विभाग र सम्बद्ध निकायले आफ्ना सामग्रीको प्रामाणिकता दाबी गर्न सक्नुपर्छ । यसरी आधारहरू क्रमश: बन्दै गयो भने यी सम्पदाहरू घर फिर्न पनि सक्छन्, होइन भने म मेरो पीएचडीथेसिस पूरा गर्नेछु, अनि चुपै लागेर बस्नेछु ।नभन्दै यसरी हराएका सम्पदाको विषय र सोधखोजको सन्दर्भ निकै अघि बढिसकेका बेला हाम्रो सम्पदाको अधिकारमाथि प्रमाण जुटाउन पुरातत्त्वले किन ढिलाइ गर्ने ? परराष्ट्र मन्त्रालय र डेनमार्कस्थित नेपाली दूतावासले यी दुर्लभ मानिएका ऐतिहासिक सम्पदाबारे थप अध्ययन गर्न किन नसकिरहेका हुन् ? यतिखेर एउटा लैनसिंह बाङ्देल (नेपाली अन्वेषक) ले होइन, कुनै विदेशी शोधार्थीले उसका देशमा थन्किएर बसेका नेपाली (हाम्रा) सामग्रीबारे सचित्र सूचना दिंदै हिँडिरहेको अवस्था छ । अब यी सामग्रीको अवस्थिति र ऐतिहासिकता खोज्ने काम हाम्रो पुरातत्त्व विभागको हो जोसँग यस्तो सोधखोज र अन्वेषणमा आवश्यक स्रोतसामग्री र पहुँचसमेत छ । कतिसम्म भने यिनै डेनिस शोधार्थी उल्रिकले पुरातत्त्व विभागमा गएर डेनमार्कको म्युजियममा भेटिएका ऐतिहासिक सम्पदाबारे धेरैअघि जानकारी दिइसकेका रहेछन् तर हाम्रो पुरातत्त्व भने तैं चुप मै चुपको अवस्थामा छ ।"
भौतिक संसाधन जुटाउँदै प्रदेश,"अमृता अनमोलबुटवल प्रदेश प्रमुखको कार्यालयमा अहिले एक जना मात्रै कर्मचारी छन् । ती हुन्, सचिव सनत दवाडी । अरू कर्मचारीको टुंगो छैन । कर्मचारी नै नभएपछि कार्यालय सञ्चालन र व्यवस्थापनको काम कहाँबाट र कसरी सुरु गर्ने भन्नेमै सचिव दवाडी अल्मलिएका छन् ।यो माथिको कुरा हो । अरू कर्मचारी कहिले आउनुहुन्छ त्यो टुंगो छैन, उनले भने, सम्भवत: साता दिनभित्र अरू कर्मचारी पनि आउनुहुन्छ होला । कार्यालय सञ्चालनमा सचिव एक्लै भएपछि तत्कालका लागि रूपन्देही प्रशासन कार्यालयले २ जना सहयोगी खटाएको छ । प्रदेश मुख्यालयमा के काम गर्नुपर्छ ? ती सहयोगी पनि अनभिज्ञ छन् । सचिव दवाडीले कोही नभएका बेला सहयोगीबाट भए पनि केही सहज भएको बताए । सबै काम र सिकाइ नयाँ छ । अहिले त कसरी अगाडिका काम गर्ने भन्ने छलफलमै छौं, उनले भने, थप कर्मचारी आएपछि मात्रै अरू काम हुनेछन् ।प्रदेश प्रमुखको कार्यालय मात्रै होइन, कर्मचारी नहुँदा प्रदेश सचिवालय व्यवस्थापनमा समेत समस्या भएको छ । शपथ ग्रहण समारोह भएको बसपार्क नजिकको बुटवल उद्योग वाणिज्य संघको भवनलाई प्रदेश सचिवालय तोके पनि अरू काम भएका छैनन् । सचिवालयमा सचिवको नेतृत्वमा करिब २० जना कर्मचारी रहनेछन् । उनीहरू कहिले आउने भन्नेसमेत प्रदेश मुख्यालयलाई थाहा छैन । प्रदेश संसदको पहिलो बैठक बोलाउनुपूर्व नै सचिवालय व्यवस्थापन हुनुपर्छ । शपथ ग्रहणको साताभित्र संसदको पहिलो बैठक बोलाउने योजना बनाएका प्रदेश प्रमुख कर्मचारी नै नआएपछि अलमलमा छन् । कर्मचारी आएपछि मात्रै सचिवालय व्यवस्थापनको काम हुनेछ, सचिव दवाडीले भने, सचिवालय व्यवस्थापन नहुँदै संसदको बैठक बोलाउन मिल्दैन ।आफैं व्यवस्थापनमा जुटे प्रदेश प्रमुख आइतबार पदभार ग्रहण गरेका प्रदेश ५ का प्रमुख उमाकान्त झा कार्यालय व्यवस्थापनको काममा आफैं जुटेका छन् । प्रदेश प्रमुखको कार्यालय स्थापना भए पनि सचिवालयलगायत अन्य मन्त्रालयका कार्यालय कहाँ राख्ने भन्ने टुंगो नलागेपछि उनी आफैं व्यवस्थापनमा सक्रिय भएका हुन् । प्रदेशस्तरीय कार्यालय तोकिएका स्थानमा विषयगत कार्यालयहरू सञ्चालन भएकाले तिनलाई खाली गर्न सकिनेनसकिने बारेमा निश्चित हुन पनि उनी आफैं अघि सरेका हुन् । मंगलबार झा निवासका लागि तोकिएको रामनगरस्थित व्यावसायिक तथा सीप विकास केन्द्रमा पुगे । उहाँ आफैं भवन हेर्न आउनुभयो । कार्यालय खाली गर्न सकिन्छसकिँदैन । कहिलेसम्म खाली हुन्छ भनेर सोध्नुभयो, केन्द्रका प्रमुख बालकृष्ण पौडेलले भने, भवन खाली हुनेनहुने निश्चित हुन आफैं आउनुभएको रहेछ । भवन छोड्न निर्देशन दिएको एक सातामा खाली गर्न सकिने बताएको उनले जनाए । केन्द्रको भवन खाली नहुँदा अहिले प्रदेश प्रमुख झा डिभिजन सडक कार्यालयको गेस्ट हाउसमा बसेका छन् । झाले मंगलबार भवन व्यवस्थापनका लागि खटेको सरकारी टोलीसित पनि रायसुझाव लिए । उनीहरूबाट मन्त्रालय राख्ने भवनका बारेमा टुंगो लागे नलागेको र प्रगतिका बारेमा बुझेका हुन् । छिटोभन्दा छिटो कार्यालय व्यवस्थापन गर्नुपर्नेछ, प्रमुख झाले भने, मन्त्रालय गठन हुनुभन्दा पहिल्यै कार्यालय व्यवस्थापन भइसक्नुपर्छ । यसैले आफैं अघि सरेको हुँ ।"
माघ २१ मा पहिलो बैठक,"धनगढी प्रदेश ७ को पहिलो बैठक माघ २१ गते बस्ने भएको छ । त्यसअघि नै मुख्यमन्त्री कार्यालय, मन्त्रालय र प्रादेशिक कार्यालयका लागि आवश्यक भवन र भौतिक पूर्वाधारको तयारी भइरहेको छ । प्रदेशसभा सचिवालयका कर्मचारी आइपुगेपछि आवश्यक काम अगाडि बढ्छ, क्षेत्रीय प्रशासक लक्ष्मीराम पौड्यालले भने, प्रदेशसभाको पहिलो बैठक माघ २१ गते बस्ने तय भइसकेको छ । प्रदेशसभा सचिवालयमा कति कर्मचारी हुने भन्ने स्पष्ट भइसकेको छैन । केन्द्रबाट खटिएका कर्मचारी आइसकेपछि अन्य व्यवस्थापन गरिने क्षेत्रीय प्रशासक पौड्यालले बताए । जिल्ला समन्वय समितिको सभाकक्षलाई अहिले प्रदेशसभाका लागि प्रयोग गरिने र सचिवालय पनि जिल्ला समन्वय समितिकै कार्यालयमा रहने गरी तयारी गरिएको छ । सभामुखको कार्यालय पनि सँगै हुन्छ, क्षेत्रीय प्रशासक पौड्यालले भने, राष्ट्रिय सभा निर्वाचनपछि मात्र सरकार गठन प्रक्रिया अगाडि बढ्न सक्छ । बैठकअगावै मुख्यमन्त्री कार्यालय, मन्त्रालय र प्रदेशसभा सचिवालयसहित अन्य आवश्यक कार्यालयका लागि भौतिक व्यवस्थापनको काम सुरु गरिएको कैलालीका प्रमुख जिल्ला अधिकारी गोविन्द रिजालले बताए । मुख्यमन्त्री कार्यालयका लागि धनगढी रातोपुल नजिक यातायात कार्यालयको नवनिर्मित भवनमा तयारी भइरहेको छ भने अन्य मन्त्रालय र कार्यालयका लागि भवन व्यवस्थापन गर्ने काम मंगलबार दखि सुरु गरिने पनि प्रजिअ रिजालले जानकारी दिए । विषयगत कार्यालयका भवन र आवासलाई नै अहिले मन्त्रालय रहने गरी व्यवस्थापन गरिने तयारी भइरहेको छ । सुरक्षाका दृष्टकोणले पनि सहज हुने सरकारी कार्यालयहरूलाई मन्त्रालय र मन्त्रीहरूको आवासका रूपमा प्रयोग गर्ने तयारी गरिएको छ ।"
कार्यालय खोज्न भ्याइनभ्याइ,"सुर्खेत वीरेन्द्रनगरस्थित क्षेत्रीय प्रशासन कार्यालयमा चहलपहल बढेको छ । कर्मचारी प्रदेश संरचना व्यवस्थापन र अन्तरकार्यालय समन्वयमै व्यस्त छन् । बिदाका दिनसमेत उनीहरूको खटनपटन उस्तै छ । सरकारले प्रदेशको अस्थायी मुकाम र प्रदेश प्रमुख तोकेसँगै क्षेत्रीय प्रशासनलाई आवश्यक संरचना व्यवस्थापनमा भ्याइनभ्याइ भएको हो ।क्षेत्रीयस्तरका संरचनाहरू छन् । प्रदेश सरकारका लागि ती संरचनाहरूलाई व्यवस्थापन गर्नुपर्नेछ, क्षेत्रीय प्रशासक सुरेश प्रधानले भने, प्रधानमन्त्री तथा मन्त्रिपरिषद् कार्यालयको प्रतिनिधिका रूपमा प्रदेश संरचना व्यवस्थापनमा बढी जिम्मेवारी थपिएको छ । प्रदेश प्रमुखसहित प्रदेश संसद् भवन, सरकारका निकाय, सभामुख लगायतका उच्च पदहरूका लागि कार्यालय तथा आवास व्यवस्थापनमा आफूहरू रातदिन नभनी जुटिरहेको बताए । उनी मंगलबार बिहानैदेखि प्रदेश कार्यालयहरूका लागि सम्भावित संरचनाको स्थलगत अवलोकन गर्नुका साथै सरोकारवालाहरूसँग छलफलमै व्यस्त रहे । सबै काम हतारहतारमै गर्नुपर्ने अवस्था आयो । जेनतेन व्यवस्थापन गर्दै छौं, प्रशासक प्रधानले भने, कतिपय विषयमा नीतिगत निर्णयका लागि प्रधानमन्त्री कार्यालयलाई सिफारिस गरिरहेका छौं । प्रदेश प्रमुखको कार्यालय स्थापना भए पनि आवास र सचिवालयको व्यवस्थापन हुन सकेको छैन । यसले गर्दा क्षेत्रीय प्रशासनलाई कामको चाप बढेको छ । सरकारले सहसचिव भरत ढुंगानालाई प्रदेश प्रमुख कार्यालयको सचिवका रूपमा तोके पनि उनी अझै हाजिर भएका छैनन् । उनी आउन ढिलाइ हुँदा प्रदेश प्रमुखको कार्यालयमा कर्मचारी व्यवस्थापनमा समस्या देखिएको छ । तत्काललाई क्षेत्रीय वन परिसरमा प्रदेश प्रमुखको कार्यालय स्थापना गरिएको छ । क्षेत्रीय वन निर्देशनालय र वन तालिम केन्द्र स्थानान्तरण हुन सकेको छैन । प्रदेश प्रमुख दुर्गाकेशर खनालले आवास तथा कार्यालय व्यवस्थापनमा अझ केही समय लाग्ने बताए । सरकारले प्रदेश प्रमुखको निजी सचिवालयमा १२ तथा कार्यालयमा १३ जना कर्मचारीको दरबन्दी स्वीकृत गरिसकेको छ । प्रदेश प्रमुख खनालले निजी सचिवालय गठनको कुनै तयारी थालेका छैनन् । सचिवालय गठनमा प्रदेश प्रमुखबाट सम्पादन हुनुपर्ने कार्यहरूमा सुस्तता आएको छ । सरकारले प्रदेश संरचनाहरूको मर्मत सुधारका लागि ७ करोड रकम निकासा पठाइसकेको छ । मर्मत सुधार, रङरोगन, सुरक्षा पोस्ट, सचिवालय व्यवस्थापन लगायतमा उक्त बजेट खर्च हुनेछ । क्षेत्रीय प्रशासक प्रधानले स्थानान्तरण हुनुपर्ने कार्यालयलाई कहाँ व्यवस्थापन गर्ने भन्नेबारे छलफल भइरहेको बताए । प्रदेश प्रमुखको आवास तथा कार्यालयका अतिरिक्त प्रदेश संसद् भवन, मुख्यमन्त्री, सभामुख, उपसभामुख र कम्तीमा ७ वटा मन्त्रालयका लागि आवश्यक संरचनाहरूको व्यवस्थापन गर्नुपर्नेछ । मर्मत सुधारका लागि सहरी विकास तथा भवन निर्माण डिभिजनका कर्मचारीहरू खटिएका छन् । संसद् भवन मर्मत, सुधारका लागि काठमाडौंदेखि इन्जिनियरहरूको टोली आएको छ । टोलीले तत्कालै शैक्षिक जनशक्ति तालिम केन्द्रलाई संसद् भवनमा परिणत गर्नेबारे सहरी विकास तथा भवन निर्माण डिभिजन कार्यालयलाई परामर्श दिनेछ । संसदको पहिलो बैठक जिल्ला समन्वय समितिको हलमा बस्नेछ । २० मर्यादापालक खटिनेप्रदेश प्रहरी कार्यालयले मर्यादापालक छनोट र तालिमका लागि आवश्यक गृहकार्य थालेको छ । मर्यादापालकका लागि कम्तीमा ५५ जना प्रहरीलाई तालिम दिने योजना छ । प्रदेश प्रहरी कार्यालयका डीआईजी सुरेशविक्रम शाहले मर्यादापालक, भीभीआईपीका पीएसओलाई छिट्टै तालिम दिन लागेको बताए । तालिमका लागि आन्तरिक तयारी गर्दै छौं । काठमाडौंबाट आएका प्रशिक्षकले उनीहरूलाई तालिम दिनेछन्, डीआईजी शाहले भने, तालिम धेरैलाई दिए पनि खटिने मर्यादापालकको संख्या भने कमै हुनेछ । ४० सदस्य रहेको प्रदेशसभा बैठकमा बढीमा २० जना मर्यादापालक खटाउने तयारी छ ।"
प्रदेश समृद्धिमा जुटौं,"मोरङ (कास) यहाँका स्थानीय बासिन्दाले संघीयता व्यावहारिक रूपमा कार्यान्वयन भएसँगै अब प्रदेशको समृद्धिमा सबैले एक भएर लाग्नुपर्नेमा जोड दिएका छन् ।महेन्द्र मोरङ क्याम्पसका पूर्वक्याम्पस प्रमुख सरोजकुमार चौधरीले गाउँसहरमा बजेट प्राप्तिमा रहेको विभेदकारी व्यवस्था अन्त्य भएको बताए । उनले भने, प्रदेशलाई अलग राखेर स्थानीय तहलाई शक्तिशाली बनाएकाले गाउँसहरको विकास हुन अब समय लाग्दैन । सबैले आआफ्नो ठाउँबाट इमानदार भएर योजना छनोटदेखि विकास निर्माणको कामकाज गराउने र त्यसको गुणस्तरीयताको अनुगमन गरेर स्थानीय तहलाई सघाउने वातावरणको निर्माण गरिनुपर्ने उनको भनाइ छ ।प्राध्यापक इन्दिरा प्रसाईंले मुलुकमा २० वर्षपछि स्थानीयतह जनप्रतिनिधिमय हुनुका साथै स्थानीय सरकार गठन भएकाले विकासको ढोका खुल्नेमा आशावादी भएको बताइन् । स्थानीय तह, प्रदेश र प्रतिनिधिसभा सदस्यको निर्वाचन सम्पन्न भएर सबैको प्रतिनिधित्व भइसकेकाले सबैले अब विकासतर्फ जोड दिनुपर्छ, उनले भनिन्, जनप्रतिनिधिहरूले राजनीतिक दल र आफ्नो व्यक्तिगत स्वार्थभन्दा माथि उठेर काम गर्नुपर्ने आवश्यकता छ ।अब पनि मुलुकमा विकास भएन भने जनताको सपना कहिल्यै पनि पूरा नहुने उनी बताउँछिन् । अहिले सञ्चारको विकाससँगै मुलुक विश्वव्यापीकरण को युगमा प्रबेश गरेकाले अन्य देशको विकास हेरेर पनि जनप्रतिनिधिले आआफ्ना गाउँठाउँको विकास गर्नुपर्ने उनको बुझाइ छ । उनले मुुलुक विकास र समृद्धिको बाटोमा अगाडि बढिसकेकाले यसमा सबै आम नागरिकलाई काँधमा काँध मिलाएर सघाउनुपर्ने बताइन् । अब विरोधको राजनीतिको दिन सकियो, उनले भनिन्, सहमति र सहकार्यको समय आएको छ, सबै मिलेर गाउँठाउँको विकास गर्नपर्छ । उद्योगी महेश जाजुले स्थानीय तहलाई आर्थिक रूपले पनि समृद्ध बनाउनुपर्ने भएकाले आन्तरिक स्रोतको सदुपयोग गरिनुपर्ने बताए ।"
सडक दुर्घटनामा ५ जनाको मृत्यु,"काठमाडौं (कास) मुलुकका विभिन्न स्थानमा भएका सडक दुर्घटनामा पाँच जनाको मृत्यु भएको छ । दुर्घटनामा ३९ जना घाइते भएका छन् । महोत्तरीको जलेश्वर बर्दिवास सडक खण्डमा बाक्लो हुस्सुका कारण भएको दुर्घटनामा चारजनाको मृत्यु भएको छ । रामगोपालपुर८ थलहीमा सोमबार राति ट्रयाक्र दुर्घटना हँुदा एकै गाउँका चार जनाको मृत्यु भएको हो । दुर्घटनामा ७ जना घाइते छन् । मृत्यु हुनेमा रामगोपालपुर७ सहसौलाकी ४५ वर्षीया सावित्रीदेवी मण्डल, ४० वर्षीय सत्येन्द्र साह, १८ वर्षे रामबाबु मण्डल र ६५ वर्षीया मनती देवी रहेको जिल्ला ट्राफिक कार्यालय बर्दिवासले जनाएको छ । सिन्धुलीको हतपतेस्थित लङगुरखोला महादेवको दर्शन गरी महोत्तरीको टिकुलिया बजारतर्फ फर्कंदै गरेको ज१त ३५१६ नम्बरको ट्रयाक्टर राति १० बजेतिर सडकदेखि करिब १८ फिटमुनि खसेको थियो । ट्रयाक्टरमा सबै बोलबम तीर्थयात्री थिए । रामगोपालपुर ट्राफिक प्रमुख श्याम माझीले जनाएअनुसार बाक्लो हुस्सुका कारण चालकले बाटो नदेख्दा रङ साइड मोडिएर ट्रयाक्टर सडकमुनि खाल्डोमा खसेको थियो । अँध्यारोका कारण घटनास्थल पुगेको प्रहरीलाई घाइतेको उद्धार गर्न हम्मे परेको थियो । यसै गरी पूर्वी नवलपरासी र तनहुँमा मंगलबार भएका सवारी दुर्घटनामा एक जनाको मृत्यु भएको छ भने ३२ जना घाइते भएका छन् । कपिलवस्तुबाट काठमाडौं जाँदै गरेको लु१ख ९९५५ नम्बरको बसले पूर्वी नवलपरासीको देवचुली१५ लोकाहा पुल नजिकै ठक्कर दिँदा ७२ वर्षीय पैदल यात्री काजीबहादुर पाण्डेको मृत्यु भएको छ । सुर्खेतबाट काठमाडौं गइरहेको ना५ख ८७३ नम्बरको बस गैंडाकोट११ पितौलीमा अनियन्त्रित भइ पल्टिँदा २७ यात्रु घाइते भएका छन् । यस्तै तनहुँमा शुक्लगण्डकी३ बन्केवाबाट दुलेगौंडा जाँदै गरेको ग१ख ६८५३ नम्बरको बस सडकबाट करिब ३० फिट तल खस्दा ५ यात्रु घाइते भएको प्रहरीले जनाएको छ ।"
तारादेवीको सम्झना,"काठमाडौं स्वरकिन्नरीका रूपमा चिनिने तारादेवी बितेको बाह्र वर्ष भइसक्यो । यतिन्जेल उनको सम्झनामा कुनै पनि उल्लेख्य कार्यक्रम भएनन् । प्रशस्त कालजयी गीत दिएकी उनलाई उल्टै अनेक आपेक्ष लगाइयो । कतिले राजावादी भने, रेडियो नेपालको जागिरबाट निकालियो, जीवनको उत्तराद्र्धमा दु:ख झेल्दासमेत वास्ता गरिएन । राजधानीमा मंगलबार सम्झनामा तारादेवी समारोहमा स्रष्टाहरूले गायिकाको सही मूल्यांकन र उनको योगदानको कदर हुनुपर्ने बताए । कतिले उनीसँगका सम्झना साझा गरे । आस्था कला केन्द्रका कलाकारले फूलको थुँगा गीतमा तारादेवीको जीवन मन छुने किसिमले देखाए । यो सबै हेरेपछि तारादेवीकी छोरी चारु श्रेष्ठ निकै भावुक बनिन् । त्यहीबीच काठमाडौं महानगरपालिकाका मेयर विद्यासुन्दर शाक्यले तारादेवीप्रति सम्मान प्रकट गरे । आयोजक तारादेवी स्मृति प्रतिष्ठानलाई अक्षय कोषका लागि १० लाख रुपैयाँ दिने घोषणासमेत गरे ।चलचित्र विकास बोर्डको हलमा आयोजित समारोहमा एक दर्जन गायकगायिकाले तारादेवीका गीत गाउँदै उनको याद ताजा बनाइदिए । सांगीतिक प्रस्तुतिको शुभारम्भ शुभकामनाभरि गीतमार्फत भयो । त्यसपछि संगीता राना प्रधान, श्रेयशी चेम्जोङ, सरिता शाही, अनामिका सिंहमदन मगर, मेघा कार्की, निकिता घिमिरे, सरला बीसी, निराशोवरीसुजन, शर्मिला थापा, प्रथा धमला र गीता पाण्डेले तारादेवीका गीत गाए । उनीहरूले फूलको थुँगा, उकाली ओरालीहरूमा, फूलैफूलको मौसम, लुकूँलुकूँ लाग्यो, तिम्लाई हाँसेर बिदा, ए कान्छा ठट्टैमा लगायत सुनाए । वरिष्ठ गायिका ज्ञानु राणाले साँघुरीवारि गाइन् ।प्रतिष्ठान अध्यक्ष दीपक केसीले स्रष्टा र कलाकारको सम्मान नगरीकन देश र देशवासीको सम्मान नहुने बताए । स्वरसम्राट् नारायणगोपाललाई राष्ट्रिय सम्मान दिलाउन हामीले नै पहल गरेका थियौं, उनले भने, तारादेवीको महत्त्व राष्ट्रलाई बुझाउन पनि हामी नै लागिपरेका छौं, आज नभए भोलि अवश्य सफल हुनेछौँ ।समारोहमा तारादेवीबारे विभिन्न स्रष्टा र संगीतकर्मी लगायतका धारणा समेटिएको भिडियो पनि प्रदर्शन गरिएको थियो । त्यसमा राष्ट्रकवि माधवप्रसाद घिमिरेले भनेका थिए, मेरा गीत गाउने गायिकाहरूमध्ये म सर्वप्रथम तारादेवीको नाम सम्झन्छु । उनले जेजति गाइन्, सबै आत्माले गाइन् ।२०२२ मा तारादेवी र शिवबहादुर श्रेष्ठको विवाहमा समेत सरिक भएका गीतकार यादव खरेलले चाहिँ तारादेवीलाई सरस्वतीकी छोरी भन्न रुचाए । उनले आफूहरू रेडियो नेपालमा सँगै काम गरेको बताए । तारादेवीले गाएजस्ता लामो आयु भएका गीत अरू नेपाली गायिकाबाट आएको छैन, उनले भने, उहाँका सिर्जनाहरू दोस्रो, तेस्रो पुस्ताले पनि स्वीकार गरेका छन्, हराएर गएका छैनन् । तर, जीवनको अन्तिम पलमा उहाँले धेरै दु:ख पाउनुभयो । बोल्न नसक्ने हुनुभयो, ह्विलचेयरमा हिँड्नुपर्ने भयो ।समारोहमा वरिष्ठ गीतकार किरण खरेल, वरिष्ठ चलचित्रकर्मीहरू चैत्यदेवी, भुवन चन्द र वसुन्धरा भुसाल, प्रतिनिधिसभा सदस्य तथा प्रतिष्ठानका सल्लाहकार रामवीर मानन्धर र महासचिव शोभन सैंजूलगायतको उपस्थिति थियो ।"
अमेरिकी संघीय सरकार खुल्यो,"न्युयोर्क (कास) तीन दिनदेखि बन्द रहेको अमेरिकी संघीय सरकार सोमबार रातिबाट खुलेको छ । अमेरिकी कंग्रेसको माथिल्लो सदन सिनेटमा दुवै पार्टीबीच समझदारीसँगै छोटो समयका लागि खर्चसम्बन्धी प्रस्तावित बजेट पारित भएपछि सरकार खुलेको हो । सोमबारको मतदानमा ८१ सिनेटरले बजेटको पक्षमा मतदान गरेका थिए भने १८ जना विपक्षमा उभिए । तल्लो सदनले पछि लगत्तै त्यसलाई भारी मतले अनुमोदन गरेको थियो । सोमबार राति नै राष्ट्रपति डोनाल्ड ट्रम्पले विधेयकमा हस्ताक्षर गरेपछि औपचारिक रूपमा सरकार खुलेको घोषणा गरिएको छ ।सरकार खुलेसँगै अमेरिकी राष्ट्रपति डोनाल्ड टम्पले आफूले जितेको र डेमोक्रयाटहरू समाप्त भएको प्रतिक्रिया दिएका छन् । ट्रम्पले जारी गरेको विज्ञप्तिमा उल्लेख छ, अन्तत: डेमोक्रयाटहरू होसमा आएकोमा म खुसी छु । उनले आप्रवासन सम्बन्धमा दीर्घकालीन सम्झौता गर्न सकिने बताएका छन् । तर ट्रम्पले त्यस्तो सम्झौता देशको हितमा हुनेमा आफूलाई विश्वस्त पार्नुपर्नेमा जोड दिएका छन् । तर, डेमोक्रयाटहरूले सर्तसहित बजेट विधेयक पारित गरेको दाबी गरेका छन् । उनीहरूले आप्रवासनसम्बन्धी मुद्दालाई रिपब्लिकनहरूले सम्बोधन गर्न तयार भएकाले विधेयक पारित गरेको बताएका छन् । सिनेटका डेमोक्रयाट नेता म्याक कोनेले आफूहरू आप्रवासन नीतिमा रिपब्लिकनसँग वार्ता गर्नका लागि खर्च विधेयक पारित गर्ने सहमतिमा पुगेको बताए । उनले पार्टी नेतृत्वसमक्ष ड्रिमर लगायतका विषयमा सहमति खोजिने वचनबद्धता व्यक्त गरेका छन् । यसअघि, रिपब्लिकनहरूले संघीय सरकार बन्द रहेको अवस्थामा कुनै पनि विषयमा सम्झौता हुने सम्भावना नकारेका थिए । सन् २०२० मा हुने राष्ट्रपतीय निर्वाचनका डेमोक्रयाटिक पार्टीका सम्भावित उम्मेदवारहरू एलिजाबेथ वारेन, क्रिस्टेन गिली ब्रान्ड, कोरी बुकर, बर्नी स्यान्डर्स र कमला हरिशले भने विधेयकको विपक्षमा मतदान गरेका थिए । क्यालिफोर्नियाका सिनेटर डियाने फेन्सटिनले ड्रिमर्स लाई समर्थन गर्नेमा रिपब्लिकन गम्भीर नभएको दाबी गर्दै विधेयक पारित भएकोमा आफू निराश बनको बताइन् । डेमोक्रयाट सांसद लुइस गुटिएरेजले ट्रम्पको प्रतिक्रियामाथि समर्थन जनाउँदै डेमोक्रयाटहरू चुकेको बताए । बाल्यकालमा अमेरिका ल्याइएका ८ लाख ड्रिमर हरूको आप्रवासी वैधानिकताका विषयमा दबाबस्वरूप संघीय सरकार शनिबार बिहानदेखि सटडाउन भएको थियो । यद्यपि सो विषयमा भने कुनै सहमति भएको छैन । राजनीतिक विश्लेषकहरूले डेमोक्रयाटिक पार्टीले सरकार बन्द हुनुको अपजस झेल्न नसकेको र ड्रिमर हरूका विषयमा कुनै सम्बोधन नभएको स्थितिमा पछाडि हटेको टिप्पणी गरेका छन् । डेमोक्रयाटिक पार्टीले ट्रम्प प्रशासनसमक्ष मुख्यत: ड्रिमर हरूलाई आप्रवासी हैसियत प्रदान गर्दै आएको डिफर्ड एक्सन फर चाइल्डहुड एराइभल (डाका) को म्याद बढाइनुपर्ने दबाब दिँदै आइरहेको छ ।"
अमेरिकालाई टर्कीको चेतावनी,"अंकारा (बीबीसी) टर्कीले सिरियाको कुर्दिस लडाकु समूह वाईपीजीलाई समर्थन नगर्न अमेरिकालाई चेतावनी दिएको छ । गत शनिबारदेखि सिरियास्थित कुर्दिसविरुद्धको कारबाही तीव्र पारेको टर्कीले उनीहरूको समर्थन नगर्न पहिलो पटक अमेरिकालाई आग्रह गरेको हो । राष्ट्रपति रेसेप तैयप एर्दोगानको कार्यालयका प्रवक्ताले कुर्दिस लडाकुले अमेरिकी हतियार प्रयोग गरेर टर्कीको कारबाहीको सामना गरिरहेको बताए । प्रवक्ता इब्राहिम कलिनले भने, सिरियासँगको हाम्रो सीमा क्षेत्रमा कुर्दिस्तान वर्कर्स पार्टी (पीकेके) ले एउटा राज्यको जस्तै संरचना खडा गर्न अमेरिकाले गरेको समर्थन हामीलाई सहय हुँदैन । सिरियाको अफ्रिन क्षेत्रमा वाईपीजी केन्द्रित आक्रमण गरिरहेको टर्कीले उसलाई आतंकवादी समूह बताउने गरेको छ । उसका अनुसार वाईपीजीअनुसार पीकेकेको विस्तारित संगठन भएको दाबी गर्दै आएको छ । तर वाईपीजीले कुर्दिस्तान वर्कर्स पार्टीसँग कुनै सांगठनिक सम्बन्ध नरहेको बताउँदै आएको छ । इस्लामिक स्टेटविरुद्धको कारबाहीमा अमेरिकाको एउटा महत्त्वपूर्ण साझेदार रहेको वाईपीजीले उत्तरपूर्वी सिरियाका अधिकांश क्षेत्रमा नियन्त्रण कायम गरेको छ ।"
अमेरिकामा भूकम्पपछि सुनामीको चेतावनी,"अलास्का (सीएनएन) अमेरिकाको उत्तरी राज्य अलास्कामा मंगलबार ७९ म्याग्निच्युडको शक्तिशाली भूकम्प गएपछि सुनामीको चेतावनी जारी गरिएको छ । अमेरिकी भूगर्भ विभाग (यूएसजीएस) ले भूकम्पका कारण सुनामी आउन सक्ने बताउँदै अमेरिकाको पश्चिमी सामुद्रिक क्षेत्र तथा हवाई क्षेत्रमा सुनामीको सम्भावित प्रभावबाट जोगिन नागरिकलाई विशेष सावधानी अपनाउन भनेको छ । अलास्काको कोडियाक क्षेत्रबाट ३ सय किलोमिटर दक्षिणपूर्वमा सामुद्रिक सतहबाट करिब १० किलोमिटर गहिराइमा केन्द्रबिन्दु बनाएर भूकम्प गएको विभागले जनाएको छ । उत्तरपश्चिमी प्यासिफिक सुनामी सचेतना केन्द्रले पनि भूकम्पपछिको प्रारम्भिक अनुसन्धानपछि भूकम्प प्रभावित क्षेत्रमा खतरनाक तथा विशाल सुनामीका छाल आउने बताएको छ । अमेरिकी राष्ट्रिय मौसम सेवाका अनुसार करिब एक फिटको सुनामीको छाल उत्पन्न भइसकेको छ । मौसम सेवाले कोडियाक, सेवार्ड, ओल्ड हार्वर, सिटा र याकुटाट क्षेत्रमा सुनामीको खतरा रहेको छ ।"
जापानको हिमपहिरोले एक मारिए,टोकियो (बीबीसी) जापानको मध्यक्षेत्रमा गएको हिमपहिरोमा परी १ जना सैनिकको मृत्यु भएको छ । अधिकारीहरूका अनुसार उक्त क्षेत्रमा अभ्यास गरिरहेका ६ सैनिकमध्ये एक जनाको मृत्यु भएको हो । अधिकारीहरूले गुन्मा प्रान्तको कुसाट्सुनजिकै भएको घटनामा कम्तीमा ११ जना घाइते भएको जनाएका छन् । घाइतेमध्ये अधिकांशको स्थिति चिन्ताजनक छ । हिमपहिरो ज्वालामुखीका कारण गएको आशंका गरिएको छ । तर अधिकारीहरूले कारणबारे छानबिन भइरहेको बताएका छन् । सञ्चारमाध्यमले घटनास्थलबाट सयौं मानिसलाई उद्धार गरिएको उल्लेख गरेका छ । जापानको जलवायु संस्थाले विस्फोटका कारण हिमपहिरो गएको हो वा हैन भन्ने पुष्टि हुन बाँकी रहेको जनाएको छ । संस्थाले अन्य विस्फोटसमेत हुने आशंका व्यक्त गर्दै हिमाल नचढ्न चेतावनी दिएको छ । जापानका सञ्चारमाध्यमले चट्टान हावामा उडिरहेका भिडियो सामग्री प्रसारण गरेका छन् । ज्वालामुखी विस्फोटबाट निस्किएको अवशेष हिमालभन्दा १ किलोमिटरभन्दा तलसम्म झरेका छन् ।
जग्गा खरिदमा अनियमितता छ,"काठमाडौं अख्तियार दुरुपयोग अनुसन्धान आयोगले नेपाल आयल निगमको जग्गा खरिद प्रकरणमा अनियमितता भएको प्रारम्भिक निष्कर्ष निकालेको छ । आयोग स्रोतका अनुसार अनियमितताको निष्कर्षसँगै सुरु भएको विस्तृत अनुसन्धानमा जग्गा खरिदमा संलग्न अधिकारीहरूलगायतसँग बयान लिन थालिएको छ । जग्गा खरिदमा प्रत्यक्ष जोडिएका पदाधिकारीहरूसहित निगमका सबैजसो निर्देशकसँग बयान र कागज भइसकेको छ, स्रोतले भन्यो, त्यसै क्रममा मंगलबारदेखि कार्यकारी निर्देशक गोपाल खड्कासँग बयान लिन थालिएको छ । स्रोतका अनुसार खड्कासँगको बयान बुधबारसमेत जारी रहनेछ । त्यसपछि निगम सञ्चालक समितिका सबै पदाधिकारी बयानमा तानिनेछन् । अख्तियार स्रोतका अनुसार तत्कालीन आपूर्ति सचिव एवं निगम सञ्चालक समितिका अध्यक्ष प्रेमकुमार राई, आपूर्ति मन्त्रालयका उपसचिव कोमलबहादुर खत्री, गुणस्तर विभागका महानिर्देशक विश्वबाबु पुडासैनी र आपूर्ति विभागका पूर्वमहानिर्देशक गोकुल धितालसँग पनि बयान लिने तयारी भएको छ । उनीहरू सबै निगमको बोर्डमा थिए । जग्गा खरिदमा तत्कालीन आपूर्तिमन्त्री दीपक बोहराले निगम पदाधिकारीलाई चर्को दबाब दिएका थिए । उनीसमेत छानबिनमा तानिन सक्ने स्रोतको दाबी छ । तर, उनका बारे अख्तियारले कुनै योजना बनाइसकेको छैन । स्रोतका अनुसार अख्तियारले निगमका निमित्त नायब कार्यकारी निर्देशक सुशील भट्टराई, प्रबन्धक रविनकुमार शर्मा, प्रशासन प्रमुख विशाल ओझा र प्रबन्धक विजयराज सत्याललगायतसँग बयान लिइसकेको छ । भट्टराई जग्गा खरिद उपसमितिका संयोजक थिए भने शर्मा थानकोट डिपोमा भएको अनियमितता प्रकरणमा समेत मुछिएका व्यक्ति हुन् । जग्गा खरिद विवाद बढेपछि सत्यालले राजीनामा दिएका थिए ।अख्तियार प्रवक्ता पदमप्रसाद पाण्डेले विस्तृत अनुसन्धानकै क्रममा निगमका पदाधिकारीहरूसँग बयान लिइएको बताए । उनले भने, बयानलगायत प्रमाण बुझ्ने काम भएको हो, अरू विवरण पछि खुल्दै जाला । अनुसन्धानरत विषय भएकाले थप विषयवस्तु सम्बन्धित अनुसन्धान अधिकृतलाई मात्रै जानकारी हुने उनले बताए । सरकारले निलम्बन गरे पनि सर्वोच्च अदालतको अन्तरिम आदेशका कारण मन्त्रालय तानिएका कार्यकारी निर्देशक गोपाल खड्का हाजिरसमेत भएका छैनन् । अनियमिततामा मुछिएका भट्टराईलाई नै सरकारले निगमको कार्यबाहक प्रमुखको जिम्मेवारी दिएको छ ।आधा दर्जन संसदीय समितिको अध्ययन प्रतिवेदन, निर्णय र निर्देशनहरूको एकमुष्ठ अध्ययन गरिरहेको अनुसन्धान टोलीका अनुसार जग्गा खरिदका क्रममा भएको वास्तविक कारोबार र सरकारी कागजातमा उल्लिखित विवरणबीच कुनै तालमेल छैन । स्थलगत अनुसन्धान र मुचुल्कासमेत तयार गरेको टोलीले यही विवरण अख्तियार पदाधिकारीहरूलाई ब्रिफिङका क्रममा सुनाएको थियो । मालपोतको लिखत र निगमको कागजात हेर्दा एउटै विवरण छ, कागजातमा तलमाथि गरिएको छैन, अख्तियार स्रोतले भन्यो, तर, जग्गाधनीले त्यसको आधा रकमसमेत हात पारेनन्, बिचौलिया प्रयोग गरेको स्पष्टै देखिन्छ । यही विषयलाई मुख्य आधार बनाएर विस्तृत अनुसन्धान प्रतिवेदन तयार हुँदै गरेको स्रोतले बतायो । अख्तियारको टोलीले पनि स्थलगत अध्ययनका क्रममा जग्गाधनीहरूसँग छलफल गरेको थियो । गत भदौ दोस्रो साता संसद्को उद्योग वाणिज्य तथा उपभोक्ता हित सम्बन्ध समितिको स्थलगत अवलोकन र आयल निगम स्रोतबाट कान्तिपुरलाई प्राप्त तथ्य विश्लेषण गर्दा निगमको जग्गा खरिदमा कम्तीमा १ अर्ब २६ करोड रुपैयाँभन्दा बढी अनियमितता भएको भेटिएको थियो । निगमले झापा, सर्लाही, चितवन र रूपन्देहीमा गरेको जग्गा खरिदका क्रममा तयार भएको फाइल अध्ययन गर्दा जग्गा दलाल प्रयोग गरी प्रचलित मूल्यको तुलनामा महँगोमा खरिद गरेको पुष्टि भएको हो । अनियमितताको आकार डेढ अर्ब हाराहारी पुग्ने अध्ययनमा संलग्न सांसदहरूले बताएका थिए । निगमले चार ठाउँको जग्गा खरिदमा २ अर्ब ३४ करोड रुपैयाँ खर्चेको थियो । खरिदको आधा रकम दुरुपयोग भएको समितिको निष्कर्ष थियो । अध्ययनअनुसार कम्तीमा पनि झापामा ४१ करोड, सर्लाहीमा १८ करोड, चितवनमा साढे २८ करोडभन्दा बढी र रूपन्देहीमा साढे ३८ करोड रुपैयाँ अनियमितता भएको भेटिन्छ । जग्गा खरिदको फाइल, तत्कालीन संसदको उद्योग वाणिज्य तथा उपभोक्ता हित सम्बन्ध समितिको स्थलगत अवलोकन र आयल निगम स्रोतबाट कान्तिपुरलाई प्राप्त तथ्य विश्लेषण गर्दा यो अनियमितता खुल्छ । खरिदका क्रममा जग्गा दलालले तिरेको अधिकतम रकमका आधारमा हिसाब निकालिएकाले वास्तविक अनियमितताको ग्राफ दुई अर्बभन्दा ठूलो हुने देखिन्छ ।निगम उच्च स्रोतबाट प्राप्त विवरणअनुसार १ सय २७ जनाले निगमलाई जग्गा बेचेका हुन् । केहीको जग्गा एकभन्दा बढी ठाउँमा रहेकाले २ सय ४६ कित्ता जग्गा किनबेच भएको देखिन्छ । किसानहरूसाथ एकमुष्ठ अधिकृत वारेसनामा गराएर जग्गा खरिद भएको हो । कुनै व्यक्तिले अर्को व्यक्तिलाई अधिकृत वारेसनामा दिएर पठाएपछि उसले आफैं दर तय गरी जग्गा बिक्रीको अधिकार राख्छ । निगमले जग्गा खरिद गर्न गठन गरेको टिमले कुनै पनि ठाउँमा २३ भन्दा बढी बोलपत्र दर्ता गरेको छैन । त्यसमध्ये केही ठाउँमा त्रुटिका कारण बोलपत्र रद्द भएका छन् । चितवनमा दुईजना जग्गाधनीले दर्ता गरेकै बोलपत्रका आधारमा खरिद गरिएको छ ।"
एनआरएनएद्वारा १० अर्बको पूर्वाधार कोष घोषणा,"लन्डन गैरआवासीय नेपाली संघ (एनआरएनए) ले १० अर्ब रुपैयाँको पूर्वाधार विकास कोष स्थापना गर्ने भएको छ । सोमबार बेलायतको अल्डरसटमा आयोजित एक कार्यक्रममा एनआरएनए अध्यक्ष भवन भट्टले उक्त घोषणा गरेका हुन् । भट्टले उक्त लगानी कोषमा निश्चित अंश वैदेशिक रोजगारमा जाने नेपालीको सुरक्षा सुनिश्चित गरिने जनाउँदै कोषमा आफ्नो क्षमताअनुसारको लगानी गर्न सबै गैरआवासीय नेपालीहरूलाई आह्वान गरेका छन् । उनले वैदेशिक रोजगारमा गएका र सानास्तरका लगानी गर्ने गैरआवासीय नेपालीहरूलाई पनि सहभागी गराउन आवश्यक रहेको जनाउँदै भनेका छन्, यसका लागि नयाँ स्थापना हुन लागेको कम्पनी आईपीओमा जान आवश्यक छ । कम्पनी स्थापना भएर स्रोत संकलन गरी लगानी गर्न सुरु गरेलगत्तै आईपीओमा जान पाउने व्यवस्था गर्न हामी नेपाल सरकारलाई अनुरोध गर्दछौं । कोषबारे नेपाल सरकार र सरोकारवाला पक्षहरूसँग आवश्यक छलफलपछि प्रारम्भिक अवधारणापत्र तयार गरी विभिन्न राष्ट्रिय समन्वय परिषदहरूमा छलफलको चरणमा रहेको संघले जनाएको छ । संघले स्थापना कालदेखि नै यस्ताखाले कोषको घोषणा गर्दै आइरहेको छ । यसअघि ३५ देशका ८३५ लगानीकर्ताको सहभागितामा स्थापित एनआरएन इन्भेस्टमेन्ट कम्पनी ले नेपालको निजी क्षेत्रको साझेदारीमा लमजुङको दोर्दी खोलामा २७ मेगावाट जलविद्युत् परियोजना निर्माण कार्य सम्पन्न गर्न लागेको छ । कार्यक्रमका प्रमुख अतिथि नेपाल राष्ट्र बैंकका गभर्नर चिरञ्जीवी नेपालले एनआरएनएको उक्त घोषणाको स्वागत गर्दै यसमा सरकारको उपस्थिति रहने आश्वासन दिए । वैदेशिक लगानीका लागि उदार अर्थव्यवस्था र स्थिर सरकार आवश्यक छ, गर्भनर नेपालले भने, अब नेपालमा अलमलिनुपर्ने केही छैन । अबको बाटो आर्थिक विकासको हो । गभर्नर नेपालले अब एक डेढ महिनाभित्र नेपालमा २० अर्ब रुपैयाँ चुक्ता पुँजीको पूर्वाधार बैंक सञ्चालन हुन लागेको समेत जानकारी दिए । एनआरएनएको उक्त कोष घोषणालाई विशेष अतिथि बेलायतका लागि नेपालका राजदूत दुर्गाबहादुर सुवेदीले ऐतिहासिक, दूरगामी र महत्त्वपूर्ण घोषणा भएको बताए । राजदूतले नेपालमा राजनीतिक उपलब्धि संस्थागत भएको र आर्थिक समृद्धिको सुनिश्चितता गर्ने दिशामा देश अग्रसर भएकाले देशलाई गाली नगरी लगानी गर्न आह्वान गरे । नेपाल सरकारले लगानीमैत्री वातावरण सिर्जना गर्नेमा आश्वस्त पार्दै राजदूतले लगानीका लागि कर्मचारीतन्त्रको कुनै अवरोध नरहनेसमेत दाबी गरे । उक्त अन्तरक्रियामा नेपाल उद्योग वाणिज्य महासंघका उपाध्यक्ष तथा ग्लोबल आईएमई बैंकका अध्यक्ष चन्द्र ढकाल, गैरआवासीय नेपाली संघका केन्द्रीय उपाध्यक्षद्वय कुमार पन्त र कुल आचार्य, एनआरएनए यूके अध्यक्ष योगकुमार फगामीलगायतले आफ्नो धारणा राखेको थिए । एनआरएनए संरक्षक जीवा लामिछानेले स्काइपमार्फत मन्तव्य दिए । कार्यक्रममा युरोप र जापानलगायतका देशहरूबाट समेत गैरआवासीय नेपालीहरूको सहभागिता थियो ।"
सेयर भर्न झन् सजिलो,"नेप्से १४ सय तलकाठमाडौं (कास) पछिल्ला दिनहरूमा लगातार घटिरहेको नेप्से मंगलबार १ हजार ४ सय तल ओर्लेको छ । उक्त दिन सेयर कारोबार मापक नेप्से परिसूचक ९०५ अंकले घटेर १ हजार ३ सय ९३०४ विन्दुमा ओर्लेको छ । योसँगै नेप्से २३ दिन अघिको तहमा ओर्लेको हो । गत पुस १६ गते नेप्से परिसूचक १ हजार ३ सय ९०५८ विन्दुमा थियो । त्यसपछि बढ्न थालेको नेप्से पुस अन्तिम सातासम्म १ हजार ४ सय ५६०७ विन्दुको उच्च तहमा पुगेको थियो । त्यो (पछिल्लो उच्च तह) विन्दुबाट ओरालो लागेको नेप्से मंगलबारसम्म आइपुग्दा १ हजार ३ सय ९० नजिक झरेको हो । उक्त दिन कारोबार सुरु भएदेखि ओरालो लागेको बजार अन्त्यसम्म थामिएको थिएन । यद्यपि कारोबार सुरु भएको एक घण्टापछि गिरावटको दर भने साँघुरिएको थियो । त्यसपछि सम्हालिँदै अघि बढेको नेप्से अन्तिम समयमा उच्च दरले बढेर बन्द भएको थियो । करिब ३ हजार ८ सय कारोबारबाट १ सय ५५ कम्पनीका ८ लाख २८ हजार ७ सय ७ कित्ता सेयर किनबेच भए । ती किनबेचबाट ३२ करोड २७ लाख बराबरको सेयर कारोबार भएको छ । योसँगै बजार पुँजीकरण पनि घटेर १६ खर्ब ७८ अर्ब रुपैयाँमा सीमित भएको नेप्सेले जनाएको छ । कारोबारमा आएकामध्ये उत्पादन तथा प्रशोधनबाहेक सबै समूहको परिसूचक घटेपछि समग्र नेप्से करिब दोहोरो अंकले घटेको हो । उक्त दिन उत्पादन तथा प्रशोधन समूहको परिसूचक भने स्थिर छ । बैंकिङ समूहको परिसूचक ०५५, व्यापारको ०२५, होटलको १७४, विकास बैंकको ०२२, जलविद्युतको १५७, वित्त कम्पनीको ०५३, बिमाको १२२, अन्य को ००५ र लघुवित्त समूहका परिसूचक ०५५ प्रतिशले घटे ।"
अदुवा निकासीमा अवरोध,"तेह्रथुम भारतीय पक्षले नेपाली अदुवा निकासीमा अवरोध गरेपछि कोसी र मेचीका पहाडी जिल्लाबाट गएको धेरै परिमाणको अदुवा काँकडभिट्टा भन्सारमा रोकिएको छ । किसान र व्यापारीले बिक्रीका लागि लगेको १० हजार टन अदुवा भारतीय पक्षले काँकडभिट्टा भन्सारबाट नेपालतर्फै फर्काइदिएको छ ।भारतीय अवरोधका कारण तेह्रथुममा मात्र १० करोड रुपैयाँभन्दा बढीको अदुवा बारीमै सड्ने अवस्था आएको व्यापारीको भनाइ छ । नेपाली अदुवा गुणस्तरहीन भएको र चिनियाँ अदुवा मिसाइएको भारतीय पक्षले आरोप लगाएको म्याङलुङका अदुवा व्यापारी अमृत निङलेकुले बताए । भन्सार अवरोधका कारण आफ्नो ७० लाख रुपैयाँको अदुवा जिल्लाका विभिन्न स्थानमा थन्किएको उनले बताए ।पूर्वी पहाडबाट भारत निकासीका लागि अदुवा बोकेर काँकडभिट्टा नाका पुगेका ४० ट्रक दुई सातादेखि भारतीय पक्षले रोकेर राखेको व्यापारी निङलेकुले बताए । अदुवा निकासीका लागि सहज वातावरण बनाउने विषयमा साता लामो प्रयास गरे पनि असफल भएपछि केही व्यापारीले अदुवा जिल्लातर्फ नै फर्काउन थालेका छन् । निकासी ठप्प भएपछि जिल्लाका व्यापारीले किसानसँग खरिद गरेको अदुवा गोदाम र खेतबारीमै थन्किएको छ । भारततर्फ निकासी हुने अदुवा दुई सातायता निकासी भएको छैन । भारत निकासी गर्न तयारी अवस्थामा राखिएको अदुवा सातायता म्याङलुङ बसपार्कमा व्यापारीले सडकमै राखेका छन् । अदुवाले गोदाम भरिएपछि बाँकी अदुवा सडक छेउमै थुपारेर राखेको व्यपारीको भनाइ छ । अदुवा निकासी ठप्प हुँदा जिल्लामा करोडौं मूल्यको अदुवा थन्किएको छ । किसानले बारीबाट खनेर तयार गरेको अदुवा व्यापारीलाई पठाउन सडक पेटीमा निकालेका छन् । तर, अदुवा निकासी ठप्प भएपछि के गर्ने भन्ने चिन्ताले सताएको म्याङलुङ नगरपालिका ८ आम्बुङकी किसान कोमलमाया लिम्बुले बताइन् । किसान र व्यापारी दुवै तहमा उत्पादित अदुवा भण्डारण गर्ने कोल्ड स्टोर र उपयुक्त स्थान नहुँदा माटोबाट निकालेको अदुवा बिग्रने र सुक्ने गरेको व्यापारी दुर्गा भण्डारीले बताए । सडक पेटीमा अदुवा थुपारेर राख्नुपर्दा व्यापारीलाई दैनिक हजारौं रुपैयाँ नोक्सान भएको व्यापारी भण्डारीले बताए । बारीबाट निकालेपछि धेरै दिन राख्दा अदुवाको तौल घट्ने गरेको छ । जिल्लाका बजारमा अहिले अदुवा प्रतिकेजी १८ देखि २० रुपैयाँका दरले कारोबार भइरहेको छ । पछिल्ला वर्षमा खेतीको क्षेत्रफल र उत्पादन झन्डै दोब्बरले बढे पनि मूल्य नबढेपछि किसान अदुवा खेतीप्रति निराश देखिएका छन् । बर्सेनि अदुवाको मूल्य र बजारमा समस्या देखिन थालेपछि आफूजस्ता धेरै किसान अदुवा खेतीप्रति निराश बन्दै गएको लालीगुराँस नगरपालिका ४ फुलेकका किसान अमृत गौतमले बताए । गत वर्ष जिल्लामा २ सय ६० हेक्टर क्षेत्रफलमा लगाइएको अदुवा खेतीबाट ३ हजार ९ सय ५२ टन अदुवा उत्पादन भएको जिल्ला कृषि विकास कार्यालयले जनाएको छ । अदुवा बालीको बिमा नहुने र बजारसमेत अनिश्चित हुँदा मर्कामा परेको किसानको भनाइ छ ।माथिको आदेश भन्दै भारतीय भन्सारले एक्कासि अदुवा निकासीमा रोक लगाएको व्यापारीको भनाइ छ । भारतीय वाणिज्य मन्त्रालयबाट स्वीकृति लिएर मात्र निकासी गर्न दिने भारतीय भन्सार अधिकारीहरूले बताएको अदुवा उत्पादक तथा व्यवसायी संघका केन्द्रीय अध्यक्ष नरेन्द्र खड्काले बताए । व्यापारी र किसानले कूटनीतिक पहल गरेर सहज ढंगबाट अदुवा निकासीको व्यवस्था मिलाइदिन सरकारसँग आग्रह गरेका छन् ।"
पेट्रोलियमको अवैध निकासी,"भैरहवा (कास) नेपालको तुलनामा भारतमा पेट्रोलियम पदार्थको मूल्य बढी भएपछि यताबाट पेट्रोलियम पदार्थको अवैध निकासी हुन थालेको छ । पश्चिम तराईका रूपन्देही, कपिलवस्तु र नवलपरासीका सीमावर्ती नाकाबाट यसको अवैध निकासी हुने गरेको हो ।भारतसँग सिमाना नजिक रहेका ग्रामीण क्षेत्रका पेट्रोल पम्पबाट ग्यालेन भरेर व्यक्तिले र सहरमा रहेका पेट्रोल पम्पबाट नेपालमा सामान ढुवानी गरी फर्केका रित्ता भारतीय मालबाहक ट्रक तथा सवारी साधनले टयांकी भरेर फर्किने गरेका छन् । कानुनी समस्या र ठूलो जनशक्तिको आवश्यकता पर्ने भएकाले यस खालको अवैध निकासी नियन्त्रण गर्न भने नेपाल आयल निगम र स्थानीय प्रशासनलाई चुनौती बनेको छ ।कुनै वस्तुको मूल्यमा परिवर्तन हुनासाथ सीमावर्ती बजारमा यसको असर पर्ने गर्छ, रूपन्देहीको भलबारीस्थित नेपाल आयल निगमको क्षेत्रीय कार्यालय प्रमुख अशोक साहले भने, मूल्य फरकले गर्दा हुने पेट्रोलियम पदार्थको अवैध निकासी नियन्त्रण गर्न स्थानीय प्रशासनसमक्ष आग्रह गरेका छौं ।"
गोलकिपर किरण आईलिगमा,"काठमाडौं नेपाली राष्ट्रिय फुटबल टोलीका गोलरक्षक किरण चेम्जोङ भारतीय आईलिग क्लब मिनरेभा पन्जाब फुटबल क्लबसँग अनुबन्धित भएका छन् । मिनरेभा ९ खेलमा २२ अंक जोड्दै हाल आईलिगको शीर्षस्थानमा रहेको छ । हाल भारतमा इन्डियन सुपर लिग (आईएसएल) र आईलिग दुवै अस्तित्वमा छन् । आईलिगको विजेताले च्याम्पियन्स लिग प्लेअफमा स्थान पाउनेछ भने आईएसएल विजेताले एएफसी कपको छनोटमा स्थान बनाउने छ ।लिगको मध्यान्तरमा शीर्षस्थानको क्लब अनुबन्धित भएका किरणले अहिले यसै सिजन अन्त्यसम्मको लागि मात्र अनुबन्धन गरेको जनाएका छन् । म सिजनको बीचमा आएकाले अहिले यसै सिजनको अन्त्यसम्म मात्र आबद्ध छु । भविष्यमा पनि सहकार्य गर्ने विकल्प छ तर अहिले यसै सिजनको प्रदर्शनमा ध्यान दिन चाहन्छु, उनले भने । किरण केही साताअघिमात्र माल्दिभ्सको क्लब ट्रस्ट एन्ड केयर (टीसी) स्पोर्ट्स क्लबसँग अनुबन्धन सकेर स्वदेश फर्किएका थिए । उनले मिनेरेभामा राम्रो प्रस्ताव पाएका कारण भारतीय लिगमा खेलेका हुन् । यसअघि राष्ट्रिय टोलीका सदस्य रोहित चन्दले सन् २०१० देखि १२ को बीचमा हिन्दुस्तान एरोनोटिक्स लिमिटेड (एचएएल) बाट आईलिग खेलेका थिए । राष्ट्रिय टोलीका पूर्वकप्तान अनिल गुरुङ पनि सन् २००९१० मा भारतीय क्लब सिलोङ लाजोङसँग आबद्ध थिए । किरणको टोली मिनरेभामा भुटानी राष्ट्रिय टोलीका स्टार फरवार्ड चेन्चो ग्याल्सेन पनि रहेका छन् । राष्ट्रिय टोलीका लागि ५० खेल खेलिसकेका किरणले व्यावसायिक करिअर मछिन्द्र क्लबबाट सुरु गरेका थिए । त्यसपछि थ्रीस्टार क्लबबाट लामो समय खेलेका किरणले घरेलु फुटबलमा थुप्रै सफलता हात पारे । २०७२ सालमा राष्ट्रिय लिग जितेपछि थ्रीस्टार छाडेका किरणले मोफसलका केही प्रतियोगितामा मनाङ मस्र्याङ्दीको पनि जर्सी पहिरिए । नेपालले एएफसी सोलिडारिटी कपको उपाधि जित्दा महत्त्वपूर्ण भूमिका निर्वाह गरेका किरणले वर्ष २०७३ को एनएसजेएफ प्लेयर अफ द इयर अवार्ड पनि जितेका थिए ।किरणले शनिबार हुने आई लिगअन्तर्गतको नेरोका एफसीविरुद्ध डेब्यू गर्ने सम्भावना छ । नेरोका हाल अंकतालिकाको दोस्रो स्थानमा रहेको छ । एक खेल कम खेलेको मिनरेभाको नेरोकाभन्दा १ अंक बढी छ ।"
सुदूरपश्चिमको बदला,"पोखरा आयोजक सहारा क्लबलाई उद्घाटन खेलमै निराश पार्दै सुदूरपश्चिम ११ आहारारा गोल्डकप फुटबलको क्वाटरफाइनल पुगेको छ । पोखरा रंगशालामा मंगलबार सुदूरले सहारालाई ३० ले हरायो । गत वर्ष पनि उद्घाटन खेल सहारा र सुदूरपश्चिमबीच भएको थियो । उक्त खेल सहाराले ४० ले जित्यो । र, टोली अन्तत: फाइनलसम्म पुगेको थियो । १६ औं संस्करणको उद्घाटन खेलमा स्थानीय खेलाडीलाई प्राथमिकतामा राखेर मैदान उतारेको सहारामाथि सुदूरपश्चिमले खेल अवधिभर नै दबाब बनाइरह्यो । पहिलो हाफको २५ औं मिनेटमा लामो थ्रु बललाई सहाराका डिफेन्सले क्लियर गर्न नसकेपछि धनबहादुर थापाले सिक्स यार्ड बक्सभित्रबाट गरेको प्रहार गोलमा परिणत भयो । खेलको ७८ औं मिनेटमा सुदूरका मनिराम चौधरीले गोल थपे । इन्ज्युरी टाइममा राकेश हमालले सुदूरका लागि तेस्रो गोल गरेपछि आयोजक टोली पहिलो खेलबाटै बाहिरियो । सहाराका खेलाडीले पटकपटक पाएका मौका सुदूरका डिफेन्सले विफल पारेको थियो । २१ औं मिनेटमा रिचर्ड पुनको पासमा विनोद गुरुङले डिफेन्सलाई कटाउँदै हानेको प्रहार पोस्ट माथि पुग्यो । दोस्रो हाफमा सरोज योञ्जनको पासमा त्रिदेव गुरुङले गतिलो प्रहारमा गोल गर्न सकेनन् । ५८ औं मिनेटमा त्रिदेवको पासमा प्राप्त अवसर विजय श्रेष्ठ सदुपयोग गर्न चुके । त्रिदेवकै पासमा विजयले ६८ औं मिनेटमा गरेको प्रहार सफल हुन सकेन । पुरस्कार राशि वृद्धि गरिँदा यसपल्ट विजेताले ७ लाख १ हजार र उपविजेताले ३ लाख ५१ हजार रुपैयाँ पुरस्कार पाउने छन् । मैदानको स्तरोन्नति गर्न ग्लोबल टेण्डर गरिएपछि रंगशालाका दुई प्यारापिट भत्काइएका छन् । दुवै भत्किएका प्यारापिटमुन्तिर बसेर दर्शकले खेल हेर्ने छन् ।"
गरिफा सेमिफाइनलमा,आजको सेमिफाइनल थ्रीस्टारविरुद्ध त्रिभुवन आर्मी इटहरी रंगशाला
