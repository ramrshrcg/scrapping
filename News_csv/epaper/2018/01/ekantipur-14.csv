शीर्षक,विवरण
तोडियो अनशन,"काठमाडौं (कास) डा गोविन्द केसीले १४ औं अनशन ६ दिनपछि तोडेका छन् । सरकारसँग शुक्रबार राति ५ बुँदे सहमति भएपछि केसीले शिक्षण अस्पताल नजिकै जुत्ता सिलाउने काम गर्दै आएका सिरहाका नथुनिया मोचीको हातबाट जुस पिएर शनिबार अनशन तोडेका हुन् ।सरकारका तर्फबाट स्वास्थ्यमन्त्री दीपक बोहरा र केसीबीच लिखित सम्झौता भएको हो । सम्झौतामा चिकित्सा शिक्षा अध्यादेशअनुसार चिकित्सा शिक्षा आयोगलाई पूर्णता दिन सात दिनभित्र सिफारिस समितिको गठन गर्ने उल्लेख छ । यस्तै चिकित्साशास्त्र अध्ययन संस्थानको डिनमा डा जगदीशप्रसाद अग्रवाललाई नै निरन्तरता दिन त्रिवि कुलपतिमार्फत सम्बन्धित निकायलाई निर्देशन दिने सहमति भएको छ । त्रिवि चिकित्साशास्त्र अध्ययन संस्थानको खोसिएको अधिकार फिर्ता गर्न यसअघि भएका सम्झौता कार्यान्वयन गर्ने र त्रिवि शिक्षण अस्पतालको भौतिक पूर्वाधार सुधार, जनशक्तिको उचित व्यवस्थापन र सेवा सुविधा विस्तारबारे पनि केसी र सरकारबीच सम्झौता भएको छ । अनशन तोडेलगत्तै केसीले न्यायालयप्रति खबरदारी निरन्तर रहने र न्यायालय न्याय बिक्री गर्ने ठाउँ हुन नहुने बताए । प्रधानन्यायाधीश गोपाल पराजुलीले राजीनामा नदिएसम्म न्याय हुन सक्दैन, उनले भने । केसीले अदालतले चार दिनका लागि माफिया र भ्रष्टलाई डिन बनाएको भन्दै अदालत र डिन बनेका शशी शर्माप्रति समेत आक्रोश पोखे । डिनबाट चार वर्षअघि बर्खास्तीमा परेका शर्मालाई गत आइतबार सर्वोच्च अदालतले पुनर्बहाली गरेको थियो । अदालतको उक्त निर्णयपछि केसी अनशनमा बसेका थिए । अनशनलगत्तै सर्वोच्चले मानहानिको आरोपमा उनीविरुद्ध मुद्दा दायर गरी पक्राउ आदेश दिएको थियो ।"
प्रदेश प्रमुख नियुक्तिमा प्रधानमन्त्रीको अलमल,"काठमाडौं वाम गठबन्धनबाट सरकार लम्ब्याउन खोजेको आरोप खेपिरहेका प्रधानमन्त्री शेरबहादुर देउवाले प्रदेश प्रमुख नियुक्तिमा समेत अलमल गरेका छन् । प्रधानमन्त्रीकै ढिलासुस्तीले निर्वाचन आयोगले प्रदेशसभा समानुपातिकको मतपरिणाम सार्वजनिक गर्न पाएको छैन ।कानुनअनुसार प्रदेशसभा निर्वाचनको परिणाम ७ दिनभित्र प्रदेश प्रमुखलाई बुझाउनुपर्ने हुन्छ । आयोगले प्रदेशसभा समानुपातिक परिणाम केही दिनअघि नै तयार पारिसकेको छ । मतपरिणाम प्रदेश प्रमुखलाई बुझाउनुपर्ने संवैधानिक बाध्यताका कारण आयोगले प्रधानमन्त्रीलाई तत्काल प्रदेश प्रमुख नियुक्ति गर्न पटकपटक ताकेता गर्दै आएको छ । तर प्रधानमन्त्री देउवा अझै केही दिन ढिलाइ गर्ने मुडमा देखिन्छन् ।राष्ट्रिय सभा निर्वाचनको मतदातासमेत रहेका प्रदेशसभा सदस्यको नतिजा सार्वजनिक नहुँदा आयोगलाई चुनावी प्रक्रिया अघि बढाउन समस्या परेको छ । सरकारले माघ २४ गते राष्ट्रिय सभा निर्वाचन मिति तोकिसकेको छ । प्रदेश प्रमुख नियुक्तिमा भइरहेको ढिलाइले राष्ट्रिय सभा निर्वाचन त प्रभावित हुनेछ नै, प्रदेश सरकार गठनमा समेत ढिलाइ हुनेछ ।प्रधानमन्त्रीको ढिलासुस्तीप्रति पार्टीकै नेताहरूसमेत असन्तुष्ट छन् । प्रदेश प्रमुख र अस्थायी राजधानी तोक्ने काम निर्वाचनअघि नै गर्नुस् भन्दा मान्नुभएन, देउवा निकट एक केन्द्रीय सदस्यले भने, राजनीतिक सहमति नभए पनि स्वतन्त्र र समाजमा प्रतिष्ठित व्यक्तिलाई नियुक्त गर्नुहोस् भनेर बारम्बार भन्दा हुन्छहुन्छ मात्र भन्नुहुन्छ, तर गर्नु हुन्न । किन हुन सकेन नियुक्ति ?प्रधानमन्त्रीले प्रदेश प्रमुख नियुक्त गर्नकै लागि शुक्रबार मन्त्रिपरिषद् बैठक डाकेका थिए । बिहीबार मन्त्रिपरिषद् नबसी शुक्रबार बोलाइएको प्रदेश प्रमुख नियुक्ति गर्ने एजेन्डा भएर नै हो, स्रोतले भन्यो, तर माओवादी मन्त्रीहरूले सामूहिक राजीनामा दिएपछि प्रधानमन्त्रीले प्रस्ताव एकाएक रोक्नुभयो । देउवाले एमाले, माओवादी केन्द्र, राष्ट्रिय जनता पार्टी (राजपा) र संघीय समाजवादी फोरमसमेतको सहमतिमा प्रदेश प्रमुख नियुक्तिका लागि समझदारी खोजेका थिए । सहमति नजुटे पनि अनौपचारिक संवादमार्फत एमाले र माओवादी केन्द्रलाई फकाउँदै आएका थिए । उनले कांग्रेस र एमालेलाई दुईदुई, माओवादी, राजपा, संघीय समाजवादी फोरमलाई एकएकको भागबन्डा गर्ने प्रस्ताव अनौपचारिक संवादका क्रममा राखेको स्रोतको भनाइ छ । सुरुका दिनमा माओवादी सकारात्मक थियो । तर एमालेले भागबन्डाका आधारमा प्रदेश प्रमुखका लागि नाम दिन नमानेपछि माओवादी पनि पछि हट्यो । प्रधानमन्त्री देउवा एमाले अध्यक्ष केपी ओलीले सहमति नगरे पनि माओवादी केन्द्रका अध्यक्ष पुष्पकमल दाहालले अनौपचारिक सहमति जनाउनेमा आशावादी थिए । त्यसविपरीत माओवादीका मन्त्रीहरूको राजीनामा आएपछि प्रधानमन्त्री झस्किए र शुक्रबारका सबै प्रस्ताव थाती राखे ।सरकारका प्रवक्तासमेत रहेका सूचना तथा सञ्चारमन्त्री मोहनबहादुर बस्नेतले प्रदेश प्रमुख र अस्थायी केन्द्र तोक्ने सरकारी निर्णयको दायित्व लिनुपर्ला भनेर माओवादी मन्त्रीहरूले राजीनामा दिएको आरोप लगाए । वाम गठबन्धनमा आबद्ध एमाले र माओवादी केन्द्रले प्रधानमन्त्री देउवालाई संविधान र कानुनअनुसार अघि बढ्न आग्रह गरेपछि पनि सहमति भएन भनेर ढिलाइ गरी निहुँ खोज्न थालेको आरोप लगाएका छन् । एमाले नेता सुवास नेम्वाङका अनुसार ओलीले स्वास्थ्य उपचारका लागि बैंकक जानुअघि पुस १६ गते प्रधानमन्त्रीलाई संविधान र कानुनअनुसार सरकारले गर्नुपर्ने काम अघि बढाउन आग्रह गरेका थिए । प्रधानमन्त्री देउवाले राखेको सर्वदलीय बैठकमा पनि एमालेले यही धारणा राखेको थियो ।देउवाले एमाले नेता नेम्वाङको मोबाइलबाट त्यस दिन ओलीसँग संवाद गरेका थिए । उनले स्वास्थ्य लाभको कामना गर्दै प्रदेश प्रमुख र अस्थायी राजधानी तोक्ने विषयमा सहमति जुटाइदिन आग्रह गरेका थिए । नेम्वाङका अनुसार उक्त फोनवार्ता हुँदा माओवादी केन्द्रका अध्यक्ष दाहाल, एमाले र माओवादी केन्द्रका दोस्रो तहका केही नेतासमेत देउवासँगै थिए । देउवाले आग्रह गर्दा ओली र दाहालको एउटै जबाफ थियो, संविधान र कानुनअनुसार अघि बढ्नोस् ।सर्वदलीय बैठकमा पनि सरकारले आफ्नो काम गरोस् भनेका हौं, त्यो भनेको प्रदेश प्रमुख र अस्थायी राजधानी तोक्न सहमति दिएकै हो, नेम्वाङले भने, अध्यक्ष ओली बैंकक जानुअघि बालकोटमा पनि त्यही कुरा भएको हो । आफ्नो जिम्मेवारी पूरा गर्नुहोस् भनिएको हो, अहिले फेरि विपक्षीले सहमति दिएन भन्नु निहुँ खोज्ने काम मात्रै हो ।"
मेडिकल कलेजलाई विद्यार्थीले पत्याएनन्,"काठमाडौं त्रिभुवन विश्वविद्यालयबाट सम्बन्धन प्राप्त मेडिकल कलेजहरू सरकारले तोकेकै शुल्क र योग्यता सूची (मेरिट) का आधारमा एमबीबीएस भर्ना लिन तयार भए पनि विद्यार्थीले दुइटा कलेजमा मात्र भर्ना हुन रुचि देखाएका छन् ।चिकित्साशास्त्र अध्ययन संस्थान (आईओएम) ले त्रिवि सम्बन्धनप्राप्त ८ वटा मेडिकल कलेजमा भर्ना लिन बिहीबार र शुक्रबार आईओएमको प्रवेश परीक्षा पास भएका ३ हजार ३ सयमध्ये १ हजार ६ सय विद्यार्थीलाई ओपन हाउस काउन्सिलिङ मा बोलाएको थियो । काउन्सिलिङमा सहभागी अधिकांश विद्यार्थीले काठमाडौंको महाराजगन्ज मेडिकल कलेज र नेपाली सेनाको स्वयम्भूस्थित नेपाली सेना स्वास्थ्य विज्ञान प्रतिष्ठानमा भर्ना हुन रुचाए । यी दुवै कलेजमा पूरा सिट भरिए पनि अन्य ६ वटा कलेजमा अझै सिट खाली छन् ।काउन्सिलिङका क्रममा वीरगन्जको नेसनल मेडिकल कलेजमा भर्ना हुन एक जनाले पनि रुचि देखाएनन् भने जनकपुरको जानकी मेडिकल कलेजमा दुई जनाले मात्र भर्ना हुने चाहना राखे । अन्य ४ वटा कलेजका पनि थुप्रै सिट खाली रहे । ओपन हाउस काउन्सिलिङका क्रममा छानिएका विद्यार्थीले रोजेका कलेजमा एक साताभित्र अनलाइनबाट भर्ना हुनुपर्छ । आईओएमले यस वर्ष नेसनललाई ८१ र जानकीलाई ७२ सिट भर्ना कोटा दिएको छ । यो संख्या छात्रवृत्तिबाहेकको हो ।यस्तै, भैरहवाको युनिभर्सल मेडिकल कलेजलाई ९०, ललितपुर ग्वार्काेको किस्ट मेडिकल कलेज, चितवन भरतपुरको चितवन मेडिकल कलेज र पोखराको गण्डकी मेडिकल कलेजलाई ८१८१ सिट पूर्ण शुल्कको कोटा दिएको छ । नेपाली सेनाको कलेजले ९० सिट पाएको छ । विद्यार्थीको पहिलो रोजाइ महाराजगन्ज कलेज, दोस्रो सेना, तेस्रो पोखराको गण्डकी, चौथो किस्ट र पाँचौं युनिभर्सल परे ।आईओएमका अनुसार युनिभर्सलमा २४ जना, किस्टमा ३४ जना, चितवनमा ६२ जना र गण्डकीमा ७ जनाले भर्ना हुने रुचि देखाएका छन् । आईओएमले बिहीबार ८ सय र शुक्रबार ८ सय विद्यार्थीलाई बोलाएर कलेज रोज्न लगाएको थियो । भर्ना हुने सर्तमा आफूले पढ्न चाहेको कलेज छनोट गर्न दिइएको थियो, आईओएमको सूचनामा भनिएको छ, काउन्सिलिङपछि सम्बन्धनप्राप्त कलेजहरूको भर्ना चिकित्साशास्त्र अध्ययन संस्थानबाटै अनलाइनमार्फत गरिने व्यवस्था छ । भर्ना भएका विद्यार्थीको नामावलीसहितको विवरण आईओएमले सम्बन्धित कलेजमा पठाउने व्यवस्था मिलाइएको छ । कलेज छनोट गरेका विद्यार्थीले माघ ७ भित्र अनलाइनबाट भर्ना गरिसक्नुपर्ने सूचित गरिएको छ । त्यसका लागि सम्बन्धित कलेजको बैंक खातामा तोकिएको शुल्कको ५० प्रतिशत बुझाउनुपर्नेछ । समयावधिभित्र भर्ना नहुने विद्यार्थीले पुन: मौका नपाउने व्यवस्था आईओएमले गरेको छ । अनलाइन भर्ना फारम भरिसकेपछि आईओएमको परीक्षा नियन्त्रण महाशाखाबाट रुजु गराएपछि मात्रै भर्ना भएको मानिनेछ, आईओएमको सूचनामा भनिएको छ । सातवटा मेडिकल कलेजको खाता नम्बर पनि सूचनामै दिइएको छ । पहिलो दिन काउन्सिलिङमा सहभागी ८ सय जनाबाट महाराजगन्जको मात्रै पूरै कोटामा विद्यार्थी भेटिए । युनिभर्सलमा ४, किस्टमा ४, चितवन मेडिकल कलेजमा १८, नेपाली सेनाको कलेजमा ४८ र गण्डकीमा १ जनाले रोजेका थिए । जानकी रोज्ने पहिलो दिन पनि शून्य थियो, दोस्रो दिन ६६ र ६३ प्रतिशत ल्याएका दुई विद्यार्थीले जानकी नै रोजेका थिए । महाराजगन्ज मेडिकल कलेजमा ७८ प्रतिशतसम्म ल्याएकाले भर्ना पाएका छन् ।विद्यार्थीले नरुचाउनु सम्बन्धित कलेजप्रति विद्यार्थी र अभिभावकको विश्वास नहुनु हो । त्यो कलेज पैसामा पारदर्शी छैन भन्ने यसले प्रस्ट पार्छ, मेडिकल शिक्षाविद् डा भगवान कोइरालाले भने, यस्ता मेडिकल कलेज कुन दिन बन्द हुन्छन्, ठेगान नभएकाले पनि विद्यार्थीले नरुचाएका हुन् । आईओएमको पछिल्लो विवाद, दोहोरो प्रवेश परीक्षाका कारण पनि धेरै विद्यार्थी अन्यत्र गइसकेको उनले अनुमान गरे । मेडिकल काउन्सिलका रजिस्ट्रार डा दिलीप शर्माले विद्यार्थी भर्ना हुन नचाहेका कलेजलाई विद्यार्थीले आफ्नो फ्याकल्टी, अन्य पूर्वाधार सुधार गर्न र नियमित पठनपाठन गराउन पाठ सिकाएको बताए । विद्यार्थीहरू पैसा खर्च गरेर राम्रै कलेजमा पढ्न चाहन्छन् भन्ने मात्र होइन, उनीहरूको रोजाइले कलेजको स्टयान्डर्डसमेत बताइदिएको छ । कतिपय कलेजमा अनुगमन जाँदा पर्याप्त फ्याकल्टी र बिरामी देखाए पनि पढ्ने बेला नभएको विद्यार्थीलाई मात्रै थाहा हुन्छ । यसको असर भर्नाका बेला देखिएको हो । विगतको पढाइ र रिजल्ट राम्रो नभएको, शिक्षक राम्रा नभएको पनि यसले प्रस्ट हुन्छ, रजिस्ट्रार शर्माले भने, १ हजार ६ सय विद्यार्थीमध्ये कमले मात्रै रुचाउनुले ती कलेजलाई सोच्न बाध्य बनाएको छ । यस वर्ष विगतको जस्तो विदेश अध्ययन गर्न जाने पनि न्यून रहेको उनले बताए । यसअघि मेरिटका आधारमा भर्ना नहुने, महँगो शुल्क रहेकाले विद्यार्थी नपाएको भनिए पनि यसपालि त्रिविका कलेजमा सरकारले तोकेकै शुल्कमा पढाइ हँदैछ । छात्रवृत्तिमा अध्ययन गर्न परीक्षा दिएकाहरूले अर्को वर्ष कुरेको पनि हुन सक्छ, शर्माले भने ।"
जाजरकोट संक्रमण भाइरल इन्फ्लुएन्जा भएको पुष्टि,"जाजरकोट जुनीचाँदे गाउँपालिकामा तीन सातादेखि फैलिएको रोग भाइरल इन्फ्लुएन्जा भएको पुष्टि भएको छ । काठमाडौंस्थित रोग नियन्त्रण महाशाखाको प्रयोगशालामा बिरामीको नमुना परीक्षणपछि उक्त पुष्टि भएको हो । प्रयोगशालामा बिरामीको खकार, सिंगान र र्याल परीक्षण गर्दा ए टाइपको एच थ्री एन टु भाइरस देखा परेको इपिडिमियोलोजी तथा रोग नियन्त्रण महाशाखाका निर्देशक डा भीम आचार्यले जानकारी दिए । ५ नमुनामध्ये एउटामा उक्त जीवाणु फेला परेको आचार्यले बताए । तर इन्फ्लुएन्जा जटिल खालको महामारी नभएको उनले बताए । इन्फ्लुएन्जा पनि संक्रामक रोग भएकाले तत्काल उपचार तथा नियन्त्रणका लागि उच्च सतर्कता अपनाउनैपर्ने हुन्छ, उनले भने । रोग प्रभावित क्षेत्रबाट ५ जना बिरामीको खकार तथा सिंगानलगायत नमुना परीक्षणका लागि प्रयोगशालामा पठाइएकोमा एक जनामा उक्त भाइरस देखिएको उनले बताए । जुनीचाँदेको १, २, ३ र ११ वडामा फैलिएको भाइरल इन्फ्लुएन्जा तथा रुघाखोकी शनिबारदेखि नियन्त्रणमा आउने क्रममा छ । जिल्ला स्वास्थ्य प्रमुख रामबहादुर नेपालीले स्वास्थ्य शिविरमा आउने बिरामी घटेका र आएका पनि कमै बिरामीमा ज्वरो देखिएपछि भाइरल नियन्त्रणमा आउने क्रममा रहेको बताए । रोग प्रभावित क्षेत्रमा सञ्चालित शिविरमा ३४ दिनअघि जस्तो बिरामी आएका छैनन्, उनले भने । रोग प्रभावित क्षेत्रमा खटिएका स्वास्थ्यकर्मीले शनिबार १ सय २३ बिरामीको उपचार गरेका छन् । शुक्रबारसम्म १ हजार ८ सयको बिरामीको उपचार भएको थियो । रोग पूर्ण रूपमा नियन्त्रणमा नआएसम्म प्रभावित क्षेत्रबाट स्वास्थ्यकर्मी नफर्कने उनले बताए । अबको एक सातामा जुनीचाँदेमा फैलिएको रोग नियन्त्रणमा आउने उनको दाबी छ । कर्णाली विज्ञान प्रतिष्ठान जुम्लाका बाल रोग विशेषज्ञ डा नम्रता सिन्दान, ३ मेडिकल अधिकृतसहित २० भन्दा बढी स्वास्थ्यकर्मीले प्रभावित क्षेत्रमा बिरामीको उपचार गर्दै आएको नेपालीले बताए । स्वास्थ्यकर्मीले जुनीचाँदेको बडकुले, मजकोट, डाँडाकोट, लुहादहलगायत स्थानमा शिविर सञ्चालन गरेको उनले बताए ।यसैबीच स्वास्थ्य सचिव पुष्पा चौधरी, सांसदहरू तथा विज्ञ टोलीले शनिबार रोग प्रभावित क्षेत्रको अनुगमन गरेको छ । मन्त्रालयको टोली औषधि र स्वास्थ्यकर्मीसहित रोग प्रभावित क्षेत्र पुगेको थियो । जुनीचाँदेमा फैलिएको रोग सामान्य खालको रुघाखोकी भएको सचिव चौधरीले बताइन् । उनले रुघाखोकी जटिल प्रकृतिको महामारी नभएकाले स्थानीय बासिन्दालाई नआत्तिन आग्रह गरेकी छन् । रोगले आगामी दिनमा महामारीको रूप लिन सक्ने सम्भावना भएकाले समयमै उच्च सतर्कता अपनाइने उनले बताइन् । जुनीचाँदेमा रोगविरुद्ध लड्ने क्षमता कम भएका व्यक्ति भाइरल इन्फ्लुएन्जाबाट पीडित भएको उनले बताइन् ।"
मेडिकल शिक्षामा सुधारको संकेत,"काठमाडौं (कास) गत वर्षसम्म एमबीबीएसको तोकिएको शुल्कभन्दा बढी लिएको गुनासो चौतर्फी आएको थियो । मेरिटका आधारमा भन्दा जसले बढी शुल्क बुझाउन सक्छ, उसैले भर्ना पाउँथ्यो । यस्तामा न्यून अंक हुने र पैसा हुनेलाई कलेजले सिधै भर्ना लिन्थ्यो । डा गोविन्द केसीले मेरिटका आधारमा भर्ना गर्नुपर्ने माग हरेक अनशनमा राखे । कार्यान्वयन जटिल थियो ।डा जगदीश अग्रवालको नयाँ टिम चिकित्साशास्त्र अध्ययन संस्थान (आईओएम) प्रवेश गरेपछि मेरिट र तोकिएकै शुल्कमा भर्ना गर्ने व्यवस्थामा कडीकडाउ गरे । यही व्यवस्थाअनुसार धमाधम भर्ना भइरहेको छ । आईओएमले लिएको प्रवेश परीक्षामा जसको धेरै अंक छ, उसलाई क्रमश: बोलाएर काउन्सिलिङ गरेर कलेज रोजाइन्छ । निश्चित दिनभित्र भर्ना गरिसक्नुपर्ने, सरकारले तोकेको शुल्कको ५० प्रतिशत कलेजको खातामा जम्मा गर्नुपर्ने व्यवस्था मिलाइएको छ । शुल्क बुझाएको रसिदसहित अनलाइनमार्फत भर्ना गर्ने व्यवस्था गरिएको छ ।विश्वविद्यालयमै भर्ना भएपछि विद्यार्थीको नाम सूची कलेजमा पठाउने व्यवस्था गरिएको छ । यसले विद्यार्थीलाई कलेजले बार्गेनिङ गरेर भर्ना गर्नुपर्ने अवस्थाको लगभग अन्त्य हुँदै छ । यो व्यवस्था एमबीबीएसबाहेक अरू कार्यक्रममा लागू भइसक्यो । यसअनुसार विद्यार्थी छनोट गरी पुस १३ देखि पढाइ सुरु भइसक्यो । मेडिकल कलेजहरूले यसअघि सम्बन्धन नवीकरणसमेत नगरी सञ्चालन गरिरहेका थिए । सम्बन्धन प्राप्त कलेजको आफ्नो सम्बन्धन नवीकरण हरेक दुई वर्षमा विश्वविद्यालयबाट गराउनुपर्छ । आईओएम स्रोतका अनुसार पछिल्लो वर्ष त्रिविको सम्बन्धन नवीकरण शुल्क मात्रै मेडिकल कलेजहरूले ६ करोड बुझाइसके । त्यस्तै, आईओएमलाई बुझाउनुपर्ने संस्थागत शुल्क ६ करोड रुपैयाँभन्दा बढी बुझाएका छन् । आईओएमको विद्या परिषद्को २२ असोजको १९० औं बैठकले वर्षौंदेखि बुझाउन बाँकी रकम नबुझाउने कलेजको सिट निर्धारण नगर्ने चेतावनी दिएपछि कलेज सञ्चालकहरूले धमाधम रकम बुझाएका हुन् । एउटै कलेजले तीन करोड रुपैयाँसम्म बुझाएका छन् । स्नातकोत्तर (पीजी) गर्न एक करोड रुपैयाँ लिने कलेजलाई समेत अग्रवालको टिमले ३१ लाखमा सीमित गरेको छ । पीजीमा मेरिटका आधारमा तोकिएको शुल्कमा भर्ना गर्न बाध्य बनाइएको छ । आईओएमले सम्बन्धन प्राप्त कलेजलाई आर्थिक र प्राज्ञिक अनुशासनमा राख्नसमेत बाध्य पारेको छ । सिट निर्धारण गर्दा भौतिक, जनशक्तिलगायतको मापदण्डबाहेक कलेजलाई अनुशासनमा राख्न थप ४ वटा मापदण्ड लागू गरिएको छ । सिट निर्धारण गर्दा अपनाइने मूल्यांकनको सय नम्बरमा १० नम्बर ४ वटा मापदण्डमा कायम गरिएको छ । त्यसमा चिकित्साशास्त्र अध्ययन संस्थानलाई तिर्न बाँकी बक्यौता नहुँदा २५, सरकारले तोकेको शुल्कमा अध्ययन गराउँदा २५, पठनपाठन अवरुद्ध नहुँदा २५ र कलेजको बारेमा गुनासो नहुँदा २५ अंक दिने व्यवस्था गरिएको छ । यो व्यवस्थाअनुसार सिट निर्धारण हुने भएपछि कलेजले तोकिएकै शुल्कमा पढाउनुपर्ने बाध्यात्मक व्यवस्था सिर्जना भएको छ । गत वर्ष तोकिएकै शुल्कमा नपढाएका आधारमा शतप्रतिशत सिट नपाउने कलेज पनि छन् । सबै मापदण्ड पूरा गरे पनि चारवटा आधार पूरा नगर्दा यस वर्ष गण्डकी, नेसनल, चितवन मेडिकल कलेजको १०१० सिट घटेको छ । आईओएमको सहायक डिन नियुक्त गर्नसमेत मापदण्ड बनाइएको छ । छनोट समितिले तय गरेको मापदण्ड पूरा गरेका ४ जना डिन र क्याम्पस प्रमुख नियुक्त भइसकेका छन् । तीमध्ये एक जनाले राजीनामा दिएकाले उक्त पद रिक्त छ । त्यस्तै, महाराजगन्ज चिकित्सा क्याम्पसमा डेन्टलको समेत पढाइ सुरु गर्ने प्रक्रिया अघि बढाइएको छ । सुधार प्रयास जारी राखेका छौं, डिन डा अग्रवालले भने, मेरिटका आधारमा तोकिएकै शुल्कमा भर्ना गर्दा स्टेक होल्डरलाई मन नपरेको हुन सक्छ । पहिला आफूखुसी चलेको थियो । अब चलेखलसमेत बन्द भयो ।"
चिनियाँको सहयोगमा बालकले पाए दृष्टि,"बेइजिङ पोखराका १२ वर्षीय रोज परियारले एक चिनियाँको सहयोगमा आँखाको ज्योति पाएका छन् । आँखाको ज्योति गुमाएको आठ वर्षपछि रोजले चिनियाँ युवा चाङ यौयीको सहयोगमा संसार देख्न पाएका हुन् । चार वर्षको उमेरमै रोजले आँखाको ज्योति गुमाएका थिए ।चीनको आन्हुई प्रान्तका चाङ गत असारदेखि नेपालमा परोपकारी स्वयंसेवा गरिरहेका थिए । उनी गत असोजमा पोखरा घुम्न जाँदा रोजलाई पहिलो पटक देखेका थिए । गरिबीको कुचक्रमा परेका रोज पाँच जनाको परिवारसँगै झुप्रो घरमा बस्दथे । उनको घरसम्मै पुगेका चाङले सबै अवस्था बुझेपछि उपचारमा सहयोग गर्ने सोचाइ बनाएका थिए । रोजका अभिभावकको वार्षिक आम्दानी १० हजार रुपैयाँमात्र रहेको चाइना डेलीले चाङलाई उद्धृत गर्दै लेखेको छ ।चाङले रोजको घरायसी र आँखाको अवस्थाको जानकारी गराउँदै आफ्नो प्रान्तको आँखा अस्पताल र चिकित्सकलाई उपचारमा सहयोग गर्न अनुरोध गरे । उनको अनुरोधलाई अस्पतालले स्वीकार गरेपछि पोखराका रोज हजारौं किलोमिटर टाढा चीनको पूर्वी क्षेत्रमा पर्ने आन्हुई प्रान्तको हफेईमा आएर आँखाको उपचार गराउन सफल भए ।चाङले रोजलाई चीनमा ल्याएर उपचार गराउने सोचाइ त बनाए, तर सोचेजस्तो सजिलो थिएन । रोजको राहदानी बनाउनुपर्ने थियो अनि उनको साथमा अभिभावक पनि ल्याउनुपर्ने थियो । अन्तत: रोज र उनकी दिदी सुष्मा परियारसँगै काकाकी छोरी दुर्गा परियारको राहदानी बनाउन चाङले सहयोग गरे । चाङले नै उनीहरूलाई चिनियाँ भिसा दिलाए र तीनै जना एक साता अगाडि चीनको आन्हुई प्रान्त आइपुगे । ४ वर्षको उमेरसम्म राम्रो आँखा देख्ने रोजका आँखामा जन्मदेखि नै एक प्रकारको फुलो परेको थियो, जसलाई समयमै उपचार गर्दा सजिलै ठीक हुन सक्थ्यो । तर आर्थिक स्रोत र चेतना अभावले गर्दा उनको उपचार भएन । फलत: ज्योति बिस्तारै हराउँदै गयो । रोजको आँखाको शल्यक्रिया गरेकी हफेई ब्राइट आई अस्पतालकी डाक्टर फु लिनलिनले गत मंगलबार रोजको आँखाको शल्यक्रिया गरेकी हुन् । रोजको देब्रे आँखाले केही प्रकाश देख्न सक्थ्यो तर दाहिने आँखाले केही पनि देख्दैन थियो । शल्यक्रियापछि रोजको देब्रे आँखाको ज्योति फर्किएको छ । अहिले उनी राम्ररी देख्न सक्छन् । शल्यक्रियामा सहभागी डा फु भन्छिन्, यदि शल्यक्रिया गर्न अरू केही समय ढिला भएको भए उनको दुवै आँखाको ज्योति पूरै गुम्ने थियो र जीवनभरका लागि उनी दृष्टिविहीन हुने थिए । अस्पतालले रोजको आँखाको शल्यक्रिया नि:शुल्क गरेको मात्र होइन पोखरादेखि हफेईसम्मको विमान टिकट खर्चका लागि आफ्ना कर्मचारीबाट १० हजार चिनियाँ युआन अर्थात् डेढ लाख रुपैयाँभन्दा बढी नगद संकलन गरेर सहयोग पनि गरेको छ ।"
११ कक्षाको नतिजा ग्रेडिङमा,"भक्तपुर (कास) राष्ट्रिय परीक्षा बोर्डले सात महिनाअघि लिएको कक्षा ११ को नतिजा शनिबार सार्वजनिक गरेको छ । बोर्डले पहिलो पटक ग्रेडिङ प्रणालीअनुसार सबै समूहको नतिजा सार्वजनिक गरेको हो । परीक्षा नियन्त्रक डम्बर बतासका अनुसार ३ लाख ४७ हजार ७ सय ४८ जनाले परीक्षा दिएका थिए । यसमध्ये ७४ जनाको नतिजा रद्द गरिएको उनले बताए । बोर्डले एसईईकै जस्तै नौ समूहमा विभाजन गरेर नतिजा सार्वजनिक गरेको छ । विषयगत ग्रेड मात्रै गरिएको बतासले बताए । एसईईमा जस्तो विषयगत जीपी र एकमुष्ट जीपीए निकालिएको छैन । विद्यार्थीले आफ्नो सिम्बोल नम्बरबाट कुन विषयमा कुन ग्रेड आयो ? भन्नेमात्रै थाहा पाउने छन् । ९० देखि एक सयसम्म ल्याउनेको विषय ग्रेड ए प्लस हुन्छ । त्यस्तै ८० देखि ८९ सम्म ल्याउनेको ए, ७० देखि ७९ अंक ल्याउनेको बी प्लस, ६० देखि ६९ सम्मको बी, ५० देखि ५९ अंक ल्याउनेको सी प्लस, ४० देखि ४९ सम्म अंक ल्याउनेको सी, ३० देखि ३९ सम्मको डी प्लस, २० देखि २९ ल्याउनेको डी र ० देखि १९ अंक आउने विषयको ई लेखिएको हुन्छ । बतासका अनुसार कुनै एक विषयमा डी प्लस वा त्योभन्दा तलका ग्रेड हुने विद्यार्थीले माघ २७ गते ग्रेड वृद्धि परीक्षा दिन पाउने छन् ।"
आयोगको चेतावनीपछि सूची सच्याउँदै राजपा,"सातवटै प्रदेशमा निर्वाचन कार्यालयकाठमाडौं (कास) निर्वाचन आयोगले राष्ट्रिय सभा निर्वाचन प्रयोजनका लागि सातवटै प्रदेशमा शनिबार निर्वाचन अधिकृतको कार्यालय खोलेको छ । उच्च अदालत रहेका स्थानमै निर्वाचन अधिकृतको कार्यालय खोलिएको हो । प्रदेश १ को विराटनगर, २ को जनकपुर, ३ को पाटन, ४ को पोखरा, ५ को दाङ, ६ को सुर्खेत र प्रदेश ७ मा दिपायलमा कार्यालय खोलिएको आयोगले जनाएको छ । प्रवक्ता नवराज ढकालले न्याय परिषदको सचिवालयबाट प्राप्त नामावलीअनुसार सात जना जिल्ला न्यायाधीशलाई निर्वाचन अधिकृतको जिम्मेवारी दिइएको बताए । राष्ट्रिय सभा निर्वाचन माघ २४ गते तोकिएको छ ।"
बेलायतमा नेपालीलाई अढाई वर्ष जेल,"लन्डन बेलायतमा लागूऔषध कारोबारमा संलग्न अभियोगमा एक नेपालीसहित दुई जनालाई जेल सजाय सुनाइएको छ । ब्रिटेनस्थित रेडिङ क्राउन कोर्टले अघिल्लो शुक्रबार २५ वर्षीय इमानुयल बोसम्यान र २४ वर्षीय चमन श्रेष्ठलाई क्रमश: ५ वर्ष र दुई वर्ष ८ महिना जेल सजाय सुनाएको हो । बोसम्यान रेडिङको आर्गिल स्ट्रिट बस्ने भए पनि श्रेष्ठको ठेगाना उल्लेख छैन । स्थानीय अखबार दि रेडिङ क्रोनिकल का अनुसार ती दुई जना एउटा होटल रुममा क्लास ए ड्रग क्रयाक कोकिन र हेरोइन सप्लाई गर्न तयारी गरिरहेको अवस्थामा पक्राउ परेका थिए । प्रहरीले गत जुन १७, २०१६ मा रेडिङ टाउन सेन्टर, चिपसाइडमा खानतलासीका क्रममा उनीहरूबाट १२ पोका हेरोइन र क्रयाक कोकिन चकलेटको खोलमा लुकाइरहेको अवस्थामा भेट्टाएको थियो । उनीहरू प्रहरी धरौटीमा रहेकै बेला कानुनविपरीत गत अगस्ट ६, सन् २०१६ मा वकफिल्ड पार्क, मोर्टिमर बर्कसायरस्थित एक होटलमा हेरोइन र क्रयाक कोकिन आपूर्ति गर्ने तयारी गरिरहँदा समातिएका थिए । प्रहरीले बरामद लागूऔषध ६ हजार पाउन्डभन्दा बढी मूल्यको भएको जनाएको छ ।पछिल्लो समय बेलायतमा आपराधिक क्रियाकलापमा नेपालीको संलग्नता बढ्दै गएको छ । बेलायतमा २० जना नेपाली जेलमा रहेको तथ्यांक लन्डनस्थित नेपाली दूतावासले केही समय अघि दिएको थियो । गम्भीर प्रकृतिको अपराध गरेको प्रमाणित भए जेल सजायपछि आवासीय अधिकार लिइसकेका नेपालीलाई पनि डिपोर्ट गर्न सक्ने यहाँको कानुन छ ।"
तिवारी हत्याकाण्ड  कतारबाट सहयोगी पक्राउ,"काठमाडौं (कास) गत वर्ष बुटवलमा एमालेको भ्रातृ संगठन युवा संघ रूपन्देहीका जिल्ला अध्यक्ष दुर्गा तिवारीको हत्यामा संलग्न एक अभियुक्त कतारमा पक्राउ परेका छन् । हत्यामा संलग्न मुख्य अभियुक्त मनोज पुनका सहयोगीका रूपमा काम गरेका बाबु भनिने तुलबहादुर सिञ्जालीलाई नेपाल प्रहरीले अन्तर्राष्ट्रिय प्रहरी अपराध संगठन (इन्टरपोल) को सहयोगमा कतारबाट नेपाल ल्याएको छ । इन्टरपोलमा सूचना गरिएलगत्तै कतार प्रहरीले तुलबहादुरलाई पक्रेर देश निकाला गरेको थियो । मनोज पुन भारतमा बसेर शृंखलाबद्ध रूपमा फिरौती संकलन र हत्यामा संलग्न गुन्डा नाइके हुन् । प्रहरी स्रोतका अनुसार तिवारी हत्यामा तुलबहादुरको प्रत्यक्ष संलग्नता थियो । उनले हतियार व्यवस्थापनको काम गरेको प्रहरीको भनाइ छ । गत वर्ष पुस ४ मा रूपन्देहीको देवदहमा तिवारीको गोली हानी हत्या गरिएको थियो । मनोज पुनले भारतमा बसेर हत्याको योजना बनाएका थिए । असोज अन्तिम साता काठमाडौंको शान्तिनगरमा निर्माण व्यवसायी महासंघका अध्यक्ष शरदकुमार गौचनको हत्याका मुख्य अभियुक्त समीरमान बस्नेत र मनोज पुन भारतको गोवामा लामो समयदेखि सँगै रहँदै आएका थिए । लोप्साङ लामा, मनोज र समीरमानको ग्याङ पछिल्लो समय विभाजित भएको थियो भने नेपाल प्रहरीको केन्द्रीय अनुसन्धान ब्युरोले मंसिर दोस्रो साता बस्नेतलाई भारतबाटै पक्रेर नेपाल ल्याएको थियो । प्रहरी स्रोतका अनुसार तिवारी हत्यापछि तुलबहादुर भागेर भारतको गोवा पुगेका थिए । त्यहींबाट पुनकै चाँजोपाँजोमा उनी कतार पुगेको स्रोतको दाबी छ ।"
मापदण्ड मिचेर दोहन,"ललितपुर गोदावरी नगरपालिकाले मापदण्ड विपरीत ३ खानी तथा १५ क्रसर उद्योगलाई सञ्चालन अनुमति दिएपछि दोहन बढेको छ । खानी विभागसँगै समन्वय नगरी गोदावरी नगरपालिकाले आर्थिक प्रलोभनमा परेर विभिन्न मितिमा आफूखुसी खानी सञ्चालनको अनुमति दिएको हो । खानी तथा खनिज पदार्थ ऐन २०४२ को दफा ५ को १ नं मा खनिज कार्य गर्न चाहने व्यक्तिले गुणस्तर तथा परिमाण यकिन भइसकेको खनिज पदार्थको हकमा उत्खनन कार्यको प्रस्तावित योजनासमेत संलग्न गरी उत्खनन कार्य गर्ने अनुमतिका लागि तोकिएको ढाँचामा खानी विभागमा निवेदन दिनुपर्छ । विभागले जाँचबुझ गरी निवेदन दिने व्यक्तिको आर्थिक एवं प्राविधिक क्षमता र खनिज कार्य गर्न योग्यता भएको देखिएमा दस्तुर लिई खनिज कार्य गर्ने अनुमति दिने कानुनी प्रावधान छ । खानी विभागका महानिर्देशक राजेन्द्रप्रसाद खनालले खानी सञ्चालन अनुमति दिन विभागबाट वातावरणीय र प्राविधिक पक्ष अनिवार्य स्वीकृत गराउनुपर्ने बताए । ललितपुरबाट आएका खानीसम्बन्धी केही फाइल विचाराधीन अवस्थामा छन्, उनले भने । स्थानीय सरकार सञ्चालन ऐन २०७४ मा खनिज पर्दाथको उत्खनन गर्ने उद्योगको दर्ता र सञ्चालन अनुमति दिने अधिकार स्थानीय तहलाई छ । तर, खानीको स्वीकृति दिन खानी ऐन, नियमावली र निर्देशिका पनि पालना गर्नुपर्ने विभागका महानिर्देशक खनाल बताउँछन् । गोदावरी नगरापालिकाका जनप्रतिनिधिदेखि लिएर कर्मचारी, प्रहरी प्रशासनले मिलेमतोमा अवैध खानी सञ्चालन गर्न दिएको स्रोतले उल्लेख गरेको छ । गोदावरी नगरापालिकाका मेयर गजेन्द्र महर्जनले व्यवसाय दर्तामात्र गरेको दाबी गरे । खानी तथा क्रसर उद्योगलाई सञ्चालन अनुमति दिएकै छैन, उनले भने, खानी क्षेत्र घोषणापछि मात्र सञ्चालन अनुमति दिनेछांै । उनले क्रसर र खानी स्थानान्तरण गर्ने योजनामा रहेको बताए । तर, गोदावरी नगरपालिकाले व्यवसायीलाई दिएको पत्रमा सञ्चालन स्वीकृति दिएको उल्लेख छ । प्रमुख जिल्ला अधिकारी महादेव पन्थीले अवैध रूपमा सञ्चालित खानी तथा क्रसरहरू प्रशासनले बन्द गरिरहेको दाबी गरे । गोदावरी नगरपालिकालाई खानी सञ्चालन गर्न दिनु भनेकै छैन, उनले भने । महानगरीय प्रहरी परिसर जावलाखेलका एसएसपी गणेश ऐरका अनुसार खनिज पदार्थसम्बन्धी सम्पूर्ण अधिकार स्थानीय तहमा गएको र गोदावरी नगरपालिकाले सञ्चालन अनुमति दिएकाले प्रहरी प्रशासनको भूमिका नरहने दाबी गरे । हामीले बिल ठीक छछैन हेर्नेमात्र हो, उनले भने ।क्रसर सञ्चालन स्वीकृति दिन प्रारम्भिक वातावरणीय परीक्षण गर्नुपर्छ । नगरपालिका क्षेत्रमा स्थापना गर्न नपाइने, बफर जोनमा वृक्षरोपण, राजमार्ग र खोला किनाराबाट ५५ सय मिटर, शिक्षण, स्वास्थ्य संस्था र धार्मिक, सांस्कृतिक र पुरातात्त्विक महत्त्वका स्थानबाट २२ किमि टाढा हुनुपर्छ । वन, निकुञ्ज, आरक्षण र घना बस्तीबाट २२ किमि टाढा हुनुपर्ने कानुनी व्यवस्था छ । गोदावरी नगरपालिकाले अनुमति दिइएका सबै क्रसर उद्योग मापदण्ड विपरीत छन् । सरकारले २०७३ देखि मुलुकभरका क्रसर उद्योग नवीकरण बन्द गरेको छ । तर, गोदावरी नगरपालिकाले आर्थिक मिलोमतोमा धमाधम स्वीकृति दिएको छ । ललितपुर महानगरपालिका उद्योग विकास शाखा (साबिकको घरेलु तथा साना उद्योग कार्यालय ललितपुर) का उद्योग अधिकृत मधुकरकुमार शाहले गोदावरी नगरपालिकाले कुन आधारमा सञ्चालन स्वीकृति दिएको थाहा नभएको बताए । कार्यालयसँग पनि समन्वय गरेको छैन, उनले भने । संसदको प्राकृतिक स्रोतसाधन समितिले ६ वर्षअघि स्थलगत अध्ययन गरी नल्लु क्षेत्रको ढुंगा खानी बन्द गर्न र नख्खु खोलाको बहाव क्षेत्रको अतिक्रमण संरक्षण गर्न प्रधानमन्त्री कार्यालयलाई निर्देशन दिएको थियो । समितिले राष्ट्रिय योजना आयोग, स्थानीय विकास मन्त्रालय, वन तथा भू संरक्षण, उद्योग र वातावरण मन्त्रालयलाई पनि निर्देशन दिएको थियो । समितिले २०६८ मा ढुंगा खानी सञ्चालकहरूले खानी सञ्चालन शर्तहरू पूरा नगरेको, खानी निरीक्षण गर्नुपर्ने निकायले नगरेको, अनियमित खानीहरू सञ्चालनमा रहदा गैरकानुनी कार्यहरू विगतका वर्षहरूदेखि हँुदै आइरहेको र यस्तो कोकसको लापरबाहीले यसो भएको हो । यस्ता अवैध कामको अनुसन्धान गरी दोषीउपर कारबाही गर्न समेत समितिले निर्देशन दिएको थियो ।निर्देशन दिएको आधा दशक बितिसक्दा पनि न प्रधानमन्त्री कार्यालयले कार्यान्वयप्रति चासो दिए, न त सम्बन्धित मन्त्रालयले नै । खानी स्रोतका अनुसार सरकारले चाहेमा संसद्को प्राकृतिक स्रोतसाधन समितिले दिएको निर्देशन तत्कालन कार्यान्वयन गर्न सकिन्छ । नगर्नुको पछाडि ठूलै आर्थिक चलखेल रहेको स्रोतको भनाइ छ । प्रधानमन्त्री तथा मन्त्रिपरिषद्को कार्यालयका प्रवक्ता डिल्लीराम शर्माले कार्यालयमा कार्यविभाजन नियमावली अनुसार काम हुने बताए । स्थानीय विकास मन्त्रालयका प्रवक्ता रुद्रसिह तामाङका अनुसार नियमावली तथा कार्यविधि नआईकन तत्काल स्थानीय सरकार सञ्चालन ऐन २०७४ लागू हँुदैन । गोदावरीमा दर्ता भएका क्रसर उद्योगहरू कम्पनी रजिष्ट्रारको कार्यालयमा अद्यावधिक छन् । तर कम्पनीमा नवीकरण भए पनि घरेलु कार्यालयमा अनिवार्य गर्नुपर्ने कानुनी प्रावधान छ । मापदण्ड विपरीत सञ्चालन अनुमति दिइएका खानीहरूमा मधुकर डोटेलको निराकार ढुंगा रोडा उद्योग, कमलबहादुर भण्डारीको विनायक एग्रिगेट र निरोज गोविन्द्र श्रेष्ठको सजिलो ढुंगा रोडा उद्योग छन् । क्रसर उद्योगहरूमा केपी रोडा ढुंगा उद्योग, कुमारकंक्रित, बंगलामुखी, बेस, क्वालिटी, गुणसा, बिबी, बज्रबाराही, सांग्रिला, शक्ति स्टोन, मनकामना, कान्तिपुर, छम्पीमाई, पर्वत र सजिलो ढुंगा रोडा उद्योग छन् ।"
साँखुमा पुनर्निर्माण,"काठमाडौं साँखु, साल्खाटोलमा ३ तले निर्माणाधीन घरमा कामदार व्यस्त छन् । १ आनामा रुमित श्रेष्ठको घर बन्दै छ । उनले निजी आवास पुनर्निर्माणका लागि पहिलो किस्ताबापतको ५० हजार रुपैयाँ पाए । दोस्रो किस्ताका लागि कागजात नगरपालिकामा बुझाइसक्यौं तर घर फिनिसिङ हुन लागिसक्दा समेत पाएका छैनौं, उनले भने । घर निर्माणमा लाखौं खर्च भइसकेको उनी बताउँछन् । घर त ढोंलाटोलका भीमबहादुर श्रेष्ठले पनि बनाएका छन् । तर नेवारी वा आधुनिक शैलीमा नभई बस्न हुने गरी भत्केको घरको इँटा प्रयोग गरी । पहिलो किस्ता बापतको ५० हजार पाएका उनले त्यो रकम टहरा बनाउनै प्रयोग गरे । त्यो पैसाले फोहोर हटाएर नयाँ टहरो बनाएँ, श्रेष्ठले थपे, अर्को किस्ता पाउन घर बनाउन सुरु गरेको प्रमाणसहित निवेदन दिनुपर्छ । तर पैसा नभएकाले बनाएकै छैन ।ऐतिहासिक तथा पौराणिक बस्ती साँखुलाई भूकम्पले निकै क्षति पुर्याएको थियो । पुरातात्त्विक तथा धार्मिक महत्त्व बोकेको शाली नदीको केही माथिको यो पुरानो बस्ती भूकम्पले तहसनहस बनाएको थियो । त्यसको अवशेष अहिले पनि देख्न सकिन्छ । पुरानो शैलीमा बनेका सबैजसो घर भत्किए, चर्किए । खेतमा टहरा बनाई बस्नेको संख्या घटे पनि अन्य स्थानमा अझै टहरा देखिन्छन् । भूकम्प गएको तीन वर्ष हुन लाग्दा भित्री क्षेत्रमा (चार ढोकाभित्र) अहिले नयाँ घर निर्माण गर्नेको चहलपहल देखिन्छ । भित्रका पसल र घर दुवै भत्किएपछि पनि केही समयमा बिस्तारै जनजीवन सामान्य बन्यो । यद्यपि अहिले पनि भत्केर बाँकी रहेको तल्लो तलामा व्यवसाय सञ्चालन गर्नेदेखि जोखिमपूर्ण संरचनामा बसोबास गरिरहेका परिवारसमेत पाइन्छन् । यसरी नै व्यवसायलाई निरन्तरता दिइरहेको छ चलाखुका सहन श्रेष्ठको परिवारले पनि । ४५ वर्ष पुरानो ४ तले घर भूकम्पले भत्काएपछि उनको परिवार अर्को टोलमा बसिरहेको छ । भत्केर बाँकी रहेको एक तले घरमा उनले टिनको छाना हालेर सानो पसल चलाइरहेका छन् । घर पुनर्निर्माण हुन नसकेको कारणबारे उनले भने, हजुरबुबाको मृत्यु भएकाले एक वर्षसम्म नयाँ काम थाल्नु हुन्न । त्यसैले नबनाएका हौं । उक्त क्षेत्रमा निर्माण कार्य धमाधम भइरहे पनि त्यहाँ घर बनाउन अधिकांशलाई आर्थिक समस्या छ । पुरानो शैलीमा घर बनाउँदा विशेष किसिमका बुट्टेदार इँटा र काठ आवश्यक पर्ने तर ती निकै महँगो हुने गरेको उनीहरूको गुनासो छ । यस्तै समस्याबाट गुज्रिरहेकी छन्, शंखरापुर नगरपालिका७ ढोंलाटोलकी मीरा बज्राचार्य । ५ तले घर भूकम्पमा परेर भत्किएपछि बाँकी रहेको तीनतले घरमै बसिरहेकी छिन् उनी । बज्राचार्यले भनिन्, सामान्य राम्रो इँटाको २० रुपैयाँ प्रतिइँटा पर्छ तर गुणस्तरिय यस्तो चिल्लो इँटाको ४० रुपैयाँ सम्म पर्छ । अनि पैसा नभएकाले भत्किने डर भए पनि यही घरमा बसिरहेका छौं । पुनर्निर्माणको पहिलो किस्तासमेत नपाएकी उनी जोखिमपूर्ण संरचनाका बावजुद तल पसल थापेर परिवारसहित पुरानै घरमा बसिरहेकी छन् । आधाजसो घर पुनर्निर्माण भइरहँदा पैसा अभावका कारणले केही भत्केका पुराना घर जस्ताको तस्तै छन् । ढोंलाटोलका भीमबहादुर श्रेष्ठको पनि त्यही कारण हो । आर्थिक समस्या त छँदैछ घरहरू पुनर्निर्माण नहुनुको अर्को कारण संयुक्त परिवार हुनु रहेको सहन श्रेष्ठको ठम्याइ छ । भूकम्पपछि धेरै परिवारमा झैझगडा र विभाजन भयो, उनले अनुभव सुनाए, अंशबण्डा नभएका थुप्रै परिवार सँगै बस्थे । त्यही कारणले कतिलाई किस्ता पाउन पनि सास्ती भयो ।अहिले ज्यामी खोज्न पनि कठिनाइ भइरहेको बताउँछन् बालमुकुन्द नकर्मी । काठको समस्या पनि उत्तिकै छ । उनले भने, किस्ता नपाउँदा धेरैले काम सुरु गरेनन् । वर्षातमा कुहिन्छ भनेर कलात्मक ढोका, झ्यालहरू सस्तैमा बेचिदिए । अहिले त्यही काठ र कुँद्ने कलाकार भेट्न गाह्रो छ । उपमेयर शुक्रलक्ष्मी श्रेष्ठ न्यायिक समिति गठन नभइसके पनि स्थानीय तहमा महिला हिंसापछि अर्को मुख्य उजुरी जग्गासम्बन्धी नै आउने गरेको बताउँछिन् । नयाँ घर बन्ने क्रम जारी रहेकाले जग्गा मिचेको उजुरीहरू आइरहेका छन्, श्रेष्ठले भनिन् । वडा नं ६ का वडाध्यक्ष राधाकृष्ण श्रेष्ठले आउँदो नगरसभाबाट पौराणिक शैलीको निर्माणलाई प्रोत्साहित गर्न त्यस्ता घर बनाउनेलाई १ लाख रुपैयाँ दिने निर्णय गर्ने तयारी भइरहेको बताए । नगरपालिकाबाट किस्ता वितरणको कार्य भइरहेकाले केही पीडितले किस्ता पाउन नसकेको स्वीकार्दै श्रेष्ठले आफूहरू भूकम्पपीडितलाई किस्ता दिलाउन सक्दो प्रयास गरिरहेको बताए । पुनर्निर्माण प्राधिकरणले सम्पदा बस्तीभित्र साँखुलाई सूचीकृत गरेकाले पुरानो नेवारी शैलीमा घर बनाउनेलाई थप ५० हजार दिने निर्णय गरेको छ ।"
रगत संकलन अभियान,"काठमाडौं (कास) एक वर्षमा १० हजार पोका रगत गर्ने अभियानमा जुटेको एक समूहले डेड सय दिनमा २६ सय ७० युनिट रगत संकलन गरेको छ । २०७० को वैशाख १२ को भूकम्पमा परी दिवंगत भएकी नेपाल रक्तसञ्चार केन्द्रकी कर्मचारी सानुमाया कपालीको सम्झनामा अभियान उनका पति धननारायण कपालीले सुरु गरेका हुन् । भूकम्प जाँदा सानुमाया काष्ठमण्डपमा नियमित रक्तदान कार्यक्रममा रगत संकलन गर्न व्यस्त थिइन् । सोही भूकम्पमा परी उनीलगायत दर्जनौंले ज्यान गएको थियो ।३ सय ६५ दिनमा १० हजार युनिट रगत संकलन गर्ने अभियानको शनिबार एक सय ५० औं दिन हो । अहिलेसम्म अभियानका क्रममा २६ सय ७० युनिट रगत संकलन गरी भक्तपुर रक्तसञ्चार केन्द्रलाई हस्तान्तरण गरिसकिएको छ । उपत्यकामा मात्र दैनिक ५ सयदेखि ६ सय पोका रगत माग रहिआएको छ । तर, रक्त सञ्चारको मुख्य केन्द्र बालकुमारीले दैनिक एक सय ५० देखि २ सय, ललितपुर केन्द्रले ३० देखि ३५ र भक्तपुर केन्द्रले एक सय ५० पोकाको मात्रै माग पूरा गर्न सकिरहेका छन्, नेपाल रेडक्रस सोसाइटी केन्द्रीय रक्तसञ्चार सेवाका जनसम्पर्क अधिकृत सन्देश थापाले भने । झन्, शुक्रबार र शनिबार त अन्य दिनभन्दा तीन सयदेखि ५ सय पोका रगतको माग हुने गरेको उनले बताए । किड्नी, क्यान्सर, प्रसूति र कुनै पनि शल्यक्रिया गर्दा नभई नहुने रगतको आवश्यकता दिन प्रतिदिन बढ्दो छ । मुलुकभर भएको जनसंख्याको दुई प्रतिशतले मात्र नियमित रूपमा रक्तदान गरे नेपालमा सहजरूपमा आवश्यकताअनुसारको रगत पूर्ति हुन्छ । रगत दिन आउनेमा महिलाभन्दा पुरुषको संख्या बढी छ । अभियानमा १९ सय जतिले पहिलोपटक रक्तदान गरेका छन् ।कपालीले सुरु अभियानमा राजीव महर्जन, संगीता श्रेष्ठ, कुमार रञ्जित, ओम कपालीलगायतले नियमित सहयोग गरेका छन् । उनीहरूले सानुमाया कपाली स्मृति प्रतिष्ठान नामक संस्थामार्फत अभियान सञ्चालन गरेका हुन् ।"
राष्ट्रिय प्राणी उद्यानको गुरुयोजना,"भक्तपुर (कास) राष्ट्रिय प्राणी उद्यान (जिओलोजिकल पार्क) को गुरुयोजना सार्वजनिक भएको छ । सूर्यविनायक नगरपालिकाको समन्वयमा वन तथा भूसंरक्षण मन्त्रालयअन्तर्गत राष्ट्रिय प्राणी उद्यान भक्तपुरले डिजिकन कन्सल्टेन्ड ले तयार पारेको गुरुयोजनामाथि स्थानीय बासिन्दासँग सुझाव संकलन कार्यक्रम गरी गुरुयोजना सार्वजनिक गरिएको छ । तत्कालीन प्रधानमन्त्री केपी ओलीले २०७२ असार ९ मा शिलान्यास गरेको राष्ट्रिय प्राणी उद्यान सूर्यविनायक नगरपालिका ६, ७ र ८ वडाका (सेतीदेवी, सूर्यविनायक, सञ्जिवनी, लिखानारायण, मन्थली, बालकुमारी र गौरादेवी) गरी सातवटा सामुदायिक वनको २ सय ५९ हेक्टर क्षेत्रफलमा निर्माण हुने भएको छ । गुरुयोजनामा उल्लेख भएअनुसार प्राणी उद्यानले २ सय ४५ हेक्टर क्षेत्रफलमा अन्तर्राष्ट्रिय स्तरको चिडियाखाना र राष्ट्रिय प्रकृति संरक्षण कोषले १४ हेक्टर क्षेत्रफलमा पशु उपचार केन्द्र निर्माण गर्ने भएको छ । प्राणी उद्यानको सिपाडोल, कटुन्जे र गुण्डुतर्फ तीनवटा प्रवेशद्वार निर्माण गर्ने जनाएको छ । उद्यानभित्र ७ भाग वटा जोन बन्ने गरी ३० प्रतिशत क्षेत्रफलमा भौतिक संरचना निर्माण गर्ने, प्राणी उद्यानको वरिपरि चक्रपथ निर्माण गर्ने गुरुयोजनामा उल्लेख छ । प्राणी उद्यानका सबै निर्माण सम्पन्न गर्न पाँच अर्ब लाग्ने जानकारी दिएको छ ।कटुञ्जेको भन्ञ्याङबाट गुण्डु कार्की गाउँँसम्म आकाशे पुल निर्माण, सिपाडोलगुण्डु सुरुङ मार्ग निर्माण गर्ने, अन्तर्राष्ट्रिय स्तरको सुविधासम्पन्न सभा हल, आवास गृह निर्माण गर्ने गुरुयोजनामा उल्लेख छ ।"
कान्तिपुरकर्मीलाई पत्नीशोक,काठमाडौं (कास) कान्तिपुर पब्लिकेसन्सको आईटी शाखामा कार्यरत जुनियर एक्जिक्युटिभ अनन्तरञ्जन साहकी पत्नी जमुनाकुमारी साहको शनिबार निधन भएको छ । क्यान्सरबाट पीडित २५ वर्षीया साहको भारतको नयाँ दिल्लीस्थित एम्स अस्पतालमा उपचारका क्रममा निधन भएको हो । उनका एक छोरा र एक छोरी छन् ।
विकासभन्दा निजी सुविधामा ध्यान,"विराटनगर आर्थिक वर्षको आधा अवधि सकिन लाग्दा जनप्रतिनिधिले विकास निर्माणका एउटै महत्त्वपूर्ण योजना अघि बढाउन सकेका छैनन् । उनीहरूले आफ्ना लागि सवारीसाधन खरिदलाई बढी प्राथमिकता दिएका छन् । उदयपुरका ८ स्थानीय तहका ७५ वडामध्ये ७५ प्रतिशतभन्दा बढीले मोटरसाइकल किनिसकेका छन् ।विकासभन्दा पहिले मोटरसाइकलको माग भयो, एक स्थानीय तहका प्रमुखले भने, योजना छनोटसँगै अनुगमन सहज बनाउन सवारीसाधन आवश्यक ठानियो । तर, यी मोटरसाइकल जनप्रतिनिधिले भनेअनुसार स्थानीय विकासका काममा नभई अन्यत्रै दुरुपयोग भइरहेका छन् । नगरगाउँपालिकाका प्रमुख, उपप्रमुख र वडाध्यक्षको सुविधाका लागि किनिएका मोटरसाइकल उनीहरूका छोराछोरी, पतिपत्नी, भाइभजिता र कामदारसमेतले प्रयोग गरिरहेका छन् । मोटरसाइकल तथा अन्य भौतिक सामग्री किन्दा राम्रो कमिसन आउने भएपछि नगरगाउँपालिकाका अधिकृतले समेत आर्थिक नियम वास्तै नगरी जथाभाबी खरिद गर्ने गरेको स्रोतको दाबी छ । स्थानीय तहले खरिद गरेका मोटरसाइकल अहिले जताततै भेटिन्छन्, त्रियुगा नपा११ गाईघाट बजारका भूमिराज ढुंगानाले भने, होटल, रेस्टुरेन्ट, तरकारी बजार, मासु पसलदेखि रक्सीभट्टीमा समेत ती मोटरसाइकल देखिन्छन् । सुनकोसी गाउँपालिकाको एउटा मोटरसाइकल सधैं बेलुकी गाईघाट बजारको रक्सीभट्टीमा भेटिने उनले सुनाए ।यहाँका सुगम भनिएका स्थानीय तहमा समेत मोटरसाइकल गुडाउन गाह्रो छ । ४ नगरपालिकाका सबै वडामा सडक नरहेको जिल्ला समन्वय समितिले जनाएको छ । मोटरसाइकल किन्नुअघि सडक बनाउनुपर्ने हो, ताप्लीका नरेश ठकुरीले भने, तर, बाटो र विकासलाई ध्यानै दिइएन । कटारी नगरले निर्वाचनलगत्तै ११ मोटरसाइकल खरिद गरेको छ । वडाध्यक्षलाई दिन नगरपालिकाको स्रोतबाटै किनिएको हो, नगर अधिकृत पुण्यप्रसाद लुइँटेलले भने । रौतामाई गाउँपालिका प्रमुख गजेन्द्रबहादुर खड्का पनि उपाध्यक्षदेखि वडाध्यक्षसम्मका लागि मोटरसाइकल किनिएको बताउँछन् । भन्छन्, आन्तरिक र चालु दुवै खर्चबाट ७ मोटरसाइकल खरिद गरियो, गाउँसभाबाटै निर्णय लिइएको हो । सवारीसाधन दुरुपयोग रोक्ने जिम्मा सम्बन्धित स्थानीय तहकै भएको प्रजिअ प्रदीपराज कँडेल बताउँछन् । सरकारी सवारी साधनको दुरुपयोग जुन निकायको हो उसैले रोक्नुपर्ने हो उनले भने, जनप्रतिनिधिलाई अनुशिक्षण नहुँदा पनि दुरुपयोग भएको हुन सक्छ ।गाउँ पुगेनन् विषयगत कार्यालयझापाका स्थानीय तहमा विषयगत कार्यालय नपुग्दा सर्वसाधारणले स्थानीय सरकार को अनुभूति गर्न पाएका छैनन् । जिल्लामा १५ स्थानीय तह छन् । तीमध्ये कतिमा केही विषयगत कार्यालय स्थापना भए पनि कर्मचारी छैनन् । भन्न त गाउँगाउँमा सिंहदरबार आउँछ भनियो तर खोइ अझै पनि हामीले दमकमै धाउनुपरिरहेको छ, शिवशताक्षी नगर४ की राधा राजवंशीले भनिन् । आवश्यकताअनुसार सेवाप्रवाह गर्न नपाउँदा आफू पनि चिन्तित रहेको गौरादह नगरप्रमुख रोहित साह बताउँछन् । उनका अनुसार नगरमा अहिलेसम्म ३ विषयगत कार्यालयको काम मात्रै सुरु भएको छ । स्थानीय सरकारका नाममा पंगू बनाउन खोजिँदै छ, उनले भने, अधिकार दिइएको छ भन्ने तर सबै काम जिल्लाबाटै गरिँदै छ ।गौरीगन्ज गाउँपालिकामा ६ महिनामा ५ विषयगत कार्यालय स्थापना भएका छन् । कार्यकारी अधिकृत राजेन्द्रप्रसाद पोखरेलका अनुसार महिला विकास, कृषि, पशु, शिक्षा र स्वास्थ्यका कार्यालय स्थापना भएका हुन् । अहिलेसम्म गाउँसभा नै हुन सकेको छैन । गाउँपालिका अध्यक्ष बाबुराज ओझाले जनताले सोचेजस्तो सेवा प्राप्त गर्न नसकेको स्विकारे । दमक नगरपालिकामा ३ विषयगत कार्यालय आएका छन् । कार्यकारी अधिकृत युवराज दाहालका अनुसार कृषि, पशु र स्वास्थ्य कार्यालय स्थापना गरिएका हुन् । नगरप्रमुख रोमनाथ ओलीले कानुनी जटिलता र अधिकार बाँडफाँटमा स्पष्टता नभएकाले जनताले सोचेजस्तो सेवा पाउन केही समय लाग्ने बताए । कमल गाउँपालिकामा ५ कार्यालय मात्रै स्थापना भएका छन् । अध्यक्ष मेनुका काफ्लेले सबै कार्यालय नआउँदा सोचेजसरी सेवा दिन नसकेको बताइन् । टुक्रे योजना बढीमोरङको कटहरी नगरपालिकाले दीर्घकालीन महत्त्वका भन्दा टुक्रे योजनामा बजेट खर्चिरहेको छ । २ सय १३ वटा योजना छानिएकामा २० हजारदेखि ५० लाखसम्मका छन् । सानासाना योजनामा कनिका छरेजस्तै बजेट विनियोजन गरेकाले प्राविधिकलाई लागत स्टिमेट गर्न भ्याइनभ्याइ छ । गाउँपालिका अध्यक्ष रामकुमार कामतले स्थानीय निर्वाचनलगत्तै बाढी आएको र त्यसपछि प्रतिनिधि र प्रदेशसभा निर्वाचनको आचारसंहिताले काम गर्न ढिलाइ भएको बताए । उपभोक्ता समितिबाट सञ्चालन हुने योजनाका लागि लागत स्टिमेट बनाउने कार्य भइरहेको छ, उनले भने, अब १५ दिनमा कामले गति लिन्छ । उनले वडाबाट छनोट भएर आएका योजनालाई गाउँसभाले पारित गरेकाले टुक्रे योजना बढी परेको बताए । १९ सामुदायिक विद्यालय र ३ मदरसालाई अंग्रेजी माध्यममा सञ्चालन गर्न ५० लाख बजेट विनियोजन भएको छ, उनले भने । धनपालथान गाउँपालिकाले पनि अत्यधिक टुक्रे योजना ल्याएको छ । दीर्घकालीन महत्त्वको भन्दा नेता कार्यकर्तालाई चित बुझाउने योजना बढी रहेको स्थानीय बताउँछन् । कार्यकारी अधिकृत बुकुप्रसाद आचार्यका अनुसार २५ हजारदेखि ५० लाखसम्मका २ सय ८१ वटा योजना गाउँसभाले पारित गरेको छ । १ लाखमुनिका नै अत्यधिक योजना छन्, उनले भने, प्रत्येक योजनाका लागि प्रक्रिया पूरा गर्न समय लागेकाले कामले गति लिनसकेको छैन, प्राविधिकको पनि अभाव छ । केन्द्र विवाद चुलियोइलामका गाउँपालिकामा सेवा केन्द्र निर्धारणमा विवाद देखिएको छ । गाउँसभाको बहुमतले सेवा केन्द्र सार्ने निर्णय गरेसँगै माङसेबुङ, फाकफोकथुम र रोङ गाउँपालिकामा विवाद चुलिएको हो । माङसेबुङको लारुम्बाका बासिन्दा केन्द्र ३ नम्बर वडाको चतुरेमा राख्ने निर्णयको विरोधमा छन् । खानेपानी मुहानलाई प्रत्यक्ष प्रभाव पार्ने गरी केन्द्र निर्धारण गरिएको उनीहरूको भनाइ छ । नीतिगत प्रक्रियाबाटै निर्णय भएको हो, गाउँपालिका प्रमुख डिकेन्द्र इदिङ्गोले भने, उठेका समस्याबारे गम्भीर छौं । मुहान र धार्मिक क्षेत्रलाई असर नपर्ने गरी केन्द्र राखिनुपर्ने माङसेबुङ सम्पदा संरक्षण नागरिक समाजका संयोजक एनएस फागोले बताए । लारुम्बावासी चतुरेको फेदीमा रहेको मुहान उपभोग गर्छन् । त्यस्तै रोङ गाउँपालिकाको केन्द्र साबिकको कोल्बुङबाट पहरीगाउँ सारिएकामा विवाद उठेको छ । गाउँसभाले एकमतले निर्णय गरेकाले विरोधको औचित्य नरहेको गाउँपालिकाले जनाएको छ । पुस १६ गते भएको गाउँसभामा ३४ मध्ये ३३ सदस्यको सहमतिमा केन्द्र सारिएको प्रमुख शमशेर राईले बताए । फाकफोकथुम गाउँपालिकाको केन्द्र आमचोक निर्धारण भएपछि त्यहाँ पनि विरोध कायमै छ । यो गाउँपालिकामा २, ६ र ७ नम्बर वडाका बासिन्दाले फाकफोकको साप्तिनमा केन्द्र हुनुपर्ने माग गरेका छन् । (उदयपुरबाट डिल्लीराम खतिवडा, दमकबाट अर्जुन राजवंशी, मोरङबाट देवनारायण साह र इलामबाट विप्लव भट्टराई)"
स्रोत बढाउन नदी दोहन,"बेनीघाट (धादिङ) आन्तरिक स्रोत बढाउने नाममा स्थानीय तह नै नदी दोहन गर्ने होडबाजीमा देखिएका छन् । जनप्रतिनिधिहरू दोहनले पार्न सक्ने असर विचारै नगरी नदीका बगर ठेक्कामा बाँडिरहेका छन् । त्रिशूली र बूढीगण्डकीले छोएका नुवाकोट, धादिङ र गोरखा तीनै जिल्लाका स्थानीय तहले यी नदीको बगर क्रसर व्यापारीलाई कौडीको भाउमा ठेक्कामा दिएका हुन् । पदाधिकारी, कार्यकारी अधिकृतहरूको मिलेमतोमै यो काम भइरहेको छ । नुवाकोटले धादिङसँग सीमा जोडिएका रातामाटे र कोल्फुखोला बगरबाट निर्माण सामग्री उत्खनन र बिक्रीवितरण गर्न अनुमति दिएको छ ।बेनीघाटसँग सीमा जोडिएको गोरखाको सिउरेनीटार बगर विभिन्न कम्पनीलाई ठेक्का दिइएको छ । ती कम्पनीले स्थानीय तहलाई बुझाउने भन्दा जनप्रतिनिधि र कार्यकारी अधिकृतलाई बुझाउने रकम दोब्बर हुन्छ । गण्डकी गाउँपालिकाको सिफारिसमा जिससले ठेकेदारलाई प्रतिट्रिपर ८ सय ६६ रुपैयाँ र गण्डकी गाउँपालिकाले प्रतिखेप ६ सय रुपैयाँ निकासी कर लिई बगर उत्खनन गर्न दिएको हो ।धादिङ, पिडा१ का अर्जुन श्रेष्ठले बूढीगण्डकी र त्रिशूलीको संगमस्थल सिउरेनीटार बगरबाट कात्तिक १४ देखि जेठ मसान्तसम्म २ सय ७० घनफिट ढुवानी क्षमताको ट्रिपरमा ९ सय ६६ ट्रिप निर्माण सामग्री उत्खनन र बिक्रीवितरण गर्न पाउने गरी ठेक्का सकारेका थिए । तर, दुई महिना नपुग्दै ४ हजार टिप निर्माण सामग्री उत्खनन र बेचबिखन गरेपछि गोरखा जिससले रोक लगाएको छ । समितिको टोलीले नदीकिनार मापदण्डभन्दा गहिरो पारिएको, मासिक सय ट्रिपर मात्रै उत्खनन गर्न पाइनेमा दैनिक सय ट्रिपरसम्म बिक्री गरिएको फेला पारेको थियो । सर्त र सम्झौताभन्दा बढी लैजान लागेको, मापदण्डभन्दा बढी गहिर्याएर उत्खनन गर्न थालेपछि स्थानीयको दबाबमा काम रोक्न लगाई थप परिणामको मूल्य लिन जिससलाई पत्राचार गरेका छौं, गण्डकी८ का वडाप्रमुख रामप्रसाद रेग्मीले बताए । व्यापारीले गोरखातर्फका त्रिशूली किनारका निजी जग्गा भाडामा लिएर अवैध बालुवा खानी सञ्चालनमा ल्याएका छन् । धादिङतर्फ त्रिशूलीमा स्काभेटरलगायत उपकरणले ढुंगा, गिट्टी निकाल्न रोकिएपछि बन्द हुन लागेका क्रसर उद्योग गोरखाको सिउरेनीटारे बगर स्थानीय तहले ८ लाखमै बेचेपछि हौसिएका छन् । उनीहरूले रातारात सयौं खेप कच्चा पदार्थ खरिद गरिसकेका छन् । मलेखुस्थित फुर्केखोला पुलनजिकैको बगर पनि सिद्धलेख गाउँपालिकाले जेठ मसान्तसम्मका लागि १० लाख रुपैयाँमा स्थानीय क्रसरलाई ठेक्का दिएको छ । गजुरी गाउँपालिका, गल्छी, थाक्रे र धुनीबेंसीले पनि आआफ्ना भागमा परेका त्रिशूली किनारमा गिट्टीबालुवा संकलन फुकुवा गरेका छन् । गल्छीत्रिशूली सडक विस्तारका नाममा त्रिशूली बगर उत्खनन गर्न जिसस नुवाकोटबाट अनुमति पाएका ठेकेदारले एक महिनामै हजारौं ट्रिपर निर्माण सामग्री धादिङ तथा स्थानीय क्रसर उद्योगमा पुुर्याइसके । बेनीघाटरोराङ गाउँपालिका प्रमुख पित्तबहादुर डल्लाकोटीले नदी उत्खननबाट त्रिशूलीमा व्यापक प्रदूषण बढेको जनाए । नियन्त्रणका लागि स्थानीय तहका पदाधिकारीको बैठक र प्रशासनमा हारगुहार गरे पनि सुनुवाइ नभएको उनको भनाइ छ । मुखमा लाखौं रकमको बुजो लागेपछि हाम्रो आवाज कसैले सुनेन, उनले भने । नुवाकोट जिससका संयोजक शान्तराम तामाङले नदीकिनार ठेक्का लगाइएको विषयमा कुनै प्रतिक्रिया दिन चाहेनन् ।"
जाजरकोटमा विशेष सतर्कताको खाँचो,"जाजरकोट जिल्लामा सामान्य रोग फैलिएर प्रकोपको रूप लिने र मानवीय क्षति हुने स्थिति पटकपटक पुनरावृत्ति हुँदै आएको छ । आठ वर्षअघि झाडापखाला र हैजाको महामारीका कारण करिब साढे तीन सयको ज्यान गएको जाजरकोटमा दुई वर्षअघिको मौसमी रुघाखोकीको प्रकोप फैलँदा २७ जनाको मृत्यु भयो । यसपालि पुस पहिलो सातादेखि फैलिएको भाइरल ज्वरोका कारण १३ जनाको मृत्यु भइसकेको छ र करिब दुई हजार बिरामी छन् । सामान्य स्वास्थ्य समस्याले प्रकोपको रूप लिएर मानवीय क्षति हुनुमा स्थानीय बासिन्दाको सरसफाइ कमी र रोगप्रति लापरबाहीजस्ता कारक देखिए पनि यसमा चेतना जगाउने तथा औषधोपचार सर्वसुलभ बनाउने कार्यका लागि राज्यका सम्बन्धित निकायहरू बढी दोषी छन् । जाजरकोटमै प्रकोप पुनरावृत्ति भइरहनुले सरकार त्यहाँको समस्याको दीर्घकालीन समाधान खोज्न गम्भीर छैन भन्ने पनि देखाउँछ । यसपटक जाजरकोट, जुनीचाँदेका १, २, ३ र ११ वडामा भाइरल ज्वरोको प्रकोप फैलिएको हो, जुन अझै नियन्त्रण भइसकेको छैन । त्यस क्षेत्रका घरघरमा रुघाखोकी लाग्ने, ज्वरो आउने, टाउको तथा जिउ दुख्ने, पखाला लाग्नेजस्ता समस्याका बिरामी छन् । विगतका वर्षझैं यसपालि पनि प्रकोप नियन्त्रणका लागि राज्यका तर्फबाट बेलैमा पहल हुन सकेन । प्रभावित क्षेत्रमा दुई सातापछि मात्र स्वास्थ्यकर्मी पुगे । नियन्त्रणमा जति ढिलाइ भयो, परिस्थिति उति जटिल बन्छ भन्ने विगतका प्रकोपबाटै सम्बन्धित निकायले पाठ सिक्नुपर्ने हो । २०६६ सालको प्रकोप पूर्ण नियन्त्रण हुन झन्डै छ महिना लागेको थियो भने दुई वर्षअघिको प्रकोप दुई महिनासम्म फैलिएको थियो । स्वास्थ्य संस्था र स्वास्थ्यकर्मी पर्याप्त औषधिसहित जुट्न सकेको भए सामान्य स्वास्थ्य समस्या प्रकोपमा रूपान्तरण भएर मानवीय क्षति हुने थिएन । जाजरकोटका दुर्गम बस्तीमा चेतनाको कमी, स्वच्छ पानी तथा पौष्टिक खानेकुराको अभाव र सरसफाइमा हेलचेक्रयाइँजस्ता समस्या छन् । सामान्य स्वास्थ्य समस्या हुँदासम्म बेवास्ता गर्ने, धामीझाँक्रीमा विश्वास गर्ने प्रवृत्ति पनि छ । स्वास्थ्य संस्थाहरू सबैको पहुँचमा छैनन्, भए पनि कतै स्वास्थ्यकर्मी नहुने त कतै औषधि नपाइने समस्या छन् । विशेषज्ञ चिकित्सकको अभाव छ । बिरामी हतपत स्वास्थ्य संस्था नपुग्ने र पुगिहाले पनि उचित औषधोपचार बेलैमा नमिल्ने हुनाले प्रकोप फैलिने एवं मानवीय क्षति हुने गरेको छ । यस्तै, समस्या रहेका अन्य जिल्लामा पनि बेलाबेला प्रकोप फैलिएर मानवीय क्षति हुने गरेको छ । बाजुराको जगन्नाथ गाउँपालिकामै रुघाज्वरोका कारण दुई सातायता पाँच जनाको मृत्यु भइसकेको छ । जिल्ला र केन्द्रले पनि प्रकोपकै रूप लिइसकेपछि वा व्यक्तिको ज्यान नै गइसकेपछि मात्र गम्भीर ढंगले लिँदै जनशक्ति र औषधि परिचालन गर्ने प्रवृत्ति छ, त्यसलाई सुधार्न जरुरी छ । प्रकोप फैलिएको जाजरकोटको जुनीचाँदेमा ढिलै भए पनि विशेषज्ञ चिकित्सकसहित स्वास्थ्यकर्मीले उपचार सुरु गरेका छन् । उनीहरूको उपचार सेवाले यसपालिको भाइरल ज्वरो त नियन्त्रणमा आउला तर फेरि यस्तै प्रकोप कुनै दिन नदेखिएला भन्न सकिने स्थिति छैन । त्यसैले जाजरकोटमा स्वास्थ्यसम्बन्धी प्रकोपको पुनरावृत्ति हुन नदिन सम्बन्धित निकायले विशेष सतर्कता अपनाउन अत्यावश्यक छ । सरसफाइमा ध्यान दिन र बिरामी हुनासाथ स्वास्थ्य संस्थामा जान प्रेरित गर्ने खालका जनचेतनामूलक कार्यक्रम चाहिन सक्छ । सरकारले पनि अत्यावश्यक ठाउँमा स्वास्थ्य संस्था स्थापना र विशेषज्ञसहित पर्याप्त जनशक्ति परिचालन गर्दै उपचार सेवा सर्वसुलभ बनाउन सक्नुपर्छ । आधारभूत स्वास्थ्य सेवा नि:शुल्क र समान पहुँच पाउने प्रत्येक नागरिकको संविधानप्रदत्त मौलिक हक पनि हो । अहिले स्थानीय सरकार अर्थात् स्थानीय तहलाई नै स्वास्थ्य संस्था सञ्चालन, औषधि तथा स्वास्थ्य उपकरण व्यवस्थापनको अधिकार हुनाले सामान्य स्वास्थ्य समस्यालाई जटिल बन्न नदिन जनप्रतिनिधिहरूको भूमिका महत्त्वपूर्ण हुनुपर्छ ।"
वाम एकताका आधार र अड्चन,"नेकपा एमाले र माओवादीजस्ता आपसमा संघर्षरत राजनीतिक दलहरूको चुनावी गठबन्धन र पार्टी एकताको झट्काले अहिले पनि नेपाली राजनीति तरंगित हुन छाडेको छैन । चुनावी गठबन्धन नै असफल होला भन्ने अनुमान धेरैतिर थियो । तर त्यो छोटो समयमै अपेक्षा गरेभन्दा निकै सफलतापूर्वक मञ्चन भइसकेको छ । अब सारा आँखा दुई पार्टीको सम्भावित पार्टी एकतातिर केन्द्रित छ, जुन स्वाभाविक पनि छ, किनभने यी दुई पार्टी मिल्दा चीन र भियतनामपछि एसियाकै तेस्रो ठूलो सत्तारूढ कम्युनिस्ट पार्टी बन्न पुग्छ । अझ यो पार्टी एकता साकार भएमा संसदीय चुनावमा मतदानको बाटोबाट यति ठूलो र संसदीय सिट हासिल गरेको एसियाकै सबभन्दा ठूलो पार्टी यही हुने हुन्छ । तर यक्षप्रश्न के छ भने के यो एकता सफलतापूर्वक सम्पन्न होला त ? के यी दुई पार्टी एकीकृत हुने बलिया सैद्धान्तिकव्यावहारिक आधारहरू छन् ? पार्टी एकताका चुनौती र अड्चनचाहिं के छन् ? यो लेखनमा अहिले हामी यिनै प्रश्नहरूबारे थोरै घोत्लिने प्रयत्न गर्नेछौं । सिद्धान्त, संस्कृति र समग्र राजनीतिका सम्बन्धमा सघन छलफल गरेर यी दुई पार्टीको एकता हुन लागेको देखिंँदैन । यो एकतामा सिद्धान्तलाई ज्यादै कम र पद र सत्ताको अंकगणितलाई ज्यादा हेरिएको छ । तथापि स्वस्फूर्त र अघोषित रूपमा नै सही, यी दुई दलको पार्टी एकताका निम्ति मूर्त आधारहरू भने प्रशस्त मात्रामा देखिन्छन् ।एकताका लागि पहिलो मुख्य आधार यो देखिन्छ कि दुवैले आफूलाई कम्युनिस्ट पार्टी भन्छन्, व्यवहारमा भने दुवैले संसदीय चरित्र, सुधारवाद र व्यवहारवाद उदांगो रूपमा अँगालेका छन् । दोस्रो, दुवैको साझा घोषित मार्गदर्शक सिद्धान्त माक्र्सवादलेनिनवाद छ, परन्तु दिनदिनैको राजनीतिक मैदानमा यी दुई पार्टीको सैद्धान्तिकराजनीतिक मिलनविन्दु समाजवादी लोकतन्त्र भएको देखिन्छ । उनीहरूको महाधिवेशनबाट पारित भएका दस्तावेज, दुवै मिलेर निर्माण गरेको नेपालको नयाँ संविधान र हालै जारी साझा चुनावी घोषणापत्रको अध्ययन गर्दा तात्कालिक र दीर्घकालीन राजनीतिका रूपमा दुवैले लोककल्याणकारी राज्य, समानुपातिक समावेशिता, बहुदलीय प्रतिस्पर्धा, आवधिक निर्वाचन र संसदीय लोकतन्त्रसहितको समाजवादलाई पथप्रदर्शक सिद्धान्त बनाएको भेटिन्छ । दुवै नेपाललाई पुँजीवादी मुलुक ठान्छन् र अबको क्रान्ति समाजवादी क्रान्ति हो भन्ने साझा धारणा राख्छन् । तेस्रो, सांगठनिक सिद्धान्तको हकमा दुवैले लेनिनवादको वकालत गर्छन् तर यथार्थमा दुवैले अगुवा दस्ताजन्य कार्यकर्तामा आधारित लेनिनवादी सांगठनिक सिद्धान्तलाई बाईबाई गरिसकेको भेटिन्छ । बदलामा दुवैले जनआधारित, केवल संसदीय चुनावी विजयकेन्द्रित सांगठनिक सिद्धान्त अपनाएका छन्, जसलाई संसदीय चरित्रको व्यवहारवादी सांगठनिक सिद्धान्त भन्न सकिन्छ । यसअन्तर्गत कुनै पनि मूल्यमा यो चुनावदेखि ऊ चुनावसम्मको जित नै उनीहरू दुवैको मुख्य ध्येयध्याउन्न र प्राथमिकता हुनगएको छ । यहीअनुरूप दुवैको पार्टी सदस्य वा नेता हुन अब श्रमिक वर्ग गरिब र मध्यम किसान वा उत्पीडित समुदायका मानिस हुनुपर्दैन । सम्भ्रान्त वर्ग, ठूलो पुँजीपति वर्ग वा प्रतिक्रियावादी खेमाका जुनसुकै वर्गका मानिससमेत, देशकै सबैभन्दा धनाढ्य अर्बपति वा कुख्यात डन पृष्ठभूमिका मानिसहरूसमेत दुवैको पार्टी संगठनमा वा संसदीय चुनावी उम्मेदवारमा स्वागतयोग्य भइरहेका छन् । चौथो, समाजवादी संस्कृतिको दुवैले वकालत गर्छन् परन्तु यथार्थको धरातलमा उदांगो रूपमा दुवैले विकृत पुँजीवादी व्यक्तिवादी संस्कृति अपनाएका छन् । त्यागी, सेवाभाव भएका, समाजकेन्द्री नेताकार्यकर्ता दुवैतिर नभएका होइन्न् तर अवसरवादीहरूको महासागरमा उनीहरू सानो टापुजस्तो भएका छन् । पाँचौं, दुवै दलको शीर्ष नेतृत्व तहमा, पहिलो, दोस्रो र तेस्रो तहको नेतृत्वमा समेत, पार्टी एकताका लागि काफी तत्परता भेटिन्छ । केपी ओली र प्रचण्ड दुवै पार्टी एकताका लागि व्यग्र देखिएका छन् र संगठन अहिले पनि उनीहरूको मजबुत पकडमा देखिन्छ । यस प्रकार दुवै दलको अघोषित राजनीतिक दर्शन, सिद्धान्त, दीर्घकालीन र तत्कालीक राजनीति, संस्कृति र सांगठनिक सिद्धान्तमा, ध्येय र ध्याउन्नमा एक हदसम्म समानता देखिन्छ । यही समानताका कारण यी दुईथरी दलबीच पार्टी एकता निकट भविष्यमा सम्भव देखिन्छ । आपसमा गहन छलफल नगरे पनि दर्शन र सिद्धान्त उस्तै, तत्कालीन र दीर्घकालीन राजनीति उस्तै, ध्येय र प्राथमिकता उस्तै, संस्कृति र सांगठनिक सिद्धान्त उस्तै भएपछि ती अलगअलग दलका रूपमा रहिरहनुभन्दा आपसमा मिलेर एउटा पार्टी बनाउनु धेरै राम्रो र स्वागतयोग्य कुरा हो । जे भए पनि यी दुई समाजवादको रामनामी वस्त्र अहिले पनि पहिरिरहेका वामपन्थी दल त हुन् नै । परन्तु दुई वामपन्थी दलको पार्टी एकताका लागि पहिलो ठूलो अड्चन र चुनौती यी दुई दलले बोकेको मदन भण्डारीपथ र प्रचण्डपथ, बहुदलीय जनवाद र माओवाद नाम गरेको दुई अलगअलग विचारका ब्रान्ड हरूलाई पहिचानको समस्या नहुने गरी कसरी समायोजन गर्ने भन्नेमा हुने देखिन्छ । एउटाको पृष्ठभूमिमा सशस्त्र संघर्षलाई दुत्कारेर बहुदलीय संसदीय लोकतन्त्रमा हेलिएको चौथाइ शताब्दी लामो राजनीतिक पहिचानको इतिहास छ । अर्कोसित १५ हजारभन्दा ज्यादा नेपालीको बलिदान निहित रहेको एक दशक लामो सशस्त्र संघर्षको पृष्ठभूमि छ । यी परस्पर अन्तरविरोधी विचार र बाटाहरू एकले अर्कोको निन्दा नगरीकन कसरी एकीकृत होलान् ? विगतको इतिहासलाई बहसको विषयका रूपमा थाँती राख्दै, मदन भण्डारीपथ र प्रचण्डपथ अनि बहुदलीय जनवाद र माओवादलाई इतिहासको महत्त्वपूर्ण वैचारिक सम्पत्ति र विरासतको रूपमा स्विकारेर वर्तमान तथा भविष्यका लागि नयाँ समाजवादी बाटो तय गर्न सके मात्र यी दुईको एकता प्रक्रिया अघि जान सम्भव हुने देखिन्छ । दोस्रो ठूलो अड्चन र चुनौती नेताहरूको पदको व्यवस्थापन र संगठनहरूको एकीकरणमा हुनजाने देखिन्छ, किनभने दुवै पदाकांक्षी नेताहरू धेरै भएका दलहरू हुन्् । एकता भएपछि कैयन् नेताको छँदाखाँदाको पद, अवसर र मर्यादाक्रम खोसिनेखुम्चिने निश्चितप्राय: छ । यसले प्रत्येक दलमा सानोठूलो विग्रह वा विद्रोह नै पैदा हुन सक्छ । यी चुनौतीलाई सम्बोधन गरेर पार्टी एकता गर्नु फलामको च्युरा चपाउनुसरह हुनेछ । पार्टी एकताका लागि हरेकले जुनसुकै अवसर, मर्यादा र पदको त्याग गर्न सकेमा, चाकडी नगरे पनि हरेक योग्य र सक्षम व्यक्तिले निश्चित रूपमा पारदर्शी ढंगले प्रणालीगत रूपमा नै अवसर पाउने थिति बसाल्न सकिएमा तथा एक व्यक्ति एक पदएक अवसरको प्रणाली स्थापित गरेर अहिलेकै स्थितिमा पनि धेरैभन्दा धेरै पदअवसर सिर्जना गर्न सकिएमा नै केही हदसम्म यो चुनौतीलाई चिर्न सम्भव हुने देखिन्छ । तेस्रो ठूलो चुनौती र अड्चन अनपेक्षित वाम एकताबाट तिल्मिलाएको राष्ट्रिय र अन्तर्राष्ट्रिय पुँजीवादी खेमाबाट यो एकतालाई फुटाउन सुरु भएको षड्यन्त्र र चालबाजी हो । यस क्रममा प्रचण्डलाई पाँच वर्षका लागि प्रधानमन्त्री पदको चारो फ्याँक्ने काम भई नै सकेको छ । अरू ठूला प्रलोभन र चालहरू क्रमबद्ध रूपमा मञ्चन हुने निश्चितप्राय: छ । के यी लोभलालच र षड्यन्त्रलाई चिर्न पदाकांक्षी अगुवाहरू समर्थ होलान् त ?चौथो, मधेसी मुद्दामा र पाखा परेका समुदायको पहिचान, समानता र समावेशिताको सवालमा एमाले नेपाली कांग्रेसभन्दा पनि कट्टरपन्थी र पश्चगामी देखिन्छ । तर अब हुने संसद्मा सबभन्दा अगाडि संविधान संशोधनकै मुद्दा आउने निश्चितप्राय: छ । यो मुद्दाले संसद्मा पुन: कम्पन ल्याउँदा यी दुई विपरीत सोच राख्ने दलहरू कति र कसरी एकताबद्ध भइरहलान् ?जुन हतारोमा यो एकता गरिँदै छ, त्यसले देखाउँछ कि यसमा सैद्धान्तिक, सांस्कृतिक र वैचारिक छलफल ज्यादै कम गरिँदै छ । सम्भावित एकताको सबभन्दा कमजोर पक्ष नै यही देखिन्छ । खालि चुनाव जित्ने र सरकार निर्धक्कसित पाँच वर्ष टिक्ने ढंगको ठूलो पार्टी कसरी बनाउने ? माथि र तल नेतृत्वदायी मानिसहरूका बीचमा पदीय व्यवस्थापन कसरी गर्ने ? पार्टी संगठनदेखि जनवर्गीय संगठनहरूको एकताको व्यवस्थापन कसरी गर्ने ? यिनै सांगठनिक विषयले मात्र छलफलमा अत्यधिक ज्यादा स्थान लिएको देखिन्छ । परन्तु यही औधि हतारो र हचुवामा हुनलागेको पार्टी एकताले यसलाई छोटो आयुको बनाउन सक्ने प्रवल सम्भावना छ । आफूलाई कम्युनिस्ट पार्टी भएको दाबी गर्ने दलहरूले त पार्टी एकताको दौरानमा यस्ता विषयमा पो छलफल गर्नुपर्ने हो जस्तो कि, अन्तर्राष्ट्रिय पुँजीवादको बिगबिगी भएको आजको समयमा नेपाली समाजको राजनीति, अर्थतन्त्र, र संस्कृतिको समाजवादी रूपान्तरण कसरी गर्ने ? सोभियत संघमा भएको समाजवादको अवसानबाट नेपाली समाजवादी क्रान्तिले के शिक्षा लिने ? विगतको भूलबाट पाठ लिएर समाजवादसित आम जनता र श्रमिक समुदायको सशक्तीकरण, स्वतन्त्रता र समावेशितासहभागिताजन्य लोकतन्त्रलाई कसरी जोड्ने ? दुवै दलमा बढ्दै गएको विकृत पुँजीवादी व्यक्तिवादी संस्कृति र भ्रष्टाचार खत्तम गर्न निरन्तर वैचारिक र सांस्कृतिक आन्दोलन कसरी चलाउने ? बीसौं र एक्काइसौं शताब्दीको विज्ञानका पछिल्ला आविष्कारहरूका आधारमा समाजवादी सिद्धान्त र दर्शनमा नल्याई नहुने परिष्कार र हेरफेर के हुन् ? अहिले विज्ञान र प्रविधिको युगमा समाजवादी क्रान्तिसम्बन्धी सोचमा र समाजवादी सांगठनिक सिद्धान्तमा ल्याउनुपर्ने परिमार्जन के हुन् ? आदि ।शतप्रतिशत राजनीतिक विचार मिल्ने र विचार भिन्नता पटक्कै नहुने पार्टी हुँदैन । इतिहासका सबै घटनाबारे पार्टीमा साझा सोच र समझदारी हुन सम्भव पनि हुँदैन । यसलाई थाँती राख्दै, छलफल चलाउँदै पार्टी एकता अघि बढ््न सक्छ । तर पार्टी एकता दिगो ढगले सम्भव हुन कमसेकम यी चार कुरा हुनु अपरिहार्य हुन्छ : एक, पार्टीलाई हरपल पथप्रदर्शन गर्ने एउटा साझा युगानुकूल समाजवादी वैचारिक सिद्धान्त र दर्शन । दुई, अब हुने समाजवादीसमुदायवादी क्रान्तिको स्वरूप, यसको रणनीति, समाज रूपान्तरणको समाजवादी कार्यक्रम र नीतिबारेमा साझा राजनीतिक बुझाइ । तीन, नेताकार्यकर्ताको जीवन संस्कृतिको समाजवादी रूपान्तरणबारे साझा सोच र समझदारी । चार, संगठनको ढाँचा, स्वरूप र संगठन सञ्चालनको सिद्धान्तबारेको एकरूप बुझाइ ।परन्तु पार्टी एकताका निम्ति नभई नहुने यी आधारभूत कुरा केही पनि नभईकन, यसमा आधारभूत गृहकार्यछलफल केही पनि नगरीकन अति हतारो र होचपाेंचमा दुई पार्टीका दुईतीन सय नेताका टुप्पीहरू एक ठाउँमा बाँधेर लौ आजदेखि हाम्रो पार्टी एक भो भन्दा त्यो समाजवादी सिद्धान्तसहितको जैविक पार्टीएकता कदापि हुँदैन । त्यो त यान्त्रिक पार्टी एकता मात्र हुन सक्छ । दुनियाँको अनुभवले भन्छ : यान्त्रिक एकता ज्यादै कमजोर र अस्थायी हुन्छ । सानोभन्दा सानो झट्काले पनि त्यो एकताको डोरी सजिलै चुँडिन सक्छ । कुनै पनि पार्टीको एकता, अझ समाजवादी पार्टीहरूको एकता हरहालतमा जैविक नै हुुनुपर्छ, यान्त्रिक कदापि होइन । जैविक एकता भनेको दुई शरीर नै एकाकार भएर एउटै बन्ने प्रक्रिया हो । तर यी दुई दलको विरोधाभास के देखिन्छ भने यी दललाई सम्भावित एकता बचाउन चाँडै नमिलीकन पनि भएको छैन । नत्र देशीविदेशी शक्ति मिलेर सम्भावित एकता टुटाइदेलान् भन्ने डर छ । तर आधारभूत विषयमा साझा समझदारी नभई हचुवामा पार्टी एकता गर्दा जुट्नेबित्तिकै टुट्ने सम्भावना पनि त्यत्तिकै प्रबल छ । यो टुटाइलाई क्षमा दिने मनस्थितिमा आम जनता भने देखिँदैनन् ।"
राहत वितरणमा ढिलाइ,"देशमा यति बेला तराई र उच्च पहाडी क्षेत्रमा चिसोका कारण धरै जनधनको क्षति भएको छ । चिसो मौसम सुरु भएसँगै तराईमधेस र उच्च पहाडी जिल्लामा चिसो र शीतलहरले श्वासप्रश्वास, रुघाखोकी, निमोनियाजस्ता स्वास्थ्य समस्या उत्पन्न भई गरिब जनताको मृत्यु भइरहेको छ । अत्यधिक चिसोबाट घरपालुवा जनावरसमेत मरेका छन् । चिसोका कारण मृत्यु हुने मानिसको संख्या बढ्न थालेपछि मात्रै सरकारले चासो देखाउनुभन्दा विगतका वर्षहरूको अनुभवका आधारमा सरकार तयारी अवस्थामा बस्नुपथ्र्यो । सरकारले चिसोले प्रभाव पार्न सक्ने जिल्लामा पूर्वतयारीस्वरूप स्रोत बन्दोबस्त गर्न गृह मन्त्रालय मातहतका निकायलाई निर्देशन दिएको भने पनि सम्बन्धित निकायले त्यसको कार्यान्वयनमा तदारुकता नदेखाउँदा एक महिनामा धेरै जनाले ज्यान गुमाइसकेका छन् । यस्तो विपद्को समयमा निर्देशनअनुरूप पूर्वतयारी नगर्नेलाई कारबाही गर्नुपर्ने होइन र ? चिसोबाट प्रभावित क्षेत्रमा न्यानो कपडा, दाउरा वितरण र चिसोबाट बच्ने अन्य आवश्यक व्यवस्थापनमा सरकार पर्याप्त ध्यान दिन नसकेको र अन्य स्रोतलाई पनि राम्रोसँग परिचालन गर्न नसकेको स्पष्ट देखिन्छ । नेपालमा जुनै सरकारले पनि जनधनको सुरक्षाका लागि अपनाउनुपर्ने न्यूनतम तयारीमा ध्यान दिएको पाइँदैन । विगतमा टिम्बर कर्पोरेसनले जिल्लास्थित विपद् व्यवस्थापन समितिको सिफारिसमा दाउरा वितरण गर्ने गरेको थियो । तर यस वर्ष दाउरा बाँडिएको छैन । रातभर भुसको आगो तापेर मानिसले रात कटाउँदा पनि सरकारका तर्फबाट राहत सामग्री पुग्न सकेको छैन । अझै पनि राहत वितरणमा ढिलाइ गर्दा थप जनधनको क्षति पुग्न सक्ने भएकाले राहतलाई सहज र सरल तरिकाले पीडितकोमा पुर्याउन सरकारले जतिसक्दो छिटो प्रबन्ध मिलाउनुपर्छ । जयराम पुडासैनीबौद्ध, काठमाडौं केही समयदेखि बढेको चिसोले कठ्याङ्ग्रिएर धेरै जनाले ज्यान गुमाइसकेका छन् । तराई क्षेत्रमा शीतलहरको बढी असर परेको देखिन्छ । प्रत्येक वर्ष चिसोका कारण दर्जनौं व्यक्तिले मृत्यु वरण गरे पनि यसको स्थायी समाधानका लागि न त्यहाँका जनता न त सरकारले चासो राखेको पाइन्छ । जब शीतलहरले ज्यान लिन थाल्छ तब त्यसमा मल्हमपट्टी लगाउन व्यक्ति, संघसंस्था जुर्मुराउन थाल्छन् । आपत्मा परेकालाई सहयोग गर्नु मानवीय कर्तव्य भए पनि सम्भावित दुर्घटनालाई आकलन गरी उनीहरूको समस्यालाई बुझ्नु र समाधानका लागि पहल नगरिनु विडम्बना नै मान्नुपर्छ । गरिबीको रेखामुनि बाँच्न बाध्य मानिसको सेवामा समर्पित धुर्मुस सुन्तली फाउन्डेसनको काम उदाहरणीय र अनुकरणीय बनेको छ । उनीहरूले त्यहाँ पुगेर छिटो र छरितो तरिकाले जे सहयोग गरे, जस्तो आशा जगाए, त्यो समाजसेवाको राम्रो नमुना हो । सय हातले कमाउ र हजार हातले बाँड भन्ने भनाइको चरितार्थ उनीहरूको व्यवहारबाट झल्कँदै गएको छ । इन्दु बरालबुढानीलकण्ठ, सुन्दरबस्ती, काठमाडौंहाल शीतलहर र जाडोले तराईका विभिन्न जिल्लामा गरिबहरूको ज्यान लिइरहेको छ । विपन्न परिवारका केटाकेटी, महिला, वृद्धवृद्धालाई यसले बढी प्रभावित पारेको छ । पर्याप्त दाउरा नहुँदा उनीहरू आगो पनि राम्रोसँग ताप्न नपाई जाडोले कठ्याङ्गिँ्रदै बसेका देखिन्छन् । घाम लागेको छैन, अधिकांशको आङमा न्यानो लुगा छैन । पेटभरि खाने पौष्टिक खाना छैन, ओढ्ने न्यानो सिरक, कम्बल छैन । चिसो मौसमले गर्दा रोजगारी पाउन सकेका छैनन् र बिहानबेलुकाको छाक टार्न धौधौ परेको छ । बाढी र भूकम्पको भन्दा कम संकट छैन उनीहरूलाई । केही संघसंस्थाले फाट्टफुट्ट ओढ्ने कम्बल बाँडेका भए पनि आम पीडितलाई पुगेको छैन । शीतलहरबाट सप्तरी जिल्लामा मात्रै दुई दर्जनको मृत्यु भइसकेको छ ।सरकार, संघसंस्था, व्यक्तिले केही लत्ताकपडा, दाउरा, खाद्यान्न उपलब्ध गराएर सहयोग गरेको पाइए पनि आम सर्वसाधारणलाई बचाउन ठूलै राहतको खाँचो देखिन्छ । उनीहरूको अधिकारका लागि जनचेतना कार्यक्रम सञ्चालन गर्दै आएका संघसंस्थाहरूले यो आपत्को घडीमा मानवीय सहयोग गर्न नसके त्यस्ता कार्यक्रमको अर्थ रहन्न । त्यसैगरी धर्म र पुण्यको नाउँमा लाखौं रुपैयाँ संकलन गरी मठ मन्दिर बनाउनेहरूलाई यो मानवीय पीडाले छोएको हुनुपर्छ । परोपकार नै पुण्य सम्झेर यो विपद्मा राहत सहयोग जुटाएर कल्याणकारी कार्य गर्न सके पीडितहरूको मन शान्त भएर ठूलो धर्म हुने थियो । राजनीतिक दल र भ्रातृ संगठनहरूले पनि सक्दो सहयोग गर्नुपर्ने हो । शीतलहर गए पनि चिसो त तुरुन्तै हराउँदैन । डा टीपी बराकोटीकौशलटार, भक्तपुर"
न्यायालयको लोकतन्त्रीकरण,"न्यायालयमा भ्रष्टाचार मौलाएको र यस्को अन्त्यका लागि आफ्नो मुख्य लक्ष्य रहेको भनाइ कुनै समय सर्वोच्चका प्रधानन्यायाधीश रामप्रसाद श्रेष्ठले व्यक्त गर्नुभएको थियो । न्यायालयमा हुने ढिलासुस्ती र कतिपय फैसलाले यस्को पुष्टि गरेकै पनि छन् । विगतमा सत्याग्रहपछि भएको राजनीतिक सहमतिलाई न्यायालयले नछोइदिएको भए राम्रो हुन्थ्यो । सामान्य नागरिकले न्यायका लागि लगातार तीन पुस्तासम्म अदालत धाउँदासमेत फैसला आउन नसकेका तथ्यहरूले न्यायालयभित्रका संकीर्ण परिवेशलाई उजागर गरेकै छन् । आखिर किन नेपालमा न्यायालयप्रति पछिल्लो समयमा जनआक्रोश बढ्न थाल्यो ? वास्तवमा राजनीतिक भागबन्डाले नेपालको न्यायालयलाई समेत चोखो रहन दिएन । राजनीतिमा असफल भएका व्यक्तिहरू न्यायाधीश भएका अनेक उदाहरण हामीसँग छन । समयको कालखण्डमा न्यायाधीशको शपथ लिएलगत्तै एक हूल न्यायाधीश राजनीतिक पार्टी कार्यालयमा हाजिर भएको सत्यताले न्यायालय पनि कतिपय अर्थमा निष्पक्ष र चोखो छैन भन्ने धारणा जनस्तरमा पैदा भएकै हो । यद्यपि कठिन परिस्थितिमा न्यायालयले अनेक दुर्घटनाबाट देशलाई जोगाएका उदाहरणलाई हामीले बिर्सनु हुन्न । देशको सर्वोच्च अदालत यसबखत विवादको भुमरीमा रुमलिएको छ । न्यायालय भ्रष्टाचारबाट मुक्त रहन सकेन भन्नेबारेमा खुला बहस प्रारम्भ हुन थालेका छन् । सारा नेपालीको आस्थाको केन्द्रका रूपमा रहेको न्यायालयलाई लक्षित गरेर बहस चल्नुपछाडिका कारणहरूको खोजी हुनुपर्छ । राजनीतिक भागबन्डाले न्यायालयको सर्वोच्चतामाथि बारम्बार प्रहार गरिरहेकै बखत जनस्तरबाट समेत औंला ठड्याउने अवस्था सिर्जना हुनुले देशको अवस्था चिन्ताजनक रहेको तथ्यलाई बल दिइरहेको छ । डा गोविन्द केसीले सर्वोच्चका प्रधानन्यायाधीशप्रति लक्षित गर्दै व्यक्त गरेको धारणा र न्यायमूर्तिको योग्यताका बारेमा उब्जाएको प्रश्न कति जायज या नाजायज छन् ? न्यायालयमा भने भागबन्डाको संस्कार अब अन्त्य होस् । उत्तम पुडासैनी जोरपाटी, काठमाडौं कान्तिपुरमा प्रकाशित डा बाबुराम भट्टराईको लेख लोकतन्त्रको मानहानि पढें । लामो समयदेखि अनशनरत डा गोविन्द केसीसँग जोडेर लेखिएको लेख मुख्य त मुलुकको लोकतान्त्रिक न्यायालयमाथि लक्षित छ । यति वेला मुलुक स्थिरताका लागि सदाचार र सुशासनको विषय गम्भीर रूपमा उठेका छन् । डा भट्टराईले उठान गरेका सवालजवाफ अत्यन्त सान्दर्भिक र मार्मिक छन् । हुन पनि हो, लोकतन्त्रको आगमनसँगै छट्पटाहटमा परेका केही सीमित छोटे राजाहरूले आफ्ना पुराना कर्तुत प्रदर्शन गर्दै छन् लोकतन्त्रको आडमा ।यसले के प्रमाणित गर्छ भने अझैं पनि प्रशासनिक ब्युरोक्रेसीमा उनीहरूको पकड र दबदबा छ । एक त हाम्रो मुलुकको कानुनी घेरा पनि दोहोरो चरित्रको छ । जसको मारमा आम सर्वसाधारण जनता पर्दै आएका छन् । यसखाले संवैधानिक व्यवस्था र चरित्रले देश र जनता माफियाबाट कहिल्यै लोकतन्त्रको प्रत्याभूति गर्न सक्दैन । त्यसैले नयाँ वैकल्पिक लोकतान्त्रिक राजनीतिक शक्तिहरूको गठजोडबाट संविधान संशोधन हुन जरुरी छ । र, मुलुकमा खड्किएको विभिन्न सामाजिक, आर्थिक र राजनीतिक समाधान गर्न जरुरी छ । नभए यो वा त्यो बहानामा मुलुकमा बढ्दै गएको लोकतान्त्रिक अपमानको खतरा झन् विकराल बन्नेछ । शान्तिपूर्ण रूपमा मेडिकल र स्वास्थ्यलगायतका निजी क्षेत्रको विकृति र विसंगतिलाई नजिकबाट नियालेर त्यसलाई सर्वमान्य हिसाबले स्वच्छ र निष्पक्षताका लागि निरन्तर अनशनमा बस्दै आएका डा गोविन्द केसीको मुद्दालाई सम्बोधन नगरी उल्टै लोकतन्त्रको उपहास हुनेगरी गिरफ्तारी गरिन्छ । योभन्दा ठूलो लोकतन्त्रको उपहास के हुन्छ ? संघीय गणतान्त्रिक, लोकतान्त्रिक मुलुक अझै पनि कसको कब्जामा छ, त्यसै प्रमाणित हुन्छ । राजेश विद्रोही लहान, सिरहा"
प्रदेश प्रमुख नियुक्तिमा विलम्ब,"केन्द्र र प्रदेशको निर्वाचन सम्पन्न भएको महिना दिन बितिसक्दा पनि प्रदेश प्रमुखको नियुक्ति हुन सकेको छैन । नेपालको सन्दर्भमा संघीयता नौलो प्रयोग हो । प्रदेशको राजधानी प्रदेश सांसदका दुईतिहाइ सदस्यले तोक्ने संविधानमा व्यवस्था भए पनि सरकारले अस्थायी राजधानी तोक्ने र प्रदेश प्रमुखको नियुक्तिका लागि राष्ट्रपतिलाई सिफारिस गर्ने व्यवस्था छ । प्रदेश प्रमुखको नियुक्ति नहुँदा प्रदेश सभा चुनावको परिणाम निर्वाचन आयोगले बुझाउन सकेको छैन । केन्द्रको चुनावी परिणाम राष्ट्रपति र प्रदेशको परिणाम प्रदेश प्रमुखसमक्ष बुझाउनुपर्ने संवैधानिक व्यवस्था छ । यसतर्फ सरकारको समयमै ध्यान जाओस् । पुरुषोत्तम घोरासैनी बालाजु, काठमाडौं"
मुलुकको अधोगति कहिलेसम्म ?,"संघीय लोकतान्त्तिक गणतन्त्र घोषणापछिका सबै दलीय नेताहरू, सरकार प्रमुख र आपसी बाँडफाँडमा नियुक्त पदाधिकारीहरूको व्यवहार, स्वभाव, चरित्र र शैली लोकतान्त्रिक पद्धति सुहाउँदो हुन सकेन । प्रारम्भदेखि नै उद्दण्ड, नालायक, छुद्र आचरण र व्यक्तिवादी मनोवृत्तिबाट ग्रस्त यी आलोचित नेतृत्वले कहिल्यै जनभावनाअनुकूल काम गर्न सकेनन् र संक्रमणकालले निकास पाएन । निर्वाचन परिणामबाट कांग्रेस, एमाले, माओवादीजस्ता केही लोकप्रिय दललाई पालैपालो समर्थन जनाए पनि पूर्ण विश्वास सुम्पिन नसकेको देखिन्छ । तथापि जनमतको कदर गर्ने प्रवृत्ति विजित नेता र पार्टीले अंगीकार गर्न सकेनन् । संविधान कार्यान्वयनलाई पूर्णता दिन तिनै तहको निर्वाचन शान्त र सहज वातावरणमा सम्पन्न गराउन अहम् भूमिका निर्वाह गर्ने जनताको गुन तिर्नुभन्दा पदीय बाँडफाँडको निकृष्ट खेल सुरु भयो । निर्वाचन सकिएको एक महिना बितिसक्दा पनि नयाँ सरकार गठनमा आलटाल हुँदै छ । देश र जनताभन्दा दलीय स्वार्थलाई बढावा दिने मनोवृत्तिले अस्थिरता निम्त्याउने भाइरस क्रियाशील हुँदै छ । न्यायालय जनताको धरोहर बन्नुपर्नेमा कार्यसम्पादनमै खुला बहस र छलफल आवश्यक भैसक्यो । आवेग र उत्तेजनाको भरमा निर्णय हुँदा सत्य निरुपण ओझेलमा पर्ने सम्भावना बढ्यो । सरकार जनताको साझा चौतारी बन्न सकेको छैन । व्यवस्थापिका संसद्को हालत कमजोर छ । नागरिक समाज निरीह छ । अन्याय, अत्याचार, भ्रष्टाचारजस्तो बाहुबलको राजनीतिले भित्र्याएको विकृति विसंगतिविरुद्ध बोल्ने साहस नेतृत्वसँग भएन । एउटा कर्मचारी मूकदर्शक बन्न नसकेर जनतालाई सुसूचित गराउन राष्ट्र, राष्ट्रियता र आम नेपालीको पक्षमा विद्यमान जटिलता अन्त्य गर्न आमरण अनशनको अन्तिम अस्त्र प्रयोग गर्न बाध्य हुन्छ । तर पनि समस्या समाधानमा दिलचस्पी दिइँदैन । यस्तो परिस्थिति अन्त्य नभएसम्म कुनै पनि तन्त्र, वाद, व्यवस्था वा कानुनी राज्यको परिकल्पना पूरा नहुने मात्र होइन, मुलुकवासीको अधोगतिले छलाङ मार्ने निश्चित छ । झिनो सम्भावना अझै बाँकी छ । यसका लागि संविधान, नियमकानुन हाम्रा स्थापित मान्यता, संस्कार र संस्कृति जगेर्ना गर्दै नागरिक अधिकार रक्षा गर्नुपर्छ । अझै पनि पुरानै भागबन्डे संस्कार, अपराधलाई प्रश्रय, कमाउ धन्दा, शब्दजालको भरमा झूटको राजनीति गर्ने प्रवृत्ति नत्याग्ने हो भने वर्तमान राजनीतिक नेतृत्वको सामथ्र्यले हाम्रो लोकतन्त्र, संविधान, संघीयता र शक्ति विकेन्द्रीकरणको मार्ग अवरुद्ध बन्छ । मधुसूदन ओझाविराटनगर३, मोरङ"
कामै नगरी सवा करोड,"माओवादी मन्त्रीहरूले सके सवा करोड शीर्षकको समाचार पढेपछि केही लेख्न मन लाग्यो । जनताले तिरेको करबाट बनेको राज्यकोषलाई शक्ति र पदमा हुनेहरूले कसरी दोहन गरिरहेका छन् भन्ने ज्वलन्त उदाहरण हो यो । जुन कारण देखाएर बिनाविभागीय मन्त्रीहरू सरकार नछोडी सत्तामा बसिरहेका थिए, त्यो कुनै अर्थमा जायज थिएन । उनीहरूको एउटै मात्र उद्देश्य राज्यकोषबाट प्राप्त सुविधालाई चुनावमा अधिकतम प्रयोग गर्ने र चुनावी खर्च उठाउने रहेको देखिन्छ । राज्यले दिएको जिम्मेवारी पूरा गरेर पारिश्रमिक र सुविधा लिनुपर्नेमा बिनाविभागीय रूपमा बसेर काम नै नगरी खानु जनप्रतिनिधिहरूका लागि सुहाउने कुरा हो र ? ८६ दिनसम्म बिनाविभागीय भएर काम नगरी बस्ने, कुनै कामकारबाहीमा सरिक नहुने, अनि तलबभत्ता, सुविधाचाहिँ सबै लिने ? उनीहरूले बिनाविभागीय हुनेबित्तिकै राजीनामा दिएर सरकार छाडेको भए ती मन्त्रीहरूको नैतिकता उच्च रहेको मानिने थियो र आम नागरिकको दृष्टिमा पनि उनीहरू सम्मानित भइरहने थिए तर अहिले राजीनामा दिएर त सबैको नजरमा आलोचित मात्र भए । नोदनाथ त्रिताल र अर्जुन सुवेदी चौबीसे३, धनकुटा"
आक्रोशको निसाना,"शुक्रबार प्रकाशित श्रीकृष्ण अनिरुद्ध गौतमले गोविन्द केसीको आक्रोश शीर्षकको लेखमा डा गोविन्द केसीले जे भन्यो त्यो नै राज्यले गर्दै जानुपर्ने ? भनी तर्क राख्नेहरूका लागि एउटा सफा विचार पस्केको छ । न्यायपालिका, न्यायमूर्तिहरू सम्मानित हुन् । हुनैपर्छ । यसो भन्दैमा सार्वभौम नेपाली जनताले विश्व प्रसिद्ध एउटा कथा इम्पेररर्स न्यू क्लथ मा जस्तै सम्राट्ले राम्रै वस्त्र पहिरिएर हिँडिरहेका छन् भन्न बाध्य हुनु जरुरी छैन । उक्त कथामा एउटा अबोध बालकले सम्राट् त नग्न पो छन् त भनेर मुख खोलेजस्तै अहिलेको सन्दर्भमा एउटा सचेत नागरिक डा केसी चिच्याएका हुन् । लेखकले भनेजस्तै डा केसीको व्यक्त आक्रोशजस्तै अरू आक्रोश दिनानुदिन जनताको मनमा सञ्चित हुँदै गएको छ । यस्तो हो भने त्यसरी सञ्चित हँुदै जाने आक्रोशले कतै टेक्टोनिक प्लेटको घर्षणबाट सञ्चित हुने ऊर्जाले दिने परिणामको रूप नलेओस् भन्ने कुरामा भने सबैले सचेत हुनैपर्छ । महेशप्रसाद ढुंगानानयाँ बानेश्वर, काठमाडौ"
प्रधानन्यायाधीशले आफूलाई इज्जतसाथ अदालतबाट बहिर्गमन गर्नुपर्छ,ठ्याक्कै एक दशकअघि न्यायपालिका र त्यससँग जोडिएका तफ्वका नशानशा केलाउँदै चलखेलचित्र सार्वजनिक भएको थियो । त्यतिबेला न्यायालयसँग भ्रष्टाचार शब्द जोड्दा नकारात्मक सन्देश जाने निष्कर्षमा अध्ययन प्रतिवेदनको शीर्षक न्यायपालिकाप्रति जनआस्था अभिवृद्धि राखिएको थियो । उक्त अध्ययनको अगुवाइ वरिष्ठ अधिवक्ता श्रीहरि अर्यालले गरेका थिए । समितिमा प्रकाश बस्ती र भरतराज उप्रेती सदस्य थिए । त्यो प्रतिवेदनले न्यायालयवरिपरि २९ थरीका बिचौलियाको बिगबिगी रहेको चित्र किटानीसहित बाहिर ल्याएको थियो ।
विभिन्न व्यक्तित्व सम्मानित,"काठमाडौं (कास) कला, साहित्य, फिल्म, गायन, रंगमञ्च, शिक्षालगायतका विधामा योगदान पुर्याएका व्यतित्वलाई शनिबार राजधानीमा नेपाल देशभत गणतान्त्रिक मञ्चले सम्मान गरेको छ । फिल्मतर्फबाट सुवास गजुरेल, डम्बरबहादुर बुढाथोकी डब्बु क्षेत्री, परशुराम चौधरी, रेणु चौधरी, राजु केसी सम्मानित भए । ललितकलातर्फ मानबहादुर दोङ, जुनी लामा, रामकृष्ण भण्डारी, नरेन्द्रप्रसाद भण्डारी, केशवराज खनाल र देवेन्द्र थुम्केली सम्मानित भए भने पत्रकारितातर्फ ओपेन्द्र शर्मा, मनुकुमारी पुलामी, निर्मल ज्ञवाली, दयानिधि भट्ट, ध्रुवराज अधिकारी, सन्तोष पौडेल, गोमा घिमिरे, शैलेन्द्र घिमिरेले सम्मान थापे । साहित्यतर्फ भने मदन भण्डारी, इन्द्रीससायल खाँ, लक्ष्मी गुरुङ, केवल बिनावी, अनिल श्रेष्ठ, देवी गुरुङ, मणि अर्याल, आकाश अधिकारी, नवीन लोचन मगर, रणेन्द्र बराली र किशोर मनस्वीले सम्मान पाए । त्यस्तै, गायन तथा संगीततर्फ प्रदीप बम्जन, धनकुमारी ग्याङमी, निर्मला घिसिङ, कमला दोङ, रिना लिम्बू, पूजा सुनुवार र चित्रसागर श्रेष्ठ सम्मानित भए । नाटयकर्मीतर्फ किशोर अनुराग, इच्छा सिंह, टीकाराम रसाइली, अशोक सिवाकोटी, पुरु लम्साल र मोतीबहादुर कार्कीले सम्मान पाए । त्यस्तै, अन्य विविध क्षेत्रतर्फ शिक्षाबाट प्रकाश लक्ष्मी तुलाधार, उद्योग व्यवसायबाट रामप्रसाद गौतम, स्वास्थ्य क्षेत्रबाट दुर्गा प्रसाईं, स्वस्थानी आलेमगर परियार र खेलकुदतर्फबाट विमललाल श्रेष्ठ सम्मानित भए । मञ्चका सल्लाहकार राजेश कुमार जोशी (प्रताप) लाई विशेष सम्मान दिइयो । सम्मानितहरूलाई माओवादी केन्द्रका अध्यक्ष पुष्पकमल दाहालले ताम्रपत्र, दोसल्ला र फूलमाला अर्पण गरे । मञ्चकी अध्यक्ष एवं साहित्यकार बाबा बस्नेतले स्रष्टाको कदर गर्न सम्मान गरिएको बताइन् ।"
साताको साहित्य प्रोल्लासलाई,"चितवन (कास) अस्ट्रेलियामा स्थापना भएको साताको साहित्य पुरस्कार२०१७ कवि प्रोल्लास सिन्धुलीयलाई प्रदान गरिएको छ । साताको साहित्य डटकममा वर्षभरि प्रकाशित भएका रचनामध्ये सिन्धुलीयको एउटा प्रश्नपत्र शीर्षकको कविता उत्कृष्ट भएको हो । उक्त पुरस्कार शनिबार चितवन साहित्य परिषदको भवनमा प्रदान गरिएको हो । साहित्यकार प्रेमविनोद नन्दन, कवि दिनेश अधिकारी, एलबी क्षेत्री, बालकृष्ण थपलिया र साताको साहित्यका उपाध्यक्ष सुमन घिमिरेले संयुक्त रूपमा सिन्धुलीयलाई सम्मानपत्रसहित दोसल्ला ओढाएर २० हजार रुपैयाँसहित पुरस्कृत गरिएको हो । सन् २०१२ देखि यो पुरस्कार दिन थालिएको हो ।"
गिरिप्रसादको एकल,"रुकुम (कास) साहित्यकार गिरिप्रसाद बूढाले एकल रचना वाचन गरेका छन् । राप्ती साहित्य परिषद् जिल्ला शाखाले गरेको कार्यक्रममा उनले आफ्ना सिर्जना सुनाएका हुन् । सदरमुकाम खलंगास्थित त्रिभुवन जनता माविमा भएको कार्यक्रममा बूढाले १७ वटा रचना वाचन गरे । उनले गद्यपद्य कविता, मुक्तक र गजल वाचन गरेका हुन् । परिषद्का शाखा सल्लाहकारसमेत रहेका बूढाका ३ साहित्यिक कृति प्रकाशित छन् । परिषद्ले हरेक दुई महिनाको अन्तिममा शनिबार एकल रचना वाचन कार्यक्रम गर्दै आएको छ । कार्यक्रमले जिल्लामा साहित्यिक जागरण ल्याउने सघाएको परिषद्का अध्यक्ष मनलाल ओलीले बताए । एकल रचना वाचनको यो १८ औं शृंखला हो ।"
नेपथ्यसँगै झुमे दर्शक,"दमक दुई सातादेखि दैनिक लाग्ने बाक्लो हुस्सुले झापा पूरै चिसिएको छ । दिउँसो केही घण्टा घमाइलो भए पनि बिहानबेलुकाको चिसोले बाहिर निस्किने अवस्था हुँदैन । शुक्रबार बेलुका ५ बजेदेखि नै दमकस्थित सरस्वती माध्यमिक विद्यालयको आँगन भरिभराउ थियो । तन्नेरीको खचाखच भीड चर्चित लोक रक ब्यान्ड नेपथ्यको सांगीतिक प्रस्तुतिमा झुम्यो । पुसको चिसोले कठयांग्रिएको दमकलाई नेपथ्यको दुई घण्टाको कन्सर्टले ततायो । २५ वर्ष पुगेको उपलक्ष्यमा नेपथ्यले दमकबाट रजत जयन्ती सांगीतिक यात्रा प्रारम्भ गरेको हो । पूर्वेली दर्शकले पहिलो पटक खुला आकाशमुनि नेपथ्यको कन्सर्टमा रमाउन पाए । झापा, मोरङसहित पूर्वका विभिन्न जिल्लाका करिब पाँच हजार दर्शकको उपस्थितिमाझ कन्सर्टले पूरै दमकलाई संगीतमय बनाएको थियो । कन्सर्टको सुरुवात नेपथ्यका दुई चर्चित म्युजिक भिडियोहरू सा कर्णाली र सम्झिराख देखाएर गरिएको थियो । धनकुटेली वरिष्ठ कवि एवं संस्कृतिविद् तुलसी दिवसको सिर्जना सम्झिराख नेपथ्यले पूर्वको यही कन्सर्टमा प्रस्तुत गरेको थियो । भिडियो प्रस्तुतिपछि बेलुका पौने ६ बजे स्टेजमा उक्लिएका नेपथ्यका संस्थापक गायक अमृत गुरुङले लगातार दुई घण्टासम्म आफ्नो जोडदार प्रस्तुति दिए ।सरुभक्तद्वारा रचित कुरूप अनुहार हो बोलको गीतबाट आफ्नो प्रस्तुति सुरु गरेका गुरुङले भेंडाको ऊनजस्तो, छेक्यो छेक्यो,आँगनैभरि बोलका गीतहरू एकपछि अर्को गर्दै गाए । यी गीतहरू दर्शकदीर्घामा प्रस्तुत गर्दै गर्दा गायक गुरुङले ब्यान्ड स्थापनाको सुरुवाती क्षणहरू सम्झिए । अमृतले ब्यान्डको पहिलो गीत गाउँदै गर्दा पृष्ठभूमिमा स्थापनाकालीन सदस्यहरूका सम्झनारूपी तस्बिरहरू पनि देखाइएका थिए । गायक अमृतले शिर फूल शिरैमा, लामपाते सुरती, चरी मर्यो, जोमसोमे बजारमा हुँदै नेपथ्यको पछिल्लो एल्बम ऐना झयाल मा समेटिएको चर्चित गीत जोगले हुन्छ भेट सुनाएका थिए । खुला आकाशमुनि पुसको चिसोमा डेढ दर्जन गीत गाउन भ्याएका अमृतले तिमी पनि नेपाली, यो जिन्दगानी, कोशीको पानी, हिमाल चुचुरे, मै नाचे छमछमी पनि सुनाए । यति गाइसक्दासमेत नाचेर नथाकेका दर्शकले कन्सर्ट सुरु भएदेखि नै माग गर्दै आएको रेशम र तालको पानी समेत उनले सुनाएका थिए । अमृतलाई ड्रमर ध्रुव लामा, बेस गिटारिस्ट सुबुन शाक्य, मादलमा शान्ति रायमाझी किबोर्डिस्ट सुरज थापा र लिड गिटारिस्ट निरज गुरुङले साथ दिएका थिए । आफ्ना गीतहरूमा लठ्ठै भएका दर्शकलाई गायक अमृतले पटकपटक आफ्नो देशको सुन्दर स्थानहरूमा घुम्न जान आग्रह गरे । उनले गाउँदा गाउँदै बीचबीचमा देशको समसामयिक विषयवस्तुमा पनि आफ्नो अभिमत राखेका थिए । कन्सर्टकै दौरान गायक अमृतले चिकित्सा क्षेत्र सुधारको माग राख्दै १४ औं पटक अनशनमा बसेका डागोविन्द केसीको पक्षमा समर्थन जनाउन आग्रहसमेत गरे । उनको आग्रहलाई सबै दर्शकले हात उठाएर समर्थन जनाएका थिए । त्यति मात्रै होइन, उनले दमकबाट भारी मतले निर्वाचित भएका बाम गठबन्धनका नेतृत्वकर्ता एवं एमाले अध्यक्ष केपी ओली भावी प्रधानमन्त्री भएको भन्दै, अब मुलुकलाई स्थिर र समुन्नतितर्फ अघि बढाउन शुभकामनासमेत दिन भ्याए । देश विकासमा सबैलाई एक ठिक्का हुन आग्रह गर्दै गाउँगाउँबाट उठ र रातो र चन्द्रसूर्य बोलको देशभक्ति गीत समेत सुनाए । कवि गोपालप्रसाद रिमालको अर्को देशभक्ति गीत जंगी निसान बाट अमृतले कन्सर्टको बिट मारेका थिए । पहिलो पटक ठूलो भीडमा देशकै चर्चित ब्यान्डको कन्सर्ट लाइभ हेर्न पाउँदा आफू अत्यन्तै उत्साही भएको धरानबाट आएका स्वतन्त्र गौतमले बताए । उनले भने, अमृत दाइ हामी युवाहरूको निम्ति आइकन हुनुहुन्छ । त्यसैले उहाँको कन्सर्ट हेर्न धरानबाट हामी युवाहरूको एउटा टोली नै आएका हौं । दमकमा नेपथ्यको यो चौथो कन्सर्ट हो । यसअघिका सबै कन्सर्ट हलभित्र गरिएको थियो । स्थानीय थ्री इन्क भिजन, जय मिडिया र पूर्वाञ्चल रक्सले नेपथ्यलाई दमकमा ल्याएका थिए । नेपथ्यको टोलीले १ गते माघे संक्रान्तिको दिन चितवनस्थित नारायणी नदीको किनारमा आफ्नो प्रस्तुति दिनेछ ।"
यार लिएर नयनराज,"काठमाडौं उलार, लू, सल्लीपिर लगायत चर्चित उपन्यास दिएका साहित्यकार नयनराज पाण्डे संस्मरण कृतिसहित आएका छन् । शनिबार नेपाल प्रज्ञा प्रतिष्ठानको डबलीमा पाण्डे पत्नी सानु, साहित्यकार पुरुषोत्तम सुवेदी, राजेन्द्र पराजुली, श्यामल, नरेन्द्रजंग पिटर, राजवलगायतले कृतिको लोकार्पण गरे । जीवनको विभिन्न चरणमा भेटिएका साथीसंगीहरूसँगको मित्रतालाई संस्मरण कृति यार मा समेटेको पाण्डेले बताए । अनौपचारिक रूपमा सुरु गरिएको कार्यक्रममा सञ्चारकर्मी शिवानी सिंह थारूले पाण्डेलाई पुस्तकसम्बन्धी जिज्ञासा राखेकी थिइन् । शिवानीले यार पुस्तक लेख्नुको कारण सोधेपछि पाण्डेले भने, मलाई यार शब्दप्रति मोह छ । यार शीर्षकमै लेख्ने प्लानिङ पनि थियो । मित्रहरूसँगको तीतामीठा अनुभवसँगै आफूले गरेका मित्रघातहरू पनि खुलस्त लेखेको छु यसमा । पाण्डेले कृतिमा साथीहरूको कमजोरी खोतल्ने क्रममा आफ्ना कमजोरीहरू पनि उधिन्ने मौका मिलेको बताए । भने, तर एक पक्षीय रूपमा साथीको कमजोरी मात्रै खोतल्ने काम गरेको छैन । यो किताब मेरो आफ्नै वजन नाप्ने तराजु हो । संस्मरणमार्फत समाजकै मनोविज्ञानलाई उधिन्ने प्रयास गरेको उनले दाबी गरे । भने, लेख्दै जाँदा नलेखूँ भन्ने त कहिल्यै लागेन । साथीहरू रिसाउने हो कि भन्ने डर पनि लागेन । किनकि मैले शतप्रतिशत सत्य लेखेको छु । उनलाई उपन्यास, कथा लेखनभन्दा संस्मरण लेखन पृथक लाग्ने बताए । कथा, उपन्यास लेख्दा देखेभोगेकै कुराहरू लेखिए पनि संस्मरण लेखनमा इमानदार भएर जेजस्तो घटना घटेको हो त्यही लेखिने भएकोले यो अन्यभन्दा विश्वसनीय हुने उनले बताए । उपन्यास ल्याउँदा त्रास हुने बताउँदै उनले संस्मरण ल्याउँदा भने त्यति त्रास नहुने बताए । उपन्यासमा खडा गरिएका पात्र, परिवेश र काल्पनिकतालाई सिर्जनात्मक रूपमा प्रस्तुत गरिएको सबैलाई मन नपर्न सक्छ, उनले भने, संस्मरणमा आफ्नो मित्रसँग जे घटेको हो, त्यही लेखिन्छ । फूलबुट्टा भर्नुपर्दैन । पढ्नेहरूले रुचाउनुहुन्न कि भन्ने डर कम हुन्छ । फिल्मको पटकथा लेखन पनि क्रियाशील भएकाले कतिले उनका आख्यानमा फिल्मी नाटकीयता देखिने टिप्पणी गर्छन् । फिल्ममा पनि यो शैली साहित्यबाटै छिरेको उनले दाबी गरे । पहिलेका साहित्यका कृतिहरू जासुसी प्रकारको हुन्थे । त्यसैले फिल्मी शैलीबाट भन्दा पनि पुराना साहित्यको प्रभाव परेको भन्दा उचित हुन सक्छ । फिल्मी प्रविधि प्रयोग गरियो भने घटनाक्रमले पाठकलाई चाँडै छुन सक्छ, उनले भने, कुनै पनि चरित्रले यस्तो काम गरोस् कि पाठकको मनमा गहिरो छाप छाडोस् भन्ने उद्देश्यले जानाजान फिल्मी प्रक्रिया प्रयोग गर्छु । मैले आफूलाई नै समीक्षा गर्नुपर्यो भने पनि फिल्मी टाइपको लेख्छ भन्छु । साथीहरूको संगतले नै इमानदार, चाकडी नगर्ने, छलछाम नगर्ने, प्राप्तिका लागि मरिहत्ते नगर्ने लेखक बनाइदिएको उनले दाबी गरे । पुस्तक फाइन प्रिन्टले छापेको हो ।"
साउदी महिला पहिलो पटक रंगशालामा,"रियाद (एजेन्सी) साउदी अरबले पहिलो पटक महिलाहरूलाई फुटबल प्रतियोगिता हेर्न अनुमति दिएको छ । जेद्दाहको रंगशालामा भएको प्रतियोगितामा महिला समर्थकहरू परिवारसहित पहिलो पटक सहभागी भएको बीबीसीले जनाएको छ । उनीहरूले पुरुषहरूसँगै किङ अब्दुल्लाहा स्पोर्टस् सिटीमा अलबटिन र अलअल्हीबीचको खेल हेरेका हुन् । रंगशालामा महिला समर्थकलाई अभिवादन गर्न र बस्ने स्थान देखाउन महिलालाई परिचालन गरिएको थियो । स्थानीय सञ्चारमाध्यमका अनुसार उपस्थित महिलाले चर्को आवाजमा स्थानीय टिमको पक्षमा समर्थन गरेका थिए । उक्त निर्णय साउदी अरबको इतिहासमा महत्त्वपूर्ण भएको अन्तर्राष्ट्रिय सञ्चारमाध्यमले जनाएका छन् । यसलाई साउदी अरबको नेतृत्वले गरेको सामाजिक सुधारको पछिल्लो कदम भएको उनीहरूले उल्लेख गरेका छन् । ३२ वर्षीया लम्या खलिद नसेरले रंगशालमा खेल हेर्न पाउँदा आफूलाई गर्व महसुस भएको बताइन् । यस कदमले हामी समुन्नत भविष्यतर्फ अग्रसर भएको पुष्टि भएको छ । एएफपी समाचार संस्थाले नसेरलाई उद्धृत गर्दै जनाएको छ, यो बृहत् परिवर्तनप्रति म निकै खुसी भएकी छु । जेद्दाहकी स्थानीय रुवादा अलि क्वासीमले भनिन्, मौलिक अधिकार परिवर्तनका लागि यो एक ऐतिहासिक दिन हो । यसअघि महिलालाई रंगशालामा उपस्थित हुन बन्देज लगाएको साउदी अरबले उनीहरू अबका दिनमा परिवारसहित उपस्थित भएर खेल हेर्न सक्ने जनाएको छ । त्यसका लागि सरकारले रंगशालामा महिला दर्शकका लागि छुट्टै प्रवेशद्वार, शौचालय, पार्किङ स्थललगायतको व्यवस्थासमेत गरेको जनाएको छ । साउदी अरबको कानुनमा महिलाहरू भ्रमण गर्दा, पासपोर्ट बनाउँदा, विदेश जाँदा, कुनै व्यवसायको स्थापन गर्दा उनीहरूको साथमा पुरुष सदस्य हुनुपर्ने अनिवार्य व्यवस्था छ । रेस्टुरेन्टलगायत कतिपय सार्वजनिक स्थानमा पुरुष र महिलासहित अन्य पुरुष वा परिवारका सदस्यका लागि छुट्टाछुट्टै बस्ने स्थानको व्यवस्था गरिएको हुन्छ । साउदी अरब महिलाका लागि विश्वमै सबैभन्दा अनुदार कानुन भएको मुलुकमध्येमा पर्छ । गत जुन महिनामा साउदी अरबले महिलालाई पहिलो पटक कार चलाउने अनुमति दिने निर्णय गरेको थियो । गत डिसेम्बरमा सरकारले एक दशक लामो नियम परिवर्तन गर्दर्ै महिलालाई हलमा गएर चलचित्र हेर्न पाउनेसमेत निर्णय गरेको थियो । हालैका निर्णयहरू साउदी राजकुमार मोहम्मद विन सलमानको सामाजिक आधुनिकीकरणको नीतिअन्तर्गत गरिएको जनाइएको छ । यद्यपि उक्त परिवर्तनहरूको साउदी रुढिवादी सामाजिक संघसंस्थाहरूले विरोध गर्दै आएका छन् । उनीहरूले त्यस्ता निर्णयका कारण साउदी नागरिकको नैतिकता भ्रष्ट हुने बताएका छन् ।"
बस दुर्घटनामा ८ को मृत्यु,नयाँदिल्ली (एजेन्सी) भारतको दक्षिणी राज्य कर्नाटकमा शनिबार भएको बस दुर्घटनामा कम्तीमा ८ जनाको मृत्यु भएको छ । पुल तर्दै गर्दा सरकारी बस तलाउमा खस्दा उनीहरूको मृत्यु भएको हो । अधिकारीका अनुसार दुर्घटनामा अन्य १० जना घाइते भएका छन् । बसमा चालक र सहयोगीसहित ५० जना यात्रु रहेका थिए । दुर्घटना कर्नाटक राज्यको राजधानी बैंग्लोरदेखि २ सय ५० किलोमिटर टाढा पर्ने हास्सान जिल्लामा भएको हो । प्रारम्भिक अनुसन्धानमा तीव्रगतिका कारण चालकले नियन्त्रण गुमाएपछि बस तलाउमा खसेको प्रहरीले जनाएको छ ।
एक मेगावाटसम्मको विद्युत् आयोजना स्थानीय तहलाई,"काठमाडौं एक मेगावाटसम्मको जलविद्युत् आयोजनाको अनुमतिपत्र जारी गरी नवीकरण, नियमन तथा व्यवस्थापनको जिम्मेवारी स्थानीय तहले पाएको छ । स्थानीय सरकार सञ्चालन ऐन २०७४ ले तोकेअनुसार संघीय मामिला तथा स्थानीय विकास मन्त्रालयले स्थानीय तहले उक्त काम गर्ने गरी शुक्रबार परिपत्र गरेको छ । अब एक मेगावाटसम्मका जलविद्युत् आयोजनाको लाइसेन्स, नवीकरण र व्यवस्थापन स्थानीय तहले गर्नुपर्ने छ, मन्त्रालयका सचिव दिनेश थपलियाले भने, तर अहिले स्थानीय सरकारसँग प्राविधिक क्षमता भने छैन । प्राविधिक सहयोग विद्युत् विकास विभागले गर्ने छ । अन्य व्यवस्थापनको काम भने स्थानीय तहले गर्नुपर्ने छ ।उनका अनुसार स्थानीय सरकारले चाहेमा अब सबै कागजात तयार पारी मन्त्रालयमा पठाउनुपर्ने छ । मन्त्रालयले प्राविधिक क्षमता विश्लेषणका लागि विद्युत् विकास विभागमा पेस गर्नेछ । विभागले प्राविधिक विश्लेषण गरी अघि बढाउन उपयुक्त हुने सुझाव दिएमा सम्बन्धित स्थानीय तहले जुनकुनै मोडालिटीमा एक मेगावाटसम्मको आयोजना अघि बढाउन सक्नेछ, उनले भने । मन्त्रालयको उक्त परिपत्रपछि एक मेगावाटसम्मको आयोजना निजी क्षेत्र, सामुदायिक, सार्वजनिक निजी साझेदारी वा स्थानीय सरकारको लगानी जुनकुनै मोडालिटीमा विकास गर्न सकिने भएको हो । नीति, मापदण्ड, कानुन, कार्यविधि बनाएपछि भने सोझै स्थानीय तहले नै उक्त विद्युत् आयोजना आफैं विकास गर्न सक्नेछन् । हाल प्राविधिकहरूको उपलब्धता नभएका कारणले पनि विद्युत् विकास विभागसँग समन्वय गरेर मात्रै अघि बढाउन पाउने परिपत्र गरिएको सचिव थपलियाले बताए । यसबारे उपप्रधानमन्त्रीस्तरीय बैठकबाट निर्णय गरी परिपत्र गरिएको मन्त्रालयले जनाएको छ । हालसम्म एक मेगावाटसम्मका जलविद्युत् आयोजना वैकल्पिक ऊर्जा प्रवद्र्धन केन्द्रले गर्दै आएको थियो । वैकल्पिक ऊर्जा प्रवद्र्धन केन्द्रका प्रमुख कार्यकारी रामप्रसाद धितालका अनुसार हालसम्म एक मेगावाटसम्मका आयोजनाको संख्या करिब २३ सय २० छ । यसमध्ये १० किलोवाटसम्मका आयोजना करिब १५ सय छन् । १० किलोवाटसम्मका आयोजना भने धेरैजसो बन्द भइसके । १० देखि एक सय किलोवाटसम्मका आयोजना संख्या ८ सय हो । सय किलोवाटदेखि एक मेगावाटसम्मका आयोजनाको संख्या २० छ । १० किलोवाटदेखि एक मेगावाटसम्मका अधिकांश आयोजनाहरू भने सञ्चालनमै रहेको उनले बताए । अब यी आयोजनाको व्यवस्थापन स्थानीय तहले नै गर्ने गरी हस्तान्तरण गर्ने मन्त्रालयले जनाएको छ । हालसम्मको संरचनाअनुसार एक मेगावाटसम्मको जलविद्युत् आयोजनाको इजाजतपत्र जारी गर्ने, नवीकरण र व्यवस्थापनको काम वैकल्पिक ऊर्जा प्रवद्र्धन केन्द्रले गर्दै आएको छ । एक मेगावाटदेखि पाँच सय मेगावाटसम्मको आयोजनाको जिम्मेवारी ऊर्जा मन्त्रालय तथा विद्युत् विकास विभाको हो । पाँच सय मेगावाटभन्दा बढी क्षमताको आयोजनाको जिम्मेवारी भने प्रधानमन्त्रीले अध्यक्षता गर्ने लगानी बोर्डमार्फत हुने गरेको छ । नयाँ संविधान जारीपछि जलविद्युत् विकाससँग सम्बन्धित जिम्मेवारी संघ, प्रदेश र स्थानीय तहलाई तोकिएको छ । प्रदेश र संघका आयोजनाको जिम्मेवारीबारे कानुन बनाएर स्पष्ट गर्ने तयारी सरकारको हो । एक मेगावाटसम्मका आयोजना स्थानीय तहमा जाने भए पनि वैकल्पिक ऊर्जा प्रवद्र्धन केन्द्रले अब नीतिगत काम गर्ने कार्यकारी निर्देशक धितालले बताए । वैकल्पिलक ऊर्जा प्रवद्र्धन केन्द्रले अब एक मेगावाटसम्मका आयोजनाबारे एकीकृत तथ्यांक राख्ने, स्रोत परिचालन गर्ने, गुणस्तर नियन्त्रण गर्न, स्थानीय सरकार र प्रादेशिक सरकारलाई नीतिगत रूपमा सहयोग गर्ने काम गर्छ, उनले भने ।"
लुम्बिनी आउने ९० प्रतिशत पर्यटक एकैछिन घुमेर फर्किन्छन्,"लुम्बिनी (रूपन्देही) गत वर्ष लुम्बिनीमा १५ लाख ५२ हजार पाहुना आएका छन् । लुम्बिनी विकास कोषका अनुसार सन् २०१७ मा आएका पर्यटकमध्ये १ लाख ५५ हजार पर्यटक तेस्रो मुलुकबाट आएका हुन् । बुद्धस्थल भ्रमणका लागि दैनिक यहाँ सयौं आउने गर्छन् । प्रत्येक दिन आन्तरिक र बाहय पर्यटकको घुइँचो लाग्ने गरेको छ । उनीहरूमध्ये ९० प्रतिशत पर्यटक एकैछिन घुमेर फर्किने गरेका छन् । महत्त्व र प्रचारप्रसार बढ्दै जाँदा घुम्न आउनेको संख्या बर्सेनि बढेको देखिन्छ । पर्यटकको बसाइ अवधि भने बढेको छैन । यसले गर्दा यहाँको पर्यटन व्यवसाय फस्टाउन सकेको छैन । स्थानीय र व्यवसायीले फाइदा लिन सकेका छैनन्् । स्थलमार्गबाट आउने प्राय: सार्क मुलुकका पर्यटकहरू भारतीय सवारी लिएर भारतीय बाटो भएर आउँछन् । लुम्बिनी भ्रमण गरेर त्यही बाटो उसै दिन फर्किन्छन्, स्थानीय व्यवसायी तथा सिद्धार्थ होटल एसोसिएसन (सान) का उपाध्यक्ष मिथुन श्रेष्ठले भने, यसले गर्दा पर्यटकको संख्या बढेसरह फाइदा लिन सकेका छैनौं । भारतीयले खानासमेत उतैबाट बोकेर ल्याउने उनले बताए । लुम्बिनीसँगै आसपासमा बुद्धसँग सम्बन्धित महत्त्वपूर्ण स्थान धेरै छन् । बुद्धले २९ वर्ष बिताएको तिलौराकोट, कुदान, मावली देवदह, अष्टधातु रहेको रामग्राम बौद्ध दृष्टिले महत्त्वपूर्ण स्थल मानिन्छन् । ती बौद्ध स्थलमा जान स्तरीय सडक, सवारी, आवास र भ्रमण प्याकेज छैन । यसले गर्दा अधिकांश पर्यटक एकैछिन लुम्बिनी घुमेर उसैदिन फर्केका हुन् । एसोसिएसन महासचिव लीलामणि शर्माले पर्यटन बोर्ड र लुम्बिनी गुरुयोजनाले पर्यटन विकासमा सहकार्य नगर्दा पनि समस्या परेको बताए । गुरुयोजनाले विकास योजना समयमा सक्ने र पर्यटन बोर्डले सहकार्य गरेर भ्रमण प्याकेज बनाइदिए मात्रै पनि लुम्बिनीमा धेरै पर्यटन विकास हुन्थ्यो, उनले भने, सार्क मुलुकका पर्यटकलाई एक वर्षमा ३० दिनको भिसा शुल्क नलाग्ने नियम छ । यो नियमका कारण पनि राज्यले पर्यटकबाट बर्सेनि करोडौंको राजस्व गुमाएको छ । व्यवसायीले समेत फाइदा लिन पाएका छैनन् । सिद्धार्थनगरका पर्यटन व्यवसायी सञ्जय बजिमयले फ्री भिसा नहटाउँदासम्म जेजस्ता पर्यटन योजना बने पनि बसाइ अवधि नबढ्ने बताए । सरकारले ४ वर्षअघि बुद्ध जन्मस्थल लुम्बिनी, बाल्यकाल बिताएको स्थान तिलौराकोट, मावली क्षेत्र देवदह र अष्टधातु रहेको नवलपरासीको रामग्राम क्षेत्रलाई समेटेर १ सय ५७ किलोमिटर क्षेत्रलाई बृहत्तर लुम्बिनी क्षेत्र कायम गरेको छ । बृहत्तर लुम्बिनी क्षेत्र जोड्ने सडक कम्तीमा ४ लेनको पक्की हुनुपर्ने र सडक आसपासमा वर, पीपल, स्वामीलगायतका रूखहरू रोपेर हरित, शान्त र सुन्दर बनाउनुपर्ने त्यसमा उल्लेख छ । फिल्डमा भने धेरै आयोजना सुरु भएका छैनन् । सुरु आयोजना पनि निकै सुस्त छन् । लुम्बिनी सांस्कृतिक नगरपालिकाका मेयर मनमोहन चौधरी सुन्दरीकरण, पूर्वाधार विकासको अभाव र आसपासमा मन बहलाउने ठाउँ नभएकै कारण पर्यटक नबसेको तर्क गर्छन् । लुम्बिनी भनेर लुम्बिनी विकास कोषले लगाएको पर्खालभित्र मात्रै गुम्बा बनाउने र सजाउने काम भयो । मेयर चौधरीले भने, लुम्बिनी नगरको विकास विकास नहुँदासम्म पर्यटक भुलाउन सकिँदैन ।भैरहवामा अन्तर्राष्ट्रिय विमानस्थल निर्माण सकिएपछि वार्षिक २० लाख पर्यटक भित्र्याउने सरकारको लक्ष्य छ । यो लक्ष्यलाई सार्थक तुल्याउन सरकारले सन् २०१५ मा लुम्बिनीलाई टुरिजम हबका रूपमा विकास गर्न १० वर्षे कार्यक्रमसहितको व्यवस्थित पर्यटन योजना तयार गरेको थियो । एसियाली विकास बैंकको दक्षिण एसियाली पर्यटन पूर्वाधार परियोजनामार्फत योजना बनाइएको थियो । पर्यटन योजना कार्यान्वयनका लागि उत्पादन, पहुँच, खानेबस्ने ब्यवस्था, बजार, मानव संसाधन विकास, स्थानीय पूर्वाधार विकास तथा सम्पदा र वातावरणको संरक्षणका कामलाई कार्ययोजनागत रूपमा उल्ललेख गरिएको थियो । बनाइएको उक्त योजनासमेत कार्यान्वयनमा नल्याउँदा पर्यटन व्यवसाय फस्टाउन नसकेको पर्यटनविदहरूको भनाइ छ । लुम्बिनी आसपास सानाठूला गरेर २ सय ५० होटल रहेका छन् ।"
जलविद्युत्ले बदलिँदै दोलखाका उत्तरी बस्ती,"लामाबगर, दोलखा माथिल्लो तामाकोसीलगायत दर्जनौं जलविद्युत् आयोजनाका कारण उत्तरी दोलखामा रोजगार तथा व्यावसायिक अवसर सिर्जना भएका छन् । यी अवसरले यहाँको जनजीवनमा परिवर्तन ल्याएको छ ।यहाँ बेकामी कोही छैनन्, गर्न खोज्नेले तत्काल काम पाइहाल्छ, लामाबगरका वडाअध्यक्ष हिरण्यबहादुर गुरुङ गर्वसाथ भन्छन्, हाइड्रोपावरका कारण मिहिनेती मानिसहरूले जे उद्यम गरे पनि पैसा फलिहाल्छ । कृषि उपजले राम्रो बजार पाएको छ । सडक सञ्जालका कारण हिँडेर सहर बजार पुग्नुपर्ने दिनहरू पनि सकिएका छन् । बाहिरिया आउनाले होटलदेखि पसल फस्टाएका छन् । चालु आयोजनाहरूमध्ये देशकै ठूलो माथिल्लो तामाकोसी जलविद्युत् आयोजनाको कार्य सुरुवातसँगै क्रमिक रूपमा यस क्षेत्रको परिवर्तनको ढोका खुलेको हो । यस क्षेत्रको विकासको पहिलो खुड्किलो तामाकोसी आयोजनाले बनाएको सडक विस्तार सावित भएको छ । सडक नआएसम्म मानिसहरू ३२ कोस हिँड्दा जिल्ला सदरमुकाम पुग्थे । डोकाको भारी नाम्लाको सहारामा मानिसको थाप्लोले थेगेर यस क्षेत्रको भोक टथ्र्यो । बाटाहरू अप्ठयारा भएका कारण कयौं लडेर घाइते हुन्थे, ज्यान जान्थ्यो । तिब्बती सीमा गाउँ लामाबगरसम्म पुग्दा भोका, नाङ्गा, निरक्षर कुपोषणपीडित बालबालिकाहरू बाटा वरपरका गाउँबस्तीमा भेटिन्थे । अहिले परिस्थिति बदलिएको लामाबगरका अगुवा छयोतर शेर्पा बताउँछन् । निरक्षरले पनि मासिक २० हजारभन्दा माथिको जागिर पाएका छन्, पढेलेखेकाको थप कमाइ छ, उनले भने ।आयोजनाले ल्याएको सडकले जनताका दु:ख आधा सकिएको छ । आयोजनाले सदरमुकामदेखि सडक सुधार गर्दै उत्तरी केन्द्र सिंगटीबाट लामाबगरसम्म मोटर चल्ने बनाएपछि यस क्षेत्रमा उज्याला दिन सुरु भएको हो । तामाकोसी आयोजनाले सडक र विद्युत् राजमार्ग (ट्रान्समिसन लाइन) विस्तार गरेपछि उत्तरी क्षेत्रका हरेक खोलाहरूमा निर्माणाधीन दर्जन हाराहारीको जलविद्युत् आयोजनाहरूले ग्रामीण बस्तीका भित्री कुनामा सडक सञ्जालमा पुर्याएका छन् । विस्तारित विद्युत् आयोजनाको सञ्जालले भित्री बस्तीहरू बजारीकरण भइरहेका छन् । बजारीकरणसँगै स्थानीय उत्पादन खपथ, रोजगारको सिर्जनाले मानिसहरूका कमाइ गर्ने आधार थपिँदै गएको छ । लामाबगरका वडाअध्यक्ष गुरुङको भनाइमा केही समयअघिसम्म यहाँका मानिसहरू तामाकोसीले स्थानीयलाई दिने भनिएको सेयर रकम हाल्न सक्दैनन् भन्ने ठानिन्थ्यो । त्यसैले यहाँका बासिन्दाले अधिकारले पाउने सेयरको कित्ता नै घटाइएको छ । उनी थप्छन्, अब यहाँका मानिसहरू जति पनि पैसा लगानी गर्न सक्छन् भनेर अधिकारअनुसारको सेयर दिइनुपर्ने माग गरिरहेका छन् । यहाँका युवा कि त स्थानीयस्तरमा उद्यम गर्दै छन्, कि त नजिकका विकासको काममा रोजगार गर्दै छन् । वैदेशिक रोजगारमा न्यून संख्यामा छन्, गएकाहरू पनि फर्किएर घर नजिकै केही न केही पैसा कमाउने काममा सहभागी छन् । माथिल्लो तामाकोसीका अनुसार हालसम्म आयोजनाको ९३ प्रतिशत काम सम्पन्न भइसकेको छ । हाल करिब एक हजार मानिस यहीँ आयोजनासँग गाँसिएर आयआर्जन गरिरहेका छन् । यस क्षेत्रका प्रदेशसभा सदस्य पशुपति चौलागाई हाइड्रोपावर कम्पनीको आगमनसँगै उत्तरी क्षेत्रको समृद्धिको ढोका खुलेको बताउँछन् । ६५० मेगावाटको तामाकोसी तेस्रो आयोजना सञ्चालनका लागि पहल थालिएको उनले बताए । उक्त आयोजनाको सुरुवात र लामाबगरबाट चीनको सीमासम्म सडकले जोड्ने प्रयास सफल भए दोलखा जिल्लाले काँचुली फेर्छ, सांसद चौलागाईंले भने । उक्त आयोजनाको पछिपछि लागेर आएको अन्य निजी आयोजनाहरूका कारण स्थानीय र बाहिरिया गरेर हजारौं मानिसहरू काममा छन् । रोजगार र उद्यमका कारण यस क्षेत्रको लगभग शत प्रतिशत बालबालिकाहरू विद्यालय शिक्षामा भएको जिल्ला शिक्षा कार्यालयको प्रतिवेदनले बताउँछ । उच्च शिक्षा हासिल गर्नेहरूको संख्या भने अझै न्यून रहेको उनले बताए ।जलविद्युत् नै प्रमुख आधार बनाएर दोलखाको समृद्धि हुन सक्ने प्रतिनिधिसभा सदस्य पार्वत गुरुङ बताउँछन् । जलविद्युत् हबकै रूपमा रूपान्तर भइरहेको उत्तरी क्षेत्रबाट तिब्बत जोड्ने नाका खुलाउने तयारी भइरहेको उनले बताए । नाकासमेत खुलेर विद्युत् आयोजनाहरू सम्पन्न भएपछि पहिले दु:खले जेलिएको भनेर चिनिने दोलखाको उत्तरी क्षेत्र समृद्धिले भरिएको बस्तीहरूमा रूपान्तरित हुने उनले दाबी गरे ।"
कफी केन्द्रमा किसानको आकर्षण,"गुल्मी रुरु४ बलेटक्सारस्थित कफी अनुसन्धान केन्द्रमा किसानहरूको आकर्षण बढेको छ । केन्द्रमा अवलोकन र अनुसन्धान गर्न पुग्नेहरू नजिकै रहेको भण्डारी डाँडामा समेत पुग्ने गरेका छन् । चार वर्षअघि सरकारले डाँडामा मुलुककै पहिलो अनुसन्धान केन्द्र खोलेको हो । केन्द्रले अहिलेसम्म २९ प्रकारका कफीका नयाँ जात विकास, नर्सरी र बोटको व्यवस्थापन गर्दै आएको छ । सय रोपनी क्षेत्रफलमा फैलिएको भण्डारीडाँडाका १ हजार बढी बोटमा लटरम्मै फलेको कफी देख्दा त्यहाँ पुग्ने किसान र अवलोकनकर्ता सबै मोहित हुन्छन् । केन्द्रले १० जातका बीउबाट सुरु गरेको अनुसन्धानलाई २९ प्रकारका बोटमा विकास गरेको छ । रोपेको तीन वर्षमै एउटै बोटले ५ हजारसम्म दाना दिने गरी कफी फल्न थालेका छन् । सेतो गवारोबाट पीडित जिल्लाभरका झन्डै २ हजार व्यावसायिक किसान केन्द्रमा फलेका बोट देखेर उत्साहित छन् ।३७ वर्षअघि ५० पैसामा एक बोट कफी रोपेका रुरु गाउँपालिका ४ सिन्दुरेका भोजबहादुर रेश्मीले अनुसन्धान केन्द्रले बीउ छनोटदेखि नर्सरी, बिरुवा र उत्पादनसम्मका सबै प्रविधि सिकाएको र केन्द्रमा फलेको कफी देखेपछि आफूलाई थप उत्साही बनाएको बताए । ३७ वर्षअघि सुरु गरेको कफी खेती रोगकै कारण छोड्ने अवस्थामा पुगेको थिएँ, उनले भने, तर केन्द्रले नयाँ विधिको नर्सरी र खेती सिकाएपछि पुराना बोट फालेर नयाँ थप्दै छु । उनको बगैंचामा अहिले पनि ३ सय नयाँ र ४ सय पुराना बोट छन् । उनले कफी बिक्रीबाट वार्षिक २ लाख बढी आम्दानी गर्छन् ।गुल्मी दरबार गाउँपालिका १ बलिथुमका कफी किसान घनश्याम गौतमले अनुसन्धान केन्द्र कफी किसानका लागि गतिलो पाठशाला बनेको बताए । केन्द्रमा जिल्लाका किसानदेखि बाहिर जिल्लाबाट समेत अध्ययनका लागि आउन थालेका छन् । अहिलेसम्म अनुसन्धान केन्द्रमा अध्ययन गर्न र सिक्न झन्डै १ हजार ७ सय किसान, विद्यार्थी र सरोकारवाला आइसकेका छन् । अमेरिकका कफी वैज्ञानिक जोस कार्लोस सहितको टोली पनि आएर अध्ययन गरेको छ । केन्द्रले माटो, मल र १० जातका बीउबाट सुरु गरेको अनुसन्धानलाई २९ जातमा पुर्याएको केन्द्रका वरिष्ठ वैज्ञानिक कृष्णबहादुर थापाले बताए । कफीको माउबोट, त्यसको हाँगा, बीउ छनोट गरी बीउ अनुसारको माटो, बिरुवा, उत्पादन र गुणस्तरसम्म सबै अनुसन्धान भइरहेको उनले बताए । हामीले बीउ, माटो, बिरुवा र फल उत्पादनदेखि गुणस्तरसम्म सबै कुराको एक चरणको अनुसन्धान सक्नै लागेका छौं, उनले भने, बालुवामा हुर्काइएको बिरुवालाई छहारीसँगै कुखुराको मल र तोरीको पिनालाई मलको रूपमा प्रयोग गर्दा छिटो रोग नलाग्ने र उत्पादन बढी दिने देखियो । माटो, मल, बीउदेखि वातावरणीय प्रभावको समेत परीक्षण भइरहेको उनले बताए । केन्द्रको १ सय रोपनी जग्गामध्ये ७० रोपनीमा ३२ हजार कफीका बिरुवा परीक्षणका रूपमा उत्पादन भइरहेका छन् । बाँकी जग्गामा नर्सरीका लागि प्लटिङ र सिँचाइ व्यवस्थापनको काम भइरहेको छ । किसानका नर्सरीमा रोपेको ४ वर्षमा फल दिने भए पनि अनुसन्धान केन्द्रमा विकास गरिएका नयाँ बिरुवाले रोपेको ३ वर्षमै उत्पादन दिन थालेका छन् ।केन्द्रले सुरुमा गुणस्तरीय बीउको खोजी गर्छ । बीउ खोजीपछि माटो, बालुवा, बालुवा र माटो गरी तीन किसिमको नर्सरी बनाएर बिरुवा उत्पादन गर्छ । त्यसमा राम्रो देखिएको, छिटो हुर्किएको र अर्को माटोलाई पनि सहजै ग्रहण गर्न सक्ने बिरुवा रोजेर किसानका लागि सिफारिस गर्छ । ती बिरुवालाई आवश्यक पर्ने छहारीदेखि मलको पनि परीक्षण गर्छ । अहिलेसम्म बालुवामा हुर्काइएको बिरुवा र त्यसमा तोरीको पिनालाई मलको रूपमा प्रयोग गरेको बिरुवा उत्पादनका लागि प्रभावकारी देखिएको केन्द्रले जनाएको छ । अनुसन्धानबाट कफी बोटका लागि तोरीको पिना, कखुराको मल, गड्यौली मल, बाख्राको मलपछि गाईभैंसीको मल प्रभावकारी देखिएको छ । केन्द्रका अनुसार कफीको प्रतिबोटका लागि तोरीको पिना २, कुखुराको मल साढे २, गड्यौली मल ३, बाख्राको मल ४ र गाईभैंसीको मल ५ किलो आवश्यक पर्छ । त्यसरी सबै प्रक्रिया पूरा गरेर छानो र छहारीसहित हुर्केको बिरुवाले २ देखि ३ वर्षमै उत्पादन दिन्छन् । जिल्लाभर लामो समयदेखि नियन्त्रणमा आउन नसकेको सेतो गवारो केन्द्रको अनुसन्धानपछि नियन्त्रणमा आउन थालेको रुरु गाउँपालिका अध्यक्ष नीलकण्ठ गौतमले बताए । धेरै कफी किसानलाई अहिले अनुसन्धान केन्द्र खेती सिक्ने पाठशाला बनेको छ, उनले भने ।"
कारोबार रकम ३७ प्रतिशतले घट्यो,"काठमाडौं गत साताको तुलनामा सेयर कारोबार करिब ३७ प्रतिशतले घट्यो । साताभरको व्यापारमा १ अर्ब ७१ करोड रुपैयाँ बराबरको सेयर कारोबार भयो । गत साताको तुलनामा कारोबार रकम ३६७९ प्रतिशतले कम हो । उक्त अवधिमा करिब १७ हजार ४ सय कारोबारबाट १ सय ७४ कम्पनीका ४१ लाख ५ हजार २ सय १० कित्ता सेयर खरिदबिक्री भए । गत साता ६४ लाख ७९ हजार ८ सय ९० कित्ता सेयर किनबेच हुँदा २ अर्ब ७० करोड ७१ लाख ३७ हजार रुपैयाँ परिचालन भएको थियो ।सार्वजनिक बिदा परेकाले बिहीबार सेयर कारोबार भएन । यसकारण यो साता चार दिन मात्र सेयर किनबेच भए । तीमध्ये तीन दिन परिसूचक बढयो, १ दिन घट्यो । अधिकांश दिन परिसूचक बढे पनि कारोबार रकम लगातार घटयो । यसकारण गत साताको तुलनामा यो साता कारोबार रकममा उल्लेख्य कमी आयो ।चार दिनको कारोबारमा नेप्से परिसूचक साढे ८ अंकले बढ्यो । आइतबार १ हजार ४ सय ३१८० विन्दुमा रहेको बुधबार १ हजार ४ सय ४०२९ विन्दुमा उक्लियो । केही साता यता नेप्से परिसूचकमा सुधार देखिएको छ । खासगरी, सरकार गठन छिटै हुने सम्भावना बढेकाले नेप्से सुधारको बाटोमा लागेको विश्लेषकहरू बताउँछन् । यही कारण पछिल्ला दिनहरूमा बजारमा खरिद चाप बढ्न थालेको छ । यो साता कारोबार रकम (२३ करोड ७६ लाख ५० हजार रुपैयाँ) का आधारमा नेपाल लाइफ इन्स्योरेन्स कम्पनी अग्रस्थानमा छ । कारोबार सेयर संख्या (एक लाख ९९ हजार कित्ता) का आधारमा नेपाल लाइफ इन्स्योरेन्स कम्पनी सबैभन्दा अघि छ । साताभर कारोबार संख्या (१ हजार ४ सय ७५ वटा) का आधारमा पनि नेपाल लाइफ इन्स्योरेन्स कम्पनी नै अग्रस्थानमा छ ।विगतका साताहरूमा जस्तै यो साता पनि कुल कारोबारमा सबैभन्दा बढी हिस्सा बंैकिङ र बिमा समूहले ओगटेका छन् । कुल कारोबारमा वाणिज्य बैंकहरू आबद्ध बैंकिङ समूहको हिस्सा ३५३२ प्रतिशत छ । गत साताको तुलनामा कारोबार हिस्सा कम हो । गत साता यो समूहको कारोबार हिस्सा ४२ प्रतिशत थियो । गत साताको तुलनामा यो साता बिमा समूहको हिस्सा बढेको छ । यो साता कुल कारोबारमा यो समूहको हिस्सा २७६८ प्रतिशत छ । गत साता यो समूहको हिस्सा १३८३ प्रतिशत थियो । यसले यो साता बिमा कम्पनीहरूको सेयरमा लगानीकर्ताको आकर्षण बढेको देखाउँछ । यसैगरी, जलविद्युत् समूहको हिस्सा १०४४, लघुवित्तको ८०९, विकास बैंकको ४७२, अन्य को ३ र संस्थापक सेयरको कारोबार हिस्सा ७०९ प्रतिशत रहेको नेप्सेले जनाएको छ ।साप्ताहिक कारोबारमा बीमा र उत्पादन तथा प्रशोधनबाहेक सबै समूहका लगानीकर्ताको सम्पत्ति बढ्यो । साताभरको कारोबारमा बीमा समूहको परिसूचक १३३८ अंक र उत्पादन तथा प्रशोधन समूहको परिसूचक करिब २८ अंकले घट्यो । तर, बैकिङ समूहको परिसूचक १११९, होटलको २२५५, विकास बैंकको ९५१, जलविद्युत्को ११६, वित्त कम्पनीको ३८६, व्यापारको १६९ र अन्य समूहको १०२८ अंकले बढ्यो । यो साता नेपाल स्टक एक्सचेन्जको कारोबार कक्ष नियमित कारोबारका लागि ४ दिन खुला रह्यो । विगतमा जस्तो यो साता पनि ऋणपत्रतर्फ संस्थागत र सरकारी ऋणपत्रको कारोबार भएन । यो साता एक्सेल डेभलपमेन्ट बैंकको हकप्रद सेयर सूचीकृत भयो । यसैगरी, ङादी ग्रुप पावर, सानिमा बैंक, नबिल बैंक र टुरिजम डेभलपमेन्ट बैंकको बोनस सेयर यही साता सूचीकृत भएको नेप्सेले जनाएको छ ।"
दोर्दी ए सुरुङको ब्रेक थ्रु,लमजुङ दोर्दीखोलामा निर्माण भइरहेको २५ मेगावाटको माथिल्लो दोर्दी ए जलविद्युत् आयोजनाको मुख्य सुरुङको ब्रेकथ्रु भएको छ । २०७१ असोजबाट निर्माण थालिएको आयोजनाको मुख्य सुरुङ अडिट पोर्टलबाट इनलेट पोर्टलतर्फ (अडिट अप स्ट्रिम) को १३४ किलोमिटर सुरुङको ब्रेकथ्रु भएको हो ।आयोजनाको मुख्य सुरुङ २६२ किमिमध्ये उक्त ब्रेकथ्रुसँगै सुरुङ निर्माणको ७५ प्रतिशत काम सकिएको छ । चार फेसबाट टनेल खन्ने कार्य भइरहेकामा इनलेट पोर्टल र अडिट अप स्ट्रिमको बाटो खोलिएपछि अब अडिट डाउन स्ट्रिमबाट १ सय २० मिटर र आउटलेट पोर्टलबाट ५ सय ३३ मिटर गरी ६ सय ५३ मिटर मात्रै सुरुङ खन्न बाँकी रहेको आयोजनाले जनाएको छ । सुरुङको लम्बाइ २ दशमलव ६ किमिलाई दुई भागमा विभाजन गरी खन्ने काम धमाधम छ । सुरुङ आगामी मे महिनासम्म सम्पन्न गरिसक्ने आयोजनाका सञ्चालक राजेन्द्र वस्तीले बताए । आयोजनाका मुख्य कार्यकारी इन्जिनियर विष्णुबहादुर सिंहले बुधबार ब्रेकथ्रु का क्रममा जलविद्युत् निर्माणका लागि सुरुङ निर्माण एक महत्त्वपूर्ण कार्य रहेको बताए । उनले सुरुङमा पहिलो चरणको काम सम्पन्न हुँदा उत्साहित हुँदै तोकिएको समयमा आयोजना निर्माण सकिने विश्वास व्यक्त गरे । आयोजनाका सहायक प्रोजेक्ट म्यानेजर एवं अन्डर ग्राउन्ड इन्चार्ज सूर्य जोशीले सुरुङ निर्माण कार्य निकै कठिन हुने भए पनि मानवीय क्षतिबिना सुरक्षित तवरबाट निर्माण गर्न सफल भएको बताए । यसअघि सुरुङ निर्माणको जिम्मा पाएको ठेकेदार कम्पनी मेगाटेकले निर्माणमा ढिलाइ गरेपछि उसलाई हटाएर सुरुङ निर्माणको जिम्मा वाइबा कन्ट्रक्सनलाई दिइएको थियो । लिबर्टी इनर्जी कम्पनी लिमिटेडद्वारा निर्माण भइरहेको माथिल्लो दोर्दी ए आयोजनाको निर्माणकार्य ६० प्रतिशत सकिएको छ । डयामको फाउन्डेसन निर्माण सकिएको छ । फिजिकल कन्ट्रक्सन ५० प्रतिशत सकिएको छ । आयोजनाको हेडवक्र्स र पावरहाउस बज्रगुरु कन्ट्रक्सन प्रालिले निर्माण गरिरहेको छ । पावरहाउसको पनि फाउन्डेसन निर्माण सकिएको छ ।
२ सय ८२ दीक्षित,"कञ्चनपुर (कास) सुदूरपश्चिमाञ्चल विश्वविद्यालयका कुलपति एवं प्रधानमन्त्री शेरबहादुर देउवाले शनिबार स्नातक र स्नातकोत्तरका विभिन्न संकायका २ सय ८२ विद्यार्थीलाई दीक्षित गरेका छन् । उक्त अवसरमा वरिष्ठ आँखा विशेषज्ञ डा रामप्रसाद पोखरेललाई मानार्थ विद्यावारिधिको उपाधि प्रदान गरियो । पहिलो दीक्षान्त समारोहमा प्रधानमन्त्री देउवाले विश्वविद्यालय स्थापनाका लागि सुदूरपश्चिमवासीले गरेको पहल महत्त्वपूर्ण रहेको र अब गुणस्तरीय, नैतिकवान एवं योग्य जनशक्ति उत्पादन पहिलो लक्ष्य हुनुपर्ने बताए । विश्वविद्यालयको शैक्षिक र अनुसन्धानात्मक गतिविधिको स्तरोन्नतिमा लाग्न म सबै पक्षसँग आग्रह गर्छु, उनले भने ।दीक्षान्त समारोह अघि बसेको विश्वविद्यालय सिनेटको बैठकले १५ वटा क्याम्पसलाई सरकारी सुविधासहित आंगिक बनाउने निर्णय गरेको छ । थप ६ क्याम्पसलाई पनि आंगिक बनाउने तयारी छ, प्रधानमन्त्री देउवाले भने, यसबारे छिट्टै मन्त्रिपरिषद्ले निर्णय गर्नेछ । आंगिक क्याम्पस थपिँदै गएपछि विश्वविद्यालयको दायरा फराकिलो हुँदै जाने उनले बताए । उपप्रधान एवं शिक्षामन्त्री गोपालमान श्रेष्ठले प्राकृतिक र विविध पहिचानले भरिपूर्ण यस क्षेत्रमा विश्वविद्यालयसमेत विशिष्ट पहिचान स्थापित गर्न सफल हुने बताए । विश्वविद्यालयले आफ्ना नियमित शैक्षिक र प्रशासनिक गतिविधिका अतिरिक्त आवश्यक स्रोतको पहिचान गरी अध्ययन गर्नुपर्ने उनले बताए । समारोहमा उपकुलपति भूषण श्रेष्ठले विश्वविद्यालयका शैक्षिक र भौतिक संरचना निर्माणको गतिविधि प्रस्तुत गरेकी थिइन् ।दीक्षान्त पदक प्रदानपहिलो दीक्षान्त समारोहमा विभिन्न संकायका परीक्षामा सबैभन्दा बढी अंक ल्याएर उत्कृष्टता हासिल गर्ने २ छात्रालाई भाइस चान्सलर पदक र २ छात्रलाई चान्सलर पदक प्रदान गरिएको छ । विश्वविद्यालयका कुलपति एवं प्रधानमन्त्री देउवाले उनीहरूलाइ पदक प्रदान गरी सम्मान गरे । भाइस चान्सलर पदक पाउनेमा स्नातक बीबीएतर्फ ३९५ अंक ल्याउने प्रतिभा भट्ट र स्नातकोत्तर टीईएसओएलतर्फ ३४३ अंक ल्याउने जानकीकुमारी विष्ट छन् । यसैगरी चान्सलर पदक प्राप्त गर्नेमा बीबीएतर्फ ३९९ अंक प्राप्त गर्ने नीरज थापा र स्नातकोत्तर सीपीएलतर्फ ३६५ अंक ल्याउने विष्णुदत्त भट्ट छन् ।"
माघीमा छोरीको प्रतीक्षा,"गुलरिया १३ वर्षअघि ठाकुरद्वारा नगरपालिका ९ वनकट्टीकी भर्थनी थारूले छोरीलाई कमलरी (घरेलु कामदार) का रूपमा मालिक को जिम्मा लगाएकी थिइन् । राजधानी पुर्याइएकी छोरी आसरानी त्यसपछि घरै फर्किनन् । माघी आउँदा भर्थनीलाई छोरीको सम्झनाले सताउँछ । मनमा कतै छोरी घर आइहाल्छेकी भन्ने लागिरहन्छ ।छोरी आसरानीलाई सम्झेर आमा बेलाबेला भक्कानो छाड्छिन् । मेरी छोरी कहाँ होलिन् । धेरै माघी बिते, तर खबर पत्तो केही आएन, भर्थनीले भनिन् । छोरी लाने मालिकसँग पटकपटक सम्पर्क गर्दा तिम्रो छोरीले विवाह गरिन्, अहिले कहॉ छिन् हामीलाई पनि थाहा छैन भन्ने जवाफ पाउँछिन् । छोरीलाई गाउकै विजय शाहले आफ्नी दिदीको घरमा काम लगाउन मासिक ५ सय रुपैयाँ तलब दिने सर्तमा लगेको उनले बताइन् । यसरी लैजाँदा आसरानी ६ वर्षकी मात्र थिइन् । छोरीको खोजी गर्न काठमाडांैसम्मै पुगिन्, आमा भर्थनी । प्रहरी कार्यालयमा उजुरी दिइन् । तर प्रहरीले पनि पत्ता लगाउन सकेन । माघी आउदा छोरीको सम्झना आउछ, उनले भनिन्, छोरी जिउदै भए जस्तो लाग्छ, सरकारले खोजी गरिदिनुपर्यो । करिब ११ वर्षअघि बारबर्दिया१० शोभानगरकी तुलारानी थारूलाई पनि आफन्तले घरेलु कामदारका रूपमा गुलरियास्थित सम्झना होटलमा राखिदिएका थिए । उनको अवस्था पनि अज्ञात छ । आमा गुलियाले काठमाडौं पुगेको आशंकामा त्यता धेरै धाइन् । अहिले त छोरी खोज्न काठमाडांै जान सक्दिनँ, उमेर ढल्कँदै गयो, उनले दु:खेसो पोखिन् । होटल धनीले सर्पले डसेर तुलारानीको मृत्यु भएको जानकारी गराएका थिए । मरेको भए लास त दिनुपर्ने थियो, आमा गुलियाले भनिन्, तर दिएनन् । यस्तै ०५९ को माघी सकिएलगत्तै कैलालीको चौमाला ४ राजीपुरकी आशा चौधरीलाई आफन्त सीता थारूले धनगढीका एकजना साहूको जिम्मा लगाएकी थिइन् । आशा सम्पर्कविहीन भएको पनि १५ वर्ष पुग्यो । आमा बजारी छोरीको प्रतीक्षा गर्दागर्दै दृष्टिविहीन भइसकिन् । छोरी कहॉ छिन् भन्दा साहूले घरबाट भागेर गएको बताउछन्, उनले भनिन्, गरिब र असहाय भएका कारण प्रहरी प्रशासनमा गएर मुद्दा दिन पनि सकेकी छैन । बर्दियामा दुई र कैलालीमा एक गरी तीनजना कमलरीको खोजी गरिदिन उनीहरूका आफन्तले मानव अधिकारकर्मी र विभिन्न संघसंस्थासँग आग्रह गरेका छन् । विगतमा माघी (संक्रान्ति) मान्न घर आउदा अरूको झैं आफ्नी छोरीले पनि वर्षभरिको कमाइ ल्याउली र परिवारका सबैसँग वर्षको सबैभन्दा ठूलो पर्व मनाउला भन्ने आशा गर्ने धेरै थिए । तर ०७० असार १३ गते कमलरी मुक्त घोषणा भएपछि यो प्रथा बन्द भएको छ । कमलरी क्षेत्रमा लामो समयदेखि काम गर्दै आएका नायफ संस्थाका क्षेत्रीय प्रबन्धक एवं कानुन व्यवसायी फक्ला थारूले बेपत्ताको खोजीका लागि नि:शुल्क कानुनी सेवा दिने बताए ।"
चिसोले थप २ को मृत्यु,"राजविराज (कास) दुई सातादेखि बढेको चिसो र शीतलहरले शनिबार सप्तरीमा दुईवर्षे बालकसहित थप २ जनाको मृत्यु भएको छ । जिल्ला प्रहरीका डीएसपी धु्रवकुमार श्रेष्ठका अनुसार शनिबार रूपनी गाउँपालिका ८ रायपुरका २ वर्षीय बालक शिवम पासवानको चिसोका कारण मृत्यु भएको हो । यस्तै डाकनेश्वरी नगरपालिका ८ की सुगावतीदेवी सरदारको जाडोका कारण कठ्यांग्रिएर मृत्यु भएको श्रेष्ठले बताए । यो समेत जिल्लामा पछिल्लो २ सातामा चिसोले मर्नेको संख्या २७ पुगेको छ ।यस्तै चिसोले गजेन्द्रनारायण सगरमाथा अञ्चल अस्पालभित्रको पोषण पुन:स्थापना गृहमा रहेका बालबालिकामा कोल्ड डायरिया भएको छ । कुपोषित बालबालिका निको भएर घर जाने स्थितिमा रहेका बेला चिसो लागेर सबै बालबालिका डायरियाबाट प्रभावित भएका हुन् । बिरामी बालबालिकाको गजेन्द्रनारायण सिंह सगरमाथा अञ्चल अस्पतालका चिकित्सकको निगरानीमा उपचार भइरहेको छ ।पर्याप्त ओढ्नेको अभावमा पोषण पुन:स्थापना गृहमा रहेका बालबालिका र तिनका कुरुवा थरथर काम्दै दिनरात बिताउन बाध्य छन् । उक्त पोषण गृहमा विपन्न समुदायका कुपोषित बालबालिकाको उपचार हुँदै आएको छ । पोषण गृहमा अहिले सातजना बालबालिका र तिनका सातजना कुरुवा छन् । गृहकी प्रबन्धक रश्मी झाका अनुसार सिरक पातलो भएकाले गृहमा रहेका बालबालिका र कुरुवालाई जाडो छल्न मुस्किल भइरहेको छ । यहाँ रहेका सिरक र कम्बल पातला छन्, जसले जाडो छल्न सकिने अवस्था छैन, प्रबन्धक झाले भने, अहिले चलिरहेको शीतलहरबाट जोगाउन तत्कालै ओढ्ने व्यवस्था गर्नु जरुरी छ । केही दिनयता तराईमा चिसो र शीतलहरले जनजीवन प्रभावित भएको छ ।"
जलेर मृत्यु,"जनकपुर (कास) चिसो छल्न आगो ताप्ने क्रममा जलेर गम्भीर घाइते हंसपुर नगरपालिका ८ की २२ वर्षीया सुजान महराको शनिबार बिहान मृत्यु भएको छ । उनको उपचारका क्रममा मृत्यु भएको हो । यस्तै गत बिहीबार आगो ताप्ने क्रममा घाइते कमला नगरपालिका ३ की ६० वर्षीया मनतोरियादेवी साहको जनकपुर अञ्चल अस्पतालमा उपचार भइरहेको जिल्ला प्रहरीका एसपी चक्रबहादुर सिंहले बताए । तीन सातादेखि शीतलहर, हुस्सु र पश्चिमा हावाले जिल्लाको जनजीवन कष्टकर भएको छ । जनकपुर विमानस्थलमा ५ दिनदेखि सेवा सञ्चालन हुन सकेको छैन ।"
धुर्मुससुन्तलीलाई सहयोग,"मोरङ (कास) नमुना बस्ती निर्माण अभियान चलाइरहेको धुर्मुससुन्तली फाउन्डेसनलाई विराटनगर महानगरपालिकाका प्रमुख भीम पराजुलीले शनिबार १ लाख १ हजार १ सय ११ रुपैयाँ प्रदान गरेका छन् । मैले मेरो व्यक्तिगत रकम हस्तान्तरण गरेको छु, मेयर पराजुलीले भने, देशका लागि केही गर्न खोज्नेलाई प्रोत्साहित गर्नु आवश्यक छ । धुर्मुसले मन भएका दानी व्यक्तिहरूकै सहयोगमा नमुना बस्ती निर्माण हुने र यो रकम पनि त्यसका लागि नै खर्च गर्ने बताए । धुर्मुससुन्तली फाउन्डेसनले विराटनगरस्थित पोखरिया परोपकार घाटमा रहेका विपन्न तथा दलित परिवारलाई न्यानो कपडा वितरण गरेको छ ।मुग्लिन सडक राति पनि चितवन (कास) नारायणगढ मुग्लिन सडक ४ दिनसम्म राति पनि खुला रहने भएको छ । शनिबारदेखि माघ २ गतेसम्म राति खुला रहने भएको हो । नारायणगढमुग्लिन सडक आयोजनाका इन्जिनियर शिव खनालका अनुसार माघे संक्रान्तिमा तीर्थालु देवघाट आउने भएकाले सडक खुला गर्ने निर्णय गरिएको हो । दिउँसोमा पिचको काम भइरहनेछ ।"
आर्मी फाइनलमा,दीपक सम्मानितदक्षिण एसियाली खेलकुदमा नेपालबाट सर्वाधिक ४ स्वर्ण पदक जितेका दीपक विष्ट शनिबार गृहनगरमा सम्मानित भए । उनलाई नेपाल आइस दोस्रो सुदूरपश्चिम खप्तड गोल्डकप फुटबलको आयोजकका अध्यक्ष सुरेश हमाल र अखिल नेपाल फुटबल संघका केन्द्रीय सदस्य गणेश चन्दले ताम्रपत्रसहित सम्मान गरे । उनलाई ८ केजीको फुलको माला लगाइदिइएको थियो । दीपकले गृहनगरको सम्मानले आफ्ना लागि छुट्टै अर्थ राख्ने गरेको बताए । तेक्वान्दो खेलाडी विष्टले सन् १९९९ देखि २०१० सम्म गरी दक्षिण एसियाली खेलकुदमा लगातार ४ स्वर्ण जितेका थिए । ओलम्पियन उनले २००२ र २००६ को एसियाली खेलकुदमा कांस्य पनि जितेका थिए ।
प्रतिनिधिमा लिग नै नखेलेको क्लब,"वीरगन्ज बारा जिल्ला फुटबल संघको शनिबार सम्पन्न निर्वाचनमा लिग नै नखलेको क्लबलाई सहभागी गराइएको छ । निर्वाचनमा सहभागी भएका ११ क्लबमध्ये शिव शक्तिमान युवा क्लबले लिग नै नखलेको र अस्तित्वमा समेत नरहेको जिल्लाका खेलपदाधिकारीले आरोप लगाएका छन्् । शक्तिमान क्लबको ठाउँमा शिव शक्तिमान युवा क्लब राखेर फर्जी प्रतिनिधि बनाइएको ती पदाधिकारीले बताए । शक्तिमानले ०७० र ०७३ मा सम्पन्न जिल्ला लिगमा सहभागिता जनाएको भए पनि शनिबार निर्वाचनमा उक्त क्लबलाई प्रतिनिधित्व गराइएन । शक्तिमानले श्याम चौधरी, चन्द्रिका चौधरी र मनोज चौधरीलाई मताधिकारसहित प्रतिनिधि बनाई पठाएको थियो । तर, उनीहरूलाई सहभागी नगराई शिव शक्तिमानको नाम राखी महम्मद शकिल, विजय चौधरी र सोमराज चौधरीको नाम समावेश गरी अधिवेशन गरिएको छ । एन्फाले जिल्ला अधिवेशनलाई जारी गरेको निर्देशिका ०७४ अनुसार जिल्ला संघहरूको साधारणसभा तथा कार्यसमिति निर्वाचनका लागि यसअघि ०७० सालको अधिवेशनमा भाग लिई जिल्ला फुटबल संघले आयोजना गरेको कम्तीमा दुईटा जिल्ला लिगमा भाग लिएको क्लबमात्र सहभागी हुन योग्य मानिन्छ । ०७० को अधिवेशनमा भाग नलिएको तर जिल्ला फुटबल संघले सञ्चालन गरेको कुनै एक जिल्ला लिगमा विजय भई कम्तीमा दुई जिल्ला लिग फुटबल प्रतियोगितामा सहभागिता जनाएको क्लबले ०७४ को जिल्ला अधिवेशनमा सहभागिता जनाउन पाउने छन्, निर्देशिकामा उल्लेख छ । शिव शक्तिमान भन्ने क्लब नै छैन, बारा जिल्ला फुटबल संघका पूर्व महासचिव शम्भुसिंह ठकुरी भन्छन्, न त त्यस क्बलले लिग ने खेलेको छ । त्यस्तै संघर्ष युवा क्लबलाई जानकारी नै नदिई अन्य व्यक्तिलाई मताधिकार प्रयोग गर्न दिइएको थियो । कलैयाका जवाहिर अन्सारीलाई फर्जी प्रतिनिधि बनाएर अधिवेशनमा सहभागी गराइएको छ । पूर्व महासचिव ठकुरी यसपालि अध्यक्षका दाबेदार थिए । तर, उनलाई कारबाही गरिएको भन्दै अधिवेशनमा सहभागी गराइएन । एन्फा केन्द्रीय सदस्य मोहम्मद समिउल्लाहले जिल्ला अध्यक्ष पद कब्जा गर्न आफूअनुकूल प्रतिनिधि छनोट गरेको आरोप छ । लिग नखेलेका र अस्तित्वमै नरहेका क्लबलाई सहभागी गराई उनी अधिवेशनबाट यसपालि पनि सर्वसम्मत अध्यक्ष भएका छन् । उनी यसअघि पनि अध्यक्ष थिए । १३ सदस्यीय समिति चयन भएको हो । एन्फाको केन्द्रीय समिति कब्जा गर्न जिल्लाबाटै आफ्नो प्यानल जिताउन केन्द्रीय पदाधिकारीहरू लागिपरेका छन् । गैरफुटबलरह फुटबलको विकासमा बाधक भइरहेको गुनासो बढ्दो छ । निर्देशिकाभित्र पर्ने तर आफ्ना विपक्षमा रहेका क्लबलाई अधिवेशनमा आमन्त्रण समेत गरिएको छैन । समिउल्लाहले जिल्ला अधिवेशनमा सहभागी हुन आएका २० क्लबको नाममा केन्द्रमा पठाएको बताए । केन्द्रले नै ११ क्लबलाई निर्वाचनमा सहभागी हुने निर्णय गरेको हो, उनले भने, जुन पनि क्लबले जसलाई पनि प्रतिनिधि तोकेर पठाउन सक्छ । गत शनिबार नै जिल्ला अधिवेशन गर्ने भनिए पनि विवादका कारण स्थगित भएको थियो ।ताप्लेजुङमा साँवाताप्लेजुङ जिल्ला फुटबल संघ ताप्लेजुङको अध्यक्षमा बालकुमार साँवा निर्वाचित भएका छन् । शनिबार भएको निर्वाचनमा साँवाले ७ मत ल्याएर विजयी भए । उनका प्रतिस्पर्धी मोती पतङाले ४ मत पाए । उपाध्यक्षमा हाङनारायण लिम्बूले १०, नरेन्द्र लिम्बूले ९ र चन्द्र थेवेले ७ मत ल्याएर विजयी भए । कार्यसमिति सदस्यमा सुधीर लिम्बू, विजय लिम्बू, अम्बिका लिम्बू, शैलेन्द्र गुरुङ, सुरेन्द्र निरौला, दिनेश खवास, कमल लिम्बू र विन्दुप्रसाद तामाङ विजयी भएको निर्वाचन अधिकृत बलराम भट्टराईले जानकारी गराए । अधिवेशनमा ११ क्लबको सहभागिता थियो ।"
व्यवस्थित मैदान बनाउने वाचा,"चितवन (कास) जिल्ला फुटबल संघ चितवनको अध्यक्षमा श्रीकृष्ण कार्की निर्वाचित भएका छन् । सौराहामा सम्पन्न सातौं जिल्ला अधिवेशनबाट कार्कीको नेतृत्वमा ११ सदस्यीय कार्यसमिति चुनिएको छ । निर्वाचित कार्की एन्फा अध्यक्ष नरेन्द्र श्रेष्ठनिकट मानिन्छन् । निर्वाचित कार्कीले जिल्लामा टड्कारो आवश्यकता रहेको व्यवस्थित फुटबल मैदान बनाउन पहल गर्ने र फुटबलको गतिविधि बढाउन लागिपर्ने वाचा गरेका छन् । चारवर्षे कार्यकालमा सदस्य क्लब विस्तार गर्दै फुटबल क्षेत्रलाई बलियो बनाउन दृढ रहने उनको प्रतिवद्धता थियो । चितवनमा फुटबलको सम्भावना धेरै छ, अहिले निर्वाचित टिम राम्रो छ, उनले भने, जसको उदाहरण सर्वसम्मत नयाँ नेतृत्व चयन नै हो । यसले देशभर सकारात्मक सन्देश जानेछ । कार्यसमिति प्रथम उपाध्यक्ष अनिल शाक्य, द्वितीय उपाध्यक्ष विजय घले, तृतीय उपाध्यक्ष जीवनकुमार लामा चयन भए । सदस्यमा शकुन्तला खड्का, श्यामकुमार पिया, सञ्जीव मिश्र, प्रवीण जोशी, गोपालबहादुर तामाङ, प्रकाश भुजेल र रामहरि ढकाल चुनिए । निर्वाचन समितिका संयोजक अधिवक्ता चूडामणि सापकोटाका अनुसार सचिव र कोषाध्यक्ष भने विधानअनुसार अध्यक्षले मनोनीत गर्ने व्यवस्था छ ।चितवन जिल्ला खेलकुद विकास समितिका अध्यक्ष गंगालाल लामाले फुटबल संघले जिल्लामा खेल मैदान निर्माणमा लाग्न सुझाए । पूर्व सचिव हेरम्बकुमार असिमले क्लब सदस्यता बढाउने कुरामा नयाँ नेतृत्वको ध्यान जानुपर्ने बताए ।"
शतकबाट चुके मारक्रम,"सेन्चुरियन (एएफपी) एडेन मारक्रम शतकबाट ६ रनले चुक्दा दक्षिण अफ्रिकाले भारतविरुद्ध शनिबार दोस्रो टेस्टको पहिलो दिन औसत सुरुआत गरेको छ । दिनको खेल सकिँदा घरेलु टोली दक्षिण अफ्रिका ६ विकेटमा २ सय ६९ रनको स्थितिमा छ । सुरुआती दुई सत्रमा राम्रो प्रदर्शन गरेको दक्षिण अफ्रिकाले अन्तिम सत्रमा ४ विकेट गुमाएको थियो ।पाँचौं टेस्ट खेलिरहेका ओपनर मारक्रम तेस्रो शतक नजिक पुग्दा विकेटकिपर पार्थिव पटेलको हातबाट समातिए । ९४ रनको स्थितिमा छँदा रविचन्द्रन आश्विनको बललाई थर्डम्यानतर्फ खेल्दा उनी क्याचआउट भएका थिए । मारक्रमले १ सय ५० बल खेल्दै १५ चौका प्रहार गरे । उनले पहिलो विकेटमा ३१ रन जोडेका डिन एल्गरसँग ८५ रनको साझेदारी गरे ।मध्यक्रमका ब्याट्सम्यान हसिम अमला ८२ रन जोड्दै रनआउट भए । हार्दिक पाण्डेयले आफ्नै बलिङमा गरेको उत्कृष्ट फिल्डिङमा फसेका उनले त्यसअघि दुईपल्ट जीवनदान पाएका थिए । उनलाई १४ रनमा हार्दिक र ३० रनमा पार्थिवले ड्रप गरे । एबी डी भिलियर्स २३, क्विन्टन डी कक र भेर्नोन फिलान्डर शून्यमा पेभेलियन फर्किए । टोलीका लागि कप्तान फाफ डु प्लेसिस २५ तथा केशव महाराज १० रनमा नटआउट छन् । भारतबाट आश्विनले ३ तथा ईशान्त शर्माले १ विकेट लिए । पहिलो टेस्टमा पराजित भारतले तीन खेलाडी परिवर्तन गरेको छ । शिखर धवन, रिद्धिमान साह र भुवनेश्वर कुमारको स्थानमा लोकेश राहुल, पार्थिव र ईशान्त टोलीमा आएका छन् । घरेलु टोलीले घाइते डेल स्टेयनको स्थानमा लुंगी एन्गिदीलाई डेब्यू दिएको छ ।बोल्टको घातक बलिङडुनेडिन ट्ेरन्ट बोल्डको घातक बलिङ मदतमा न्युजिल्यान्डले तेस्रो वान डेमा पाकिस्तानलाई सजिलै १ सय ८३ रनले हराएको छ । योसँगै न्युजिल्यान्डले पाँच खेलको शृंखलामा कब्जा जमाएको छ । न्युजिल्यान्ड शृंखलामा तीनै खेल जितेर अपराजित छ । बोल्टले १७ रनमा ५ विकेट लिए । न्युजिल्यान्डले २ सय ५७ रन बनाएकोमा पाकिस्तान ७४ रनमै समेटियो ।"
तेक्वान्दोलाई जग्गा दिन तयार,धादिङ (कास) नीलकण्ठ नगरपालिका प्रमुख भीमप्रसाद ढुंगानाले तेक्वान्दो एकेडेमी हल बनाउनलाई जग्गा उपलब्ध गराउन आफू तयार रहेको बताएका छन् । धादिङ जिल्ला तेक्वान्दो संघले आयोजना गरेको प्रशिक्षण कार्यक्रमको शनिबार समापनमा उनले उक्त प्रतिवद्धता जनाएका हुन् । चार कोरियन प्रशिक्षकले धादिङका २ सय १७ खेलाडीलाई एकसाता प्रशिक्षण दिएको छ । नेपाल तेक्वान्दो संघका केन्द्रीय अध्यक्ष प्रकाशशम्शेर राणाले नगरपालिकाले जग्गा उपलब्ध गराए धादिङमा तेक्वान्दो हल बनाउन केन्द्रले पनि सहयोग गर्ने बताए ।
आयोजक र विराटनगर विजयी,"इटहरी दोस्रो यू१९ इटहरी प्रिमियर लिग क्रिकेटमा शनिबार आयोजक इटहरी क्रिकेट एकेडेमी र विराटनगर विजयी भएका छन् । आयोजक इटहरीले नेपालगन्जलाई ३ विकेटले हरायो । डीभीएम स्कुलको मैदानमा टस जितेको नेपालगन्जले १७ ओभरमा ९ विकेट गुमाएर ६० रन बनायो । लवकुश यादवले नटआउट १५ रनबाहेक अन्यले स्कोर बनाउन सकेनन् । इटहरीका भूपाल लुइँटेलले ३, पवन सर्राफ र सोनु मण्डलले २२ विकेट लिए । जवाफमा इटहरीले १२३ ओभरमा ७ विकेट गुमाएर ६३ रन बनायो । नेपालगन्जका लवकुश र अजय सहनीले ३३ विकेट लिए । म्यान अफ द म्याच भूपाल लुइँटेल भए । अर्को खेलमा विराटनगरले धनगढीलाई ९ रनले हरायो । टस जितेको विराटनगरले २० ओभरमा ८ विकेट गुमाउँदै १ सय २ रन बनायो । फिर्दोष अन्सारीले सर्वाधिक ३४, अंकित सुवेदीले ११, दीपेश कंडेल र मुकुन्द यादवले १०१० रन बनाए । धनगढीका सागर भण्डारीले २ विकेट लिए । जवाफी ब्याटिङमा धनगढी १९१ ओभरमा ९३ रनमा समेटियो । वसन्त कार्कीले ३५, सागर भण्डारीले २१ र लोकेश बमले १० रन बनाए । विराटनगरका म्यान अफ द म्याच फिर्दोष अन्सारीले २, विवेक यादवले ३ र मिनश थापाले २ विकेट लिए ।"
ललितपुरलाई ५ स्वर्ण,"हेटौंडा धनकुटामा हुने राष्ट्रिय प्रतियोगिताका लागि हेटौंडामा शनिबार सम्पन्न क्षेत्रीय तेक्वान्दोको उपाधि ललितपुरले जितेको छ । राखेप च्याम्पीयनसिपअन्तर्गत जिल्ला तेक्वान्दो संघ मकवानपुरले आयोजना गरेको प्रतियोगितामा ५ स्वर्ण, ६ रजत, ४ कास्य पदकसहित ललितपुर टिम च्याम्पियन भयो ।प्रतियोगितामा काठमाडौं दोस्रो भयो । काठमाडौंले ४ स्वर्ण, २ रजत र ४ कांस्य जित्यो । ४ स्वर्ण, २ रजत र १ कांस्य जितेको बारा तेस्रो भएको छ । ललितपुरका जीवन लामा र चितवनका प्रेरणा भुजेल उत्कृष्ट फाइटर घोषित भए । पुरुष ५४ केजी तौलमा काठमाडौंका सहदेव भुजेलले बाराका दिनेश तामाङलाई हराएर स्वर्ण जिते । ५८ केजीमा बाराका सुरेन्द्र काबरले स्वर्ण र ललितपुरका जीवन लामाले रजत जिते । ६३ तौलको स्वर्ण काभ्रेका विवेक बस्नेत जिते । उनले चितवनका सुमित महतोलाई हराए । ६८ तौलमा ललितपुरका साजन महर्जनले काठमाडौंका सुजन तामाङलाई हराएर स्वर्ण जितेका थिए । ७४ तौलको स्वर्ण जित्दा ललितपुरका दिनेश सुनारले चितवनका सौरभ सिंहलाई हराए । विजेता खेलाडीमात्र राष्ट्रिय प्रतियोगितामा सहभागी हुन पाउने आयोजकले जनाएको छ । महिला ४६ केजी तौलमा मकवानपुरकी विनिता खतिवडाले धादिङकी रोशनी श्रेष्ठलाई हराएर स्वर्ण जितिन् । ४९ केजीको स्वर्ण बाराकी बन्दना कावरले जितिन् । उनले काठमाडौंकी रश्मी तामाङलाई हराइन् । ५३ तौलमा भक्तपुरकी सुस्मिता लामाले प्रेरणा भुसाललाई हराएर स्वर्ण जितिन् । ५७ केजीको स्वर्ण बाराकी उमा थापामगरले जितिन् । उनले भक्तपुरकी रुकु खैंजुलाई हराइन् । ७० केजीमा बाराकी अस्मिता रिजालले स्वर्ण जितिन् । विजेतालाई संघका क्षेत्रीय अध्यक्ष मदनकुमार श्रेष्ठ, कार्यक्रम संयोजक नारायणसिं थिङले पुरस्कृत गरे ।"
नारायण र लक्ष्मीलाई स्वर्ण,"काठमाडौं (कास) काठमाडौंका नारायणगोपाल महर्जन र नुवाकोटकी लक्ष्मी मगरले राखेप च्याम्पियनसिपअन्तर्गत माउन्टेन बाइक क्रस कन्ट्री च्याम्पियनसिपमा स्वर्ण जितेका छन् ।पुरुषको ३६ किलोमिटर दूरी नारायणले २ घण्टा १० मिनेट ३१ सेकेन्डमा पूरा गरे । आर्मीका ओकेशराज वज्राचार्य दोस्रो र प्रताप थापा तेस्रो भए । महिला २६ किलोमिटर दूरी लक्ष्मीले १ घण्टा ५३ मिनेट १८ सेकेन्डमा तय गरिन् । आर्मीकी मञ्जुकुमारी खड्का र काठमाडौंकी रोजा केसी क्रमश: दोस्रो र तेस्रो भए । स्पर्धा शनिबार फर्पिङमा भएको थियो ।विष्णु र सीमालाई पेस्तोलको स्वर्णआर्मीका कृष्ण घोरासैनी र पश्चिमाञ्चलकी स्नेह राज्यलक्ष्मी राणाले राखेप च्याम्पियनसिपअन्तर्गत २३ औं पुरुष तथा २२ औं महिला राष्ट्रिय सुटिङमा स्वर्ण पदक जितेका छन् । सातदोबाटोस्थित सुटिङ रेञ्जमा शनिबार १० मिटर एयर राइफलको पुरुषमा कृष्ण र महिलामा स्नेह विजेता भए । कृष्णले र स्नेहले समान २२६ अंक जोडे ।पुरुषमा २२४ अंकसाथ आर्मीका सुरेश चौधरी दोस्रो र २०४ अंकसाथ मध्यपश्चिमाञ्चलका पवन घिमिरे तेस्रो भए । महिलामा मध्यमाञ्चलकी सिन्दुजा बस्नेत (२२४ अंक) दोस्रो र पुलिसकी कल्पना परियार (२०२ अंक) तेस्रो भए । पुरुष १० मिटर एयर पेस्तोलमा आर्मीका विष्णुकुमार मगर (१५८ अंक) ले स्वर्ण जित्दा मध्यमाञ्चलका सुमन तुलाधर (१५७ अंक) दोस्रो र आर्मीका कुवेर केसी (१५५ अंक) तेस्रो भए । सोही स्पर्धाको महिलामा प्रहरीकी सीमा तुलाधरले स्वर्ण, पश्चिमाञ्चलकी श्रेया केसीले रजत र आर्मीकी सरिता बस्नेतले कांस्य पदक जिते । फाइनल २४० पूर्णांकमा प्रतिस्पर्धा भएको थियो । यसअघि ४ चार टिम इभेन्टमध्ये आर्मीले ३ र मध्यमाञ्चलले १ स्वर्ण जितेका थिए ।"
नेपाल समूह चरणबाटै बाहिरियो,"काठमाडौं (कास) दृष्टिविहीन वान डे विश्वकप क्रिकेटअन्तर्गत समूह चरणको तेस्रो खेलमा नेपाल शनिबार श्रीलंकासँग पराजित भएको छ । नकआउट चरणमा पुग्न जित अत्यावश्यक रहेको खेलमा नेपाल ३ सय ४० रनको फराकिलो अन्तरले पराजित भयो । यूएईको अजमानको ओभल क्रिकेट मैदानमा भएको खेलमा श्रीलंकाले प्रस्तुत गरेको ४ सय ९५ रनको विशाल लक्ष्य पछयाएको नेपाल १५४ रनमै समेटिएको थियो ।टस जितेर ब्याटिङ गरेको श्रीलंकाले निर्धारित ४० ओभर खेल्दै ५ विकेट क्षतिमा ४ सय ९४ रनको विशाल स्कोर खडा गरेको थियो । श्रीलंकाका लागि दिमुथु रविन्द्राले अविजित १ सय ७० तथा चन्दना देशप्रियाले अविजित १ सय १९ रनको शतकीय इनिङ्स खेले । प्रियन्था कुमाराले ६९ रनको योगदान दिए । नेपालका बलरले अतिरिक्त ५३ रन दिएपछि श्रीलंकालाई ठूलो स्कोर खडा गर्न मदत मिलेको थियो । बलिङ ढिलो गरेका कारण नेपालमाथि १२ रनको पेनाल्टी थपिएको थियो । नेपालका लागि दुर्गादत्त पौडल र सूर्य भट्टराईले ११ विकेट हात पारे ।जवाफी ब्याटिङमा उत्रिएको नेपालका लागि प्रारम्भिक ब्याट्सम्यानद्वय सुनील थापामगर र रमेश बानियाँले ५३ रनको सुदृढ सुरुआत दिलाए । त्यसपछि रन लिने तालमेल नमिल्दा नेपाली टोलीको लगातार विकेट गुमेको थियो । रनआउटकै कारण ६ ब्याट्सम्यान गुमाएको नेपाल ३३४ ओभरमा अलआउट भयो । नेपालका लागि बद्री चौलागाईंले सर्वाधिक ३७ रन बनाउने क्रममा ४७ बल खेल्दै ३ चौका प्रहार गरे । ओपनरद्वय सुनील २५ र रमेश २२ रनमा रनआउट भए । नियमित कप्तान कृर्तन श्रेष्ठ चोटका कारण अनुपस्थित भएपछि पदमबहादुर बडैलाले टोलीको कप्तानी सम्हालेका थिए । श्रीलंकाका दिमुथु रविन्द्रा, चन्दना देशप्रिया, दामिथ सान्दरुवान र दिनेश माथुगमाले ११ विकेट लिए ।यो हारसँगै नेपालको दोस्रो चरणमा पुग्ने सबै सम्भावना सकिएको छ । प्रतियोगितामा लगातर तेस्रो जितसहित अपराजित भारतले सेमिफाइनलमा स्थान पक्का गरिसकेको छ । नेपालले समूह चरणको चौथो खेलमा आइतबार भारतको सामना गर्दै छ । खेल यूएईस्थित इडेन गार्डेन मैदानमा हुनेछ ।"
डा अंकल भन्नुहुन्छजाडोमा ख्याल राखौं,"हाम्रो मुलुकमा मंसिर लागेदेखि नै जाडो बढ्न थाल्छ । पुसमाघमा तापक्रम निकै कम हुन्छ । जाडो मौसममा बालबालिकालाई रुघाखोकीबाहेक छालाको समस्याले पनि सताउने गरेको छ । अघिल्लो वर्ष दराज वा सन्दुकमा थन्क्याइएका बाक्ला (स्वेटर, ज्याकेट, उनका) लुगाहरू झिक्दै लाउन थाल्छौं । यस क्रममा लुगा तथा कपडाको प्रकृतिअनुसार घाममा सुकाएर, राम्रोसँग धोएर, आइरन लगाएर, सफा गरेर लगाइएन भने छालाको एलर्जी हुन सक्छ । धेरै समयदेखिको कपास र कपडा प्रयोग गरी बनाइएका लुगा नयाँ नै बनाएको भए पनि एकपटक धोएर लगाउनुपर्छ । यसो गरे मात्र शरीरमा रातोपनासँगै डाबर उठ्ने एलर्जीको समस्या हुँदैन ।जाडोयाममा ओठ, मुख, हात, गोडा एवं कुर्कुच्चा फुट्ने समस्या पनि बढ्छ । ओठ फुट्नुका साथै सुक्खा हुने, रातो र सुन्निएको देखिने पनि हुन्छ । ओठको पातलो छालाको बाहिरी पत्र निस्कने वा ससाना चिरा देखिने पनि हुन सक्छ । ओठ पहेंलो र फुस्रो देखिन पनि सक्छ । जाडो मौसमका बेला हावा सुक्खा हुने भएकाले शरीरको रसिलोपनामा कमी आउँछ । त्यसैले यतिबेला ओठ र छाला फुट्नुको मुख्य कारण शरीरमा रहेको ओसिलोपनामा कमी आउनाले हो । ओठलाई रसिलो बनाइराख्न प्राकृतिक रूपमा यसको बाहय सतहमा एउटा पातलो तैलीय पत्र रहेको हुन्छ । यसले ओठको रसिलोपना कायम गर्छ । ओठलाई अत्यधिक चुस्ने, टोक्ने बानी गरियो भने झन् बढ्ता फुट्छ । यस्तो समस्या भएका बेला सुन्तला र कागतीको रसजस्ता अम्लीय पदार्थ प्रयोग गर्नु हुन्न । किनकि यसले ओठमा थप समस्या निम्त्याउँछ । यो समस्याबाट बँच्न मह, घ्यू र नरिवलको तेल ओठमा लगाउन सकिन्छ । जेलीयुक्त बाम, चिपस्टिक वा लिपस्टिक लगाउनाले पनि यो समस्याको अस्थायी निराकरण हुन्छ । यसले ओठको बाहय झिल्लीलाई रसिलो बनाइराख्छ । ओठ फुट्ने समस्या भएका व्यक्तिले लामो समय घाममा बस्दा लिप बाम, चिपस्टिक वा सनस्क्रिन लगाउनुपर्छ । ओठ टोक्ने र मुखबाट सास फेर्ने बानी हटाउनुपर्छ । घरमा एअर कन्डिसन प्रयोग गर्ने गरेको छ भने हावालाई आद्र्रयुक्त (हयुमिड) बनाइराख्नुपर्छ । घर तथा अफिसमा ग्यास वा मटितेलबाट चल्ने हिटरछेउ बसी काम गर्ने बानी छ भने पनि कोठाभरिको हावा सुक्खा नहुने उपाय अपनाउनुपर्छ । पानी पर्याप्त पिउनुपर्छ ।हात, गोडा तथा कुर्कुच्चा फुट्ने समस्याबाट बँच्न पटकपटक तातोचिसो पानी चलिराख्नु हुँदैन । बाथरुम वा अन्यत्र हातखुट्टा धुनलाई तातो पानी वा चिसो पानी एकैथरी मात्र प्रयोग गर्नुपर्छ । हात, गोडा न्यानो पार्न पन्जा, मोजा लगाउनुपर्छ । छालालाई सुक्खा हुन नदिन वा ओसिलो बनाइराख्न भ्यासेलिन प्रयोग गर्नुपर्छ । डा सुमनराज ताम्राकार"
७ दिन सिक्किम घुम्दा,"सबै विद्यालयले जाडो बिदा दिन्छन् । मेरो पनि पुस १५ गतेदेखि बिदा सुरु भयो । जाडो बिदामा विद्यालयले हामीलाई शैक्षिक भ्रमणमा लैजाने भयो । प्रिन्सिपलले एसेम्लीमा आएर भन्नुभयो, कक्षा ९ का विद्यार्थीलाई काठमाडौंदेखि सिक्किमसम्मको सातदिने भ्रमणमा लानेछौं । हामी यहाँबाट २०७४ पुस १८ गते प्रस्थान गरेर पुस २४ गते फर्किनेछौं । हामी सबै खुसी भयौं । मक्ख पर्यौं । हामीले त्यहाँ जान कति खर्च लाग्छ भनेर सोध्यौं । गुरुहरूले सबैलाई सूचना चिठी बाँड्नुभयो । साढे चौध हजार रुपैयाँ लाग्ने चिठीमा उल्लेख थियो । त्यहाँ केही नियम पनि थिए । आफूले बोक्ने खर्च भारु तीन हजार र केही नेपाली पैसा बोक्न पाउने थियो । मैले दुई हजार एक सय भारु र पन्ध्र सय नेपाली रुपैयाँ बोकें । दुई जोडी न्यानो कपडा, एउटा ज्याकेट, पेन्ट, कम्बल, जुत्ता, चप्पल, मफलर, पञ्जा, टोपी, मोजोजस्ता सामान सुटकेसमा बोकें । साथीहरू कसैले झोला र कतिले मजस्तै सुटकेस बोकेका थिए । हामी प्रस्थान गर्ने दिन दिउँसो विद्यालय पुग्यौं, ललितपुरको सातदोबाटोमा । भ्रमणमा जान १ सय ४१ जना विद्यार्थी थियौं । १३ जना शिक्षकशिक्षिका हुनुहुन्थ्यो । हामीलाई ६ वटा बसको व्यवस्था गरिएको थियो । हामी राजधानी काठमाडौंबाट नेपालको पूर्वी सिमाना इलामतर्फ जानु थियो । पूर्व जान दुइटा सडक मार्ग छन् । एउटा थानकोट, मुग्लिङ, नारायणघाट हुँदै र अर्को धुलिखेल, सिन्धुलीगढी हुँदै जाने । हामीले सिन्धुलीको बीपी राजमार्ग रोज्यौं । भोलिपल्ट बिहान दस बजे इलामको कन्याम चियाबारी पुग्यौं । त्यहाँ हामीले चियाबारीको बीचमा गएर राम्राराम्रा तस्बिर खिच्यौं । त्यसपछि फिक्कल हुँदै नेपाल र भारतको सिमाना पशुपतिनगर पुग्यौं । त्यसपछि हाम्रो गाडी छाडेर भारतको सुमो गाडीमा दार्जिलिङतर्फ यात्रा सुरु भयो । दिउँसो तीन बजेतिर दार्जिलिङ पुगेर होटलमा झोला बिसायौं । खाना खायौं । लुगा बदल्यौं । अनि घुमघाम गर्न निस्कियौं । चौरस्तामा आदिकवि भानुभक्त आचार्यको सालिकमा गएर फोटो खिच्यौं । त्यहाँ हामी दुई घण्टा घुम्यौं । वरिपरिको दोकानमा सामान किनमेल गर्यौं । बेलुका आठ बजेट होटलमा फर्कियौं । राति खाना खाएर दस बजेतिर सुत्यौं । दार्जिलिङमा दोस्रो रातपछिको बिहान पाँच बजे उठेर मुख धोएर टाइगर हिलमा सूर्योदय हेर्न गयौं । त्यहाँनिर सबै जना भिडियो र फोटो खिच्दै थिए । मैले पनि साथीहरूसँग फोटो खिचें । त्यहाँ चिया पियौं । त्यसपछि भगवान् बुद्धको स्तुपा गुम्बा गयौं । फर्किंदा तेन्जिङ रक क्लाइम्बिङ गर्ने ठाउँ हेर्यौं । झरनाहरू अवलोकन गर्यौं । सेन्ट जोसेफ स्कुललाई बाहिरबाटै चियायौं । चियाबारी र अरू विभिन्न डाँडाकाँडा दिनभरि डुल्यौं । अपराह्नमा होटलमा फर्किएर खाना खायौं । चौथो दिन बिहानै गाडीमा सिक्किमतर्फ लाग्यौं । टिस्टा पुल नाघेर सिक्किमको गान्तोक पुग्यौं । पहाडी नागबेली बाटो रमाइलो लाग्यो । गान्तोकमा गणेश टेक, पुर्बरी बगैंचा, झरना र अन्य रमणीय ठाउँहरू घुम्यौं । झरनाको पानी हिउँ भएर जमेको देख्दा अचम्म लाग्यो । हामी त्यसपछि बेलुका सिक्किमको ह्वाइट अर्किड होटलमा बस्यौं । भोलिपल्ट बिहान चाँडै उठेर खाजा खायौं र गाडीमा चढेर तीन घण्टा यात्रा गर्यौं । हामीलाई सिक्किमको प्रसिद्ध छँगु लेकसम्म पुग्नु थियो । गान्तोकबाट ४० किलोमिटर उत्तरमा रहेको छँगु पुग्दा तालको पानी आधा हिउँमा जमेको थियो । चारैतिर पहाडको बीच भागमा रहेको तालको आधा भाग पानी नीलो देखिन्थ्यो । त्यहाँ चौंरीगाई देख्यौं । हामीले फोटो खिच्दै, भिडियो बनाउँदै, हिउँ खेल्दै रमाइलो गर्यौं । हिउँ टिपेर एकापसलाई हानाहान गर्यौं । धेरै रमाइलो भयो । यसो गर्दा झन्डै दुई घण्टा समय बित्यो । त्यहाँको सम्झनाका लागि टोपी, किरिङ किन्यौं । त्यसपछि गान्तोक फर्कियौं । अपराह्न चार बजेको थियो । खाना खाएपछि गान्धी रोड घुम्यौं । गान्धी रोडमा हामीले आफू र आफ्ना परिवारका लागि कोसेली किन्यौं । यसरी पत्तै नपाई ६ दिन बिते । सिक्किममा अन्तिम रात होटलमा बितायौं । भोलिपल्ट बिहानै सुमो गाडीमा चढेर काँकडभिट्टा बोर्डरसम्म आयौं । बोर्डरमा पैदल हिँडेर पार गर्नु पर्दो रहेछ । नेपाल तरेपछि काँकडभिट्टामा दिउँसोको खाना खायौं । त्यसपछि रात्रि बस चढेर नाच्दै, रमाइलो गर्दै काठमाडौं फिर्यौं । सात दिनपछि घर फर्कंदा बेग्लै रमाइलो महसुस भयो । भ्रमण गर्दा एक किसिमको रमाइलो हुन्छ भने घरपरिवारसँग अर्कै रमाइलो । इकस्वाम हाङ राई, कक्षा९युनाइटेड स्कुल, ललितपुर ।"
टयालेन्ट हन्टका विजयी,राजधानीमा आयोजित पिनाकल टयालेन्ट हन्टको फाइनलमा विभिन्न प्रतिस्पर्धीहरू विजयी भएका छन् । सुषमा कार्कीले नृत्यतर्फ सिनियरबाट टयालेन्ट जितेकी छन् । जुनियरबाट आज्ञा अधिकारीले टयालेन्ट जितिन् । गायनबाट सदिच्छा नेपाल विजयी भइन् । टयालेन्ट हन्टमा फाइनलमा डान्सबाट सिनियरतर्फ ९ जना र जुनियरतर्फ ८ जना गरी १७ प्रतिस्पर्धी थिए । गायनमा ३ प्रतिस्पस्र्धी थिए । टयालेन्ट हन्टको निर्णायकमा नेपाल डान्स एसोसिएसनका अध्यक्ष भुवनदास श्रेष्ठ र चलचित्र नृत्यनिर्देशक संघका उपाध्यक्ष महेश गोदार थिए ।
हराएका जीवजन्तुहरु,पृथ्वी सृष्टिका सबै जीवजीवात्माको साझा घर हो । यो हामी सबैले बाल्यकालदेखि पढ्दैसुन्दै आएका छौं । पृथ्वीका जीवहरुमध्ये मानिस सबैभन्दा विवेकशील मानिन्छ । तर व्यवहारमा यस्तो देखिएको छैन । मानिसले आफ्नो स्वार्थका लागि पृथ्वीका कैयौं पशुपन्छीको बाँच्ने अधिकार अतिक्रमण गर्दै आएको छ । मानिसको चोरी सिकारीका कारण पृथ्वीबाट कैयौं जीव लोप भइसकेको जीवशास्त्री बताउँछन् । तीमध्ये पछिल्लो दुई सय वर्षको अवधिमा पृथ्वीबाट लोप भएका केही मुख्य जीव यस्ता थिए :
हाम्रो घरको हजुरबुवा,"हाम्रो घरको हजुरबुवा, बिरामी हुनुभो,बुढयौलीले सताएर, ओछयानमा सुत्नुभो ।"
स्वर्ग हो नेपाल,"जल, जंगल, जडिबुटी कति,बुद्धभूमि शान्ति सद्भाव अति ।बुद्धि र विवेकले काम थाल्दै छ,विकासको बाटोमा पाइला चाल्दै छ । केशव कुमाल, कक्षा १० श्री महेन्द्र विद्याबोध मावि, अर्घाखाँची"
मित्रता,"मित्रको साथ मित्रको हात चाहिन्छ मलाई,उसको साथ जीवन मेरो बित्दछ रमाई ।मनमा छैन मेरो त डर मित्र छ साथमा,उसले दिन्छ हौसला, शक्ति जीवनको पाथमा ।सम्पदा वाग्ले, कक्षा ८सौरदीप आवासीय विद्यालय"
आफ्नै संस्कृतिमा रमाऔँ,"नेपाली गीत गाउँदै नाचौँ छमछमी रमाई,विदेशी गीत मात्र गाउने होइन नाच नचाई ।हामी नेपाली नेपाल राम्रो बनाऔँ है सजाई,परिवर्तनको सुरु आफंै गरौँ यै हाम्रो कमाइ ।काशीराम लामिछाने, कक्षा १०सहिद स्मृति अंग्रेजी माध्यमिक विद्यालय, अर्घाखाँची"
जिगज्याग रेस,खेल्ने तरिका यो खेलमा सहभागी खेलाडीलाई ८ देखि १० समूहमा एउटा समूहमा ४ जना पर्ने गरी विभाजित गर्नुपर्छ । प्रत्येक समूहको खेलमा पहिलो हुने खेलाडीलाई दोस्रो चरणमा प्रवेश गराउनुपर्छ । दोस्रो चरणमा पनि खेलाडीको संख्या हेरेर समूह विभाजन गरेर खेलाउन सकिन्छ । अन्तिम चरणमा पुगेका ४ खेलाडीबीच फाइनल प्रतिस्पर्धा गराएर विजेता छनोट गर्न सकिन्छ । यो खेल खेल्दा दौडने खेलाडीले बोतललाई घुम्ने क्रममा बोतल ढाल्नुहुँदैन र प्रत्येक बोतललाई नियमपूर्वक घुमेको हुनुपर्छ । अन्यथा त्यस्तो खेलाडी अयोग्य मानिन्छ ।
कान्छा र भेडा,श्रमिक बराल
