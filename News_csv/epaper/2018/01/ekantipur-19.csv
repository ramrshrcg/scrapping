शीर्षक,विवरण
पूर्वमा सहरीकरण तीव्र,"प्रदेश १ मा चम्किइरहेका केही सहरमोरङ विराटनगर, रंगेली, उर्लाबारी, बेलबारी, विराटचोक, सलकपुर, लेटाङ, कटहरी, डायनियाँ, नयाँ बजार, कर्सिया, मिक्लाजुङ, पथरी, शनिश्चरे, झोराहाट सुनसरी धरान, इटहरी, झुम्का, तरहरा, इनरुवा, चतरा, भरौल, दुहबीझापा दमक, बिर्तामोड, काँकडभिट्टा, भद्रपुर, सुरुङ्गा, धुलाबारी, झिलझिले, गौरादह, गौरीगन्ज, चन्द्रगढी, चारआली, बुधबारे, शनिश्चरेधनकुटा धनकुटा बजार, हिले, जितपुर, पाख्रिबास, लेगुवा, जोरपाटी, सिँधुवा, तित्रे, भेडेटार, डाँडाबजार, राजारानी, मौनाबुधुक, शुक्रबारे तेह्रथुम वसन्तपुर, म्याङलुङ, जिरीखिम्ती, मोराहाङ, पोक्लाबाङ, संक्रान्ती, चुहानडाँडा, लसुने, शुक्रबारेसंखुवासभा खाँदबारी, चैनपुर, तुम्लिङटार, मुढेशनिश्चरे, किमाथांका, हटियागोला, बाना बजार, बाह्रबिसे, ताम्कुताप्लेजुङ फुङलिङ, दोभान, खाम्दिङ्गे, सिवापाँचथर फिदिम, यासोक, रवि, दुरदिम्बा, जोरपोखरी, थर्पु, पञ्चमी, अमरपुर, भालुचोक, काबेली, च्याङ्थापु, फलैंचा, ओयाम, मावा, आङना, चिसापानी, राँके, पौवाभन्ज्याङ, नवमीडाँडाइलाम सदरमुकाम इलाम बजार, फिक्कल, मंगलबारे, देउराली, शुक्रबारे, माङसेबुङ, पशुपतिनगर, सप्तमी, कुटिडाँडा, जौबारी, आइतबारेउदयपुर गाईघाट, बेलटार, कटारी, रामपुर, मुर्कुचीओखलढुंगा रुम्जाटार, मानेभन्ज्याङ, रामपुर, खानीभन्ज्याङ, खिदी फलाँटे, घोराखोसी, ओखलढुंगाभोजपुर भोजपुर, दिङला, घोडेटार, तिवारीभन्ज्याङ, प्याउली, बालङखा, टक्सारखोटाङ दिक्तेल, खोटाङ बजार, ऐंसेलुखर्क, फाक्सिला, बुइपा, मानेभन्ज्याङ, चिसापानी, सिमपानीसोलुखुम्बु नाम्चे, सल्लेरी, लुक्ला, नेचा, पत्ताले"
माओवादी केन्द्रकी प्रवक्ता भन्छिन् सुमार्गीको सम्पत्ति छानबिन गर्नुपर्छ,"काठमाडौं (कास) नेकपा माओवादी केन्द्रकी प्रवक्ता पम्फा भुसालले सम्पत्ति शुद्धीकरणको छानबिनमा परेका व्यापारी अजेयराज सुमार्गीमाथि सरकारले छानबिन गरी सत्यतत्थ्य बाहिर ल्याउनुपर्ने बताएकी छन् ।रिपोर्टर्स क्लबले बिहीबार आयोजना गरेको देशको समृद्धि र आर्थिक विकासको रोडम्याप विषयक साक्षात्कारमा उनले सुमार्गीको माओवादी पार्टीसँग कुनै विशेष सम्बन्ध नरहेको भन्दै छानबिन गर्नुपर्ने बताएकी हुन् । सुमार्गीले नेपाल भित्र्याइसकेको र भित्र्याउन लागेको रकम सम्पत्ति शुद्धीकरणको छानबिनमा परेको छ । सम्पत्ति शुद्धीकरण अनुसन्धान विभाग र प्रहरीको केन्द्रीय अनुसन्धान ब्युरो (सीआईबी) ले गरेको प्रारम्भिक अध्ययन प्रतिवेदनअनुसार सुमार्गीको उक्त रकम अवैध हो । माओवादीका अध्यक्ष पुष्पकमल दाहालनिकट रही अन्य राजनीतिक दलका नेताहरूको समेत संरक्षण रहेकाले सुमार्गीबारे विस्तृत अनुसन्धान तथा कारबाही प्रक्रिया सरकारले अघि बढाएको छैन । हाल आफ्नो सरकार पार्टीमा नरहेको र उनको सम्पत्तिमाथि छानबिन गरी सत्यतथ्य बाहिर ल्याउने दायित्व राज्यमा रहेको प्रवक्ता भुसालले बताइन् । अवैध छ भने राज्य छ नि त । हाम्रो पार्टी सरकारमा छैन । छानबिन गरे हुन्छ । त्यसको निक्र्योल गरे हुन्छ, उनले भनिन् । सुमार्गी र माओवादी अध्यक्ष दाहालबीचको सम्बन्धबारे सञ्चारकर्मीले राखेको जिज्ञासामा उनले भनिन्, हामीले जानेको सुमार्गी देशको एउटा व्यावसायिक मान्छे हो । त्योभन्दा बेसी यो देशका नागरिकको राजनीतिक पार्टीसँग जे सम्बन्ध हुन्छ, हाम्रो पार्टीको पनि त्यही सम्बन्ध मात्र छ । विशेष सम्बन्ध छैन । दाहालसँगको सम्बन्धबारे भइरहेको प्रचार भ्रमपूर्ण रहेको उनले दाबी गरिन् । यो बिल्कुल भ्रमपूर्ण प्रचार हो, उनले भनिन्, म पनि तपाईंहरूका मिडिया पढ्छु । दुईवटा व्यवसायीहरूबीचको बहसमा हाम्रो पार्टीको अध्यक्षसँग जोड्नु कुनै सान्दर्भिकता छैन । र, हाम्रो नेतृत्वको कुनै भूमिका छैन । सम्पत्ति शुद्धीकरण तथा राज्यका सरोकारवाला निकायले यसबारे निक्र्योल गर्नुपर्ने उनको धारणा छ । सम्पत्ति शुद्धीकरण अनुसन्धान विभाग अथवा अरू के के लिगल निकाय छन्, उनीहरूले हेर्नुपर्यो, उनले भनिन्, राज्यका संरचनाहरू छन् । उनीहरूले सत्यतथ्य बाहिर ल्याए हुन्छ । राजनीतिक वृत्तबाट सुमार्गीमाथि छानबिन गरे हुन्छ भनेर सार्वजनिक रूपमा बोल्ने सम्भवत: भुसाल पहिलो नेता हुन् । खासगरी सुमार्गीबारे माओवादी केन्द्रका नेताकार्यकर्ता कुनै प्रतिक्रिया दिन चाहँदैनन् । सरकार मूकदर्शकसम्पत्ति शुद्धीकरण (मनि लन्डरिङ) को प्रक्रियालाई मद्दत पुग्ने गरी सुमार्गीले अभिव्यक्ति दिँदै हिँडे पनि सरकार भने मूकदर्शक बनेको छ ।सुमार्गीले विदेशबाट ४२ औं पटकसम्म रकम भित्र्याउने क्रममा एकपटक आफैंले विदेशी लगानी भन्दै बेलायतबाट नेपालको आफ्नो कम्पनीले पाउने गरी रकमसमेत पठाएको प्रारम्भिक प्रतिवेदनमा उल्लेख छ । यसबारे कान्तिपुरमा आफैं पठाउने आफैं पाउने शीर्षकमा समाचार प्रकाशित भएको थियो । केही दिनअघि सुमार्गीले गरेको पत्रकार सम्मेलनमा यसबारे थप अभिव्यक्ति दिँदै उक्त प्रक्रियामा आफैं सामेल भएको सार्वजनिक गरेका थिए । १३ वर्षको थिएँ, बा मरिहाल्नुभयो । आमा यहीं हुनुहुन्छ । भाइलाई विदेश पठाइएन । छोराछोरी इन्डियातिर पढदै छन्, उनले भने, अर्कोले कहाँबाट पठाउने कहाँबाट ल्याउने ? जसले जेजे लेखिदिए पनि भइगयो नि ।विदेशी लगानीसँग सम्बन्धित जानकार एक अधिकारीका अनुसार सुमार्गीको यो खुलेआम अभिव्यक्तिमा सरकार मूकदर्शक बनेर बसेको हो । किनकि उनले प्रत्यक्ष वैदेशिक लगानी (एफडीआई) स्वीकृति नगरी रकम भित्र्याइएको सार्वजनिक भएको छ । त्यसमाथि स्वीकृति लिए पनि नेपाली नागरिकले उता गएर पैसा जम्मा गर्ने होइन । सम्बन्धित कम्पनीले यहाँको बैंक खातामा रकम जम्मा गर्ने हो, ती अधिकारी भन्छन्, तर सुमार्गीले खुलेआम मैले नपठाएर कसले पठाउने त भन्दा समेत उनीमाथि कारबाही प्रक्रिया अघि नबढ्नु राज्यको निरीहता हो ।सुमार्गी आफैंले बैंक अफ साइप्रस, बेलायतबाट नेपालमा रहेको आफ्नो कम्पनी मुक्तिश्री सिमेन्टमा कानुनी प्रावधानविपरीत रकम पठाएको विवरण भेटिएको प्रारम्भिक प्रतिवेदनमा उल्लेख छ । जोधार इन्भेस्टमेन्ट कम्पनीका तर्फबाट अजेयराज सुमार्गी पराजुलीले सन् २०१३ अप्रिल ८ मा २४ लाख ३० हजार ८ सय अमेरिकी डलर (करिब २५ करोड रुपैयाँ) मुक्तिश्री सिमेन्टमा पठाएको देखिन आएको हुँदा उक्त विषय थप शंकाको घेरामा रहेको, सम्पत्ति शुद्धीकरण अनुसन्धान विभाग र प्रहरीको सीआईबीले तयार पारेको प्रारम्भिक अध्ययन प्रतिवेदनमा छ ।अनुमति दिने निकायले स्वीकृति दिएपछि पनि नेपालमा लगानी गर्न स्वीकृति पाएका विदेशी व्यक्ति तथा कम्पनीले नै यहाँको बैंक खातामा रकम जम्मा गर्नपर्ने हुन्छ । तर सुमार्गीले नेपालमा विदेशी लगानी भन्दै स्रोत नखुलेको रकम बेलायतस्थित बैंक अफ साइप्रसबाट आफंैले जम्मा गरेका हुन् । उनका यी तथ्यका आधारमा यो नै मनि लन्डरिङको प्रक्रिया रहेको ती अधिकारीले बताए । यही भनाइकै आधारमा पनि उनलाई सरकारले मुद्दा चलाउन सक्छ, उनले भने, तर यति धेरै सार्वजनिक भइसक्दा समेत राज्यको मौनता उदेकलाग्दो छ । सम्पत्ति शुद्धीकरण अनुसन्धान विभागलाई राजनीतिक दल र सरकारका उच्च अधिकारीले सुमार्गीबारे प्रक्रिया अघि नबढाउन दबाब दिइरहेका छन् । सुमार्गीबारे अर्थमन्त्री ज्ञानेन्द्रबहादुर कार्कीलाई सम्पत्ति शुद्धीकरण अनुसन्धान विभागको टोलीले यसै साता ब्रिफिङ गरिसकेको छ । तर कार्कीले सुमार्गीको बारेमा विभागका अधिकारीहरूलाई प्रभावकारी ढंगले निर्देशन भने नदिएको स्रोतको दाबी छ । अर्थमन्त्री कार्कीले भने कानुनअनुसार विभागले काम गरिरहेको दाबी गरे । विभागले कानुनबमोजिम काम गरिरहेको छ, उनले भने, सरकारले ढिलो गर्यो भन्ने आरोप निराधार हो । एमाओवादी केन्द्रका अध्यक्ष दाहालनिकट रही अन्य राजनीतिक दलका नेताहरूको समेत संरक्षण रहेकाले उनीमाथि सम्पत्ति शुद्धीकरण अनुसन्धान विभागले छानबिन प्रक्रिया अघि बढाउन नसकेको सरकारी अधिकारीहरू बताउँछन् । सुमार्गीबारे विगतका कुनै पनि सरकारले कानुनी प्रक्रिया अघि बढाउन चाहेनन् । कतिपय सरकारले त उनको रोकिएको रकम खोल्नलाई चलखेल गरे । प्रारम्भिक प्रतिवेदनअनुसार सुमार्गीले गरिरहेको मनि लन्डरिङको प्रक्रियामा देखिएका उनकी जेठीसासू शिशु अर्यालका नाममा कैयौंपटक ट्रान्सफर भएको छ । अध्यक्ष दाहाल अर्यालको नाममा रहेको लाजिम्पाटस्थित घरमा लामो समय बसेका थिए । छोरा प्रकाशको निधनपछि दाहालले उक्त घर छाडेका हुन् । दाहालसँगको यो सम्बन्ध बुझेकैले सरकारी अधिकारीले सुमार्गीमाथि कारबाही अघि बढाउन नचाहेका हुन् । तर विभागका महानिर्देशक जीवनप्रकाश सिटौलाले यसबारे कसैको दबाब नरहेको दाबी गरे । मलाई कुनै नेताले केही नगर्नु भन्ने दबाब दिएका छैनन्, उनले भने, यसबारे हामी चुप लागेर बसेका छैनौं । काम भइरहेको छ । निकै ढिलो गरी तयार पारिएको प्रारम्भिक अध्ययन प्रतिवेदनअनुसार सुमार्गीको रकम अवैध हो । करिब साढे ३ अर्ब रुपैयाँ नेपाल राष्ट्र बैंकले शंकास्पद ठहर गरिसकेको छ । उनले वैधानिक कागजात पेश गर्न नसक्दा नेपाल इन्भेष्टमेन्ट बैंक र नबिल बैंकमा उनको उक्त रकम तीन वर्षदेखि सिल भएर रहेको छ । उनले त्यसअघि राष्ट्र बैंक र सम्बन्धित बैंकका अधिकारीहरूबीचको मिलेमतोमा करिब साढे ८ अर्ब रुपैयाँ नेपाल भित्र्याई प्रयोग गरिसकेका छन् । उक्त रकमलाई पनि राष्ट्र बैंकले शंकास्पद मान्दै स्रोत छानबिन गर्न सम्पत्ति शुद्धीकरण अनुसन्धान विभागलाई तीन वर्षअघि पत्राचार गरेको थियो ।विदेशबाट रकम ल्याउँदा स्वीकृति लिनुपर्ने कुनै पनि निकायबाट नलिई उनले उक्त रकम भित्र्याएका हुन् । अध्ययनअनुसार प्रत्यक्ष वैदेशिक लगानी (एफडीआई) को स्वीकृति दिने निकायहरू उद्योग विभाग, उद्योगमन्त्रीले अध्यक्षता गर्ने औद्योगिक प्रवद्र्धन बोर्ड र प्रधानमन्त्रीले अध्यक्षता गर्ने लगानी बोर्डको स्वीकृतिबिनै उनले उक्त रकम भित्र्याएका हुन् । सुमार्गीको कम्पनीमा आएको रकमका लागि विदेशी विनिमय ऐन, २०१९ अनुसार डलर खातासमेत खोलेको देखिँदैन ।अबको प्रक्रियाप्रारम्भिक अध्ययनले अवैध भन्ने निष्कर्ष निकालिसके पनि विभागले विस्तृत छानबिनका लागि अनुसन्धान अधिकृत तोक्ने काममा भने ढिलाइ गरेको हो । सम्पत्ति शुद्धीकरण (मनी लन्डरिङ) निवारण ऐन २०६४ अनुसार कारोबार शंकास्पद देखिएमा पहिलो चरणमा प्रारम्भिक जाँचबुझ गर्ने हो । यो चरण पूरा भइसकेको छ । ऐनको दफा १५ अनुसार अब विभागका महानिर्देशकले अनुसन्धान अधिकृत तोक्नुपर्ने हुन्छ । तर यो काम हुन ढिलाइ भएको हो । प्रारम्भिक जाँचबुझबाट सम्पत्ति शुद्धीकरण तथा आतंकवादी क्रियाकलापमा वित्तीय लगानीसम्बन्धी कसूर भएको वा हुन सक्ने आधार भई अनुसन्धान अगाडि बढाउनुपर्ने देखेमा विभागको प्रमुख आफैंले अनुसन्धान गर्न वा आवश्यकताअनुसार विभागको कुनै अधिकृत, अन्य सरकारी अधिकृत कर्मचारी वा सार्वजनिक संस्थाको कुनै अधिकृत कर्मचारीलाई अनुसन्धान अधिकृत नियुक्त गर्न वा तोक्न सक्नेछ ।उच्च अधिकारीहरूकै मिलेमतोमा हालको सरकार सुमार्गीबारेमा तत्काल यो कदम चाल्ने मनस्थितिमा नरहेको यसबारे जानकार एक अधिकारी बताउँछन् । तत्काल अनुसन्धान अधिकृत नियुक्त गर्न निकै दबाब परे निजामती अन्तर्गतको कुनै अधिकृतलाई तोक्ने काम हुन सक्छ, उनले भने, प्रहरीबाहेक अनुसन्धान अधिकृत तोकिए यो अनुसन्धानले पूर्णता पाउने छैन । किनकि ऐनको दफा १६ अनुसार उक्त अनुसन्धान अधिकृतले जुनकुनै स्थानबाट उसलाई आवश्यक कागजत बरामद र आरोपितलाई पक्राउसम्म गर्नुपर्ने हुन्छ । नेपालको हालसम्मकै सबैभन्दा ठूलो सम्पत्ति शुद्धीकरण (मनी लन्डरिङ)सँग सम्बन्धित मुद्दा भएकाले प्रहरीको संलग्नता अनिवार्य चाहिने उनले बताए । मुद्दाको करिब अन्तिम चरण रहेकाले ऐनले विस्तृत अध्ययनका लागि अनुसन्धान अधिकृतलाई धेरै अधिकार दिएको छ । जुनसुकै स्थानको खानतलासी लिने तथा सम्बन्धित व्यक्ति वा पदाधिकारीलाई भरपाई दिई त्यस्तो कागजात, लिखत, दसी, प्रमाण वा कसूरसँग सम्बन्धित साधन वा कसूरबाट प्राप्त सम्पत्ति बरामद गरी नियन्त्रणमा लिने, अधिकृतको अधिकारमा ऐनको दफा १६ मा भनिएको छ, कसूरमा संलग्न भएको वा सोको शंका गर्नुपर्ने मनासिब आधार भएको व्यक्ति फरार हुने वा कुनै प्रमाण लोप वा नाश गर्न सक्ने वा अनुसन्धानको कारबाहीमा बाधा अवरोध गर्ने वा प्रतिकूल प्रभाव पार्न सक्ने मनासिब आधार भएमा निजलाई पक्राउ गरी प्रचलित कानुनबमोजिम थुनामा राख्ने ।"
डा केसी शीतलहरप्रभावित क्षेत्रमा,"रौतहट स्वास्थ्य क्षेत्रमा सुधारको माग गर्दै १४ पटक अनशन बसेका डा गोविन्द केसी मधेसका शीतलहर प्रभावित बिरामीको उपचारका लागि रौतहट आइपुगेका छन् । चिकित्सकसहितको उनको टोलीले गढीमाई नगरपालिका २ समनपुरको प्राथमिक स्वास्थ्य केन्द्रमा २ दिने नि:शुल्क स्वास्थ्य शिविर सुरु गरेको छ । शिविरको पहिलो दिन बिहीबार ३५ बिरामीको स्वास्थ्य परीक्षण गरिएको छ । डा केसी आएको सूचना पाएपछि समनपुरका योगी साह सोनार पक्षाघातले थलिएकी ४५ वर्षीया पत्नी उर्मिलादेवी साहलाई ह्वीलचेयरमा लिएर आएका थिए । केसीले करिब १५ मिनेट समय लगाएर उर्मिलाको स्वास्थ्य परीक्षण गरेका थिए । जाडोले काम्दै गरेकी उर्मिलालाई उनले एक थान कम्बल पनि दिएका थिए । यस्तै, समनपुरकै ७० वर्षीया मौलादेवी साहलाई पनि केसीले शिविरमै स्वास्थ्य परीक्षण गरेर कम्बल उपलब्ध गराएका थिए । चिकित्सक अभिषेकराज सिंहका अनुसार शिविरमा आएका अधिकांश बिरामीमा उच्च रक्तचाप देखिएको छ । उनले भने, अशिक्षा र गरिबीका कारण अधिकांश बिरामी उपचार नगराई घरमै बस्ने गरेको पाइएको छ । केसीको टोलीलाई प्राथमिक स्वास्थ्य केन्द्र समनपुरका प्रमुख तेजनारायण यादवसहितका स्वास्थ्यकर्मीले सघाएका थिए । केसीले घरघरमा पुगेर वृद्धवृद्धा तथा बालबालिकालाई न्यानो कपडा वितरण गरेका थिए । उनले गढीमाईको हरैया, टोकार, समनपुर, लक्ष्मीपुर र सुन्दरपुरका १ सय वृद्धवृद्धा एवं बालबालिकालाई न्यानो कपडा ज्याकेट, टोपी, कम्बल वितरण गरेका थिए । कम्बल पाएपछि गढीमाई १ टोकारकी ९० वर्षीया पतियादेवी रामले भनिन्, अब तातोमा सुत्न पाइने भयो । उनले जाडोमा पहिलोपटक कम्बल पाएकी थिइन् । पतियादेवीले अहिलेसम्म वृद्धभत्ता नपाएको गुनासो पनि गरेकी थिइन् । शरीरमा कपडा नभएका विपन्नलाई केसीले आफैं कपडा, कम्बल उपलब्ध गराएका थिए ।"
सीटीईभीटीबाट सम्बन्धनको चिठी,"काठमाडौं (कास) शिक्षामन्त्री गोपालमान श्रेष्ठ अध्यक्ष रहेको सीटीईभीटी परिषद् बैठकले तीन महिनाअघि गरेको निजी संस्थालाई प्राविधिक विषयको सम्बन्धन दिने विवादास्पद निर्णय सीटीईभीटीले कार्यान्वयन गर्न थालेको छ । शिक्षामन्त्री श्रेष्ठले आर्थिक चलखेलका आधारमा परिषद् बैठकबाट असोज २२ मा २५ संस्थालाई ३४ वटा विभिन्न कार्यक्रम सञ्चालन गर्न दिने निर्णय गराएको आरोप छ । निर्वाचन आयोगले उक्त निर्णय चुनाव आचारसंहिताविपरीत भन्दै रोकेको थियो । सरकारबाट बहिर्गमनका क्रममा रहेका मन्त्री श्रेष्ठको दबाबमा निर्णय कार्यान्वयन गर्न लागिएको हो । सीटीईभीटीले आफूले सम्बन्धन दिएका संस्थाको कार्यक्रम सुधारमा ध्यान दिनुपर्नेमा थप सम्बन्धन दिनेमा मात्रै चासो दिने गरेको छ । असोज २२ मा परिषद्को १ सय ४७ औं बैठकले अर्को वर्षदेखि पढाउने गरी यसै वर्ष अनुमति दिएको हो । अर्को वर्षको अनुमति एक वर्षअगाडि नै दिनुमा स्वार्थ लुकेको स्पष्ट हुन्छ, सीटीईभीटी स्रोतले भन्यो । पूर्वाधार नभएका कारण गत वर्ष विद्यार्थी भर्ना गर्न रोक लगाइएको च्छोरोल्पा तथा पिपुल्स नर्सिङ कलेजलाई समेत यस वर्ष २०२० विद्यार्थी भर्ना गर्न अनुमति दिइएको छ । पूर्वाधार नभएका कारण अख्तियार दुरुपयोग अनुसन्धान आयोगको कारबाही सिफारिसमा परेको ओम समाज र अस्पतालसमेत नभएको श्रद्धा नर्सिङ कलेजलाई मन्त्री श्रेष्ठले थप २०२० जनाको भर्ना क्षमता बढाइदिएका छन् । चरिकोटको च्छोरोल्पा नर्सिङमा पूर्वाधार नभएको भन्दै दुई वर्षदेखि विद्यार्थी भर्नामा रोक लगाइएको थियो । अहिले पनि आवश्यक मापदण्ड पूरा नगरी आर्थिक चलखेलकै आधारमा उक्त नर्सिङ कलेजको भर्ना खुला गरिएको सीटीईभीटी स्रोतले जनाएको छ । विगतमा भर्ना नदिइएको संस्थालाई सीटीईभीटीको प्राविधिक महाशाखाबाट अनुगमनसमेत नगराई भर्ना खुलाइएको हो । पैसा हुने हो भने गुणस्तरको पाटो लुकाइन्छ भन्ने गतिलो उदाहरण हो, सीटीईभीटीका एक निर्देशकले भने, सीटीईभीटीको सुधार गर्न कसैले नचाहेको यस्ता निर्णयबाट प्रस्ट हुन्छ । सीटीईभीटीको असोज २२ को निर्णय कार्यान्वयन नगर्न निर्वाचन आयोगले शिक्षा मन्त्रालयलाई पठाएको पत्र नै मन्त्री श्रेष्ठले गायब बनाएका थिए । तीन महिनाअघि गरेको निर्णयअनुसार अहिले सम्बन्धनको चिठी बाँड्न थालिएको हो । सबै प्रक्रिया पूरा गरेर पत्र बाँड्ने तयारीमा छौं, सीटीईभीटी सम्बन्धन महाशाखाका प्रमुख जीवनारायण काफ्लेले भने, वर्षौंदेखि पूर्वाधार बनाएर बसेका संस्थालाई सम्बन्धन दिइएको हो । परिषद् बैठकले गरेको निर्णय कार्यान्वयन गर्न धरौटी र सम्बन्धन शुल्कका लागि सार्वजनिक सूचना जारी गरिसकिएको जानकारीसमेत उनले दिए । लगानीकर्ता ०६४ देखि सम्बन्धन नपाएर थलिएको दाबीसमेत उनको थियो । विशेषज्ञले दृश्यसहितको प्रतिवेदन बुझाएर सबै ठीक छ भनेपछि लगानीकर्तालाई अप्ठ्यरामा पार्नु भएन, उनले भने । शिक्षामन्त्री र उनका सचिवालय सदस्यले प्रतिकार्यक्रम ८ लाखदेखि १८ लाख रुपैयाँसम्म असुलेर सम्बन्धन दिएको आरोप छ । सचिवालयकै सदस्यले पैसाको चलखेल गरेको आरोप बाहिर आएपछि मन्त्री श्रेष्ठका सहयोगी मेखलाल श्रेष्ठले आफू सचिवालयमा नभएको भन्दै कान्तिपुरलाई पत्रसमेत लेखेका छन् । शिक्षामन्त्रीले सीटीईभीटीका कार्यक्रमको गुणस्तर सुधारमा भन्दा सम्बन्धनको चलखेलमा ध्यान दिएको दाबीसमेत स्रोतको छ । सीटीईभीटीले नक्सांकनलाई समेत ध्यान नदिई विगतमा कार्यक्रम सञ्चालन भएकै ठाउँमा उही कार्यक्रम सञ्चालन गर्न धमाधम सम्बन्धन दिन थालेको हो ।"
देउवाको कडा आलोचना,"काठमाडौं नेतृत्वको गलत निर्णय र कार्यशैलीका कारण कांग्रेसले प्रतिनिधिसभा र प्रदेशसभा निर्वाचनमा नराम्रो हार बेहोर्नुपरेको भन्दै केन्द्रीय कार्यसमिति बैठकमा प्रधानमन्त्रीसमेत रहेका पार्टी सभापति शेरबहादुर देउवाको कडा आलोचना भएको छ ।निर्वाचनपछि पहिलोपटक बिहीबार बोलाइएको पार्टी बैठकमा वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षले सरकार र पार्टी दुवै मोर्चामा नेतृत्व असफल भएको भन्दै देउवाको आलोचना गरेका थिए भने देउवा पक्षले नेतृत्वको बचाउ गरेको थियो ।पौडेलले देउवा प्रधानमन्त्री भएका बेला पार्टीलाई नोक्सान मात्रै पुग्ने गरेको उल्लेख गर्दै फेरि सरकारको नेतृत्वको आकांक्षा नराख्न आग्रह गरे । उहाँ (देउवा) को ग्रहदशाले पटकपटक प्रधानमन्त्री बन्ने तर पार्टीका लागि भने सधंै प्रत्युपादक हुने गरेको छ, ज्योतिषीले सातपटक प्रधानमन्त्री हुने भनेका छन् भनेर उहाँले सार्वजनिक रूपमा भन्नुभयो, बैठकमा पौडेलको भनाइ उद्धृत गर्दै स्रोतले भन्यो, देउवाजी जतिपटक प्रधानमन्त्री हुनुभयो, त्यतिपटक पार्टीलाई क्षति पुगेको छ । अब यसो हुन दिनु हुन्न । पार्टीलाई बचाउनुपर्छ । पौडेलले त्यसो भन्दा देउवाले मेरो ग्रहदशाले तपार्इंले चुनाव हारेको चाहिँ होइन है भन्दै व्यंग्य गरेका थिए । निर्वाचनमा पार्टी पराजित हुनुमा नेतृत्वको भूमिका मुख्य कारण रहेकाले जिम्मेवारी पनि त्यही रूपमा लिनुपर्नेमा पौडेलले जोड दिए । उनले वैचारिक र संगठनात्मक रूपमा पार्टीभित्र आमूल परिवर्तन आवश्यक भएको बताएका थिए । पार्टी विधानविपरीत केन्द्रीय कार्यसम्पादन समिति र संसदीय समिति बनाइएको भन्दै त्यसको खारेजीको माग पनि पौडेलले राखे । पार्टीको केन्द्रीय कार्यसम्पादन समिति केन्द्रीय कार्यसमितिपछिको दोस्रो महत्त्वपूर्ण निकाय हो भने संसदीय समिति चुनावमा उम्मेदवार चयन गर्ने शक्तिशाली निकाय हो । यी दुवै समितिमा देउवाले विधानले व्यवस्था गरेभन्दा बढी सदस्य मनोनीत गरेका छन् ।केन्द्रीय कार्यसमिति बैठकले अपवादबाहेक यसअघि समानुपातिकतर्फबाट सुविधा लिइसकेकालाई नदोहोर्याउने निर्णय गरेविपरीत सभापतिले समानुपातिकमा दोर्याएको भन्दै पौडेलले त्यसको पनि विरोध गरे । प्रतिनिधिसभाको समानुपातिकको अन्तिम सूची पठाउँदा कसैलाई पनि नदोहोर्याउन उनले माग गरे । देउवाले निर्वाचन समीक्षाका लागि पछि छुट्टै बैठक राख्ने भन्दै बैठक सुरुमा राष्ट्रिय सभा निर्वाचनका विषयमा मात्रै छलफल गर्ने एजेन्डा प्रस्तुत गरेका थिए । उनले निर्वाचन समीक्षाका लागि लामो छलफल आवश्यक रहेकाले राष्ट्रिय सभा निर्वाचनपछि छुट्टै बैठक बोलाउने बताएका थिए । बैठकमा पहिलोपटक लिखित एजेन्डा प्रस्तुत गरेका देउवाले सदस्यहरूको आक्रोश मत्थर पार्न महासमिति बैठक बोलाउन आश्वासनसमेत दिएका थिए । तर देउवानिकट केही केन्द्रीय सदस्यबाहेक बैठकमा कसैले पनि उक्त औपचारिक एजेन्डामा छलफल गरेनन् । अधिकांश सदस्य निर्वाचनमा हारको विषय उठाएर नेतृत्वको आलोचनामा उत्रिएका थिए । प्रवक्ता विश्वप्रकाश शर्माका अनुसार निर्वाचनमा हारको विषयलाई लिएर गम्भीर छलफल सुरु भएको छ । तर निर्वाचनको लामो समीक्षाका लागि अर्को केन्द्रीय कार्यसमिति बैठक बस्ने र उक्त बैठकबाट महासमितिको तिथि र स्थानसमेत तोकिने उनले बताए ।बैठकमा नेताहरू चन्द्र भण्डारी, नवीन्द्रराज जोशी, धनराज गुरुङ, प्रदीप पौडेल र कल्याण गुरुङ देउवाप्रति सबभन्दा बढी आक्रामक बनेका थिए । नेतृत्वको असफलताकै कारण निर्वाचनमा पार्टीको हार भएको भन्दै भण्डारीले नेतृत्वले राजनीतिक भ्रष्टाचार गरेको आरोप लगाए । उनले सबै कुरा गुमाइसकेपछि राष्ट्रिय सभा निर्वाचनमा गम्भीर हुनुपर्छ भन्नुको कुनै औचित्य नरहेको भन्दै निर्वाचन समीक्षामै समय खर्चिएका थिए । निर्वाचन परिणामले नेतृत्वको असफलता प्रमाणित भइसकेको छ, यसको समीक्षा गरेर अघि बढ्नुपर्छ, उनले भने ।जोशीले विधानविपरीत बनाइएका संसदीय समिति र केन्द्रीय कार्यसम्पादन समिति भंग गर्नुपर्ने प्रस्ताव राखेका थिए । धनराज गुरुङ र पौडेलले निर्वाचनमा पार्टी पराजय नभएको भन्दै सभापति देउवाको बचाउमा उत्रिएका केन्द्रीय सदस्यहरूको प्रतिवाद गरेका थिए । यो निर्वाचनमा कांग्रेसको हार भएको होइन भनेर निष्कर्ष निकाल्न खोजियो भने कांग्रेस पतनको बाटोमा जान्छ, पौडेलले भने, समानुपातिकतर्फ पनि कांग्रेस प्रतिस्पर्धी एमालेभन्दा ४५ हजार मतले पछि छ । प्रत्यक्षमा तेस्रो पार्टी छ । पार्टीले नेतृत्व गरेको सरकारका बेला चुनाव हुँदा पनि मूर्धन्य नेताहरू हार्नुभएको छ । यसभन्दा ठुलो पार्टीका लागि क्षति के हुन सक्छ ?नेताहरूको विश्वास र परम्पराका आधारमा नभएर विधानका आधारमा पार्टी चलाउनुपर्छ, पौडेलले भने, जनवादी नीति बोकेका कम्युनिस्ट पार्टीको अध्यक्षभन्दा पनि हाम्रा नेतृत्व स्वेच्छाचारी र निरंकुश देखिए । त्यही प्रवृत्तिका कारण पार्टी कमजोर बनेको उनको तर्क थियो । बैठकमा अधिकांशले संविधान जारी भएपश्चात् सुशील कोइरालालाई प्रधानमन्त्रीमा प्रतिस्पर्धा गराउने दिनदेखि नै कांग्रेस ओरालो लागेको बताएका थिए । यो प्रकरणमा कांग्रेसका तत्कालीन सभापति कोइरालाका अतिरिक्त देउवा र पौडेलसमेत जिम्मेवार रहेको उनीहरूको भनाइ थियो । नेतृत्वको आलोचना गर्नेले वाम गठबन्धनका कारण मात्रै पार्टी पराजय नभएको भन्दै नेतृत्वको गलत कार्यशैलीलाई मुख्य जिम्मेवार ठर्याएका थिए । भारतले लगाएको नाकाबन्दीबारे पार्टी नेतृत्वले बोल्न नसक्नु, लोकमानसिंह कार्कीमाथि लगाइएको महाअभियोगमा मौन बस्ने तर तत्कालीन प्रधानन्यायाधीश सुशीला कार्कीमाथि महाअभियोग लगाउन अग्रसर हुने, गलत व्यक्तिलाई राजदूत नियुक्ति गर्ने, प्रहरी महानिरीक्षक बनाउने प्रकरणमा पार्टी नेतृत्वले अनावश्यक हस्तक्षेप गर्नेलगायत कार्यले सहरी मतदाता भड्किएको उनीहरूको तर्क थियो । उम्मेदवार चयनमा नेतृत्वले हस्तक्षेप गरी राम्रालाई भन्दा हाम्रालाई च्यापेको, गुट आधारमा उम्मेदवार चयन भएको जस्ता कारणले आन्तरिक अन्तर्घात बढाएको उनीहरूले बताए । वाम गठबन्धनलाई चिरेर अघि बढ्ने कार्यक्रम र रणनीतिक योजनासमेत ल्याउन नसक्नुलाई नेतृत्वको असफलतासँग जोड्दै युवा नेताहरूले घुमाउरो शैलीमा पार्टी नेतृत्व हस्तान्तरण हुनुपर्ने संकेत गरेका थिए । तर केन्द्रीय समिति बैठकमा नेतृत्व परिवर्तनको मुद्दालाई भने कसैले उठाएनन् । धनराज गुरुङले नेतृत्वको बचाउ गर्नेलाई लाज नभएको भन्दै अति चाकडीमा नउत्रन आग्रह गरे । उनीभन्दा अघि बोल्ने केन्द्रीय सदस्य महेन्द्र यादवले ०६४ सालको संविधानसभा निर्वाचनमा पनि कांग्रेस दोस्रो भएको भन्दै अहिलेको नेतृत्व निर्वाचन गराउन सफल भएको तर्क गरेका थिए । उनले पार्टीले हारेको नभएर जितेको दाबीसमेत गरेका थिए । चाकडीको पनि सीमा हुन्छ, अझै पार्टीले जितेको छ भनेर भन्न लाज लाग्दैन ? गुरुङले सभापति देउवाप्रति प्रश्न गर्दै भने, तपार्इंले केन्द्रीय कार्यसमितिलाई ढाँट्नुभएको छ । केन्द्रीय कार्यसमितिले समानुपातिक नदोहोर्याउने भनी निर्णय लिने तर तपाईंले यसअघि समानुपातिकमा आइसकेकालाई पुन: राखेर केन्द्रीय कार्यसमितिलाई ढाँट्ने ? यो अधिकार तपाईंलाई कसले दियो ? उनले निर्वाचनमा पार्टी पराजय हुनुमा नेतृत्वको तदर्थवादी कार्यशैली र गलत निर्णय प्रक्रिया नै मुख्य जिम्मेवार रहेको बताए ।यसैगरी कल्याण गुरुङले बुधबार प्रदेश प्रमुखमा नियुक्ति दिँदा पञ्चायती पृष्ठभूमिका व्यक्तिलाई पक्षपोषण गरेको भन्दै सभापतिको भूमिकाप्रति नै प्रश्न उठाएका थिए । पार्टीलाई संस्थागतभन्दा एकल र केही व्यक्तिको घेराबाट चलाउन खोजिएको र यसैले पार्टी संगठन कमजोर भएको उनको धारणा थियो । म पनि निर्वाचित सदस्य हुँ, तपाईंको (देउवा) कृपाले सदस्य भएको होइन, सिंगो पार्टीलाई एउटा व्यक्ति र दुईचार जनाको घेराबन्दीमा राख्न पाइँदैन, उनले भने । गुरुङ सभापतिप्रति आक्रामक हुन थालेपछि देउवाले उनलाई समय सिद्धिएको भन्दै बोल्न रोकेका थिए ।यस्तै, अर्जुननरसिंह केसीले सभापति देउवाले विधानविपरीत अभ्यास थालेको भन्दै असन्तुष्टि जनाएका थिए । समानुपातिक उम्मेदवार चयन गर्दा संस्थागत छलफल नभई गुटका आधारमा भागबन्डा गरिएको उनले बताए । विधानविपरीतका दुई समिति विघटन गर्न पौडेललगायत उनी पक्षीय केन्द्रीय सदस्यले राखेको मागप्रति केसीले पनि समर्थन गरे । देउवाको प्यानलबाट १३ औं महाधिवेशनमा महामन्त्रीमा प्रतिस्पर्धा गरेका केसीले भने, पौडेलजी, तपाईं दह्रो खुट्टा टेक्नुहोस् । सभापति सच्चिनुभएन भने मेरो साथ तपार्इंलाई हुन्छ । सभापतिको गल्ती र कमजोरीको भारी बोक्न म चाहन्नँ । केन्द्रीय सदस्य रामशरण महत, महेश आचार्य र मीनेन्द्र रिजालले पनि निर्वाचनको गम्भीर समीक्षा गर्नुपर्ने र कार्यकर्तालाई उत्साह हुने योजना अघि सार्नुपर्ने बताएका थिए ।बैठकमा देउवानिकट सदस्यले संसदीय समिति र केन्द्रीय कार्यसम्पादन समिति पौडेलसमेतको सहमतिमा बनेको भन्दै त्यसलाई विघटन गर्न नहुने बताएका थिए । केन्द्रीय सदस्य विमलेन्द्र निधि, प्रकाशशरण महत, भीष्म आङदम्बे, एनपी सावद, अतहर कमाल, श्याम घिमिरेलगायतले पार्टी हारको जिम्मेवार सभापति मात्रै नरहेको भन्दै त्यसको जिम्मेवारी पौडेलले पनि लिनुपर्ने बताएका थिए । साठी चालीस भागबन्डाकै आधारमा उम्मेदवार चयन भएकाले त्यसै आधारमा जिम्मेवारी पनि लिनुपर्ने उनीहरूको तर्क थियो । बैठक बहिष्कारकेन्द्रीय सदस्य दीपक गिरीले प्रदेश ५ को मुकाम दाङलाई नबनाएकामा विरोध जनाउँदै बैठक बहिष्कार गरेका थिए । सरकारले प्रदेश ५ को मुकाम रुपन्देहीलाई तोकेको छ । सभापति देउवाले बोल्नासाथ आफ्नो भनाइ राखेर गिरीले बैठक बहिष्कार गरेका थिए । देउवाले भने शपथ लिनका लागि मात्रै स्थान तोकिएको भन्दै बैठकमा बस्न आग्रह गरेका थिए ।"
बिमस्टेक तयारी,काठमाडौं (कास) परराष्ट्र मन्त्रालयले नयाँ सरकार बनेलगत्तै बहुक्षेत्रीय प्रविधिक तथा आर्थिक सहयोगका लागि बंगालका खाडीको प्रयास (बिमस्टेक)को चौथो शिखर सम्मेलनको तयारी गर्ने जनाएको छ । भारतको राइसेना डाइलग२०१८ को सिरिज कार्यक्रममा सहभागी परराष्ट्र सचिव शंकरदास बैरागीले उक्त कुरा बताएका हुन् । बे अफ बंगालको समुदाय र सञ्जालबारे नेपालले धारणा राख्ने क्रममा बैरागीले यस्तो धारणा व्यक्त गरेको दिल्लीस्थित नेपाली दूतावासले जनाएको छ । बैरागीले बिमस्टेक अध्यक्ष रहेको नेपालले यसको प्रभावकारिताका लागि महत्त्वपूर्ण भूमिका निर्वाह गरेकोसमेत दाबी कार्यक्रममा गरेका थिए ।नेपालले गत साउनमा मन्त्रीस्तरीय बैठक भने गरेको थियो । नेपालले यसअघि सन् २०१७ को अन्त्यमा नै बिमस्टेक सम्मेलन जनाए पनि हुन सकेको थिएन ।
क्षेत्रीय प्रशासक अब प्रमुख सचिव,"काठमाडौं सरकारले ५ वटै क्षेत्रीय प्रशासकहरूलाई सम्बन्धित प्रदेशका प्रमुख सचिवका रूपमा खटाउने भएको छ । केन्द्रमा मुख्य सचिव जस्तै प्रदेशमा उनीहरूले मुख्यमन्त्रीको कार्यालयअन्तर्गत कर्मचारी प्रशासनको नेतृत्व गर्नेछन् । तर, उनीहरूको दरबन्दी विशिष्ट श्रेणी सचिव सरहको नै हुनेछ । प्रदेश प्रमुखको कार्यालयमा भने सहसचिवको नेतृत्वमा २५ कर्मचारी खटाइने भएको छ । हाल ५ विकास क्षेत्रमा रहेका क्षेत्रीय प्रशासन कार्यालयबाटै कर्मचारीको अस्थायी संरचना तय गरिएको छ । क्षेत्रीय प्रशासन कार्यालय धनकुटामा राजेश्वरमान सिंह, हेटौंडामा रेश्मीराज पाण्डे, पोखरामा लक्ष्मण अर्याल, सुर्खेतमा सुरेश प्रधान र दिपायलमा लक्ष्मीराज पौडेल प्रमुखका रूपमा कार्यरत छन् । उनीहरू नै सम्बन्धित प्रदेशका प्रमुख सचिवका रूपमा खटिनेछन् । क्षेत्रीय प्रशासन कार्यालय नरहेका बुटवल र जनकपुरमा भने वरिष्ठ सहसचिव २ जना कर्मचारी बढुवा गरी प्रमुख बनाउने गृहकार्य भइरहेको छ । प्रदेश प्रमुखको कार्यालयमा भने सहसचिवले कर्मचारीको नेतृत्व गर्नेछन् । उनीहरूको पदलाई प्रदेश सचिव भनिनेछ । प्रदेश प्रमुख र मुख्यमन्त्री कार्यालय सञ्चालन सहजै हुने गरी हामीले गृहकार्य गरेका छौं, प्रधानमन्त्री एवं मन्त्रिपरिषद् कार्यालयका सचिव खगराज बरालले बिहीबार कान्तिपुरसँग भने । सरकारले ७ प्रदेशमा बुधबार नियुक्त गरेका प्रदेश प्रमुखहरूले राष्ट्रपति विद्यादेवी भण्डारीबाट सम्भवत: शुक्रबार शपथ लिनेछन् । त्यसपछि अर्को साताबाट उनीहरू सम्बन्धित प्रदेशमा गई जिम्मेवारी सम्हाल्नेछन् । क्षेत्रीय प्रशासकले मुख्यमन्त्री चयन भएपछि मात्र आफ्नो कार्यालय हेर्ने भएकाले तत्काललाई प्रदेश प्रमुख कार्यालयको कर्मचारी व्यवस्थापन हेर्न भनिएको छ । प्रदेश प्रमुखको कार्यालयमा रहने २५ कर्मचारीमध्ये प्रमुखले सचिवालयमा राख्ने १२ जना निजी सचिवालयका कर्मचारीसमेत पर्छन् । क्षेत्रीय प्रशासन कार्यालय मातहतकै कर्मचारी सम्बन्धित प्रदेशमा खटिनेछन् । क्षेत्रीय प्रशासन कार्यालय नभएका प्रदेशमा पनि सहसचिवसहित कर्मचारी खाका तयार छ । सम्भवत: भोलि नै त्यसबारे निर्णय हुनेछ, सामान्य प्रशासन मन्त्रालयका सहसचिव एवं प्रवक्ता शिवराम न्यौपानेले बिहीबार भने । प्रदेश प्रमुखको कार्यालयमा एक सहसचिव, ४ उपसचिव, ५ शाखा अधिकृत सहितका १३ पद प्रस्तावित छन् । त्यस्तै निजी सचिवालयतर्फ प्रमुख स्वकीय सचिव, सहस्वकीय सचिव, उपस्वकीय सचिवसहित १२ जना छन् । लामो अडचनपछि बुधबार सरकारले ७ वटा प्रदेशमा अस्थायी राजधानी र प्रदेश प्रमुख तोकेको हो । राष्ट्रपति कार्यालय शीतल निवासमा त्यसको लिखित जानकारी बुधबारै गराइएको थियो । राष्ट्रपति कार्यालयले बिहीबार प्रदेश प्रमुखहरूको नियुक्ति, संविधानअनुसार उनीहरूको योग्यता, पृष्ठभूमिलगायतमा अध्ययन गरेको छ । सरकारले जसजसको नाम पठाएको छ, सबैलाई नियुक्त गरी शुक्रबार साँझसम्म शपथ खुवाइसक्ने योजना छ, शीतल निवासका एक अधिकारीले कान्तिपुरलाई बताए ।"
प्रदेश प्रमुख फेर्ने ओलीको संकेत,"काठमाडौं (कास) एमाले अध्यक्ष केपी ओलीले नयाँ सरकार बनेपछि हाल तोकिएका प्रदेशप्रमुख बदल्ने संकेत दिएका छन् । थाइल्यान्डबाट उपचार गरेर बिहीबार स्वदेश फर्केका ओलीले सरकारले गरेको नियुक्तिमा आपत्ति जनाएनन् तर व्यक्तिहरूका विषयमा भने पछि सोच्ने जवाफ दिए । हामीले पहिला सहमतिमा गरौं भन्यौं, प्रधानमन्त्रीले मान्नुभएन, पछि हामीले आफैं गर्नुहोस् भनेर सहमति दियौं, ओलीले भने, अहिले उहाँले नियुक्तिको सिफारिस गर्नुभएको छ, यसबारे अब उपयुक्त समयमा सोचिन्छ । उनले कसलाई कहाँ तोक्ने भन्नेबारे सहमति नदिएको उल्लेख गरे । प्रदेशको अस्थायी राजधानी तोक्ने निर्णयमा पनि ओलीले असन्तुष्टि जनाएका छन् । अस्थायी राजधानी तोक्दा सरकारले उपयुक्त निर्णय गर्न नसकेको उनले उल्लेख गरे । राजधानी तोक्नेबित्तिकै कतिपय स्थानमा आन्दोलन उठिसकेको छ । यसैप्रति संकेत गर्दै ओलीले अब प्रदेशसभाले यस विषयमा पुनर्विचार गर्ने बताए । त्यसैले अहिले नै राजधानीको विषयलाई लिएर आन्दोलन नगर्न उनले आग्रह गरे । अस्थायी राजधानी परिवर्तन गर्न प्रदेशसभाको दुईतिहाइ मत चाहिन्छ । एउटा स्थान तोकिसकेपछि त्यसको विपक्षमा प्रदेशसभामा दुईतिहाइ पुर्याउन दलहरूलाई हम्मेहम्मे पर्छ । झन्डै एक साताको थाइल्यान्ड बसाइपछि फेर्केका ओलीले नयाँ जनादेश आएपछि पनि संवैधानिक व्यवधानको बखेडा झिकेर कांग्रेसले सत्ता लम्ब्याइरहेको आरोप लगाए । ढिलो गर्न र अलमल्याउनकै लागि संविधानका गलत व्याख्या भए, ओलीले भने । उनले पार्टी एकतालाई छिट्टै निष्कर्षमा पुर्याउने उल्लेख गर्दै एकता नभइदेओस् भन्नेहरू पनि सक्रिय रहेको दाबी गरे ।"
विदेशमा नेपाली अभियुक्त पक्राउ,"काठमाडौं बुटवलमा गत वर्ष युवा संघ रूपन्देहीका जिल्ला अध्यक्ष दुर्गा तिवारीको हत्यामा हतियार व्यवस्थापनमा संलग्न तुलबहादुर सिञ्जाली घटनालगत्तै फरार भए । प्रहरीले सुरुमा उनलाई फरारको सूचीमा मात्रै राख्यो । जब उनी भागेर कतार पुगेको सुइँको मिल्यो, तब प्रहरीले अन्तर्राष्ट्रिय प्रहरी अपराध संगठन (इन्टरपोल) मार्फत रेडकर्नर नोटिस जारी गर्यो । इन्टरपोलकै सहयोगमा पुस अन्तिम साता सिञ्जालीलाई कतारबाट नेपाल ल्याउन प्रहरी सफल भयो । नेपालमा विभिन्न हत्या र संगठित अपराधमा संलग्न भएकाहरू सुरक्षित स्थानको खोजीमा विदेशी भूमिमा लुक्ने नयाँ चलन होइन । तर, प्रहरीले पछिल्ला महिनामा विदेशी भूमिमा रहेका विभिन्न अपराधका अभियुक्तहरूलाई इन्टरपोलको सहयोगमा पक्रिने र नेपाल ल्याउने क्रम बढाएको छ । सिञ्जाली त्यसैको पछिल्लो उदाहरण हुन् । त्यसो त सिञ्जाली नेपाल ल्याएकै साता नेपाल प्रहरीले अमेरिकी प्रहरीबाट रेडकर्नर नोटिस जारी भएका लीलाराज गौतम पक्राउ परेको खबर पाएको थियो । १७ वर्ष पुरानो अपराधका मुख्य अभियुक्त गौतमलाई नेपाल ल्याउने तयारी भइरहेको प्रहरीको इन्टरपोल शाखाकी एसएसपी किरण वज्राचार्यले बताइन् । २०५७ असोज २९ गते झापा चन्द्रगढीकी सन्ध्या राजवंशीको सामूहिक बलात्कारपछि हत्या भएको थियो । जघन्य यो हत्याको पर्दा खुल्न धेरै लामो समय कुर्नुपरेन । स्थानीय सीताराम बस्नेत, मनोज खड्कासहित गौतम बलात्कारपछि हत्याको घटनाका मुख्य अभियुक्त थिए । गौतमसहित घटनामा संलग्न अन्य दुईजना पक्राउ त परे तर कानुनी लडाइँपछि पुनरावेदन अदालत इलामले २०५८ चैत २८ को फैसलाबाट तीनैजनाले सफाइ पाए । लगत्तै गौतम भारत हुँदै अमेरिका पुगे भने पीडित परिवारले सर्वोच्च अदालतमा न्यायको ढोका ढकढक्यायो । सर्वोच्चले २०६६ भदौ २९ मा तीनै आरोपीलाई जन्मकैदको सजाय सुनायो । लगत्तै प्रहरीले गौतमको नाममा रेडकर्नर नोटिस जारी गरेको थियो । त्यसैका आधारमा उनी पक्राउ परे ।इन्टरपोल शाखाले सन् २०१७ मा मात्रै ६ अपराधीलाई विश्वका विभिन्न देशबाट पक्रेर वा डिपोर्ट गराएर नेपाल ल्याउन सफल भएको छ । नेपालबाट पनि एक चिनियाँ अभियुक्तलाई पक्राउ गरी चीनलाई बुझाएको छ । प्रहरीले २०१७ मा न्युरोडका व्यापारी श्यामसुन्दर अग्रवालको अपहरण र उक्त काममा संलग्न एक युवतीको हत्याका मुख्य अभियुक्त प्रकाश लामिछानेलाई दुबईबाट पक्राउ गरी ल्याएको थियो । त्यस्तै प्रहरीले गत वर्षको चैत १० गते इन्टरपोलमा जारी सूचनाका आधारमा न्यायाधीश रणबहादुर बमको हत्याका अभियुक्त सञ्जय इस्लामी मगर साउदी अरबबाट पक्राउ गरी ल्याएको थियो ।इन्टरपोल शाखाले १९ नेपाली र दुई विदेशीको नाममा रेडकर्नर नोटिस जारी गरेको छ । त्यस्तै, १९ जनाको नाममा डिफ्युजन नोटिस जारी गरेको छ । मानव तस्करी, वैदेशिक रोजगारीका नाममा हुने ठगी, आर्थिक अपचलन, व्यक्ति हत्या, अपहरण र वन्यजन्तु तस्करीको अपराधमा संलग्नहरूको नाममा रेडकर्नर नोटिस जारी भएको छ । प्रहरीले मानव तस्करीमा संलग्न भएको भन्दै किशोर राई, पर्शुराम गुरुङ र जीवन पुन मगरका नाममा डिफ्युजन नोटिस जारी गरेको छ । संगठित रूपमा अवैध सुन तस्करीको आरोपमा कृष्णगोपाल अग्रवाल, हरिशरण खडका र अर्जुनप्रसाद खरेलको नाममा पनि डिफ्युजन नोटिस जारी गरेको छ । एसएसपी वज्राचार्यका अनुसार कैयन् देशले रेडकर्नर नोटिस जारी भएका अभियुक्त पक्राउ गरेर सुरक्षाकर्मीसहित नेपालै ल्याएर बुझाउँछन् भने केही देशले डिपोर्ट गरिदिन्छन् र खबर पठाइदिन्छन् । कतिसम्म भने विदेशमा पक्राउ परेका केही अभियुक्त लिन भने प्रहरी नै सम्बन्धित देश पुग्ने गरेका छन् । २९ माघ २०७३ मा जीवनबहादुर अधिकारी साउदी अरबमा पक्राउ परे । १९ वर्षअघि कास्कीमा भएको एक हत्यामा संलग्न सेनाका पूर्वजवान अधिकारी रेडकर्नर नोटिस जारी गरिएपछि पक्राउ परेका थिए । उनी पक्राउलगत्तै साउदी अरबको प्रहरीले नेपाल प्रहरीलाई खबर गरेको थियो । अधिकारीलाई ल्याउन नेपालबाटै दुई प्रहरी साउदी अरब पुगेका थिए । कतारमा पक्राउ परेका तुलबहादुरलाई भने कतार प्रहरीले पक्रेर विमानमार्फत नेपाल फिर्ता पठाएको थियो । नेपाल प्रहरीले उनलाई त्रिभुवन अन्तर्राष्ट्रिय विमानस्थलको अध्यागमन कक्षबाटै हिरासतमा लिएको थियो । नेपालभित्र विभिन्न अपराध गरी फरार अभियुक्तहरूको नाममा प्रहरीले रेडकर्नर नोटिस र डिफ्युजन नोटिस जारी गर्ने गर्छ । यस्तो नोटिस जारी गरिएपछि अन्तर्राष्ट्रिय प्रहरी अपराध संगठनका १ सय ९२ सदस्य राष्ट्रभित्र त्यस्ता व्यक्तिको खोजी र निगरानी सुरु हुन्छ । अपराध अनुसन्धान विभागका एआईजी बमबहादुर भण्डारीका अनुसार इन्टरपोलको २३ औं एसिया क्षेत्रीय सम्मेलन काठमाडौंमा भएपछि सदस्य राष्ट्रसँग समन्वय र सहकार्यले तीव्रता पाएको छ । भण्डारीले पछिल्ला महिनामा इन्टरपोलको सहयोगमा विदेशका विभिन्न भूभागमा अभियुक्तहरू पक्राउ परेको त्यसैको परिणाम भएको बताए ।"
मापदण्डविपरीत प्लान्ट,"ललितपुर नख्खु खोला किनारमा वातावरणीय परीक्षणबिना सञ्चालित असफाल्ट (कालोपत्रे तयार गर्ने मेसिन) प्लान्टले प्रदूषण फैलाएर मानव स्वास्थ्यमा प्रत्यक्ष असर पारेको निरीक्षण टोलीले जनाएको छ । ललितपुर महानगरपालिका२७ सुनाकोठीका वडाध्यक्षसहितको टोलीले अनुगमन गरेको हो । २७ वडाका वडाध्यक्ष बाबुराजा महर्जनले सभासद, वातावरण विज्ञ, सुनाकोठीवासी, उद्यमी, प्रशासनलगायत सरोकारवाला निकायसँग अन्तक्र्रिया गरी रिपोर्ट तयार गरिने बताए । प्लान्टबाट असफाल्ट तयार गर्दा निस्कने कालो धूवाँले प्रदूषण बढाएका कारण भैंसेपाटी, नखिपोट, सुनाकोठीवासी मर्कामा परेका छन्, उनले भने, वृद्धवृद्धा र बालबालिकालाई बढी समस्या देखिएको छ । उनले प्लान्टले खोला र वरिपरिका बालीनालीलाईसमेत असर गरेको बताए ।सुनाकोठीमा सैलुङ र सुनौलो खिम्ती कन्स्ट्रक्सनले कानुन मिचेर प्लान्ट सञ्चालन गरेको हो । सैलुङ माओवादी केन्द्रका नेता शारदाप्रसाद अधिकारीको लगानी सञ्चालित उद्योग हो । सैलुङ र सुनौलो दुवैले प्लान्ट सञ्चालन गर्न ललितपुर महानगरपालिकाबाट स्वीकृति नलिएको ललितपुर महानगरपालिकाको भनाइ छ । २७ नम्बरको वडा कार्यालयका अनुसार सुनाकोठीवासी एक वर्षअघि प्लान्टले प्रदूषण फैलाएको भन्दै हटाउन प्रधानमन्त्री तथा मन्त्रिपरिषदको कार्यालय, उद्योग, गृह, विज्ञान तथा प्रविधि तथा वातावरण मन्त्रालय, संसद्को वातावरण संरक्षण समितिमा पुगेका थिए । सुनौलो र सैलुङ दुवैले राजनीतिक आडमा प्लान्ट सञ्चालन गरिरहेको आरोप स्थानीयको छ । प्लान्ट स्थानान्तरण गर्न सरकारीतर्फबाट पहल नभएको सुनाकोठीवासीको गुनासो छ । प्रमुख जिल्ला अधिकारी महादेव पन्थीले प्लान्टबारे आफूलाई जानकारी नभएको बताए । ललितपुरमा सुरुवा भएर आएको पनि धेरै भएको छैन, उनले भने, प्लान्टविरुद्ध उजुरी पनि परेको छैन । प्लान्ट टिकाउन आफ्नो कुनै संलग्नता नरहेको दाबी माओवादी केन्द्रका नेता एवं पूर्वसांसद राजकाजी महर्जनले कान्तिपुरसित बताए । प्लान्टको प्रदूषणले जनस्वास्थ्यमा प्रत्यक्ष असर गरेको छ, उनले भने । उनले प्लान्ट उक्त स्थानबाट स्थानान्तरण गर्न सम्पूर्ण सुनाकोठीवासी उठेर नआएसम्म एकदुई जनाको विरोधमा हटाउन नसकिने बताए । जब सुनाकोठीवासी उर्लेर आउँछन्, तब त्यसको नेतृत्व गर्न तयार छु, उनले भने, हटाउन स्थानीय गुन्डामात्र नभई प्रशासनलाई समेत चिरेर अगाडि बढ्नुपर्छ ।अन्तर्राष्ट्रिय मापदण्डअनुुसार प्लान्ट निर्माण गर्दा वरिपरि पर्खालले घेरी ६ मिटरभन्दा अग्लो भित्ता लगाउनुपर्छ । वातावरणीय इन्जिनियरका अनुसार बस्तीबाट प्लान्ट २ किमि टाढा दूरीमा हुनुपर्छ । उद्योग स्थापना गर्न वातावरण संरक्षण ऐन, २०५३ को दफा ३ बमोजिम वातावरणीय परीक्षण तथा वातावरण प्रभाव मूल्यांकन अनिवार्य गर्नुपर्छ । ऐनको दफा ४ बमोजिम उद्योग स्थापनाको प्रस्ताव स्वीकृति नगराई सञ्चालनमा ल्याउन नमिल्ने कानुनी व्यवस्था छ । तर, दुवै ठेकेदार कम्पनीले मापदण्ड पूरा गरेका छैनन् । प्लान्टमा माओवादी केन्द्रका जिल्ला नेता एवं सुनाकोठीवासी दिनेश (दीपेश) महर्जनसमेतको लगानी रहेको स्थानीयको भनाइ छ । माओवादी केन्द्रका नेता दिनेश महर्जनले प्लान्ट सञ्चालनमा आफ्नो कुनै पनि संलग्नता नरहेको दाबी गरे । प्लान्ट रहेको ठाउँमा टेकेको पनि छैन, उनले भने, मलाई फसाउने र बदनाम गराउने खेल भइरहेको छ । प्लान्ट सञ्चालकबाट हप्ता बुझ्ने सुनाकोठीमा ४ जना टोले गुन्डा रहेको स्रोतले बताए । सैलुङ र सुनौलोले क्रमश: करिब २० र १० रोपनीमा प्लान्ट सञ्चालन गरिरहेका छन् ।"
नर्सको आन्दोलन स्थगित,"काठमाडौं (कास) नेपाल नर्सिङ संघ र स्वास्थ्य मन्त्रालयबीच आन्दोलनरत नर्सका विषयमा बिहीबार साँझ ११ बँुदे सम्झौता भएको छ । सम्झौतासँगै ९ दिनदेखि जारी आन्दोलन बिहीबारबाटै स्थगित भएको छ । सम्झौतामा भक्तपुरस्थित मानव अंग प्रत्यारोपण केन्द्रबाट निष्कासित दुई नर्सलाई पुनर्बहाली गर्ने, श्रम ऐन लागू गर्ने, जोखिम भत्ता दिने, बिरामी र नर्सको अनुपात मिलाउने, स्वयंसेवी नर्सको नाम भएको श्रम शोषण अन्त्य गर्ने र जारी आन्दोलन स्थगितलगायत छन् । नर्सहरूको आन्दोलनले राजधानीका सरकारी अस्पतालको सेवा प्रभावित भएको थियो । इमर्जेन्सी, आईसीयू र सीसीयू जस्ता संवेदनशील कक्षबाहेक अरू कक्षमा नर्सले काम गर्न मानेका थिएनन् । स्वास्थ्य मन्त्रालयको तर्फबाट वार्ता समितिका संयोजक डा विनोदमान श्रेष्ठ ११ बँुदेमा सम्झौता भएको छ भन्दै नर्सहरूले आन्दोलन फिर्ता लिएको बताए । सम्झौतामा मन्त्रालयको तर्फबाट श्रेष्ठ, नर्सिङ संघबाट कार्यवाहक अध्यक्ष गंगा थापालगायतले हस्ताक्षर गरेका छन् ।"
गोदावरी पिकनिक स्थल लथालिंग,"ललितपुर (कास) एक साताअघि सुनाकोठीस्थित एउटा सहकारी संस्थाले आफ्ना सेयरधनीलाई गोदावरी क्षेत्रमा पिकनिक लगे । जिल्लामा उत्कृष्ट पिकनिक गन्तव्यको परिचय बनाउँदै आएको गोदावरी क्षेत्र पहिलाजस्तै स्वच्छ वातावरण होला भनेर सहकारी सञ्चालकले पिकनिक स्थल रोजे । तर अहिले स्थिति ठीकविपरीत छ । पिकनिक स्थलमा शौचालयको अवस्था अस्तव्यस्त छ । बत्तीको व्यवस्था छैन । वृद्धवृद्धालाई बस्न कुनै कुर्सी छैन । गोदावरी क्षेत्रका पिकनिक स्थल सञ्चालन गर्न ठेक्का दिएसँगै लथालिंग भएको अनुभव आन्तरिक पर्यटकको छ । सुनाकोठीका रामचन्द्र महर्जन भन्छन्, हामी वर्षैंपिच्छे गोदावरीमा पिकनिक आउने गरेका छांै, पहिलाभन्दा झन् अस्तव्यस्त हुँदै गएको छ । ठेक्कामा सञ्चालन हुन थालेपछि पिकनिक स्थल अस्तव्यस्त बन्दै गएको उनको अनुभव छ । चर्को मूल्य लिए पनि खाना बनाउने ठाउँको समेत राम्रो व्यवस्था छैन, उनले भने, भाडा पनि वर्षेपिच्छे बढ्ने गरेको छ ।पाटनका नबहिलस्थित महिला समूहले पनि प्रत्येक वर्ष गोदावरी क्षेत्रमा पिकनिक आयोजना गर्छ । यस वर्ष सुजिता महर्जनलाई रमाइलो गर्नुभन्दा छोराछोरीको चिन्ताले पिरोल्यो । पिकनिक स्थल वरिपरि जताततै फुटेका बियरको बोत्तलका टुक्रा छन्, उनले भनिन्, बालबालिकालाई खुट्टामा घाउ होला भन्ने डर छ । उनीहरू जस्तै गोदावरी क्षेत्रमा पिकनिकमा आउनेहरू सबैजसोले आकर्षक स्थल ठेक्का दिएसँगै अस्तव्यस्त बन्दै गएको गुनासो गरेका छन् । उनीहरूलाई पञ्चदेवल पिकनिक स्थलका सञ्चालकले एउटा स्थलको ५ हजार ५ सय रुपैयाँ लिने गरेका छन् । पाटले मूलडोल सामुदायिक वन उपभोक्ता समितिले पञ्चदेवल पिकनिक स्थल सञ्चालनको ठेक्का सुजन सिलवाललाई ३ वर्षका लागि १० लाख रुपैयाँमा दिएको हो । स्थलमा भौतिक पूर्वाधार निर्माण गर्ने जिम्मेवारी वन उपभोक्ता समितिको हो । पाटले मूलडोल सामुदायिक वन उपभोक्ता समितिका अध्यक्ष गोकर्ण पुरीले पिकनिक स्थलमा आधुनिक शौचालय एक साताभित्रमा सञ्चालनमा ल्याउने दाबी गरे । तीनजना महिला र दुईजना पुरुष बस्न मिल्ने गरी ३० फिटको शौचालय बनाउने क्रममा छौं । पञ्चदेवल पिकनिक स्थलसँगैको पर्यटकीय र धार्मिक स्थलका रूपमा परिचित गोदावरीकुण्ड, लामकुण्ड र त्यहाँ वरिपरिको क्षेत्र पनि अस्तव्यस्त छ ।"
अस्थायी मुकाममा तयारी तीव्र,"प्रस्तावित भवन सरसफाइ प्रदेश ४ को अस्थायी मुकाम कास्कीको पोखरामा प्रदेशसभा भवन र सचिवालय प्रस्तावित नदीपुरस्थित नगर विकास प्रशिक्षण केन्द्रमा सरसफाइ सुरु गरिएको छ । पश्चिमाञ्चल क्षेत्रीय प्रशासक लक्ष्मण अर्यालले बिहीबार सभास्थल निरीक्षण गरी कोठा खाली गर्न निर्देशन दिए । प्रस्तावअनुसार प्रशिक्षण केन्द्रको बहुउद्देश्यीय भवनमा प्रदेशसभा र प्रशिक्षण भवनमा सचिवालय रहनेछ । कर्मचारी त्यहाँका सामान धमाधम अन्त सार्दै छन् । बहुउद्देश्यीय भवनमा टेबुल, कुर्सी मिलाएर राखिएको छ । सहरी विकास तथा भवन निर्माण विभागले काठमाडौंको संसद् भवनकै जस्तो गरी प्रदेशसभा स्थलको डिजाइन गरेको छ । १ सय ५० जना अट्ने हलमा ६० सांसद, अतिथि, पत्रकार र संसद् सचिवालयका कर्मचारीसमेत रहने गरी डिजाइन गरिएको छ । २५ वर्ष पुरानो मूल भवनको दायाँबायाँ २५२५ जना अट्ने सहायक कक्ष पनि छन् । सचिवालय राख्ने भनिएको भवन भने ४५ वर्षअघि बनाइएको हो । यसमा कार्यालय प्रयोजनमा ल्याउन सकिने ६ कोठा र ३ प्रशिक्षण हल छन् । क्षेत्रीय प्रशासन कार्यालयले टायल, कार्पेट, फर्निचर, रङरोगनलगायत कार्यका लागि मानिस खटाउँदै छ । प्रशिक्षण केन्द्रका व्यवस्थापन अधिकृत बुद्धि घिमिरेले क्षेत्रीय प्रशासकको निर्देशनमा सरसफाइ सुरु गरेको बताए । १० दिनभित्र तयार गर्ने भन्ने सुनेको छु, उनले भने । घिमिरेका अनुसार नदीपुरको मूल पिच बाटोबाट प्रदेशसभा भवनसम्म पुग्ने ३ सय मिटर बाटो सहरी विकास कार्यालयले पिच गर्ने छ । मूलगेटको स्वरूप बदल्ने, सभाहलको सिलिङमा प्लाइउड राख्ने, एसी जोड्ने, नयाँ टेबुल, कुर्सी राख्ने तयारी भइरहेको छ । क्षेत्रीय प्रशासक लक्ष्मण अर्यालले हाल व्यावहारिकता बुझ्ने काम मात्रै भइरहेको बताए । हाम्रो प्रस्तावमा माथिबाट निर्णय भएर आउनुपर्यो, उनले भने, प्रदेशसभा सचिव, मन्त्रिपरिषद्को सचिव तोकेर अख्तियारी, निर्देशन र बजेट आउनुपर्छ । १ सय २० रोपनी क्षेत्रफलमा फैलिएको प्रशिक्षण केन्द्रभित्र यी संरचनाबाहेक २१ कोठे प्रशासकीय भवन, ४४ जना क्षमताको २० कोठे आवास, एक अतिथि गृह, कर्मचारी आवास गृह, स्टोर भवन पनि छन् । क्रिकेट मैदान पनि छ । प्रदेशसभा भवन, प्रदेश प्रमुख, मुख्यमन्त्रीको कार्यालय, १२ मन्त्रालयका कार्यालयसँगै निवासका लागि पनि यसअघि नै भवन छनोट गरिसकिएको छ । पश्चिमाञ्चल क्षेत्रीय सहप्रशासक गौतमको संयोजकत्वमा गठित कार्यदलले कार्यालयसँगै निवासका लागि पोखराका विभिन्न कार्यालय छनोट गरी केन्द्रमा सिफारिस गरेको थियो । क्षेत्रीय प्रशासन कार्यालय वा अध्यागमन कार्यालयमध्ये एकमा प्रदेश प्रमुखको कार्यालय, क्षेत्रीय प्रशासकको निवासमा प्रदेश प्रमुखको निवास, जिल्ला समन्वय समितिको भवनमा मुख्यमन्त्रीको कार्यालयसँगै मन्त्रिपरिषद्को बैठक स्थल राख्ने तयारी भएको छ । यद्यपि मालेपाटनमा निर्माणाधीन सीप विकास तालिम केन्द्रको भवन पूरा भएपछि मुख्यमन्त्रीको कार्यालय सारिनेछ । डयामसाइटस्थित पर्यटन कार्यालयको नयाँ भवनमा सभामुखको निवास, विमानस्थल नजिकको तारागाउँ रिसोर्टमा उपसभामुखको निवास बनाउने गरी केन्द्रमा सिफारिस पुगेको छ । टोलीले बैदामको हिमागृहलाई मुख्यमन्त्रीको आवासका लागि प्रस्ताव गरे पनि स्थानीयस्तरमा त्यसको विरोध भएको थियो । भूसंरक्षण कार्यालयमा मुख्य सचिवको निवाससहित क्षेत्रीय वन निर्देशनालय, क्षेत्रीय शिक्षा निर्देशनालय, खानेपानी तथा ढल निकास विभाग, क्षेत्रीय अनुगमन तथा सुपरिवेक्षण कार्यालय, सहकारी प्रशिक्षण तथा डिभिजन कार्यालय, क्षेत्रीय हुलाक निर्देशनालय, क्षेत्रीय सडक निर्देशनालय वा सडक डिभिजन कार्यालय, क्षेत्रीय सिँचाइ निर्देशनालय, क्षेत्रीय स्वास्थ्य निर्देशनालय, क्षेत्रीय कृषि निर्देशनालय, जिल्ला कृषि विकास कार्यालय, क्षेत्रीय बाली संरक्षण प्रयोगशाला, क्षेत्रीय माटो परीक्षण प्रयोगशाला, ४ नम्बर प्रदेश प्रहरी कार्यालयको भवन र सहरी विकास तथा भवन निर्माण विभाग, डिभिजन कार्यालयमा विभिन्न मन्त्रालय राख्ने तयारी छ ।(सन्तोष सिंहधनुषा, अमृता अनमोलबुटवल, डीआर पन्तधनगढी, दीपक परियारलेखनाथ, प्रताप विष्टहेटौँडा, प्रकाश अधिकारीसुर्खेत र लीलाबल्लभ घिमिरेविराटनगर)"
कार्यालय व्यवस्थापन सुरु,"प्रदेश १ को अस्थायी मुकाम विराटनगरमा मन्त्रालय राख्न कार्यालय व्यवस्थापन थालिएको छ । सहरी विकास तथा भवन निर्माण डिभिजन कार्यालयले शुक्रबारदेखि यसअघिको सिफारिसकै आधारमा कार्यालय मर्मत गर्ने भएको छ । प्रदेशसभाको सचिवालय, सभामुख र उपसभामुखको कार्यालय जिल्ला समन्वय समितिको कार्यालयमा राख्न सिफारिस गरिएको छ ।यसैगरी मुख्यमन्त्रीको कार्यालय र निवासका लागि क्षेत्रीय कृषि निर्देशनालयको भवन, प्रदेश प्रमुखको कार्यालय र निवासका लागि क्षेत्रीय पशु निर्देशनालय र मुख्य सचिवको कार्यालयका लागि क्षेत्रीय सिँचाइ निर्देशनालयको कार्यालय भवन सिफारिस गरिएको छ । भवन मर्मतका लागि खर्चको इस्टिमेट गरेर काम अघि बढाउँछौं, डिभिजन प्रमुख श्यामकिशोर सिंहले भने, विभागका सचिवसँग कुरा भइरहेको छ जति सक्दो कम लागतमा मर्मत गरी तत्काल तयार गर्छौं । अधिकांश कार्यालयहरूमा सामान्य मर्मत गर्नुपर्ने भए पनि सुरक्षा पोस्ट भने छैनन् । डिभिजन कार्यालयले अस्थायी सुरक्षा पोस्ट बनाउने भएको छ । यसैगरी घरेलु तथा साना उद्योग, क्षेत्रीय खाद्य प्रविधि तथा गुण नियन्त्रणको प्रशासनिक भवन, क्षेत्रीय वन तथा तालिम केन्द्र, जलउत्पन्न प्रकोप नियन्त्रण, सुनसरी मोरङ सिँचाइ आयोजना, क्षेत्रीय सहरी विकास कार्यालय (महानगरको अतिथि गृह) र क्षेत्रीय हुलाक कार्यालयमा विषयगत मन्त्रालय राख्ने तयारी थालिएको डिभिजन प्रमुख सिंहले बताए ।प्रदेशसभाका लागि वीरेन्द्र सभागृह छनोट गरिएको छ । तर, हाल सभागृह मर्मतका लागि धेरै रकम र समय लाग्ने भएकाले जिसस वा क्षेत्रीय कृषिको सभा हललाई पनि प्रयोग गर्न सकिने सिंहले जानकारी दिए । शुक्रबार उपलब्ध प्रदेशसभाका सांसदहरूसहित छलफलको तयारीमा छौं, निमित्त प्रजिअ शेषनारायण पौडेलले भने, स्थानीयस्तरमा समन्वय गरेर चाँडै मन्त्रालय, सचिवालय, सभामुख, प्रदेश प्रमुखलगायत सबैका कार्यालय व्यवस्थापन गर्ने तयारी थालेका छौं । स्थानीय तहको निर्वाचनपछि जिल्लाका धेरै सरकारी कार्यालय महानगर, नगर तथा गाउँपालिकामा गाभिएकाले कार्यालय व्यवस्थापनमा समस्या नहुने उनको भनाइ छ । यसअघि सहरी विकास डिभिजन कार्यालयले ११ वटा कार्यालयमा मन्त्रालय र निवास राख्दा प्रहरी ब्यारेक बनाउन र भवन मर्मत सम्भार गर्न २१ करोड ५० लाख लाग्ने अनुमान गरेको थियो । तर, अहिले जतिसक्दो कम खर्चमा कामचलाउ किसिमले मर्मत गर्न विभागबाट मौखिक निर्देशन आएको डिभिजनले जनायो ।भवन टुंगो लगाइँदैप्रदेश ७ को मुकाम कैलालीको धनगढीमा पनि आवश्यक भवन र भौतिक संरचनाको व्यवस्थापन हुँदै छ । प्रदेश प्रमुखले चाँडै नै शपथ लिने भएकाले तत्काल कार्यालय र आवासका लागि तयारी सुरु गरेका छौं, क्षेत्रीय प्रशासक लक्ष्मीराम पौडेलले भने, शुक्रबारसम्म टुंगो लागिसक्छ । पौडेलसहितको टोलीले धनगढीमा रहेका सरकारी संरचना अवलोकन गर्दै सचिवालय र निवासका लागि यसअघि सिफारिस गरिएका सरकारी कार्यालयको निरीक्षण गरेको छ । प्रदेश प्रमुखको सचिवालयका लागि एलएन चौकमा रहेको क्षेत्रीय वन निर्देशनालयको आवास गृह र क्षेत्रीय सिँचाइ निर्देशनालयको कार्यालय तथा अतिथि घर उपयुक्त विकल्प देखिएको छ, उनले भने । अध्ययन टोलीमा क्षेत्रीय प्रशासन कार्यालयका उपप्रशासक शंकर विष्ट, सहरी विकास तथा भवन निर्माण डिभिजन कार्यालयका प्रमुख रवीन्द्र बोहरा पनि संलग्न छन् । सिँचाइ निर्देशनालय रहेको क्षेत्र सुरक्षा दृष्टिकोणले पनि उपयुक्त हुन सक्ने टोलीको निष्कर्ष छ । जिल्ला समन्वय समितिको बैठक हललाई प्रदेशसभा भवन र अन्य संरचनालाई प्रदेश सचिवालयका रूपमा प्रयोग गर्न सकिने पनि टोलीले जनाएको छ । प्रदेशसभा सदस्यको शपथ ग्रहण र पहिलो बैठकका लागि जिसस हल उपयुक्त देखियो, पौडेलले भने, त्यो सम्भव नभए शपथ ग्रहण र पहिलो बैठक कुनै पार्टी प्यालेसमा पनि गर्न सकिन्छ । प्रदेशसभा बैठक बसेपछि थप निर्णय हुन सक्ला । तत्काललाई प्रदेश प्रमुखको कार्यालय र आवासलाई प्राथमिकतामा राखिएको र मन्त्रालयको लागि पनि भवन निरीक्षण भइरहेको उनले जानकारी दिए । यसअघि सरकारको सम्भाव्यता अध्ययन टोलीले मन्त्रालयका लागि जिल्ला समन्वय समिति, जिल्ला शिक्षा कार्यालय, सडक डिभिजन कार्यालय, क्षेत्रीय वन निर्देशनालय, जिल्ला कृषि विकास कार्यालय, क्षेत्रीय पशु सेवा तालिम केन्द्र, सहकारी डिभिजन कार्यालय र घरेलु तथा साना उद्योग कार्यालयको भवन प्रस्ताव गरेको थियो ।निर्णयको स्वागत मकवानपुरको हेटौँडालाई सरकारले ३ नम्बर प्रदेशको अस्थायी राजधानी तोकेपछि यहाँका स्थानीय, संघसंस्थाका प्रतिनिधि र नागरिक समाजले खुसी व्यक्त गरेका छन् । जिल्ला समन्वय समिति र हेटाँैडा उपमहानगरपालिकाले सरकारी निर्णयको स्वागत गरेको छ । जिसस अध्यक्ष रघुनाथ खुलाल र उपमहानगरका मेयर हरिबहादुर महतले विज्ञप्तिमार्फत निर्णयको स्वागत गर्दै स्थायी मुकाम पनि हेटौँडा नै बनाउन आग्रह गरेका छन् । सरकारी निर्णयलाई प्रदेशसभाले पनि निरन्तरता दिनेमा उनीहरूले आशा व्यक्त गरेका छन् । हेटौँडालाई राजधानी तोक्न जिसस, उपमहानगरका जनप्रतिनिधिसहित १० वटै स्थानीय तहले दबाब दिँदै आएका थिए । यसअघि विभिन्न राजनीतिक दल, सामाजिक संघसंस्था, व्यावसायिक प्रतिष्ठान र स्थानीय तहले जिल्ला प्रशासन कार्यालय एवं क्षेत्रीय प्रशासन कार्यालयमार्फत प्रधानमन्त्रीलाई पटकपटक ज्ञापनपत्र बुझाइसकेका छन् । बधाई थाप्दै प्रदेश प्रमुख प्रदेश ६ को प्रमुखमा नियुक्त दुर्गाकेशर खनालले संविधान र कानुनको परिधिमा रही कुशल अभिभावकीय भूमिका निर्वाह गर्ने बताएका छन् । संघीय नेपालकै पहिलो प्रदेश प्रमुखजस्तो सम्मानित पद सम्हाल्ने अवसर पाएको छु, उनले भने, व्यक्तिगत र दलीय स्वार्थभन्दा माथि उठेर सरकारले दिएको जिम्मेवारी पूरा गर्छु । ६ नम्बर प्रदेशको समृद्धि र विकासका लागि आफूले प्रदेश र केन्द्र सरकारबीच पुलका रूपमा काम गर्ने उनको भनाइ छ । प्रदेश प्रमुख नियुक्त भएसँगै उनको सुर्खेत, वीरेन्द्रनगर७ इत्रामस्थित घरमा बधाई तथा शुभकामना दिनेको भीड लागेको छ । प्रहरीले सुरक्षाको बन्दोबस्त मिलाएको छ । क्षेत्रीय प्रशासन कार्यालयले प्रदेश प्रमुखको कार्यालय तथा आवासका लागि मध्यपश्चिम क्षेत्रीय तालिम केन्द्र तथा वन निर्देशनालयमा व्यवस्थापन गर्ने तयारी गरेको छ । प्रशासनद्वारा गठित कार्यदलको सिफारिस र प्रधानमन्त्री तथा मन्त्रिपरिषद् कार्यालयको अनुमतिमा क्षेत्रीय वन परिसरमा व्यवस्थापन गर्न लागिएको हो । खनाल सुर्खेत कांग्रेसका संस्थापक हुन् । २००३ सालमा सुदूरपश्चिम डोटीको दिपायलमा जन्मिएका उनी सुर्खेतमै हुर्किए । विद्यार्थीकालदेखि उनको संगत प्रधानमन्त्री एवं कांग्रेस सभापति शेरबहादुर देउवासँग थियो । नेपाल विद्यार्थी संघ गठन हुनुपूर्व देउवा काठमाडौंमा अध्ययनरत सुदूरपश्चिेमली विद्यार्थीहरूको संगठन सुदूरपश्चिमाञ्चल छात्र संघ का अध्यक्ष हुँदा उनी उपाध्यक्ष थिए । खनाल ०३६ देखि ०४८ सालसम्म कांग्रेसको जिल्ला सभापति भए । उनलाई पार्टीले ०४८ सालमा राष्ट्रिय सभा सदस्य बनायो । प्रजातन्त्र प्राप्तिको आन्दोलनमा पटकपटक जेल जीवन बिताएका खनालले स्थानीय राजनीतिमा इमान्दार नेताको परिचय बनाएका छन् ।"
संयमको खाँचो,"सरकारले प्रदेश प्रमुख छनोट गरेसँगै प्रदेशसभा र प्रदेश सरकार गठनको गाँठो फुकेको छ । यसले राष्ट्रिय सभा निर्वाचनको कार्यतालिका प्रभावित हुने हो कि भन्ने संशय पनि अन्त्य गरेको छ । सरकारले प्रदेशको अस्थायी मुकामसमेत तोकेपछि तत्काललाई प्रदेशसभा र प्रदेश सरकार सञ्चालनका लागि पूर्वाधार तयारीको अन्योल पनि हटेको छ तर प्रदेशको अस्थायी मुकाम तोकिएलगत्तै मुलुकका विभिन्न सहरमा आन्दोलन चर्किएको छ । आफ्नो ठाउँलाई प्रादेशिक राजधानी घोषणा गर्न माग गर्दै आन्दोलनमा उत्रने क्रममा बन्दहडताल गरिएका छन्, प्रदेश नं १ को धनकुटामा कफ्र्यु नै जारी गर्नुपरेको छ । यो आन्दोलनका कारण आसन्न राष्ट्रिय सभा सदस्यको निर्वाचनलाई सुरक्षा चुनौती बढाउने जोखिम पनि देखिएको छ । आन्दोलन तन्किँदै जाँदा जटिलता बढ्दै जाने हुनाले यसको जतिसक्दो छिटो व्यवस्थापन जरुरी छ । सरकारले प्रदेश प्रमुख सिफारिसमा ढिलाइ गर्दा संवैधानिकराजनीतिक प्रक्रियामै गतिरोध सिर्जना भएको थियो । निर्वाचन आयोगले प्रदेश प्रमुखको अनिश्चितताका कारण डेढ महिनाअघि सम्पन्न निर्वाचनको परिणाम घोषणा गर्न सकेको थिएन । मन्त्रिपरिषद् बैठकले बुधबार प्रदेश प्रमुख छनोटको निर्णय गरेपछि निर्वाचन आयोगले प्रदेशसभा सदस्य निर्वाचनको परिणाम घोषणा गरिसकेको छ । प्रदेशसभा सदस्य निर्वाचन ऐनअनुसार आयोगले परिणाम घोषणा गरेको सात दिनभित्र प्रदेश प्रमुखलाई प्रतिवेदन पठाउनुपर्छ । परिणाम घोषणाको ३५ दिनभित्र मुख्यमन्त्री नियुक्तिसम्बन्धी प्रक्रिया सम्पन्न गर्नुपर्ने संवैधानिक प्रावधानका कारण प्रदेश सरकारहरू अब छिट्टै बन्दै छन् । अहिले निर्वाचिन प्रदेशसभा सदस्यहरू राष्ट्रिय सभा सदस्य निर्वाचनका मतदाता हुन् जुन निर्वाचन माघ २४ मा हुँदै छ ।सरकारले प्रदेशको अस्थायी मुकाम तोकेपछि भने विभिन्न प्रदेशमा आन्दोलन चर्किएको छ । बुधबारको मन्त्रिपरिषद् बैठकले प्रदेश नं १ को विराटनगर, २ को जनकपुर, ३ को मकवानपुर, ४ को पोखरा, ५ को रुपन्देही, ६ को सुर्खेत र ७ को धनगढीलाई अस्थायी मुकाम तोकेको हो । अहिले प्रदेश १ मा धनकुटा, २ मा वीरगन्ज, ५ मा दाङ र ७ मा डोटीमा सरकारको निर्णयविरुद्ध आन्दोलन भइरहेको छ । प्रदेश ३ को भक्तपुरमा पनि प्रदर्शन भएको छ । आन्दोलनका क्रममा ठाउँठाउँमा झडप भएका छन् । अहिले तोकिएका मुकाम स्थायी राजधानी तोकिनुअघिसम्म प्रदेशको कार्यसञ्चालनका लागि मात्र हुन् । संविधानले प्रदेशको राजधानी तोक्ने अधिकार प्रदेशसभालाई नै दिएको छ । संविधानको धारा २८८ (२) मा प्रदेशको राजधानी सम्बन्धित प्रदेशसभामा तत्काल कायम रहेका सदस्य संख्याको दुई तिहाइ बहुमतबाट निर्णय भएबमोजिम हुनेछ भनिएको छ । त्यसैले प्रदेशसभाले निर्णय गर्ने बेला हुने अभियानलबिइङ अर्थपूर्ण बन्न सक्छ । आफ्नो क्षेत्र अस्थायी मुकामसमेत नतोकिँदा असन्तुष्टिआक्रोश पैदा हुनु स्वाभाविक हो तर प्रदेशको राजधानी निर्धारण केन्द्र सरकारको अधिकारभित्र पर्दैन । प्रदेशको राजधानी माग्दै भइरहेको आन्दोलन कुन रूपमा अघि बढ्छ, छिटो टुंगिन्छ कि लम्बिन्छ भन्ने निक्र्योल सरकारको भूमिकाले नै गर्नेछ । प्रमुख निर्वाचन आयुक्त अयोधीप्रसाद यादवले प्रदेशको अस्थायी मुकाम तोकिएपछि राष्ट्रिय सभा निर्वाचनमा सुरक्षा चुनौती थपिएको जनाउँदै त्यसलाई सहज बनाउन सरकार र राजनीतिक दलहरूको ध्यानाकर्षण गराएका छन् । यसलाई सम्बन्धित पक्षले गम्भीरताका साथ लिनुपर्छ । जारी आन्दोलनलाई जतिसक्दो छिटो व्यवस्थापन गर्न सरकारले वार्तासंवादबाट समझदारी कायम गर्न पहल थालिहाल्नुपर्छ । यसमा सबै राजनीतिक दलहरूको सकारात्मक र रचनात्मक भूमिका अत्यावश्यक छ । अहिले अस्थायी मुकाम मात्र तोकिएको सन्दर्भमा आन्दोलनलाई चर्काउने, भड्काउनेखालका अभिव्यक्ति राजनीतिक दलका जिम्मेवार नेताहरूका लागि शोभनीय हुँदैन । कुनै विषयप्रति असहमति प्रकट गर्ने वा कुनै माग राख्ने नागरिकको अधिकार हो तर त्यो शान्तिपूर्ण ढंगबाट हुनुपर्छ भन्ने सबै पक्षले ख्याल गर्नुपर्छ ।"
दक्षिण एसियाली शीतयुद्ध,"बितेको वर्ष २०१७ मा चीनभारत सम्बन्ध तनावग्रस्त हुनुको प्रमुख कारणहरूमध्ये पाकिस्तानसित चीनको बेल्ट एन्ड रोड इनिसिएटिभ अन्तर्गत चीनपाकिस्तान आर्थिक कोरिडोर योजना सञ्चालित हुनु र त्यसप्रति भारतको गम्भीर असहमति, दक्षिण एसियामा चीनको बढ्दो प्रभावको चिन्तासितै डोकलाङ विवादको साथै १९५० को शान्तिमैत्री सन्धिमा आघात पुग्नेगरी चीननेपालबीच सैनिक अभ्यास गरिनु अनि चीनपक्षीय कम्युनिस्ट गठबन्धनले नेपालमा चुनाव जित्नाले भारतीय भूराजनीतिक संवेदनशीलतामा नयाँ आयाम थपिँदा नसोचिएको चुनौती बढ्नाले भएको छ । नेपालको आन्तरिक राजनीतिक विकासको क्रममा मुलुकको संविधानप्रति नै असन्तुष्ट र असहमत रहेको भारत नेपालमा सम्पन्न संघीय निर्वाचनको परिणामबाट सतर्क हुनुपर्ने अवस्थाले गर्दा चीनप्रति भारतीय दृष्टिकोण सकारात्मक हुनसकेको छैन ।चीनको स्यामेनमा ब्रिक्स सम्मेलन आयोजना गरिने केही दिनअघि अगष्ट २८ मा डोकलाङमा तैनाथ सेना फिर्ता गर्ने द्विपक्षीय सहमति भएपछि भारतीय प्रधानमन्त्री नरेन्द्र मोदी तथा चिनियाँ राष्ट्रपति सी चिनफिङबीच मतभेद नबढाउने सहमति भएको थियो । यही सन्दर्भमा डोकलाङ घटनापछि रूस, चीन र भारतका विदेश मन्त्रीहरूबीच आयोजना गरिंँदै आएको १५ औं सम्मेलनमा भाग लिन नयाँदिल्ली पुगेका चिनियाँ विदेशमन्त्री वाङ यीले भारतीय विदेशमन्त्री सुषमा स्वराज र राष्ट्रिय सुरक्षा सल्लाहकार अजित डोभलसितको भेटमा द्विपक्षीय समस्या समाधानको निम्ति भारतीय पक्ष बढी अनुकूल हुनुपर्ने आशय व्यक्त गरेका थिए । साथै सीमा समस्यासितै अन्य विषयमा भारतले विद्यमान परिस्थितिमा सुधार गर्नुपर्ने बताएका थिए । डोकलाङमा द्विपक्षीय विवादले बढाएको आशंका यथावत रहेको तथ्य स्वराजसितको भेटमा सम्बन्ध अझै क्रिटिकल अवस्थाबाट गुज्रिरहेको वाङको भनाइबाट स्पष्ट हुन्छ । डोकलाङ जस्तो अप्रिय र सैनिक मुठभेड हुनसक्ने घटना दोहोरिन नदिन २००३ मा स्थापित द्विपक्षीय संवाद संयन्त्रलाई पुन: उपयोग गरिनुपर्ने वाङले सुझाएका थिए । साथै बीआरआईमा भारतीय सहभागिताको अपेक्षासमेत गरेका थिए । मुख्यत: उनले द्विपक्षीय सम्बन्धमा परस्पर विश्वास बढाउनुपर्ने आवश्यकता औंल्याएका थिए । यही विषय डिसेम्बर २२ तारिखमा चीनका स्टेट काउन्सिलर तथा पोलिटब्युरो सदस्य याङ जेइची र भारतका राष्ट्रिय सुरक्षा सल्लाहकार अजित डोभलको नेतृत्वको २० औं चरणको सीमावार्तामा पनि उठेको थियो । परस्परको विश्वसनीयताको अभावकै कारण द्विपक्षीय सम्बन्ध अघि बढ्न नसकेको दुवैको धारणा छ ।भारतीय विदेशमन्त्री सुषमा स्वराजसित वार्ताकै सन्दर्भमा चिनियाँ विदेश मन्त्री वाङ यीले द्विपक्षीय सम्बन्ध सुधार्ने प्रयत्नमा भारतले प्रभाव क्षेत्र (स्पियर अफ इन्फ्युलेन्स) को परम्परागत अवधारणाबाट मुक्त हुनुपर्ने र त्यस अनुरूप विदेश नीति सञ्चालन गर्न मनासिव नहुने तथ्य स्पष्ट गरेका थिए । यस्तो नीति चीनलाई स्वीकार्य नहुने उनले ठाडै सुझाएका थिए । र यो भनाइले भारतको नेपाल नीतिप्रति चिनियाँ असहमति रहेको अरू स्पष्ट गर्नुपर्ने आवश्यकता छैन । वाङको यो भनाइबाट नेपालको सन्दर्भमा मात्र नभई भारतको अन्य छिमेकी मुलुकमा समेत उसको प्रभुत्ववादी कूटनीति र हस्तक्षेपकारी रणनीति चीनको निम्ति ग्राह्य नहुने पुष्टि गरेको छ । दक्षिण एसियामा चीनको बढ्दो कूटनीतिक, आर्थिक र सामरिक संलग्नताले पनि यही जनाउँछ । वाङ यीको यो चेतावनीयुक्त भनाइ गएको वर्ष अक्टोबर महिनामा चिनियाँ कम्युनिस्ट पार्टीको १९ औं महाधिवेशनपछि पार्टीका महासचिव तथा राष्ट्रपति सीको विदेश नीति सञ्चालन प्रक्रियामा बढ्दो संलग्नताका साथै आक्रामकताकै परिचायाक भएको छ । यो चीनको बढ्दो आर्थिक र सैन्यशक्ति र विश्वव्यापी प्रभावको दृष्टान्त भएको छ, जसलाई चुनौती दिन न युरोपेली मुलुकहरू न अमेरिकाले नै सहमति जुटाउनसकेका छन् ।भारत भने आफ्ना परम्परागत हितैषी मित्रराष्ट्र रूसको समेत सदीक्षा गुमाउँदैछ । रूसी विदेश मन्त्री सर्गेइ लामारोमले नयाँदिल्लीमा सम्पन्न रूस, चीन र भारतको त्रिदेशीय सम्मेलनमा भारतलाई चीनको बीआरआईमा सहभागी हुन सुझाउनुको कारण आर्थिक संलग्नताले द्विपक्षीय सम्बन्धमा सुधार हुनसक्ने आशय व्यक्त गरेका थिए । वास्तवमा त्रिपक्षीय सम्मेलनको महत्ता नै रूस, चीन र भारतका आर्थिक तथा प्राकृतिक स्रोतहरूको उपयोगिताबाट द्विपक्षीय सम्बन्ध अभिवृद्धि गर्नुसितै ब्रिक्स तथा संघाईको अपरेसन अर्गनाइजेसन (एससीओ) जस्ता संस्थाहरूको सार्थकता रहनेबाट सबै अवगत छन् । ती बहुराष्ट्रिय संस्थाहरूबाट सबै सदस्य राष्ट्रहरू लाभान्वित हुने भए पनि भारतजस्ता महत्त्वाकांक्षी राष्ट्रहरूले आफ्नै स्वार्थ निहित उपयोगको लागिमात्र त्यस्ता संस्थाहरूमा सहभागिता जनाउँछन् । चीनकै अगुवाइमा कायम एससीओ जस्तो संस्थामा अर्काे वैरी राष्ट्र पाकिस्तानसितै सदस्य भएको छ । यो सदस्यताले न उसको पाकिस्तानसित सम्बन्ध सामान्यीकरण भएको छ, न चीनसितै सामीप्यता बढेको छ ।बरु उल्टै बितेको वर्ष २०१७ मै भारतपाकिस्तानबीच सीमारेखामा आततायीहरूको हिंसात्मक गतिविधि बढ्नाले भारत अधीनस्थ काश्मिरमा सैनिक कारबाही बढेको छ । विश्वकै सबैभन्दा ठूलो लोकतान्त्रिक राष्ट्र भारतले अधीनस्थ काश्मिरमा करिब ५ लाखको संख्यामा फौज र सुरक्षाकर्मी सक्रिय गर्नुपर्ने विडम्बनापूर्ण स्थिति छ । पाकिस्तान अधीनस्थ काश्मिरको सीमा क्षेत्रभित्र भारतीय फौजले सर्जिकल स्ट्राइक गर्नुपरेको छ । तर सीमारेखा उल्लंघन कार्य बन्द भएको छैन । त्यसैगरी गतवर्ष चिनियाँ सीमा सेनाले पनि भारतीय सीमारेखा उल्लंघन गरेको छ । भारत सरकारको आधिकारिक तथ्यांक अनुसार चिनियाँ सेनाले ४१५ पटक सीमारेखा नाघेर भारतीय क्षेत्रमा प्रवेश गरेको थियो जुन २०१६ को २७१ पटक सीमा उल्लंघनभन्दा निकै बढी भएको कुरा यही १० जनवरी २०१८ को इन्डिया एक्सप्रेसले प्रकाशित गरेको छ । त्यसैले ३,४४८ किलोमिटर लामो भारतचीन सीमा क्षेत्रमा चिनियाँ पक्षको बढ्दो सैनिक गतिविधिले यस वर्ष २०१८ को हिउँदमा चिसिएको सीमा बदलिँदो मौसमसितै तात्ने त होइन भनी संशय बढेको छ । सायद यसैले पनि हुनसक्छ, भारत सरकारले आफ्ना सीमावर्ती सेनाको निम्ति अत्याधुनिक हतियार खरिद गर्न ५५ करोड ३० लाख अमेरिकी डलर लागतको खर्च निकासा गरेको छ । भारत विश्वमै सबैभन्दा बढी सैन्य सामग्री आयातकर्ता मुलुकहरूमध्ये एक रहे पनि सीमावर्ती सेनालाई आवश्यक हतियारले समेत सुसज्जित नगरी बसेको यही हतियार खरिदको समाचारबाट पुष्टि हुन्छ ।तसर्थ भारतीय स्थलसेना प्रमुख महारथी विपिन रावतले जाडो सकिएपछि चिनियाँ सेनाहरू फेरि डोकलाङ फर्कनेछन् भनी कुर्लिनुको अर्थ सायद चीनलाई भन्दा आफ्नै सरकारलाई बढी सतर्क गराउनु रहेको छ । यसको कारण चीनको जनमुक्ति सेनाको ९० औं वर्षगाँठको सन्दर्भमा केन्द्रीय सैनिक आयोग तथा सेना प्रमुख राष्ट्रपति सी चिनफिङले हालै जनवरी ३ तारिखमा सेनालाई लड्नको निम्ति तयार रहने क्षमता वृद्धि गर्ने सन्देश दिनु पनि हुनसक्छ । त्यसैले भारतीय सेनाको ७० औं वार्षिकोत्सव आर्मी डे मा महारथी रावतले चीन शक्तिशाली राष्ट्र हुनसक्छ, तर भारत पनि कमजोर राष्ट्र त होइन भनी वक्तव्य दिएका थिए । सेनाको एक उच्चपदस्थ अधिकारीले आफ्नो मातहतको फौजको मनोबल उकास्न यसरी बोल्नु कुनै अत्युक्ति होइन । तर उनको पश्चिमी सीमाक्षेत्रमा भन्दा अब उत्तरी भेगमा केन्द्रित हुनुपर्ने र भारत चीनको आक्रामक नीति र दबाब थेग्न सामथ्र्य रहेको भनाइले आफ्नै मुलुकको कूटनीतिक परिवेश खलबल्याउनुसितै सीमा क्षेत्रमा तनाव बढाउन सघाएको छ । चीनले डोकलाङमा सैन्य उपस्थिति कायम गरी यथास्थिति परिवर्तन गर्न खोजेको भनेका छन् । त्यस्तै आफ्ना छिमेकीहरूलाई चीनतिर ढल्किन भारतले दिने छैन भनी फुटानी गर्दा त्यसको उपाय भने रावतले सुझाएका छैनन् ।यसैगरी भारतपाकिस्तान सम्बन्धमा पनि महारथी रावतले आफ्नो तिक्ततापूर्ण धारणा राख्न चुकेनन् । आतंकवादीहरूलाई भारतीय भूमिमा घुसपैठ गराएर हामीलाई फेरि अर्काे कारबाही गर्न बाध्य नगर भन्दै उनले पाकिस्तानलाई चेतावनी दिए । आर्मी डेकै सन्दर्भमा उनले पाकिस्तानको परमाणु हामासलाई पनि हामी देखाइदिने छौं भनी जनवरी १२ मा हुंकार भरेका थिए । त्यसको प्रत्युत्तरमा पाकिस्तानी विदेश मन्त्रीले लौ हेरौं त भन्दै भारतीय स्थल सेनाध्यक्षको उदगार अति उत्तरदायित्वहीन रहेकोले भत्र्सना गरे । महारथी रावतको वक्तव्यमा देखिएको छाडापनले उत्तेजना फैलाउनु बाहेक अरू कुनै सकारात्मक प्रभाव त पर्ने छैन । किनभने भारतको सैन्य क्षमताबारे पाकिस्तान अपरिचित पनि छैन । तर्सिन पनि तर्सिँदैन । यसले वैमनस्यता नै बढाउँछ । भारत र पाकिस्तानका राष्ट्रिय सुरक्षा सल्लाहकारहरूबीच गत डिसेम्बर महिनामा बैंककमा समेत परिस्थिति बिग्रन नदिन गोप्य वार्ता भइसकेको सन्दर्भमा रावतको छिमेकी राष्ट्रहरूप्रतिको नकारात्मक धारणाले परिस्थिति भाँड्ने काम गर्छ, जुन नियोजन गर्न आवश्यक छ । किनभने विपिन रावत भारत सरकारका कार्यकारी अधिकारी होइनन् । विदेश नीति निर्माणमा सेनाको प्रभाव रहे पनि सेना विदेश नीति निर्माता होइन । लोकतान्त्रिक भारतमा यो अकल्पनीय नै हुन्छ । अमेरिकी राष्ट्रपति ट्रम्पले अमेरिकाले पाकिस्तानलाई दिंँदै आएको सामरिक सहयोगको रकम कटौती गर्दैमा पाकिस्तान शक्तिहीन हुने त होइन । ट्रम्पको यस कार्यले पाकिस्तान र चीनको सन्बन्ध झनै प्रगाढ हुने तथ्य बिर्सनु हँुदैन ।यही परिप्रेक्ष्यमा पाकिस्तान र चीनले बीआरआई अन्तर्गतको पूर्वाधार निर्माणमा आर्थिक लगानीद्वारा अफगानिस्तानलाई समेट्ने प्रस्ताव बेइजिङमा चीन, पाकिस्तान र अफगानिस्तानका विदेश मन्त्रीहरूको बैठकमा राखेको छ । काबुललाई यो प्रस्ताव स्वीकार्य भए अफगानिस्तान र पाकिस्तान बीचको सम्बन्ध सुध्रिन सक्ने चीनको उद्देश्य रहेको छ । यसले भारतको अफगानिस्तान र पाकिस्तानसितको सम्बन्ध नै प्रभावित हुनेछ र त्यसको लाभ चीनले उठाउनेछ । अर्काेतिर बंगलादेश र म्यानमारबीच सम्पन्न वार्ताले जनवरीको तेस्रो सातादेखि हरेक दिन ३०० रोहिंग्या शरणार्थी फिर्ता लैजाने सम्झौता पनि चीनको कूटनीतिक सफलताकै द्योतक भएको छ । दुई वर्षभित्र सबै शरणार्थी फिर्ता गर्ने म्यानमारको प्रतिबद्धता रोहिंग्या शरणार्थी संकट समाधानको निम्ति दुवै मुलुकबीच वार्ता गराउने श्रेय चीनलाई नै जान्छ । उता हिन्द महासागरमा ससाना टापुहरूले बनेका माल्दिभ्स र सेसिल्सजस्ता मुलुकहरूमा चीनको बढ्दो उपस्थितिले समेत भारतीय संवेग बढाएको छ । भारतले नचाहेर पनि आफ्नो प्रभाव क्षेत्र गुमाउँदै गएको यी दृष्टान्त हुन् ।यसो हुनुको कारण अरू कतै होइन, नेपालमै खोजे पुग्छ । अचेल नेपालबारे भारतीय धारणा हामीले नाकाबन्दी गरेर पहाडिया नेपाली गुमायौं र नाकाबन्दी छिटै हटाएर मधेसी नेपाली पनि गुमायौं रहेको छ । तसर्थ चीनलाई नेपाल लगायत दक्षिण एसियाका अन्य राष्ट्रहरूमा आफ्नो उपस्थिति बढाउने स्पेस चीनको प्रयत्नले भन्दा भारतको अदूरदर्शी नीतिले नै दिएको भन्नु अत्युक्ति नहोला ।विश्व महाशक्ति राष्ट्र अमेरिकाको राष्ट्रपतीय निर्वाचनमा रूसी संलग्नता आज सर्वविदित भएको छ । त्यसको विभिन्न पक्षबाट चर्चा र खोजी हँुदैछ । नेपाल लगायत दक्षिण एसियाली मुलुकहरूको निर्वाचनमा भारतको चलखेल कसैबाट लुकेको छैन । हालै सम्पन्न नेपालको निर्वाचनमा भारतीय दाउको असफलताकै कारण त्यहाँ विस्मात छाएको छ । र नेपालसित सम्बन्ध सुधार गर्नुपर्ने दबाब पनि बढेको छ । महारथी रावतकै भनाइमा पनि छिमेकीहरूसितको राम्रो सम्बन्धले मात्र दक्षिण एसियामा चीनको खराब उद्देश्य रोक्न सकिन्छ । भनाइको तात्पर्य पहिले छिमेकी भन्ने नाराले मात्र पुग्दैन, आमूल नीतिगत परिवर्तन चाहिन्छ, जसको परिमार्जनद्वारा भारतले छिमेक नीति प्रतिपादन गर्नुपरेको छ । अब केही समयपछि चीनमा भारतीय राजदूत रहेका चीनविज्ञ विजय गोखले त्यहाँका विदेश सचिव हुँदैछन् । सरकारले उनको विज्ञताको उपयोग अवश्य नै गर्नेछ । हाम्रो सन्दर्भमा भने जसरी नेपाललाई भारतको महत्ता कहिल्यै घट्दैन, त्यसरी नै भारतलाई पनि नेपालको आत्मसम्मानको कदर नगरी सुखै छैन । द्विपक्षीय सम्बन्ध सूत्र यही हुनेछ । भारत के चाहन्छ ?"
अस्थायी प्रदेश मुकाम घोषणाले सिर्जित तरंग,"राजनीति र आर्थिक विकासको क्रम प्राय: समानान्तर रूपमा बढेको हुन्छ । हाम्रो मुलुकका तत्कालीन समकालीन देशहरू आर्थिक तथा पूर्वाधार विकासका क्रममा धेरै अगाडि पुगिसकेका छन् । आजभन्दा करिब ५० वर्ष अघिका नेपालसंँग आर्थिक रूपमा हाराहारीमा रहेको मुलुकहरू आज हाम्रो देशसँंग तुलना गर्ने हो भने हाम्रो अवस्था ज्यादै निराशाजनक छ । पक्कै केही असहज होला, तथापि राजनीतिक अस्थिरता भएका मुलुकमा पनि विकासको क्रम अगाडि गएको उदाहरण छन् । नेपालको संविधान, २०७२ जारी भएपश्चात् मुलुक संघीयता कार्यान्वयनतर्फ अगाडि बढेको छ । हाल मुलुक तीनै तहको निर्वाचन सम्पन्न गरी संविधानको कार्यान्वयनको कोर्समा अगाडि बढेको छ । आम नागरिकले राजनीतिक स्थायित्व र आर्थिक विकास एवं समृद्धिका लागि मताधिकार प्रयोग गरी प्रजातान्त्रिक अभ्यास गरिसकेका छन् । हालै सरकारले प्रदेश मुकाम र प्रदेश प्रमुख तोक्ने कार्य गर्यो । सरकारले प्रदेशका अस्थायी मुकाम तोकेपछि कतै खुसियाली, कतै विरोध भएका समाचारहरू आएका छन् । हामी लामो राजनीतिक आन्दोलन, जनयुद्ध र राजनीतिक संक्रमणकालबाट गुज्रियौं । मुलुक र नेपाली नागरिकले धेरै पटकको जनआन्दोलन, चक्काजाम, हडलात, बन्द आदि भोगी ठूलो जनधनको क्षति भएको तथ्य बिर्सन सकिँदैन । तसर्थ सरकारले तोकेका अस्थायी मुकाम अस्थायी राजधानी हुन् र प्रदेश राजधानी तोक्ने विषय भनेको संवैधानिक प्रावधान अनुसार प्रदेशसभा बैठकको दुई तिहाइले निर्णय गर्ने विषय भएको सर्वविदितै छ । प्रदेशसभाले बैठकबाट यथोचित निर्णय गर्ने नै हुँदा अस्थायी मुकामका विषयलाई लिएर खुसियाली मनाउनु वा विरोध गर्नुको कुनै अर्थ छैन । त्यसैले अहिलेको समय भनेको यस्ता राजनीतिक विषयलाई मुद्दा बनाई उठाउनुभन्दा संयमित र धैर्य भई मुलुकमा स्थिरता कायम गरी आर्थिक समृद्धितर्फ बढ्न प्रतिनिधिसभा र राष्ट्रियसभाले पूर्णता प्राप्त गरी सरकार गठनको कार्यको प्रतीक्षा गर्नु श्रेयस्कर होला । प्रदीप सुवेदीकलंकीस्थान, काठमाडौंसरकारले प्रदेशका अस्थायी मुकाम र ती मुकाममा बस्ने कार्यालयका प्रमुख तोक्ने काम गर्यो । तर कार्यालय प्रमुख कुनै पनि राजनीतिमा प्रत्यक्षत: सरोकार नराख्ने राष्ट्रिय पहिचान बनाएका र राष्ट्रले गर्व गर्ने व्यक्तित्व गरिमा अनि राष्ट्रिय चर्चाले चिनिएका व्यक्ति छनोट गर्ने भनिए पनि ३ नं प्रदेशकी अनुराधा कोइराला बाहेक अन्य कुनै पनि प्रदेशमा त्यो केवल अपवाद सावित भयो । राजनीतिक प्रणालीमा कुनै न कुनै राजनीतिमा आस्थावान नरहेका व्यक्ति सामान्यतया नभेटिन सक्छन् । तर खुला राजनीतिमा वा राजनीतिका कुनै न कुनै कित्तामा उभिएर आफ्ना परिचय बनाएकाहरूले नै प्रदेश प्रमुखजस्तो गरिमामय पदमा आसिन हुने शौभाग्य प्राप्त गरे । निर्वाचन सकिएको यति धेरै दिन भइसक्दा बल्ल संघीय, प्रदेश र राष्ट्रियसभालाई आफ्ना कार्य अघि बढ्न मिल्ने गाँठो फुक्यो । एक त नयाँ संविधानबारे सबै धारा, उपधारा कण्ठ नबनाएका र स्वतन्त्र कानुनी परामर्श दिनसक्ने विश्वस्त हैसियत नबनाएका कानुनविदहरूका आआफ्नै खाले विश्लेषण र व्याख्याका कारण रनभुल्लमा परेको सरकारले बल्लबल्ल कलम चोबेर प्रदेशका राजधानी र ती राजधानीका विशिष्ट व्यक्तित्वबारे किनारा लायो । मन्त्रिपरिषदको सिफारिसमा राष्ट्रपतिले नियुक्ति गर्ने व्यवस्था भए अनुरूप अब नियुक्ति गरिएपछि ती प्रदेश प्रमुखसामु सम्बन्धित प्रदेशसभाको निर्वाचन परिणाम हस्तान्तरण गर्नेछ र विधिवत रूपमा प्रदेश सरकारको गठन प्रक्रियामा प्रदेशसभा प्रवेश गर्नेछ । आआफ्नो जिल्लालाई प्रदेशको राजधानी बनाउने आशामा बसेका आशावादीहरूलाई यो घोषणाले केही विच्क्याउन खोजेको देखिए पनि जहाँ राजधानी बनाए पनि अन्तत: ती क्षेत्रहरू पनि सम्बन्धित प्रदेशको भूगोलभित्र पर्ने नै हुँदा यसरी विरोध गरी आन्दोलन चलाएर जनता भडकाई अनिश्चितकालीन बन्द गरी घोषणा गराउनुको खासै अर्थ नहुने बुझाइमा सबै पुग्नु वाञ्छनीय देखिन्छ । श्यामसुन्दर कुइँकेलहाँडीगाउँ, काठमाडौँ"
स्वैच्छिक अवकाश पहिला शिक्षकलाई,"भन्न त शिक्षालाई देश विकासको मेरुदण्ड भनिन्छ । तर यो क्षेत्र साह्रै उपेक्षित छ । अपवाद बाहेक निजामती कर्मचारी हुन खोजेर र छोडेर शिक्षण पेसा खोज्ने रोज्ने जनशक्ति कमै पाइन्छ । हुन पनि विभिन्न क्षेत्रका कर्मचारीहरूलाई राष्ट्रसेवक भनी उचित सेवासुविधा दिने गरिए पनि त्यसमा शिक्षक र शिक्षाका कर्मचारीहरूलाई भने छुट्याइने गरिएको परम्परा छँदैछ । देशलाई घाटा लाग्ने र राजनीतिक कार्यकर्ताहरू पोसिने अन्य विवादास्पद नीति नियम र विधेयकहरू धमाधम पारित भई कार्यान्वयन हुन्छन् । तर देशलाई सही मार्गमा हिँंडाउन आधार बन्न सक्ने शैक्षिक नीति नियम र नियमावलीहरू बन्न वर्षौंवर्ष लाग्ने गर्छ । ती बनिहाले पनि कार्यान्वयन हुनुको साटो खालि हल्ला र चर्चामै सीमित भइरहन्छन् । यस्तै एउटा हल्ला, उमेर ५० वर्ष र नोकरी ३० वर्ष पुगेका शिक्षकहरूलाई स्वैच्छिक अवकाश दिने कुराको थियो । यो हाल त्यत्तिकै सेलाएको छ । यता निजामती कर्मचारीका हकमा भने प्रदेश र संघको समायोजनमा नजाने कर्मचारीलाई अवकाश दिनेगरी ५०२० का आधारमा प्याकेज बनाई स्वैच्छिक अवकाशको बाटो रोज्न ४५ दिने सूचना नै निकालिसकिएको छ । सञ्चार र प्रविधिको जमानामा सेवाग्राहीको कामलाई प्रभावकारी ढंगले छिटोछरितो गरिदिन पाका कर्मचारीलाई स्वैच्छिक अवकाश दिने प्याकेज ल्याउनु अति नै राम्रो कुरा हो । तर कम शारीरिक श्रमका साथ कुर्सीमा बसेर काम गर्ने राष्ट्रसेवक कर्मचारीका लागि यस्तो कार्यक्रम ल्याइँदै गर्दा कक्षामा उभिएर अझ बढी प्रविधि र प्रयोगका साथ शारीरिक श्रम गर्नुपर्ने शिक्षकका लागि पहिला यस्तो व्यवस्था हुनुपर्छ भन्ने सोचिनुपथ्र्यो । स्वैच्छिक अवकाशमा थुप्रै शिक्षक बिदा हुनसके केही न केही शैक्षिक सुधार पनि हुने थियो । सरकार भने त्यस्तो कुराको योजना ल्याएर नयाँ दक्ष शैक्षिक जनशक्तिलाई मौका दिने व्यवस्थाको कार्यान्वयन गर्नु त परै जाओस्, पुरानालाई नै ससम्मान टिकाउने हिसाबले अस्थायी शिक्षकहरूलाई स्वत: स्थायी गराउन लागिरहेको छ । कमला राजभण्डारी सिर्जना नगर, भक्तपुर"
सेयर बजारको उतारचढाव,"सेयर बजारको उतारचढावले गर्दा लगानीकर्ता निराश भएका छन् । देशको राजनीति घटनाक्रमले सेयर बजार सुस्त हुँदा लगानीकर्तामा निराशा देखिनु स्वाभाविक नै हो भने देशभरि नै आस्वामार्फत आईपीओ भर्ने सुविधा थपिँदा सेयर बजारमा नयाँ लगानीकर्ता ह्वात्तै बढेका छन् । कुनै पनि कम्पनी वा वित्तीय संस्थाको साधारण सेयर खुल्दा भर्नेको संख्या माग गरिएको भन्दा करिब ५२ गुणा बढी आवेदन परेको देखिन्छ । सेयर बाँडफाँड गर्दा १० कित्तामात्र गोला प्रथाले वितरण गर्ने गरेका छन् । सेयर बजारमा लगानीकर्ता उत्साहित हुनु सकारात्मक हो । अर्को पक्ष केलाउने हो भने कुनै पनि कम्पनी वा वित्तीय संस्थाले आईपीओ जारी गर्दा न्यूनतम ५० कित्तादेखि जारी गर्ने गरेका छन् र गोला प्रथाले वितरण गर्दा १० कित्तामात्र दिइने प्रावधान देखिएको छ । यसरी न्यूनतम पचासको सट्टा १० कित्तालाई मात्र प्राथमिकता दिँदा लगानीकर्ताको रकम सेयर नखुलेसम्म होल्डमा राख्नुपर्ने अवस्था आउँदैन र धेरै लगानीकर्ताले १० कित्तामात्र भर्ने मनोवृत्ति देखिन्छ । त्यसकारण नेपाल धितो बोर्डले यस विषयमा बहस गर्न आवश्यक छ । प्रमोद पौडेलश्रीपुर११, वीरगन्ज"
सेनाको अग्निपरीक्षा,"दु्रतमार्ग जस्तो राष्ट्रिय महत्त्वको विशाल आयोजनामा हात हालेर नेपाली सेनाले उसको बढ्दै गएको महत्त्वाकांक्षा मात्र जाहेर नगरेर ठूलै चुनौतीसमेत उठाएको देखिन्छ । विगतको द्वन्द्वकालमा असुरक्षित तथा अनकन्टार भूभागमा सडक निर्माणका काम सम्पन्न गरेको र कर्णाली राजमार्ग जस्तो जटिल सडक खनेर सेनाले गुन लगाएको पनि हो । तर आर्थिक, प्राविधिक र भौतिक सबै हिसाबले द्रुतमार्ग विशाल आयोजनामात्र छैन कि त्यसको निर्माणको समय पनि चुनौतीपूर्ण छ । अत्याधुनिक प्रविधिको विशाल आयोजना ४ वर्षमा सम्पन्न गर्ने कुरा चानचुने देखिन्न । यद्यपि सेनाले जिम्मा लिएदेखि नै यस आयोजनाप्रति जनतामा आशा जागेको देखिन्छ । नेपाली सेनाको हालको व्यावसायिकताको परीक्षण पनि यसबाटै हुने हुनाले यदि निर्विवाद रूपमा कम खर्च र समयमा गुणस्तरीय ढङ्गले यो आयोजना सम्पन्न गर्नसकेमा उसको साखमा ज्यादै उच्च वृद्घि हुने र त्यसो नभएमा हालको साखमा धक्का लाग्ने निश्चित छ । आर्थिक पारदर्शितासहित फाष्ट ट्रयाक निर्माणको चुनौतीपूर्ण काममा सेनालाई समयमै सफलता मिलोस् भन्ने शुभकामना छ । रमेश घिमिरेगुल्मीकाठमाडौंनिजगढ द्रुतमार्ग (एक्सप्रेसवे) निर्माणको जिम्मा पहिले नै सेनालाई दिइएको भए पनि विस्तृत परियोजना प्रतिवेदन (डीपीआर) नहुँदा काम अघि बढ्नसकेको थिएन । तथापि बुधबारको अर्थ वाणिज्य पृष्ठमा प्रकाशित काठमाडौंतराई द्रुतमार्ग डीपीआर सेनाले नै बनाउने खबर पढ्ने सबैमा नौलो आशा थपिएको हुनुपर्छ । कुल ७६ किलोमिटर लामो राजमार्ग निर्माणको लागि भारतीय कम्पनीले पहिले नै डीपीआर तयार गरिसकेको, तर उक्त प्रतिवेदन खरिद गर्न खोज्दा ५६ करोड रुपियाँभन्दा बढी रकम माग गरेपछि झस्केको सेनाले २० करोड रुपियाँमा तीन महिनाभित्र डीपीआर तयार गर्ने अठोट देखाएपछि राजमार्ग निर्माण प्रविधिमा नौलो आयाम थपिएको छ । यहाँनिर भन्नुपर्छ, नेपालले आफ्नै बलबुतामा अहिलेसम्म अन्तर्राष्ट्रिय स्तरको सडक बनाउनसकेको छैन । त्यतिमात्र नभएर अरूले बनाइदिएका सडकहरूको पनि संरक्षण, सम्बद्र्धन र प्रबद्र्धन हुनसकेको छैन । खण्डहर बनेका नारायणघाटमुग्लिङ सडक खण्ड, बीपी राजमार्ग, लामोसाँघुजिरी लगायत अधिकांश स्थानका जीर्ण राजमार्गहरूले नेपालका शासकलाई गिज्याइरहेका छन् । पछिल्लो समय नेपाली सेनाको सक्रियतामा धमाधम सडक बन्न थालेपछि भने सर्वसाधारणमा केही उत्साह र भरोसा पलाउन थालेको छ । सेनाले हालसम्म समयभित्रै दुई दर्जनजति सडक निर्माण गरिसकेको र कर्णालीको विषम धरातलमा समेत मोटर बाटो पुर्याउन सफल भएको सन्दर्भले उनीहरूको निम्ति सुगम ठाउँमा सडक बनाउन कठिनाइ हुने देखिँंदैन । यद्यपि अनुमानित १ खर्ब २० अर्ब रुपियाँको लागतमा ४ वर्षभित्र तयार हुनसक्ने काठमाडौंतराई द्रुतमार्ग अन्तर्गत सानाठूला गरी ९९ वटा पुल र डेढ किलोमिटर लामो सुरुङमार्ग रहने साथै उक्त राजमार्ग एसियाली मापदण्डको हुनुपर्ने प्रावधानले चुनौती नभएको होइन । डा भुवनेश्वर शर्माचन्द्रागिरि२, काठमाडौं"
नेपाली भूमिमा भारतीय नजर !,"बुधबार प्रकाशित नयाँ सीमा स्तम्भले नेपाली भूभाग भारतमा पढँें । सीमा स्तम्भ निर्माणको क्रममा वीरगन्ज महानगरपालिका१ छपकैयामा ५० बिघा जमिन भारतीय पक्षले अतिक्रमण गरेका छन् । मुलुकैभरि पटकपटक भारतीय पक्षले नेपाली भूमि हस्तक्षेप गरिरहँदा सरकार भने मूकदर्शक नै देखिन्छन् । यता मुलुकमा आफ्नै जनता जमिन नपाएर ऐलानी टहरामा कठ्यांग्रिएर मर्दैछन् । उता भारतीय पक्षले लाखौं नेपालीलाई पुग्ने भूमि निरन्तर हडप्दै आएको छ । जहाँ लाखौं नेपालीको गाँस, बास, कपास लगायत जीवनको सुनिश्चितता राज्यले गर्न सक्छ । तर राज्यका शासक नै भारतमुखी भएपछि त्यसको विरुद्ध लड्ने को ? सीमारक्षाका लागि दिनरात सिमानामा नेपाली बस्तीका जनता एसएसबीको अन्यायमा पर्दा पनि नेपाल सरकारले दोहोरो चिरित्र देखाउने गरेको छ । अनि उनीहरू नै चर्को राष्ट्रियताको नारा दिएर पटकपटक शासक बन्ने गरेका छन् । यो दलाली चरित्रले राष्ट्रको रक्षा हुन सक्दैन । यस खाले खोक्रो राष्ट्रवाद र दलालीले निजी राजनीतिक स्वार्थ र जीवनलाई मात्र व्यवस्थित गर्न सकिन्छ । त्यसैले देशलाई सच्चा रूपमा माया गर्ने राष्ट्रवादी शक्तिहरू एकढिका हुनुपर्छ । जनताको बीचमा गएर जनचेतना जगाउनुपर्छ । यसका लागि धेरै ठूलो त्याग, तपस्या र मिहेनतको खाँचो पर्छ । अनि जनताको आडमा इमानदार राष्ट्रवादी शक्तिहरू मिलेर मुलुकको वागडोर सम्हाल्नुपर्छ । यसका लागि दलाली र व्यावसायिक राजनीतिको अन्त्य गर्नुपर्छ । राष्ट्र रक्षाका लागि विस्तारै भारतीय हस्तक्षेप विरुद्ध १९५० लगायका सन्धि खारेज गरी नयाँ आवरणमा भारतसँग नयाँ मैत्रीपूर्ण हात अगाडि बढाउनुपर्छ । राजेश विद्रोहीलहान, सिरहा"
नीतिमुखी कांग्रेस आवश्यक,"कांग्रेस नीतिमुखी होइन, नेतामुखी छ । कांग्रेस प्रवक्ता विश्वप्रकाश शर्माले भनेजस्तै कांग्रेस बदलिन पहिला कांग्रेसका बुढाहरूलाई ससम्मान फ्रेमभित्र सजाएर राखी युवापंक्तिले नेतृत्व लिन जरुरी छ । जति सजिलो गरी कान्तिपुरको पृष्ठभरि कांग्रेसलाई उतसाहित बनाउने लेख छाप्नुभएको छ, त्यो हुन कांग्रेसका अशक्तहरूले दिने छैनन् । नेतृत्व तपार्इँ लगायतका युवाको जिम्मा नलगाएसम्म कांग्रेस सुध्रिनेवाला छैन । कांग्रेसमा पनि गुन्डाराजले प्रश्रय पाइरहेको छ । नीति र जनतामुखी कांग्रेसले मात्र देशमा लोकतन्त्र र विकास सम्भव छ । बीपीले कल्पना गरेझैं देशमा लोकतन्त्र आएपछि हुनेखानेको बोलवाला भएको छ । सर्वसाधारण इमानदार कार्यकता र निष्ठाको राजनीति समाप्त भएको छ । सुविधा पाउने पनि चैते कांग्रेसीहरू नै छन् । सांसद वा अन्य पद र सुविधा तिनै चैतेले प्राप्त गर्छन् । कुर्सीमोह र सत्ता उन्मादमा रमाउनेहरू कांग्रेसलाई पतन गराउन उद्यत छन् । तसर्थ पार्टीमा युवा शक्तिको महत्त्वलाई बुझाएर जनतामुखी कांग्रेस निर्माणमा लाग्नुहोस् । अझै समय घर्किसकेको छैन, कांग्रेसप्रतिको आशा जनतामा रहेको छ । कांग्रेस प्रवक्तामात्र होइन, गरिब जनताको शिक्षा, स्वास्थ्य र दैनिक जनजीविकाका लागि काम गर्ने कांग्रेस बनाउनुहोस्, गिरेको कांग्रेसप्रतिको साख पुन: पलाउनेछ । तपाईंहरूसामु चुनौती र अवसर दुबै छ, बेलैमा बुद्धि पुर्याउनुहोस् । कुसुम न्यौपानेमध्यविन्दु११, नवलपरासी"
लोकतान्त्रिक मान्यताको अवहेलना,"कर्तव्य पालना र नैतिकतालोकतन्त्रमा सरकारमा रहनेहरू संविधान, कानुन र नैतिकताबाट बन्धित तथा निर्देशित हुन्छन् । संविधान र कानुनले तोकेको काम तिनीहरू, विशेषत: प्रधानमन्त्रीले गर्नैपर्छ । साथै लाकतान्त्रिक मूल्य र मान्यताको कसीमा आफ्ना गतिविधिलाई जाँच्नुपर्छ । जनमतको कदर गर्नुपर्छ । निहित स्वार्थ अनुरूप संविधान र कानुनको अपव्याख्या गर्ने र जनमतको अनादर गर्ने नेता र पार्टी नाममा लोकतान्त्रिक भए पनि काममा सर्वसत्तावादी र स्वेच्छाचारी ठहर्छ । प्रधानमन्त्री देउवाका क्रियाकलाप त्यस्तै देखिएका छन् । निर्वाचनको मतपरिणाम आएको एक महिना बितिसक्दा पनि त्यसको औपचारिक घोषणा गर्दै नयाँ सरकार गठनका लागि मार्गप्रशस्त गरी लोकतान्त्रिक व्यवस्थालाई बलियो बनाउन योगदान गर्नुपर्नेमा कांग्रेस सभापति तथा प्रधानमन्त्रीले अनेक बहाना बनाई समय टार्ने प्रयास गर्नु र निर्वाचन आयोग समेतले कर्तव्य पालनामा खुट्टा कमाउनु आपत्तिजनक छ । यस प्रसंगमा प्रदेश प्रमुखको नियुक्ति र प्रदेशको अस्थायी राजधानी तोक्ने कुरामा सरकारले विलम्ब गर्दै अन्योलपूर्ण स्थिति सिर्जना गर्नु कर्तव्य पालनबाट स्खलित हुनु हो । यस विषयमा दलहरूबीच सहमति नभएकाले उक्त कार्य गर्न नसकिएको भन्ने तर्क आफ्नो अकर्मण्यता वा षडयन्त्रमा पर्दा हाल्ने चेष्टामात्र हो । प्रधानमन्त्रीले राष्ट्रियसभाको निर्वाचन सम्बन्धी ऐन लगायतका अनेकौं राष्ट्रिय महत्त्वका विषयमा सहमति नखोज्ने तर निर्वाचनको मतपरिणाम कार्यान्वयनमा मात्र सहमतिको कुरा झिकेर बखेडा गर्नुको पछाडि के छ ? स्पष्ट छ नेपाली कांग्रेसले निर्वाचनमा पराजय भोग्नुपरेको र वामपन्थी गठबन्धनले बहुमत प्राप्त गरी सरकार गठन गर्ने भएकोले वामपन्थीहरूको सरकार गठनमा भाँजो हाल्न सकिन्छ कि भन्ने दुराशयसाथ समय लम्ब्याइँदैछ । यस्तो दुष्कर्म फेरि राजनीतिक अस्थिरता, अन्योल, कुर्सीको फोहोरी खेलमा धकेल्दै बाह्य स्वार्थका लागि मैदान खुला गर्नेतर्फ परिलक्षित रहेको संकेत देखिँदैछ । बहुदलीय प्रतिस्पर्धात्मक प्रणालीमा दलहरूबीच चुनावी तालमेल हुने, मोर्चाको आधारमा सरकार गठन हुने कुरा स्वाभाविक हुन्छ । नेपालमै पनि स्थानीय तहको निर्वाचनमा कांग्रेस स्वयंले माओवादी केन्द्रसँंग चुनावी तालमेल गर्दै स्थानीय तहमा सहकार्य गरेको थियो । तर अहिले एमाले र माओवादी केन्द्रको सहकार्य तथा एकतालाई भंग गर्न कांग्रेस लगायतका दक्षिणपन्थी दलका केही नेता सार्वजनिक अभिव्यक्ति दिँदै आफ्नो षडयन्त्रकारी चरित्रको प्रदर्शन गरिरहेका छन् । प्रतिनिधिसभाको निर्वाचनको मतपरिणाम विधिवत् सार्वजनिक हुन नदिने कुरा त्यही षडयन्त्रको कडी हो । यसो गर्नु संविधान र कानुनको अवज्ञाका साथै देश र जनताप्रतिको कर्तव्यबाट च्युत हुनु हो । यस्तो चरित्र, प्रवृत्ति र कामबाट नेपाल र नेपालीको हित चाहने सबैले सचेत हुनुपर्छ ।"
माघ ५ को आलोक र मधेस,"आजकै दिन अर्थात् २०६३ माघ ५ गते सिरहाको लहानमा रमेश महतोले मधेसका लागि दिएको सहादतबाट मधेस आन्दोलनले उत्कर्ष प्राप्त गरेको थियो । तसर्थ यो दिन मधेसी जनताको मानसपटलमा बलिदानी दिवसका रूपमा सदासर्वदाका लागि दर्ज भएको छ । माघ ५ गतेको घटनाले सिर्जना गरेको आन्दोलनको उचाइ र दबाबले नै तत्कालीन प्रधानमन्त्री गिरिजाप्रसाद कोइराला अन्तरिम संविधानको धारा १३८ संशोधन गर्न बाध्य भएका थिए, जसबाट संघीयताको ग्यारेन्टी भयो । यसकारण आजको दिनलाई मधेसीहरूले अधिकार प्राप्तिको आन्दोलनमा पाएको सफलता, भोगेको चुनौती र आगामी दिनमा अपनाउनुपर्ने रणनीतिबारे समीक्षा गर्न आवश्यक छ । बितेको ११ वर्षमा मधेस र देशले माघ ५ को जगमा धेरै कुरा पाएको छ । मधेसी पहिचानको संवैधानिक ग्यारेन्टी भएको छ । भावनात्मक रूपमा मात्र जोडिएका मधेसी थारुहरू राजनीतिक समूहका रूपमा रूपान्तरित भएका छन् । अब नेपाली राज्यसत्तासँंग सामुदायिक हकअधिकारका लागि राजनीतिक समूहको रूपमा चुनौती दिनसक्ने र सौदाबाजी गर्नसक्ने अवस्थामा पुगेका छन् । हुन त नयाँ संविधानमार्फत मधेसीहरूले आठ जिल्लाको मधेस प्रदेश पाएका छन् । जबकि मधेसी जनतासंन्ग मधेसको बीस जिल्लाको दुई प्रदेश थरुहट र मधेसको आकांक्षा अझै मरेको छैन । नेपालको स्थायी सत्ताका लागि मधेसीले आफूलाई स्थायी विद्रोहीका रूपमा स्थापित गर्न सफल भएका छन् । आठ जिल्लामा मात्र सीमित मधेस भए पनि देशको ७० प्रतिशत खाद्यान्न आपूर्तिको लाइफ लाइन भूमि हो । यसकारण यो जुनसुकै बेला पनि हात्तीको नाकमा छिरेको कमिलासरह हुनसक्छ ।भारतका पूर्व परराष्ट्र सचिव श्यामशरणले भर्खरै प्रकाशित पुस्तक भारतले संसारलाई हेर्ने दृष्टिकोणमा मधेस राजनीतिक रूपमा संगठित समूहका रूपमा उदय भएको छ भनेका छन् । उनी लेख्छन्, राजनीतिक संगठनका रूपमा नेपाली राजनीतिमा मधेसको उदय भनेको नेपाली स्थायी सत्ताका लागि घाँटीमा झुन्डिएको तरवार हो । पुस्तकमा लेखिएको छ, नेपाली राज्यसत्ताले नागरिकता नदिई ठूलो संख्याका मधेसीलाई राज्यविहीन बनाएर राखेका छन् । नागरिकतामा राज्यको विभेदकारी नीति कति गम्भीर छ भन्ने कुरा सहजै देख्न र अनुमान गर्न सकिन्छ । कतिसम्म भने संविधानको धारा ११ (३) ले जन्मसिद्ध नागरिकता लिएका नागरिकको हकमा बुबा र आमा दुवैको नागरिकता रहेछ भने वंशजको आधारमा नागरिकता दिने व्यवस्था छ । प्रभातकुमार शान्तनु र साकार सिंहका दुइटा मुद्दामा जन्मसिद्ध नागरिकको सन्तानलाई वंशज नागरिकता दिनु भनी सर्वोच्च अदालतले परमादेश जारी गर्नुपरेको छ । भर्खरै अर्थात गत मंसिर ६ मा उच्च अदालत जनकपुरले समेत विवेककुमार जैसवालको मुद्दामा कानुन बमोजिम नागरिकता दिनु भनी आदेश गर्दा पनि जन्मसिद्ध नागरिकता प्राप्त व्यक्तिका सन्तानलाई नागरिकता दिन इन्कार गर्दै आएको छ । मधेस आन्दोलन कमजोर भएको मौका छोपेरै होला, समानुपातिक समावेशिता र निर्वाचन प्रणालीलाई कुरूप बनाई समानुपातिक समावेशीको सिद्धान्तलाई काम नलाग्ने बनाइसकिएको छ । निर्वाचनमा सबैभन्दा बढी आरक्षण (३१५) खसआर्यलाई दिइएको छ । प्रत्यक्षतर्फ झन्डै ६० प्रतिशत सिट जितेका जाति समूहका लागि समानुपातिकमा समेत सबैभन्दा बढी आरक्षण दिइनु आरक्षण चाहिने समुदायको लागि कानुनी रूपमा संस्थागत विभेदलाई प्रश्रय दिनु हो । यसबाट संघीय संसद्मा खसआर्यको लगभग ६५ प्रतिशत प्रतिनिधितित्व हुनेमा कुनै सन्देह रहेन । बाँकीको ३५ प्रतिशतमा सम्पूर्ण देशका ७० प्रतिशतको प्रतिनिधित्व हुने विडम्बनापूर्ण अवस्था सिर्जना गरिएको छ ।यो संविधानको सत्यता निर्वाचनको परिणाम घोषणा हुने बित्तिकै छर्लंग भएको छ । कस्तो निर्वाचन प्रणाली नयाँ संविधानले बनायो, जसबाट निर्वाचनको परिणाम घोषणा भए पनि सरकार बनाउन सकिँदैन । यो संविधान आएपश्चात त्रिभुवन विश्वविद्यालय चिकित्साशास्त्र अध्ययन संस्थानले ४५ प्रतिशतको आरक्षणलाई २० प्रतिशतमा मात्र सीमित गरिसक्यो । त्यसमा पनि सामुदायिक आधारमा रहेको आरक्षणलाई विपन्नताको आधारमा रूपान्तरित नियमावली बनाएर नै लागू गरिएको छ । सर्वोच्च अदालतले आदेश गर्दा पनि टेरपुच्छर लाएको देखिँदैन । यसकारण संविधान सिमान्तकृतको आन्दोलनले नभई स्थायी सत्ताकै अरूचि र गलत कार्यावन्यनले लामो समयसम्म टिक्दैन कि भन्ने सन्देह उत्पन्न भएको छ ।भर्खरै सम्पन्न संसदीय निर्वाचनमा पहाडका जनताले पहाडी राष्ट्रवादको वकालत गर्ने नेकपा एमाले वा वाम गठबन्धनलाई जिताएका छन् । मधेसका मधेसी जनताले भने मधेसी राष्ट्रवादको वकालत गर्ने दलहरूलाई धेरै सिट दिलाएका छन् । यसले दुइटा भूगोलका जनताको पृथक प्राथमिकतालाई प्रस्ट गर्छ । मधेसी दलहरूले मधेसी, जनजाति, दलित, महिला तथा सिमान्तकृत अन्य समुदायको अधिकार संरक्षण गर्न, राज्यको हरेक अंगमा सबै समुदायको समानुपातिक प्रतिनिधित्व सुनिश्चित गर्न, नागरिकताको अधिकारमा असमानता हटाउन र प्रदेशहरूको सीमालाई संशोधन गर्नका लागि संविधान संशोधनको माग अगाडि बढाएका थिए । त्यतिबेला मुख्य दलहरू र खासगरी नेकपा एमालेका नेताहरूले यो मधेसीको माग होइन, मधेसी दलहरूले बाहिरिया शक्तिहरूको माग बोकेका छन्, मधेसी नेताहरू भनेको मुठ्ठीभर जमिनदार हुन्, उनीहरूलाई बहुसंख्यक मधेसीको साथ छैन, मधेसी नेताहरू आफै चुनाव हारेको आदि कुरा गरेर मधेसी दल तथा मधेसी नेताहरूलाई बेवास्ता गर्ने गरेका थिए । यसैबीच भएको स्थानीय निर्वाचन तथा प्रादेशिक एवं प्रतिनिधिसभाको निर्वाचनमा मधेसी मतदाताले मधेसी दल तथा नेतालाई मधेसका जिल्लाहरूमा खासगरी प्रदेश २ मा शानदार जित दिलाएका छन् । राष्ट्रिय जनता पार्टीको अध्यक्ष मण्डलका सबै सदस्य महन्थ ठाकुर, राजेन्द्र महतो, अनिलकुमार झा, महेन्द्र राय यादव, राजकिशोर यादव तथा शरतसिंह भण्डारीले चुनाव जितेका छन् । त्यसैगरी संघीय समाजवादी फोरम, नेपालका अध्यक्ष उपेन्द्र यादवले पनि निकै ठूलो मत अन्तरले चुनाव जिते । त्यसकारण अब एमाले, माओवादी केन्द्र तथा नेपाली कांग्रेसजस्ता सबै ठूला दलले के बुझ्न आवश्यक छ भने मधेसी जनताले मधेसी दलहरूको संविधान संशोधनको मूल एजेन्डालाई स्वीकार र समर्थन गरेका छन् । नयाँ मधेसी दलहरू, जसको सांगठनिक शक्ति कमजोर छ, ले पाएको शानदार जित चानचुने कुरा होइन ।अहिलेको संसद्मा जसरी दलहरूको संख्या आउने देखिन्छ, यसबाट मधेसीले खोजेको संविधान संशोधन हुन असम्भवप्राय: नै छ । एमाले तथा माओवादी केन्द्रले झन्डै दुई तिहाइ सिट जित्ने अवस्था छ । नेपाली कांग्रेस दोस्रो स्थानमा छ । संविधान संशोधनमा एमाले खुलेरै विपक्षमा छ र भोलि पनि सायद रहला । तर कांग्रेस तथा माओवादी केन्द्रले हिजो संविधान संशोधनको समर्थन गरेका थिए, अब यी दलहरूले भोलि के गर्लान्, हेर्न बाँकी छ । माओवादी केन्द्रले एमालेसँग एकताको प्रयास अगाडि बढाएको छ । दुई पार्टी एक हँुदा संविधान संशोधनको सवालमा त्यो पार्टीको भूमिका के होला, हेर्न बाँकी नै छ । तर मधेसी जनताले स्पष्ट बुझ्न जरुरी छ, संविधान संशोधनमा एमाले खुलेर विरोधमा छ भने माओवादी केन्द्र र नेका अप्रत्यक्ष रूपमा त्यसको विरोधमा छन् ।राजपा नेपाल तथा संसफो नेपालजस्ता मधेसवादी शक्तिले संविधान संशोधनको मुद्दालाई आगामी दिनमा झन् जोडतोडका साथ उठाउन आवश्यक छ । यो नै मधेस आन्दोलनको म्यान्डेट र भर्खरै सम्पन्न निर्वाचनहरूको जनादेश पनि हो । अब त प्रदेश २ मा मधेसी शक्तिहरूको सरकार बनेपछि मधेसी दलहरूले संघीय संसद्, प्रदेश २ तथा सडकजस्ता तीनवटै मोर्चाबाट संघर्ष गर्नुपर्ने आधारभूमि तयार भएको छ । मधेसी दलहरूले हाल पाएको भोट सत्ता प्राप्ति, तलबभत्ता र मोजमस्तीका लागि किमार्थ होइन । चुनावलाई पनि संघर्षको एक कडीका रूपमा लिएर संविधान संशोधनका लागि निरन्तर लड्ने प्रतिबद्धता व्यक्त गरेर यी दल तथा तिनका नेताले विजय प्राप्त गरेका हुन् । अब पनि नातावाद, कृपावाद र आर्थिक आरोपबाट मुक्त भई मधेसी जनताको आकांक्षालाई मुखरित गर्नसक्ने कुशलता यी नेतृत्व तथा दलहरूले प्रदर्शन गर्न सकेनन् भने पनि मधेसी जनताले विकल्प नखोजलान् भन्ने भ्रम नराखे हुन्छ । प्रदेश २ मा मधेसी दलले पाएको शानदार जितलाई ठूला तीन दलले मधेसी जनतामा अधिकार प्राप्तिप्रति जागृत चेतनाको सन्देश र काठमाडौंको विभेदपूर्ण नीतिप्रतिको आक्रोशका रूपमा बुझ्नुपर्छ । नेपालमा जबसम्म समानताको वास्तविक प्रत्याभूति हुँदैन, तबसम्म विरोध प्रदर्शन र आन्दोलन भैरहन सक्छ, जसले राजनीतिक अस्थिरता र आर्थिक विकास तथा प्रगतिमा प्रतिकूल अवस्था सिर्जना गरिरहनेछ । स्थिरता र आर्थिक विकास तथा प्रगतिको नारा दिने वाम गठबन्धनले यो कुरा बुझेर मधेसीहरूलाई न्याय हुनेगरी संविधानको मुद्दामा समाधान खोज्नु देश र मधेस दुवैको हितमा हुनेछ । समग्र देशको नेतृत्व गर्ने कि कुनै खास वर्ग, जात वा क्षेत्रको ? आगामी सत्ताधारीहरूले प्रस्ट पार्नैपर्छ । झा अधिवक्ता हुन् ।"
सीमा स्तम्भ गायब,"कञ्चनपुर (कास) नेपालभारत सीमाका अधिकांश सहायक सीमा स्तम्भ गायब छन् । दुवै देशको प्राविधिक टोलीले पुस दोस्रो सातादेखि सुरु गरेको सर्भे क्रममा यस्तो फेला परेको हो । भएका कतिपय स्तम्भ पनि जीर्ण छन् । टोलीले साबिकका १ सय ७१ देखि १ सय ९७ नम्बर सीमा स्तम्भसम्म रेकी (पूर्व सर्भेक्षण) गरेको छ । उक्त क्षेत्रमा २ दर्जनभन्दा बढी सहायक स्तम्भ नभेटिएको संयुक्त सर्भेक्षण टोलीका सर्भेक्षक पूर्णबहादुर खड्काले बताए । भेटिएका सीमा स्तम्भ पनि जीर्ण भइसकेका छन्, उनले भने, सबै मर्मत गर्नुपर्ने अवस्थाका छन् । पुनर्वास नगरपालिकाको डोकेबजारबाट सुरु भएको सर्भेको काम पुनर्वास नगरपालिकाको खड्डाकंकडसम्म पुगेको छ । सीमा स्तम्भ जंगल र झाडी भएका ठाउँमा रहेकाले खोज्न ढिलाइ भइरहेको र कतिपय भेट्टाउनै नसकिएको खड्काले बताए । टोलीले डोकेबजारदेखि ब्रह्मदेवसम्मका सीमा स्तम्भको सर्भे गर्नेछ । एक दिनमा एउटा पिल्लर पनि खोज्न सकिने अवस्था छैन, खड्काले भने, त्यही भएर समय धेरै लाग्ने देखिन्छ । टोलीले एक महिनाभित्र पूर्वसर्भेक्षणको काम सक्ने भने पनि यही गतिमा काम भए दुईतीन महिना लाग्ने देखिन्छ । कैलालीका सीमा स्तम्भको पूर्वसर्भेक्षणपछि कञ्चनपुरमा काम सुरु भएको हो । टोलीमा नेपालका तर्फबाट नापी विभागका सर्भेक्षक खड्का र वृजेश शंखदेव छन् । गत फागुनमा पुनर्वास नगरपालिका ४ मा ह्युम पाइप राख्ने विषयमा भएको विवादमा भारतीय सीमा सुरक्षा बल (एसएसबी) ले गोली चलाउँदा आनन्दबजारका गोविन्द गौतमको ज्यान गएको थियो । उनकै नामबाट आनन्द बजारको नाम परिवर्तन गरी गोविन्द बजार राखिएको छ । सरकारले गोविन्दलाई सहिद घोषणा गरेको छ । उक्त घटनापछि बन्द भएको उक्त नाका अझै खुल्न सकेको छैन । उक्त घटनापछि पूर्वी क्षेत्रमा काम गरिरहेको संयुक्त सीमा सर्भे टोली यहाँ आएर विवादित क्षेत्रमा काम सुरु गरेको हो ।"
भेटिएन मौलिक परिकार,"काठमाडौं भृकुटीमण्डपमा बिहीबार दिनैभरि सोनाम ल्होछार मनाउनेहरूको भीड थियो । बालक, युवा, वृद्ध सबै उमेर समूहका महिलापुरुष तामाङ पहिरनमा सजिएर ल्होछार मनाउन आइपुगेका थिए । भृकुटीमण्डपमा बृहत् सांस्कृतिक महोत्सव गर्दै सोनाम ल्होछार २८५४ मा यस वर्ष नाखी ल्हो (कुकुर वर्ष) मनाइयो ।"
भिडे पिँजडा ब्याक अगेन र लालपुर्जा,"काठमाडौं (कास) मोफसलमा बिहीबार नै रिलिज भएका दुई नेपाली फिल्म पिँजडा ब्याक अगेन र लालपुर्जा शुक्रबारदेखि राजधानीमा पनि प्रदर्शन भएका छन् । अघिल्लो साता रिलिज फिल्म मिस्टर झोले ले अधिकांश हल र सोज नछोडिरहेका बेला दुई फिल्म थपिएका हुन् । सुरुवाती सोजमा मल्टिप्लेक्समा लालपुर्जा र सिंगल स्क्रिन हलमा पिँजडा ब्याक अगेन हाबी हुने संकेत देखिएको छ ।हिमाल केसीको निर्देशन रहेको पिँजडा ब्याक अगेन मा निखिल उप्रेती र सारा शिरपालीको मुख्य अभिनय रहेको छ । निगम श्रेष्ठको निर्देशन रहेको लालपुर्जा मा भने सौगात मल्ल, विपीन कार्की, कामेश्वर चौरासिया, मिरुना मगर, मेनुका प्रधानलगायतको अभिनय रहेको छ । पिँजडा ब्याक अगेन ले बुधबार र लालपुर्जा ले बिहीबार राजधानीको क्युज सिनेमामा प्रिमियर गरेका छन् । प्रिमियरबाट भने दुवै फिल्मले मिश्रित प्रतिक्रिया बटुलेका छन् । लालपुर्जा लाई सुजित बिडारीले लेखका हुन् भने नरेन्द्र मैनालीको छायांकन रहेको छ । फिल्मले मितेरी गाउँका दुई दाजुभाइबीचको जग्गा अंशबन्डा झगडा र त्यसबाट अन्यले फाइदा लिने प्रपञ्चबीच कथा भन्न खोजेको छ । कुमार नगरकोटी फिल्ममा अतिथि कलाकार र स्क्रिप्ट सुपरभाइजरका रूपमा रहेका छन् । विक्रमसिंह थारू र उमेश श्रेष्ठको निर्माण रहेको लालपुर्जा लाई लोकेश बज्राचार्यले सम्पादन गरेका हुन् । मौनता श्रेष्ठको पटकथा रहेको पिँजडा ब्याक अगेन मा श्रीराम बरालको प्रस्तुति र बनिश शाह र मिलन श्रेष्ठको छायांकन तथा सौरभ लामाको छायांकन रहेको छ ।"
स्थानीय तहमा शिक्षा नियमावली बनाइँदै,"बुटवल विकास, पूर्वाधार र उद्योग व्यापारमा फड्को मारेको रुपन्देही जिल्ला शिक्षामा पनि राजधानीसँग प्रतिस्पर्धामा उत्रन थालेको छ । शिक्षालयको संख्यासँगै गुणस्तरले धेरै विद्यार्थीलाई तानेको छ । लगातार एसईईमा उत्कृष्ट विद्यार्थी बनाएर विद्यालय शिक्षामा राजधानीका नाम चलेका विद्यालयलाई टक्कर दिएको छ । पढ्नका लागि राजधानी जाने विद्यार्थी स्वाट्टै घटेका छन् । यस्तोमा विद्यालय शिक्षा व्यवस्थापनको जिम्मा पाएका स्थानीय तह अझ गुणस्तरीय कसरी बनाउने भन्ने अभ्यासमा छन् । शैक्षिक हब बनेको बुटवलमा स्थानीय सरकारले प्रादेशिक विश्व विद्यालय बनाउने योजना अगाडि सारेको छ । चालू आर्थिक वर्षको नीति तथा कार्यक्रममा प्राथमिकताका साथ अगाडि ल्याएको यो योजना कार्यान्वयनमा लैजान बुटवल उपमहानगरपालिका अहिले तयारीमा जुटेको छ । विभिन्न संकाय खोल्न करिब २ सय बिगाह त जग्गा मात्रै चाहिन्छ, नगरप्रमुख शिवराज सुवेदीले भने, पहिले जग्गाको जोहो गर्न छलफल र गृहकार्यमा छौं ।विज्ञहरूले सबैभन्दा उपयुक्त जग्गा बुटवल १२ मा रहेको चारपाला सामुदायिक वन क्षेत्र बनाएपछि उपमहानगरपालिका अहिले स्थानीयसँग जग्गा प्राप्तिका लागि छलफलमा छ । बुटवलमा उच्च शिक्षा पढाइ हुने पश्चिम क्षेत्रकै ठूलो बुटवल बहुमुखी क्याम्पस र सामुदायिक स्तरबाट सञ्चालित लुम्बिनी वाणिज्य क्याम्पस छन् । यी दुवै क्याम्पस छुट्टै विश्वविद्यालय बन्ने तयारीमा छन् । प्राविधिक पढाइका लागि देशकै नमुना कोरिया नेपाल प्राविधिक शिक्षालय र बुटवल टेक्निकल इन्स्टिच्युट (बीटीआई) छन् । उपमहानगरपालिकाले प्राविधिक पढाइ हुने अझै बढी शिक्षालय सञ्चालन गर्ने योजना अघि सारेको छ । कम विद्यार्थी हुने विद्यालयलाई गाभ्ने र शिक्षक दरबन्दी मिलाउने अभ्यासका लागि वडाध्यक्षहरू अनुगमनमा खटेका छन् । शैक्षिक र पूर्वाधार दुवैले उत्कृष्ट बनाउनेछौं, नगरप्रमुख सुवेदीले भने, शिक्षकको सेवा सुविधालाई पनि कमी हुन दिने छैनौं ।सैनामैना नगरपालिकाले नगरमा रहेको सहिद नारायण पोखरेल रामपुर क्याम्पसलाई आंगिक बनाउने तयारी थालेको छ । तल्लो तहबाटै सिकाइ प्रभावकारी बनाउन भन्दै सबै बालविकास केन्द्रमा स्मार्ट बुकको प्रयोग गर्ने तयारी अन्तिम चरणमा पुगेको छ । १७ लाख खर्च गरे सबैका हातमा स्मार्ट बुक पुग्ने रहेछ, नगरप्रमुख चित्रबहादुर केसीले भने । छिमेकी तिलोत्तमा नगरपालिकाले उपप्रमुख जागेश्वरी चौधरीको संयोजनमा शिक्षा नियमावली बनाउँदै छ । सामुदायिक र संस्थागत विद्यालयबीच एकरूपता ल्याउन नगरपालिकाले शिक्षकलाई संयुक्त तालिम दिने नगरपालिकाको तयारी छ । नगरप्रमुख वासुदेव घिमिरेले सामुदायिक विद्यालयमा सिकाइ प्रभावकारी बनाउन दरबन्दी मिलान गर्ने र कम विद्यार्थी भएका विद्यालयलाई गाभ्ने तयारी थालेको बताए । अभिभावक संघ रुपन्देहीका अध्यक्ष लोकनाथ ज्ञवालीले पढाइसँगै विद्यार्थीलाई दिनुपर्ने अनुशासन र नैतिक शिक्षालाई पनि जोडेर स्थानीय तहले नियमावली बनाउनुपर्ने बताए ।"
कंगारु ऐजुकेसन फेयर,"कंगारु ऐजुकेसन फाउन्डेसनले अस्ट्रेलिया, अमेरिका, न्युजिल्यान्ड र युरोपमा पढ्न जाने चाहने विद्यार्थीलाई लक्ष्य गरी शैक्षिक मेला गर्ने भएको छ । मेला राजधानीको दरबारमार्गस्थित होटल अन्नपूर्णमा माघ ९ मा हुनेछ । मेलामा सम्बन्धित देशका प्रतिष्ठित विश्वविद्यालय, सरकारी कलेज, प्राइभेट कलेजहरूको सहभागिता रहनेछ, फाउन्डेसनका प्रबन्ध निर्देशक महेशबाबु तिमल्सिनाले विज्ञप्तिमा भनेका छन्, उक्त शैक्षिक मेलामा सहभागी विद्यार्थी र अभिभावकले प्रत्यक्ष रूपमा विश्वविद्यालय तथा कलेजका प्रतिनिधिहरूसँग अन्तरक्रिया गरी सत्य तथ्य बुझेर छात्रवृत्ति, कलेज, विश्वविद्यालय छनोटदेखि परिपक्व डकुमेन्टेसनमार्फत एड्मिसन र भिसासम्बन्धमा पनि परामर्श लिन सक्नेछन् ।"
द नेक्स्ट अस्ट्र्रेलियन एजुकेसन फेयर,"उच्च शिक्षाका लागि अस्ट्रेलिया जाने विद्यार्थीलाई लक्ष्य गरी द नेक्स्ट अस्ट्र्रेलियन एजुकेसन फेयर हुने भएको छ । मेला माघ ६ गते शनिबार राजधानीको होटल अन्नपूर्णमा हुने द नेक्स्ट एजुकेसन कन्सल्टेन्सीका कार्यकारी निर्देशक शालिकराम भण्डारीले जनाए । फेयरमा अस्ट्रेलियाका २५ युनिभर्सिटी तथा कलेजहरू सहभागी हुनेछन् । विद्यार्थी तथा अभिभावकले विश्वविद्यालय र कलेजका प्रतिनिधिसँग आफ्ना जिज्ञासा राख्न सक्नेछन्, विज्ञप्तिमा छ । फेयरमा सहभागी विद्यार्थीलाई प्रिभिलेज कार्डमार्फत सहुलियत दिइने जनाइएको छ ।"
अस्ट्रेलियन युनिभर्सिटी मेला,"ग्लोबल रिज कन्सल्टेन्सीले आइतबार राजधानीको होटल अन्नपूर्णमा अस्ट्रेलियन युनिभर्सिटी मेला गर्ने भएको छ । मेलामा अस्ट्रेलियाका उत्कृष्ट ३० विश्वविद्यालयको सहभागिता रहने विज्ञप्तिमा जनाइएको छ । अस्ट्रेलिया पढ्न जान चाहने विद्यार्थीलाई लक्षित मेलामा युनिभर्सिटीका प्रतिनिधिसँग सीधै भेटघाट गरेर जानकारी लिन सकिनेछ । मेलामा साइकोमेट्रिक जाँचसमेत सुरु हुने भएको छ । यो जाँचबाट विद्यार्थीको रुची पहिल्याउने ग्लोबलका प्रमुख नारायण बजाजले बताए । उक्त संस्थाले यस्तो मेला बुटवल, चितवन र पोखरामा पनि गर्ने जनाएको छ ।"
इस्लिङ्टनमा बेलायतको एमबीए,"बेलायतको मेट्रोपोलिटियन विश्वविद्यालयको एमबीए कार्यक्रम काठमाडौंको इस्लिङ्टन कलेजमा पढाइ हुने भएको छ । कलेजले चीन र थाइल्यान्डमा समेत अतिरिक्त समय अध्ययनको व्यवस्थासहित दुईवर्षे एमबीए कार्यक्रम सुरु गरेको जनाएको छ । मेट्रोपोलिटियनको सहकार्यमा सुरु हुने कार्यक्रम सञ्चालन गर्न नेपालको शिक्षा मन्त्रालयले अनुमति दिएको छ । अनुसन्धानमा आधारित दुईवर्षे कोर्सअन्तर्गत नेपालबाट विदेश निर्यात हुने र विदेशबाट नेपाल आयात हुने सामग्रीको विषयमा सूक्ष्म अध्ययन गर्ने गरी कार्यक्रम सञ्चालन गरिएको हो, कलेजका प्रमुख कार्यकारी निर्देशक सुलभ बुढाथोकीले भने । म्यानेजेरियल लेभल मा दुई वर्षदेखि रोजगारी गरिरहेका विद्यार्थीलाई लक्ष्य गरी सञ्चालन गर्न लागिएको यो कार्यक्रमका लागि चीनको अलिबाबा डटकम र युनिभर्सिटी अफ द थाइल्यान्ड चेम्बर अफ कमर्ससँग सहकार्य गरिएको उनले बताए ।पहिलो वर्ष लन्डन मेट्रोपोलिटियन युनिभर्सिटीको कोर्ससँगै चिनियाँ भाषाको एचएसके तेस्रो लेभलको भाषासमेत सिक्नुपर्ने हुन्छ । चीन र थाइल्यान्डमा अतिरिक्त कोर्स अध्ययन गर्न ८ लाख ५० हजार रुपैयाँ लाग्नेछ । ती देशको कक्षामा सहभागी नहुने हो भने ५ लाख ५० हजार रुपैयाँमा पढाइ सकिने जनाइएको छ ।"
ड्रोनद्वारा पहिलो पटक मानव उद्धार,"सिड्नी (बीबीसी) अष्ट्रेलियाको न्यु साउथ वेल्समा ड्रोन द्वारा विश्वमै पहिलो पटक दुई किशोरको बिहीबार उद्धार गरिएको छ । अधिकारीले न्यु साउथ वेल्सको लेनक्स हेडस्थित समुद्री तटमा पौडि खेल्दै गर्दा समस्यामा परेका दुई किशोरलाई ड्रोन ले बचाएको हो । उनीहरू १५ र १७ वर्ष उमेरका हुन् । उक्त ड्रोनलाई लाइफ सेभिङ ड्रोन को संज्ञा दिइएको छ । करिब ७ सय मिटर गहिरो स्थानमा फसेका उनीहरूले अन्य व्यक्तिले देखेपछि जीवन रक्षकलाई खबर गरेका थिए । लगत्तै उक्त ड्रोन ले पानीमा तैरिने वस्तुको सहायताले उनीहरूको उद्धार गरेको हो । राज्यका उपप्रमुख जोन बारिलारोले उक्त कार्यलाई ऐतिहासिक उद्धार को संज्ञा दिए । उनले भने, तैरिने वस्तु जोडिएको ड्रोनले यसअघि कहिल्यै पनि पौडीवाजलाई उद्धार गरिएको थिएन । अधिकारीहरूले उक्त घटनासँगै अस्ट्ेरलिया प्रविधिमा अगाडि रहेको पुष्टि भएको बताए । उक्त ड्रोन जीवनरक्षक सुपरभाइजर जई सेरिडनले परिचालन गरेका थिए । उनले उक्त घटना अवास्तविक भएको प्रतिक्रिया दिए । सेरिडनले भने, उक्त ड्रोनले आज आफू जीवनरक्षा गर्ने प्रभावकारी यन्त्र भएको प्रमाणित गरेको छ । उनले लिटल रिपर नामक ड्रोनलाई उद्धारका लागि ७० सेकेन्ड मात्र लागेको बताए । ड्रोनको क्यामेराले उद्धारका क्रमका सम्पूर्ण दृश्यसमेत रेकर्ड गरेको छ । न्यु साउथ वेल्सका संसदीय सचिव बेन फयांकलिनले जीवनरक्षकलाई अविश्वसनीय प्रयास गरेको भन्दै धन्यवाद दिए । न्यु साउथ वेल्स सरकारले गत डिसेम्बरमा ड्रोनको विकासका लागि ३ लाख ४० हजार लगानी गरेको बताएको थियो । त्यस्ता ड्रोनले आपत्मा परेका मानिसलाई उद्धार गर्ने, चेतावनी जारी गर्न तथा सार्कहरूको स्थिति पत्ता लगाउन प्रयोग गर्ने जनाइएको छ । ड्रोनहरूमा प्रयोग हुने आर्टिफिसियल इन्टेलिजेन्स ले कुनै खतराको समेत सूचना जारी गर्नेछन् ।अस्ट्रेलियामा हालैका दिनमा समुद्रमा सार्कको आक्रमण बढदो छ । अधिकारीका अनुसार यस वर्ष मात्रै १४ जनामाथि सार्कद्वारा आक्रमण भइसकेको छ । अस्ट्रेलियामा २ करोड ४० लाख मानिस तटीय क्षेत्रमा बसोबास गर्छन् । केही दिनअघि अस्ट्ेरलियाको तापक्रम ७९ वर्ष यताकै उच्च रेकर्ड भएको थियो । त्यसयता समुद्रमा पौडिने सर्वसाधारणहरूको संख्यामा उल्लेख्य वृद्धि भएको छ । २०१७ को पहिलो ६ महिनामा अस्ट्ेरेलियमा २ सय ९१ को मृत्यु भएको थियो ।"
सिचुवानतिब्बत सीधा रेलमार्ग,"चीनको जनसंख्या १ अर्ब ३९ करोडबेइजिङ (कास) सन् २०१७ को अन्त्यसम्म चीनको जनसंख्या १ अर्ब ३९ करोड ८० हजार पुगेको छ । बेइजिङमा बिहीबार आयोजित पत्रकार सम्मेलनमा चीनको राष्ट्रिय तथ्यांक ब्युरोका प्रमुख निङ ची चले उक्त जानकारी दिएका हुन् । जनसंख्या नियन्त्रणमा चीनले निकै कडा नीति लिँदै आएको छ । सन् १९७८ देखि लागू गरिएको एक सन्तानको नीति २ वर्षअघि हटाइएको हो । बिहीबार आयोजित पत्रकार सम्मेलनमा सार्वजनिक त्थ्यांकमा हङकङ, मकाउ, ताइवान र प्रवासी चिनियाँलाई समावेश गरिएको छैन । यसैगरी, चीनमा २०१७ मा आर्थिक वृद्धिदर ६९ प्रतिशत पुगेको छ । विगत ७ वर्षदेखि निरन्तर घट्दै गएको चिनियाँ वृद्धिदर गत वर्ष चाहिँ बढेको हो । २०१७ मा चीनको कुल गार्हस्थ उत्पादन ८ सय २७ खर्ब चिनियाँ युआन पुगेको छ । यो अघिल्लो वर्षको तुलनामा ६९ प्रतिशतले बढी हो । निङका अनुसार २०१७ मा चीनको अर्थतन्त्र सबल भएको हो ।"
राष्ट्र बैंकको तथ्यांक भन्छ  स्थानीय तहमा गएनन् बैंक,"काठमाडौं हरेक स्थानीय तहमा वाणिज्य बैंक पुर्याउने सरकारको योजना तत्काल पूरा नहुने देखिएको छ । राष्ट्र बैंकले हरेक स्थानीय तहमा कम्तीमा एउटा वाणिज्य बैंकको शाखा पुर्याउन निर्देशन दिए पनि अपेक्षित रूपमा शाखा नखुलेपछि तत्काल सरकारी लक्ष्य पूरा नहुने भएको हो । गत चैतमा सरकारले हरेक स्थानीय तहमा कम्तीमा एउटा बैंकको शाखा पुर्याउने व्यवस्था मिलाउन राष्ट्र बैंकलाई निर्देशन दिएको थियो । सोही निर्देशनअनुसार आफूलाई पायक पर्ने स्थानमा यथाशीध्र शाखा स्थापना गर्न राष्ट्र बैंकले बैंकहरूलाई निर्देशन दिएको थियो । राष्ट्र बैंककै तथ्यांकमा भने गत मंसिरसम्म एक स्थानमा पनि नयाँ शाखा थपिएका छैनन् । संघीयता कार्यान्वयनको क्रममा गठन भएका ७ सय ५३ स्थानीय तहमध्ये ०७४ मंसिरसम्म ३ सय ३२ स्थानीय तहमा वाणिज्य बैंकहरूको उपस्थिति छ, मंसिर महिनासम्मको देशको वर्तमान आर्थिक तथा वित्तीय स्थितिमा उल्लेख छ । यद्यपि राष्ट्र बैंकको यो तथ्यांक यसअघि आफैंले सार्वजनिक गरेको तथ्यांकसँग मिल्दैन । चालु आर्थिक वर्षको बजेट वक्तव्यमा ७ सय ४४ वटै स्थानीय तहमा कम्तीमा एउटा वाणिज्य बैंकको शाखा पुर्याउने घोषणा गरिएको थियो । पछि ९ वटा तह थपेर यो संख्या ७ सय ५३ पुर्याइएको हो । कुल स्थानीय निकायमध्ये ३ सय ३३ तहमा बैंक पुगिसकेकाले बाँकी ४ सय २२ स्थानमा शाखा स्थापना गर्न बैंकहरूलाई निर्देशन दिएको थियो । राष्ट्र बैंकको पछिल्लो तथ्यांकमा ३ सय ३२ स्थानमा मात्र बैंक पुगेको बताइएको छ । बैंकर्स संघको समन्वयनमा बैंकहरूले थप २ सय ५० स्थानीय तहमा शाखा स्थापना गर्न सकिने भन्दै राष्ट्र बैंकमा प्रस्ताव गरेका थिए । मंसिरसम्मको राष्ट्र बैंकको तथ्यांकलाई आधार मान्दा थप कुनै पनि स्थानीय तहमा शाखा पुगेका छैनन् । निर्देशनअनुसार बैंकहरूले शाखा स्थापना गरेको एक साताभित्र राष्ट्र बैंकमा जानकारी दिनुपर्छ । विद्यमान कानुनी व्यवस्थाअनुसार सरकारी कारोबारका लागि वाणिज्य बैंक नै हुनुपर्छ । सोही कारण सरकारले चालु आर्थिक वर्षको बजेट वक्तव्यमार्फत हरेक स्थानीय तहमा कम्तीमा एउटा बैंक पुर्याउने घोषणा गरेको थियो । यही कारण राष्ट्र बैंकले पनि विभिन्न किसिमका सुविधासहित स्थानीय तहमा शाखा स्थापना गर्न बैंकहरूलाई प्रोत्साहन गरिरहेको छ । अपेक्षाअनुसार कार्यप्रगति नदेखिएको राष्ट्र बैंकको तथ्यांकबाट स्पष्ट हुन्छ ।राष्ट्र बैंकको तथ्यांकअनुसार गत मंसिरसम्म ३ सय ३२ स्थानीय तहमा वाणिज्य बैंक पुगेको छ । जसमध्ये प्रदेश १ को १ सय ३७ स्थानीय तहमध्ये ६४ मा बैंक पुगेका छन् । यसैगरी प्रदेश २ को १ सय ३६ स्थानीय तहमध्ये ५७, प्रदेश ३ को १ सय १९ मध्ये ६३, प्रदेश ४ को ७७ मध्ये ३५, प्रदेश ५ को १ सय ३३ मध्ये ६८, प्रदेश ६ को ६३ मध्ये १५ र प्रदेश ७ को ८८ मध्ये ३० स्थानीय तहमा मात्र बैंक पुगेको राष्ट्र बैंकले जनाएको छ ।बैंकहरूले तीव्र रूपमा स्थानीय तहमा शाखा खुलिरहेको बताएका छन् । गत पुसमा मात्र थप करिब ५० वटा शाखा खुलेका छन्, बैंकर्स संघका अध्यक्ष ज्ञानेन्द्रप्रसाद ढुंगानाले भने, धेरै बैंकहरू शाखा स्थापनाको प्रक्रियामा छन् । बैंकहरूले राष्ट्र बैंकसँग छलफल गरी शाखा स्थापना गरिरहेको जनाउँदै उनले भने, बैंकहरूले इमान्दारीपूर्वक शाखा खोलिरहेका छन्, शाखा सञ्चालन भइनसकेकाले राष्ट्र बैंकसँग सूचना नपुगेको होला । धेरैजसो स्थानीय निकायमा आवश्यक पूर्वाधार नभएकाले शाखा स्थापानमा केही ढिलाइ भएको ढुंगानाले स्वीकार गरे । बैंकहरूलाई स्थानीय निकायमा शाखा खोल्न प्रोत्साहन गर्न राष्ट्र बैंकले सम्बन्धित बैंकलाई सरकारी कारोबारलगायत विशेष सुविधा दिएको छ । जसमध्ये कुनै पनि शाखा नभएको स्थानीय तहमा स्थापना भई सञ्चालनमा आउने पहिलो वाणिज्य बैंकको शाखालाई स्थानीय निकायसम्बन्धी सम्पूर्ण सरकारी कारोबार सञ्चालन गर्न दिने र त्यसका लागि आवश्यक व्यवस्था केन्द्रीय बैंकले गर्नेछ ।बैंक तथा वित्तीय संस्थाले स्थानीय निकायमा शाखा सञ्चालन गर्दा राष्ट्र बैंकको पूर्व स्वीकृति चाहिँदैन । गाउँपालिकामा वाणिज्य बैंकले शाखा खोलेपछि त्यस स्थानमा तीन वर्षसम्म अर्को कुनै बैंकले शाखा खोल्न नपाउने व्यवस्था राष्ट्र बैंकले गरेको छ । स्थानीय निकायमा अस्वस्थ प्रतिस्पर्धा नहोस् भन्ने उद्देश्यले पहिलो शाखा खुलेपछि ३ वर्षसम्म अर्को बैंकले शाखा खोल्न नपाउने व्यवस्था गरिएको राष्ट्र बैंकले जनाएको छ ।केही बैंकहरूले शाखा स्थापना नगरी ठाउँ मात्र ओगटेर बस्न चाहेको भन्दै पछिल्ला महिनाहरूमा राष्ट्र बैंकको बैंकिङ विभागले छिटो शाखा खोल्ने बैंकलाई उक्त स्थानको सरकारी कारोबारको अनुमति दिइने नीति ल्याएको छ । चालु आर्थिक वर्षको बजेट वक्तव्यमार्फत सरकारले वृद्धभत्ता, पेन्सनलगायत स्थानीय तहमा जाने सबै प्रकारका भुक्तानी बैंकमार्फत गर्नुपर्ने व्यवस्था ल्याएको छ । हाल सबै स्थानमा बैंक खाता नपुगेकाले स्थानीयले समयमा भुक्तानी पाउन सकेका छैनन् ।"
पेट्रोलियमबाट बूढीगण्डकीलाई मासिक ७० देखि ८० करोड,"काठमाडौं इन्धनमा लगाएको करबाट बूढीगण्डकी जलविद्युत् आयोजनालाई १५ अर्ब रुपैयाँभन्दा बढी संकलन भएको छ । बूढीगण्डकी आयोजना बनाउन भन्दै सरकारले आर्थिक वर्ष २०७२७३ बाट इन्धनमा कर लगाएको थियो । त्यसयता १५ अर्ब १२ करोड रुपैयाँ संकलन भएको आयल निगमले जनाएको छ । निगमका निमित्त नायब कार्यकारी निर्देशक नागेन्द्र साहका अनुसार आर्थिक वर्ष २०७२७३ मा १ अर्ब १६ करोड, ०७३७४ मा ९ अर्ब ४३ करोड रुपैयाँ संकलन भएको थियो । ०७४७५ को पुस १५ सम्ममा ४ अर्ब ५३ करोड रुपैयाँ संकलन भएको उनले बताए । २०७२७३ जेठ महिनादेखि ०७४७५ को पुस १५ सम्म १५ अर्ब १२ करोड रुपैयाँ संकलन भएको छ, साहले भने । हाल आयात गरिएको इन्धनमा भन्सार विन्दुमै पूर्वाधार कर (बूढीगण्डकी जलविद्युत् आयोजनाका लागि) लाग्छ । सोहीअनुसार उक्त रकम सरकारी ढुकुटीमा संकलन भएको निगमले जनाएको छ । निगमले पेट्रोल, डिजेल र हवाई इन्धन (आन्तरिक र अन्तर्राष्ट्रिय) मा प्रतिलिटर ५ रुपैयाँको दरले पूर्वधार कर लगाउँछ । मटितेल र एलपी ग्यासमा भने शुल्क उठाउँदैन । तत्कालीन अर्थमन्त्री विष्णु पौडेलले उपभोक्तालाई अतिरिक्त भार नपर्ने गरी भन्सार विन्दुमै प्रतिलिटर ५ रुपैयाँका दरले पूर्वाधार कर लगाउने निर्णय गरेका थिए । सोहीअनुसार निगमले बजेट भाषणको भोलिपल्ट (जेठ १६ गते) देखि रकम संकलन गर्दै आएको जनाएको छ । शाहका अनुसार हाल मासिक औसतमा ७० देखि ८० करोड रुपैयाँका दरले संकलन भएको छ । सरकारले उक्त शुल्कबाट उपभोक्तालाई अतिरिक्त भार नपर्ने भने पनि उपभोक्ताबाटै असुल्दै आएको छ । जसले गर्दा सर्वसाधारण बढी मूल्य तिर्न बाध्य भएका छन् । हाल भारतीय आयल निगम (आईओसी) ले १ र १५ तारिखमा इन्धनको मूल्यसूची पठाउँछ । सोहीअनुसार निगमले पनि मूल्य समायोजन गर्दै आएको छ । जनवरी १५ मा पठाएको मूल्यसूचीअनुसार बुधबार निगमले मूल्य समायोजन गर्दा प्रतिलिटर पेट्रोलको खुद्रा मूल्य ९८, डिजेलको ७६ र हवाई इन्धन आन्तरिकतर्फ ८५ रुपैया हुनुपथ्र्यो । तर, शुल्क उपभोक्ताबाटै असुल गर्दा पेट्रोलको मूल्य १ सय ३ रुपैयाँ, डिजेलको मूल्य प्रतिलिटर ८१ र हवाई इन्धनमा ९० रुपैयाँ तोकेको छ । जानकारहरूका अनुसार सुरुमा कार्यान्वयन गर्दा एक महिना नाफा रकमबाट समायोजन गरे पनि हाल उपभोक्ताबाटै असुल्दै आएको हो । सरकारले बूढीगण्डकीको नाममा भन्सार शुल्क उठाए पनि सम्बन्धित क्षेत्रमा खर्च हुन सकेको छैन । भन्सार विभागममा संकलन भएको उक्त रकम सरकारी ढुकुटीमै थन्किएको निगमको अधिकारीहरू बताउँछन् । उनीहरूले ५ रुपैयाँ थप्दा निगमलाई समेत घाटा भएको बताउँछन् । नयाँ मूल्यसूचीअनुसार प्रतिलिटर डिजेलमा ३ रुपैयाँ ५३ पैसा घाटा छ । ५ रुपैयाँ शुल्क नहुँदा प्रतिलिटर डिजेलमा १ रुपैयाँ ४७ पैसा नाफा हुने उनीहरूको दाबी छ ।बूढीगण्डकी आयोजनामा निगमको धेरै योगदान भएकाले संस्थापक सेयरको माग भइरहेको कार्यकारी निर्देशक सुशील भट्टराईले जानकारी दिए । भट्टराईका अनुसार संस्थापक सेयरको बारेमा अर्थ मन्त्रालयसँग औपचारिक छलफल भइसकेको छ । निगमबाट वार्षिक अर्बौं रुपैयाँ सकलन भएको छ, उनले भने, सोही रकमबाट संस्थापक सेयर हुनुपर्ने माग गरेका छौं । संस्थापक सेयरको बारेमा छिट्टै पत्राचार गर्ने उनले बताए । हाल सबैभन्दा बढी इन्धन रक्सौल नाकाबाट आयात हुन्छ । रक्सौल नाकाबाट मात्रै करिब ६० प्रतिशत इन्धन भित्रिन्छ ।रक्सौलबाट आयात भएको इन्धन उपत्यकासँगै अन्य क्षेत्रमा बिक्री हुन्छ । रक्सौलमा प्रतिलिटर पेट्रोल ५४ रुपैयाँ २२ पैसामा खरिद गर्छ । त्यसमा सम्पूर्ण सरकारी राजस्व करिब ३७ रुपैयाँ ६० पैसा जोडिन्छ । निगमको ढुवानी भाडा, बिमा खर्च, प्रशासनिक खर्च, पूर्वाधार विकास, पेट्रोलियम बिक्रेता नाफाका लागि छुटयाएर प्रतिलिटर १ सय ३ रुपैयाँमा उपभोक्तालाई बिक्री गर्दै आएको छ । डिजेल ५७ रुपैयाँ ७० पैसामा खरिद गर्छ । त्यसमा सरकारी राजस्व १९ रुपैयाँ ६५ पैसा जोडिन्छ । ढुवानी भाडा, बिमा खर्च, प्रशासनिक खर्च, पूर्वाधार विकास, पेट्रोलियम बिक्रेता नाफा लागि छुटयाएर उपभोक्तालाई प्रतिलिटर ८१ रुपैयाँमा बिक्री गर्दै आएको छ । मटितेल ५४ रुपैयाँ ३७ पैसामा खरिद गरेर सम्पूर्ण कर जोडेर ८१ रुपैयाँमा बिक्री गर्छ । हवाई इन्धन आन्तरिक ५३ रुपैयाँ १० रुपैयाँमा खरिद गरेर ९० रुपैयाँमा बिक्री गर्दै आएको निगमको तथ्यांकमा छ ।"
पूर्वमा बढ्दै डिपार्टमेन्टल स्टोर संस्कृति,"इटहरी उपमहानगर ८ फुलबारी टोलकी गीता श्रेष्ठ सामान खरिद गर्न अचेल हटिया जान छाडेकी छन् । डिपार्टमेन्टल स्टोरले हटियाकै दाममा उपभोग्य वस्तु उपलब्ध गराउन थालेपछि उनीजस्ता धेरैको किनमेल शैली फेरिएको छ ।सहज रूपमा किनमेल गर्न सकिने अनि गुणस्तर पनि राम्रो हुने भएकाले डिपार्टमेन्टल स्टोरहरूमा सर्वसाधारणको भीड लाग्ने गरेको छ । इटहरीको गोरखा डिपार्टमेन्टल स्टोरले आफैं तरकारी उत्पादन गरेर बिक्री गर्ने गरेको छ । विभिन्न सामान एकैथलोमा पाइने भएकाले व्यस्त समयलाई सदुपयोग गर्न धेरैको रोजाइ डिपार्टमेन्ट हुने गरेको छ । डेढ दशकअघिसम्म बजार घुमेर विभिन्न समान किन्ने ग्राहकलाई डिपार्टमेन्टले एउटै छानामुनि समेटेका छन् । नुनदेखि सुनसम्म किन्न पाइने भएकाले ग्राहकको आकर्षण बढ्दो छ । ग्राहकको आकर्षण बढेपछि एक नम्बर प्रदेशको ठूला तथा साना बजारहरूमा समेत डिपार्टमेन्ट खुल्ने क्रम बढेको छ ।यो प्रदेशमा साना ठूला गरी ६० डिपार्टमेन्टल स्टोर खुलिसकेका छन् । तिनमा दैनिक ९० हजार ग्राहकले खरिद गरिरहेको गोर्खा डिपार्टमेन्ट स्टोरका सञ्चालक बलराम आचार्यको दाबी छ । यो क्षेत्रमा १९ अर्ब २० करोडको लगानी भइसेको छ । ४० लाखदेखि २ अर्ब रुपैयाँसम्म लगानीका डिपार्टमेन्ट खुलेका छन् ।अहिले डिपार्टमेन्टमा दैनिक उपभोग्य सामान, पेय पदार्थ, सौन्दर्य सामग्री, विद्युतीय सामान, तयारी पोसाक, जुत्ताचप्पल, सुनचाँदी, भान्साका सामानलगायत वस्तु पाइन्छ । इटहरीकी पूजा राई एउटा डिपार्टमेन्टमा नपाएको सामान अर्काेमा भए पनि खोजेर किन्ने गरेको बताउँछिन् । इटहरीमा गोरखा, भूपू गोर्खा, पान्डा र सनराइज डिपार्टमेन्ट सञ्चालनमा छन् ।धरान र चतरामा पनि डिपार्टमेन्ट खुलेका छन् । मोरङको विराटनगर, बेलबारी, विराटचोक, पथरी, उर्लाबारी र लेटाङमा पनि खुलेका छन् । झापामा दमक, बिर्तामोडमा पनि डिपार्टमेन्ट खुलेका छन् । इलाम र पाँचथरमा पनि यस्ता स्टोर खुलेका छन् । गोर्खाले पथरी, विराटचोक, दमकमा शाखा विस्तार गरेको छ भने धरानमा माघ महिनादेखि सञ्चालनमा ल्याउने अन्तिम तयारी गरिरहेको छ ।सात वर्षअघि विराटनगरमा खुलेको नेपाल बजारले अहिले महानगरपालिकाभित्र ५ वटा शाखा सञ्चालन गरिरहेको छ । हजारौं प्रकारका सामग्री बिक्री गरिरहेको नेपाल बजारमा दैनिक ३ देखि ४ हजार ग्राहक खरिद गर्न आउँछन् ।खुला सीमा र हटिया संस्कृतिलाई चुनौतीको रूपमा लिँदै निकै जोखिमपूर्वक आफूहरूले डिपार्टमेन्ट स्टोर सञ्चालनमा ल्याए पनि अहिले आममानिसको आकर्षण डिमार्टमेन्टल स्टोर्स नै भएको पाउँदा निकै उत्साहित बनाएको नेपाल बजारका कार्यकारी निर्देशक मनोजविक्रम शाहले बताए ।बजारमा प्रतिस्पर्धा बढे पनि खासै समस्या नरहेको बताउने साहले सरकारले बोर्डरबाट आउने एक हजारभन्दा बढीको सामानमा कडाइ गर्न सके डिपार्टमेन्टहरूको भविष्य अझ राम्रो हुने बताए । दिनदिनै मानिस व्यस्त बन्दै गइरहेको अहिलेको अवस्थामा सबै आवश्यक सामान एकै ठाउँमा उपलब्ध हुने भएकाले डिपार्टमेन्ट मानिसको जीवनशैली बन्दै गएको साहले बताए ।पसलमा घन्टौं कुर्नुपर्ने अनि दलाली गर्नुपर्ने बाध्यताबाट डिपार्टमेन्टले मुक्ति दिएकाले अहिले यो संस्कारका रूपमा अघि आएको बयरबन ८ की देवकला आचार्यले बताइन् । डिपार्टमेन्टलले किन्ने सुविधासँगै धेरैलाई रोजगारी पनि दिएको छ । एक नम्बर प्रदेशका डिपार्टमेन्टमा मात्र १५ हजारभन्दा बढीले रोजगारी पाएका छन् । धरानमा रहेको भाटभटेनी सुपर मार्केटमा दैनिक १५ सयदेखि २ हजारसम्म स्थानीय किनमेलका लागि आउने गर्छन् । भाटभटेनीले १० हजारभन्दा बढी प्रकारका सामग्री राखेको छ । बिदाको दिन अरू दिनभन्दा दोब्बर ग्राहक हुन्छन् । भाटभटेनीकी प्रबन्धक सुरेखा मिश्र पहिले डिपार्टमेन्टको बाहिरी आकर्षणबाट प्रभावित भएर ग्राहक घुम्न आउने र सामानहरू हेरेर बाहिरको बजारसँग तुलना गर्ने र दोस्रोपटकदेखि किन्न आउने गरेको बताउँछिन् । इटहरीमा पछिल्लो समयमा खुलेको पान्डा डिपार्टमेन्ट स्टोरले पनि बजार बढाउन थालेको छ । लामो समयसम्म विदेशमा काम गर्दा डिपार्टमेन्ट स्टोरमै काम गर्नुपरेको र त्यही अनुभवलाई व्यावसायिकतामा ढाल्न आफ्नै घरमा डिपार्टमेन्ट स्टोर खोलेको सञ्चालक राजकुमार लोहनीले बताए । उनले इटहरी ८ मा ४० लाख रुपैयाँको लगानीमा डिपार्टमेन्ट स्टोर खोलेका हुन् । स्थापित भइसकेको गोरखा र पछिल्लो समयमा खुलेको पान्डाबाहेक पनि इटहरीमा लामो समयदेखि सञ्चालन भइरहेका भूपू गोर्खा डिपार्टमेन्ट स्टोर र सनराइज डिपार्टमेन्ट स्टोरले पनि ग्राहकलाई सेवासँगै रोजगारीको सिर्जना गरेका छन् ।"
जाजरकोटडोल्पा सडक अन्तिम चरणमा,"नेपालगन्ज डोल्पालीको भाग्य र भविष्यसँग जोडिएको जाजरकोटदुनै सडक निर्माण कार्य अन्तिम चरणमा पुगेको छ । डोल्पा सिमाना खदाङदेखि त्रिपुराकोटबीचको चार किलोमिटर भीर खण्ड मात्र ट्रयाक खोल्न बाँकी छ । चालु आर्थिक वर्षभित्रै ट्रयाक खोल्ने लक्ष्य लिइएको नेपाली सेनाको सडक निर्माण कार्यदलले जनाएको छ । अब ४२ सय मिटर ट्रयाक खोल्नुपर्ने छ । यो कडा चट्टाने भीर खण्ड हो, कार्यदल प्रमुख विश्वबन्धु पहाडीले भने, कुनै व्यवधान नआए असार मसान्तभित्र ट्रयाक खोलिसक्ने लक्ष्य लिएका छौं । उक्त खण्डमा सिउडिनी, कालो जाब्ला, बेरुझारे, तपतपे, फुलपाने, यरीपतन, धाउन्ने र चुगाड भीर रहेको समयभित्रै ट्रयाक खोल्न चुनौती भने रहेको महासेनानी पहाडीले बताए । उत्तरी सीमा जोड्ने भेरी करिडोरअन्तर्गतको जाजरकोटदुनै सडक खण्ड ट्रयाक खुलेपछि पनि सहज मोटर चल्ने अवस्था भने छैन । उक्त खण्डमा ६ वटा ठूला पुल निर्माण गर्नुपर्नेमा रिम्ना पुल मात्र बनिसकेको छ । ट्रयाक खुलेपछि नलसिंहगाड, भेरी नदीमा चिसापानी, तल्लुबगर र रुपानेत्रिपुराकोट पुल निर्माणका लागि सडक विभागले बोलपत्र आह्वान गर्नेछ । छिन्चुजाजरकोट सडक निर्माण पूरा भएसँगै सरकारले ०६४ सालमा सेनालाई दुनै सडक निर्माणको जिम्मा दिएको थियो । जाजरकोट पासागाडबाट दुनैसम्मको १ सय १८ किलोमिटर ट्रयाक खोल्न सुरु गरिएकै आठ वर्ष पुगिसकेको छ । सुरुमै उक्त सडक जाजरकोट हुँदै लैजाने कि रुकुमबाट भन्ने विवाद र राजनीतिक तानातानले दुई वर्ष काम अवरुद्ध भएको थियो । दुवै जिल्ला हुँदै भेरी नदीको वारिपारि गर्दै लैजाने सहमतिपछि आर्थिक वर्ष ०६६०६७ देखि मात्र सडक निर्माण प्रारम्भ गरिएको थियो । उक्त सडकमा हालसम्म झन्डै ८० करोड रुपैयाँ खर्च भइसकेको छ । बर्सेनि बजेट भाषणमा दुई वर्षभित्र निर्माण पूरा गर्ने प्रतिबद्धता गर्ने तर पर्याप्त बजेट नछुटयाउने समस्याले पनि सडक निर्माण ढिलो भएको डोल्पा (ख) प्रदेशसभा सदस्य वीरबहादुर शाहीले बताए । पछिल्ला वर्षमा बजेट अभाव नभएपछि सडक निर्माणमा सेनाको कार्यदलले तीव्रता दिएको हो । सुरुमै जाजरकोट र रुकुमको विवादले दुई वर्ष रोकियो । त्यसपछि केही वर्ष पर्याप्त बजेट आएन, उनले भने, हाल बल्ल सडक निर्माणले गति लिएको छ । अब बिनाअवरोध ट्रयाक खुल्ने आशा जागेको छ । सेनाको सडक निर्माण कार्यदलले असार मसान्तभित्र निर्माण पूरा गर्ने बताइहेका बेला शाही भने दसैंसम्म मोटर पुगे खुसी हुने बताउँछन् । जाजरकोटदुनै सडकमा झन्डै ४७ किलोमिटर जाजरकोट खण्ड छ । त्यस्तै त्रिवेणीबाट ३० किलोमिटर रुकुम खण्ड छ भने खदाङदेखि ४१ किलोमिटर डोल्पा खण्ड पर्छ । त्यसमध्ये पासागाड, मन्माईराडीज्युला, तल्लुबगर, त्रिवेणी बजारसम्म सवारी साधन चल्न थालेका छन् । खदाङसम्म पनि ट्रयाक्टर चल्ने गरेको छ । विश्व बैंकको सहयोगमा छिन्चुजाजरकोट सडक स्तरोन्नति तथा कालोपत्रे भइरहेको छ । उक्त खण्डलाई जाजरकोटपासागाड हुँदै भेरी करिडोरसम्मै विस्तार गर्न सहजताका लागि ७८ किलोमिटर खण्ड सडक विभागलाई गत वर्षै हस्तान्तरणसमेत गरिएको नेपाली सेनाले जनाएको छ । प्रधानसेनापति राजेन्द्र क्षेत्रीले गत वर्ष साउन २७ मा डोल्पा प्रवेश उद्घाटनलगत्तै सडक हस्तान्तरण गरी स्तरोन्नति तथा कालोपत्रे र पुल निर्माणका लागि बाटो खुलेको महासेनानी पहाडी बताउँछन् । सदरमुकाम दुनै राष्ट्रिय सडक सञ्जालले जोडिएपछि भेरी करिडोरको काम उत्तरी सीमातर्फ अघि बढ्ने उनले बताए ।"
चियालाई प्रशोधन र बजार अभाव,"छिनामखु (भोजपुर) चियाको उत्पादन सुरु भए पनि प्रशोधन तथा बजारीकरणका लागि आवश्यक पूर्वाधार अभावले बगानमै बेवारिसे अवस्थामा छन् । पातबाट चिया बनाउन सकिने अवस्था आइसक्दा पनि कृषकले प्रशोधन गर्ने ठाउँ पाएका छैनन् ।कतिपय बगानका चियाबोट झाँगिएर ठूल्ठूला भइसकेका छन् । कृषकले डाला काटेर फालिदिने गरेका छन् । डेढ दशकअघि करोडौंको लगानीमा विस्तार गरिएका चियाखेती अचेल बालुवामा पानी खन्याएसरह भएको कृषकहरूको गुनासो छ । टेम्केमैयुङ ३ छिनामखुस्थित सावित्री थुलुङको सात सय रोपनी क्षेत्रफलमा लगाएको चिया बगानमै खेर गएको छ । उनका पति सहदेव थुलुङ हुँदै १५ वर्षअघिदेखि गाउँमा चियाखेती थालेका थिए । आफ्नो तथा छिमेकीको जग्गा किनेर आधुनिक खेती गर्ने लक्ष्यले कृषिकर्म सुरु गरेका थिए ।उनीहरूले आसाम, दार्जिलिङ, धनकुटाबाट चियाको डाला ल्याएर खेती गरेका थिए । जतिबेला भोजपुर सडक सञ्जालमा जोडिएको थिएन । पौने तीन करोड लगानी थियो, सावित्री भन्छिन्, अहिले मध्यपहाडी राजमार्ग गाउँमा जोडिएको छ तर प्रशोधन गर्ने पूर्वाधार, बजारको अभावले गर्दा चिया बगानमै झाँगिएर गएको छ, उनले थपिन् । उनले पाँचछ वर्षअघि हातेचियासमेत उत्पादन गर्न थालेका थिए । बजार नपाएपछि बीचैमा बन्द गरेका थिए । गाउँमा चियाखेतीको अभियन्ता सहदेवको ९ वर्षअघि गाडी दुर्घटनामा निधन भएको थियो । सहदेवकै बाटो पहिल्याएका हिन्दुराज बस्नेतको समस्या उस्तै छ । ५० रोपनीमा लगाएको चियाले उत्पादन दिन थालेको वर्षौं भइसक्यो । न प्रशोधन गर्ने ठाउँ छ न बजार छ । उनी केही वर्षअघि हातेचिया बनाउँथे । त्यसबाट लगानी नै नउठेपछि बीचैमा छाडे । गोडमेल र कटिङ गर्नसमेत छाडिदिएका छन् । बोट झाँगिएर जंगल भएका छन् । आँखै अगाडि झाँगिएका बोट देख्दा मन कुडिन्छ नि, के गर्नु ठाउँ नपाएपछि, उनले भने । ६ वर्षअघि विस्तार गरेको चियाखेतीका लागि उनको १५ लाख खर्च भएको थियो । हालसम्म एक रुपैयाँ आम्दानी लिन सकेका छैनन् । राष्ट्रिय चिया तथा कफी विकास बोर्डमा पुगे, बोर्डले जिल्ला कृषिमा पठायो, जिल्ला कृषिमा गए, स्थानीय तह देखाए, स्थानीय तहहरू आफैंमा अन्योल भएर बसेका छन्, हाम्रा कुरा कसरी सम्बोधन हुन्छ र खोई, बस्नेतले असन्तुष्टि पोखे । ५० रोपनीमा उत्पादन दिँदै आएको पदमप्रसाद राईको चिया बगानको पनि उही हालत छ । छिमेकीहरू फुर्वा शेर्पाले २८ रोपनीमा तथा शेरबहादुर बस्नेतले दुई रोपनीमा लगाएको चियाखेती बेवारिसे भएका छन् । सरकारले घरैमा न रोजगारको सुविधा दिन सकेको छ न त व्यक्तिले थालेको लगानी उकास्न सघाएको छ, स्थानीय शिवजी राईले आक्रोशित हुँदै भने । यस सन्दर्भमा टेम्केमैयुङ गाउँपालिका अध्यक्ष ध्रुवराज राई भन्छन्, अहिलेसम्म यस्ता समस्या लिएर कृषक नआएका कारण थाहा थिएन, भर्खरै थाहा हुँदै छ, गाउँपालिकाले गर्न सक्ने व्यवस्थापनका लागि आगामी कार्यक्रममा समेट्नेछांै, कृषकहरू उत्साहित भएर आउनुपर्यो ।"
अर्गानिक मल थन्कियो,"मंगलपुर (चितवन) भरतपुर १६ मंगलपुरको दिव्य अर्गानिक फर्टिलाइजर कम्पनीले उत्पादन गरेको ठूलो परिमाणको भर्बी कम्पोस्ट (गडयौले) मल गोदाममै थन्किएको छ । सरकारले अर्गानिक उत्पादनलाई प्रवद्र्धन गर्ने नीति प्रभावकारी बनाउन नसक्दा जिल्लामा उत्पादित मल एक वर्षदेखि त्यत्तिकै थन्किएको हो ।रासायनिक मलको प्रयोग घटाउनेतर्फ ध्यान दिन नसक्दा नेपाली उद्योगीले स्थानीयतस्तरमा उत्पादन गरेको कम्पोस्ट तथा जौविक मलको प्रयोग हुन नसकेको हो । कम्पनीले पशुको गोवरबाट उत्पादन गरेको भर्बी मल किसानमाझ पुर्याउन सकेका छैनन् । हाल गोदाममा १ करोड बढी केजी लगभग २४ करोड रुपैयाँको मल गोदाममा थन्किएको छ । कतिपय बोरा सडेका छन् । सरकारी नीति तथा कमिसनका कारण मल किसानको खेतसम्म पुग्न नसकेको कम्पनीका सञ्चालक नरेन्द्र गिरीले बताए । सरकारको नीति नै स्पष्ट छैन, उनले भने, बाहिरबाट ल्याइएका विषादी युरिया मल प्रयोग गर्न लगाउँछन् । आफ्नै देशमा उत्पादन भएको अर्गानिक खेर जान्छ । तत्कालीन प्रधानमन्त्री बाबुराम भट्टराईको पालामा कम्पोस्ट मलमा राज्यले किसानलाई अनुदान दिने नीति लागू गरेको थियो । त्यसैबेला अर्गानिक उत्पादनलाई प्रवद्र्धन गर्ने उद्देश्यअनुरूप उद्योग स्थापना भएको हो । जिल्लाका किसानले कम्पनीबाट सीधै २२ रुपैयाँ मल खरिद गर्छन् । तर, पर्याप्त बिक्री नहँुदा ठूलो परिमाणको मल गोदाममा थन्किएको छ । अर्गानिक मलको प्रयोगले माटोको शक्ति बढ्ने, उत्पादन बढ्ने, तरकारीलगायतका खाद्यान्न विषादी नहुने कम्पनीको दाबी छ । रासाइनिक मल खरिदको नामका वार्षिक अर्बौं रुपैयाँँ विदेश जाने गरेको छ । अर्गानिकलाई बढावा दिन सके उक्त रकम बचत हुने सञ्चालक गिरी बताउँछन् । प्रधानमन्त्री कृषि विकास परियोजनाले अर्गानिक मल खरिदका लागि टेन्डर आह्वान गरेको थियो । उक्त कम्पनीको नाममा टेन्डर परे पनि खरिद गरेको छैन । कृषि मन्त्रालयले अर्गानिक भर्बी मल उत्पादन गर्दा मापदण्ड निर्धारण गरेको माटो व्यवस्थापन निर्देशनालय प्रमुख इन्द्र ओलीले बताए । अर्गानिक मल किसानका लागि निकै राम्रो हुन्छ, उनले भने, दिव्य कम्पनीले उत्पादन गरेको भर्बी मल मापदण्डअनुसार नभएकाले समस्या आएको हो । उनले अर्गानिक मल निकै प्रभावकारी हुने बताए । नेपालमा अर्गानिक मल उत्पादन गर्ने चितवनलगायत दाङ, सर्लाही, काठमाडौं र विराटनगरमा गरी ६ उद्योगहरू छन् ।"
नाडाद्वारा मोटरसाइकल हस्तान्तरण,"एनआईसीको शाखा विस्तारकाठमाडौं (कास) एनआईसी एसिया बैंकले झापाको झिलझिलेमा शाखा सञ्चालनमा ल्याएको छ । नेपाल राष्ट्र बैंकका डेपुटी गर्भनर शिवराज श्रेष्ठले उक्त शाखाको उद्घाटन गरेको बैंकले जनाएको छ । नेपालभरि बैंकका १५७ शाखा, १४६ एटीएम र ४ एक्स्टेन्सन काउन्टरबाट ग्राहकलाई सेवा प्रदान गर्दै आएको जारी विज्ञप्तिमा उल्लेख छ ।"
डन्डी उद्योगका कच्चा पदार्थ आयातमा अवरोध,"पर्सा भारतीय रेल्वेले नेपाल आउने छड डन्डी उद्योगका कच्चा पदार्थ आयातमा अप्रत्यक्ष अवरोध खडा गरेको छ । वीरगन्जस्थित सिर्सिया सुक्खा बन्दरगाहमा भारतबाट आयात हुने एमएस बिलेट, एचआर तथा सीआर क्वायल, वायर, रड, प्लेट, एंगल आदिको आयातका लागि भारतीय रेल्वेले र्याक कम दिन थालेको हो । डन्डीका कच्चा पदार्थ ल्याउन समस्या भएपछि पर्साबारा औद्योगिक करिडोरका छड डन्डी उद्योगलाई मार परेको छ । यस कारण करिडोरका जगदम्बा स्टिल, हामा आइरन, हिमाल स्टिलजस्ता उद्योगले विराटनरतर्फको भारतीय रेल्वे स्टेसनबाट यस्ता कच्चा पदार्थ आयात गर्न सुरु गरिसकेका छन् । उनीहरूले त्यहाँबाट करिडोरका उद्योगसम्म ट्रकमा लोड गरेर कच्चा पदार्थ ल्याउन थालेका हुन् । तीन सातायता ७ रेल्वे र्याकमा उनीहरूले कच्चा पदार्थ आयात गरिसकेको स्रोतले बताएको छ । भारतीय रेल्वेले डिसेम्बरको तेस्रो सातादेखि नेपाल आउने क्लिंकर लोड अनलोड पनि बन्द गरेको थियो । भारतीय रेल्वे एकतर्फी रूपमा करिडोरका सिमेन्ट उद्योगको क्लिंकर लोडअनलोड नगर्ने निर्णय गरी सिर्सिया सुक्खा बन्दरगाहमा क्लिंकर ल्याउने असफल प्रयाससँग जोडिएको छ । नेपाली पक्षको मन्जुरी नमिलेर सुक्खा बन्दरगाहमा क्लिंकर ल्याउने भारतीय रेल्वेको प्रयास असफल भएपछि उसले नेपाली पक्षलाई यस विषयमा गलाउन र मोलतोल गर्न फलाम उद्योगका कच्चा पदार्थको आयातमा कडाइ गरेको अनुमान गरिएको छ । हाल भारतीय रेल्वेले करिडोरका फलाम उद्योगका कच्चा पदार्थ बोकेर सुक्खा बन्दरगाह आउने रेल्वे र्याक उपलब्ध हुन नसकको भन्दै यहाँका फलाम उद्योगको यस्ता कच्चा पदार्थ ढुवानीको बुकिङ गर्न मानिरहेको छैन । बन्दरगाहमा सन् २००९ देखि फलाम उद्योगका कच्चा पदार्थ आयात हुन थालेकामा यस अवधिमा हालसम्म यस्तो खाले समस्या आएको थिएन । २ वर्षअघिको ६ महिना लामो बन्दहडतालमा पनि यो समस्या नआएकामा हाल भने अचानक समस्या सिर्जना गरिएको छ । डन्डी उद्योगका कच्चा पदार्थमा ६० प्रतिशत एमएस बिलेट, २५ देखि ३० प्रतिशत एचआर क्वायल र सीआर क्वायल र १० प्रतिशत वायर, रड, प्लेट, एंगल हुन्छ । करिडोरका एरोटेक, अशोक स्टिल, भगवती रोलिङ, भगवती स्टिल, हिमाल आइरन, हामा आइरनजस्ता कम्पनीले भारतबाट कच्चा पदार्थ ल्याउने गरेका छन् । त्यसैगरी हुलास स्टिल, जगदम्बा इन्टरप्राइजेज, जगदम्बा स्टिल, नारायणी रोलिङ, नेपाल सिलिन्डर, शालिमार स्टिल, श्रीकृष्ण स्टिल इन्डस्ट्रिज तथा भैरहवाका केही गरी झन्डै डेढ दर्जन उद्योगले पनि बन्दरगाहबाट आफ्ना कच्चा पदार्थ आयात गर्दै आएका छन् । सुक्खा बन्दरगाह सञ्चालक कम्पनी हिमालयन टर्मिनल्सको वार्षिक आम्दानीमै यी उद्योगका कच्चा पदार्थको आयातले करिब ४० प्रतिशतसम्म योगदान गरिरहेको छ । यहाँस्थित भन्सार कार्यालयको राजस्वमा पनि यिनै वस्तुले सर्वाधिक योगदान गर्दै आएका छन् । यी वस्तुको आयात घटे टर्मिनल्स आम्दानी र भन्सारको राजस्वमा पनि ठूलो गिरावट आउने सम्भावना छ । ठूलो परिमाणमा छड डन्डी उत्पादन गर्ने जगदम्बा स्टिलजस्तो उद्योगले लामो समय रेल्वे र्याकको अभावले उत्पादन घटाउन वा रोक्न नसक्ने भएकाले उनीहरूलाई नाका परिवर्तन गरी कच्चा पदार्थ ल्याउनु बाध्यता परेको छ । हिमालयन टर्मिनल्सका वित्त प्रमुख एवम् सूचना अधिकारी अनिमेश कुमार पनि भारतीय रेल्वेको र्याक नपाउँदा करिडोरका केही फलाम उद्योगले विराटनगरको सीमावर्ती भारतीय सहर जोगबनीबाट आफ्ना कच्चा पदार्थ ल्याउन सुरु गरिसकेको जानकारी दिए । फलाम ढुवानी गर्न भारतीय रेल्वेले हाल सुक्खा बन्दरगाहलाई साविकभन्दा कम रेल्वे र्याक दिइरहेको उनले बताए । ठ्याक्कै बन्द त गरेको छैन तर साविकभन्दा कम र्याक दिइरहेको छ, पुसमा जम्मा २० वटा र्याक आयो, यो साविकभन्दा झन्डै आधाले कम हो, हामीले सोध्दा सुक्खा बन्दरगाहलाई दिने र्याकमा समस्या छ मात्र भन्छन्, भारतीय रेल्वेले अहिले नेपालमा निर्माणको सिजन छ, उद्योगहरूले बढीभन्दा बढी डन्डी उत्पादन गर्ने बेला हो यो, उनले भने, यस्तो अवस्थामा उद्योग चलाउनै समस्या भएपछि उद्योगहरूले वैकल्पिक नाकातर्फ जानु उनीहरूको बाध्यता हुन्छ । भारतको बंगाल तथा उडिसाबाट यस्तो कच्चा पदार्थ आयात गरिन्छ । जगदम्बा स्टिलका डाइरेक्टर अनुराग शर्माले भारतीय रेल्वेले नयाँ नियम बनाउँदै नेपालतर्फको रेल्वे र्याक दिन कन्जुस्याइँ गरिरहेको आरोप लगाए । नियमित र सहज कच्चा पदार्थ ल्याउन नसक्दा आफ्नो मात्र नभई करिडोरका अधिकांश छड डन्डी उद्योग सञ्चालनमा ठूलो समस्या आइपरेको उनले बताए । उद्योग बन्द हुने अवस्था आइसक्यो, जोगबनीबाट कच्चा पदार्थ ढुवानी गरी ल्याउन प्रतिकिलो २ रुपैयाँ महगो पर्दै छ, शर्माले भने, हामी दोहोरो मारमा परेका छौं, यो समस्या समाधान गर्न नेपाल सरकारले अविलम्ब राजधानीस्थित भारतीय दूतावास र भारतीय रेल्वेसँग वार्ता गर्नुपर्छ ।"
जनप्रतिनिधि नै डोजर व्यवसायी,"ओखलढुंगा मानेभन्ज्याङ गाउँपालिकाको पहिलो सभाले सात करोड रुपैयाँभन्दा बढी बजेट सडक निर्माणमा विनियोजन गर्यो । गाउँपालिकाको प्राय: सबै वडामा हाल बाटो खन्ने काम तीव्र रूपमा चलिरहेको छ । ती बाटो खन्ने काममा प्रयोग भएका अधिकांश डोजर (एस्काभेटर) व्यवसायमा जनप्रतिनिधिकै प्रत्यक्ष, अप्रत्यक्ष रूपमा संलग्नता छ । त्यसैगरी चम्पादेवी गाउँपालिकाका केही जनप्रतिनिधि आफैं दिनरात सडक खन्ने काममा डोजरसँगै खटिएका छन् । बाहिरबाट सर्वसाधारणले हेर्दा उनीहरू गाउँको विकासमा दिनरात खटेको देखिन्छ । तर, उनीहरू भने विकासको नाममा नाफाको व्यापार गरिरहेका छन् । लिखु गाउँपालिकामा दर्जनभन्दा बढीको संयुक्त लगानीमा डोजर सञ्चालनमा छन् । त्यसमा गाउँपालिका प्रमुखदेखि वडा अध्यक्षसम्मको सेयर रहेको बताइन्छ । यी तीन स्थानीय तहमा जस्तै जिल्लाभित्रको आठै स्थानीय तहमा निर्वाचित गाउँपालिका प्रमुखदेखि वडा सदस्यसम्मको प्रत्यक्षअप्रत्यक्ष संलग्नता डोजर व्यवसायमा दिनदिनै बढिरहेको छ । यसको प्रमुख कारण भनेको योजना छुटयाउनेदेखि फरफारक गर्नेसम्म जनप्रतिनिधिकै हात रहने भएकाले हो । उपभोक्ता समिति गठनमा पनि आफ्नो पार्टी र आफू निकट व्यक्तिहरू छान्ने प्रतिस्पर्धा हुने गरेको छ । मैले त सुरुमै गाउँपालिकाले डोजर किनौं भनेर सभामै प्रस्ताव राखेको थिएँ, मानेभन्ज्याङ गाउँपालिका प्रमुख मोतीराज राईले भने, यदि त्यसो गरेको भए सबै वडामा गाउँपालिकाकै डोजरले सडक खन्नलाई सजिलो हुने थियो । कसैको भाडमा चलाउनु पनि पर्दैनथ्यो । हाल उपभोक्ता समितिले आआफ्नै सम्पर्कमा डोजर ल्याएर बाटो खनिरहेको उनले बताए । प्रत्येक स्थानीय तहले कम्तीमा १ करोड रुपैयाँभन्दा माथि यसै आर्थिक वर्षमा बाटो खन्ने गरी बजेट छुटयाएका छन् । सर्वसाधारणको पहिलो माग सडक नै छ । त्यही अवसरको सदुपयोग गर्दै डोजर कम्पनीसँग भाडामा सम्झौता गरी जनप्रतिनिधिले डोजर व्यवसाय गरिरहेका छन् । जिल्लाभित्र सञ्चालन हुने डोजरको पारिश्रमिकमा एकरूपता छैन । प्रतिघण्टा दुई हजारदेखि चार हजारसम्म लिने गरेका छन् । उपभोक्ता समितिसँग डोजरवालाको मिलेमतो भएमा त्योभन्दा बढीमा पनि चलाउने गरिएको छ ।कतिपय जनप्रतिनिधिले आफ्नै नाममा नभएर आफ्ना एकाघरका नातेदारको नाममा समेत डोजर भाडामा ल्याएर सञ्चालन गरिरहेका छन् । स्थानीय तह गठनअघि जिल्लामा औंलामा गन्न सकिने संख्यामा डोजर थिए । अब कम्तीमा पनि १५ देखि २५ वटा रहेको अनुमान छ । सुरुसुरुमा केही ठेकेदार र नेताहरू यो व्यवसायमा संलग्न थिए । हाल आएर जननिर्वाचित प्रतिनिधिले धमाधम हात हालेका हुन् । केही प्रतिनिधिहरू निर्वाचित हुनुअघिदेखि नै यही व्यवसायमा संलग्न थिए । यो व्यवसाय कि त गुन्डाले कि त नेताले गर्न सक्ने हो, जिल्लाकै एक वित्तीय संस्थाका कर्मचारीले भने, पहिले ठेकेदार बढी यो व्यवसायमा देखिन्थे भने हाल नेताको पहुँच बढ्दै गएको छ । निर्वाचित प्रतिनिधिहरू भने आफूहरू व्यवसायका रूपमा यसमा संलग्न नभएको दाबी गर्छन् ।"
पर्यटकको बसाइ लम्ब्याउने योजना,"लुम्बिनी (रूपन्देही) बुद्ध जन्मस्थल लुम्बिनी आउने पर्यटकको बसाइ अवधि बढाउन व्यवसायीले टुर (घुमघाम) योजना बनाएका छन् । यसका लागि लुम्बिनी भिलेज टुर, बुद्ध सर्किट टुर र विराह नृत्य योजना मुख्य हुन् । व्यवसायीले सन् २०१८ मा धेरै पर्यटक ल्याउने भन्दा पनि आएकालाई धेरै दिन बसाल्ने योजना बनाएका हुन् । यी योजनाले भारतीय बाटोबाट लुम्बिनी आउने र पर्यटकहरू उसै दिन फर्किने समस्या हट्ने व्यवसायीको अपेक्षा छ ।लुम्बिनीमा बास बस्ने पर्यटकलाई मनोरञ्जन र बुद्ध ज्ञान दिन विराह नृत्य देखाइनेछ । विराहमा मायादेवीलाई प्रसव पीडा सुरु भएदेखि सिद्धार्थ जन्मेर कपिलवस्तु फर्किंदासम्मको झलक देखाइन्छ । त्यसमा स्थानीय भाषा भोजपुरीमा स्थानीयकै संयोजन र प्रस्तुति रहनेछ । तालिम प्राप्त युवाले प्रस्तुति देखाउनेछन् । यो योजनाले स्थानीय उत्साहित छन्, लुम्बिनी सांस्कृतिक नगरपालिकाका मेयर मनमोहन चौधरीले भने, पर्यटकहरू पनि उत्साहित नै हुनेछन् भन्ने लागेको छ । आसपासका नागरिकको जीवनस्तर देखाउन बाहय पर्यटकलाई आसपासका गाउँमा घुमाउने योजना व्यवसायीको छ । धार्मिक उत्प्रेरणाले लुम्बिनी आउने धेरै पर्यटकले स्थानीयबारे बुझ्न चाहेकाले यस्तो योजना ल्याएको उनीहरूले बताए । वुद्ध जन्मस्थल आसपासमा १३ वटा गाउँ छन् । सिद्धार्थ होटल एसोसिएसन (सान) का महासचिव लीलामणि शर्माले भने, पर्यटकलाई साइकिलिङ गर्दै ती गाउँ घुमाउने, परम्परागत घर र परम्परा देखाउने, तालतलैया र सारसलगायत चराहरू अवलोकन गराउने काम सुरु गरिसकेका छौं । लुम्बिनीमा मधेसी, चौधरी, दलित, मुस्लिम समुदाय छन् । धर्मका हिसाबले हिन्दु र मुस्लिम बढी छन् । यद्यपि बुद्ध र लुम्बिनीप्रति धेरै संवेदनशील छन् । उनीहरूको रहनसहन र धार्मिक सहिष्णुतालाई देखाउन र पर्यटकको बसाइ अवधि बढाउन नगरपालिका पनि उत्साही भएको मेयर चौधरीले बताए । लुम्बिनी आएका पर्यटकको बसाइ अवधि बढाउन पर्यटन व्यवसायीले सिजनको सुरुवातसँगै लुम्बिनी आएका पर्यटकलाई बुद्धले २९ वर्ष बिताएको कपिलवस्तुको तिलौराकोट, कुदान, बुद्धमावली रूपन्देहीको देवदह र अस्तिधातु रहेको नवलपरासीको रामग्राम घुमाउन थालेका छन् । सानका उपाध्यक्ष मिथुन श्रेष्ठले भने, पहिलो दिन लुम्बिनी र आसपासको क्षेत्र, दोस्रो दिन तिलौराकोटलगायत कपिलवस्तुका क्षेत्र र तेस्रो दिन देवदह, रामग्रामका क्षेत्र गरी ३ दिनको टुर प्याकेज बनाएका छौं । यो प्याकेजले आन्तरिक र बाहय दुवै पर्यटक प्रभावित भएको उनले बताए । भारतीय व्यवसायीले जस्तै लुम्बिनी आएका पर्यटकलाई आफ्नै साधनमा बुद्ध परिनिर्माण भएको कुशीनगर र पहिलो ज्ञान बाँडेको सराबस्तीमा लैजाने र ल्याउने योजना पनि व्यवसायीले अघि सारेका छन् । यसका लागि लुम्बिनी विकास कोष र पर्यटन बोर्डसँग समन्वय गर्न छलफल अघि बढाएका छन् । यसमा लुम्बिनी विकास कोष सकारात्मक देखिएको छ । पर्यटन बोर्डले केही तयारी गर्नुपर्ने अनौपचारिक जवाफ दिएको छ । यसअघि व्यवसायीको पहलमा मात्रै ती ठाउँमा लैजाने ल्याउने तयारी गरेका थियौं । निजी क्षेत्रबाट मात्रै अर्को मुलुकमा पर्यटक लैजान र ल्याउन समस्या हुँदो रैछ । सिद्धार्थ होटल एसोसिएसनका महासचिव शर्माले भने, यसैले सरकारी निकायसँग सहकार्य थालेका हौं । पर्यटन व्यवसायी रामप्रसाद अधिकारीले भने, लुम्बिनी र आसपासमा भुल्ने र पैसा खर्च गर्ने ठाउँ बढेसँग पर्यटक यतै रोकिनेछन् भन्ने हाम्रो अपेक्षा छ । लुम्बिनी विकास कोषका अनुसार सन ्२०१७ मा मात्रै १ लाख ५५ हजार तेस्रो मुलुकका पर्यटकसहित १५ लाख ५२ हजार पर्यटकले बुद्ध जन्मस्थल लुम्बिनी भ्रमण गरेका थिए । उनीहरूमध्ये ९० प्रतिशत पर्यटक एकैछिन मात्रै लुम्बिनी घुमेर उसैदिन फर्केका थिए ।"
दोस्रो दिदीबहिनी कप भलिबल हुने,"काठमाडौं (कास) पर्वत सदरमुकाम कुश्मामा दोस्रो दिदीबहिनी कप राष्ट्रिय महिला भलिबल फागुन २२ देखि २४ सम्म हुने भएको छ । आयोजक रेडियो दिदीबहिनीको आठौं वार्षिकोत्सवको अवसरमा प्रतियोगिता गर्न लागिएको रेडियोकी अध्यक्ष कल्पना चापागाईंले बिहीबार जानकारी गराइन् ।प्रतियोगितामा ६ टोलीको सहभागिता रहनेछ । त्यसलाई दुई समूहमा विभाजन गरेर लिगकम नकआउटमा खेलाइने छ । तीन विभागीय टोलीसहित डिफेन्डिङ च्याम्पियन काठमाडौंको न्यु डायमण्ड एकेडेमी, पश्चिमाञ्चल क्षेत्रीय भलिबल टिम र आयोजक टोलीले प्रतिस्पर्धा गर्नेछन् । नेपाल भलिबल संघका अध्यक्ष मनोरञ्जन रमण शर्माले महिलाकै हितमा आयोजित प्रतियोगितालाई संघले सक्दो साथ दिने प्रतिबद्धता जनाए ।विजेताले १ लाख, उपविजेताले ६० हजार र तेस्रो हुनेले ४० हजार रुपैयाँ पुरस्कार जित्ने छन् । सर्वोत्कृष्ट खेलाडी तथा विधागत उत्कृष्ट खेलाडीलाई पनि नगद पुरस्कार दिइने छ । प्रतियोगिताको अनुमानित बजेट १५ लाख रुपैयाँ छ ।"
राष्ट्रिय सफ्ट टेनिस सुरु,"विराटनगर (कास) सफ्ट टेनिसको १० औं राष्ट्रिय प्रतियोगिता बिहीवार विराटनगरमा सुरु भएको छ । बैजनाथपुर रंगशाला र विराटनगर जुट मिलको कोर्टमा जारी प्रतियोगिताअन्तर्गत बिहीबार महिला एकलतर्फ पहिलो चरणका खेल भए । वैजनाथपुरमा डिफेन्डिङ च्याम्पियन मेघा श्रेष्ठले सुदूरपश्चिमकी भावना पनेरुलाई ४० को सोझो सेटमा हराइन् । पूर्वाञ्चलकी श्रीया योञ्जनले मध्यपश्चिमकी विनिता जिसी र मध्यपश्चिमकी प्रीति बरालले मध्यमाञ्चलकी आयुष्मा रञ्जितलाई समान ४० ले हराए । जुट मिलमा मध्यमाञ्चलकी चन्द्रमाया राईले सुदूरकी आश्मी धामीलाई ४०, मध्यपश्चिमकी रितिका चौधरीले पूर्वाञ्चलकी अभिलाषा लामिछानेलाई ४२, मध्यमाञ्चलकी सुनीरा थापाले मध्यपश्चिमकी सुमित्रा खनाललाई ४१ र पूर्वाञ्चलकी जर्जिया चौधरीले सुदूरपश्चिमकी पूजा श्रेष्ठलाई ४० को सेटमा हराए ।प्रतियोगितामा पाँच क्षेत्रीय टोलीसहित दुई विभागीय टोली नेपाल पुलिस र एपीएफ क्लबको सहभागिता छ । तीनदिने प्रतियोगितामा पुरुष एकल, महिला एकल, पुरुष तथा महिला डबल्स, मिक्स डबल्स र पुरुष तथा महिला टिम इभेन्टका खेल समावेश गरिएको छ ।"
ओलम्पियन निशालाई स्वर्ण,"आर्मी र सुुदूरपश्चिम भिड्नेहेटौंडा (कास) राखेप च्याम्पियनसिपअन्तर्गत राष्ट्रिय हकी प्रतियोगिताको पुरुषतर्फ फाइनलमा त्रिभुवन आर्मी र सुदूरपश्चिमाञ्चल भिड्ने भएका छन् । कृषि तथा वन विज्ञान विश्वविद्यालयको मैदानमा बिहीबार सेमिफाइनलमा आर्मीले पश्चिमाञ्चललाई ५० गोलले हरायो । आर्मीका प्रदीप राजवंशीले २, दीपेन्द्र ऐर, शेरबहादुर रोकाय र काशीराज राईले ११ गोल गरे । अर्को सेमिफाइनलमा सुदूरपश्चिमाञ्चलले पूर्वाञ्चललाई ३२ ले हराएर उपाधि यात्रा पक्का गरेको हो । सुदूरको तर्फबाट धिरेन्द्र चन्द, दीपकराज जोशी र केशवराज जोशीले ११ गोल गरे । पूर्वाञ्चलका सुशील सोरेन र मनोज चौधरीले ११ गोल गरेका थिए । प्रतियोगिता संयोजक राजेन्द्र पाठकका अनुसार महिलातर्फ साबिक उपविजेता आर्मी र पश्चिमाञ्चल विजयी भएका छन् । आर्मीले मध्यमाञ्चललाई १० ले हरायो । आर्मीबाट सीतामाया बलले गोल गरिन् । पश्चिमाञ्चलले पूर्वाञ्चलमाथि १० को विजय पायो । पश्चिमाञ्चलकी सुनीता गुरुङले गोल गरिन् । अपराजित आर्मी ९ अंकसहित शीर्षस्थानमा छ । पश्चिमाञ्चल (७) दोस्रो र मध्यमाञ्चल (४) तेस्रोमा छन् । राउन्ड रोबिनमा भइरहेको महिलातर्फ फाइनल पुग्ने टोलीको शुक्रबार टुंगो लाग्नेछ ।"
बार्सालाई मेसीको पेनाल्टी महँगो,म्याड्रिड (एएफपी) लियोनल मेसीले पेनाल्टीमा गोल गर्न नसक्दा स्पेनिस कोपा डेल रे अन्तर्गत बुधबार क्वाटरफाइनलको पहिलो लेगमा बार्सिलोना स्पान्योलसँग १० ले पराजित भएको छ । स्पान्योलको घरेलु मैदानमा बार्सिलोनाले ६२ औं मिनेटमा पेनाल्टी पाए पनि मेसीले गोल गर्न सकेनन् । घरेलु टोलीलाई ८८ औं मिनेटमा ओस्कार मेलेन्डोले गोल गर्दै जित दिलाए । बार्सिलोनाको अगस्टयता यो पहिलो हार हो ।बुधबारै सेभियाले एट्लेटिको म्याड्रिडको मैदानमा २१ को जित दर्ता गरायो । डिएगो कोस्टाले ७३ औं मिनेटमा घरेलु टोलीलाई अगाडि बढाए पनि सेभियाले ८ मिनेट अन्तरमा दुई गोल गर्यो । जेसस नाभासले ८० औं मिनेटमा बराबरी गोल फर्काउँदा हाकिन कोरियाले विजयी गोल गरे । भ्यालेन्सियाले पनि अलाभेसलाई २१ ले पराजित गर्यो । दोस्रो लेग अर्को साता हुनेछ ।टाइब्रेकरमा चेल्सीको भाग्य लन्डन इंग्लिस एफए कपअन्तर्गत बुधबार नर्विचलाई टाइब्रेकरमा ५३ ले पराजित गर्दै चेल्सी अर्को चरण पुगेको छ । निर्धारित समयमा ११ गोल भएपछि खेल टाइब्रेकरमा धकेलिएको थियो । ५५ औं मिनेटमा चेल्सीले मिसी बासुआईको गोलमा अग्रता लिए पनि इन्ज्युरी समयको चौथो मिनेटमा जमाल लेविसले पाहुना टोलीको लागि बराबरी गोल फर्काए ।त्यसअघि थप ३० मिनेटको अन्त्यतिर चेल्सीले अल्भारो मोराटा र पेड्रोलाई दोहोरो पहेंलो कार्डका कारण गुमायो । नौ खेलाडीमा समेटिए पनि टाइब्रेकरमा चेल्सीका सबै खेलाडीले गोल गरे । नेल्सन ओलिभिएराले नर्विचको पहिलो प्रहार चुकाउँदा चेल्सी विजयी रह्यो । अन्य खेलमा स्वान्सीले वोल्भसलाई २१ तथा विगनले बर्नमाउथलाई ३० ले हराए ।
डबल लिग भलिबल सुरु,बंगलादेशलाई उपाधिलेखनाथ (कास) १२ औं दक्षिण एसियाली सेभेनएसाइड फुटबल च्याम्पियनसिपको फाइनलमा नेपाली टोली टाइब्रेकरमा बंगलादेशसँग ३२ ले पराजित भएको छ । लेकसाइडस्थित बाराहीघाट मैदानमा बिहीबार निर्धारित ५० मिनेटमा दुवैबाट ११ गोल भयो । थप १० मिनेट नतिजा ननिस्केपछि खेल टाइब्रेकरमा पुग्यो । नेपालबाट हरि गुरुङ र विनोद गुरुङले मात्रै गोल गर्न सके भने कप्तान रवि मगर गोल असफल भए । विजेताले २ हजार र उपविजेताले १ हजार अमेरिकी डलर पुरस्कार पाए ।
डकुमेन्ट्रीसर्ट मुभी किन बनाइन्छ ?,डकुमेन्ट्री वा सर्ट फिल्म बनाउनेको संख्या बढ्दो छ । राजधानीमा आयोजना हुने फिल्म फेस्टिभलहरुमा उनीहरुको काम देख्न पाइन्छ । नयाँको आगमनले फिल्मको स्तरोन्नति भइरहेको छ । यस विधाले दर्शकको साथ पनि राम्रैसँग पाउन थालेको छ । एउटै डकुमेन्ट्री बनाएर निर्देशकहरु देशविदेशका फिल्म फेस्टिभलमा पुग्न थालेका छन् । अहिलेका केही उम्दा डकुमेन्ट्रीसर्ट मुभी निर्माता :
वन्यजन्तु र चरा पछ्याउँदै,बैतडीको तल्लो स्वराड क्षेत्रमा चितुवाले सताउन थालेको धेरै वर्ष भइसक्यो । तीन वर्षयता त्यस क्षेत्रमा चितुवाको आक्रमणबाट दुई दर्जन बढी मानिसले ज्यान गुमाइसके । त्यसरी किन चितुवा मान्छेमाथि जाइलागे भनेर सरकारले ध्यान दिएको छैन ।
बिग बोस शिल्पा,"सय दिनभन्दा बढी बिग बोसको घरमा बसेर सिजन ११ को टाइटल जित्न सफल भएपछि शिल्पा सिन्देको चर्चा बाक्लिएको छ । उनीे हिना खान र विकास गुप्तालाई फाइनल राउन्डमा उछिनेर भारु ४४ लाख पुरस्कारसहित बिग बोस बनेकी हुन् ।हिन्दी सिरियल पारखीका लागि शिल्पा नयाँ होइनन् । १८ वर्षअघि नै भाभी सिरियलमा नेगेटिभ रोल निर्वाह गरेर अभिनय दुनियाँमा छिरेकी यिनी पछिल्लो समय भने भाबी जी घर पर हैं सिरियलबाट काफी चर्चामा आइन् । उक्त सिरियलमा उनलाई अंग्रेजी उच्चारणको शैली, कमिक टाइमिङ र सही पकडे हैं थेगोले रातारात हिट बनाइदियो । तर दुर्भाग्य, चर्चाको शिखरमा रहेका बेला उनले सिरियल छोडिन् । निर्माता सञ्जय कोहलीद्वारा यौन उत्पीडनको सिकार हुनुपरेको आरोप लगाएपछि कोहलीकी पत्नीले समेत शिल्पालाई करिअर नै ध्वस्त पारिदिने धम्की दिएको बताइन्छ ।त्यसपछि उनी केही समय कामविहीन रहिन् । बीचमा पटेल की पञ्जाबी सादी फिल्ममा आइटम डान्स गरेकी शिल्पालाई त्यसमा पनि वजनका कारण अनेकन ट्रोलको सिकार हुनुपरेको थियो । म धेरै खराब यात्राका बाबजुद ठूलो आशा लिएर बिग बोसको घर छिरेकी थिएँ । यो यात्रा एकदमै सुखद रह्यो । अब जिन्दगी खुसीले भरिनेमा आशावादी छु, उनले बिग बोसको टाइटल जितेपछि राहतको सास फेर्दै भनेकी छन् । उनी बिग बोसमा छवि सुधार्नकै लागि सहभागी भएको बताउँछिन् ।कतिपयलाई लाग्दोरहेछ कि मैले खुबै नखरा देखाउँछु । घमण्डी छु । तर मप्रतिको यो धारणालाई गलत सावित गर्न बिग बोस नै गतिलो माध्यम हो भन्ने लाग्यो । किनकि सयभन्दा बढी क्यामेराअघि १ सय ५ दिनसम्म मैले नाटक गर्न सक्ने कुरा थिएन । ४० वर्षीया शिल्पाले भनेकी छन् । बिग बोसकी खासै फ्यान नरहेकी शिल्पाले आफूलाई सत्य सावित गराउन भने यही शोको सहारा लिइन् । सत्यको बाटो केही लामो अवश्य हुन्छ । तर तपाईं गन्तव्यमा अवश्य पुग्नुहुन्छ । बिग बोसको ट्रफी पनि मेरो त्यही गन्तव्य हो, उनले भनेकी छन् ।त्यसो त शिल्पाले बिग बोसको घरमा छिरेर आफूलाई प्रमाणित मात्र गरिनन्, धेरै कुरा सिकिन् पनि । भन्छिन्, अरूलाई बुझ्नु छ भने धैर्य लिनुपर्ने रहेछ । धैर्य राख्दै आफ्नो मनोबल उच्च र दरिलो राख्नुपर्छ । केही पनि कुरा दिमागमा खेलाएर बस्नु हुँदैन । जतिसक्दो छिटो त्यसलाई छोड्यो, उति छिटो आफूलाई खुसी राख्न सकिन्छ । त्यसो त बिग बोसको घरमा पनि शिल्पालाई अन्य सहभागीले खासै साथ दिँदैनथे । तर उनले दर्शकमाझ भने सधैं सत्यको वकालत गर्ने, नखरा नपार्ने र हिम्मतवाली सदस्यको छवि बनाइन् । त्यसैले पनि ट्वीटरदेखि विभिन्न सामाजिक सञ्जालमा पनि शिल्पालाई टाइटल विजेताको एकमात्र हकदार मान्नेको बहुमत थियो ।टीभी सिरियलबाट पहिल्यै नमीठो अनुभव सँगालेकी शिल्पाले बिग बोस टाइटल जितेपछि भने सानो पर्दामा फर्केर नजाने टिप्पणी गरेकी छन् । त्यसो त केही क्षेत्रीय फिल्मको काममा समेत हात हालिसकेकी शिल्पाले आगामी दिनमा फिल्ममा काम गर्ने इच्छा राखेकी छन् । आखिर पोर्न स्टार सनी लियोनी पनि बिग बोसमै सहभागी हुँदै बलिउडमा नायिकाका रूपमा छिरेकी थिइन् । शिल्पाका लागि ढोका नखुल्ला भन्न सकिन्न । एजेन्सीहरूबाट"
युट्युबमा प्रोइभेसी मोड,"युट्युुबले मोबाइल प्रयोगकर्तालाई लक्षित गरी नयाँ अपडेट ल्याउने भएको छ । नयाँ अपडेटमा मोबाइल र डेस्कटप दुवै भर्सनका प्रयोगकर्ताका लागि पनि नयाँ परिवर्तन हुनेछ ।युट्युब स्रोतलाई उद्धृत गर्दै बाहिरिएको समाचारअनुसार मोबाइल एन्ड्रोइड प्रयोगकर्ताले पनि अब स्मार्टफोनमै डार्क थिमको सुविधा पाउनेछन् । यसअघि यो सुविधा डेस्कटपमा मात्र थियो । साथै, प्रयोगकर्ताले इन्कनिटो मोड मा युट्युब प्रयोग गर्न सक्नेछन्, जसको हिस्ट्री सेभ हुने छैन । यो मोबाइल र डेस्कटप दुवै प्रयोगकर्ताले पाउनेछन् ।मोबाइलमा भिडियो हेर्ने प्रयोगकर्ताको सुविधाका लागि विज्ञापन हटाउन स्वाइप अप्सन थपिन लागिएको छ, जसले भिडियोको बीचमा आउने विज्ञापन हटाउन स्वाइप गर्नुपर्नेछ । यसले मोबाइल प्रयोगकर्तालाई सजिलो हुनेछ ।"
इन्स्टाग्राम स्टोरिज ह्वाट्सएपमा,इन्स्टाग्राममा प्रयोगकर्ताले पोस्ट गरेको स्टोरिज (फोटो तथा भिडियो) सोझै ह्वाट्सएपमा पनि राख्न मिल्ने फिचरको इन्स्टाग्रामले परीक्षण गरिरहेको छ । पोर्चुगलका सीमित प्रयोगकर्तामाझ यो फिचर परीक्षण गरिएको हो । इन्स्टाग्रामले बताएअनुसार यसअघि इन्स्टाग्रामको स्टोरिज फेसबुकमा सोझै राख्न मिलेजस्तै अब यो सुविधा ह्वाट्सएपमा पनि हुनेछ । राखेको फोटो तथा भिडियो २४ घण्टामा स्वत: डिलिट हुने भएकाले प्रयोगकर्ताले यस्तो फिचर प्रयोग गर्न रुचाइरहेका छन् ।इन्स्टाग्राम र ह्वाट्सएप दुवै फेसबुकको स्वामित्वमा छ । स्टोरिज फिचरका कारण इन्स्टाग्रामको सक्रिय प्रयोगकर्ता पछिल्लो समय बढेको छ भने यस्तै फिचरले आफ्ना फेसबुकका अन्य एपमा पनि प्रयोगकर्ता सक्रिय राख्न मद्दत पुग्नेछ ।
विकासमैत्री प्रदेश,"कृषि विकासराष्ट्रियस्तरमा औसत रूपमा रहेको कृषियोग्य भूमिभन्दा बढी कृषियोग्य भूमि यहाँ पाइन्छ । झापा, मोरङ र सुनसरी राष्ट्रियस्तरमै अन्नको भण्डार हुन् । यो तथ्यलाई आत्मसात् गरी खाद्यान्नका लागि बहुबालीको नीतिलाई इमानदारीसाथ कार्यान्वयनमा लगियो भने यो प्रदेश खाद्यान्नमा आत्मनिर्भर बन्न सक्ने प्रशस्त आधार छन् । यसका लागि कृषियोग्य भूमिमा भइरहेको आवासीय प्लटिङ, तत्कालै बन्द गरिनुपर्छ । व्यावसायिक कृषिको सिद्धान्तलाई अनिवार्य रूपमा अपनाउन कृषकहरूलाई प्रेरित गरिनुपर्छ । प्रदेश १ मा कृषि विकासको सम्भावनालाई निम्न रूपमा प्रस्तुत गर्न सकिन्छ १ खाद्यान्न २ नगदे बाली ३ फलफूल ४ मत्स्य उत्पादन ५ दूध उत्पादन ६ बाख्रा पालन ७ कुखुरा पालन ८ मौरी पालन आदि । जलविद्युत् विकाससप्तकोसी नदीको सम्भाव्यता अध्ययनका आधारमा अरुण तेस्रो परियोजनालाई साकार पार्न सकियो भने यो प्रदेश विद्युत् निर्यातक हुन सक्छ । जलविद्युत्को सम्भावना तथा तिनको कस्ट बेनिफिट एनालाइसिस का आधारमा यो प्रदेश ऊर्जा क्षेत्रमा पनि अग्रणी हुने सम्भावना छ । यसबाट औद्योगिक विकासको आधार पनि सशक्त हुन जाने प्रस्ट सम्भावना छ ।औद्योगिक विकासऔद्योगिक विकासलाई आर्थिक वृद्धिको इन्जिनका रूपमा प्रस्तुत गरिन्छ । नेपालमा औद्योगिक विकास संस्कृतिको उद्गम थलो नै १ नम्बर प्रदेश हो । विसं १९९३ मा नेपालको पहिलो ठूलो उद्योग विराटनगर जुट मिलको स्थापना विराटनगरमै भएको हो । औद्योगिक विकासका क्रममा श्रमप्रधान प्रविधिलाई विशेष प्राथमिकतासाथ अघि बढाउनुपर्छ । यसले गर्दा यो प्रदेश आर्जन एवं रोजगारी निर्माणमा राष्ट्रको नमुना बन्न सक्छ । विशेष रूपमा ध्यान दिइनुपर्ने उद्योगहरू निम्नअनुसार हुन् १) कृषिजन्य उद्योग जुट, चिनी, चुरोट, चिया, जुसलगायत २) जलविद्युत् उद्योग३) खनिज पदार्थमा आधारित उद्योग सिमेन्ट, कृषि चुन र रासायनिक मललगायत ४) जडीबुटी प्रशोधन उद्योगलगायत केही औषधि उद्योग५) पर्यटन उद्योग कोसीटप्पु, नमस्ते झरनालगायत रमणीय स्थलहरूको विकासमा ध्यान केन्द्रित गर्दा बाह्य पर्यटकसमेत प्रोत्साहित हुन सक्नेछन् । विश्वको आकर्षण सगरमाथा यसै प्रदेशमा पर्ने भएकाले यो अग्रणी एवं नेतृत्वदायी भूमिकामा रहने प्रस्ट सम्भावना देखिन्छ ।मानव संसाधन विकासनेपालमा प्राकृतिक रूपले प्रदत्त प्रचुर जल सम्पदा, खनिज पदार्थहरू, जडीबटीलगायत अन्य वनजन्य पदार्थहरूको समुचित उपयोगका लागि अनुसन्धान एवं विकासको ठूलो खाँचो छ । मानव संसाधनको उपयुक्त विकासबिना यो सम्भव छैन । तसर्थ गुणात्मक तथा परिमाणात्मक एवं गुणात्मक जनशक्तिको सार्थक विकासलाई प्राथमिकतासाथ अगाडि बढाउन सकिन्छ । मानव विकास सूचकांकमा यो प्रदेश ३ नम्बरपछि दोस्रो स्थानमा छ । उचित व्यवस्थापन र सार्थक राजनीतिविकासका विभिन्न आयामलाई एकीकृत रूपमा कार्यान्वयनका लागि सक्षम व्यवस्थापक चाहिन्छ । प्रदेश १ व्यवस्थापकहरू उत्पादन गर्न सक्ने गन्तव्य बन्न सक्ने प्रस्ट सम्भावना छ । अहिलेसम्म सातवटा नेपालका प्रधानमन्त्री प्रदेश १ ले नै आपूर्ति गरेको छ । आगामी प्रधानमन्त्री पनि यसै प्रदेशबाट बन्ने लगभग निश्चित छ । राजनीतिक चेतनाको विकासमा पनि यो प्रदेश अग्रणी रूपमा छ । अत: सम्भावना र चुनौती यी विभिन्न आयामहरूलाई इमानदारीतासाथ चलाउन सक्षम यस प्रदेशका राजनीतिज्ञ, नागरिक समाज, उद्योगी व्यवसायी, बुद्धिजीवीलगायत यो माटोसँग माया हुने सम्पूर्ण व्यक्तिहरू हामीले आआफ्ना ठाउँबाट उचित योगदान दिन सक्यौं भने साँच्चिकै एक नम्बर बन्न सक्ने प्रबल सम्भावना छ । सम्भावनालाई कुन हदसम्म वास्तविकतामा रूपान्तरण गर्न सक्छौं, यो हाम्रो कौशल र इमानदारीमा निर्भर गर्छ । आउँदो पुस्ताले हामीलाई दिगो विकासको अभियानलाई अगाडि बढाउन हाम्रा अग्रजहरूले सकेनन् भन्ने दोषारोपणबाट बाँच्न र प्रदेशको भलो तथा सार्थक सामाजिक, आर्थिक विकासमा आफूलाई समाहित गर्न प्रत्येक सच्चा प्रदेशवासीका लागि यो अविस्मरणीय अवसर हो ।(स्नातकोत्तर क्याम्पस विराटनगरमा कार्यरत झा अर्थशास्त्रका प्राध्यापक हुन्)"
प्रदेश १ लाई समृद्ध बनाउन के गर्नुपर्ला ?,"सञ्जीव शर्मा व्यवसायीप्रदेश १ लाई समृद्ध बनाउन औद्योगिक क्रान्ति आवश्यक छ । यहाँ आवश्यक नितिका साथै औद्योगिक कोरिडरको स्थापना गरी उद्योगी ब्यबसायीलाई लगानीका लागि प्रोत्साहित गरिनु पर्छ । यहाँ भएका उद्योगको संरक्षण, संबद्र्धन गर्दै थप संभावित उद्योग स्थापनाका लागि वातावरण बनाउनु पर्छ । युवा शक्तिलाई दक्ष जनशक्ति बनाएर उद्योगमा काम गर्ने वातावरण बनाउनुपर्छ । कृषिजन्य, जडिबुटीजन्य, वाइनलगायतका उद्योगहरूको संभावना छ । यहाँका कृषि क्षेत्रलाई प्रोत्साहित गर्ने निति ल्याएर ाधुनिक तरिकाले ब्यबसायिक खेती गर्न किसानलाई पर्याप्त सुबिधा ब्यबस्था गर्नुपर्छ । भौतिक पूर्वाधार विकासमा जोड दिनुपर्छ । प्रस्तुति : देवनारायण साह"
शिक्षाको सुवर्णभूमि,"इन्दिरा आचार्य मिश्रकुनै पनि क्षेत्रको आमूल विकासको पहिलो सर्त भनेकै त्यहाँको शिक्षाको अवस्था र उच्च शिक्षामा नागरिकको पहुँच हो । प्रदेश १ को सीमा भारतका सिक्किम, दार्जिलिङको सामीप्यता तथा बनारस, कोलकाताजस्ता शैक्षिक केन्द्रहरूसँगको सहज पहुँचले राणाकालदेखि नै शिक्षा र शैक्षिक गतिविधिमा यहाँका बासिन्दाको संलग्नता रहेको देखिन्छ । यस प्रदेशका नागरिकको चेतना र सुझबुझका कारणले नै राणा शासनविरुद्ध र त्यसपछिका हरेक राजनीतिक क्रान्ति र आन्दोलनमा नेतृत्व लिन यो प्रदेश सफल रहेको इतिहास साक्षी छ । नेपालको पहिलो त्रिभुवन विश्वविद्यालय स्थापना हुनुअघि यस क्षेत्रमा उच्च शैक्षिक संस्था खोलिइसकेको थियो । यसले यहाँका नागरिकमा रहेको शिक्षाप्रतिको लगावलाई पुष्टि गर्छ । वर्तमान समयमा आइपुग्दा यस क्षेत्रमा त्रिभुवन विश्वविद्यालयका ११ आंगिक र दर्जनौं सम्बन्धनप्राप्त क्याम्पस सञ्चालनमा छन् । केन्द्रीय प्रविधि क्याम्पस, धरान खाद्य प्रविधि र पोषण विज्ञान विषयको केन्द्रीय विभाग रहेको क्याम्पस हो । यो प्रदेश १ को उच्च शिक्षाको सन्दर्भमा एक गौरवको विषय हो । त्यसैगरी पूर्वाञ्चल क्याम्पस, धरानमा इन्जिनियरिङका विभिन्न विधामा स्नातक तहको अध्ययन अध्यापन हुने गरेको छ । यो कृषि इन्जिनियरिङ विषय पनि पढाइ हुने देशको एक मात्र शैक्षिक संस्था हो । त्यसैगरी महेन्द्ररत्न बहुमुखी क्याम्पस, इलाममा हर्टिकल्चर र फ्लोरिकल्चर साथै मेची बहुमुखी क्याम्पस, भद्रपुरमा चिया प्रविधि र व्यवस्थापन विषयको पढाइ हुनु यो प्रदेशका लागि गौरवको विषय हो । ती विषयहरू नेपालमा अन्यत्र कहीँ पनि पढाइ हुँदैनन् । विराटनगरमा नर्सिङ क्याम्पस छ, जुन त्रिवि, चिकित्साशास्त्र अध्ययन संस्थानअन्तर्गतको यस प्रदेशको एक मात्र आंगिक क्याम्पस हो । जहाँ नर्सिङ विषयमा प्रमाणपत्र र स्नातक तहको पढाइ हुन्छ । यसैगरी यस प्रदेशमा त्रिभुवन विश्वविद्यालयका दर्जनौं सम्बन्धनप्राप्त क्याम्पसहरू रहेका छन् । ती क्याम्पस सामुदायिक वा संस्थागत रूपमा सञ्चालनमा छन् । ती क्याम्पस यस क्षेत्रका हिमाल र पहाडका दुर्गम गाउँहरूदेखि लिएर तराई र सहरहरूमा उच्च शिक्षा प्रदान गर्न प्रयासरत छन् । छुट्टै ऐनअन्तर्गत स्थापित धरानको बीपी कोइराला स्वास्थ्य विज्ञान प्रतिष्ठान एक मानक विश्वविद्यालयका रूपमा सञ्चालित छ । विदेशका विद्यार्थीसमेत यसमा अध्ययन गर्छन् ।त्यसैगरी पूर्वाञ्चल विश्वविद्यालयको प्रधान कार्यालय यहीं छ । यसका पाँच आंगिक र २७ सम्बन्धनप्राप्त क्याम्पस छन् । त्यसैगरी नेपालको दोस्रो पुरानो नेपाल संस्कृत विश्वविद्यालयका दुईवटा आंगिक क्याम्पस यस प्रदेशमा छन् । सरसर्ती हेर्दा प्रदेश नं १ शिक्षाको क्षेत्रमा निकै समृद्ध देखिन्छ । त्यसरी नै शिक्षाको प्रचुर सम्भावना बोकेको यो प्रदेश राष्ट्रलाई शैक्षिक जनशक्ति आपूर्ति गर्न सक्ने प्रवल सम्भावना बोकेको छ । कृषिजन्य उद्योग, मसला तथा जडीबुटी प्रशोधन गर्ने उद्योगसाथै सिमेन्ट उद्योगजस्ता स्वदेशी कच्चा पदार्थमा आधारित उद्योगहरू सञ्चालन गर्न आवश्यक जनशक्ति उत्पादन गर्ने शैक्षिक संस्थाको टड्कारो आवश्वयकता यस प्रदेशमा देखिन्छ । यस प्रदेशमा कृषि उत्पादन प्रशस्त भइरहेको र हुने सम्भावना छ । अर्कोतर्फ यस प्रदेशमा सामुदायिक वन कार्यक्रम धेरै सफल भएको छ तर दु:खको कुरा यस प्रदेशमा कृषि तथा वनसम्बन्धी अध्ययन हुने उच्च शैक्षिक संस्था शून्य बराबर छ । यससम्बन्धी प्राविधिक शिक्षालयहरू तुरुन्त स्थापना गर्नुपर्ने देखिन्छ भने यस प्रदेशमा रहेको जलविद्युत् उत्पादनको प्रचुर सम्भावनालाई मध्यनजर गर्दै त्यसका लागि आवश्यक प्राविधिक उत्पादन गर्ने छुट्टै शैक्षिक संस्थाको आवश्यकता यस प्रदेशमा छ । यी र यस्ता प्राविधिक जनशक्ति उत्पादनका लागि यस प्रदेशमा एक अलग प्राविधिक विश्वविद्यालय आवश्यक हुन्छ । यसका लागि केन्द्रीय प्रविधि क्याम्पस, धरानलाई केन्द्र बनाई यस क्षेत्रका विज्ञान र प्रविधि विषय पढाइ हुने शैक्षिक संस्थाहरूलाई समेटेर एक प्राविधिक प्रादेशिक विश्वविद्यालय गठन गर्न सके अति उत्तम हुन सक्ने देखिन्छ । यस क्षेत्रमा व्यवस्थापन, कानुन, मानविकी र शिक्षाशास्त्रका विषयहरू पढाइ हुने उच्च शैक्षिक संस्थाहरू प्रशस्त संख्यामा छन् । तर तिनले देशको आवश्यकताअनुसार जनशक्ति उत्पादन गर्न सकिरहेका छैनन् । काठमाडौंमा रहेका केन्द्रको पाठ्यक्रम र शैक्षिक नीतिअनुसार सञ्चालित हुनुपर्दा स्थानीय आवश्यकतालाई ती संस्थाहरूले पूरा गर्न सकेका छैनन् । संस्था स्वयम् पनि चुस्त रूपमा सञ्चालित हुन सकेका छैनन् । यसका लागि यस एक नम्बर प्रदेशलाई विभिन्न क्लस्टरहरूमा विभाजन गरी तिनमा प्रादेशिक विश्वविद्यालय स्थापना गर्न सकेमा ती शैक्षिक संस्थाहरू चुस्त र दुरुस्त रूपमा सञ्चालन हुनुका साथै स्थानीय आवश्यकताअनुसारका जनशक्ति उत्पादन हुन सक्ने सम्भावना रहन्छ । यसका लागि विराटनगर र आसपासका शैक्षिक संस्थाहरूलाई समेटेर एउटा विश्वविद्यालय स्थापना गर्ने, त्यसैगरी विर्तामोड वा भद्रपुरलाई केन्द्र बनाएर मेची अञ्चलका चारैवटा जिल्लाहरूलाई समेटेर एउटा विश्वविद्यालय बनाउने, धरानलाई केन्द्र बनाएर धरानवरिपरि र त्यसभन्दा माथिका पहाडी र हिमाली जिल्लालाई समेट्ने गरी छुट्टै विश्वविद्यालय बनाउने हो भने यस प्रदेशको शिक्षाको विकासको गति र गुणस्तर अब्बल हुनेमा शंका छैन । यी विश्वविद्यालयहरूले त्यसका लागि आवश्यक जनशक्ति तयार गर्नुका साथै स्थानीय प्रशासनिक, न्यायिक, सामाजिक र सांस्कृतिक रूपमा आवश्यक जनशक्ति तयार गर्नुपर्ने देखिन्छ । त्यसैगरी ती विश्वविद्यालयले यस प्रदेशको कला, साहित्य, संस्कृति, इतिहास तथा दर्शनको जगेर्ना गर्ने कार्यमा पनि अहम् भूमिका खेल्नुपर्ने देखिन्छ ।(मिश्र महेन्द्र बहुमुखी क्याम्पस धरानकी सहप्राध्यापक हुन्)"
सप्रिँदै स्वास्थ्य,"डा महानन्द मिश्रस्वास्थ्य सेवाको दृष्टिकोणले प्रदेश १ सक्षम बन्दै गएको छ । पहिले स्वास्थ्य संस्थाहरूले जटिल प्रकारका रोगका बिरामीलाई भारत वा काठमाडौं रिफर गर्थे । अब त्यो अवस्था धेरै कम छ । अचेल स्वास्थ्य संस्थाहरूले जुनसुकै रोगका बिरामीको सुलभ र सूक्ष्म रूपले उपचार गर्ने गरेका छन् ।खासगरी विराटनगर र धरानका ठूला स्वास्थ्य संस्थाले उपचार सेवामा अत्याधुनिक प्रविधि भित्र्याएसँगै यो क्षेत्रले स्वास्थ्य क्षेत्रमा फड्को मारेको हो । पहिले ग्रामीण क्षेत्रदेखि जिल्लास्तरसम्म उपस्वास्थ्य चौकी, स्वास्थ्यचौकी, प्राथमिक स्वास्थ्य केन्द्र र कतिपय जिल्लामा रहेका जिल्ला अस्पतालबाट सेवाग्राहीलाई सेवा प्रवाह गरिन्थ्यो । चिकित्सकको अभावमा केही जिल्ला अस्पातालमा उपलब्ध न्यून सख्यामा चिकित्सकबाहेक स्वास्थ्य कार्यकर्ताबाट मात्र सेवा दिइन्थ्यो । दुर्गम तथा चिकित्सक उपलब्ध नभएका स्वास्थ्य संस्थाबाट अञ्चल अस्पताल र अन्य ठूला अस्पतालमा रिफर गर्ने बाध्यता थियो ।यो प्रदेशका मोरङ र झापामा मात्र एकएक अञ्चल अस्पताल छन् । हिजोका दिनमा कोसी अञ्चल अस्पताल सय र मेची अञ्चल अस्पतालमात्र ५० शय्याको रहेको हुँदा त्यसैअनुसारको चिकित्सक दरबन्दी, उपकरण र बजेटको व्यवस्था थियो । प्रदेशकै ठूला मानिएका यी दुई अञ्चल अस्पतालमा पनि चिकित्सक, उपकरण, औषधि र बजेटका साथै चिकित्सकको उपलब्धताको कमीले उपचारको भरोसा बोकेर दुर्गम तथा अन्यत्रबाट रेफर हुने बिरामीलाई सेवा पुर्याउन सक्षम थिएन । यी दुई अञ्चल अस्पतालले पनि बिरामीलाई अन्यत्र रिफर गर्नुको विकल्प थिएन ।त्यसबेला उपचारात्मक सेवा साधन स्रोतको अभावमा पीडादायी भइरहेका बेला प्रतिकारात्मक सेवा सञ्चालन गर्ने जिम्मेवारी पाएको जिल्ला जनस्वास्थ्य कार्यालयको अवस्था पनि बिर्सन लायक थियो । उसको जिम्मामा ठूला रोग नियन्त्रण (एड्स, कालाज्वर, मलेरिया, मेनेन्जाइटिस, इन्सेफ्लाइटिस) लगायत भिटामिन ए, श्वासप्रश्वास, आमा सुरक्षालगायत अन्य कार्यक्रमहरू सामान्य वर्गमा प्रभावकारी रूपमा पुग्न सकेको थिएन । प्रजातन्त्र पुन:स्थापनापछि यो प्रदेशका यी स्वास्थ्य प्रदायक संस्थाहरूको विकासको क्रम सुरु भएको हो । सुस्त गतिमा चलिरहेका स्वास्थ्य संस्थाको भौतिक पूर्वाधारमा सुधार, जनशक्ति र दरबन्दी थप, बजेट वृद्धि, सेवा वृद्धि, शय्या वृद्धि, अत्याधुनिक प्रविधिका उपकरणहरूको उपलब्धता बढ्न थालेको पाइन्छ । साथै धरानमा बीपी कोइराला स्वास्थ्य विज्ञान प्रतिष्ठान स्थापनाबाट स्वास्थ्य क्षेत्रले फड्को मार्न सुरु गरेको हो । प्रतिष्ठानको स्थापनालगत्तै स्वास्थ्य क्षेत्रमा निजी क्षेत्रको ठूलो लगानीमा (नोबेल मेडिकल कलेज, विराट मेडिकल कलेज, बीएन्डसी मेडिकल कलेज र ठूला नर्सिङ होम) को स्थापनाले अत्याधुनिक उपकरण (सिटिस्क्यान, एमआरआई, एनजियोप्लास्टी, नेलिङप्लेटिन आदि) र दक्ष जनशक्ति पनि भित्र्याएपछि यस प्रदेशका सर्वसाधारणले अत्याधुनिक स्वास्थ्य सेवा पाउन थाले ।अत्याधुनिक उपकरणको उपलब्धताको परिणामस्वरूप ठूला रोगहरू (मुटु रोग, न्युरोसम्बन्धी रोग, क्यान्सर, मृगौलिया, हाडजोर्नी) लगायत अन्य रोगको पनि उपचार सुलभ र सहज रूपमा यहीं सम्भव हुन थालेको छ । मेडिकल कलेज र नर्सिङ कलेजहरूका स्थापनापछि यस प्रदेशमा स्वास्थ्य सेवाको मात्र विकास भएको भन्न मिल्दैन । यसले स्वास्थ्य शिक्षाको पनि लहर ल्याएको छ ।एकताका यस प्रदेशमा स्वास्थ्य जनशक्ति बाहिरबाट हायर गरेर ल्याउनुपर्ने बाध्यता थियो । तर अहिले पछिल्लो समयमा आवश्यक स्वास्थ्य जनशक्ति पर्याप्त मात्रामा यहीं उत्पादन भइरहेको छ । यो प्रदेशमा एमबीबीएस, एमडी, एमएस, एमसीएच, बीएन, एमएन आदिको जनशक्ति उत्पादन भइरहेको छ । यहीं उत्पादित यी जनशक्तिलाई भोलिका दिनमा राज्य सरकारले सही रूपमा परिचालन गर्न सके यो प्रदेश स्वास्थ्य क्षेत्रमा अझ अब्बल हुन सक्छ ।प्रजातन्त्र पुन:स्थापनालगत्तै यो प्रदेशमा पूर्वाञ्चल विश्वविद्यालयको जन्म भयो । यो विश्वविद्यालयलाई मोरङ क्षेत्रमा चारकोसे जंगलको ८ सय ५ बिघा जमिन पनि सरकारले उपलब्ध गराएको छ ।त्यो जमिनमा विश्वविद्यालयले नमुना मेडिकल कलेज सञ्चालन गर्ने भन्दै हालैमात्र विश्वविद्यालय र कोसी अञ्चल अस्पतालबीच सम्झौता भएको छ । यदि यो सम्भव भए हाल ३ सय ५० शय्या भएको अञ्चल अस्पताल प्रशिक्षण केन्द्रका रूपमा विकसित भई थप शय्या वृद्धिलगायत त्यहाँका चिकित्सकको स्तर वृद्धि हुनेमा द्विविधा छैन । हाल विश्वविद्यालयको गोठगाउँमा सञ्चालित सानो अस्पतालले स्थानीयलाई स्वास्थ्य सेवा दिँदै आएको छ । तर विश्वविद्यालय र अञ्चल अस्पतालको सम्झौताअनुसार काम हुने हो भने अञ्चल अस्पतालका सबै सेवा गोठगाउँबाट विस्तार हुने निश्चित छ । प्रदेश नं १ को यो स्वास्थ्य अवस्थालाई अझ सुदृढ गर्न सरकारी स्वामित्वका अस्पतालको स्तर वृद्धि गर्न जरुरी छ । जस्तै कोसी र मेची अञ्चल अस्पताललाई क्षेत्रीयस्तरको अस्पताल बनाएर भौतिक पूर्वाधार विकाससँगै सोहीअनुसार जनशक्ति, उपकरण र बजेट उपलब्ध गर्नु जरुरी छ । यसले निजी क्षेत्रका अस्पतालमा उपचार गराउन आर्थिक रूपमा असक्षम सर्वसाधारण बढी लाभान्वित हुनेछन् । सरकारी स्वामित्वका अस्पताललाई सेवामुखी बनाउने हो भने अस्पताल प्रमुख ननप्रक्याक्टिस चिकित्सक हुन जरुरी छ । प्रक्याटिसमा रहने चिकित्सकलाई अस्पताल प्रमुखमा नियुक्त गर्दा त्यस्ता अस्पताल लथालिंग रूपमा सञ्चालन हुँदै आएको उदाहरण छ ।चिकित्सकहरूलाई समयसमयमा रिफ्रेसर प्रशिक्षणको पनि आवश्यकता छ । उदाहरणका लागि हिजोका दिनमा मुटुको उपचार सामान्य परीक्षणबाट हुन्थ्यो । आज अनेकन प्रविधिबाट उपचार हुने गरेको छ । त्यसका लागि सम्बन्धित चिकित्सकलाई प्रशिक्षण जरुरी छ ।सरकारले वरिष्ठ चिकित्सक र सिनियर नर्सिङ स्टाफलगायत अन्य आवश्यक कर्मचारीहरूसमेतलाई अस्पतालमा बस्ने समय सीमा तोके पनि अनुभवी चिकित्सक नबस्ने पुरानो रोग नै भइसकेको छ । यसको सुधारका लागि व्यापक र निरन्तर रूपमा अनुगमन गर्नु आवश्यक छ । सरकारी स्वास्थ्य संस्थाहरूमा सरुवा, बढुवा, नियुक्ति, तालिम आदिमा राजनीतिक हस्तक्षेपको अन्त्य गरिनु जरुरी छ । (विनोद भण्डारीसँगको कुराकानीमा आधारित)"
चिया अर्थतन्त्र,"प्राडा पृथ्वीविक्रम राईनेपाल चियामा विस्तारै आत्मनिर्भर बन्दै गएको छ । अर्बौंको रुपैयाँका सामान आयात गरिरहँदा कम्तीमा चियाचाहिँ निर्यात भइरहेको छ । यो कृषिमा आधारित श्रममूलक उद्योग हो । यसको दुइटा मुख्य पाटो छ । एउटा खेती र अर्को उद्योग । दुवै पक्ष महत्त्वपूर्ण छन् । यसले रोजगारी धेरै सिर्जना गरेको छ । पर्यावरणीय सन्तुलन कायम गरेको छ । सुन्दरता, हरियाली भएको छ । चिया बेचेर विदेशी डलर आम्दानी गर्न सकिन्छ । त्यसले गर्दा व्यापार सन्तुलन हुन्छ । नेपाल चिया तथा कफी विकास बोर्डको तथ्यांकका आधारमा नेपालमा कुल २७ हजार हेक्टरमा चिया खेती छ । एक हेक्टर बराबर २ दशमलव ५ जनाको अनुपातमा कुल ६७ हजार ५ सय जतिले रोजगारी पाएको अनुमान छ । बगानमा, फ्याक्ट्रीमा र निर्यातका क्रममा सर्वसाधारणले रोजगारी पाएका छन् । सरकारलाई राजस्व पनि तिर्छ । यसले आर्थिक विकासमा प्रत्यक्ष टेवा पुर्याएको छ । आयात गर्ने चियालाई प्रतिस्थापन गरेको छ । चियामा स्वनिर्भर मात्रै छैनौं, निर्यात पनि गरिएको छ । पूर्वमा करिब २ करोड ५० लाख किलो चिया उत्पादन हुन्छ । १ करोड ५९ लाख किलो सीटीसी र बाँकी अर्थोडक्स चिया उत्पादन भइरहेको छ । नब्बे प्रतिशत अर्थोडक्स तेस्रो देश जान्छ । ६० प्रतिशत सीटीसी चिया भारत निर्यात भइरहेको छ । ट्रफिकल र सवट्रपिकल हावापानी भएको क्षेत्रमा यसको सम्भावना छ । पहाडी जिल्लाहरूमा त्यो हावापानी छ । मूलत: झापा, इलाम, पाँचथर, ताप्लेजुङ र धनकुटा जिल्लामा बढीजसो चिया खेती भइरहेको छ । पछिल्लो समय भोजपुर, संखुवासभा, ओखलढुंंगा हँदै नुवाकोटसम्म चिया रोपण जारी छ । अझै फैलिएर जाने सम्भावना देखिन्छ । चिया क्षेत्रको विकासमा पर्याप्त सरकारी लगानी आवश्यक छ । चियामा सम्भावनासँगै चुनौतीहरू पनि थुप्रै छन् । चुनौतीको फेहरिस्त लामो छ । समस्याग्रस्त छ । सरसर्ती हेर्दा राष्ट्रिय चिया तथा कफी विकास बोर्ड गठन गरेको छ सरकारले । तर, यो साह्रै कमजोर निकाय बन्यो । चरम राजनीतिक हस्तक्षेपका कारण चिया र कफीको विकासमा खास काम गर्नै सकेको देखिन्न । विज्ञहरूभन्दा राजनीतिक दलका नेताहरू यसको प्रमुख बन्ने प्रचलनले ग्रस्त छ । सन् १९९२ मा स्थापित भयो बोर्ड, त्यसको मुख्य उद्देश्य चिया कृषकलाई तालिम दिने, प्राविधिक ज्ञान उपलब्ध गराउने, चियासँग सम्बन्धित सरोकारवालाहरूलाई समन्वय गर्ने, मूल्य निर्धारण, निर्यात व्यापारलाई व्यवस्थित गर्नेजस्ता नियमनकारी भूमिका फितलो भयो । भागबन्डाले यो संस्थालाई खत्तम पार्यो । सम्बन्धित क्षेत्रका अनुभवीहरूलाई कार्यकारी निर्देशक बनाएको भए हुन्थ्यो । तर, त्यस्तो देखिन्न । जिम्मेवारी पूरा गर्न सकिरहेको देखिन्न । टी अक्सन स्थापना गर्ने प्रयत्न लामो भयो । यो स्यालको कथा जस्तो भइरहेको छ । अक्सनले पारदर्शी हुन्छ चियाको व्यापार । अक्सन नहुँदा भद्रगोल छ । प्राविधिक विकास अभाव, किसानलाई तालिम अभाव । चिया विकास निगम निजीकरण अघि भारतबाट प्राविधिक ल्याएर तालिम दिने गरिन्थ्यो । तर, अहिले त्यो छैन । पूर्वाधारको अभाव छ । सिँचाइ अभाव । सरकारबाट अनुदान छैन । चिया सम्बद्ध व्यावहारिक नीति नियम छैन । नीति बनाइएको छ तर त्यो व्यावहारिक छैन । केही कर्मचारी बसेर आफूअनुकूल नीति बनाइएको छ । नीति बनाउने कार्यान्वयन हुन सक्छ सक्दैन त्यो हेरिँदैन । हचुवाका भरमा नीति बनाइन्छ । बजार प्रवद्र्धन छैन । अक्सन सेन्टर भइदिएको भए समस्या समाधान हुन्थ्यो । चिया उत्पादन नहुने मध्यपूर्वका देशहरूमा चियाको काफी मार्केट छ । तर हामीले पठाउनै सकेका छैनांै । दार्जिलिङमा भन्दा हाम्रामा चिया राम्रो हुन्छ । दार्जिलिङले हाम्रो चियालाई आफ््नो बनाएर विदेश पठाइरहेको छ । हामीले टुलुटुलु हेर्नु शिवाय केही गर्न सकेका छैनौं । यस क्षेत्रमा अध्ययन अनुसन्धानको कमी छ । अनुसन्धान नै भएको छैन । यो ठूलो समस्या हो । चियाका सरोकारवालाहरूबीच समन्वय अभाव छ । चिया अनुसन्धान केन्द्र खोल्नुपर्छ । पूर्वको चिया उद्योगमा श्रमिक समस्या पछिल्लो चुनौती हो । हरेक वर्ष साना किसान र मालिकबीच द्वन्द्व भइरहन्छ । किसानमालिकबीच अविश्वासको समस्या छ । नेपालमा मूलत: ३ प्रजातिको चिया खेती हुँदै आएको छ । आसामी र कम्बोडियाली प्रजातिको चिया सीटीसी चिया उत्पादनका लागि प्रयोग हुन्छ भने चिनियाँ प्रजातिको चिया अर्थोडक्स चियाको उत्पादनमा प्रयोग हुन्छ । चिया तथा कफी विकास बोर्डका अनुसार नेपाली अर्थोडक्स चियाको गुण, बास्ना तथा स्वाद करिबकरिब विश्व प्रसिद्ध दार्जिलिङ चियाकै जस्तो छ । दार्जिलिङ आसपासमा रहेको इलामको हावापानी र भूबनोट मिल्दोजुल्दो छ । जसका कारण चियाको स्वादमा पनि समानता देखिएको हो । नेपालको जैविक विविधता तथा विशिष्ट भूबनोटले गर्दा कतिपय चियाको स्वाद दार्जिलिङको भन्दा धेरै भिन्न र उत्कृष्ट स्वादको छ पनि भनिन्छ । नेपालमा चिया खेतीको इतिहास करिब डेढ सय वर्ष पुरानो मानिन्छ । विसं १९२० मा तत्कालीन प्रधानमन्त्री जंगबहादुर राणाले चीन भ्रमणका क्रममा चिनियाँ जातको चियाको बीउ उपहार ल्याएको इतिहास पाइन्छ । त्यही चियाको बीउ रोप्ने आदेश इलामका तत्कालीन बडाहाकिम तथा जंगबहादुरका ज्वाइँ गजराजसिंह थापाले पाएका थिए । विसं १९२० मा इलाम र झापाका फाँटबाट नेपालमा चिया खेतीको सुरुवात भएको मानिन्छ । त्यही समयदेखि ब्रिटिसहरूले दार्जिलिङमा पनि चिया खेती सुरु गरेको अनुमान छ । विसं २००७ सालको प्रजातन्त्र प्राप्तिपछि मात्र नेपालमा लगानीको वातावरण खुकुलो हुँदै गयो र यसको सकारात्मक प्रभाव चिया क्षेत्रमा पनि परेको देखिन्छ । फलस्वरूप विसं २०१६ सालमा भद्रपुरको रंगियाडाँडा क्षेत्रमा बुधकरण चिया बगानको नाममा निजी स्तरको पहिलो चिया बगान स्थापना भएको पाइन्छ । त्यस्तै, सरकारी स्तरमा पनि विसं २०२३ असोज २३ गते नेपाल चिया विकास निगमको स्थापना भयो । सुरुवाती दिनहरूमा प्रशोधन कारखानाको अभावमा दार्जिलिङकै कारखानाहरूलाई हरियो पत्ती बेच्नुपर्ने अवस्था थियो । यस कुरालाई ध्यानमा राखी विसं २०३५ मा इलाममा र त्यसको केही वर्षपछि झापामा पहिलो पटक प्रशोधन कारखाना स्थापना गरियो ।२०३५ देखि २०४५ को दशकमा नेपाल चिया विकास निगमले साना कृषकलाई पनि चिया खेतीमा लाग्न धेरै प्रोत्साहनका कार्यक्रमहरू गर्यो । विस्तारै विस्तारै चिया उद्योगले गति लिँदै गयो र एउटा नाफामूलक व्यवसायको रूप लिन थाल्यो । चिया उद्योगले राज्यको आर्थिक र सामाजिक विकासमा पुर्याएको योगदानको मूल्यांकन गर्दै विसं २०३९ सालमा तत्कालीन राजा वीरेन्द्रले पूर्वाञ्चलका पाँच जिल्लाहरू झापा, इलाम, पाँचथर, धनकुटा र तेह्रथुमलाई चिया क्षेत्र घोषणा गरेका थिए । (मेची बहुमुखी क्याम्पसका अर्थशास्त्रका प्राध्यापक राईसँग पर्वत पोर्तेलले गरेको कुराकानीमा आधारित । राईले चिया श्रमिकको ज्याला मा विद्यावारिधि गरेका हुन् ।)"
कृषिमा अग्रणी,"डा राजेन्द्र उप्रेतीव्यावसायिक कृषि कर्ममा अग्रणी प्रदेश १ नेपालकै मुख्य कृषि उत्पादन क्षेत्र हो । अलैंची, चिया, अदुवा, अम्लिसो, तरकारी र जडीबुटीहरूको मुख्य उत्पादन यहीँ समेटिएको छ । यी वस्तु निकासी हुनेमा अग्रपंक्तिमा पर्छन् । नेपालको अलैंची, चिया र अदुवा उत्पादनको क्रमश: ९२, ९९ र ३० प्रतिशत हिस्सामा यो प्रदेशको योगदान छ । देशको खाद्यान्न आपूर्तिको मुख्य क्षेत्र पनि यही हो ।आफूलाई पुर्याएर बढी भएको झन्डै तीन लाख मेट्रिकटन खाद्यान्न देशको अन्न भण्डारमा योगदान दिन सक्ने क्षमता यहाँको छ । तुलनात्मक रूपमा अन्यत्रभन्दा बढी वर्षा हुने, आद्रता बढी हुने र सिञ्चित क्षेत्र बढी भएकाले तरकारी, फलफूलको उल्लेख्य उत्पादन हुन्छ । ठूलो मात्रामा बेमौसमी तरकारी भारत र केरा काठमाडौं निर्यात हुन्छ । नेपालबाट निर्यात हुने कृषि उत्पादनमा यो क्षेत्रको योगदान अग्रणी छ । दूध, चिज, छुर्पी उत्पादनमा यो क्षेत्र अघि छ भने बंगुरपालनको योगदान ३७ प्रतिशत छ । कुखुरा र माछापालनमा यो क्षेत्रले तीव्र गतिमा प्रगति गरिरहेको छ ।सम्भावना धेरैदेशको कृषि उत्पादन आवश्यकताको ठूलो हिस्सा आयातित उत्पादनले ओगटिरहेको छ । यो आर्थिक वर्षको पहिलो चार महिनामा पूर्वी नाकाबाट मात्र २४,३८८ मेट्रिकटन आलु आयात भएको छ । भारतीय माछाले अझै पनि हाम्रो बजारको ६५ प्रतिशत हिस्सा ओगटेको छ, पशु दाना उत्पादनको मुख्य कच्चापदार्थ मकै र भटमासको ठूलो हिस्सा अझै पनि विदेशबाटै आइरहेको छ । पहिलो चार महिनाको पूर्वी नाकाबाट मात्र भएको मकै आयात ६४,८७१ मेट्रिकटन छ । पहिला चामल निर्यात गर्ने नेपालले गत वर्ष मात्र २४ अर्बभन्दा बढीको चामल आयात गरेको छ । मासु आपूर्तिको ठूलो हिस्सा भारतीय खसीबोकाले ओगटिरहेको छ । हाम्रो राज्यले देशको खाद्यान्न, केरा, दूध, मासु, चिया, आलु, तरकारीहरू, सुपारी, मसलाहरूको ठूलो मात्रामा आपूर्ति गरिरहेको छ । यो वर्षको पहिलो ४ महिनामा पूर्वी नाका भएर २ अर्ब १५ करोडभन्दा बढीका कृषिउत्पादनहरू विदेश निर्यात भएका छन् । जसमा अलैंची, अम्लिसो, अदुवा, जडीबुटी र तरकारीको मुख्य हिस्सा रहेको छ ।चुनौतीसुनसरीको तरहरा, धनकुटाको पाख्रीबास, पारिपात्ले, सोलु, इलाम, उदयपुर, इटहरी, चन्द्रडाँगी, झुम्कालगायत ठाउामा कृषि अनुसन्धान केन्द्र र कृषि फार्महरू छन् । मोरङको गोठगाउँ, इलाममा कृषि कलेजहरू सञ्चालनमा छन् भने केही खुल्ने क्रममा छन् । त्यसरी नै धनकुटा, मंगलबारे, सिसबनी जहदा, इलाम, झापा, ओखलढुंगालगायत ठाउँमा मध्यमस्तरका कृषि प्राविधिकहरू उत्पादन गर्ने प्राविधिक स्कुलहरू छन् ।यी सबै संस्थाहरू हाल पूर्ण क्षमतामा चलेका छैनन् र सोचेजस्तो उपलब्धिमूलक पनि बन्न सकेका छैनन् । तर यी सबैको रूपान्तरण र स्तरोन्नति गर्न सकिन्छ । प्रदेशको कृषि विकासका लागि चाहिने ज्ञान र सीपको नमुना केन्द्रहरू बनाउन सकिन्छ । यसका लागि आवश्यक दक्ष जनशक्ति भित्र्याउन सक्नुपर्छ ।सुनसरीमोरङ, कन्काईजस्ता ठूला सिँचाइ आयोजनाहरू र अन्य सयौं साना सिँचाइ नहर र कुलोहरू यहाँ छन् । पानीका स्रोतहरू संरक्षण र सदुपयोगबाट कृषिमा उल्लेख्य फड्को मार्न सकिन्छ । हाम्रो हाल भइरहेको कृषि अनुसन्धान र विकासले किसानका आवश्यकताहरू पूरा गर्न सक्दैनन् र उपलब्ध स्रोत साधन र जनशक्तिबाट विश्वस्तरको प्रतिस्पर्धी अनुसन्धान सहज छैन । तर संसारभर रहेर विभिन्न विश्व संस्थामा कार्यरत नेपालीहरू र अन्तर्राष्ट्रिय संस्थाहरूसँग सहकार्यमा त्यो कमी सहजै पूरा गर्न सकिन्छ ।यहाँ अर्बांैको आन्तरिक बजार छ । बाह्य बजारमा पनि त्यत्तिकै उत्पादन पठाउन सक्छौं । बर्सेनि आउने बाढीले भारत र बंगलादेशको ठूलो हिस्सा डुबाएको बेला त्यो क्षेत्रमा तरकारीको आपूर्तिकर्ता यो प्रदेश बन्न सक्छ । तर परम्परागत खेती किसानीले जीविकोपार्जन धान्न नसक्दा लाखौं युवा सस्तो ज्यामीको रूपमा विदेशमा पसिना बगाइरहेका छन् । तिनका परिवार सहज जीवनयापन र बच्चाहरूको शिक्षादीक्षाका लागि सहरतिर लाग्दा गाउँमा वृद्धवृद्धा मात्र रहन थालेका छन् । उत्पादन क्षेत्रका जग्गा बाँझिएका छन् । तराईकै आधाभन्दा धेरै जमिनहरू एक बाली धान खेतीमा सीमित हुन थालेका छन् ।साना उत्पादन एकाइहरू एकीकृत हुन नसक्दा बजारले खोजेको व्यावसायिक उत्पादन परिणाम पुगेको छैन । उत्पादनले उचित मूल्य पाउन सकेको छैन । जसबाट कृषकहरूको मुनाफा कम हुने र बिचौलियाहरूले धेरै कमाइरहेका छन् । कृषि क्षेत्र अपहेलित हँदै गएपछि गैरकृषि क्षेत्रमा पलायन बढेको छ । पुस्तैनी जग्गा बेचेर अनुत्पादक क्षेत्रमा लगानी बढेको छ । प्लटिङ भएर कृषि क्षेत्र घट्दै छ ।रूपान्तरण कसरी ?यो अवस्थामा परिवर्तन गर्न सक्छौं । जमिन छ, पानी छ, बजार छ, मौकाको खोजीमा विदेशको अनुभवले खारिएका परिश्रमी युवा छन् । तर सरकारले त्यसको व्यवस्थापन गर्न सकेको छैन । प्राकृतिक तथा मानवीय स्रोत सदुपयोग हुन सकेको छैन । यसमा सुधार गर्न सकिने अवस्था छ ।हाम्रो प्रतिएकाइ जग्गाको उत्पादकत्व न्यून छ, मोरङको कुरा गर्दा पनि धानमा प्रतिहेक्टर १ देखि १० मेट्रिकटन र मकैमा २ देखि १२ मेट्रिकटन प्रतिहेक्टर उत्पादन भइरहेको छ । थोरै फलाउनेले खेती खर्च उठाउन सकेका छैनन भने धेरै फलाउनेले प्रतिबाली प्रतिहेक्टर एक लाखभन्दा धेरै नाफा लिइरहेका छन् । उन्नत प्रविधिको प्रयोग र कृषिमा यान्त्रीकरणबाट उत्पादकत्व बढाउन र खर्च घटाउन सक्छौं । कृषिलाई नै जीविकोपार्जनको आधार बनाएको इलाम देशकै सबैभन्दा कम गरिबी र कम बसाइसराइ भएको जिल्ला हो । यसबाट पनि यो प्रदेशमा कृषि विकासका असीमित सम्भावना भएको थाहा पाउन सकिन्छ ।यसका लागि राज्यको कृषि नीति, योजनाहरूमा कृषिको प्राथमिकीकरण, प्रविधि प्रसारको रणनीति र कर्मचारीको कार्य पद्धतिमा आमूल परिवर्तन गर्न सक्नुपर्छ । किसानको आवश्यकताअनुसार प्रविधि दिन सक्षम, समर्पित र प्रतिस्पर्धी सेवाप्रदायक संस्थाहरूको स्थापना र विकास गर्नुपर्छ । कृषिको यान्त्रीकरण सुरु भएको छ । यसलाई अझ बढाउन लगानी गर्नुपर्छ ।मागअनुसार उत्पादनकृषकहरूको आम्दानी र नाफा बढाउन बजारमा बिक्ने वस्तु उत्पादनमा बढी ध्यान दिनुपर्छ । राज्यले दिने सामाजिक सुरक्षा दिन नसक्ने हाम्रोजस्तो देशमा खाद्य सुरक्षाको जिम्मेवारी किसानले लिन सक्दैनन् । किसानहरूका लागि उनीहरूका परिवारको जीविकोपार्जन पहिलो जिम्मेवारी हुन्छ । तर तुलनात्मक रूपमा बढी लाभ दिने अन्य कृषि उत्पादनमा हुनुपर्छ । जस्तो, भारतबाट हुने मकै, आलु र माछा आयात प्रतिस्थापनका लागि धानपछि प्राय: बाँझै रहने जमिनमा हिउँदे मकै खेती, पहाडमा आलु खेती र प्रविधिको विस्तारबाट माछाको उत्पादन बढाई आन्तरिक बजारको माग आपूर्ति गर्न सकिन्छ ।भारत निर्यात हुने सबै तरकारीहरू बन्दाकोबीको नाममा निर्यात भइरहेका छन् । भारतीय पक्ष सकारात्मक हुँदा ठीकै छ नत्र हाम्रा उत्पादनहरू निर्यात हुन नसक्ने अवस्था छ । यसमा सुधारका लागि भारतसँग हुने वार्ताका बेला हाम्रो देशबाट निर्यात हुन सक्ने सबै तरकारी तथा कृषि उत्पादनहरू निर्यात हुने सूचीमा समावेश गरिनुपर्छ । (उप्रेती क्षेत्रीय कृषि निर्देशनालयका वरिष्ठ कृषि प्रसार अधिकृत हुन् ।)"
ऊर्जामा अब्बल,"राजेन्द्र राउतसबै दृष्टिले सम्भावनायुक्त रहेको प्रदेश १ जलस्रोतका हिसाबले पनि धनी छ । यहाँका नदीखोला उपयोग गरेर प्रशस्त ऊर्जा उत्पादन गर्न सकिने अवस्था छ । केही जिल्लाबाट जलविद्युत् आयोजनाहरूमार्फत बिजुली उत्पादन भइसकेको छ । त्यसलाई राष्ट्रिय प्रसारणमा जोडिएको छ । कतिपय भने प्रसारण लाइनको समस्याले जोडिन बाँकी रहेका छन् ।औद्योगिक विकास र समाजका अन्य पक्षको विकासका लागि ऊर्जा अत्यावश्यक भइसकेको छ । यो सन्दर्भमा स्वदेशमा उत्पादित ऊर्जा खपत गर्न सके इन्धन खरिदमा बाहिरिने गरेको ठूलो धनराशि बच्न सक्छ । यतिमात्र होइन, स्थानीयस्तरमा खपत हुने बिजुलीबाट बाँकी रहेको बिक्री गरी आम्दानी गर्न सकिने अवस्था छ ।प्रदेश १ मा पर्ने जिल्लाहरूमा १ मेगावाटदेखि २५ मेगावाटसम्मका ५४ वटा आयोजनाका लागि लाइसेन्स जारी भइसकेको छ । कतिपय निर्माण चरणमा छन् । ती आयोजनाबाट ५६९ मेगावाट बिजुली उत्पादन हुने लक्ष्य छ । तीमध्ये ११२ मेगावाट उत्पादन भइसकेको छ । आगामी तीन वर्षभित्र करिब ८० मेगावाट उत्पादन हुने लक्ष्य छ ।यसैगरी २५ देखि सय मेगावाटसम्मका १३ वटा आयोजना यो प्रदेशमा छन् । जसबाट ७२२ मेगावाट बिजुली उत्पादन हुने लक्ष्य छ । सरकारले सुपर सिक्स आयोजना भनेको मध्ये १५ मेगावाटको खाँदबारी आयोजना, ५० को ताप्लेजुङस्थित आयोजना, माथिल्लो सोलु २३ मेगावाट र तल्लो सोलु ८२ मेगावाटको यही प्रदेशमा पर्छन् । सय मेगावाटदेखि माथिका ८ वटा आयोजना यो प्रदेशमा पर्छन् । ९ सय मेगावाटको अरुण ३, सय मेगावाटको दूधकोसी, २ सय मेगावाटको तमोर, १२८ मेगावाटको तमोर फेवा, १५५ मेगावाटको सुपर तमोर र १३२ मेगावाटको बरुणखोला आयोजना यही प्रदेशका हुन् । पूर्वका इलाम, पाँचथर, संखुवासभा, सोलुखुम्बुलगायत जिल्लामा बढी जलविद्युत् आयोजना सञ्चालनमा छन् । यो प्रदेशमा उत्पादित बिजुली केन्द्रीय प्रसारणमा जोड्नका लागि भरपर्दो ट्रान्समिसन लाइन आवश्यक छ । केही स्थानमा यसको काम भइरहेको पनि छ । तर कतिपय स्थानमा स्थानीय रूपमा हुने विरोधका कारण अवरोध भएको अवस्था छ ।ट्रान्समिसन लाइन नहुँदा कतिपय स्थानमा उत्पादित बिजुली खेर जाने अवस्था आउन सक्छ । यस्तो अवस्था रोक्न तत्काल पहल आवश्यक छ । यस्तो समस्या अन्त्य गर्दै काम सहज बनाउन कानुन प्रभावकारी रूपमा कार्यान्वयन गर्नुपर्ने अवस्था छ । त्यतिले नपुगेर नयाँ प्रभावकारी कानुन बनाएर लागू गर्न सकिन्छ ।हाल प्रदेशभरको बिजुली माग १५० मेगावाटभन्दा बढी छ । प्रदेश नम्बर १ मा पछिल्लो समय बिजुलीको माग थप बढेको छ । हाल यही प्रदेशमा ११२ मेगावाट बिजुली उत्पादन भइरहेको छ । यो क्षेत्रमा घरेलु उपभोक्ताबाहेक औद्योगिक क्षेत्रमा पनि उल्लेख्य बिजुली खपत हुने गरेको छ ।पाँचथर, इलामलगायत जिल्लामा निर्माणाधीन केही जलविद्युत् आयोजनाहरू अन्तिम चरणमा पुगेकाले आगामी चार महिनाभित्र थप परिमाण बिजुली थपिनेछ ।हाल सञ्चालनमा रहेका र आगामी केही वर्षभित्र सम्पन्न भई उत्पादन हुने बिजुली स्थानीयस्तरमा उपयोग गरी अरू अन्य प्रदेशलाई दिन सकिने अवस्था छ । पूर्वको ऊर्जा उत्पादनको अवस्थाले औद्योगिक क्षेत्र लाभान्वित हुनेछ । बढी विद्युत् खपत गर्न सक्ने ठूला उद्योगहरू स्थापना हुनेछन् । हाल डिजेल आयात गरी कतिपय उद्योग सञ्चालन गर्नुपर्दा ठूलै धनराशि बाहिर गइरहेको छ । स्थानीय ऊर्जा उत्पादनका कारण यो समस्या समाप्त हुने आशा गर्न सकिन्छ ।(लेखक नेपाल उद्योग वाणिज्य महासंघ प्रदेश १ का उपाध्यक्ष हुन्)"
फुटबल क्रेज,"केही समयअघिसम्म मेला, महोत्सव र विशेष अवसरमा हुँदै आएको खेलकुद प्रतियोगिता अचेल नियमित हुन थालेको छ । प्रदेश १ का सबैजसो जिल्लामा खासगरी फुटबलप्रति खेलाडी र खेल पदाधिकारीहरूको सक्रियताका कारण प्रशस्तै प्रतियोगिताहरू हुन थालेका छन् । दर्शक पनि फुटबल भनेपछि हुरुक्कै बन्ने गरेका छन् । विभिन्न स्थानमा हुने फुटबलको गोल्डकप प्रतियोगितामा राष्ट्रिय टिम, विभागीय टोलीहरू मात्र होइन विदेशका टिमले पनि सहभागिता जनाउन थालेका छन् ।फुटबलमा बढ्दो क्रेजका कारण औद्योगिक प्रतिष्ठानले टिम र प्रतियोगितालाई प्रायोजन गर्ने क्रम पनि बढेको छ । स्थानीय तहहरूले पनि खेल विकासका लागि बजेट छुटयाउने गरेकाले यसको विकासमा सकारात्मक प्रभाव पर्दै आएको छ । फुटबलका विजेता टिमहरूलाई दिइने पुरस्कार राशि पनि बर्सेनि वृद्धि गरिंदै आएको छ । १ लाखदेखि ११ लाख पुरस्कार राशिसम्मका प्रतियोगिता हुन थालेका छन् । चर्चित टिमहरूको सहभागितामा सञ्चालन हुने ठूला र प्रतिष्ठित प्रतियोगिता आयोजनासँगै प्रदेश १ फुटबलमय बन्ने गरेको छ । गाउँ, जिल्ला र क्षेत्रीयस्तरका प्रशस्तै प्रतियोगिता भइरहेका छन् । खासगरी कात्तिकदेखि चैतसम्मै विभिन्न प्रतिष्ठित प्रतियोगिता सञ्चालन हुन्छन् ।सुनसरीको दुहबीमा केही साताअघि दोस्रो मनमोहन दुहबी गोल्डकप फुटबल सकियो । मनाङ मस्र्याङ्दी क्लबले विभागीय टिम त्रिभुवन आर्मी क्लबलाई २१ गोल अन्तरले पछि पार्दै उपाधि जित्यो । उपाधिसँगै मनाङले ४ लाख रुपैयाँ प्राप्त गर्यो । उपविजेता टिम त्रिभुवन आर्मी क्लबले २ लाख पायो ।झापाको काँकडभिट्टामा मंसिर दोस्रो साता मेची नेत्रालय काँकडभिट्टा गोल्डकप सकिएको छ । यसमा विभागीय टोली त्रिभुवन आर्मी क्लबले उपाधि आफ्नो पोल्टामा पार्दै ८ लाख रुपैयाँसहित ट्रफी जितेको थियो । झापाको झिलझिलेमा सताक्षी गोल्डकप सञ्चालन हुँदै आएको छ ।ठूला प्रतियोगिताको तयारीइलाममा माईभ्याली गोल्डकप फुटबल सञ्चालन हुन्छ । यसपालिको प्रतियोगिताका लागि धमाधम तयारी भइरहेको छ । २०५४ मा भूकम्पपीडित स्मृति कपको नामबाट सुरु भएको यो प्रतियोगिता बीचमा अवरुद्ध भएको थियो । पुराना खेलाडी, खेलसम्बद्ध अधिकारी अनि देश, विदेशमा रहेका खेलप्रेमीको सामूहिक प्रयासमा भइरहेको यो प्रतियोगितामा विभागीय टिम र ए डिभिजनका सबैजसो टिमका साथै भारतको सिक्किम, भुटान र बंगलादेशका टिम पनि सहभागी हुने गरेका छन् ।विसं १९९० ताका सुरु भएको फुटबल खेल इलामका लागि अचेल पर्वजत्तिकै बनेको छ । उबेला राणा शासकहरूले यो खेल भित्र्याएका थिए । तत्कालीन बडाहाकिम महावीरशमशेरका नाममा स्थापित महावीर सिल्ड, कमल सिल्ड, ज्ञानीराम सिल्ड हुँदै भूकम्पपीडित कप फुटबल प्रतियोगितासम्म भएको इतिहास छ । आयोजक माईभ्याली फुटबल क्लबका अध्यक्ष धीरेन चेम्जोङका अनुसार प्रतियोगिता मनोरञ्जनका लागि मात्र होइन । जिल्लाको खेलस्तर उकास्न कोसेढुंगा सावित हुनेछ, उनले भने, पर्यटन विकासमा पनि सघाउनेछ । विराटनगरमा विराट गोल्डकप फुटबल हुने गरेको छ । लामो समयदेखि फुटबल विकासमा मिहिनेत गरिरहेका पूर्वराष्ट्रिय खेलाडी दिलीप राई पूर्वमा फुटबल भनेपछि हुरुक्कै हुने खेलप्रेमीका कारण यसको आसलाग्दो विकास भइरहेको बताउँछन् । प्रतियोगिताहरूको संख्या बढेसँगै खेलाडीको सीप परिमार्जनमा सहयोग पुगिरहेको उनको बुझाइ छ ।धरानमा हुने बुढासुब्बा गोल्डकप पूर्वको अर्को प्रतिष्ठित प्रतियोगिता हो । यसका लागि विभिन्न प्रायोजकका साथै विदेशमा बस्ने धरानवासीले पनि सहयोग पुर्याउँदै आएका छन् । ताप्लेजुङमा कञ्चनजंघा च्यालेन्ज कप, पाँचथरमा फाल्गुनन्द गोल्डकप, सुनसरीमा भरौल गोल्डकप, उदयपुरमा उदयपुर गोल्डकप सञ्चालन हुने गरेको छ । सुनसरीमै क्षेत्रीयस्तरको भुटाहा गोल्डकप तथा धनकुटामा सहिद भीमनारायण गोल्डकप आयोजना हुन्छ । यसैगरी मदन आश्रित गोल्डकपमोरङ, राराकपधनकुटा, भलुवा गोल्डकपसुनसरी, बराह गोल्डकप, सुरुंगा गोल्डकप, दमक गोल्डकप, डुम्राहा गोल्डकप, दुहबी गोल्डकप, नारदमुनि थुलुङ गोल्डकपजस्ता क्षेत्रीय र चर्चित प्रतियोगिता नियमित आयोजना भइरहेका छन् ।प्रतिभाशाली खेलाडीको जन्मभूमिपूर्वी प्रदेशले राष्ट्रियअन्तर्राष्ट्रिय रूपमा चर्चित प्रतिभाशाली खेलाडी जन्माएको छ । चर्चित फुटबलर नवयुग श्रेष्ठ र छिरिङ गुरुङ इलामका हुन् । माल्दिभ्सको क्लबमा आबद्ध गोलकिपर किरण चेम्जोङ, सुजल श्रेष्ठ र बुद्ध चेम्जोङ धनकुटाका हुन् । पाँचथरका गणेश लावतीले राष्ट्रिय टिममा स्थान बनाइसकेका छन् । फुटबलका दक्ष खेलाडीहरू प्रवेश कटवाल, योगेश गुरुङ, देवेन्द्र तामाङ, अनन्त तामाङ, विशाल राई बी, कर्ण लिम्बू, रञ्जित धिमाल र कीर्तिमानी गोलकर्ता हरि खड्का झापाका हुन् । दक्षिण एसियाली खेलकुदमा नेपाललाई सफलता दिलाउन महत्त्वपूर्ण भूमिका खेलेका राजुकाजी शाक्य धरानका हुन् । राजुकाजीले २ पटक खेलाडीका रूपमा र १ पटक प्रशिक्षकको रूपमा नेपाललाई स्वर्ण दिलाएका छन् । यसैगरी, धीरेन्द्र प्रधान, जीवन श्रेष्ठ, मंगेश बस्नेत, सुवास राई, दर्शन भक्तराज, लोकबन्धु गुरुङजस्ता प्रतिभाशाली खेलाडी इलामबाटै फुटबलमा दक्ष बनेका हुन् ।आयोजनामा सहयोगप्रतियोगिता सञ्चालनका लागि विभिन्न औद्योगिक उत्पादनकर्ता संस्थाले प्रायोजन गर्ने गरेका छन् । पूर्वमा हुने प्रतियोगितालाई सघाउन प्रायोजकका रूपमा औद्योगिक प्रतिष्ठानहरू पनि आकर्षित हुन थालेका छन् । धरानको बुढासुब्बा, इलामको माईभ्यालीलगायत अन्य कतिपय प्रतियोगितामा गोर्खा ब्रुअरीले प्रायोजन गर्दै आएको छ । विराटगरकै उत्पादन रमपम चाउचाउ झापा गोल्डकप, दुहबी गोल्डकप, उदयपुर गोल्डकपलगायत धेरै प्रतियोगितासँग जोडिएको छ । रमपम उत्पादक एसियन थाई फुड्सले झापा ११ फुटबल क्लबलाई प्रायोजन नै गरेको छ ।अखिल नेपाल फुटबल संघ एन्फाका पूर्वकेन्द्रीय उपाध्यक्ष सन्तोष बानियाँ फुटबलका सबैजसो गोल्डकप प्रतियोगितालाई प्रायोजकले सघाउने गरेका छन् । प्रायोजककै भरथेगमा यो प्रदेशमा फुटबलको उत्साहजनक विकास भइरहेको उनले बताए । खेलकुदमा प्रायोजन गर्दै आएको थाई फुड्स प्रालिका प्रबन्ध निर्देशक महेश जाजु हरेक वर्ष फुटबल, क्रिकेट, भलिबल, ब्याडमिन्टन, टेबलटेनिस, कराँते, ताइकोन्डोलगायतका खेलमा सहयोग गर्ने गरेको बताउँछन् ।"
आर्थिक मार्गदर्शक,"अविनाश बोहराविगतको दुई दशक नेपाली अर्थतन्त्रका लागि स्वर्णिम युग का रूपमा चिनिन्छ । आर्थिक विकासका लागि यो अवधिमा महत्त्वपूर्ण काम भए । तर यसबीचको सशस्त्र द्वन्द्वका बेला भने यस क्षेत्रमा प्रतिकूल असर पर्यो । २०६४ मा भएको संविधानसभा निर्वाचनपछि राजनीतिक अस्थिरताका कारण समग्र मुलुकको विकास प्रभावित भयो । छोटो समयमा परिवर्तन हुने सरकारले ठोस काम गर्न सकेनन् । मुलुकको प्रशासन प्रणालीमा अस्थिरता आयो । आर्थिक क्षेत्र थिलथिलो बन्यो । यसले गर्दा लगानीको वातावरण खल्बलियो । उद्योगधन्दाको स्थापना र विस्तार अवरुद्ध बन्ने अवस्था आयो । रोजगारी नपाइएपछि बाध्यतावश श्रम बजारबाट युवा शक्ति विदेश जाने क्रम बढ्यो । यसको असरले कृषिक्षेत्रसमेत प्रभावित भई कृषि उत्पादन घट्यो । खेत बाँझै हुन थाल्यो ।स्थानीय उत्पादनले धान्न नसक्ने भएपछि कृषिउपजको आयात झन् बढेर गयो । औद्योगिक उत्पादन, कृषिउपजलगायत ठूलो परिमाण आयातमा वृद्धिले आयात निर्यातबीच ठूलो खाडल बन्यो । विगत पाँच वर्षमा ३४ खर्बको आयात र ५ खर्बको निर्यात भयो । परनिर्भरता बढेर अर्थतन्त्र कमजोर हुन थाल्यो । स्पष्ट नीतिगत व्यवस्था र आर्थिक एजेन्डालाई सबै राजनीतिक दलले प्राथमिकतामा राखी साझा एजेन्डा बनाउन सकेनन् । विश्वले अपनाएको आर्थिक समृद्धिबिना देश विकास र गरिबी न्यूनीकरण हुँदैन भन्ने कुरा आत्मसात् गरिएन ।संघीयता र चुनौतीमुलुक नयाँ संरचनामा गएको अवस्थामा प्रदेश र स्थानीय तहमा विषयगत ऐन कानुनहरू निर्माण बनाउनुपर्छ । प्रदेश, स्थानीय तह, संघसंस्था र प्रदेशको समधुर तथा दिगो आपसी तालमेलबिना संघीयता अघि बढ्न सक्दैन ।मुलुकबाट रकम बाहिरिने क्रम बढेको छ । यसको असरले व्यापार घाटा कहालीलाग्दो बन्दै गइरहेको छ । यो आर्थिक वर्षमा हालसम्म करिब ५ सय अर्ब घाटा भएको देखिन्छ । शोधनान्तर बचत अघिल्लो वर्षभन्दा घट्दै गएको छ । रेमिटयान्स वृद्धिदर कात्तिकसम्ममा १ दशमलव ४ प्रतिशतले ऋणात्मक छ । आम्दानी र खर्चको स्थितिमा तालमेल छैन । चालु खर्चका लागि सरकारले ६ प्रतिशतमा आन्तरिक ऋण सय अर्बभन्दा बढी लिएको देखिन्छ ।सरकारी बेरुजु करिब ४ सय अर्ब जति छ । आयात ९३ प्रतिशत निर्यात ७ प्रतिशत छ । केही समयअघि आयात ६० प्रतिशत र निर्यात ४० प्रतिशत थियो । चामल चालु आर्थिक वर्षको हालसम्म करिब ६ दशमलव ५ अर्बको र तरकारी करिब ४ अर्बको आयात भइसकेको छ । आन्तरिक स्रोतसाधनलाई व्यवस्थित ढंगले परिचालन गरे आर्थिक विकासतर्फ अघि बढ्न सकिन्छ । यो काममा प्रदेश १ सबैभन्दा बढी प्रभावकारी बन्न सक्छ । समग्र मुलुकको आर्थिक समृद्धिका लागि यो प्रदेश मार्गदर्शक बन्न सक्ने प्रशस्त सम्भावना छ ।उद्योग, कृषि र पर्यटनयो प्रदेशमा बंगलादेश, भुटान र भारतका दुइटा ठूला नाका विहार र पश्चिम बंगाल जोडिएका छन् । साथै भविष्यमा चीन जोडिने किमाथांका यही प्रदेशबाट जान्छ भारतका कोलकाता बन्दरगाह सबैभन्दा नजिक छ । निर्माणाधीन एकीकृत भन्सार जाँच चौकी र कार्गो रेल विराटनगरको कटहरीसम्म आउनाले व्यापार व्यवसाय राम्रो हुने देखिन्छ ।मोरङ, सुनसरी र झापा देशकै अन्न भण्डारका रूपमा रहेका जिल्ला हुन् । यहाँ नगदेबाली उल्लेख्य उत्पादन हुन्छ । यस क्षेत्रको जमिन उर्वर छ । चिया, अदुवा, अलैंची, चिराइतो र जडीबुटीजस्ता उच्च मूल्यका वस्तुको प्रचुर उत्पादन हुन्छ । यसले अर्थतन्त्रमा निकै भरथेग गर्न सक्छ ।अब के गर्ने ?आर्थिक मुद्दामा तत्काल साझा अवधारणा निर्माण गर्नुपर्छ । विकास र समृद्धिका लागि अल्पकालीन र दीर्घकालीन गुरुयोजना बनाउनुपर्छ । जीडीपी वृद्धिदरलाई वढाउँदै अब कम्तीमा १० प्रतिशतको वृद्धि हासिल गर्ने लक्ष्य लिई (राजनीतिक दलहरूको घोषणापत्र पनि दोहोरो अंक वृद्धिदर हासिल गर्ने लक्ष्य लिएअनुसार) जानुपर्छ । यसका लागि कम्तीमा पनि ८ देखि १० खर्ब लगानी आवश्यक पर्छ । जुन आन्तरिक र वैदेशिक लगानीबिना सम्भव छैन ।बजेट साझा सहमतिमा बनाएर कार्यान्वयन पक्ष दरिलो पारिनुपर्छ । विभिन्न ठाउँमा विशेष आर्थिक क्षेत्र र सुक्खा बन्दरगाह निर्माण गरिनुपर्छ । उच्च मूल्य भएका वस्तुमा लगानी विस्तार गर्नुपर्छ । आयकरमा छुटको अवधारणाअनुसार काम गर्नुपर्छ । राजस्वको दरभन्दा दायरा बढाउनेतिर केन्द्रित भए थप आय हुन सक्छ ।प्रदेशको पूर्वाधारदेखि अर्थको नयाँ संरचना निर्माण गर्नुपर्छ । सरकारी अध्ययनअनुसार प्रदेशमा भएका पुरानै पूर्वाधार २० प्रतिशत उपयोग गर्दा पनि ८ सय २० अर्ब लाग्ने देखिन्छ । सरकारले सातै प्रदेशका लागि ७ अर्ब १४ करोड मात्र छुट्टयाएको छ । त्यसर्थ आन्तरिक स्रोत साधन परिचालनमा गम्भीर हुन जरुरी छ । प्रदेशमा लगानी गर्दा उच्च प्रतिफल प्राप्त हुन्छ सन्देश अन्तर्राष्ट्रिय लगानीकर्तालाई दिन सक्नुपर्छ । कार्यान्वयन पक्षमा समस्या आउन नदिने वातावरण र विश्वास दिलाउनुपर्छ । आर्थिक समृद्धिबिना राजनीतिक एजेन्डा स्थायित्व हुन सक्दैन । राजनीतिक स्थायित्व, नीतिगत स्पष्टता र लगानीको सुनिश्चितता भए १० प्रतिशतको आर्थिक वृद्धिदर र वैदेशिक लगानी लाग्ने क्रम बढ्दै जाने सम्भावना हुन्छ ।परनिर्भरता घटाऔंव्यापार घाटा बढ्दै जानु रेमिन्टयान्स बढ्दै जानु र सरकारको चालु खाता घाटामा रहेको अवस्थामा परनिर्भतालाई घटाउँदै जाने कुरामा चुनौती छन् । यसका लागि औद्योगीकरण सेवा क्षेत्रको कृषिको आधुनिकीकरण पर्यटन क्षेत्रको विस्तार अति आवश्यक छ ।विगतका वर्षदेखि अर्थतन्त्रमा प्रत्यक्ष सरोकार राख्ने बैंकिङ क्षेत्रले निकै जोखिमपूर्ण तरिकाले अधिक कर्जा विस्तारले सबै उत्पादनशील क्षेत्रका साथै सेवासमेत प्रभावित भएको छ । राष्ट्रिय बैंकले तोकेको चुक्ता पँजी पुर्याउन, बोनस सेयर बाँड्न, ठूलो नाफा कमाउन बैंकहरूले रियल इस्टेट, हायरपर्जेज, कृषिको नाममा जग्गा खरिद गर्न र ओभर ड्राफ्टमा ठूलो ऋण प्रवाह गरे गत आर्थिक वर्षमा १४ प्रतिशतले निक्षेप संकलन गरेका बैंकहरूले १८ प्रतिशतले कर्जा विस्तार गरे । जसकारण ब्याजदर अत्यधिक बढेर गयो । सर्वसाधारणलगायत सबै क्षेत्रमा मार पर्यो ।चाल् आवमा केही बैंकहरूले सुरुको २ महिनामा १५ देखि १६ अर्बसम्म कर्जा विस्तार गरे र ५ महिनामा निक्षेप ५ प्रतिशतले बढ्दा कर्जा ७ प्रतिशतले विस्तार गरे । यसले के दखाउँछ भने बैंकहरू नाफा र बोनसका पछाडि मात्र दौडिएका छन् ।बैंकहरूमा स्रोत र साधन परिचालनको कुनै योजनै छैन जसका लागि नियमन निकाय राष्ट्रिय बैंक र सरकार गम्भीर हुन जरुरी छ । ब्याजदर यही क्रममा बढ्दै जाने हो भने सबै उत्पादनशील क्षेत्र प्रभावित हुनुका साथै सरकारको आर्थिक विकासको नारा सार्थक हुन सक्दैन ।(बोहोरा उद्योग वाणिज्य महासंघका केन्द्रीय सदस्य हुन्)"
औद्योगिक विकास,"नेपालकै पहिलो उद्योग विराटनगरमा स्थापना भएको हो । यसैबाट नेपालको औद्योगिक विकास सुरु भएको हो भन्नेमा दुई मत छैन । २०४५ सालसम्म सुनसरीमोरङ करिडोर औद्योगिक विकासमा अग्रणी थियो । त्यसबेला यहाँ स्थानीय कच्चा पदार्थबाट सञ्चालन भएका धेरै कृषिजन्य उद्योग थिए । राइस मिल, चिनी उद्योग, जुट मिल, तोरी तेलजस्ता उद्योग त्यसबेलाका प्रमुख हुन् । त्यसबेला उत्पादित सामग्री उल्लेख्य निर्यात हुन्थ्यो ।नेपालको चामल भारतको दक्षिणी प्रान्त केरलासम्म जान्थ्यो । निर्यात मनग्य हुने गरेकैले सरकारले गुणस्तर नियन्त्रण गर्न चामल बढी उत्पादन हुने क्षेत्रमा अञ्चलस्तरीय धान चामल निर्यात कम्पनी स्थापनासमेत गरेको थियो । त्यसबेला नेपाल धेरैवटा खाद्यवस्तु उत्पादनमा आत्मनिर्भर थियो । जुट भारतलगायत युरोपका देशहरूमा निर्यात हुन्थ्यो । तोरीको तेल पर्याप्त निकासी हुन्थ्यो ।रोजगारीका लागि मजदुर भारतबाट नेपाल आउँथे । त्यसबेला सबै उद्योगहरू २४ घण्टै उत्पादन गर्थे । त्यसपछि प्रजातन्त्र आएसँगै उदारीकरण पनि आयो । पञ्चायतकालमा उदारीकरण थिएन । त्यसबेला सबै उद्योगलाई सरकारले संरक्षण गरेको थियो । औद्योगिक कच्चा पदार्थमा भन्सार शुल्क शून्य थियो । तयारी वस्तुमा भन्सार शुल्क उच्च थियो । उदारीकरणसँगै नयाँ प्रकृतिका उद्योग स्थापना हुन थाले । विराटनगरमा फलाम, कर्कटपाता, प्लास्टिक उद्योगहरू प्रशस्तै खुले । विस्तारै कृषिजन्य उद्योगहरू मासिन थाले । उदारीकरणले तयारी वस्तुहरू यहाँ उत्पादन भएका भन्दा कम मूल्य आउन थाले । परिणाम विस्तारै हामी आयातमुखी बन्दै गयौं । सरकारले पनि राजस्व केबाट आउँछ भन्ने कुरालाई प्राथमिकतामा राख्न थाल्यो तर स्थानीय उत्पादन र रोजगारीलाई महत्त्व दिन सकेन । भारतसँग एउटा विशेष किसिमको व्यापार सन्धि नेपालले गर्यो । त्यसबाट एकपटक विराटनगरमा वनस्पति घिउ, छड, प्लास्टिक, जिंक अक्साइडजस्ता उद्योग राम्रो फस्टाए । यस्ता उद्योगले उत्पादन गरेका वस्तुको बजार भारत बन्यो । तर यो अवस्था लामो समय रहेन । त्यो अवसर थियो । तर त्यसबाट धेरै लाभ लिनबाट चुक्यौंं । परिणाम भारतले कोटा प्रणाली लगायो । त्यसपछि उद्योग ओरालो लाग्न थाले ।१ नम्बर प्रदेश अबको १० वर्षभित्र मुलुकको समृद्ध प्रदेश हुन्छ । यहाँ साना, ठूला, मझौला गरी १ हजार उद्योगले १ लाखलाई रोजगारी दिएका छन् । उदयपुर, धनकुटामा सिमेन्ट उद्योग छ, मेचीमा र सुनसरीमोरङ करिडोरमा प्रशस्तै उद्योगहरू छन् ।ट्रकबाट गरिएको ढुवानी महँगो भएकाले हामीले व्यापारमा प्रतिस्पर्धा गर्न सक्ने स्थिति भएन । वीरगन्ज, भैरहवा काठमाडौंबाट नजिक भयो र भौगोलिक रूपमा पनि विराटनगरबाट काठमाडौं टाढा भएकाले पछि पर्यो । विराटनगरमा उद्योगको सुरुवात भएको ठाउँ हो । हामीले गर्ने जति विकास गर्न सकेनौं । विराटनगरमा अर्को एउटा समस्या आयो । औद्योगिकीकरणको समस्या आयो । यहाँ औद्योगिक क्षेत्र थिएन । उदारीकरणसँगै श्रमसम्बन्धी समस्या आयो । यसले पनि औद्योगिक क्षेत्र प्रभावित बन्यो । कतिपय उद्योगी व्यापारतिर लागे । अधिकांशले कुनै विदेशी उत्पादनको एजेन्सी लिएर नेपालमा व्यापार गर्नतिर लागेका छन् उद्योगमा लगानी गर्न खासै उत्साहित छैनन् । फलस्वरूप अहिले हाम्रा युवा शक्ति खाडी मुलुक पलायन हुन बाध्य छन् । सबै युवाहरू विदेश पलायन हुन थालेपछि उद्योगका लागि आवश्यक दक्ष जनशक्तिको समेत अभाव हुन थालेको छ । अहिले जसोतसो उद्योग चलाउन बाध्य छौं । दक्ष जनशक्तिको अभावमा हाम्रो उद्योगको उत्पादन राम्रो नभएकाले हामी प्रतिस्पर्धामा जान सकेका छैनौं । अहिलेको निर्वाचनले अबको आगामी दिन हाम्रा लागि राम्रो होला भन्ने आशा छ । अब प्रादेशिक संरचना भएको छ । अब सात प्रदेशको बीचमा प्रतिस्पर्धात्मक रूपमा अघि बढ्नुपर्छ । सात वटामध्ये १ नम्बर प्रदेश सबभन्दा समृद्ध छ । यस प्रदेशको तराईदेखि हिमालसम्मको गाउँ, सहर समृद्ध देखिन्छ । किसानहरू आधुनिक तरिकाले व्यावसायिक खेती गरिरहेका हुन्छन् । नयाँ किसिमले गुणस्तरीय फलफूल उत्पादन भइरहेको छ । जडीबुटी पर्याप्त छ । चिया र कफी पनि उत्पादन भइरहेको छ । चिया उच्च गुणस्तरको भए पनि ब्रान्डिङ नभएर समस्या भएको छ । यहाँको चियालाई भारतले त्यही चिया आफ्नो उत्पादन भएको ब्रान्डिङ गरेर उच्च मूल्यमा बिक्री गरिरहेको छ । त्यसैले अब हामीले आफ्नो कृषिजन्य उत्पादनको ब्रान्डिङमा ध्यान दिनु आवश्यक छ । अनुकूल वातावरण भइदिए जडीबुटीजन्य, कृषिजन्यलगायत निर्यातजन्य उद्योगहरू फस्टाउँछन् । आयात प्रतिस्थापन गर्न सजिलो हुन्छ । यो प्रदेश अत्यधिक रोजगार सिर्जना गर्ने प्रदेश हुन्छ र अन्य प्रदेशका मानिसलाई पनि हामीले रोजगारी दिन सक्ने क्षमता प्राप्त गर्छौं ।बैंकिङ क्षेत्र पनि हाम्रो बलियो छ । सबै जिल्लामा छ । विद्युत् परियोजनाहरू धमाधम आउँदै छन् । केही समय पछाडि १ नम्बर प्रदेशको विद्युत् मात्रै हामीले खपत गरे पनि लोडसेडिङमुक्त हुन्छौं ।लोडसेडिङ भएन भने रोजगारी पनि अत्यधिक दिन सक्छौं । यहाँका प्राविधिक शिक्षालयहरूले कामदारलाई तालिम दिएर दक्ष जनशक्ति उत्पादन गरिदिनुपर्छ । सरकारले नीतिगत व्यवस्था राम्रो गरिदिए १ नम्बर प्रदेश समृद्ध प्रदेश हुन्छ ।फलफूलमा आधारित उद्योगहरू, मदिराजन्य उद्योग, वाइन, नास्पातीको वाइन बनाउन सकिन्छ । यस्ता कतिपय पहाडमा भएका फलफूलबाट वाइन बनाउन सक्छौं । इलाममा उत्पादन भएको किबीको बजार व्यवस्थापन गर्न वाइन बनाएर बिक्री गर्न सकिन्छ ।विद्युत्को सहज उत्पादन भयो भने अझै उद्योगहरू स्थापना गर्न सकिन्छ । विद्युत् सहज नभएर सम्भावना भएर पनि उद्योगहरू स्थापना गर्न सकिएको छैन । जस्तो कार्बाइड चीनबाट आयात हुन्छ, त्यो चुनढुंगाबाट बनाउँछ तर त्यसका लागि विद्युत् अत्यधिक चाहिन्छ । विद्युत् सहज भए त्यो पनि उत्पादन गर्न सकिन्छ । यस्तै, भोजपुरको खुकुरी प्रख्यात छ, त्यहाँ फलाम उद्योग सञ्चालनमा ल्याउन सकिन्छ । यहाँ भएको तामा खानीलाई उपयोग गरेर उद्योग सञ्चालन गर्न सकिन्छ । बहुमूल्य रत्नहरू निकालेर निर्यात हुन सक्छ । त्यसको खानीबाट प्रशोधन गरेर निर्यात गर्न सकिन्छ ।(उद्योग संगठन मोरङका पूर्वअध्यक्ष अग्रवालसँग लीलाबल्लभ घिमिरेले गरेको कुराकानीमा आधारित)"
वित्तीय पहुँचमा अगाडि,"नेपालमा बैंकिङ विकासको सुरुआतदेखि वर्तमान प्रदेश १ मा पर्ने क्षेत्रमा बैंक तथा वित्तीय संस्थाको उपलब्धता पाइन्छ । खासगरी विराटनगर औद्योगिक र व्यापारिक केन्द्र भएकाले पनि यहाँ सुरुदेखि नै बैंक तथा वित्तीय संस्थाको उपस्थिति धेरै रहँदै आएको हो । सुरुमा राणाकालदेखि नै नेपाल बैंकले वित्तीय सेवा दिंदै आएको देखिन्छ । पछि ३० को दशकमा राष्ट्रिय वाणिज्य बैंक र कृषि विकास बैंक स्थापना भएपछि ती बैंकले पनि यस क्षेत्रबाट वित्तीय सेवा सुरु गरेका हुन् । त्यसपछि ५० को दशकमा निजी क्षेत्रको लगानीबाट स्थापना भएका नबिल बैंक र तत्कालीन ग्रिन्डलेज बैंक (हालको स्ट्यान्डर्ड चार्टर्ड) स्थापना भए । लगत्तै संयुक्त लगानीका अन्य बैंकहरूले पनि यो क्षेत्रमा वित्तीय सेवा सुरु गरेका हुन् । अहिले यहाँ सबै वर्गका बैंक तथा वित्तीय संस्था उपलब्ध छन् । त्यसो त दर्जनभन्दा बढी बैंक तथा वित्तीय संस्था यही क्षेत्रमा कर्पोरेट कार्यालय स्थापना गरेरै सञ्चालनमा छन् । तीमध्ये ६ वटा विकास बैंक, एक फाइनान्स कम्पनी र ७ लघुवित्त वित्तीय संस्थाको कर्पोरेट कार्यालय यही प्रदेशमा छ ।राष्ट्र बैंकले सुरुदेखि नै सातवटा क्षेत्रीय कार्यालयमार्फत मुलुकभरका बैंक तथा वित्तीय संस्थाको नियमन तथा सुपरिवेक्षण गर्दै आएको छ । जसमध्ये विराटनगर क्षेत्रमा इलाम, झापा, सुनसरी, मोरङ, धनकुटा, सप्तरी, ताप्लेजुङ, पाँचथर र संखुवासभा जिल्ला पर्छन् । मुलुक संघीय संरचनामा गएपछि प्रदेश नं १ मा हाल विराटनगर क्षेत्रमा पर्ने सप्तरी जिल्ला हटाइएको छ भने तेह्रथुम, भोजपुर, खोटाङ, सोलुखुम्बु, ओखलढुंगा र उदयपुर जिल्ला थपिएको छ । नयाँ संरचनाअनुसार प्रदेश नं १ को मात्र तथ्यांक राष्ट्र बैंकसँग पनि छैन । यसकारण पुरानै विराटनगर क्षेत्रका आधारमा यो लेख तयार गरिएको हो । साविकको विराटनगर क्षेत्रमध्ये पनि बहुसंख्यक बैंक तथा वित्तीय संस्था झापा, मोरङ र सुनसरीमा केन्द्रित छन् । यस कारण पनि विराटनगर क्षेत्रको बैंक तथा वित्तीय स्थितीले प्रदेश नं १ को समग्र वित्तीय अवस्था प्रतिनिधित्व गर्न सक्छ । वित्तीय संस्थाको उपलब्धताहाल यो क्षेत्रमा ५ सय ९४ शाखामार्फत बैंक तथा वित्तीय संस्थाले वित्तीय सेवा पुर्याइरहेका छन् । जसमध्ये वाणिज्य बैंकहरूको शाखा ३ सय ४४, विकास बैंकको ७७, वित्त कम्पनीको १७ र लघुवित्त वित्तीय संस्थाको १ सय ५६ शाखा सञ्चालनमा छन् । गत असारसम्म यो क्षेत्रमा १ खर्ब ८२ अर्ब रुपैयाँ निक्षेप संकलन र २ खर्ब ५६ अर्ब रुपैयाँ कर्जा प्रवाह भएको छ । यसले पनि यो क्षेत्रमा कर्जा उपयोग बढी हुँदै आएको देखाउँछ । सोही अवधिमा यो क्षेत्रमा निक्षेपकर्ताको संख्या १४ लाख ५८ हजार ८ सय ८ सय २० छ भने ऋणीको संख्या १ लाख १७ हजार १ सय ५१ छ । यो क्षेत्रमा ६८ वटा संस्थाले विदेशी मुद्रा सटहीका लागि अनुमति पाएका छन् । जसमध्ये ६३ वटा मनी चेन्जर कम्पनी छन् भने बाँकी ५ वटा होटल, ट्ेरकिङ एजेन्सी र अन्य छन् । निक्षेप संकलन गत वर्षमा बैंक तथा वित्तीय संस्थाले संकलन गरेको कुल निक्षेप २२ खर्ब ८४ अर्ब ९५ करोड रुपैयाँ पुगेको छ । अघिल्लो वर्षको तुलनामा यो १८२ प्रतिशतले बढेको छ । गत वर्ष यस्तो निक्षेप करिब २३ प्रतिशतले बढेको थियो । सरकार र राष्ट्र बैंकले बैंकिङ सेवामा पहुँच बढाउन सञ्चालन गरेको वित्तीय साक्षरता अभियानको परिणामस्वरूप सर्वसाधारणको वित्तीय पहुँचमा अभिवृद्धि भएको, एवम् रेमिटयान्स आप्रवाहलगायत कारण निक्षेप संकलनमा वृद्धि भएको हो । गत वर्ष बैंक तथा वित्तीय संस्थाले संकलन गरेको कुल निक्षेपमा काठमाडौं क्षेत्रको अंश ६८३ प्रतिशत छ । उपत्यकाबाहिरका क्षेत्रमध्ये विराटनगरको ६२ प्रतिशत र पोखराको ६७ प्रतिशत छ । सबैभन्दा कम अंश धनगढी क्षेत्रको यस्तो हिस्सा १८ प्रतिशत छ । कर्जा विस्तार आर्थिक वर्ष ०७३७४ मा बैंक तथा वित्तीय संस्थाले १९ खर्ब ६७ अर्ब १ करोड रुपैयाँ कर्जा प्रवाह गरेका छन् । गत वर्षको सोही अवधिको तुलनामा यो करिब २३ प्रतिशतको वृद्धि हो । अघिल्लो वर्ष यस्तो कर्जा प्रवाह २९७ प्रतिशतले बढेको थियो । बैंक तथा वित्तीय संस्थाबाट प्रवाह गरिएको कर्जाको वृद्धिदर निक्षेपको वृद्धिदरभन्दा बढी रहेको कारण गत वर्ष ८२८ प्रतिशत रहेको कर्जानिक्षेप अनुपात समीक्षा वर्षमा ८६१ प्रतिशत पुगेको थियो ।बैंक तथा वित्तीय संस्थाले प्रवाह गरेको कुल कर्जामा काठमाडौं क्षेत्रको अंश ५१७ प्रतिशत छ । उपत्यकाबाहिरका क्षेत्रहरूमध्ये सबैभन्दा बढी अंश विराटनगर क्षेत्रको १२ प्रतिशत तथा सबैभन्दा कम धनगढी क्षेत्रको अंश २८ प्रतिशत रहेको देखिन्छ । काठमाडांै तथा विराटनगर क्षेत्रमा आर्थिक गतिविधि बढी हुने र ठूलो परिमाणको कर्जा केन्द्रीय कार्यालयमा रहने हुँदा यी क्षेत्रमा कर्जा परिचालनको अंश उच्च देखिएको हो ।औद्योगिक कर्जा ०७४ असारसम्म यो क्षेत्रमा ६५ अर्ब ३८ करोड रुपैयाँ ऋण औद्योगिक क्षेत्रमा प्रवाह भएको छ । यो मुलुकभर बैक तथा वित्तीय संस्थाले प्रवाह गरेको कुल औद्योगिक कर्जाको करिब ११ प्रतिशत हो । ०७४ सालमा बैंक तथा वित्तीय संस्थाले मुलुकभर ६ खर्ब ३७ अर्ब १८ करोड रुपैयाँ औद्योगिक कर्जा प्रवाह गरेका छन् । ०७३ सालको तुलनामा यो करिब २१ प्रतिशतको वृद्धि हो । अघिल्लो वर्ष यस्तो कर्जा करिब २२ प्रतिशतले बढेको थियो । गत आर्थिक वर्षमा प्रवाहित कुल कर्जामध्ये औद्योगिक क्षेत्रमा गएको कर्जाको अंश ३२४ प्रतिशत छ ।यो क्षेत्रमा प्रवाह भएको कुल औद्योगिक कर्जामध्ये उत्पादनमूलक उद्योगहरूमा सबैभन्दा बढी साढे ५७ प्रतिशत र निर्माणसम्बन्धी उद्योगहरूमा करिब २८ प्रतिशत ऋण लगानी भएको छ । यसैगरी, पर्यटनलगायत सेवामूलक उद्योगहरूमा कुल औद्योगिक कर्जाको १० प्रतिशत, धातुका उत्पादन तथा मेसिनरीमा २ प्रतिशत र खानीसम्बन्धी उद्योगहरूमा सबैभन्दा कम ०३ प्रतिशत कर्जा प्रवाह भएको छ । कृषि कर्जा आर्थिक वर्ष २०७३७४ मा बैंक तथा वित्तीय संस्थाले कृषि क्षेत्रमा ९१ अर्ब ८३ करोड रुपैयाँ कृषि कर्जा प्रवाह गरेका छन् । अघिल्लो वर्षको तुलनामा गत वर्ष यस्तो कर्जा करिब २० प्रतिशतले बढेको हो । अघिल्लो वर्ष यस्तो कर्जा २५७ प्रतिशतले बढेको थियो । गत असारसम्म विराटनगर क्षेत्रमा ४१ अर्ब ८९ करोड रुपैयाँ ऋण कृषि क्षेत्रमा प्रवाह भएको छ । अघिल्लो वर्षको तुलनामा गत वर्ष यस्तो कर्जा करिब साढे ३२ प्रतिशतले बढेको छ । त्यसमध्ये कृषि तथा कृषिजन्य सेवाहरूमा प्रवाह भएको ऋण करिब ८६ प्रतिशतले, सनपाट उत्पादनमा ५३ प्रतिशतले, वन तथा माछापालनमा ३१ प्रतिशतले, अन्नबालीमा साढे १२ प्रतिशतले र चियाकफीमा साढे १७ प्रतिशतले बढेको देखिन्छ । क्षेत्रगत आधारमा कृषिउपजले ढाकेको भूक्षेत्रमध्ये खाद्य तथा अन्य बालीले ढाकेको क्षेत्रफल पोखरा र धनगढी क्षेत्रमा घटेको छ । अन्य सबै क्षेत्रमा बढेको छ । यस्तै, तरकारीले ढाकेको क्षेत्रफल विराटनगर, जनकपुर र धनगढी क्षेत्रमा ह्रास आएको छ भने अन्य सबै क्षेत्रमा वृद्धि भएको छ । फलफूल तथा मसलाजन्य बालीले ढाकेको क्षेत्रफल काठमाडांै र विराटनगर क्षेत्रमा घटे पनि बाँकी सबै क्षेत्रमा वृद्धि भएको देखिन्छ । सहरी क्षेत्रमा केन्द्रित यो क्षेत्रमा बैंक तथा वित्तीय संस्थाको करिब ६ सय शाखा रहे पनि अधिकांश सहरी क्षेत्रमा केन्द्रित छन् । यसकारण पनि सबै जिल्लाका नागरिकले समान रूपमा वित्तीय सेवा पाउन सकेका छैनन् । अधिकांश शाखाहरू झापा, मोरङ, सुनसरी, इलामलगायत जिल्लामा केन्द्रित छन् । बैंक तथा वित्तीय संस्थाले ग्रामीण क्षेत्रहरूमा शाखा विस्तार गर्दै लगे पनि भौगोलिक विकटताका कारण शाखा विस्तार सदरमुकाममै सीमित रहेका कारण अझै कतिपय दुर्गम तथा ग्रामीण क्षेत्रमा बैंकिङ सुविधा उपभोग गर्न सदरमुकामसम्मको लामो दूरी पार गर्नपर्ने बाध्यता छ ।आश्रित जनसंख्यावित्तीय पहुँचको स्थिति हेर्दा मेची अञ्चलमा प्रतिशाखा ९ हजार ३ सय ७९ जना नागरिक आश्रित रहेको देखिन्छ । यसैगरी, कोसी अञ्चलमा प्रतिशाखा ९ हजार ३ सय २१ र सगरमाथामा १९ हजार ५ सय ७९ जना आश्रित छन् । मुलुकभरको तथ्यांक हेर्दा बैंक तथा वित्तीय संस्थाको एउटा शाखाले ८ हजार ९ सय २३ जनाले वित्तीय सेवा लिइरहेको देखिन्छ । चुनौतीकतिपय ठाउँका बासिन्दा आधुनिक बैंकिङ सेवाको पहुँचमा आउन सकेका छैनन् । दुर्गम क्षेत्रमा बैंकिङ सेवा उपलब्ध गराउन आवश्यक पूर्वाधारको विकास गरी सुरक्षाको प्रत्याभूति दिन जरुरी छ । ती क्षेत्रमा आधुनिक बैंकिङ सेवाको विस्तारमार्फत बचतकर्तामा बैंकिङ बानीको विकास गर्ने र संकलित वित्तीय साधन सोही क्षेत्रको कृषि, घरेलु तथा साना उद्योगको प्रवद्र्धनमा उपयोग गर्नुपर्ने चुनौती प्रबल छ । बैंकिङ क्षेत्रमा निक्षेपको महत्त्वपूर्ण स्रोतको रूपमा रहेको विप्रेषण आप्रवाहको वृद्धिदरमा क्रमिक रूपमा गिरावट आइरहेको छ । यसले वित्तीय क्षेत्रमा निक्षेप वृद्धि दर प्रभावित हुने देखिन्छ । यद्यपि, स्थानीय तहका प्रतिनिधिको चुनावसँगै स्थानीय सरकार गठन भई स्थानीय तहमा सार्वजनिक प्रशासन सञ्चालनमा आएसँगै सरकारी खर्चमा उल्लेख्य वृद्धि हुने अवस्था छ । यसले वित्तीय क्षेत्रमा तरलता प्रवाह हुने सम्भावना छ । राष्ट्र बैंकले पटकपटकका नीति निर्देशनबाट दुर्गम तथा पहाडी क्षेत्रमा बैंक तथा वित्तीय संस्थाको उपस्थितिलाई जोड दिँदै आइरहेको छ । बैंकिङ पद्धतिमा नवीनतम प्रविधिको प्रयोग हुँदै आएकाले दुर्गम क्षेत्रका सर्वसाधारणमा वित्तीय सेवाको पहुँच अभिवृद्धि हँदै जाने देखिन्छ ।(नेपाल राष्ट्र बैंक विराटनगर कार्यालयका निर्देशक आचार्यसँग यज्ञ बञ्जाडेले गरेको कुराकानीमा आधारित ।)"
पर्यटनको केन्द्र,"धर्म गौतमपूर्वी नेपालका बेग्लाबेग्लै विशेषतायुक्त १४ वटा जिल्ला समेटिएको प्रदेश नम्बर १ आफैंमा एउटा सानो नेपाल हो । हिमाल, पहाड र तराईको संगम रहेको यहाँ आकर्षक सांस्कृतिक विविधता समेटिएको छ । संसारको सर्वोच्च शिखर सगरमाथासहितका हिमशृंखला यही प्रदेशमा पर्छ ।मुलुककै होचो भूभाग झापाको केचनाकवलको बेग्लै महत्त्व छ । सगरमाथादेखि कञ्चनजंघासम्मको हिमशृङ्खला शिरमा बोकेको यो प्रदेशको पहाडी इलाकामा प्रकृतिको अतुलनीय छटा समाहित छ । दक्षिणको तराई अन्न भण्डारका रूपमा चिनिएको छ । यो प्रदेशमा प्रसिद्ध नदी तथा खोलाहरू पर्छन् । कृषि कर्मले सुधारिएको जीवनस्तर, प्राकृतिक स्रोतले भरिपूर्ण क्षेत्रहरू समेटिएर बनेको यो प्रदेश सांस्कृतिक विविधतायुक्त छ ।प्राकृतिक स्रोत र मौलिक सांस्कृतिक पक्षलाई सदुपयोग गर्दै पर्यटक आकर्षित गर्न सके मनग्य आम्दानी गर्न सकिन्छ । यसमा धेरथोर प्रयास भइरहेकै पनि छ तर पर्याप्तचाहिँ छैन । पर्यटन विकासका लागि आकर्षक गन्तव्य र उपज (प्रोडक्ट) आवश्यक हुन्छ । मौलिक सांस्कृतिक विशेषता यो क्षेत्रको आकर्षण बनेको छ ।यस प्रदेशमा मधेसका सन्थाल, धिमाल, थारू आदि आफ्नो संस्कृतिको जगेर्नामा लाग्दै छन् । पहाडी इलाका किरातहरूको पावनभूमि हो । हिमालमा शेर्पाहरू रमाएर बसेका छन् । पहाड र मधेसमा धेरै जातिको बसोबास छ । जातिपिच्छेका भाषा, संस्कृति र परम्परा छन् र तीसँगै आपसी अन्तरघुलनको आत्मीय सम्बन्ध पनि छ । यो अरूका लागि पनि अनुकरणाीय छ ।भूगोल, हावापानी, जराजुरी, जीवजनवार र संस्कृतिमा यतिविधि विविधता अन्यत्र सायदै पाइएला । जैविक विविधता र सांस्कृतिक विशेषता यहाँका अवलोकनका लागि मात्रै होइन, अनुसन्धानकर्ताका लागि समेत चासोको विषय बन्दै आएको छ । त्यसैले यो प्रदेशमा पर्यटकहरूका लागि अकल्पनीय गन्तव्य र आकर्षक उपजहरू विद्यमान छन् ।सम्भावनाप्रदेश १ को पूर्वमा भारतको पश्चिम बंगालसँग जोडिन्छ । बंगालीहरू घुमघामका सोखिन छन् । उनीहरू नेपालभारत सीमा हुँदै इलामको सन्दकपुरतिर ठूलो संख्यामा आउँछन् । तीमध्ये केही इलामतिर छिर्न थालेका छन् । तिनलाई अझै पश्चिम तान्न सकिन्छ । त्यस्तै काँकडभिट्टा नाका भएर बंगलादेशीहरू पनि नेपाल घुम्न आउँछन् । उनीहरूलाई यस प्रदेशका पहाडी इलाकामा पल्काउन सकिन्छ । आन्तरिक पर्यटकका लागि इलाम आकर्षक गन्तव्यका रूपमा स्थापित छ । गत वर्ष करिब ६५ हजार आन्तरिक पर्यटक इलाम भित्रिएका थिए । उनीहरू इलामबाट उही बाटो झापा झरेर फर्कन्छन् । तिनलाई मोरङको बुधबारे, राजारानी हुँदै भेडेटारबाट धरान झार्न सकिन्छ । अझ माथि फिदिम लगेर मध्यपहाडी लोकमार्गबाट तेह्रथुम पुर्याउन सकिन्छ । सम्भावना धेरै छन् ।सगरमाथा, कञ्चनजंघाजस्ता हिमशिखर ताकेर आउने तेस्रो मुलुकका पर्यटकलाई यो क्षेत्रमा विचरण गराउने वातावरण बनाउन सक्दा प्रदेश नम्बर १ का सबै क्षेत्र लाभान्वित हुन पाउँछन् । कोसीटप्पु वन्यजन्तु आरक्ष, कञ्चनजंघा संरक्षण क्षेत्र, मकालु बरुण राष्ट्रिय निकुञ्ज, सगरमाथा राष्ट्रिय निकुञ्जजस्ता पर्यटकीय आकर्षणका क्षेत्रहरू यसै प्रदेशमा पर्छन् ।बराहक्षेत्र, हलेसी महादेव, पाथीभराजस्ता नाम चलेका तीर्थस्थलहरूका कारण यस प्रदेशमा धर्मिक पर्यटनको सम्भावना उत्तिकै प्रवल छ । बुढासुब्बा, गजुरमुखी, सभापोखरी, तिम्बुङ पोखरी, माईपोखरीजस्ता धार्मिक स्थलहरूको पनि आफ्नै महत्त्व छ । आन्तरिक मात्र होइन बंगाल र बिहारका पर्यटकलाई लक्षित गरी तीर्थाटनको प्याकेज बनाउन सकिन्छ ।प्राकृतिक सुन्दरता र जैविक विविधताको धनी अरुण उपत्यका यसै प्रदेशमा पर्छ । पर्यटकहरूको खासै घुइँचो नहुने यस क्षेत्रको पैदलयात्रा गर्न रुचाउने पर्यटकहरूको संख्यामा वृद्धि हुँदै गएको छ । गुराँसको राजधानी भनेर चिनिने तीनजुरे मिल्के जलजले यसक्षेत्रको अर्को आकर्षक गन्तव्य हो ।झापा, इलाम, पाँचथर, धनकुटा तथा तेह्रथुममा चिया पर्यटनको बेग्लै प्याकेज बनाउन सकिन्छ । र्याफ्टिङ, क्यायाकिङजस्ता साहसिक जलक्रीडाका लागि यस प्रदेशका नदीहरू उपयुक्त छन् । यस क्षेत्रमा रहेका झर्नाहरूमा क्यानोनिङ विकास गर्न सकिन्छ । रक क्लाइम्बिङ, बन्जिजम्पिङ, माउन्टेन म्याराथन, हट बेलुनजस्ता साहसिक खेलको विकास गर्ने सम्भावना यस क्षेत्रमा मनग्य छ ।अवसर एक पटक नेपाल आएका धेरै पर्यटक दोहोर्याएर पुन: आउने गरेको पाइन्छ । दसौं पटक आउने पनि छन् । सामान्यत: उनीहरू त्यही गोल्डन ट्रयाङ्गलमा अड्कन्छन् । तिनलाई यता ल्याएर पल्काउन सकिन्छ । एउटा पर्यटकलाई सन्तुष्टि दिन सकियो भने उसले अरूहरूलाई सिफारिस गर्न थाल्छ ।पर्यटकको आगमन संख्यालाई बिस्तारै वृद्धि हुन दिनु दिगो हुन्छ । यसका लागि भरपर्दो पूर्वाधार विकासमा ध्यान दिनुपर्छ । अब त स्थानीय सरकारहरूले पनि यसमा महत्त्वपूर्ण भूमिका खेल्ने बेला आइसकेको छ । प्रारम्भिक रूपमा आफ्ना प्रदेशका प्राकृतिक स्रोतको परिचालन गरी तिनमा पूर्वाधार तयार गर्न लगानी गर्नुपर्छ । पर्यटन संस्कार विकास गर्न पनि ध्यान दिनुपर्छ । यसमा गरिएको लगानी बिस्तारै सिंगो प्रदेशको महत्त्वपूर्ण आयस्रोत बन्न सक्नेछ ।चुनौती प्रादेशिक सरकारहरू सबैले आफ्नो प्रदेशमा पर्यटनको विकासका लागि अग्रसरता देखाउनेछन् । सम्भावना सबैतिर छ । त्यसैले यो प्रतिस्पर्धात्मक व्यवसाय पनि हो । अन्य प्रदेशको भन्दा राम्रो व्यवस्थापन गरेर पर्यटकलाई आफ्नो प्रदेशमा आकर्षित गर्नुपर्ने चुनौती छ । उसै पनि पर्यटसँग केही नकारात्मक कुराहरू पनि भित्रिने सम्भावना रहन्छ । तिनको व्यवस्थापनको चुनौती आफ्ना ठाउँमा छँदै छ ।पर्यटन एउटा व्यवसाय तथा उद्योग भएकाले सरकार एक्लैले बल गरेर यसको विकास हुन सक्दैन । यसका लागि निजी क्षेत्रको संलग्नता आवश्यक हुन्छ । यो एउटा दक्षताको क्षेत्रसमेत हो । पर्यटनको क्षेत्रमा लगानी गर्ने ठूला घराना उही गोल्डन ट्रयाङ्गलमा सञ्जाल विस्तार गरेर बसेका छन् । त्यताबाट पर्यटकलाई यता ल्याउन कि ती घरानालाई यता आकर्षित गर्नुपर्छ कि तिनीहरूसँग प्रतिस्पर्धा गर्न सक्ने नयाँ लगानीकर्ता जन्माउनुपर्छ ।पर्यटकीय दृष्टिले ज्यादै ठूलो सम्भावना बोकेको नेपालको प्रदेश नं १ को पर्यटन विकासका लागि एकीकृत पर्यटन व्यवस्थापन तथा विकास गुरुयोजना बनाउन आवश्यक छ । यस क्षेत्रमा कच्ची भए पनि यातायातको सुविधा सबैजसो ठाउँमा उपलब्ध छ । होटल र घरबास (होमस्टे) फैलँदै छन् । पर्यटनबाट राम्रो आयआर्जन गर्न सकिन्छ भन्ने कुरा स्थनीयले बुझ्न थालेका छन् । नेपाल आएका पर्यटकमध्ये ठूलै संख्यामा पुन: नेपाल आइरहन्छन् । तिनलाई नयाँ गन्तव्यतर्फ लाने अवसर हामीसँग छ । चुनौती केवल उपयुक्त बजारीकरणको हो ।नेपालमा पर्यटनपर्यटकहरूका लागि नेपालले सन् १९५२ बाट मात्र ढोका खोलेको हो । अर्को वर्ष सगरमाथामाथि मानव विजय भएपछि नेपाल धेरै चर्चामा आयो । १९५५ मा थोमस कुक एन्ड सन्स ट्राभल एजेन्सीले पहिलोपल्ट नेपाल सरकारको अनुमति लिएर ६० जना पर्यटकलाई हवाई मार्गबाट नेपाल भित्र्याएको थियो । यसैताका पाटनमा पहिलो होटल खुलेको थियो नेपाल होटल ।१९५४ मा त्रिभुवन राजमार्ग चालु भएपछि स्थलमार्गबाट उपत्यका प्रवेश सहज भयो । सन् १९५८ बाट काठमाडौंपटना हवाई सेवा सुरु भयो । १९५८ मै पर्यटन विकास बोर्डको पनि गठन भयो । यिनै घटनाक्रमसँगै नेपालको आधुनिक पर्यटनको थालनी र विकास भएको हो । नेपाल भ्रमण वर्ष १९९८ ले नेपाललाई विश्व पर्यटन बजारमा चिनाउन निकै सहयोग पुग्यो । तथापि आजसम्म हामीले एक वर्षमा दस लाख पर्यटक भित्र्याउने लक्ष्य हासिल गर्न सकेका छैनौं । नेपालको पर्यटनका मुख्य आधार प्रकृति, संस्कृति र साहसिक खेल हुन् । प्राकृतिक रूपमा नेपाल अत्यन्त सुन्दर छ । सानो देश भए पनि यहाँ हिमाल, पहाड र तराईको भूगोल हेर्न पाइन्छ । विश्वको सर्वोच्च शिखर सगरमाथा नेपालमै पर्छ । त्यसका अतिरिक्त आठ हजार मिटरभन्दा अग्ला १४ वटा हिमशिखरमध्ये आठवटा नेपालमै पर्छन् । हिम मानव यती यहींको हिमाली क्षेत्रमा विचरण गर्छ भन्ने रहस्यमय किंवदन्ती कायमै छ । हिमनदी, हिमताल र खोंचबाट बग्ने नदीनालासमेत पर्यटकका लागि हेर्नलायक उपज हुन् ।बाघ, हात्ती, गैंडा, हिउँभालु, रेडपाण्डालगायत वन्यजन्तु, धेरैथरीका चराचुरुङ्गी, पुतली आदि पनि पर्यटकका लागि आकर्षक विषय छन् । नेपालका वनमा पाइने वनस्पति, अनेक प्रकारका जडीबुटीसमेतले पर्यटकलाई तान्छ । मौसमको विविधता पनि पर्यटकका लागि रमाइलो विषय हो । खासगरी पैदलयात्रीहरूले यसको रसास्वादन गर्छन् । नेपालीको सहृदयी आतिथ्यले पर्यटकलाई लोभ्याउँदै आएको छ । हिन्दु तथा बौद्ध धर्मावलम्बीहरूका लागि नेपाल तीर्थयात्राको गतिलो गन्तव्य हो । बुद्धको जन्मस्थल लुम्बिनी बौद्धमार्गीहरूका लागि र हिन्दुहरूका लागि आराध्यदेव पशुपतिनाथ अत्यन्त प्रवित्र तीर्थस्थलहरू हुन् । जानकीको जन्मभूमि जनकपुरको पनि महत्त्व कम छैन । अन्य धर्मावलम्बीहरूले पनि नेपालका मठ मन्दिर, तिनको वास्तुकला दर्शनीय मान्ने गरेको पाइन्छ । विभिन्न जातजातिका वेशभूषा, पर्व, जात्रा आदिले समेत पर्यटकलाई लोभ्याउँछ । नेपालका सबै क्षेत्रमा प्रकृति र संस्कृतिको अथाह भण्डार छ । यी स्थानहरू पर्यटकका लागि आकर्षक गन्तव्य हुन्छन् तर तिनको यथोचित बजारीकरण गर्न नसक्दा अहिलेसम्म पर्यटकहरू काठमाडौं, पोखरा र चितवनतिर बढी आकर्षित देखिन्छन् । पर्यटकको अर्को रोजाइमा पर्छ हिमाली क्षेत्रको पैदलयात्रा । नेपाली पर्यटन क्षेत्रमा गोल्डन ट्रयांगल नामले जानिने यी क्षेत्रबाट पर्यटकलाई अन्यत्र लाने कार्य प्रभावकारी रूपमा हुन सकेको छैन ।गतिलो व्यवसायपर्यटन सोख र रुचिको विषय मात्रै होइन । यो एउटा गतिलो व्यवसाय र तीव्र रूपमा फस्टाउँदो उद्योगसमेत बनेको छ । पर्यटनले समाज सबै क्षेत्रलाई प्रभावित पार्छ । पर्यटनको प्रारम्भ मानव सभ्यताको विकास क्रमसँगै भएको मानिन्छ ।"
संघर्षशील साहित्य,"सीमा आभासप्रदेश नं १ मा भाषा साहित्य र कलाका क्षेत्रमा थुप्रै कामहरू गर्न सकिन्छ । यहाँका खस नेपाली भाषा, लिम्बू भाषा, किराँती भाषा, मैथिली भाषा, थारू भाषा, भोजपुरी जस्ता थुप्रै भाषा बोल्ने जातजातिहरू रहेका छन् । उनीहरूको आफ्नै शैलीको रहनसहन र वेशभूषा छ । साथै आफ्नै कला साहित्य छ । त्यसलाई स्थापित गर्नका लागि राज्यले अहम् भूमिका निर्वाह गर्नुपर्नेछ । जब आन्दोलन आउँछ अनि राज्यले सम्झन्छ लेखक, कलाकार, गायक, गायिका र नाट्यकर्मीहरूलाई । जब आन्दोलन सकिन्छ अनि राज्यबाट जहिल्यै उपेक्षित हुनु, राज्यले सम्बोधन नगर्नु, लेखक, कलाकारको दुर्भाग्य हो । साहित्य लेख्नु, नाटक खेल्नु, गाउनु, कलाकृति तयार पार्नु तर पनि राज्यले उचित ढंगले नचिन्नु । एउटा कलाकार हुनु । एउटा लेखक हुनु । एउटा नाट्यकर्मी या संगीतकर्मी हुनु । तर निम्नस्तरको जीवन बाँच्न बाध्य हुनु । लेखक, कलाकार नाट्यकर्मीहरूको नियति छ ।राणा शासनको विरुद्धमा लेखक, कलाकार बोले । राणा शासन ढल्यो, लेखक जहाँको त्यहीँ रह्यो र लेखी नै रह्यो । पञ्चायतको विरुद्धमा बोले । पञ्चायत ढल्यो । लेखक, कलाकारको जीवन उही चक्कामा निमुखो पारामा घुमिरह्यो । राजतन्त्रको विरुद्धमा आगो ओकलेर लेखक, कलाकार बोले । फेरि पनि त्यही पुरानो चक्कामा पुरानै शैलीमा उनीहरूको जिन्दगी हिँड्यो ।जबजब राज्यमा परिवर्तन चाहिन्छ, राज्य त्यसबेला लेखक, कलाकारलाई सम्झन्छ । अनि आफ्नो अगाडि लाएर आफू पछिपछि हिँड्छ । जब परिवर्तन आउँछ अनि राज्यले उनीहरू को हुन् भनेर बिर्सन्छ । संविधानसभाले दलित, महिला, मधेसी, पिछडा वर्ग, जनजाति, तेस्रोलिंगी सबैलाई प्रतिनिधित्व गराएर समेट्यो । आन्दोलनमा निकै ठूलो योगदान दिएका लेखक, कलाकारलाई छोड्यो । किन अटाएनन् ६०१ मा ? राज्यका प्रमुख अंगमध्येको एक त लेखक, कलाकार पनि हुन् नि । तर राज्यले त्यसरी सोचेन । जसका आवाज छैनन्, तिनका आवाज लेखक, कलाकारले उठाउँदै आएका छन् । जसको दु:ख र विभेद राज्यले देखेको छैन, ती नदेखिएका सम्पूर्ण भागलाई लेखक, कलाकारले देखाउँदै आएका छन् । तर राजनीतिक भागबन्डामा ती लेखक, कलाकारलाई राज्यले देखेन । यहाँको समाजसँग लेखक, कलाकार संवाद गर्छ । तर राज्यले त्यो संवादको भाषा बुझ्दैन या बुझ पचाउँछ । हिजोका दिनमा जे जसो भए पनि अबका दिनमा नेपाली कला र साहित्यलाई समृद्ध पार्नका लागि अबको राज्य सरकारले विशेष योजना बनाउनुपर्छ । जसरी सडक, पुल, व्यवस्थित सहरीकरण, भवनले देशको बाह्य भव्यतालाई दर्शाउँछ, त्यसैगरी कला, साहित्य, संस्कृति, परम्परा, पठन संस्कृतिले त्यो देशको चेतनाको समृद्धिलाई दर्शाउँछ ।समाज विकासका लागि भौतिक समृद्धि मात्र हैन, चेतनाको समृद्धि पनि अपरिहार्य छ । भौतिक समृद्धिको आयु तोकिएको हुन्छ । साहित्यिक या कलाकारिताको समृद्धिले आयुविहीन आयु बाँचेको हुन्छ । साहित्य, कला, संस्कृतिसँग राज्य बाहिर पनि राज्य बाँचेको हुन्छ । पूर्ण समृद्धिको सपना बोकेर राज्य संघीय स्वरूपमा अगाडि बढिरहेको छ । यो स्वर्ण घडीमा राज्यलाई थप समृद्ध बनाउनका लागि साहित्य, कला, संस्कृतिलाई विकासको प्राथमिकतामा राख्ने, पठन संस्कृतिको विकास गराउनका लागि राज्यले ठोस योजनाहरू बनाउन जरुरी देखिन्छ । भौतिक विकास राज्यको शरीर हो भने साहित्य, कला, संगीत, संस्कृति राज्यको प्राण हो । राज्यले विकास भनेको पुल, भवन, सहर, गाडी, बाटो मात्र हो भनेर बुझेको छ । भौतिक निर्माणलाई मात्र प्राथमिकतामा राखेको छ । कला, साहित्य, भाषा, संस्कृतिको उत्थानका लागि भनेर झिनो मात्रामा बजेट छुट्याइने गरेको भए पनि प्राथमिकतामा राखेको देखिँदैन । भनिन्छ, समाजको चेतना स्तर त्यहाँको कला, साहित्यमार्फत झल्कन्छ । अबको संघीय राज्यले पठन संस्कृतिको विकासका लागि जोडदार पहल गर्नुपर्ने हुन्छ । यदि पठन संस्कृतिको विकास गाउँगाउँमा टोलटोलमा गर्न सकियो भने पाठकहरू सचेत हुन्छन् ।नयाँनयाँ अब्बल लेखनीको खोजी गर्छन् । अनि लेखकलाई अझै राम्रो लेख्ने दायित्व थपिन्छ । पाठकले लेखकका तर्फबाट अब्बल लेखनको अपेक्षा गर्दछ । त्यो अपेक्षालाई मूर्त रूप दिन राज्यले लेखकमाथि लगानी गर्नुपर्छ । यसरी पाठक, लेखक र राज्यबीचको सन्तुलित सम्बन्धलाई मूर्त रूप दिन सकियो भने समाजमा चेतनशील युवाहरू बढ्नेछन् ।शक्ति विकेन्द्रीकरण, भाषाभाषीको कुरा, पहिचानका कुरा, संस्कृति पहिचानका कुरा, लैंगिक समान अवसरका कुरा साहित्यका माध्यमबाट प्रशस्त उठेका छन् । साहित्यका हरेक विधामा जनताका आवाजहरू सुनिन थालेका छन् । यस्ता आवाज उठाउनका लागि युवाहरूको निकै ठूलो झुकाव छ । यी आवाजलाई बुलन्द गराउन, युवाका जोस, प्रतिभालाई मर्न नदिन राज्यले ठोस नीति तर्जुमा अनिवार्य गर्नुपर्नेछ । सुरुका दिनमा जोसका साथ कला, साहित्य क्षेत्रमा आउने अनि भविष्य नदेखेपछि अरू नै क्षेत्रमा जानुपर्ने युवाहरूको बाध्यता छ । कला, साहित्यमा लागेका युवाहरूलाई जीविकोपार्जनको सुनिश्चितता हुने खालका योजना राज्यले तयार गर्नुपर्ने देखिन्छ । अब बन्ने संघीय राज्यले कला, साहित्यमार्फत नै आफ्नो पहिचानको पनि स्थापना गर्नुपर्छ । त्यसका लागि युवाहरूको अग्रसरतामा ऐतिहासिक महत्त्वका स्थानहरूको संरक्षण गर्नु, त्यस्ता स्थानमा म्युजियम स्थापना गर्नु या कलामार्फत इतिहासमा भएका घटनालाई झल्काउने पूर्वाधार तयार गर्न सकिन्छ ।युवाहरूले अघिल्लो पुस्तालाई बिर्सने र सही ढंगले व्याख्या नगर्ने परम्पराको विकास हुन सुरु गरेको छ । हामीले अघिल्लो पुस्ताको योगदानलाई सम्झने र त्यसको झल्को दिने किसिमका संग्रहालय, पुस्तकालय निर्माण गर्न सकिन्छ । जस्तै योगमाया, स्वामी प्रपन्नाचार्य, बालागुरु षडानन्द, श्रीजंगा, बूढासुब्बा, सिद्धिचरण श्रेष्ठ, बीपी कोइरालालगायतका साहित्यिक, धार्मिक, भाषिक व्यक्तित्वहरू यस प्रदेशअन्तर्गत परेका छन् ।उनीहरूलाई अबको पुस्ताले सम्झने र सम्मान गर्न सक्ने गरी उनीहरूको पहिचान झल्काउने संग्रहालय, उद्यान बनाउनु जरुरी छ । यी कुराहरू राज्यको सम्पत्ति र पहिचान बन्नेछन् । यहाँ विभिन्न भाषाभाषी, जातजाति, धर्म, संस्कृति भएका समुदायहरूको बसोबास छ । उनीहरूको आफ्नै कला र आफ्नै साहित्य छ । राज्यको पहलमा ती कला र साहित्यलाई अगाडि ल्याउनु राज्यको दायित्व हो । त्यति मात्र हैन, विभिन्न भाषाका शब्दकोश, लिपिहरूलाई, कला, लोकसाहित्यलाई संगृहीत गरेर समाजमा ल्याउन जरुरी छ । यहाँका विश्वविद्यालय र शैक्षिक संस्थामार्फत ती लोकसंस्कृति, इतिहास, भूगोल, कला, साहित्य, संगीत जस्ता विषयहरूलाई पढाउन पहल गरिनुपर्छ । साथै रोजगारीको अवसरसहित युवाहरूलाई ती विषयमा आकर्षित गराउनका लागि यहाँको राज्य सरकारले पहल गर्नुपर्छ । पठन संस्कृतिको विकास गराउन पुस्तकालय प्रत्येक कलेज, स्कुलमा त हुनुपर्छ नै । हरेक गाउँ या सहरमा युवा लक्षित सुविधा सम्पन्न पुस्तकालयको स्थापना गर्नुपर्ने देखिन्छ । साथै केन्द्रीय पुस्तकालय पनि जरुरी हुन्छ ।यति मात्र हैन, नेपालमा छापिएका साहित्यिक पुस्तकहरू देश बाहिर पठाउन त्यति सजिलो छैन । जति बाहिरका पुस्तक ल्याउनका लागि सजिलो छ । त्यसका लागि राज्यका तर्फबाट विगतका दिनमा पहल भएको छैन ।अब अरू देशसँग सिमाना जोडिएका संघीय राज्यहरूले हाम्रा पुस्तकहरू सहज ढंगले देश बाहिर पठाउने नीतिको पहल गर्नुपर्छ । यसो गर्न सकियो भने हाम्रो साहित्य देशमा मात्र खुम्चिनु पर्दैन ।"
गौरवशाली संस्कृतिको खानी,"परम्परागत रूपमा हुर्रानाच, धाननाच, बालन र भजन, संगिनी, भोटेसेलो र सतार नाचको रसास्वादन गर्न पाउने स्थान यो प्रदेशबाहेक अन्यत्र कतै छैन । पालम र संगिनीको अभ्युदय यसै प्रदेशमा भएको हो । हाक्पारेलगायतका थुप्रै लोकगीतको अभ्युदय स्थलसमेत यही प्रदेश मानिन्छ । यहाँ उत्पत्ति भएका कैयन् लोकगीत, लोकनाच र लोकवाद्य अहिले पनि यस प्रदेशमा शोध, खोज र अध्ययनको प्रतीक्षामा रहेका छन् । यस्ता कतिपय लोकसम्पदा हराएर पनि गएका छन् । नेपालको सबैभन्दा ठूलो तथा दक्षिण एसियाको दोस्रो ठूलो मानिने राधाकृष्णको रथजात्रा यसै प्रदेशको विराटनगरमा सम्पन्न गरिन्छ । प्रत्येक साल भाद्रकृष्ण नवमीका दिन सम्पन्न गरिने यस जात्राको आफ्नै प्रकारको विशिष्टता रहेको छ । पाथिभरा, वराहक्षेत्र, विष्णुपादुका, अर्जुनधारा, सतासीधाम, सभापोखरी, हलेसी, छिन्तांगदेवी र रौतामाईजस्ता कैयन् विशिष्ट र महत्त्वपूर्ण धार्मिक स्थल यस प्रदेशमा प्रशस्तै छन् । पाथिभरा देवीको ख्याति देशविदेशमा पनि फैलिएको छ । यता वराहक्षेत्रको ख्याति त ईसापूर्वका हजारौं वर्षअघिदेखि नै नेपाल र भारतको ठूलो भूभागमा फैलिएको पाइन्छ ।ऐतिहासिक रूपमा पनि सभ्यताको सुरुआतदेखि नै यो प्रदेश निकै प्रख्यात छ । यस प्रदेशमा प्रागैतिहासिककालको मानिसको बसोबास भएको पाइएको छ भने महाभारतकालतिरै मत्स्यदेश र किरात देश यसै भेगमा अस्तित्वमा रहेका थिए भन्ने देखिन्छ । यहाँको कौशिकी संस्कृति तथा कोसी सभ्यता धेरै पुरानो हो । कोसीको किनारी भागमा पौराणिककालमा हजारौं ऋषिमुनिले तपस्या गरेको तथा यसलाई ज्ञानभूमिका रूपमा विकास गरेका पौराणिक प्रसंगहरू पाइन्छन् ।वराहक्षेत्र, विष्णुपादुका, चतरा, रामधुनी, छिन्तांगदेवी र सभापोखरीलगायतका थुपै्र तीर्थहरूको अस्तित्व यस भेगमा रहनुको मूल कारण पनि यही नै हो । प्राचीन र मध्यकालमा पनि यस भेगमा मोरङ, इलाम, विजयपुर, उदयपुर र चौदण्डी आदि राज्यहरूको अस्तित्व देखा परेको थियो । यसरी इतिहास, संस्कृति, तीर्थ र अन्य विषयमा यस प्रदेशको विशिष्टता अति उच्च छ । मानिसले अज्ञानतावश संस्कृतिलाई संकुचित अर्थमा लिने गरेका छन् । संस्कृतिसम्बन्धी यस्तो भ्रम नहटेसम्म यसको महत्त्व स्पष्ट हुँदैन । यथार्थमा हामी जे गर्छाैं, त्यो सबै संस्कृति हो । संस्कृति मानव समाज र जीवनसँग सम्बन्धित भएकाले यसलाई मानव समाजभन्दा बाहिर कदापि लैजान सकिंदैन । संस्कृति हाम्रो चिनारी हो र यो हाम्रो सम्पत्ति पनि हो । सांस्कृतिक क्रान्ति, सांस्कृतिक रूपान्तरण र सांस्कृतिक परिवर्तन क्रमिक रूपमा आफसेआफ हुने विषयहरू हुन् । यस्तो कार्य व्यक्ति र राज्यको प्रयासबाट सम्पन्न गर्न निकै कठिन हुन्छ । सांस्कृतिक गतिविधिलाई राज्यको कानुनले पनि नियन्त्रण गर्न कठिन हुने गर्छ । प्रदेश मात्र होइन सांस्कृतिक रूपमा समग्र नेपाल विश्वमै धनी छ । हामीसँग बहुसामुदायिक र बहुभाषिक सांस्कृतिक विशिष्टता छ । यहाँ बहुसामुदायिकको मतलब अलगअलग सांस्कृतिक समुदाय भन्न खोजिएको हो । सामान्य बोलीचालीको भाषामा जातजाति भन्ने विषयलाई सांस्कृतिक समुदाय भनिएको छ । एकल सांस्कृतिक समुदाय भएका राष्ट्रलाई सांस्कृतिक रूपमा विपन्न मानिन्छ । जब कि हाम्रोजस्तो सांस्कृतिक सम्पदाले भरपूर करिब १२५ वटाभन्दा ज्यादा समुदाय भएको मुलुकमा सांस्कृतिक सम्पन्नता हुनु स्वाभाविक पनि हो ।यहाँको इतिहास, कला, वास्तुकला, धार्मिकस्थल र सांस्कृतिकस्थल साँच्चै महत्त्वपूर्ण छन् । हामीसँग विश्वका सबैभन्दा उच्च स्थानमा बस्ने जातजाति र तिनको संस्कृति, विश्व सम्पदा सूचीमा सूचीकृत भएका र सूचीकृत हुनुपर्ने आधार भएका थुप्रै सांस्कृतिक स्थल, वस्तु र सम्पदा पनि छन् । तसर्थ नेपालको संस्कृति विश्वमा सम्पन्न, विशिष्ट र उन्नत छ । हाम्रो सांस्कृतिक सम्पन्नतालाई शब्दबाट मात्र स्पष्ट पार्न पनि कठिन छ । यसको सांस्कृतिक सम्पन्नताका कारणले नै विश्वले नेपाललाई चिन्ने गरेको छ ।(खतिवडा स्नातकोत्तर क्याम्पस विराटनगरका सस्कृति विषयका प्राध्यापक हुन्)"
