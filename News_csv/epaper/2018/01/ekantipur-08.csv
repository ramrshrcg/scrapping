शीर्षक,विवरण
गिजोलियो प्रदेश राजधानीको मुद्दा,"काठमाडौं सरकारले प्रदेशको अस्थायी मुकाम तोक्नैपर्ने संवैधानिक दायित्व समयमै पूरा नगर्दा प्रदेश राजधानीको मुद्दा गिजोलिएको छ । प्रदेश राजधानी माग राख्दै विभिन्न जिल्लामा आन्दोलन चर्किन थालेका छन् । राजनीतिक दलका शक्तिशाली नेता, प्रतिनिधिसभा र प्रदेशसभामा निर्वाचित जनप्रतिनिधि र अन्य सरोकारवालाले आआफ्नो अनुकूलमा पार्ने लबिइङ तीव्र पारेपछि प्रदेश राजधानीको मुद्दा गिजोलिएको हो । आन्दोलनहरू चर्किंदै जान थालेपछि सरकारले भने प्रदेशको अस्थायी राजधानी नभनी प्रदेशसभा सदस्यको शपथ र बैठकका लागि अस्थायी स्थान तोक्ने विकल्प अघि सारेको छ । संविधानले प्रदेशसभाको दुई तिहाइले प्रदेश राजधानीको टुंगो नगर्दासम्म सरकारले तोकेको मुकामबाट कार्य सञ्चालन हुने व्यवस्था गरेको छ । तर, राजनीतिक खिचातानी बढ्दै गर्दा सरकारका वरिष्ठ अधिकारीहरूले प्रदेशको मुकाम नै नतोक्ने विकल्प अघि सारेपछि झनै अन्योल बढेको छ । सरकारले सातै प्रदेशको राजधानी तोक्ने गृहकार्य गरिरहेको समाचार सार्वजनिक भएलगत्तै सुरु भएका विरोध प्रदर्शनहरू तत्काललाई अस्थायी मुकाम नतोक्ने सरकारी अधिकारीहरूको भनाइपछि पनि मत्थर भएको छैन । प्रदेश १ को राजधानी धनकुटा, प्रदेश २ को वीरगन्ज र प्रदेश ७ को दिपायल बनाउन माग राख्दै ती क्षेत्रमा विरोध प्रदर्शन भइरहेका छन् । काभ्रे र बुटबलका राजनीतिक दल, जनप्रतिनिधि र स्थानीय उद्योगी व्यापारीले पनि आफ्नै ठाउँमा प्रदेश राजधानी माग राख्दै दबाबमूलक कार्यक्रम सञ्चालन गरिरहेका छन् । अस्थायी मुकामबारे विवाद बढेपछि सरकारले उच्च अदालत रहेका स्थानमै प्रदेशसभाका सदस्यको शपथ गराउने विकल्पमा छलफल थालेको छ । कानुनमन्त्री यज्ञबहादुर थापाले शपथ र बैठक बस्नका लागि अस्थायी स्थान मात्रै तोक्ने तयारी भइरहेको बताए । यसको अर्थ अस्थायी राजधानी भन्ने होइन, उनले भने, अस्थायी र स्थायी राजधानी अब आउने प्रदेशसभाले नै तोक्नेछ, यो सरकारले तोक्दैन । प्रदेश १ को उच्च अदालत विराटनगरमा छ भने धनकुटा र इलाममा उच्च अदालतका इजलास छन् । प्रदेश २ को उच्च अदालत जनकपुरमा छ भने प्रदेश ३ को उच्च अदालत ललितपुरमा छ । प्रदेश ४ को पोखरा, प्रदेश ५ को दाङ, प्रदेश ६ को सुर्खेत र प्रदेश ७ को दिपायलमा उच्च अदालत छन् । सरकारले उच्च अदालत भएका यिनै केन्द्रहरूमा नेपाल प्रहरीका एआईजीको नेतृत्वमा प्रदेश संरचनाअनुरूपको सुरक्षा मुकाम खडा गरेको छ । प्रदेशको राजधानी सम्बन्धित प्रदेशसभामा तत्काल कायम रहेको सदस्य संख्याको दुई तिहाइ बहुमतबाट निर्णय भएबमोजिम हुने (संविधानको धारा २८८ को उपधारा २) व्यवस्था छ । यस्तो निर्णय नभएसम्म सरकारले तोकेबमोजिमको स्थानबाट प्रदेशको कार्य सञ्चालन हुने संविधानमा उल्लेख छ । सरकारले अस्थायी मुकाम तोक्न गरेको ढिलाइका कारण प्रदेशसभा सदस्यहरूको शपथग्रहणको तयारी हुन पाएको छैन । सरकारले माघ २४ का लागि राष्ट्रिय सभा निर्वाचनको मिति तोकेका कारण त्यसअघि नै प्रदेशसभाका सदस्यहरूले शपथग्रहण गरिसक्नुपर्छ । प्रदेशसभाका सदस्यहरूले प्रदेशसभा वा त्यसको कुनै समितिको बैठकमा पहिलो पटक भाग लिनुअघि प्रदेश कानुनबमोजिम शपथ लिनुपर्ने संवैधानिक (संविधानको धारा १७९) व्यवस्था छ । प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्नुपर्ने संवैधानिक बाध्यता (संविधानको धारा १८३ को उपधारा १) छ । प्रदेशसभाको पहिलो बैठक प्रारम्भ भएको मितिले १५ दिनभित्र प्रदेशसभाका सदस्यहरूले आफूमध्येबाट प्रदेश सभामुख र उपसभामुख निर्वाचित गर्नुपर्छ । प्रदेशसभाले आफ्नो कार्यविधि निर्माण गरी काम सुरु गरेपछि पनि प्रदेशको राजधानीसम्बन्धी निर्णय गर्न थप समय लाग्ने निश्चित छ । संसदीय अभ्यासअनुरूप सरकारी बिजनेसमा मात्रै सदन चल्ने भएका कारण प्रदेश सरकार (मुख्यमन्त्री र मन्त्रिपरिषद्) निर्माणपछि मात्रै प्रदेशसभाको अधिवेशन बस्न सक्छ ।"
ठन्डीले थप ६ को मृत्यु,"राजविराजजनकपुरनेपालगन्ज  दुई सातादेखिको शीतलहर र हुस्सुका कारण तराईमा ज्यान गुमाउनेको संख्या बढेको छ । कठ्यांग्रिएर सप्तरीमा ६ जनाको मृत्यु भएको छ भने जाडोबाट जोगिन आगो ताप्ने क्रममा जलेर धनुषामा २ र बर्दियामा एक महिलाको मृत्यु भएको छ । सप्तरीको कञ्चनरूपका ५५ वर्षे वेचन सेख, उत्तिम मरिक डोम र सात महिने बालक, खड्ग नगरपालिका८ का ६० वर्षे मुसहरू चौधरी र प्रेमबहादुर माझी तथा तिलाठी कोइलाडी४ का नारायण मुखियाको मृत्यु भएको हो । जाडोले कठ्यांग्रिएर नै उनीहरूको मृत्यु भएको प्रहरी र स्थानीयवासीले जानकारी दिएका हुन् । ठन्डीबाट जोगिन आगो ताप्दै गरेका बेला आगलागी हुँदा मिथिलाविहारी नगरपालिका ७ तारापटीकी ४० वर्षीया गीतादेवी दास र कमला नगरपालिका ९ दुवरकोटकी ५५ वर्षीया श्यामादेवी मण्डलको मृत्यु भएको धनुषाका प्रहरी उपरीक्षक चक्रबहादुर सिंहले बताए । आगलागीबाट घाइते भएका दुवैको उपचार क्रममा जनकपुर अञ्चल अस्पतालमा मृत्यु भएको हो । शीतलहरका कारण बजार सुनसान छ, हवाई सेवासमेत प्रभावित छ । जल तथा मौसम विज्ञान विभाग फिल्ड कार्यालय जनकपुरका अनुसार शनिबार यस वर्षकै सर्वाधिक जाडो दिनका रूपमा रेकर्ड गरिएको छ । कार्यालयका प्रमुख राजीव झाका अनुसार आइतबार जनकपुरको न्यूनतम तापक्रम ८ डिग्री रह्यो । ठन्डीसँगै जनकपुर अञ्चल अस्पताल र निजी स्वास्थ्य संस्थामा बिरामी बढेका छन् । रुघाखोकी, दम, कोल्ड डायरिया र बालबालिकामा निमोनियाँको समस्या देखिएको छ । नवजात शिशु अत्यधिक प्रभावित छन् । चिसोबाट जोगिन आगो ताप्ने क्रममा जलेर बर्दियाको बारबर्दिया नगरपालिकाकी ६० वर्षीया सरोजपरी नेपालीको शनिबार राति मृत्यु भएको छ । बर्दिया मधुवन नगरपालिका ३ सानोश्रीकी २४ वर्षीया अनिशा खड्का र सुर्खेत वीरेन्द्रनगर नगरपालिका ३ की २५ वर्षीया सुत्केरी राधिका बुढा जलेर घाइते भएका छन् । उनीहरू दुवैको अवस्था गम्भीर रहेको चिकित्सकले जनाएका छन् । एक सातादेखि पश्चिम तराईका जिल्लामा शीतलहर र कुहिरोका कारण जनजीवन कष्टकर बनेको छ । सर्वसाधारणले चिसो छल्न आगोको सहारा लिने गरेका छन् । सुत्केरी र नवजात शिशुलाई जोगाउन घरमै आगो ताप्ने व्यवस्था परिवारले मिलाएका छन् । श्रीमती सुत्केरी भएको धेरै भएको छैन । केही दिनयता धेरै चिसो बढेकाले आगो छेउमा बसेर आगो ताप्ने र बच्चालाई सेक्दै आएकी थिइन् । शुक्रबार कपडा सुकाउँदा सल्केर जलिन्, घाइते अनिशाका श्रीमान् उमेशले भने, आगामा कपडा सेकाउँदा यो अवस्था आइलाग्यो । शीतलहर र कुहिरोका कारण घाम नलागेपछि सुत्केरीको कपडा आगामा सेकेर सुकाउनुपर्ने बाध्यता छ । सुर्खेतकी राधिकाका श्रीमान कृष्णमानले पनि कपडा सुकाउने क्रममा घटना भएको बताए । छिट्टै नसुकेपछि आगामा सुकाउँदा श्रीमती जलिन्, उनले भने । सुत्केरी कपडामा तेल लागेका कारण आगाले छिट्टै टिप्ने सम्भावना बढी हुन्छ तर घाम नलाग्दा आगामै कपडा सुकाउनुपर्ने बाध्यता छ । भेरी अञ्चल अस्पतालका प्रमुख डा वीरेन्द्रबहादुर चन्दले जलेर घाइते दुवै सुत्केरीको अवस्था जटिल रहेको बताए ।"
प्रश्नपत्र बाहिरिएको आशंका,"काठमाडौं (कास) अन्तर्राष्ट्रियस्तरको अंग्रेजी भाषा परीक्षा (आईईएलटीएस) को प्रश्नपत्र चुहिएको आशंकामा प्रहरीले छानबिन सुरु गरेको छ । प्रहरी परिसर काठमाडौंले आईईएलटीएस परीक्षाको उत्तर मिलाइदिने भन्दै तीन विद्यार्थीबाट ४ लाख १० हजार रुपैयाँ असुल्ने सुरज लामा, गणेशराज उपाध्याय र विधान आचार्यलाई पक्राउ गरेको छ । सिंगापुरबाट आईटी पढेको बताउने सुरजले उत्तर मिलाइदिने र अन्य दुईले विद्यार्थी खोज्ने काम गरेका थिए । सुरज पुतलीसडकमा कन्सल्टेन्सी चलाउँदै आएका छन् । आईईएलटीएसको उत्तर भारतबाट एक एजेन्टले ह्वाट्स एपमा पठाइदिएको उनले प्रहरीलाई बयान दिएका छन् । शनिबार भएको उक्त परीक्षाको प्रश्नपत्र काठमाडौंस्थित ब्रिटिस काउन्सिलबाट माग्ने प्रहरीको तयारी गरेको छ । कालीमाटीबाट पक्राउ परेका तीनैजनाले विद्यार्थीलाई भाइबरमा उत्तर पठाएका थिए । प्रहरी स्रोतका अनुसार ४ सेट प्रश्नमध्ये रिडिङको एक र लिसनिङ टेस्टको एक सेटको उत्तर मिलेको देखिन्छ । सुरजले एक लाखदेखि दुई लाख रुपैयाँसम्म लिएर उत्तर बेच्ने चाँजो मिलाएको प्रहरीले जनाएको छ । सुन्धाराको एक गेस्टहाउसबाट प्रहरीले ९ विद्यार्थीलाई समेत पक्राउ गरेको थियो । ती सबैले चोरीको उत्तर पाएको आशंका गरे पनि तीमध्ये चारले मात्रै पैसा तिरेर उत्तर किनेको प्रारम्भिक अनुसन्धानले देखाएको छ ।"
समाचार लेखेको भन्दै पक्राउ पुर्जी,"काठमाडौं (कास) डीआईजीहरूको विवादास्पद कार्यसम्पादन मूल्यांकन प्रकाशित गरेको विषयमा महानगरीय प्रहरी परिसर, काठमाडौंले तीन पत्रकारलाई पक्राउ पुर्जी जारी गरेको छ । परिसरका अनुसन्धान अधिकृत बेलबहादुर पाण्डेले सुशासन अनलाइन, शुभदिन र मूलधारन्युज अनलाइनका सम्पादकलाई अविलम्ब यस कार्यालयमा उपस्थित गराउन भन्दै पत्र काटेका हुन् । सुशासन अनलाइनबाहेकका दुईले भने पत्र बुझेका छैनन् । कार्यसम्पादन मूल्यांकनको समाचार प्रकाशित भएका बेला शुभदिनमा खिलानाथ ढकाल सम्पादक थिए भने हाल अशोक अधिकारी छन् । सुशासन अनलाइनमा उत्तम अर्याल र मूलधारन्युजमा रवि धामी सम्पादक छन् । सुशासन अनलाइनका प्रबन्ध निर्देशक मदनबाबु भण्डारीका अनुसार प्रहरी परिसरका प्रमुख रवीन्द्र धानुक स्वयंले फोन गरेर पत्र बुझिदिन आग्रह गरेका हुन् । पत्रमा यसअघि पुस ९ गते पठाएको पत्रको जवाफ नदिएको हुँदा माग गरिएको विवरण अविलम्ब यस कार्यालयमा पठाइदिनुहुन अनुरोध उल्लेख छ । प्रहरी परिसरले उच्च अदालत पाटनले गत पुस १८ गते गरेको आदेशलाई समेत पत्रमा उल्लेख गरेको छ । प्रहरी परिसरले प्रेस काउन्सिललाई समेत पत्रको बोधार्थ पठाएको छ ।पत्रमा उल्लिखित व्यहोरासमेत परस्पर बाझिएका छन् । प्रहरीले सुरुमै पत्रमा माग गरिएको विवरण पठाइदिनुहुन भनी अनुरोध गरेको छ । प्रहरीले कार्यसम्पादन मूल्यांकन विवरणको स्रोत माग गरेको हो । पत्रकार आचारसंहिताअनुसार सूचनाको गोप्य स्रोत खुलाउन मिल्दैन । प्रहरीले पत्रको व्यहोरामा भने पत्रकारको मर्यादा प्रतिकूल नहुने गरी भनी उल्लेख छ । जब कि सूचनाको गोप्य स्रोतको विवरण माग्नु पेसागत मर्यादाको प्रतिकूल हो । प्रहरीले पत्र पठाएपछि प्रेस स्वतन्त्रताको हनन भएको भन्दै तीन अनलाइनका सञ्चालक तथा सम्पादकहरूले उच्च अदालत पाटनमा रिट निवेदन दिएका थिए । जिम्मेवार अधिकारीहरूले अपराध अनुसन्धानको सिलसिलामा सहयोगको अपेक्षा राखी पत्र पठाउन सक्ने भन्दै उच्च अदालत पाटनले सञ्चार माध्यमसँग कुनै विवरण माग राखेर पत्र पठाउँदैमा प्रेस स्वतन्त्रतामाथि हस्तक्षेप हुन नसक्ने आदेश दिएको थियो । पत्रकारहरूले भने प्रहरीको पत्रलाई आपत्तिजनक मानेका छन् । प्रकाशित समाचारको विषय प्रहरी नभई प्रेस काउन्सिलले हेर्ने हो, पत्रकार महासंघका पूर्वअध्यक्ष विष्णु निष्ठुरीले कान्तिपुरसित भने, प्रकाशित समाचारका विषयमा कुनै भनाइ भए कुनै पनि निकायले प्रेस काउन्सिलमार्फत भन्नुपर्नेमा सोझै हस्तक्षेप गर्नु आपत्तिजनक हो । फ्रिडम फोरमले आइतबार नै प्रहरी परिसरलाई पत्र नै पठाएर स्रोत खोल्न दबाब नदिन चेतावनी दिएको छ ।"
श्रेणीगत कि तह अनिर्णीत,"काठमाडौं संघीय कर्मचारीको संरचना श्रेणी वा तहगत प्रणाली कुन राख्ने भन्ने टुंगो लाग्न सकेको छैन । हाल कायम श्रेणीगत प्रणाली हटाउने प्रस्तावसहितको कर्मचारी समायोजन नियमावली सामान्य प्रशासन मन्त्रालयले अघि बढाएको छ । श्रेणी, सेवा समूह, कर्मचारी भर्ना प्रक्रिया, स्वैच्छिक अवकाशसहितमा कर्मचारी नेतृत्वबीच मतैक्य नहुँदा नियमावली अड्किएको हो ।मन्त्रालयले ३ महिनाअघि कर्मचारी समायोजन ऐन व्यवस्थापिका संसद्बाट पारित भएलगत्तै नियमावली तयार गरेको हो । हामीले नियमावली बनाई थप छलफलका लागि कानुन मन्त्रालयमा पठाएका छौं । त्यहाँ विभिन्न चरणमा छलफल भइरहेको छ, सामान्य प्रशासनका सहसचिव एवं प्रवक्ता शिवराम न्यौपानेले कान्तिपुरसँग भने ।नियमावलीमा हाल कायम रहेको श्रेणीलाई तहमा लैजाने, त्यसरी लैजाँदा सबै कर्मचारीको एक तह बढाइने उल्लेख छ । एक तह बढाउँदा कति व्ययभार लाग्छ भन्नेमा अहिले अर्थ मन्त्रालयमा मूल्यांकन भइरहेको छ । प्रस्तावित नियमावलीअनुसार अघि बढदा करिब ७ अर्ब रुपैयाँ लाग्ने भएकाले त्यसलाई अघि बढाउने कि नबढाउने भन्ने विषयमा बहस भइरहेको छ । कानुन मन्त्रालयले सहजीकरणका लागि नियमावलीको विषय संघीयता कार्यान्वयनसम्बन्धी प्रधानमन्त्री कार्यालयका सचिवको संयोजकत्वमा रहेको समितिमा पठाएको छ । प्रधानमन्त्री कार्यालयका सचिव खगराज बराल संयोजक र विभिन्न मन्त्रालयका १७ जना सहसचिव रहेको उक्त समितिमा अबको संरचना श्रेणी कि तहगत भन्नेमा छलफल भइरहेको छ । कानुन मन्त्रालयका सहसचिव धनराज ज्ञवालीले नयाँ संरचना र दीर्घकालीन प्रभाव राख्ने विषय भएकाले माथिल्लो समितिमा आवश्यक छलफलका लागि पठाइएको जानकारी दिए । संघीयता कार्यान्वयनसम्बन्धी समितिको सुझावअनुसारै अघि बढ्छौं । राज्यलाई अतिरिक्त भार पर्ने काम तत्काल आवश्यक छ कि छैन भन्नेमा दुई मत देखिएको छ, ज्ञवालीले भने ।करिब ८६ हजार निजामती कर्मचारीमध्ये स्वास्थ्य सेवाबाहेक सबैमा श्रेणीगत प्रणाली छ । स्वास्थ्यमा भने तहगत छ । नियमावलीमा तहगत बढुवापछि स्वैच्छिक अवकाशको व्यवस्था गर्ने र रिक्त पदपूर्ति प्रक्रिया थाल्ने प्रावधानसमेत छ । त्यस्तै, सेवा समूहको वर्गीकरण कसरी हुने भन्नेमा पनि समिति निर्णयमा पुग्न सकेको छैन । संक्रमणकालीन अवस्थामा सबै टुंगो तत्काल गर्न नसक्ने सुझाव विज्ञहरूबाट समेत आएको छ । प्रदेशको कर्मचारी संरचना केन्द्रले तोक्दा भविष्यमा आउन सक्ने समस्या कसरी सम्बोधन गर्ने भन्ने प्रश्नसमेत उठेको छ । यी प्रश्न उठेका कारण नियमावली तत्काल जारी हुने अवस्था छैन । केही समय अझै लाग्ने देखिन्छ, प्रधानमन्त्री कार्यालयका एक सहसचिवले भने ।सामान्यले तयार गरेको नियमावलीमा कानुनले पुस्ट्याइँसमेत मागेको थियो । तर, प्रस्ट सुझाव नआएपछि माथिल्लो तहमा पठाएको हो । नियमावलीमा संगठन तथा व्यवस्थापन सर्वेक्षण समिति गठन गरिने र त्यसले सबै अध्ययनपश्चात् टुंगो लगाउने व्यवस्था प्रस्तावमा छ । अहिलेका सबै व्यवस्था अन्तरिम र अस्थायी हुन् । प्रदेश र स्थानीय तहमा काममा बाधा नहोस् भन्नेमा हामी केन्द्रित छौं, सहसचिव न्यौपानेले भने ।"
सुमार्गीद्वारा २५ करोड दाबी,"काठमाडौं (कास) कान्तिपुर दैनिकमा प्रकाशित स्रोत नखुलेको सम्पत्तिसम्बन्धी समाचारले आफूविरुद्ध गालीबेइज्जती भएको भन्दै अजेयराज सुमार्गीले जिल्ला अदालत काठमाडौंमा मुद्दा दायर गरेका छन् । सुमार्गीले कान्तिपुर पब्लिकेसन्स, अध्यक्ष एवं प्रबन्ध निर्देशक कैलाश सिरोहिया, निर्देशक स्वस्तिका सिरोहिया र कान्तिपुर दैनिकका प्रधान सम्पादक सुधीर शर्माबाट २५ करोड रुपैयाँ क्षतिपूर्ति मागदाबी गरेका छन् ।कान्तिपुरमा प्रकाशित समाचारका कारण वैदेशिक लगानीमा सञ्चालित आफ्ना उद्योगले ठूलो आर्थिक नोक्सानी बेहोर्नुपरेको भन्दै उनले क्षतिपूर्ति दाबी गरेका हुन् । वारेस तुलसीबहादुर कार्कीले दर्ता गरेको मुद्दामा आफूले गरेका लगानी निर्विवाद रहेको र आफू सम्मानित छविको व्यक्ति भएको दाबी गरेका छन् ।"
कर्णालीले कसरी छल्छ माइनस ८ डिग्री ?,"चिसोले विद्यालय बन्ददमकमोरङ चिसो बढेपछि झापा र मोरङका सामुदायिक विद्यालयहरू बन्द गरिएका छन् । केही दिनयता बढेको चिसोले विद्यार्थी आधाभन्दा बढी घटेकाले विद्यालय बन्द गर्नुपरेको स्रोत व्यक्तिहरूले जनाएका छन् । झापामा आइतबारदेखि माघ ३ गतेसम्म विद्यालय छुट्टी गरिएको छ । जिल्ला शिक्षा कार्यालयका उपसचिव उद्धव बिष्टले चिसोले पठनपाठन प्रभावित भएकाले बन्द गर्नुपरेको बताए । जिल्लामा ३ सय ६५ सामुदायिक विद्यालय छन् । केही दिनयता बाक्लो हुस्सु र सिरेटो चल्ने गरेको छ । सामुदायिक विद्यालयमा अधिकांश गरिबका छोराछोरी पढ्न आउँछन्, बिष्टले भने, उनीहरूको खुट्टामा जुत्ता हुँदैनन् । कतिपयले बाक्लो लुगासमेत लगाएका हुँदैनन् । त्यसैले पनि जाडो बिदा दिनुपरेको हो । दमक स्रोत केन्द्रअन्तर्गतका २१ वटै सामुदायिक विद्यालय सोमबारदेखि लागू हुने गरी बन्द गर्ने निर्णय गरिएको स्रोत व्यक्ति गणेशकुमार पौडेलले बताए । चिसो बढेकाले स्रोत केन्द्रअन्तर्गतका प्रधानाध्यापकको बैठकले गरेको निर्णयभन्दा तीन दिनअघि नै विद्यालय छुट्टी दिनुपरेको उनले बताए । हामीले पुस २७ देखि विद्यालय बन्द गर्ने निर्णय गरेका थियौं, पौडेलले भने, चिसोले विद्यार्थी आउनै नसक्ने भए । अभिभावकले पनि बिदा दिन दबाब दिए । त्यसैले २४ गतेदेखि नै स्रोत केन्द्रभित्रका सबै विद्यालय बिदा गरेका हौं ।जिल्लाको दक्षिणी भेगका विद्यालयमा ४० प्रतिशत विद्यार्थी विद्यालय आउन छाडेकाले बिदा दिने निर्णय गरेको गौरीगन्ज स्रोत केन्द्रका स्रोत व्यक्ति डिल्लीराम अधिकारीले बताए । उनका अनुसार स्रोत केन्द्रका सबै २४ वटै विद्यालय आइतबारदेखि नै बन्द भएका छन् ।चिसोले साना बालबालिकालाई विद्यालय जान निकै कठिन हुन थालेपछि जिल्लाका धेरै संस्थागत (निजी) विद्यालय पनि बन्द गरिएका छन् । केही विद्यालयमा परीक्षा चलिरहेकाले त्यसलगत्तै बन्द गरिने प्याब्सन जिल्ला उपाध्यक्ष श्रवण पोखरेलले बताए ।जिल्ला शिक्षा कार्यालय मोरङले पनि जिल्लास्थित विद्यालयहरू ६ दिन बन्द गर्ने निर्णय गरेको छ । शिक्षा अधिकारी दिलनाथ पुरीका अनुसार आइतबारदेखि शुक्रबारसम्म विद्यालयहरूमा बिदा दिने निर्णय भएको छ । हिउँदे र वर्षे बिदाबाट कट्टा गरी कक्षा सञ्चालन गर्नुपर्ने निर्णय भएको छ, उनले भने, स्थानीय तहसँग स्रोत केन्द्र र विद्यालयहरूले समन्वय गरी विद्यालय व्यवस्थापन समितिबाट निर्णय गराई बिदा दिने व्यवस्था गरिएको छ ।"
सानो कार्यदल बनाएर एकता अघि बढाइने,"काठमाडौं (कास) एमाले र माओवादी केन्द्रले पार्टी एकता, संगठनात्मक स्वरूप र वैचारिक राजनीतिक विषय मिलाउन दुई दलका नेता सम्मिलित सानो कार्यदल बनाउने भएका छन् । एमाले अध्यक्ष केपी ओली र माओवादी अध्यक्ष पुष्पकमल दाहालबीच आइतबार भएको छलफलमा एउटा सानो समूहलाई जिम्मेवारी दिने समझदारी भएको हो । मूल नेतृत्वको विषयमा दुई पक्षबीच नै कुरा मिलाउनुपर्नेछ । त्यसबाहेकका अन्य विषयमा भने यो कार्यदलले गृहकार्य गर्नेछ । सांगठनिक संरचना र वैचारिक राजनीतिक विषयमा समझदारी बनाउन छुट्टाछुट्टै कार्यदल बनाउनुपर्ने सुझाव नेताहरूले दिएका थिए । एउटै कार्यदल बनाउने कि दुइटा भन्ने निर्णय हुन बाँकी छ । तीन दिन चितवन बसेर आइतबार स्थलमार्गबाट राजधानी आएका दाहाल साँझ ओली भेट्न बालकोट पुगेका थिए । केही दिनदेखि स्वास्थ्य समस्याका कारण घरमै आराम गरिरहेका ओलीसँग दाहालले एक घण्टा छलफल गरेका थिए । बैठकपछि दाहालले एकता प्रक्रिया छिटो टुंग्याउने गरी छलफल केन्द्रित भएको जानकारी दिए । ओली र दाहालबीच पछिल्लोपटक पुस १५ मा भेट भएको थियो । त्यसपछि दाहाल अन्यत्र काममा व्यस्त थिए । ओली र दाहालबीच एकतासम्बन्धी विषयमा सोमबार आआफ्नो दलमा छलफल गर्ने र मंगलबार एकता संयोजन समितिको बैठक राख्ने समझदारी भएको ओलीका प्रेस संयोजक चेतन अधिकारीले जानकारी दिए । एकता संयोजन समितिको बैठक बस्नुअघि आन्तरिक छलफल गर्नुपर्ने निष्कर्षमा अध्यक्षहरू पुग्नुभएको छ, अधिकारीले भने । एमालेले सोमबार २ बजे स्थायी समिति बैठक बोलाएको छ । माओवादीको पनि सोमबार नै हेडक्वार्टर बैठक बस्नेछ । दुवै दलले पार्टी एकताका लागि शीर्ष नेता सम्मिलित एकता संयोजन समिति बनाएका छन् । उक्त समितिमा एमालेबाट अध्यक्ष ओली, वरिष्ठ नेता झलनाथ खनाल, माधवकुमार नेपाल, उपाध्यक्ष वामदेव गौतम र महासचिव ईश्वर पोखरेल छन् र माओवादीबाट अध्यक्ष दाहाल, नेताहरू नारायणकाजी श्रेष्ठ र रामबहादुर थापा छन् । चुनावपछि उक्त समितिको बैठक बसेको छैन । एकता संयोजन समितिको बैठकका लागि अध्यक्षहरूले समझदारी गरी एजेन्डा तय गर्ने भनिएको थियो । तर दुई अध्यक्षबीचको छलफल नै निष्कर्षमा पुगेको छैन । ओली नियमित स्वास्थ्य परीक्षणका लागि थाइल्यान्ड जाँदैछन् । ओली त्यता जानुअघि नै एकतासम्बन्धी काममा केही प्रगति भइरहेको सन्देश दिन पनि एकता संयोजन समितिको बैठक बस्न लागेको हो । दुवै दलबीच नयाँ सरकार बनाउने बेलासम्म पार्टी एकताको विषय पनि टुंगो लगाउनुपर्ने समझदारी छ । दुई दलबीचको एकताका लागि अहिले सबैभन्दा बढी विवाद पार्टीको नेतृत्व कसले गर्ने भन्नेमा छ । माओवादीले अध्यक्ष आफूले पाउनुपर्ने दाबी गर्दै आएको छ । एमालेका तर्फबाट दाहाललाई अध्यक्ष दिने कि नदिने भन्नेमा अझै स्पष्ट धारणा आएको छैन ।"
स्वास्थ्यका १४ कर्मचारीलाई सफाइ,"काठमाडौं (कास) विशेष अदालतले स्वास्थ्य सेवा विभागका दुई निर्देशकसहित १४ जनालाई भ्रष्टाचारको आरोपमा सफाइ दिएको छ । अध्यक्ष बाबुराम रेग्मी र सदस्यहरू चण्डीराज ढकाल र प्रमोदकुमार श्रेष्ठको इजलासले बालबालिकाको खोप अभियान सञ्चालनका क्रममा फर्जी कागजात पेस गरेको आरोप खेपेका विभागका निर्देशकहरू श्यामराज उप्रेती, तारानाथ पोख्रेललगायतलाई सफाइ दिएको हो । अख्तियार दुरुपयोग अनुसन्धान आयोगले उनीहरूविरुद्ध १ करोड १२ लाख रुपैयाँ भ्रष्टाचार गरेको अभियोग लगाएर २०७१ साल कात्तिक १७ गते विशेष अदालतमा मुद्दा दायर गरेको थियो । सफाइ पाउनेमा दुई निर्देशकसहित अधिकृतहरू दीपक तिमिल्सिना, ठाकुर बस्नेत, लीलाविक्रम थापा, प्रेमकुमार श्रेष्ठ, शम्भुबाबु तिवारी, शंकर आचार्य, शंकरदेव जोशी, दीपकराज चौलागाईं, डिकबहादुर बिष्ट, हरि अधिकारी, महेन्द्रकुमार शर्मा र तेजप्रकाश प्रसाईं छन् । कामै नगरी फर्जी कागजातका आधारमा बजेट दुरुपयोग गरेको भन्दै अख्तियारले उनीहरूलाई भ्रष्टाचारको आरोप लगाएको थियो । आरोपपत्रमा हवाई टिकटदेखि हल भाडा र अन्य खर्चमा झूटो विवरण पेस गरेको उल्लेख छ । बालबालिकालाई विभिन्न रोग र संक्रमणबाट जोगाउन सञ्चालन हुने खोप अभियानमा कार्यक्रम नै नगरी फर्जी बिलका आधारमा बजेट दुरुपयोग हुने गरेको अख्तियारले तयार पारेको प्रतिवेदनका आधारमा मुद्दा चलाइएको हो । स्वास्थ्य सेवा विभागका बाल स्वास्थ्य महाशाखामा खोप अभियान, सचेतना, तालिम, प्रचारप्रसारलगायतका नाममा कामै नगरी नक्कली बिल प्रयोग भएको अख्तियारको आरोप थियो । बाल स्वास्थ्य महाशाखाका तत्कालीन प्रमुख तारानाथ पोख्रेलकै संलग्नतामा पोखरा, नेपालगन्ज, विराटनगर, चितवनलगायत ठाउँका होटलहरूको नक्कली बिल प्रयोग भएको विशेष अदालतमा पेस भएको अख्तियारको आरोपपत्रमा भनिएको थियो, ती ठाउँका होटल सञ्चालकहरूले उल्लेख गरिएको मितिमा त्यस्तो कुनै कार्यक्रम नै भएको थिएन भनेर मुचुल्का गरिदिएका छन् । अख्तियारले यातायातका क्रममा प्लेनको नक्कली ईटिकट प्रयोग भएको दाबी गरेको थियो । आरोपितहरू आर्थिक वर्ष २०६८६९ र ६९७० मा बिल तथा अन्य कागजात अनुसन्धानका क्रममा मुछिएका थिए । अख्तियारले पोख्रेलमाथि ६१ लाख ३८ हजार र निर्देशक श्यामराज उप्रेतीमाथि ३३ लाख ९१ हजार रुपैयाँ भ्रष्टाचार गरेको अभियोग लगाएको थियो । उप्रेती र पोख्रेलको पालामा तयार पारिएको बिलको भुक्तानी नै ९५ लाख रुपैयाँ हाराहारीको थियो ।"
युनेस्कोविरुद्ध सम्पदाप्रेमी,"काठमाडौं हनुमानढोका दरबार क्षेत्रमा मापदण्डविपरीत बनेको घरलाई पहिला विश्व सम्पदाको मूल्य मान्यता नमिच भनेको र पछि घर विश्व सम्पदा क्षेत्रमा पर्दैन भनेर युनेस्कोले पठाएको पत्रप्रति सम्पदाप्रेमीले आपत्ति जनाएका छन् । नेपालको कानुन र विभिन्न अध्ययनले समेत मापदण्डविपरीत भनिरहेका बेला यस्तो पत्र पठाएको भन्दै युनेस्कोका नेपाल प्रमुख क्रिस्चियन म्यानहर्टको पुत्लासमेत दहन गरिएको छ ।विश्व सम्पदामा सूचीकृत हनुमानढोका दरबारलाई असर पर्ने गरी संरचना नबनाउन संयुक्त राष्ट्रसंघीय निकाय युनेस्कोले दुई साताअघि आग्रह गरेको थियो । दरबार क्षेत्रमा बनाइएको एक निजी घर गैरकानुनी रूपमा बनेको भन्दै त्यसलाई रोक्न पत्र पठाएको दुई सातामै फेरि अर्काे पत्र पठाएर घर विश्व सम्पदाको क्षेत्रभित्र नपर्ने भनेको हो । सम्पदा जोगाउनुपर्ने निकायले नै पैसामा वा शक्तिको प्रभावमा परेको छ भन्ने हाम्रो ठहर छ, सम्पदा बचाऊ अभियानका संयोजक गणपतिलाल श्रेष्ठले भने, नत्र दुईथरी पत्र किन पठाउनुपथ्र्याे ? मापदण्ड मिचेको सबै प्रमाण हामीले युनेस्कोलाई बुझाएका छौं । उसले पहिला किन सम्पदाको मूल्य मान्यताविपरीत नजान भन्यो ? र फेरि किन मूल्य मान्यताअनुसारै छ भन्यो ? युनेस्कोजस्तो निकायले यस्तो हचुवामा निर्णय गर्न मिल्छ ?हनुमानढोका दरबारको संरक्षित क्षेत्रको पोपर्टी जोन जोनमा महर्जन बिजनेस एसोसिएसन प्रालिको नाममा रहेको घर निर्माणका क्रममा पुरातात्त्विक मापदण्डविपरीत गएपछि युनेस्कोले पत्र पठाएर नेपालको सम्पदा संरक्षण ऐनलाई समेत सम्झाएको थियो । तर, युनेस्कोको नेपालस्थित कार्यलय प्रमुख म्यानहर्टले दोस्रो पत्रमा लेखेका छन्, युनेस्कोले सूचना पुष्टि गर्यो । पहिलो कुरा उक्त घर विश्व सम्पदा सूचीको क्षेत्रमा पर्दैन । यो कम्प्लेक्स विश्व सम्पदा सूचीको बाहिरपट्टि छ । दोस्रो कुरा यसले आफ्नो उचाइ विश्व सम्पदाको मान्यताअनुसार कायम गरेको छ । यो हनुमानढोका दरबारको गद्दी बैठकजस्तै न्यु क्लासिकल शैलीमा बनाएको पाइयो । जमिनमुनिको संरचना पनि घरलाई बलियो बनाउन खनेको पाइयो । हामीले भवन निर्माणको नकारात्मक असर पर्ने देखेनौं । यो सम्पदाको विश्वव्यापी मूल्य मान्यताविपरीत छैन ।उनैले डिसेम्बर ८ मा लेखेको पहिलो पत्रमा चाहिँ हनुमानढोका दरबारको बफर जोनमा बनेको भूमिगत संरचनाले सम्पदाको विश्वव्यापी मान्यताविपरीत गएको छ । यो भवन नेपालको प्राचीन स्मारक ऐन २०१३ अनुसार भवनको उचाइ ३५ फिटमाथि जान पाइँदैन र भूमिगत संरचना पनि बनाउन पाइँदैन । यो ऐनको समेत सम्मान गर्न आग्रह गर्छाैं । युनेस्कोले पुरातात्त्विक मापदण्ड कायम गराउने आग्रह गर्दै पुरातत्त्व विभाग, हनुमानढोका दरबार हेरचाह अड्डा, काठमाडौं महानगरपालिका, सम्पदा बचाऊ अभियान र पेरिसस्थित युनेस्कोको विश्व सम्पदा केन्द्रलाई पत्र पठाएको थियो । दोस्रो पत्र भने सम्पदा बचाऊ अभियानका संयोजक श्रेष्ठलाई पठाएको छ । अरू निकायलाई बोधार्थ मात्रै पठाएको छ । आधिकारिक चिठी पठाउने निकाय हो त म ? श्रेष्ठले आश्चर्य मान्दै भने, जे गरे पनि हुने हो युनेस्कोले ?भवन मापदण्डविपरीत हो भनेर सरकारी निकायले प्रतिवेदन दिइसकेका छन् । पुरातत्त्व विभाग, महानगरपालिका, उपत्यका नगर विकास प्राधिकरणलगायत निकायले अनुसन्धान गरी प्रतिवेदन दिइसकेका छन् । जिल्ला प्रशासन कार्यालय काठमाडौंमा ५ निकायको संयुक्त बैठकले अध्ययन गरी मापदण्डमा ल्याउन अध्ययनका लागि प्राविधिक टोली खटाएको थियो । प्रजिअ केदारनाथ शर्मा, पुरातत्त्व विभागका महानिर्देशक भेषनारयण दाहाल, उपत्यका विकास प्राधिकरणका आयुक्त भाइकाजी तिवारी, महानगरपालिकाका कार्यकारी प्रमुख धनीराम शर्मा पौडेल र महानगरीय प्रहरी परिसरका प्रमुख सहभागी बैठकले ५ दिनभित्र स्थलगत अध्ययन गरी प्रतिवेदन पेस गर्ने र त्यसैका आधारमा कारबाही अघि बढाउने निर्णय गरेको थियो ।अध्ययनका लागि पुरातत्त्व विभाग, महानगरपालिका, प्राधिकरणका प्राविधिक खटिएका थिए । टोलीले प्रजिअलाई मापदण्ड मिचेको ठहर गर्दै प्रतिवेदन बुझाएको छ । महानगरपालिकाका इन्जिनियर हिक्मतसिंह कठायत, प्राधिकरणका इन्जिनियर रवि शर्मा र विभागका इन्जिनियर शोभा महर्जनले बुझाएको प्रतिवेदनमा स्वीकृत नक्सामा उल्लेख भएभन्दा विपरीत बेसमेन्ट तयार गरेको उल्लेख छ । विभिन्न निकायले निर्माण रोक्न पटकपटक पत्राचार गरे पनि महानगरकै कर्मचारीको मिलेमतोमा काम अघि बढाउँदै आएको स्थानीय बासिन्दाको गुनासो छ ।"
सिंहदरबारको छतमा हुर्किरहेका बालक !,"काठमाडौं सिंहदरबार परिसरभित्र युवा तथा खेलकुद मन्त्रालयको भवन । त्यसको छतमा जस्ता र कपडाले बारेर बनाइएको सानो कटेरो । १४ पुसमा ४ महिना टेकेका दीपसागर राई पछिल्लो एक महिनादेखि त्यही कटेरोमै छन् । सिंहदरबारभित्रको एउटा मन्त्रालयको छतमा सिंगो दिन बिताउने बालक को होलान् ? चासो सबैको हुन सक्छ ।यसको पछि लुकेको बाध्यताको कथा सुन्दा जो कोहीको मन भने छुन्छ । मन्त्रालयमा ७ वर्षदेखि कार्यालय सहयोगीका रूपमा कार्यरत रश्मी राईका छोरा हुन् दीपसागर । जो आमाको छातीमा टाँसिएर हरेक दिन मुलुकको प्रशासनिक मुख्यालय पुग्छन् । त्यसपछि आमा दिनभर कार्यालयको काममा व्यस्त हुन्छिन् भने दीपसागर छतको एउटा कुनामा ओल्टोकोल्टो गरिरहन्छन् । पुसको कठ्यांग्रिँदो चिसोमा पनि छोरालाई छतमा राख्नु रश्मीको रहर भने होइन । छोरा जन्मेपछि उनी २ महिना बिदा बसिन् । त्यसपछि पनि कार्यालय नजाँदा करारको जागिर जाने डरले उनी दुईमहिने नाबालक च्यापेर मन्त्रालय जान थालिन् । त्यसयता हरेक दिन बिहान करिब ९ बजे उनी अनामनगरस्थित डेराबाट छोरा र उनलाई चाहिने एक झोला सरसामान बोकेर मन्त्रालय धाउँछिन् ।चारमहिने छोराको स्याहारसुसार र कार्यालयको आफ्नो जिम्मेवारीबीच सन्तुलन मिलाउन धुसेनी ७, इलाम मूल घर भएकी रश्मीलाई कम्ता गाह्रो छैन । मन्त्रालयका सहृदयी कर्मचारी नभएका भए त छोरालाई एक्लै छाड्न सम्भव पनि थिएन । छतमा घाम ताप्न आउने कर्मचारी दीपसागरको हेरचाहमा सहयोग गरिरहेका हुन्छन् । पहिलो प्रहरको ड्युटी सकिँदा नसकिँदै कहिलेकाहीँ त दिउँसो १ बजिसकेको हुन्छ । करिब ३ घण्टा छोराको मुखमा कुनै आहार नपर्दा रश्मीको मन नकुँडिने होइन । तर, उनले गर्न सक्ने केही छैन । के गर्नु धन्न साथीभाइले पालो दिनुहुन्छ । त्यति पनि नभएको भए त कसरी काम गर्न सक्थें होला र ? उनले भनिन्, मन गाँठो पार्नुको विकल्प छैन । छोराकै कारण कार्यालयको काममा बाधा नपुगोस् भनेर सिंहदरबारभित्र रहेको शिशु स्याहार केन्द्र पनि धाइन् उनी । केन्द्रमा भनसुन र माथिकाको कुरा सुनिन्छ भनेर आफ्ना हाकिम हरूलाई पनि भन्न लगाइन् । उल्टै स्थायी कर्मचारीका बच्चाले त ठाउँ पाएका छैनन्, अस्थायी र करारका छोराछोरीले कहाँ पाउनु ? भन्ने जवाफ पाइन् । त्यहाँ राख्न पाए निकै सहज हुने थियो, उनी भन्छिन् । सरकारलाई सेवा दिने कुरामा स्थायी र करारबीच कुनै भेद छैन तर, बालबालिका हुर्काउन भने किन विभेद गरिएको उनले बुझ्न सकेकी छैनन् । रश्मीमा बढेको चिन्ता देखेर उनका पति बेलाबखत सम्झाउँछन्, जागिर गयो नै भने पनि चिन्ता नगर, जेनतेन गरौंला । महिला, बालबालिका तथा समाज कल्याण मन्त्रालयले ३ वर्षअघि जारी गरेको सिंहदरबार परिसरभित्र सञ्चालित दिवा शिशु स्याहार केन्द्र सञ्चालन कार्यविधि २०७१ कार्यविधिले दीपसागरका लागि केन्द्रको ढोका बन्द गरिदिएको छ । कार्यविधिले निजामती सेवा, स्वास्थ्य सेवा र संसद् सेवामा बहालवाला निजामती कर्मचारीका ३ महिनादेखि ३ वर्षसम्मका शिशु राख्न पाइने व्यवस्था गरेको छ । स्थायी कर्मचारीसरह सरकारलाई सेवा पुर्याए पनि करार र अस्थायी कर्मचारीहरू निजामती को परिभाषामा पर्दैनन् । यही परिभाषाले दीपसागरलाई स्थायी कर्मचारीका सन्तानसरह केन्द्रमा हुर्कने अवसरबाट वञ्चित गरेको छ ।मन्त्रालयका प्रवक्ता तोयम राय भने सरकारले दिने सेवामा करार र स्थायी सबै कर्मचारीको समान हक भए पनि स्रोत अभावले सम्भव नभएको बताउँछन् । साधनस्रोत सीमित भएपछि केही न केही छेकबार त लगाउनै पर्यो, करार र अस्थायीका हकमा त्यही भएको हो, प्रवक्ता रायले भने, सरकारले नियतवश विभेद गरेको होइन, ठाउँ र स्रोतले नभ्याएर मात्र हो । सिंहदरबारभित्रको केन्द्रलाई विस्तार र ललितपुर र पोखरामा पनि थप केन्द्र खोल्न गृहकार्य भइरहेको पनि उनले जानकारी दिए । छोराको स्याहारसुसार र सरकारी कामबीच तारतम्य नमिल्दा जागिर गुम्ने हो कि भन्ने डर पनि छ रश्मीलाई । २ महिना बिदामा बसेर फर्केपछि उनलाई कुनै औपचारिक पत्र दिइएको छैन । तर, उनले फर्केपछि पूर्ववत् हिसाबले अह्राएको काम गर्दै आएकी छिन् । छोरा सानो छ भनेर सकेसम्म कुनै पनि काम सक्दिनँ भनेकी छैन, अह्राएको काम पहिलेकै हिसाबले गर्दै आएकी छु, उनले भनिन् । पछिल्ला दिनमा माथिल्ला हाकिमहरूले रश्मीको कामप्रति गरेको गुनासो अप्रत्यक्ष रूपमा उनको कानसम्म ठोक्किन आइपुगेको छ । करार नवीकरण नगर्ने रे भन्ने सुनेको छु, सिधै मलाई त भनिएको छैन, उनले भनिन् । त्यो सुनेपछि उनलाई नरमाइलो लागे पनि कसैप्रति खासै गुनासो छैन । मेरो कसैप्रति गुनासो छैन । मैले पूरै मन्त्रालयलाई नै आफ्नो घर र परिवार ठानेकी छु, त्यसैले मेरो समस्या बुझिदिए हुन्थ्यो भन्ने मात्र हो, रश्मीले भनिन् ।"
शिक्षाविद् पोखरेलको निधन,काठमाडौं (कास) पूर्वसभासद तथा शिक्षाविद् बाबुराम पोखरेलको ६७ वर्षको उमेरमा आइतबार निधन भएको छ । पोखरेल निजी तथा आवासीय विद्यालय अर्गनाइजेसन नेपाल (प्याब्सन) का पूर्वअध्यक्ष तथा विनायक सुधा (भीएस) निकेतन आवासीय विद्यालयका संस्थापक प्रिन्सिपल थिए । मुटुरोगबाट पीडित पोखरेल आइतबार बिहान शौचालयमा लडेपछि उनलाई उपचारका लागि नर्भिक अस्पताल पुर्याउँदा निधन भइसकेको थियो । पारिवारिक स्रोतका अनुसार पोखरेलले मुटुको शल्यक्रिया गरी उपचार गराइरहेका थिए । उनी दोस्रो संविधानसभा निर्वाचनमा तत्कालीन फोरम लोकतान्त्रिकबाट समानुपातिक सभासद् बनेका थिए । प्याब्सनले पोखरेलको निधनप्रति विज्ञप्ति जारी गर्दै शोक व्यक्त गरेको छ । उनका श्रीमती र २ छोरा छन् ।
मेयरलाई ज्ञापनपत्र,"भक्तपुर (कास) मध्यपुर थिमि नगरपालिकामा ३ महिनादेखि बैठक बस्न नसक्दा विकास निर्माणका योजना प्रभावित भएको भन्दै वडा अध्यक्षहरूले मेयरलाई ज्ञापनपत्र बुझाएका छन् । बैठक राख्न आग्रह गर्दै आइतबार १, २, ३, ४, ५ र ६ वडाका वडा अध्यक्ष र कार्यपालिका सदस्यहरू गरी १४ जनाले हस्ताक्षरसहित नगरप्रमुख मदनसुन्दर श्रेष्ठलाई ज्ञापनपत्र बुझाएका हुन् । लामो समयसम्म बस्न नसकेको कार्यपालिका बैठकका विषयमा ज्ञापनपत्र आउनु सकारात्मक भएको नगरप्रमुख श्रेष्ठ बताए । छलफल गरी जतिसक्दो छिटो बैठक राख्ने उनले बताए । मध्यपुर थिमि नगरकार्यपालिकाको १९ मध्ये उपमेयरसहित १५ सदस्य कांग्रेसको छ । एमालेबाट मेयर, एक वडाध्यक्ष, स्वतन्त्र र नेमकिपाबाट निर्वाचित १ वडाअध्यक्ष छन् । उपमेयरसहित वडाअध्यक्षहरू एकातर्फ छन् भने मेयर एकातिर । मेयरले उपमेयर तथा वडा अध्यक्षहरूमा बहुमतको दम्भका लाद्न खोज्ने प्रवृत्ति हावी भएको बताउँदै आएका छन् ।उपमेयरलगायत वडाअध्यक्षहरूले भने मेयरले एकलौटी रूपमा नगरपालिका सञ्चालन गरेको आरोप लगाउँदै आएका छन् ।"
महानगर पूर्ण खोप सुनिश्चित,"काठमाडौं (कास) काठमाडौं महानगरपालिका आइतबार पूर्ण खोप सुनिश्चित क्षेत्र घोषणा भएको छ । मेयर विद्यासुन्दर शाक्यले पूर्ण खोप सुनिश्चित क्षेत्र घोषणा प्रस्ताव गरेका थिए भने जिसस प्रमुख शिवसुन्दर राजवैद्यले प्रस्तावलाई समर्थन गरेका थिए । पूर्ण खोप घोषणाका आधार पूरा भएपछि घोषणा गरिएको हो । कार्यक्रममा उपराष्ट्रपति नन्दबहादुर पुनले भने, बालबालिका भविष्यका कर्णधार हुन्, उनीहरूको स्वास्थ्य ठीक हुनुपर्छ । कार्यक्रममा स्वास्थ्यमन्त्री दीपक बोहोराले यस्तै कार्यहरूले सहस्राब्दी लक्ष्य पूरा गर्न सहयोग गर्ने बताए ।"
४३ जनाद्वारा रक्तदान,काठमाडौं (कास) शिखर युवा क्लबले राजधानीमा रक्तदान कार्यक्रम गरेको छ । क्लबको २२औं रक्तदान कार्यक्रममा शनिबार ४३ जनाले रक्तदान गरेको क्लबका महासचिव सन्तोष ढुंगेलले जानकारी दिए ।
न सचेतना न पूर्वतयारी,"सप्तरीमा अत्यधिक चिसो र शीतलहरले पछिल्लो एकसातामा १५ जनाले ज्यान गुमाए । तर, मौसमको पूर्वानुमान गरी न सरकारी निकायले सचेतना फैलाए न त पूर्वतयारी नै गरियो । शीतलहरबाट बच्ने उपायका बारेमा सचेतना र पूर्वतयारी नहुँदा हरेक वर्ष यहाँ कठ्यांग्रिएर अकालमै ज्यान गुमाउनको संख्या बढेको छ ।जिल्लामा जनसंख्याको ५० प्रतिशतभन्दा बढी विपन्न समुदायको बसोबास छ । असारदेखि भदौ सम्म बाढीको चपेटामा परेर घरवारविहीन हुनेहरू चिसो मौसम सुरु हुनासाथ शीतलहरको सिकार बन्दै आएका छन् । स्थानीय तह निर्वाचनअघिसम्म गरिबी निवारण र गरिबसँग विश्वेश्वर सहित कयांै कार्यक्रम सञ्चालित थिए । तर, कति प्रतिशत सर्वसाधारण गरिबीको रेखामुनि छन् भन्ने तथ्यांकसमेत ती कार्यालयसित छैन ।सार्वजनिक स्थलमा सरकारी स्तरबाट आगो बाल्नका लागि दाउराको जोहो गरिएको छैन । पछिल्ला ८ दिनयता घाम लाग्न सकेको छैन । चिसो हावासँगै शीतलहर चलिरहेको छ । जिल्ला वन कार्यालयमा काठ स्टक छैन । वनका कर्मचारीले स्थानीय तहका जनप्रतिनिधिलाई जिल्लाको उत्तरी कञ्चनपुर क्षेत्रमा रहेका सुकेका रूख देखाइदिने गरेका छन् । त्यहाँ पुगेर आफैं रूख कटेर ल्याउनुपर्ने बाध्यता छ । नेपाली सेना, नेपाल प्रहरी र सशस्त्र प्रहरीले भने विभिन्न स्थानमा आगो बाल्ने प्रबन्ध मिलाइदिएका छन् । अति विपन्न समुदाय न्यानो लुगा र ओढ्नेओछ्याउनेको अभावमा कष्टकर दैनिकी बिताउन बाध्य छन् । जिल्ला विपद् व्यवस्थापन समिति र रेडक्रस लगायतका संस्था पनि चिसो सुरु हुनेबित्तिकै योजनाबद्ध तरिकाले न्यानो कपडा वितरण गर्दैनन् । ज्यानै गुमाउने स्थिति आएपछि मात्र तदारुकता देखाउने गरेको स्थानीयको गुनासो छ ।शीतलहर चलिरहेका बेला घरबाट बाहिर निस्कँदा न्यानो कपडा लगाउनुपर्छ । तर, सचेतना अभावमा त्यसो गरेको भेटिँदैन । सप्तरीमै चिसोका कारण ज्यान गुमाउनेमध्ये केही खेतमा पानी लगाइरहेका थिए । केहीको बिहान नहर वा नदी किनारमा शौच गर्न गएका बेला कठ्यांग्रिएर मृत्यु भएको पाइएको छ । मृत्युको सूची लम्बिँदै जाँदा पनि ग्रामीण क्षेत्रमा माइकिङ गरी चिसोबाट बच्ने उपायका बारेमा सचेतना दिइएको पाइँदैन । स्थानीय स्तरका संघसंस्थालाई प्रभावकारी ढंगले परिचालन गर्न आवश्यक रहेको स्थानीयले बताए । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी भागीरथ पाण्डेले शीतलहरबाट जोगिन जिल्लामा अहिलेसम्म ७ हजार थान कम्बल बाँडेको जानकारी दिए । उनले स्थानीय तहसित समन्वय गरेर सचेतना फैलाउने काम भइरहेको दाबी गरे ।ज्यान जोगाइदेऊ सरकारसप्तरीका प्रदेशसभा सदस्य शैलेन्द्रप्रसाद साहले आइतबार प्रमुख जिल्ला अधिकारीमार्फत प्रधानमन्त्रीलाई ज्ञापनपत्र दिएका छन् । उनले सर्वसाधारणको जीउज्यान जोगाइदिन अपिल गरेका हुन् ।क्षेत्र २ को प्रदेशसभा क बाट निर्वाचित साहले पछिल्लो एक सातायता बढेको चिसो र शीतलहरले जनजीवन अत्यन्त कष्टकर बनेको भन्दै न्यानो लुगा र दाउरालगायतको प्रबन्ध मिलाएर ज्यान रक्षा गरिदिन माग गरेका छन् । उनले कठयांग्रिएर मृत्यु हुने क्रम बढेको र मृत्यु भएका सबैजनाको परिवार अति नै विपन्न रहेकाले तत्काल राहत तथा क्षतिपूर्ति र जाडो छल्ने उपाय अवलम्बन गर्न माग गरेको बताए ।शीतलहरको यत्रो कहरका बाबजुद सप्तरीका प्रभावित बस्तीमा अझै पनि राज्यको उपस्थिति हुन सकेको छैन, ज्ञापनपत्रमा भनिएको छ, जनतालाई सुरक्षित पार्न सकिए मात्र राज्यको उपस्थितिलाई बलियो मान्न सकिन्छ । यस्तै मौसमको प्रतिकूलतालाई ध्यानमा राखेर ग्रामीण क्षेत्रमा औषधिसहितको स्वास्थ्यकर्मी टोलीको व्यवस्था, सार्वजनिकस्थलमा काठ दाउराको व्यवस्थापनको आग्रहसमेत गरिएको छ । बिथोलियो दैनिकीबझाङ चिसोले स्थानीयको दैनिक जीवन निकै प्रभावित भएको छ । स्वास्थ्य संस्थाहरूमा बिरामीको भीड छ । जिल्ला अस्पतालमा उपचारका लागि दैनिक सयभन्दा बढी बिरामी आइरहेका छन्, डा अनुप रेग्मीले भने । उनले ग्रामीण क्षेत्रका स्वास्थ्य संस्थामा पनि चिसोका कारण बिरामीको चाप बढेको बताए । जाडो बढेसँगै वृद्धवृद्धामा दम र बालबालिकामा निमोनियाको संक्रमण बढेको छ । रुघाखोकी लाग्ने, टाउको दुख्ने, जोर्नी दुख्ने र पखाला लाग्नेजस्ता समस्या लिएर अस्पताल आउने बढेका छन् । बेंसीमा शीत र हिमाली क्षेत्रमा तुसारो पर्न थालेपछि खेतीपाती तथा पशुपालक किसानलाई बढी कष्ट भएको छ । जाडो असाध्यै बढेको छ । बिहान ८९ नबज्दासम्म बाहिर निस्कन सकिने अवस्था छैन, मटेलाका लोकेन्द्र गिरीले भने, मेलापात गर्न तथा खेतबारीमा काम गर्न निकै सकस छ ।वर्षकै बढी चिसोताप्लेजुङ जिल्लामा आइतबार यो वर्षकै सबैभन्दा बढी चिसो महसुस गरिएको छ । पूर्वाञ्चल हावापानी फिल्ड कार्यालयका अनुसार आइतबार बिहानको न्यूनतम तापक्रम १ दशमलव ४ डिग्री सेल्सियस मापन गरिएको छ । घाम लागेपछि दिउँसो भने केही न्यायो महसुस भएको थियो । शुक्रबार र शनिबारको तुलनामा १ डिग्री सेल्सियस तापक्रम घटेको हो । चिसोले बिरामी बढेहेटौंडा चिसो बढेपछि मनहरी गाउँपालिका४ मुसेधापस्थित सुकुम्बासी बस्तीका स्थानीय बिरामी पर्न थालेका छन् । बाढीपहिरोले लखेटिएका उनीहरू त्रिपालमुनि हिउँद काट्नुपर्ने बाध्यतामा छन् ।चिसोले गत शुक्रबार ७२ वर्षीय बागे चेपाङको मृत्यु भएको छ । गत बर्खामा पहिरोले घर पुरेपछि उनी त्रिपालमुनि आश्रित थिए । दमका रोगी बागेको चिसो थेग्न नसकेकै कारण मृत्यु भएको स्थानीय सोमराज थिङले बताए । बस्तीका ७८ वर्षीय वीरबहादुर चेपाङ, ७६ वर्षीय मानबहादुर मोक्तान पनि बिरामी छन् । चिसो बढेदेखि उनीहरू हिँडडुल गर्न सकेका छैनन् । बालबालिका पनि अधिकांश बिरामी नै छन् । बच्चाहरूलाई रुघाखोकी र ज्वरोले सताएको छ, थिङले भने, २३ दिनदेखिको बढ्दो चिसोले बच्चा र वृद्धवृद्धालाई समस्या भएको छ । त्रिपालमुनि मुढा बालेर दिन कटाइरहेका उनीहरू चिसोले रातभरि सुत्न सक्दैनन् ।जाडो बढेपछि उक्त बस्तीका बालबालिका आइतबार पढ्न पनि गएनन् । उनीहरू कसैको आङमा न्यानो लुगा छैन । खानेकुराको समेत अभाव छ । त्रिपालमा माथिबाट शीत र वरिपरिबाट सिरेटो पसेर बस्न गाह्रो परेको स्थानीय बताउँछन् । सोही गाउँपालिका अन्तर्गत लामपाखा, चिसापानी, चुवारपानी र अजिङरेका १ सय ७६ घरधुरीको सकस पनि उस्तै छ । १५ दिने सुत्केरीदेखि गर्भवतीसम्म फाटेको त्रिपालमुनि रात कटाइरहेका छन् । जंगलको बीच र खोलाछेउ भएकाले सिरेटो अति चल्छ । त्रिपालको ओत मात्र छ, वरिपरि बारिएको छैन । त्रिपालमुनि ठाउँ नपुगेर केही बाढीपीडित परिवार पराल ओछ्याएर सुत्ने र बस्ने गरेका छन् ।गत साउनमा पहिरोले उनीहरूको थातथलो मासिदियो । गाउँपालिकाका पदाधिकारी र सांसदहरूसँग सुरक्षित स्थानको माग गरे पनि सुनुवाइ हुन सकेको छैन । गाउँपालिकाका अध्यक्ष एकराज उप्रेतीले उनीहरूलाई सुरक्षित स्थानमा सार्न प्रयत्न गरिरहेको बताए । ९ सय ७६ जना पीडितमध्ये एक महिनादेखि १४ वर्षसम्मका ३ यस ७५ बालबालिका छन् । तीमध्ये थोरै मात्र स्कुल जान्छन् । अधिकांश चेपाङ र तामाङ समुदायका छन् । न्यानो कपडा नहुँदा कठ्यांग्रिनु बाध्यता बनेको छ । यस्तै केही दिनयता शीतलहरसँगै चिसो बढेपछि कञ्चनपुरका शिक्षण संस्था ३ दिनका लागि बन्द गरिएको छ ।"
रित्तिँदै औषधि,"बाजुरा (कास) चिसो बढेसँगै जिल्लामा रुघाखोकी, ज्वरो निमोनिया, दमलगायतका बिरामी थपिएको थपियै छन् तर स्वास्थ्य संस्थामा पर्याप्त औषधि छैन । मौज्दात औषधिले धान्ने अवस्था छैन, जिल्ला जनस्वास्थ्य अधिकृत रमेश कँुवरले भने, चरम संकट उत्पन्न हुँदै छ । बिरामीको चाप बढेर औषधि अपुग भएपछि स्वास्थ्यकर्मी सकेसम्म फारो गर्ने प्रयास गरिरहेका छन् । बिरामीलाई एकदुई दिन मात्र पुग्ने औषधि दिएर भाग पुर्याइँदै छ । बिरामीलाई रित्तै फर्काउनुभन्दा एकदुई दिनका लागि भए पनि औषधि दिएर पठाइरहेका छौं, काँडा स्वास्थ्यचौकीका इन्चार्ज आरसी यादवले भने, एउटा बिरामीलाई दिनुपर्ने पूरा मात्राबाट कटाएर अर्कोलाई भाग पुर्याइरहेका छौं । काँडाका अधिकांश गाउँमा रुघाखोकी र ज्वरोका बिरामी बढेको यादवले बताए । जगन्नाथमा भाइरल ज्वरो फैलिएको खबर पाएलगत्तै स्वास्थ्यकर्मी टोली परिचालन गरिएको जिल्ला जनस्वास्थ्य अधिकृत कुँवरले जानकारी दिए । काँडामा पनि जिल्लाबाटै टोली परिचालन गर्दै छौं, उनले भने, औषधि मौज्दात छैन, महामारी फैलिए ठूलै समस्या पर्छ । बिरामीको संख्या हात्तै बढेपछि औषधि व्यवस्थापनको सवाल जटिल बन्दै गएको छ । स्थानीय निर्वाचनपछि सबै अधिकार स्थानीय तहमा हस्तान्तरण भयो । स्वास्थ्य संस्थाको व्यवस्थापनसमेत सम्बन्धित स्थानीय तहमा हस्तान्तरण भइसकेको छ । यसअघि जिल्लामा आउने औषधि खरिदको बजेट पनि स्थानीय तहमै निकासा भएको छ । तर, सबैजसो तहले औषधि खरिद गरेका छैनन् । औषधि व्यवस्थापन सधैंको समस्या भए पनि यसपल्ट निकै अप्ठेरो अवस्था आइलागेको जयवागेश्वरी स्वास्थ्यचौकीका इन्चार्ज सन्तोष बस्नेतले बताए । पहिला जिल्लामा कराउँथ्यौं, अब स्थानीय तहका प्रतिनिधि, जिल्ला सबैतिर गुहार्दै समय बित्छ, समस्या भने जहाँको त्यहीं रहन्छ, उनले भने । सदरमुकाम क्षेत्रमा पर्ने बडिमालिका नगरपालिकामा झन् धेरै अभाव देखिएको छ । यस नगरपालिकाअन्तर्गत जिल्ला स्वास्थ्य कार्यालय, दुईवटा स्वास्थ्य चौकी र एक नगर स्वास्थ्य क्लिनिक पर्छन् । नगरले औषधि खरिदमा वास्ता नगरेको स्वास्थ्यकर्मीको गुनासो छ । स्पष्ट नीति तथा बजेट व्यवस्था नभएकाले नगरपालिका अन्तर्गतको स्वास्थ्य सेवा प्रवाह जटिल बन्दै गएको नगरप्रमुख पदम बडुवालले बताए । उक्त नगरपालिकामा औषधि खरिदका लागि २ लाख ३० हजार रुपैयाँ बजेट आएको छ ।"
टहरामै तेस्रो हिउँद,"गोरखापाल्पा चिसोले दम बढेपछि सहिद लखन गाउँपालिका९ नाम्जुङकी ६५ वर्षीया सानुमाया परियारको निधन भयो । भूकम्पले घर भत्काएपछि टहराकै बास थियो । चिसो बढेपछि दमले च्याप्दै लग्यो । आर्थिक अवस्था कमजोर थियो । त्यसैमा समयमै स्वास्थ्य संस्थामा लग्न नसक्दा उनले अकालमै ज्यान गुमाइन् ।टहरामा धेरै चिसो छ, बूढाबूढी र बालबच्चा जोगाउने गाह्रो भयो, स्थानीय मीनबहादुर परियारले भने, घाम नलागेसम्म बाहिर निस्कन सकिँदैन । चिसोले टहरामा बसिरहेका भूकम्पपीडितको जनजीवन निकै कष्टकर बनेको छ । २०७२ वैशाख १२ को भूकम्पले ६० हजारभन्दा बढी घरमा क्षति पुगेको थियो । तीमध्ये हालसम्म १० हजार घर मात्रै पुनर्निर्माण भएका छन् । हजारौं भूकम्पपीडित अस्थायी टहरामै बसिरहेका छन् । टहरोभित्र भुइँको चिसो र जस्तापाताबाट चुहिने शीतले ओछ्यान नै तात्दैन, परियारले भने, अहिलेसम्म सहन सकेर धन्न बाँचेका छौं । बिरामी, वृद्धवृद्धा र बालबालिकालाई चिसोले निकै सताएको छ । यसरी टहरामा बसेको ३ वर्ष भयो, जाडो लागेपछि जहिल्यै टोलका केटाकेटीलाई निमोनिया हुन्छ, उनले भने, घर बनाउने पैसा त उपचार खर्चमै सकिन लागिसक्यो । अस्थायी टहरोमा बस्दा चिसोले रोग बढेको माया परियारले बताइन् । रातभरि काठिएपछि बिहान उठदा टाउको दुख्छ, ज्यान करकर लुछेर हैरान परियो, उनले भनिन्, हिउँदको ठन्डीले आयु नै घटिसक्यो । चिसो बढेपछि लत्ताकपडा अपुग भएर टहरोभित्रै आगो फुक्ने गरेको उनले सुनाइन् । दिउँसो त घाम लाग्छ, सजिलै हुन्छ, उनले भनिन्, ठन्डीले रात काट्नै गाह्रो पर्छ । जस्तापाताको होचो अस्थायी टहरोमा शीत चुहिएर भूकम्पपीडित हैरानीमा छन् । गर्मीमा टिनले पोल्छ । हिउँदमा शीत छिरेर चिसो बढ्छ । घरमा बस्नु र टहरोमा बस्नु आकाशपातालको फरक हुँदोरहेछ । अझै घर ठड्याउन सकिएन, उनले भनिन् ।सरकारले एकमुष्ठ अनुदान नदिँदा घर बनाउन ढिलाइ भएको अर्का भूकम्पपीडित प्रकाश खडकाले बताए । पैसा छैन, घर बनाउन काठपातको पनि अभाव छ, उनले भने । चिसोमा आगो तापेर बस्न पर्याप्त दाउरासमेत नभएको उनीहरूको भनाइ छ । काठ काट्न निवेदन दिएको छौं, खडकाले भने, सामुदायिक वनले दाउरा काट्नसमेत रोक लगाएको छ । घर बनाउन काठ पाउने त कहिले हो कहिले ? निर्माण सामग्री भनेको बेला पाए चाँडो घर बन्ने भूकम्पपीडितले बताए । यतिबेला निजी घर पुनर्निर्माणले तीव्रता पाएका कारण बजारमा निर्माण सामग्रीकै अभाव छ । भूकम्पले अति प्रभावित बारपाक, लाप्राक, गुम्दा, केरौंजा, स्वाँरा, सौरपानीका अधिकांश स्थानीय अझै टहरामा छन् । चिसो बढेका कारण उनीहरूको दैनिकी पनि प्रभावित बनेको छ ।पुनर्निर्माणका लागि अन्य जिल्लाबाट आएका कामदारसमेत त्रिपालमै बसेका छन् । पहाडमा भन्दा त तराईमा बढी चिसो हो, गोरखामा भेटिएका वीरगन्जका मजदुर राधेश्याम पटेलले भने, बिहानबेलुका यहाँ पनि कठ्याङग्रँदो चिसो हुँदोरैछ । अस्थायी टहरोभित्र स्लिपिङ ब्यागमा कम्बल खापेर सुत्दा पनि ज्यान नताप्ने उनले बताए । पीडितको बेहाल३० महिनादेखि पाल्पाको माथागढी, १ खुमडाँडाका घनश्याम गिरी टिनको टहरामा बसिरहेका छन् । हिउँद, वर्षा, धूलो र धूवाँ सबै सहेर कष्टका साथ बसिरहेको उनले बताए । श्रीमती र बिरामी छोरासँगै बसिरहेका उनले अहिलेसम्म पहिलो किस्ताबापतको ५० हजारमा सम्झौता गर्नसमेत पाएका छैनन् । तीनतले घर भूकम्पले भत्कायो । अहिले उनी चिसो भुइँमै सुतेका छन् । आफ्नै नाममा लालपुर्जा नभएकाले समस्या भएको छ, उनले भने, बैंकले लालपुर्जा खोज्दो रहेछ । छिमेकीले पहिलो किस्ताबापतको ५० हजार अनुदान पाएको सुन्दा उनको आँखाबाट आँसु खस्छ । बिरामी छोराको स्याहारसुसार गर्नुपर्छ । गत वर्ष धेरै दिन झरी लागेर बुटवलमा डेरा लिएर बसेको सम्भिँदै उनले भने, दाजुभाइमा अंशबन्डा भए पनि आआफ्नो नाममा लालपुर्जा नभएर समस्या खेप्नुपरेको छ । चिदिपानी खुमडाँडाकै रामचन्द्र गिरीको अवस्था पनि उस्तै छ । तीनतले घर र गोठ भूकम्पले भत्काएपछि एउटा टिनको टहरामा तीन वर्षदेखि बस्दै आएका छन् । आफ्नै नाममा लालपुर्जा चाहिन्छ भन्छन्, उनले भने, अंशबन्डा भए पनि दाजुभाइसँगै भेट नहुँदा समस्या आएको छ । गिरीद्वयको लाभग्राही सूचीमा नाम छ । तर, जग्गाधनी दर्ता प्रमाणपुर्जा नभएर अनुदान सम्झौता गर्न नसकेका हुन् । भूकम्पपछि टिनको छाप्रोमा बस्दै आए पनि घर बनाउन जग्गा प्रमाणपुर्जाकै कारण अनुदान पाउन सकिएन, रामचन्द्रले गुनासो गरे । अहिले पुसको चिसोमा सुत्न नसकेको गुनासो गरे । निद्रा लाग्दैन, आगो तापेर भए पनि निद्रा पुर्याउनुपर्छ, उनले भने, हामीजस्ताको आवाज कसले सुन्देला र खै ? केन्द्रीय तथ्यांक विभागले १० हजार ४ सय ६५ घर सर्वेक्षण गरेको थियो । ४ हजार ६ सय ५२ जनाको सूची पठाइसकेको छ । ४ हजारले पहिलो किस्ताबापतको ५० हजार लिएर सम्झौता गरिसकेका छन् । बाँकीको भने धनी पुर्जालगायत विभिन्न समस्याले अहिलेसम्म सम्झौता हुन सकेको छैन । हजुरबुबाको नाममा भएको जग्गा अहिलेसम्म हाम्रो नाममा आएको छैन, हामी बसेको घर भूकम्पले भत्काएपछि टिनको छाप्रोमा बस्दै आएका छौं, रामचन्द्रले भने । माथागढी १ का प्रकाश नेपालीको अवस्था पनि उस्तै छ । श्रीमती बिरामी छ । छोरा साना छन् । चिसोले बेहाल भयो, उनले भने । उनले आफ्नो नाममा जग्गा नभएको र दाजुभाइले पनि मञ्जुरीनामा नदिएको गुनासो गरे । सरकारले जग्गा प्रमाणपुर्जा अनिवार्य गर्दा धेरै भूकम्पपीडित अनुदान पाउनबाट वञ्चित छन् । जिल्ला समन्वय समितिका वरिष्ठ कार्यक्रम अधिकृत तथा भूकम्पपीडित फोकल पर्सन दुर्गा थापाले अनिवार्य लालपुर्जाले समस्या भएको बारेमा गुनासो नआएको बताए । हामीलाई यससम्बन्धी कुनै गुनासो आएको छैन, उनले भने, यस्तो गुनासो आए तत्कालै लेखेर माथि पठाउनेछौं ।"
छाया अर्थतन्त्र दुई तिहाइ,"नेपाली छाया अर्थतन्त्र२०६३७३ को १० वर्षलाई समेटेको राष्ट्र बैंकको उल्लेखित अध्ययनले नेपालतिर आयात हुने वस्तुहरूको भारतको भन्सारमा देखिएको निर्यातको कुल मूल्यांकनभन्दा नेपालतर्फको भन्सारको आयातमा औसतमा ३५ प्रतिशत कमी देखिएको उल्लेख गरेको छ । यीमध्ये कुनै वर्ष यो फरक ६० प्रतिशतको हाराहारी पुगेको छ । एक सय मिटर दूरीमा अवस्थित वारिपारिका भन्सार नाकाहरूमा देखिएको यो फरक डरलाग्दो हो । तर यसले पनि भन्सार छली र चोरीपैठारीको अंशलाई मात्र देखाउँछ । भारतको भन्सारमा बिल पेस गर्नुअघि नै हुने न्यून बिजकीकरणको फरक यसमा देखिंँदैन, जुन सामान्यत: वास्तविक मूल्यको आधा हुनुलाई पनि अत्यन्त स्वाभाविक मान्ने गरिएको छ । यसरी छलछाम र चोरीपैठारी गरिएका सामानको बजार मूल्य नेपाल भित्रिइसकेपछि सस्तो भने हुँदैन । भन्सार तिरेरै ल्याइएकोभन्दा अझ उच्च हुने गरेको छ । फरक प्रस्ट्याउने एउटा उदाहरण, भारतमा भारु १ सय पर्ने एकजोडी टाँख (कफलिङ्क) को मूल्य नेपालगन्जमा नेरु ६ सय र काठमाडौंमा १ हजार पर्छ । टाँखकै उदाहरण किनभने यो भन्सार छली गर्न असाध्यै सजिलो सामान हो, एउटा सानो हाते झोलामा लाखौंं मूल्यको सामान सजिलै भित्रिन्छ ।चीनतर्फको व्यापारमा चोरीपैठारीको सम्भावना निकै कम छ । तर उसको प्रमुख निर्यात बजारले अस्वीकार गरेका गुणस्तरहीन सामान नेपालतर्फ अत्यन्तै सस्तो मूल्यमा आयात (डम्पिङ) भइरहेको छ । त्यसले भन्सार राजस्व असुलीमा खासै योगदान दिएको छैन । र उपभोक्ताले यसबाट पाउने लाभ पनि पाएका छैनन् । यस्ता चिनियाँ सामानको मूल्य पनि ४ गुणासम्म बढी असुलिन्छ । यसरी आयातदेखि उपभोक्तासम्म सामान पुग्दा व्यापारिक कारोबारको कमबेसी दुई तिहाइ हिस्सा अर्थतन्त्रमा कतै पनि अलिखित हुँदैन । अर्को भाषामा, व्यापारबाट मुलुकको जीडीपीमा हुने योगदानको एक तिहाइमात्र गणना भएको छ, दुई तिहाइ छायामा छ ।सिङ्गो छाया अर्थतन्त्र सञ्चालनमा आयात व्यापार एउटा प्रमुख पाटो त हो, तर आंशिक मात्र । र यस्तो राजस्व छली र न्यून बिजकीकरण नेपालको अवैध अर्थतन्त्र निर्माणमा व्यापारिक क्षेत्रको हिस्सेदारीको आधा पाटोमात्रै हो । अर्को आधा पाटो अधिक बिजकीकरण र ठूलो मात्राको पुँजी पलायन हो । यस्ता अवैध व्यापारिक र बजार गतिविधिका अतिरिक्त नेपाललाई छाया अर्थतन्त्र बनाउने अन्य मुख्य कारकहरूमा रेमिटेन्स एवं वैदेशिक श्रम बजारमा मौलाउँदै गरेका केही अस्वाभाविक प्रवृत्तिहरू, सुन एवं घरजग्गा बजार तथा भ्रष्टाचार एवं सम्पत्ति शुद्धीकरण लगायत छन् । यी आयामहरूको चार्चा र विशेषत: अब नेपाल कसरी अघि बढ्नुपर्ला भन्ने संक्षेप सन्दर्भ नै पनि यो एउटै लेखमा अटाउन सकिएन । क्रमश: ट्वीटर :"
सोसल डिमोक्रेटिक पार्टी बनाइयोस्,"गठबन्धनका तीन गाँठा विश्लेषण सही लाग्यो । सिद्धान्त, व्यवस्थापन पक्ष अरु गाँठाहरूमध्ये लुकेर बसेको तर एकदमै कडा गाँठो हो । नेकपा एमाले पश्चिम बंगालमा कामरेड चारु मजुमदारको नेतृत्वमा सञ्चालन भएको नक्सलवादी आन्दोलनको संस्करण झापा विद्रोहबाट नेकपा माले हुंँदै पछि नेकपा माक्र्सवादीसँंग एकीकरण भएर एमाले भएको हो । सुरुमा यसको उद्देश्य नौलो जनवाद हुँदै अघि बढ्ने नै थियो । पछि मदन भण्डारीले जबजको सिद्धान्त अंगीकार गरेपछि प्रजातान्त्रिक पार्टीको रूपमा झन्डै अढाई दशक नेपालमा संसदीय अभ्याससमेत गरिसकेको पार्टी हो । नेकपा माओवादी केन्द्र साम्यवादको लक्ष्य लिएर १० वर्षे युद्धमार्फत अघि बढेको र भर्खरै लोकतान्त्रिक संस्कारमा पसेको पार्टी हो । एमालेको जबज र माकेको माओवादमध्ये दुवै सिद्धान्तलाई समाप्त पारेर नयाँ ढंगको समाजवादी पार्टीको स्थापना गर्नु जरुरी छ । नेपालमा राजतन्त्रको उन्मूलन भएर गणतन्त्रको प्रादुर्भाव भइसकेको छ । अब नौलो जनवाद बहिस्कृत भइसकेको छ भने कुनै पनि प्रकारको एकदलीय तानाशाही प्रकारको पार्टी र दललाई जनताले लामो समयसम्म साथ पनि दिँंदैनन् भन्ने कुरासमेत प्रमाणित भइसकेको अवस्थामा नयाँ सोसल डिमोक्रेटिक पार्टीको स्थापना गरिनु जरुरी छ । तुलसीराम खरेल विर्तामोड, झापाशनिबार प्रकाशित गठबन्धनका ३ गाँठा पढेँ । हो, जसको नाम नै गठबन्धन भनेपछि गाँठा त कसिला र बलिया त हुनैपर्यो । तर वाम गठबन्धनका मजबुती गाँठाहरू खोल्नै नमिल्ने भएका छन् । अनि भित्रभित्रै बनेका सुर्केनीयुक्त पेचिला अनायासका तीनवटा गाँठा फुकाएर मझौला खालका सजिला, छरिता, भरलाग्दा र विश्वासिला गाँठा पार्न खोजे चिसोले हात अक्करिएर नत गाँठा खोल्न सकिने तर फेरि सुर्केनी नै नपर्ला कि भन्ने पिरलो । यस्तै गाँठा र तिनबाट सिर्जित तमाम अन्योलले राजनीति खोलिनुको सट्टा झन् दलदलमा पँसेको महसुस हुनथालेको छ । संघीय सरकार पहिले कि प्रादेशिक सरकार भन्ने अन्योल उस्तै छ । केपी ओली नेतृत्वको वाम गठबन्धनको सरकार पक्कापक्की बन्ने भने पनि एमाले, माओवादी केन्द्रको मिलानको खाका र पदीय बाँडफाँडमा मूल नेतृत्वको गाँठो कस्सिएकै छ । सकेसम्म वाम गठबन्धनलाई फुटाउने रणनीति अख्तियार गर्ने देशीविदेशीले चलाएका खेलले तमाम राजनीति नै माखेसाङ्लोमा जेलिँदैछ । बिहान सूर्यका किरणले जमिन प्रवेश गर्दा आज त केही होला कि भन्ने सोचले बसेका ओली, प्रचण्ड साँझमा सूर्यले धर्ती छोडेको कैयन घन्टा खटिरहन्छन् । तर नयाँनयाँ समस्याका गाँठा प्रकट भई अन्योलका बग्रेल्ती पोकाहरू निराकरण हुनुको सट्टा डव्लिँदै जानथालेका देखेपछि भोलिको भाखामा आजलाई विट मार्छन् दुबै । श्यामसुन्दर कुइँकेलहाँडीगाउँ, काठमाडौँ"
लथालिंग सार्वजनिक क्षेत्र,"आइतबार प्रकाशित अस्पतालका उपकरण सम्बन्धी सम्पादकीय र सामुदायिक विद्यालयको शिक्षा सम्बन्धमा तयार पारी प्रकाशित आलेख पढिसक्दा हाम्रा समग्र सार्वजनिक व्यक्तित्व, संरचना र निकायहरू कतै सार्वजनिक वस्तु र सेवाको सुदृढीकरणको सट्टा यसलाई डुबाउने खेलका दृश्यअदृश्य खेलाडी त बनिरहेका छैनन् भन्ने शङ्का उव्जन्छ । थुप्रै ठूला नेताहरूलाई स्वास्थ्य उपचारबापत स्वदेशी महङ्गा निजी अस्पतालमा मात्र नभएर विदेशी महङ्गा अस्पतालका महङ्गा खर्च राज्यकोषबाट व्यहोरी तिनका जीवन बचाइदिए बापत तिनले जनतालाई दिएको सेवासुविधा र उपहार यही हो ? सामुदायिक शिक्षाको रोग पत्ता लगाई त्यति राम्रा उपचारका विधिहरू सुझाइएको छ । तर सुझाव बमोजिम गर्नगराउन कोही तयार छैनन् भन्ने समाचारबाट बुझिन्छ भने मुलुकका सामान्य नागरिकका लागि यो जति विडम्बनापूर्ण र निराशाजनक अरू के हुनसक्छ र यो समावेशी मुलुकमा ? विश्वेश्वर कर्माचार्यमहालक्ष्मी नपा२, इमाडोल, ललितपुर"
खेलाडी गहना हुन्,"महिला फुटबल खेलका राष्ट्रिय कप्तान लगायत खेलाडीहरू भविष्य खोज्दै विदेश भासिएको खबरले नेपालमा खेलाडीहरूको वास्तविक अवस्थाको विम्ब प्रस्तुत गर्छ । खेलाडी राष्ट्रका गहनामात्र होइनन्, परिचायक पनि हुन् । अर्जेन्टिनालाई चिन्नु र जान्नुपर्ने कुनै विशेषता छैन । तर अर्जेन्टिनालाई नचिन्ने मान्छे संसारमा बिरलै होलान् । मात्र खेलको भरमा चिनिएको मुलुक हो, अर्जेन्टिना । यस्ता धेरै मुलुक छन्, जसलाई खेल र खेलाडीले विश्व स्तरमा परिचित गराएका छन् र पर्यटक आकर्षित गर्न महत्त्वपूर्ण भूमिका निर्वाह गरेका छन् । संसारभर खेल र खेलाडीप्रति हेर्ने दृष्टिकोण फरक छ । अन्तर्राष्ट्रिय स्तरमा खेल्ने खेलाडीहरू आफैंमा सद्भाव दूतका रूपमा क्रियाशील भइरहेका हुन्छन् । संसारभर नै खेल र खेलाडीलाई उच्च स्थानमा राख्ने गरिएको पाइन्छ । जसरी नेपालमा राजनीतिलाई समाचारको मुख्य अंशका रूपमा लिइने गरिएको छ, फ्रान्समा राष्ट्रिय तथा अन्य समाचारका प्रमुख अंशका रूपमा खेललाई लिइने गरिएको छ । हाम्रो सन्दर्भमा यत्रतत्र मौलाएको भ्रष्टाचार र खेलाडी माथिको शोषण र बेवास्ताले निरन्तरता पाउँदा खेल क्षेत्रमा नेपालले खासै प्रगति गर्नसक्ने सम्भावना देखिँंदैन । महिला फुटबलमा आफ्नो स्तर माथि उकास्दै गरेका फुटबलरहरू विदेशिनुका पछाडि उनीहरूका आफ्नै कथा र व्यथा होलान् । सरसर्ती हेर्दा उनीहरूप्रति राज्यले गरेको उपेक्षा नै प्रमुख कारण हो भनी बुझ्न मुस्किल पर्दैन । उत्तम पुडासैनी जोरपाटी, काठमाडौं"
कसरी आउँछ समाजवाद ?,"एमाले र माओवादी केन्द्र एकीकृत हुने व्यापक चर्चा चलिरहेको छ । एकथरीले यसलाई सकारात्मक मानेका छन् भने अर्काथरीले अशुभको सुरुवात पनि भनेका छन् । झिनामसिना कुँडाकर्कट पार्टीका झुन्ड रहनुभन्दा ठूलठूला २ वा ३ पार्टी हुनु हाम्रोजस्तो अविकसित देशमा राम्रो हो । यदि यी दुई पार्टीको एकीकरण भयो भने कांग्रेसले पनि ससाना दलहरूलाई मिलाएर एउटै ठूलो दल बनाउने दिशामा पहल किन नगर्ने ? हुन त काम गर्नलाई कुनै दलविशेष चाहिँदैन । हामीले सिद्धार्थ गौतम बुद्ध, महाकवि लक्ष्मीप्रसाद देवकोटा, नारायणगोपाल गुरुवाचार्य, पारिजात, रत्नशमशेर थापा, धर्मराज थापा, अरनिको आदिदेखि धुर्मुससुन्तलीसम्म हेर्यौं भने कुनै दलविशेषमा नरहेर पनि देश हितका काम गरेको पाउँछौं । आज हाम्रो देशमा दलविशेषमा लाग्ने मानिस चन्दा उठाउन र कुर्सी हत्याउन मात्र लागिपरेका छन् । मनमोहन काललाई छाडिदिने हो भने कम्युनिस्ट भन्नेहरूले एउटै राम्रो काम गरेको पाइँदैन । एमालेले त राम्रोसँग विपक्षीको भूमिका निर्वाहसम्म गरेन । माओवादीले हिजो मच्चाएको हिंसा र आतङ्क बयान गर्नलायक पनि छैन । वास्तवमा मैले नेपालका कम्युनिस्टहरूलाई अल्छे र भद्दा मानिसहरूको जमात भन्ने गरेको छु । साथै यिनीहरू विना कामका गफाष्टक पनि हुन् । यिनका नारा पनि उदेकलाग्दा छन् । कहिले साम्यवाद ल्याउने त कहिले नयाँ जनवाद ल्याउने, कालान्तरमा यिनीहरू बीपी कोइरालाको समाजवादतिर ओरालो लागेका हुन् । समाजवाद ल्याउन किन कम्युनिस्ट पार्टी नै चाहियो ? पूर्वी युरोपमा पनि कम्युनिस्ट नै नभई समाजवाद ल्याएको वा स्थापना गरेको स्पष्ट उदाहरण हाम्रै सामुन्ने छँदैछ । बेरोजगार भत्ता, नागरिक अधिकार, वृद्धवृद्धाको संरक्षण, समुचित कर प्रणाली, असहायको लागि सरकारी अनुदान तथा आफ्नो कर्तव्यसहितको अधिकारको सुनिश्चितता आदि समाजवादभन्दा माथिका सुविधा त्यहाँ पाइन्छन् । कम्युनिस्टमा लाग्ने भनेको साम्यवाद ल्याउन हो । समाजवाद त अन्य राजनीतिक विचारधाराले पनि ल्याउन सक्छन् । फेरि समाजवाद भनेको मिश्रित पुँजीवादी अर्थतन्त्र हो । माक्र्सकै सिद्धान्त अनुसार पुँजीको विकास नभई समाजवादको सम्भावना नै छैन । तसर्थ यिनले हामी पुँजीवादको विकास गर्छौं अनि समाजवादतिर लाग्छौं भन्न सक्नुपथ्र्यो । उनीहरू दुवैका घोषणापत्रमा समाजवाद ल्याउने भनेका छन् । यो समाजवाद कस्तो हो भन्नेमा दुवै दल मौन छन् । ज्यो रत्ननिधि रेग्मी शुक्राचार्य"
समृद्धिको लक्ष्मणरेखा,"सधैं हाँसिरहने हिमालको लस्कर, उच्च शिखर सगरमाथा, यत्रतत्र मनोरम प्रकृतिले भरिएको अलौकिक दृश्य, सामाजिक मेलमिलाप र सद्भाव यी र यस्तै सन्दर्भले नेपालको प्रसिद्धी विश्वभर फैलिएको छ । विश्वबाट प्राप्त सद्भावलाई समेत ध्यानमा राख्दै अब नेपाललाई कस्तो विकास मोडलमा ढाल्ने भन्ने विषयमा निम्न कुरामा ध्यान दिनु जरुरी छ : नेपालको चिनारी घरघरमा रोजगारीको अवधारणामा ससाना उद्योग विस्तार गर्ने ।क्रोनी क्यापिटलिजमको कुरूप सिद्धान्त अवलम्बन गर्दै विकासको नाममा सांसदलाई अन्धाधुन्द पैसा बाँड्ने, बाटो बनाउने बहानामा नेताहरूले बुल्डोजर लगाएर नागवेली शैलीमा पहाड भस्काउने र आफ्नो घरतिर बाटो सोझ्याउने, एउटा अन्तर्राष्ट्रिय विमानस्थल व्यवस्थित गर्न नसकेको अवस्थामा दसतिर थप्ने अदूरदर्शी योजना अघि सार्ने, प्रादेशिक राजधानीको लागि लुछाचुँडी गर्ने जस्ता क्रियाकलाप समृद्धिका वाञ्छनीय गतिविधि होइनन् । प्रणाली र औपचारिकतामा विश्वास राख्ने हाम्रो प्रवृत्ति : सानो शासकीय स्वरुपबाट हुने द्रुत विकास र सेवा प्रवाहमाथि विश्वव्यापी मान्यता बढेको छ । बेलायतमा २०० वर्षअघि सुरु भएको अलिखित संविधानको अवधारणा, हाल अमेरिका, चीन, भारतजस्ता देशमा राष्ट्रपतिप्रधानमन्त्रीले विकासको मेरुदण्ड समातेको स्थिति रहँदा हामीकहाँ राष्ट्रपति, उपराष्ट्रपति, प्रधानमन्त्री, अनगिन्ती उपप्रधानमन्त्री, दर्जनौं सल्लाहकार राख्ने प्रणालीबाट विकास र सेवालाई शून्यतातिर धकेल्ने कुसंस्कार स्वीकार्य बन्न सक्दैन ।कसैले दान दिएर, टीका लगाइदिएर दिगो विकास सम्भव छैन ।वातावरणमैत्री विकास अवधारणा अघि सार्नुपर्छ । समाज, वातावरण ध्वस्त पार्ने सिमेन्ट, मदिरा उद्योग, क्यासिनो, मदिराभट्टी, डान्स बार सञ्चालनजस्ता कार्यमा खर्बौं लगानी आए पनि स्वीकार गर्नु हुँदैन । डा भुवनेश्वर शर्माचन्द्रागिरि२, काठमाडौं"
ट्रम्पको गलत निर्णय,"पुस २१ गते प्रकाशित ध्रुव कुमारको नटुंगिने जेरुसलेम विवाद पढेर केही लेख्न मन लाग्यो । लेख लेख्दा व्यक्तिको आफ्नो विचारसंँग केही नियमगत पाबन्दी पनि हुन्छन् । तर प्रतिक्रिया लेख्नेहरू अपेक्षाकृत त्यसबाट मुक्त हुन्छन् । मेरो विचारमा मध्यपूर्वमा इजरायल र फिलिस्तिनी विवाद र दक्षिण एसियामा काश्मीर विवाद नटुंगिने खालका छन् । तर कुनै न कुनै दिन त्यसलाई टुंग्याउनु त पर्छ नै । यसबारे अमेरिकी राष्ट्रपति डोनाल्ड ट्रम्पले गलत फैसला गरे । उनले जेरुसलेमको इजरायल अधीनस्थ भूमि मात्रलाई राजधानी घोषणा गर्नु उचित हुन्थ्यो । विश्व जनमतले जेरुसलेमलाई तीन भागमा बाँडिदिनुपर्छ । एक भाग यहुदी, दोस्रो भाग फिलिस्तिनी र तेस्रो भाग इसाईहरूलाई दिनेगरी टुंग्याइयो भने त्यो विवाद टुंगिन्छ । त्यसरी नै काश्मीर विवादको पनि समाधान गरिदिनुपर्छ । एलओसीको वारि भारत र पारि पाकिस्तानको भूभागको निर्णयले दुवै देशले चित्त बुझाउनुपर्छ । ट्रम्पको निर्णयले अशान्ति बढ्ने खतरा त छ, तर उनले रकेट म्यान भनेर किम जोङ उनलाई व्यंग्य गरेको ठिक लाग्यो । डा शिवशंकर यादव छपकैया, वीरगन्ज"
प्रचण्डको द्विविधा,"मधेसवादी दलका नेताहरूले अबको प्रधानमन्त्री प्रचण्ड बन्नुपर्ने र आफूहरू लोकतान्त्रिक गठबन्धनमा समाहित हुन इच्छुक रहेको बताए । अर्थात उनीहरू माओवादीको नेतृत्वमा नेपाली कांग्रेस र आफूहरूको दल मिली सरकार बनोस् भन्ने चाहना राख्दा रहेछन् भन्ने लगभग प्रस्ट भएको छ । यो भनेको अपवित्र गठबन्धनबाट सरकार बन्नुबनाउनु हुनेछ । आम जनताले सबैभन्दा ठूलो दल एमालेलाई बनाएको छ । जनता अबको सरकार एमालेले नै बनाउनुपर्छ भन्ने मान्यता राख्छन् । मतादेश र जनादेश पनि त्यही हो । तर मधेसवादी दलका नेताहरू आफ्नो स्वार्थ राखी जनादेश विरुद्ध अपवित्र सरकार बनाउनुपर्छ भन्दैछन् । यो हुनु भनेको नेपाललाई पुन: उल्टो गतिमा हिँडाउन खोज्नु हो । प्रत्यक्षमा ८० सिट जितेको पार्टीले सरकार नबनाई त्यसको आधा पनि नजित्ने पार्टीलाई सरकार बनाऊ भन्नु आपत्तिजनक कुरा हो । कांग्रेस र मधेसवादी पार्टीहरू एमालेको सरकार नबनोस् भन्ने चाहना राख्छन् । जसलाई माओवादी केन्द्रको अलमल र अस्पष्टताले झनै बढाइदिएको छ । उसै त प्रचण्ड अविश्वसनीय र पिपलपाते नेताको रूपमा चिनिन्छन् । आफ्नो छवि बदल्ने सुवर्ण अवसर प्रचण्डले यतिखेर पाएका छन् । तर मधेसवादी दलहरूको उक्साहटमा लागि पुन: प्रधानमन्त्री बन्न खोजेमा प्रचण्डको बचेखुचेको इज्जत, प्रतिष्ठा पनि सकिनेछ । गोपाल देवकोटागोकर्णेश्वर८, जोरपाटी, काठमाडौं"
अब सुशासन देऊ,"देशमा नयाँ संविधान आयो । त्यही संविधान अनुसार तीनै तहको निवार्चन पनि सम्पन्न भइसकेको छ । अब राज्य सञ्चालन गर्नेहरूले संविधान कार्यान्वयन गर्दै जनतालाई सुशासनको प्रत्याभूति दिनुपर्छ । सुशासनको सोझो अर्थ राम्रो शासन हो । सुशासन त्यो शासन व्यवस्था हो, जहाँ जनताको हित र कल्याणलाई सर्वोपरी मानिन्छ । जनताको हितलाई सर्वोपरी मानी सहभागितामूलक, पारदर्शी, स्वच्छ, सक्षम, उत्तरदायी, प्रभावकारी, निष्पक्ष र विधिसम्मत शासन सञ्चालन गर्नु नै सुशासन हो । सुशासनले शासकलाई जवाफदेहिता बोध गर्न र नागरिक सेवामा समर्पित हुन आग्रह गर्छ । सुशासन, विकासको पहिलो सर्त हो । असल शासन व्यवस्था नभएको राज्य कहिल्यै विकसित हुन सक्दैन । सुशासन राज्य सञ्चालनको उत्तम विधिमात्र नभई विकासको जननी पनि हो । सुशासन विना कुनै पनि क्षेत्रमा सुधारको प्रयास गर्नु व्यर्थ हुनेछ । यसको अभावमा राज्यको न्यायिक व्यवस्था फितलो हुन्छ । कानुनी राज्यको उपस्थिति नभए सर्वत्र दण्डहीनता र कानुन हातमा लिने अवस्था सिर्जना हुन्छ, जसले अराजक गतिविधिलाई प्रश्रय दिन्छ । गरिखाने वातावरण हराउँदै गई आर्थिक गतिविधि सुस्त हुनपुग्छन, लगानी शून्य:प्राय हुन्छ । फलस्वरूप आर्थिक वृद्धिको दर नकारात्मक हुन जान्छ । देशमा बेरोजगारी अस्वाभाविक रूपमा बढ्नगई आर्थिकसामाजिक विचलन देखा पर्छन् । जसले राज्यलाई असफलतातिर धकेल्छ । राज्य शासकको नियन्त्रण बाहिर गई असफल राष्ट्रका रूपमा रूपान्तरित हुनेछ । त्यसैले राज्य सञ्चालकले सदैव सुशासनलाई बलियो बनाउनतर्फ ध्यान दिनु आवश्यक हुन्छ । जयराम पुडासैनीबौद्ध६, काठमाडौं"
सत्ता समीकरणको प्रश्न,"नयाँ संविधान बमोजिम प्रतिनिधिसभा तथा प्रदेशसभा निर्वाचन सम्पन्न भएको छ । विदितै छ यो निर्वाचनबाट संघीय लोकतान्त्रिक गणतन्त्र नेपालको पहिलो प्रतिनिधिसभा र पहिलो प्रदेशसभाहरू गठन हुँदैछन् । यो निर्वाचन समयमै सम्पन्न हुनु जति महत्त्वको कुरा थियो प्रतिनिधिसभा तथा प्रदेशसभाहरूका क्रियाकलाप सम्यक, सन्तुलित र सार्थक हुनु उत्तिकै दीर्घकालीन महत्त्वको काम हुनेछ । नयाँ संविधान कार्यान्वयनको प्रक्रियाबाट कस्तो संस्कार र संस्कृति निर्माण गर्ने, कस्ता नजिर र परम्परा स्थापित गर्ने, राज्य सञ्चालनको कार्यशैली कस्तो बनाउने जस्ता प्रश्नहरू निर्वाचनद्वारा स्थापित यी संस्थाहरूका क्रियाकलापमा निर्भर गर्नेछ । प्रारम्भदेखि नै सबल, सक्षम, प्रभावकारी कार्यशैली तथा कार्यप्रणाली स्थापित गर्न सकिए भविष्यका लागि ती मार्गदर्शन जस्तो बन्नेछन् । त्यसो हुन नसके यी संस्थाहरू कमजोर हुनेमात्र हैन, संविधानकै भविष्य संकटमा पर्न सक्छ । राजनीतिक प्रणालीले जनविश्वास गुमाउने र संविधानइतर शक्तिहरू बलशाली हुने जोखिम बढेर जानेछ ।निर्वाचनपछिको व्यवहार भने फेरि कतै न कतै अलमलिन थालेको देखिन्छ । निर्वाचनसम्पन्न भएको यतिका दिन बितिसक्दा पनि निर्वाचन आयोगले निर्वाचन परिणामको औपचारिक घोषणा गर्नसकेको छैन । राष्ट्रियसभा गठन सम्बन्धी अध्यादेशमा भएको विवादले शृंगारिक राष्ट्रपतिलाई अनावश्यक रूपमा राजनीतिक विवादको घेराभित्र तान्यो । देशको संविधानमा द्विसदनात्मक व्यवस्था प्रस्ट हँुदाहुँदै त्यस सम्बन्धी कानुन नै नबनाइकन व्यवस्थापिका संसदको कार्यकाल समाप्त हुनु कुनै पनि अर्थमा उचित थिएन । यो अपजश कुनै एक पार्टी वा नेताको भन्दा बढी ती सबै दल र नेताको हो, जो हिजोको संसदमा थिए । अहिलेको सन्दर्भमा सबैभन्दा महत्त्वपूर्ण कुरा फेरि पनि आगामी सत्ता समीकरणको सवाल नै हो । आगामी सरकार कसको वा कस्तो बन्ने भन्ने विषयमा अनेकथरी चर्चा र आशंका बढ्दै जानु वाञ्छनीय देखिँदैन । यस पटक पनि प्रतिनिधिसभामा कुनै एक दलको प्रस्ट बहुमत हासिल भएको छैन । हामीले जुन प्रकारको निर्वाचन प्रणाली अवलम्बन गरेका छौं, जस्तो प्रकारको हाम्रो मतदाता मनोविज्ञान र राजनीतिक शक्तिकेन्द्रहरूको अवस्था छ, कुनै पनि दलले एकल बहुमत हासिल गर्न सहज छैन भनेर सबैले भन्दै आएकै कुरा हो । सम्भवत: यही यथार्थलाई आत्मसात् गर्दै यसपटक दलहरूले प्रिइलेक्सन एलायन्स गरेका थिए । निर्वाचनपछि बन्ने सत्ता समीकरणले राजनीतिक स्थायित्व दिन नसकेको सन्दर्भमा निर्वाचनअघि बन्ने समीकरण मार्फत स्थायित्व हासिल हुने अपेक्षा गरिएको थियो । नेकपा (एमाले) सबैभन्दा ठूलो दल भए पनि उसको एकल बहुमत नभएका कारण गैरएमाले सरकार पनि बन्न सक्ने जुन चर्चा र गणितीय हिसाबकिताब हुनथालेको छ, त्यसले सत्ता समीकरणको प्रश्न फेरि एउटा अर्को अराजनीतिक र अनैतिक चरणमा प्रवेश गर्न खोजेको प्रतीत हुन्छ । अहिलेको निर्वाचनबाट जुन परिणाम र गणित निर्माण भएको छ, प्रस्ट छ त्यो वाम गठबन्धनको पक्षमा छ । पार्टीहरू एक्लाएक्लै चुनाव लडेका थिए भने ठिक यही वा यस्तै परिणाम आउन सम्भव थिएन । कुनै निर्वाचनमा अभिव्यक्त भएको मतादेश कुन पृष्ठभूमिमा व्यक्त भएको हो भन्ने प्रश्नलाई गौण बनाएर गरिने सत्ता समीकरणका प्रयासहरूले जनादेशलाई सम्मान गरेको मान्न सकिन्न । तसर्थ गैरएमाले मात्र हैन, गैरमाओवादी सरकारको कल्पना पनि यतिखेर अराजनीतिक र अनैतिक हो ।यो निर्वाचनले प्रतिनिधिसभा र प्रदेश२ बाहेक सबै प्रदेशसभामा वाम गठबन्धनलाई प्रस्ट बहुमत दिएको छ । तसर्थ अब भन्ने सरकार निसन्देह एमालेमाओवादी केन्द्र लगायत गठबन्धन संलग्न दलहरूकै हुनुपर्छ । यो निर्वाचनमा नेपालका कम्युनिस्टहरूले निक्कै ठूलो न्यारेटिभ निर्माण गरेका थिए । त्यसका मुख्य दुइटा तत्त्व थिए । पहिलो देशमा राजनीतिक स्थायित्व, शान्ति, सुशासन, विकास र समृद्धि कम्युनिस्टहरूबाट मात्र सम्भव छ, त्यसका लागि वाम गठबन्धनलाई बहुमत देऊ । दोस्रो २०१९ पछि विभिन्न गुटउपगुट र समूहमा विभाजित भएको कम्युनिस्ट पार्टीलाई एकीकृत गरेर एक विशाल राजनीतिक दल बनाउने र देशलाई समाजवादी क्रान्तिको युगमा प्रवेश गराउने । यी दुई संकथनहरूको अभावमा अहिलेको निर्वाचन परिणाम र गणित सम्भव थिएन । यी मिसन कहीं कतैबाट षडयन्त्र भएको कारण लागू नभएको सन्देह जनमानसमा रहनुहुन्न । तसर्थ एमालेमाओवादी केन्द्र लगायतका कम्युनिस्ट समूहहरूको समीकरण नै यतिखेर सबैभन्दा वैध र जनादेश मुताविकको सत्ता समीकरण हो ।यी दुई न्यारेटिभ उनीहरूले चुनाव जित्ने रणनीतिका रूपमा फालेका तुरूपमात्र थिए वा उनीहरू वास्तवमै कृतसंकल्पित छन्, त्यसको प्रस्टीकरण उनीहरूकै व्यवहारबाट हुनुपर्छ । यी दुई कुरा अभिन्न रूपले एकअर्कामा जोडिएका छन् । पार्टी एकता प्रक्रियामा आउने समस्याले सत्ता समीकरणको प्रश्नलाई प्रभावित गर्छ । सत्ता समीकरणमा आउने समस्याले पार्टी एकतालाई प्रभावित गर्छ । उनीहरू जनादेशप्रति साँच्चै इमानदार छन् भने यी दुई काम उनीहरूले यथोचित समयमा सम्पन्न गर्नैपर्छ । अन्यथा उनीहरूले जनादेशको सम्मान गर्न नसकेको अर्थ लाग्नेछ । त्यो एक प्रकारको असफलता र बेइमानी सरह हुनेछ । त्यसबेला देश सरकारविहीन रहन सक्दैन । तुरुन्तै संसद विघटन गरेर मध्यावधिमा जानु पनि हतार हुनसक्छ । त्यस्तो अवस्थामा मात्र अर्को प्रकारको सत्ता समीकरणको औचित्य पुष्टि हुनसक्छ । अहिलेको चरणमा गैरएमाले व गैरमाओवादी सरकारको कल्पनामात्र पनि भर्खरैको निर्वाचनमा अभिव्यक्त भएको जनादेश विपरीत हो । गैरकम्युनिस्ट खेमा विशेषत: नेपाली कांग्रेसको मनमा कम्युनिस्टहरूलाई सत्तामा जानबाट रोक्न पाए हुन्थ्यो भन्ने भावना पलाएको हुनसक्छ । कतिपय भूराजनीतिक जटिलता, माओवादी केन्द्रका नेताका रूपमा प्रचण्डमा बारम्बार प्रकट हुने ढुलमुलेपन तथा संसदमा फोरमराजपाको अर्थपूर्ण उपस्थितिले गैरकम्युनिस्ट वा गैरएमाले सत्ता समीकरणको सम्भावना नै नरहेको भने हैन । तर यस्तो प्रयत्न अहिलेको चरणमा गैरकम्युनिस्ट खेमाका लागि झनै अहितकर हुनेछ । जसोतसो सत्ता समीकरण त बन्ला, तर जनताले त्यसलाई निको मान्ने छैनन् । त्यस प्रकारको सत्ता समीकरण बनाउँदा एमाले र माओवादी केन्द्रमध्ये कुनै एकलाई सत्ताबाहिर राख्नुपर्ने हुन्छ । उसमा उत्पन्न हुने प्रतिशोधको भावनाले राजनीतिक स्थायित्व झनै धरापमा पर्न सक्छ । नेपालमा कम्युनिस्टहरूले करिब ७० वर्ष लामो प्रयासबाट बलियो मतदाता मनोविज्ञान निर्माण गरेका छन् । २८ वर्षयता उनीहरू पनि कुनै न कुनै रूपमा अधिकांश समय सत्तामा छन् । तर उनीहरूले आफ्ना समर्थकबीच आफूहरूले एकल सत्ता चलाउन नपाएकाले देशको स्थिति बिग्रिएको भाष्य निर्माण गरेर जनमत निरन्तर वृद्धि गरिरहेका छन् । नेपालका कम्युनिस्टहरूले सरकारको नेतृत्व नै गर्न नपाएको उनीहरूको दाबी सत्य हैन । तथ्यले भन्छ २०४६ यता ७ पटक कम्युनिस्ट नेतृत्वको सरकार बनेको छ । संयुक्त सरकारमा त उनीहरू त्यसभन्दा बढीपटक सामेल छन् । नेपालको संसदमा यो कम्युनिस्टहरूको पहिलो बहुमत पनि हैन । बहृत शान्ति सम्झौतापछिको अन्तरिम संसदमा पनि कम्युनिस्टहरूको उल्लेखनीय उपस्थिति थियो । पहिलो र दोस्रो दुबै संविधानसभामा कम्युनिस्टहरूको बहुमत थियो । यी अवसरहरूलाई उनीहरूले कसरी सदुपयोग वा दुरुपयोग गरे भन्ने प्रस्टै थियो । यस हिसाबले उनीहरू पनि शासक पार्टी नै हुन् । तर आफूहरूले कहिल्यै बहुमतको सरकार चलाउन नपाएको प्रतिपक्षी दलको जस्ता दलिल बारम्बार जनतासामु प्रस्तुत गरिरहे । उनीहरूको यो घिडघिडो पूरा हुनदिन, उनीहरूलाई व्यवहारबाटै टेस्टेट हुनदिन पनि यसपटक एकल वाम गठबन्धनको सरकार बन्न दिनैपर्छ । उनीहरूले राम्रो गरे भने सबैलाई राम्रो हुनेछ । देश र जनताकै हित हुनेछ । त्यो सबैका लागि खुसीको कुरा हुनेछ । नराम्रो गरे भने उनीहरूकै समर्थक फ्रस्टेट हुनेछन्, फरक धारको राजनीति निर्माण गर्न सजिलो हुनेछ । कम्युनिस्ट समर्थकमा हुने आफ्नो पार्टी, विचार र नेतृत्वप्रतिको अतिमोह व्यवहारबाटै सम्परीक्षण नभइकन भंग हुन गाह्रो हुन्छ । तसर्थ गैरकम्युनिस्टहरूका लागि पनि यो चरण कम्युनिस्टहरूको एकल सत्ता समीकरण बन्न दिनु हितकर नै हुनेछ ।"
महँगो सार्वजनिक सेवा,"सार्वजनिक सेवा सुधार चर्चाको विषय बन्छ, तर यस क्षेत्र सुधारका विषयमा न कसैले लाभ लागतको अध्ययन गरेको अवस्था छ, नत यो नीति निर्माताका लागि चासोको विषय भएको छ । एक प्रकारले सार्वजनिक सेवा भनसुन र कर्मचारीको सुझबुझको भरमा चलिरहेको अवस्था छ । एउटा सेवा लिन फरकफरक कार्यालयमा भौतिक उपस्थिति देखाउनुपर्छ, साथमा स्थानीय तहका थरीथरीका सिफारिससमेत बोक्नुपर्छ । कर्मचारीले सम्पूर्ण प्रमाण र कागज निवेदकबाट संकलन गर्ने व्यवस्था अत्यन्त अव्यावहारिक र खर्चालु छ । जनतालाई प्रत्यक्ष रूपमा दिनुपर्ने सेवाको सञ्चालन गर्ने नियमहरू कर्मचारीको सहजता केन्द्रित देखिन्छन् । कुनै एक कार्यालयले आफ्नो तर्फबाट बुझ्नुपर्ने विषय सेवाग्राहीलाई आफै बनाएर ल्याउनुस् भन्दै विभिन्न कार्यालय धाउन लगाउनु सुशासन होहोइन, सार्वजनिक प्रशासकहरूले बुझ्न जरुरी छ ।जनताले सेवा कसरी प्राप्त गरिरहेका छन् र त्यसमा कसरी सुधार गर्न सकिन्छ भन्ने ध्यान नदिँदा अनावश्यक कागजपत्र सेवाग्राहीले जुटाउन र स्थानीय तहले उपलब्ध गराउन ठूलै स्रोत लगानी गरिरहेका छन् । प्रशासन सञ्चालनका लागि सरकारी एकाइबीचमा समन्वय कायम गर्न नसक्दा जनताले पटकपटक एउटै कागज एउटै निकायबाट बनाई सेवा प्राप्त गर्न एकै निकायमा पेस गर्नुपरेको छ । अर्कोतर्फ प्रत्येक निकायको आफ्नै परिचयपत्र बनाउने होड हुँदाहँुदै पनि आधारभूत रूपमा जन्मदर्ता गराउन नसकी कुनै पनि परिचयपत्र बनाउन नसक्ने धेरै छन् ।आधारभूत शासकीय व्यवस्था चुस्तदुरुस्त नबनाइएकाले जनतालाई सेवा प्राप्त गर्न अतिरिक्त दु:ख खेप्नुपरेको हो । आवश्यक प्रमाण सेवाप्रदायक निकायले आफ्नै प्रक्रियाबाट लिने व्यवस्थाले लाखौं व्यक्तिले कम खर्चमा प्रभावकारी सेवा पाउँछन् र किर्ते कारोबार दुरुत्साहित हुन्छ । सिमेन्ट, बालुवा र फलाममा मात्र विकास देख्ने राजनीतिज्ञहरूले जनताले सेवा लिन गर्नुपरेको लगानी न्यूनीकरण गर्न शासकीय पूर्वाधार स्थापना अत्यावश्यक छ भन्ने बुझ्न नसकेको यथार्थ हो ।शासकीय पूर्वाधार क्षेत्रजस्तै एकीकृत व्यक्तिगत घटना दर्ता प्रणाली आदि लगानीको क्षेत्रका रूपमा भर्खर स्थापित हुनथालेका छन् । यस्ता प्रणालीका अभावमा उत्पादकत्वमा कमी आएको त छ नै जनताले समेत अनावश्यक झन्झट व्यहोर्नुपरेको छ । यसको अभावमा सार्वजनिक सेवामा पारदर्शिता, अनुमान योग्यता र सहजता त्याउन सकिएको छैन भने आम नागरिकको सेवा सन्तुष्टि न्यून छ । पटकपटक नयाँ शासकीय व्यवस्था ल्याउँदा, राजनीतिक नेतृत्व फेर्दा, सेवा संरचना परिवर्तन गर्दासमेत अनुभूतियोग्य सेवा प्राप्त गर्न नसक्नुको कारण हामीले सेवा प्रवाहको समस्यालाई सूक्ष्म विश्लेषण नगर्नु र त्यसको आधारमा सुधारको थालनी नहुनु हो ।सार्वजनिक सेवा सुधारमार्फत अनुभूतियोग्य परिवर्तन दिलाउनु सरकारको दायित्व हो ।जनतालाई खुसी बनाउन ठूला गफभन्दा उनीहरूलाई प्रत्यक्ष सुविधा हुने साना काम गर्न आवश्यक छ । निर्वाचन सम्पन्न भएसँगै अब सत्तापक्षीय राजनीतिक दलको घोषणापत्रमा उल्लेखित सार्वजनिक सेवा तथा प्रशासन सुधारको विषय समग्र विकास र समृद्धिको मापनको आधार बन्नेछ । सार्वजनिक सेवा प्राप्त गर्न आम जनताले जुन कष्ट भोग्नुपरेको छ, त्यसको न्यूनीकरणले पनि ठूलो राहत दिन्छ । संघीय प्रणालीमा समेत शक्तिको स्रोत जनता नै हुन् र उनीहरूको सेवा नै सबै सरकारको दायित्व हो । आम जनतालाई प्रभावकारी सेवा दिने विषयमा सरकार वा राजनीतिक दल बीचमा असमझदारी रहनु हुँदैन । जन्म प्रतिवेदन प्रणाली होस् वा स्मार्ट चालक अनुमतिपत्र, शासकीय पूर्वाधारमा लगानीले आम जनतालाई प्रभावकारी सेवा त दिन्छ नै सरकारको प्रशासकीय खर्चसमेत न्यून हुने देखिन्छ । उदाहरणका लागि, राष्ट्रिय परिचयपत्रको कार्यान्वयनले धेरैवटा परिचयपत्र तथा कागजको खर्च घट्न सक्छ भने जनताले सेवा प्राप्तिमा सहजता हुन्छ । सरकारहरूले आफ्नो बजेटको निश्चित प्रतिशत रकम शासकीय प्रणाली विकासमा खर्च गर्ने नीति लिन आवश्यक छ । हेलो सरकारको गुनासो संकलन नै हेरौं न । कागजबाट हँुदा जति आउँथ्यो, त्यसको धेरै गुणा ट्विटर हेन्डलमा प्राप्त हुन्छ भने शून्य लागतमा गुनासोकर्ताले प्रतिक्रिया पाउँछन् । झट्ट हेर्दा शासकीय संरचनामा लगानी निकै लाग्ने त देखिन्छ, तर वर्षौंसम्म स्थानीय तहले सिफारिसमा लगाउने रकम र जनताले पाउने सुख आदिको लाभ र सेवामा आएको सुधारबाट जनतामा सिर्जना हुने विश्वास र किर्ते आदिको न्यूनीकरणबाट हुने शासकीय सुधारको हिसाब गर्दा लगानीको तुलनामा लाभ धेरै हुने देखिन्छ । सामान्यत: नेपालमा सेवा उपलब्ध गराउने विषयमा लाभको दायरा साँघुरो पारिन्छ भने लागतको प्रभाव विश्लेषण गर्ने चलन छैन । हुँदा के हुन्छ भनी हिसाब गरेर मात्र पुग्दैन, नहुँदा के हानि भएको छ भन्ने पनि हिसाब गर्नुपर्छ । अबको सरकारले सेवा सुधारको सूक्ष्म विश्लेषण गरी दीर्घकालीन योजना शासकीय पूर्वाधारमा लगानीमुखी नीति लिने हो भने जनताले तत्काल नै सेवा प्राप्तिमा राहत महसुस त गर्ने नै छन् साथै भावी पुस्ताले समेत सक्षम तथा सुव्यवस्थित शासकीय संरचनाको उपभोग गर्न पाउनेछन् ।"
महिला सांसदको भूमिका,"प्रतिनिधिसभा तथा प्रदेशसभा चुनावमा प्रत्यक्षतर्फ नगन्य महिलामात्र निर्वाचित भएकाले समानुपातिकबाट महिलाको कोटा पूरा गर्नु पर्नेछ । प्रतिनिधिसभाको समानुपातिकको नतिजा अड्किरहेको अवस्थामा प्रदेशसभातर्फ भने नतिजा आइसकेर दलहरूले समानुपातिक सांसद पनि सिफारिस गरिसकेका छन् । समानुपातिक महिला सांसद सिफारिसमा नेताका पत्नी, छोरी, बुहारी, साली, सम्धिनी इत्यादि परेका तर पार्टी र राजनीतिमा विशेष योगदान पुर्याएका महिला नपरेको भन्दै आलोचना भैरहेको छ । राज्यको मूलप्रवाहमा समाहित हुन नसकेका वर्गलाई मूलप्रवाहिकृत गर्दै शासनमा सहभागिता तथा लाभ र अवसरमा समान हिस्सेदारी प्रदान गर्न समावेशीकरणको एक औजारका रूपमा समानुपातिक प्रतिनिधित्वको प्रावधान राखिएको हो । तर त्यसको फाइदा लक्षित वर्गलाई नभई नेताका परिवार, आसेपासे, धनाढ्य व्यापारी, डनगुन्डालाई पो पुगेको हो कि भन्ने आशंका पैदा भएको छ । समानुपातिक प्रतिनिधित्वको विद्यमान प्रणालीलाई कसरी सुधार गर्ने र लक्षित वर्गका लागि कसरी लाभ सुनिश्चित गर्ने भन्ने विषयमा छुट्टै बहस आवश्यक पर्ला । तर यहाँ विद्यमान प्रणालीबाटै चुनाव जितेका वा समानुपातिकबाट सांसद बनाइएका महिला जनप्रतिनिधिले निर्वाह गर्नुपर्ने भूमिकाको विषयमा केही चर्चा गर्न खोजिएको छ । राजनीतिक दलहरूले पार्टीका प्रभावशाली महिलालाई समेत समानुपातिकको सूचीमा बन्द गरी प्रत्यक्ष चुनावमा उठ्न नदिनु महिलाको सार्थक तथा हस्तक्षेपकारी प्रतिनिधित्वको सिद्धान्त विपरीत रहेको र यसले महिला सांसदलाई फगत टिके सांसदका रूपमा परिणत गरिदिने जोखिम रहेको विषय जगजाहेर छ । अहिले प्रदेशसभामा जुन हिसाबले दलहरूले समानुपातिकको महिला कोटाबाट सांसद सिफारिस गर्दा नातावादलाई प्रश्रय दिए, त्यसले अबको संसदमा पुग्ने महिला सांसदहरू फगत रबर स्टाम्प बन्ने खतरा झनै बढाएको छ । प्रदेशसभाको यो प्रवृत्ति प्रतिनिधिसभामा पनि कायम रहने पक्का छ । राष्ट्रियसभामा फरक निर्वाचन पद्धति हुनेहँुदा उम्मेदवारका रूपमा उठाइने पाका महिलाको अनुहार सतहमा आइसकेको छैन । समानुपातिकबाट आउने सांसदहरूको प्रभावकारिता तथा राजनीतिक क्षमता र भूमिका प्रत्यक्ष निर्वाचित महिला सांसदको तुलनामा कमजोर देखिने गरेको भए पनि विगतमा समानुपातिकबाट सांसद बनेका कतिपय महिला सांसदले संसदमा महिलाका पक्षमा कानुन निर्माण गर्ने, महिला अधिकारको रक्षा तथा पैरवी र महिला हिंसाविरुद्ध आवाज बुलन्द पार्ने विषयमा खेलेको भूमिकालाई नजरअन्दाज गर्न मिल्दैन । अहिलेका महिला सांसदले उनीहरूको सिको गरुन् भन्ने अपेक्षा गर्नुको विकल्प छैन । किनकि स्थानीय तहदेखि केन्द्रीय संसदसम्म हामीले चुनेर वा हाम्रो भोटमार्फत राजनीतिक दलहरूले छानेर पठाएका महिला जनप्रतिनिधिहरू नै अबको पाँच वर्षसम्मका लागि हाम्रो आशाका केन्द्रविन्दु हुन् । किनकि देशका शोषितपीडित, दमित, अपहेलित, सिमान्तकृत, अवसरबाट बञ्चित, आर्थिकसामाजिकशैक्षिक रूपमा पिछडिएका सम्पूर्ण महिला वर्गको उत्थान उनीहरूकै भूमिकामा निर्भर हुनेछ । अहिले समानुपातिक समावेशीकरणको संवैधानिक तथा कानुनी व्यवस्थाको लाभ उठाउँदै नीति निर्माण तहमा पुगेका महिला जनप्रतिनिधिका लागि महिलाका एजेन्डा स्थापित गर्ने तथा आफ्नो उपस्थितिलाई सार्थक बनाउँदै सुनौलो इतिहास लेखाउने मौका आएको छ । संविधानसभामा प्रतिनिधित्व गरेका महिला सभासद महिला लगायतका सिमान्तीकृत वर्गको अधिकार तथा समावेशीकरणका विविध प्रबन्ध संविधानमा लिपिबद्ध गर्न सफल भएका छन् । संसदमा महिलाको ३३ प्रतिशत प्रतिनिधित्वको ग्यारेन्टी, प्रदेशसभा तथा गाउँसभासम्मै महिलाको एक तिहाइ प्रतिनिधित्वको बाध्यात्मक व्यवस्था, सभामुख र उपसभामुख मध्ये एकजना महिला हुनुपर्ने व्यवस्था, आमाको नामबाट नागरिकता, महिलालाई समान वंशीय अधिकार, संवैधानिक महिला आयोग, सामाजिक न्याय तथा सामाजिक सुरक्षाका विविध प्रावधान चानचुने उपलब्धि होइनन् । अब संविधानले प्रत्याभूत गरेका यी अधिकार तथा अवसर तृणमूलका महिलासम्म पुर्याउने गहन जिम्मेवारी अहिले निर्वाचित भएका महिला जनप्रतिनिधिको काँधमा छ । संवैधानिक हक प्रत्याभूतिका लागि कानुन निर्माण गर्ने, महिलाको अधिकार प्राप्तिमा अड्चनका रूपमा खडा हुने कानुनहरू खारेजी वा संशोधन गर्ने, नागरिकता, समावेशी प्रतिनिधित्व लगायतका विषयमा रहेका विरोधाभाष तथा अस्पष्टता हटाउन संविधान संशोधन तथा प्रस्ट कानुनी प्रबन्ध गर्ने अनि आफ्नो क्षेत्र तथा राष्ट्रिय स्तरमा महिलाका समस्या, आवश्यकता तथा मागलाई मुखरित गर्ने भूमिका केन्द्रीय संसद्का जनप्रतिनिधि महिलाले खेल्नुपर्नेछ । अहिलेको खर्चिलो निर्वाचन प्रणालीले महिलालाई चुनाव लड्न तथा हस्तक्षेपकारी जनप्रतिनिधिका रूपमा अगाडि बढ्नलाई निरुत्साहित गरिरहेको अवस्थामा चुनाव प्रणालीमा परिवर्तन गरी महिला लगायतका वर्गलाई चुनाव लड्न सहज तथा कम खर्चिलो हुने प्रबन्ध गर्नका लागि निर्वाचन ऐनमा संशोधन इत्यादिका लागि केन्द्रीय संसद्मा छिर्ने महिला सांसदले हस्तक्षेपकारी भूमिका खेल्नु पर्नेछ । नत्र नेताले पत्याएका महिलामात्र समानुपातिकमा आउने र जनताले आफ्ना जनप्रतिनिधि महिलालाई नचिन्ने अवस्था आउँछ । राजनीतिलाई व्यापारीकरणबाट मुक्त गर्न जनप्रतिनिधि महिलाले खरो भूमिका निर्वाह गर्नु आवश्यक छ । स्थानीय तथा प्रादेशिक तहका महिला जनप्रतिनिधिहरू आफ्नो क्षेत्र, गाउँ तथा टोलका महिलाका माग, आवश्यकता तथा समस्याको सम्बोधन र सशक्तीकरणका मुख्य संवाहक हुनेछन् । लैंगिक सशक्तीकरण, लाभ र अवसरको न्यायोचित वितरण, समावेशीकरणको लाभलाई तल्लो तहका महिलासम्म पुर्याउने, महिलाको स्वास्थ्य र सुरक्षाको सवालमा सबैभन्दा नजिकको प्रतिनिधिका रूपमा उनीहरूको प्रभावकारी भूमिका रहनेछ । स्थानीय स्तरमा रहेका कुुरीति, कुसंस्कृति, अन्ध परम्परा, विभेद, पछौटेपना, अज्ञानता, थिचोमिचोलाई हटाई महिलाको उत्थान र न्यायका लागि गहन जिम्मेवारी निभाउनु स्थानीय तथा प्रादेशिक महिला जनप्रतिनिधिको मुख्य दायित्व रहेको छ । पीडामा पनि खुसी हुनजानेका आमनेपाली महिलाको अपेक्षा त्यति ठूलो छैन । सुत्केरी हुुँदा उपचार नपाएर आफू र बच्चाको ज्यान नजाओस्, भोकमरीबाट छट्पटाउँदै ज्यान गुमाउनु नपरोस्, दुईछाक टार्ने जोहो गर्नका लागि आफ्नो खसमले ज्यान जोखिममा पारेर विदेशी भूमिमा पसिना बगाउनु नपरोस्, देशभित्रै दसनंग्रा खियाएर परिवार पाल्ने तथा बच्चाको लालनपालन र शिक्षादीक्षाको लागि खर्च पुग्ने खालको कमाइ हुने क्षमता अनुसारको काम पाइयोस् । दूूरदराजका निम्नवर्गीय महिलाको अपेक्षा यत्ति हो । यद्यपि सहरी तथा उच्च मध्यम वर्गका महिलाका आकांक्षा केही फरक हुनसक्छन्, उनीहरूका आवश्यकता र समस्याका आयाम केही फरक हुनसक्छन् । नेपाली महिलाका तत्कालीन तथा दीर्घकालीन आवश्यकताका विविध आयामलाई हृदयंगम गर्दै जनप्रतिनिधिले महिलाको हकहित, स्वास्थ्य, शिक्षा, सुरक्षा, समता, सबलीकरण र सवावेशीकरणका विषयमा उपयुक्त नीति तर्जुमा तथा कानुनी र संस्थागत प्रबन्ध गर्नका लागि सशक्त जिम्मेवारी बहन गर्नैपर्छ ।"
अब महानगर ऋणपत्र,"ऋण लिएर नगरपालिका चलाउने कुरा हामीमध्ये धेरै कमले सोचेका छौं । छलफलमा खालि केन्द्रबाट आउने सहायता तथा अनुदान, स्थानीय निकायले पाउने संघीय राजस्वको हिस्सा र त्यसको वितरणमात्रै आएको छ । पुँजीगत स्रोत जुटाउने सन्दर्भमा हाम्रो सोचमा नवीनता र रचनात्मकता छैन । भएको धन कसरी खर्च गर्ने र त्यसबाट लोकप्रियता हासिल गरी आफ्नो राजनीति टिकाइराख्ने भन्नेमा हामी सीमित छौं । पुँजी निर्माण कसरी गर्ने भन्नेमा ध्यान गएको छैन । सर्वसाधारण सबैमा यसको जानकारी हुँदैन । नेतृत्वले जसो गर्दा जनता खुसी, त्यसैमा हाम्रो खुसी भनेजस्तो प्रियतावादी शैलीमा अर्थराजनीति सञ्चालन गर्दै आएको छ ।नेपालको संविधान धारा २५० मा राष्ट्रिय प्राकृतिक स्रोत तथा वित्त आयोगको व्यवस्था छ । उसको काम, कर्तव्य र अधिकारमा अन्य कुराका अतिरिक्त समष्टिगत आर्थिक सूचकहरूको विश्लेषण गरी संघ, प्रदेश र स्थानीय सरकारले लिनसक्ने आन्तरिक ऋणको सीमा सिफारिस गर्ने उल्लेख छ । हालसम्म गठन नभए पनि भविष्यमा यस्तो आयोग अस्तित्वमा आउनेछ र यसले तोकिएको कार्य गर्नेछ भन्ने अनुमान गर्न सकिन्छ । त्यस अवस्थामा हाम्रा प्रदेश र स्थानीय निकायहरूले निश्चित उद्देश्यका लागि ऋण उठाउन सक्नेछन् । संघीय तथा त्यससँग मिल्दोजुल्दो शासकीय प्रणाली अपनाएका मुलुकमा चलनमा रहेको प्रदेश र स्थानीय निकायले ऋण उठाउन सक्ने व्यवस्था हामीकहाँ पहिले थिएन । विकसित मुलुकहरूमा प्रदेश, नगर तथा गाउँपालिकाले सडक, पुल, विमानस्थल, बन्दरगाह, शिक्षा, स्वास्थ्य तथा खानेपानी सेवा प्रवाह वा कुनै पुँजीप्रधान परियोजना निर्माण तथा सञ्चालनका लागि ऋणपत्रका माध्यमबाट उठाउने कर्जालाई सामान्यतया म्युनिसिपल बन्ड भनिन्छ । नाममा म्युनिसिपल जोडिएकैले यसलाई नगरपालिकाले मात्रै जारी गर्नसक्ने ऋणपत्रका रूपमा बुझ्न हुँदैन । यसलाई नोट्स वा सर्टिफिकेट अफ पार्टिसिपेसन र बोलीचालीमा मुनि बोन्ड पनि भन्ने गरेको पाइन्छ । हामी यसलाई नगर ऋणपत्र, महानगर ऋणपत्र, प्रदेश ऋणपत्र आदि नाम दिन सक्छौं । साधारण खर्च सञ्चालनका लागि पनि यस्तो ऋणपत्रको प्रयोग हुनसक्छ । स्थानीय आवश्यकताले कस्तो ऋणपत्र, कुन परिमाणमा जारी गर्ने भन्ने निर्धारण गर्छ । अमेरिका, चीन, जापान र युरोपेली राष्ट्रहरूमा म्युनिसिपल बोन्डलाई वित्तीय स्रोतको महत्त्वपूर्ण औजारका रूपमा उपयोग गरिँदै आएको छ । ठूलो अर्थतन्त्र भइकन पनि भारतमा यसको त्यति धेरै प्रयोग भएको छैन । दुई वर्ष अघिमात्रै त्यहाँको नियामक निकायले यस सम्बन्धी नियमावली ल्याएको थियो । नियमावली आएपछि पुणे महानगर ऋणपत्र जारी गर्ने पहिलो बनेको छ । उसले ९ महिनाअघि खानेपानी सेवा सञ्चालनका लागि आवश्यक पुँजी जुटाउन बम्बई स्टक एक्सचेन्जमार्फत २ अर्ब भारु बराबरको ऋणपत्र जारी गरेकामा जनताले ६ गुणा बढी माग गरेका छन् । यही आकर्षणलाई देखेर दिल्ली र अहमदाबादले पनि ऋणपत्र जारी गर्ने तयारी गरेका छन् । सन २००० को सुरुतिर बंगालुरु, नासिक, मदुराई लगायतका नगरपालिकाले ऋणपत्र जारी नगरेका होइनन् । तर ती ऋणपत्र परिपत्र विधिमार्फत सीमित दाताहरूबाट पुँजी संकलन गर्नेगरी जारी भएका थिए । त्यस्ता ऋणपत्र सर्वसाधारणले खरिद गर्ने, स्टक एक्सचेन्जमा सूचीकृत भई कारोबार हुने किसिमका थिएनन् । पछिल्लो समयमा आएको नियमले भारतमा महानगर ऋणपत्रको कारोबार विस्तारमा सघाउ पुर्याउने देखिएको छ । अमेरिका र चीनमा यस्ता ऋणपत्रको प्रयोग व्यापक हुने गरेको छ । अमेरिकी राज्य र महानगरहरूले ऋणपत्र जारी गर्ने गरेको इतिहास लामो छ । यस्तो ऋण भुक्तानी गर्न नसकेर टाट पल्टिएका राज्य र महानगर पनि छन्, डेट्रोइट पछिल्लो उदाहरण हो । चीनमा पनि प्रान्त सरकार र महानगरहरूबीच ऋण लिएर काम गर्ने प्रतिस्पर्धा चर्को छ । अन्तर्राष्ट्रिय मुद्राकोष लगायतले टिकाउनै नसकिनेगरी ऋण नलिन चीनलाई सुझाउँदै आएका छन् । आफ्नो राजनीतिक महत्त्वाकांक्षा पूर्तिका लागि पार्टीमा शक्तिशाली बन्न चिनियाँ नेताहरूले ठूलो परिमाणमा ऋण लिएर प्रान्तीय सरकार तथा महानगर चलाउन थालेको सन्दर्भमा मुद्राकोष लगायतको सुझाव आएको हो । सार्वजनिक ऋणको माध्यमबाट आफ्नो राजनीतिक महत्त्वाकांक्षा पूरा गर्न खोज्दा असफल हुने चिनियाँ नेता बो सिलाई हुन्, जसलाई वर्तमान राष्ट्रपति सी चिनपिङको कडा प्रतिस्पर्धी मानिन्थ्यो । डालियान नगरको मेयर हुँदै केन्द्रमा वाणिज्य मन्त्री बनेका पोलिटब्युरो सदस्य सिलाई हाल जेलमा छन् । अहिले थुप्रै चिनियाँ नगर र प्रान्तमा सिलाईजस्तै महत्त्वाकांक्षी नेता रहेको अनुमान विश्लेषकहरूले गरेका छन् । नेपालको सन्दर्भमा हाल केन्द्र सरकारका तर्फबाट नेपाल राष्ट्र बैंकले ऋणपत्रहरू जारी गरी वित्त संकलन गर्दै आएको छ । यद्यपि सरकारी ऋणपत्रको विद्यमान अवस्था उत्साहप्रद छैन । गत आर्थिक वर्षसम्म नेपाल सरकारको ऋण कुल गार्हस्थ्य उत्पादनको तुलनामा २८ प्रतिशत हाराहारी थियो । यो अनुपात अत्यन्त न्यून हो । ऋण कम हुनुलाई राम्रै मानिएला, तर यसले अर्थतन्त्र गतिशील छैन, सरकारको चासो आर्थिक गतिविधिलाई तीव्र बनाउनेतर्फ छैन भन्ने संकेत पनि गर्छ । जापान, अमेरिकाजस्तो ऋण हामीले धान्न सक्दैनौं । ऋण नै नलिई अर्थतन्त्रलाई चलायमान पनि बनाउन सक्दैनौं । त्यसैले सार्वजनिक ऋण ठिक्क हुनुपर्छ न धेरै न कम । सार्वजनिक ऋण र कुल गार्हस्थ्य उत्पादनको अनुपात ६० प्रतिशतको हाराहारीमा हुनुलाई उपयुक्त स्तर मानिन्छ । राष्ट्रिय प्राकृतिक स्रोत तथा वित्त आयोगले प्रदेश तथा स्थानीय सरकारको ऋण योग्यता निर्धारण गरिदिएपछि महानगर ऋणपत्र बजारले गति लिन सक्छ । पुँजी बजारको नियमन निकाय नेपाल धितोपत्र बोर्डले यस सम्बन्धी नियमावली तर्जुमा गरी कार्यान्वयनमा ल्याउनुपर्छ । उक्त नियमावलीमा जारी गर्न सकिने ऋणपत्र, ऋणपत्र जारी गर्नसक्ने निकाय, बिक्री प्रबन्धक, प्रत्याभूति, जारी गर्नका लागि आवश्यक कागजात तथा पूर्वतयारी, प्राथमिक तथा दोस्रो बजार कारोबार, राफसाफ तथा फस्र्योट सम्बन्धी व्यवस्था, कारोबार लागत, कर लगायतका विषय समावेश हुनुपर्छ । सामान्यतया महानगर ऋणपत्रहरू करमुक्त हुन्छन् । केन्द्रीय सरकारको हकमा हाल नेपाल राष्ट्र बैंकले सरकारी ऋणपत्रको व्यवस्थापन गर्दै आएको छ । आन्तरिक तथा बाह्य ऋणको सीमा सम्बन्धित ऐनहरूमै तोकिएका छन् । विकास ऋणपत्रको दोस्रो बजारमा कारोबार हुनसक्ने व्यवस्था छ । तापनि नेपालमा सरकारी ऋणपत्रको बजार उत्साहप्रद छैन । ऋणपत्र आपूर्तिकर्ता सरकार र मागकर्ता निजी संस्था तथा व्यक्ति दुवै पक्ष उदासीन छन् । ऋणपत्रका सम्बन्धमा संघीय सरकारकै अवस्था नाजुक भएको अवस्थामा प्रदेश वा स्थानीय सरकारले यसलाई व्यवहारमा ल्याउलान् भन्ने प्रश्न उठ्न सक्छ । स्वाभाविकै हो, हालसम्म सरकारको ध्यान मुलुकको वित्तीय व्यवस्थापनमा गएको छैन । त्यसैले सार्वजनिक वित्त व्यवस्थापनका लागि कुनकुन स्रोत उपयोग गर्ने र त्यसलाई कहाँ खर्च गर्ने भन्ने विषयमा गम्भीर गृहकार्य भएको छैन । स्रोतका लागि कर राजस्वमा जोड दिने र प्राप्त रकम चालु खर्च, सहायता तथा अनुदानमा सिध्याउने सरल किसिमको सार्वजनिक वित्त व्यवस्थापन हामीले गर्दै आएका छौं । राजनीतिक नेतृत्वले यो परिपाटीलाई बदल्ने पहल नगर्दासम्म कर्मचारी प्रशासन अग्रसर हुँदैनन् । हामीकहाँ सार्वजनिक वित्तका दिग्गज प्रशासकहरू हुँदाहुँदै पनि वित्तीय परिचालन परम्परागत र गतिहीन हुनुको कारण राजनीतिक नेतृत्वको प्राथमिकता अन्यत्र परेकाले हो । जबसम्म नेताले भन्दैनन्, तबसम्म कर्मचारीले गर्दैनन् । संघ, प्रदेश वा स्थानीय सरकार जोसुकै हुन्, राज्यपक्षले ऋणपत्र जारी गर्ने भनेको आर्थिक स्रोत जुटाउने विषयमात्रै होइन । निर्वाचित सरकारप्रति जनताको विश्वास छ कि छैन भन्ने पनि हो । जारी गरिएका ऋणपत्र सबै बिक्री हुन्छन् भन्ने हँुदैन । सरकारले ऋण तिर्छ भन्ने लागेमा मात्रै जनताले उसको ऋणपत्र खरिद गर्छन् । ऋणपत्र जारी गर्ने सरकारसँग संकलित रकम खर्च गर्ने, ब्याज तथा साँवा फिर्ता गर्ने स्पष्ट योजना हुनुपर्छ । चुनावी घोषणापत्र जस्तो कागजातलाई विश्वास गरेर मिहेनतको कमाइ गैरजिम्मेवार सरकारको ऋणपत्र खरिदमा खर्च गर्ने मुख्र्याइँ जनताले नगर्लान् । गर्न पनि सक्छन् । हाल क्रेडिट रेटिङ एजेन्सीले कमसल खालको धितोपत्र हो भन्दै आएको सेयर तथा ऋणपत्र खरिदका लागि धेरै गुणा बढी निवेदन पर्ने गरेको यथार्थलाई हेर्ने हो भने विकल्पहीन लगानीकर्ताको चासो महानगर ऋणपत्रमा नहोला भन्न सकिन्न । ऋणपत्र सरकारलाई जिम्मेवार बनाउने, वित्तीय अनुशासनमा बस्ने माध्यम पनि बन्न सक्छ । तथापि आफ्नो राजनीतिक महत्त्वाकांक्षा पूर्ति गर्न ऋणपत्र दुरुपयोग गर्ने चिनियाँ नेताहरूको चर्चा माथि नै गरियो । कर तथा गैरकर राजस्व हिनामिना गर्ने सरकारले ऋणपत्रबाट संकलित रकमलाई पनि जथाभावी खर्च नगर्ला भन्न सकिन्न । त्यसैले ऋणपत्र जारी गर्नाको उद्देश्य, संकलित रकम लगानी हुने परियोजना, परियोजनाको वित्तीय सम्भाव्यता तथा ऋणको साँवा तथा ब्याज फिर्ता हुने सुनिश्चितता हुनेगरी नीतिगत तथा संस्थागत संरचना निर्माण गरिनुपर्छ । प्रदेश तथा स्थानीय सरकारले वार्षिक बजेट निर्माण गर्दा आर्थिक स्रोतका रूपमा ऋणलाई राख्नुपर्छ । ऋणलाई आर्थिक स्रोत मानिसकेपछि पनि कुन माध्यमबाट रकम संकलन गर्ने भन्ने प्रश्न बाँकी नै रहन्छ । जुनसुकै माध्यम अपनाउने भए पनि रकम संकलन गर्ने विस्तृत योजना बनाउनुपर्छ । यस्तो योजनामा ऋणपत्रका माध्यमबाट संकलित रकम खर्च गर्ने, ब्याज तथा साँवा फिर्ता गर्ने विस्तृत, व्यावहारिक तथा स्पष्ट कार्ययोजना हुनुपर्छ ।"
राष्ट्रिय एकता दिवस मनाउँदै प्राज्ञहरु,"काठमाडौं (कास) सरकारले पुस २७ गतेलाई राष्ट्रिय एकता दिवसको सार्वजनिक बिदा दिने निर्णय गरेसँगै नेपाल प्रज्ञा प्रतिष्ठानले विभिन्न गतिविधिमार्फत यसलाई मनाउँदै आएको छ । प्रतिष्ठानले आइतबार पत्रकार सम्मेलन गर्दै २९६ औं पृथ्वी जयन्ती तथा राष्ट्रिय एकता दिवस विचार गोष्ठी, चित्रकला प्रदर्शनी लगायतका गतिविधिमार्फत मनाउने जानकारी दिएको छ । प्रतिष्ठानका कुलपति गंगाप्रसाद उप्रेतीको अध्यक्षतामा नेपाल संगीत तथा नाट्य प्रज्ञा प्रतिष्ठान, नेपाल ललितकला प्रज्ञा प्रतिष्ठान, सांस्कृतिक संस्थान, पृथ्वी जयन्ती तथा राष्ट्रिय एकता दिवस नागरिक समारोह समिति, नेपाल इतिहास संघ, गोरखा सेवा समाज, लायन्स क्लब, उज्यालो नेपाल लगायतका विभिन्न संघसंस्थाहरूको संलग्नतामा मूल समारोह समिति समेत गठन भएको छ । समितिको पुस १९ गते बसेको बैठकले विभिन्न कार्यक्रम गर्ने निर्णय गरेको हो ।कार्यक्रमअन्तर्गत सोमबार प्रतिष्ठानमा आजको सन्दर्भ र पृथ्वीनारायण शाह विषयमा विचार गोष्ठी गरिनेछ भने मंगलबार र बुधबार प्रतिष्ठानको प्रतिमा कक्षमा नेपाल ललितकला प्रज्ञा प्रतिष्ठानबाट चित्रकला प्रदर्शनी गरिने पत्रकार सम्मेलनमा जानकारी दिइयो । साथै नेपाल प्रज्ञा प्रतिष्ठानमै पुस्तक प्रदर्शनी पनि गरिने बताइएको छ । बिहीबार नेपाल प्रज्ञा प्रतिष्ठानको परिसरबाट ब्यान्डबाजा र पञ्चैबाजासहित प्रभातफेरी गर्दै सिंहदरबार पश्चिम ढोकास्थित पृथ्वीनारायण शाहको प्रतिमामा माल्यार्पण गर्दै प्रज्ञा परिसरमा आई कोणसभा गरेर विसर्जन गर्ने कार्यक्रम रहेको प्रतिष्ठानले जनाएको छ । शुक्रबार नागरिक सभाको आयोजनासँगै विभिन्न राजनीतिक दलका नेता एवं बौद्धिक व्यक्तित्वको प्रवचन हुने प्रतिष्ठानले जनायो ।"
पुसको चिसोमा म्युजिकल नाइट,"हेटौंडा मुलुकका चर्चित कलाकारहरूले पुसको चिसोमा हेटौंडेली दर्शकहरूलाई आफ्नो प्रस्तुतिमार्फत तताएका छन् । नेपाल उद्योग वाणिज्य महासंघ अन्तर्गत चलचित्र तथा मनोरञ्जन मञ्चले संगीत, फिल्म तथा हास्य विधासँग सम्बन्धित कलाकारहरू हेटौंडामा निम्त्याएर पहिलो पटक म्युजिकल नाइट गरेको हो । कार्यक्रममा अभिनेत्री एवं निर्देशक दीपाश्री निरौला, सुष्मा कार्की, मरिष्का पोखरेल, श्वेता खड्का लगायतले नृत्य प्रस्तुति दिएका थिए । त्यस्तै गायिका अन्जु पन्त, गायकसंगीतकार राजनराज शिवाकोटी र गायक युवराज चौंलागाईले गीत प्रस्तुत गरे । हास्य विधाका चर्चित अनुहार जितु नेपाल र केदार घिमिरे माग्ने बुढाले चाहिँ कमेडी प्रस्तुति दिए । हेटौंडाको रिगल रिसोर्टमा सम्पन्न सांगीतिक कार्यक्रममा सहभागिताका लागि टिकट मूल्य २ हजार ५ सय तोकिएको थियो । नेपाली फिल्म तथा गीत संगीत क्षेत्रको प्रवद्र्धनमार्फत स्थानीय आर्थिक गतिविधि विस्तार गुर्नका साथै दैवी प्रकोप राहत उद्धार कोषको सहयोगार्थ म्युजिकल नाइट गरिएको आयोजकले जनायो । कार्यक्रम संयोजक एवं फिल्मकर्मी आकाश अधिकारीले मुलुकका सातै प्रदेशहरूमा यसै वर्ष यस्तै प्रकृतिका कार्यक्रम गर्ने जनाए ।"
धमलाको पौरख,"काठमाडौं (कास) इटहरीका पत्रकार चेतन धमलाद्वारा लिखित पुस्तक पौरख सार्वजनिक भएको छ । शनिबार राजधानीमा भएको कार्यक्रममा अर्थमन्त्री ज्ञानेन्द्रबहादुर कार्कीले पुस्तक सार्वजनिक गरे । पुस्तकमा विभिन्न क्षेत्रमा सफल २३ व्यक्तिको संघर्ष र सफलताका कथाहरू छन् । तीमध्ये अधिकांश पूर्व क्षेत्रका रहेका छन् । पुस्तक सार्वजनिक गर्दै मन्त्री कार्कीले सफल व्यक्तिहरूको कथा मुलुकको विकासका लागि आवश्यक रहेको भन्दै सामाजिक काममा पनि अग्रसरता लिन आग्रह गरे ।कार्यक्रममा पूर्वमुख्यसचिव विमल कोइराला, सूचना आयुक्त किरण पोखरेल, पत्रकार महासंघका पूर्वअध्यक्ष सुरेश आचार्य, साहित्यकार नवराज लम्साललगायतले पुस्तकमाथि टिप्पणी गर्दै सफल व्यक्तिहरूको कथा भावी पिँढीका लागि मार्गदर्शक हुने विश्वास व्यक्त गरे । सुनसरीमा डेढ दशकदेखि पत्रकारिता गर्दै आएका धमलाले आगामी दिनमा अरू सफल व्यक्तिहरूलाई पनि पुस्तकमा समेट्दै जाने बताए ।"
भृकुटीमण्डपमा पुस्तक मेला,"काठमाडौं (कास) पुस्तकप्रेमीहरूका लागि लक्षित गर्दै डिकुरा पब्लिकेसनले शनिबारदेखि भृकुटीमण्डपमा पुस्तक मेला सुरु गरेको छ । प्रेरणाका लागि पुस्तक मूल सन्देश बनाइएका प्रदर्शनीमा भाषा, साहित्य, संस्कृति, जीवनशैली, विज्ञान, राजनीति, भूगोलदेखि भान्सासम्म १० हजार शीर्षकका पुस्तकहरू राखिएको डिकुराका अध्यक्ष पुण्य प्रसाईंले जनाए । आउँदो माघ ७ गतेसम्म चल्ने मेलाको यो १२ औं संस्करणमा विभिन्न उमेर समूहका पाठकहरूलाई ख्याल गरी पुस्तकहरू राखिएको उनले जनाए । बालबालिकामा पढ्ने बानीको विकास गर्ने खालका बालसाहित्यका कृतिलाई विशेष महत्त्वका साथ राखेका छौं, उनले भने । मुलुकभित्रका सबै प्रकाशन गृहका पुस्तक राखिएको मेलामा लेखकपाठकबीचको भेटघाट, अन्तक्र्रिया र साहित्यिक कार्यक्रमहरू समेत राखिने उनले बताए ।"
डिजिटल भर्सेज हस्तकला,"रोशन श्रेष्ठ २६ वर्षदेखि कर्मसियल आर्टमा कार्यरत छन् । हातले लेखेर काम गर्ने उनले प्रविधि आएपछि डिजिटल पद्धति सिक्न थाले । ५ वर्ष लगाएर कम्प्युटर शिक्षा लिएका उनले आफूलगायत १८ जनालाई रोजगार दिएका छन् । उनका अनुसार हातैले कर्मचारीहरू डिजिटल फ्रेन्डली नहुँदा पेसाबाटै विमुख हुनुपरेको छ । प्रविधिले सहज बनाएको पक्कै हो । तर, लगानी पनि उत्तिकै बढाएको छ, उनी भन्छन्, १० रुपैयाँको ब्रस र रंगमा काम गरेर पेट पाल्न सकिने कमर्सियल आर्टमा अहिले डिजिटल भएपछि कम्तीमा २० लाख रुपैयाँ लगानी आवश्यक पर्छ । उनका अनुसार छाप्ने मेसिन किन्न १५ देखि २० लाख रुपैयाँ नभई हुँदैन । यसले न्यून आर्थिक अवस्था भएका कलाकारलाई हातैको सिर्जना झल्काएर जीविकोपार्जन गर्न मुस्किल बनाएको छ । संघका महासचिव भोला पौडेलका अनुसार प्रविधिको विकासले हस्त लेखन कलामा निर्भर हुने कला व्यवसायीहरू विस्थापित भएका छन् । उनका अनुसार कुनै समय संघको ४० जिल्ला कार्य क्षेत्रमा १० हजार जना हस्त लिखित कला व्यवसायी थिए भने अहिले ४ हजार पनि पाउन मुस्किल छ । महँगो मेसिन र डिजिटल शिक्षाका कारण धेरै कला व्यवसायीले पेसा छोड्न बाध्य भएको उनले सुनाए । अधिकांश त विदेशतिर हुनुहन्छ, उनी भन्छन्, र कतिपयले पेसा परिवर्तन गर्न थालेका छन् ।डिजिटल प्रविधिको विकासले काममा सहजता त ल्याएकै छ । तर, हस्तलेखन सिर्जनाको सौन्दर्य डिजिटल प्रविधिले नदिने भोला बताउँछन् । उनका अनुसार हस्तलेखनमा विभिन्न कलाकारको लेखन फरक शैलीको हुने हुँदा एकअर्कासँग मेल खाँदैन, जुन सौन्दर्य डिजिटलमा हुँदैन । टेक्नोलजीले लगानी महँगो तर श्रमचाहिँ सस्तो बनायो, उनी भन्छन्, यसले गर्दा कलात्मकता दिने सर्जक हराउँदै गएका छन् ।आइतबार संघले विभिन्न पुरस्कार प्रदान गरेको थियो । कलाकार सुरेश द्य:लालाई क्यान कला पुरस्कार, केशवराज खनाललाई हेम गंगा युवा कला प्रतिभा पुरस्कार, प्राज्ञ एवं कलाकार सुष्मा राजभण्डारीलाई हेम गंगा महिला कला प्रतिभा पुरस्कार, ज्ञानेश्वर उदयलाई क्यान आडियल कला अवार्ड र नवप्रतिभा सुजान श्रेष्ठलाई शिवाता प्रतिभा पुरस्कार प्रदान गरिएको छ । त्यस्तै ७७ वर्षे कलाकार चन्द्रमणि दाहाल र ७१ वर्षे यादवचन्द्र भुर्तेललाई सम्मान गरियो । सबै स्रष्टालाई शताब्दीपुरुष एवं संस्कृतिविद् सत्यमोहन जोशी र नेपाल ललितकला प्रज्ञा प्रतिष्ठानका कुलपति रागिनी उपाध्यायले सम्मान एवं पुरस्कार हस्तान्तरण गरेका थिए ।"
नारीप्रधान फिल्म बनून्,"बलिउड नायिका सोनम कपुरलाई भारतमा बढीभन्दा बढी नारीप्रधान फिल्म बनून् भन्ने लाग्छ । उनले महिलाहरूका लागि नै भए पनि त्यस्ता फिल्म बन्नु आवश्यक रहेको बताएकी छन् । यति बेला वीरे दी वेडिङ लिएर दर्शकमाझ आउने तरखरमा रहेकी उनले पुन: एकपटक महिलावादी बहसलाई अघि सारेकी हुन् । उनको फिल्म एउटा विवाहको वरिपरि घुमेको बताइएको छ, जसमा करिना कपुर पनि बेहुलीको भूमिकामा रहेकी छन् ।वीरे दी वेडिङ बिलकुलै फरक खालको फिल्म हो, सोनमले ठोकुवा गरेकी छन्, यहाँ यस्ता खालका फिल्म अझै धेरै बन्नु जरुरी छ । हलिउडमा पनि महिला र चरित्रप्रधान फिल्म खुब धेरै बन्छन् र ब्लकबस्टर्स पनि भएका छन् । रमाइला पनि छन् । तर हामीकहाँ त्यस्ता फिल्म नै छैनन् ।नारीप्रधान फिल्मका मामिलामा भारतीय फिल्म अझै पनि दुई दशक पछि नै रहेको उनको ठम्याइ छ । ८० र ९० को दशकमा हलिउडमा जुलिया रोबट्र्सको अत्यधिक प्रभाव रहँदा भारतमा भने आफ्नै बुबा अनिल कपुर र अरू पुरुष कलाकार नै हाबी रहेको उनले टिप्पणी गरिन् । ९० को दशकमा चाहिँ खानहरू आए । धन्न, हाम्रो पुस्ताले चाहिँ त्यो अवसर थोरै भए पनि पाएको छ । तर के गर्नु ? अझ पनि हामी २० वर्ष पछि नै छौं, उनले भनिन् ।पछिल्लो समय नीरजा जस्तो सशक्त नारीप्रधान फिल्म खेलेर प्रशंसा कमाएकी ३२ वर्षीया अभिनेत्रीले आफ्नो नयाँ फिल्म पनि चार महिलाको कथामा आधारित भएको बताएकी छन् ।"
नारायणगोपालको सम्झना,"भक्तपुर (कास) भक्तपुर सांगीतिक समाजले स्वरसम्राट नारायणगोपालको सम्झना गरेको छ । सूर्यविनायकमा शनिबार आयोजित कार्यक्रममा गायकगायिकाले नारायणगोपालका कालजयी गीतहरू प्रस्तुत गरे ।गायक कर्णदासले यति धेरै माया दिई र मायाको आधारमा सहित तीन वटा गीत गाए । मदनगोपालले एउटा सोलो र अर्को युगल गीत सुनाए । मलाई नसोध कहाँ दुख्छ घाउ गाएका उनलाई मोहनी लाग्ला है गाउनमा पूजा परियारले साथ दिएकी थिइन् ।सनुप पौडेलले विपना नभए, अमृत छेत्रीले लौ सुन म भन्छु, अजर जंगमले मलाई माफ गरिदेऊ प्रस्तुत गरे । एन्जिला श्रेष्ठ, आयुष केसी, सत्यनारायण मानन्धर, लक्ष्मण पालिखेल, विजय कायस्थ, सानुमैया ताम्राकार, सृजल मधिकर्मी, सुमन रञ्जितकार, अधिश्री कसपाल र रोशन धौभडेलले पनि स्वरसम्राटका विभिन्न गीत गाए ।कार्यक्रममा गीतकारहरू चेतन कार्की, दिनेश अधिकारी र सुवासचन्द्र ढुंगेल, संगीतकार दीपक जंगम, गायक दीपक खरेललगायत पनि उपस्थित थिए ।"
बफिन्स ९८ ले ल्यायो नयाँ गीत,"काठमाडौं (कास) पोखरेली पुरानो ब्यान्ड बफिन्स ९८ ले लामो समयपछि नयाँ गीत सार्वजनिक गरेको छ । अनजानमा बसेछ माया बोलको उक्त गीतको शब्द, संगीत तथा गायन सबै सञ्जीव गुरुङकै रहेको छ । जीवन भाइको निर्देशन तथा सम्पादन रहेको उक्त गीतको भिडियोमा गौरव पहारी र प्रियंका सिंहले अभिनय गरेका छन् । युवराज पौडेलले खिचेको उक्त भिडियोमा निर्देशकले प्राचीन कालका राजारानीको भड्किएको आत्मालाई कथानक प्रस्तुति दिएर दरबारको सेटअपमा खिचेका छन् ।देशभक्ति र प्रेमका गीत गाउँदै आएको उक्त ब्यान्डले झन्डै दुई दशकको अवधिमा तीनवटा एल्बम बजारमा ल्याइसकेको छ । नयाँ वर्षको छेको पारेर ब्यान्डले प्रेमिल गीत सार्वजनिक गर्दै सांगीतिक आकाशमा पुनरागमनको संकेत दिएको हो । उक्त ब्यान्डका मेन भोकलिस्ट सञ्जीव हङकङको एक ब्यान्डमा समेत आबद्ध रही सक्रिय छन् भने ब्यान्डका अन्य सदस्यहरू विवेक थापा, प्रताप गुरुङ, विजय हावा र रोशन महर्जन पनि विदेशमा छन् । बेस गिटारिस्ट जीवन भाइ भने स्वदेशमै रहेर ब्यान्डका गीतमा आफैं भिडियो बनाइरहेका छन् ।"
अस्ट्रेलियामा ७९ वर्षयताकै अत्यधिक गर्मी,"सिड्नी (बीबीसी) अस्ट्रेलियाको सिड्नीमा सहरको तापक्रम शनिबार ४७ दशमलव ३ डिग्री सेल्सियस पुगेपछि जनजीवन प्रभावित भएको छ । जलवायु विज्ञान ब्युरोका अनुसार उक्त तापक्रम ७९ वर्षयताकै उच्च हो । यसअघि सन् १९३९ मा रिचमन्ड सहरको तापक्रम ४७ दशमलव ८ डिग्री पुगेको थियो । गर्मी बढेसँगै कल्याणकारी संघसंस्थाका प्रतिनिधिले सार्वजनिक स्थानमा पानी वितरण गरिरहेका छन् । अधिकारीहरूले अत्यधिक गर्मीका कारण कतिपय स्थानमा विद्युत् आपूर्ति मिलाउन समस्या पुगेको बताएका छन् । गर्मीका कारण सिड्नीको क्रिकेट मैदानमा इंग्ल्यान्डका ब्याट्सम्यानले अस्ट्रेलियाविरुद्धको टेस्ट खेल्न निकै संघर्ष गरेका थिए । तापक्रम ४० डिग्रीबाट उकालो लागेपछि सिड्नी अन्तर्राष्ट्रिय टेनिस प्रतियोगिताका खेलहरू स्थगन भएका थिए । अत्यधिक गर्मीका कारण फोटोपत्रकारका क्यामेरा समेत बन्द भएका थिए । फोटो पत्रकार जामी पन्दरामले गर्मीका कारण तस्बिर लिन नसकिएको टवीटरमा उल्लेख गरेका छन् । न्यु साउथ वेल्स एम्बुलेन्स सेवाले मानिसहरूलाई आफ्नो स्वास्थ्यबारे ध्यान दिन सचेत गरेको छ । ट्वीटरमार्फत जारी सूचनामा उल्लेख छ, आफ्नो स्वास्थ्यबारे विशेष ध्यान दिनुहोला । निकै गर्मी हुनेवाला छ । उसले मानिसहरूलाई प्रशस्त पानी पिउन, समुद्रमा सुरक्षित पौडी खेल्न र बच्चाहरूको विशेष ख्याल गर्न सुझाएको छ । अधिकारीहरूले आगलागी फैलन सक्ने भन्दै चेतावनी दिएका छन् । उनीहरूले सिड्नी क्षेत्रमा आगो सल्काउन रोक लगाइएको बताए । यसअघि शनिबार भिक्टोरिया र दक्षिणी क्षेत्रमा आगलागी फैलिएका कारण केही भौतिक सम्पत्तिमा क्षति पुगेको थियो । अधिकारीले देशका विभिन्न २० ठाउँमा फैलिएको आगलागीमध्ये ४ स्थानमा नियन्त्रणको प्रयास जारी रहेको जनाएका छन् । अस्ट्रेलियामा सन् २०१६ को डिसेम्बरदेखि २०१७ को फेब्रुअरीबीचमा २ सयभन्दा बढी मौसमसम्बन्धी रेकर्ड कायम भएका थिए । विज्ञहरूका अनुसार जलवायु परिवर्तनका कारण अस्ट्रेलियाको तापक्रममा अत्यधिक वृद्धि भएको हो । उनीहरूले मंगलबारसम्म मौसममा कुनै सुधार नआउने बताए ।"
आक्रमणमा १३ मारिए,कासामान्स (बीबीसी) सेनेगलको दक्षिणी क्षेत्र कासामान्समा आइतबार भएको आक्रमणमा १३ जनाको मृत्यु भएको छ । अधिकारीले उनीहरूको गोली लागेर मृत्यु भएको जनाएका छन् । आक्रमणकारीको पहिचान हुन नसकेको स्थानीय सञ्चार माध्यमले जनाएका छन् । कासामान्समा सरकार र एमएफडीसी विद्रोही समूहबीच लामो समयदेखि द्वन्द्वका कारण हजारौं मानिसको ज्यान गइसकेको छ । स्थानीय सञ्चार माध्यमले दाउरा संकलन गरिरहेका युवाहरूलाई एमएफडीसी विद्रोहीले अन्धाधुन्ध गोली प्रहार गरेको बताएका छन् । सेनेगलको सेनाले हालै कैदमुक्त भएका दुई एमएफडीसी विद्रोहीको आक्रमणमा संलग्नता रहेको दाबी गरेको छ । विभिन्न जनजातिहरूको बसोबास रहेको कासामान्समा सरकार र विद्रोहीबीच युद्धविराम भएपछि आक्रमणका घटना कम भएका छन् ।
अन्तरिक्ष यात्री योङको निधन,"टेक्सास (एजेन्सीहरू) पहिलो अन्तरिक्ष अभियानको नेतृत्व गरेका र दुई पटक चन्द्रमामा पुगेका अमेरिकी अन्तरिक्षयात्री जोन योङको ८७ वर्षको उमेरमा निधन भएको छ । उनले सर्वाधिक ६ पटकसम्म अन्तरिक्षको यात्रा गरेका थिए । अमेरिकी अन्तरिक्ष संस्था नासाका अनुसार उनको निमोनियाँको संक्रमणका कारण आफ्नो घरमा शनिबार राति मृत्यु भएको हो । योङ सन् २००४ मा अवकाश लिनुअघि अमेरिकी अन्तरिक्ष संस्था नासामा ४२ वर्ष काम गरेका थिए । उनी एपोलो र जेमिनीसहितका अन्तरिक्ष अभियानमा सहभागिता जनाएका एक मात्र व्यक्ति हुन् । पूर्व अमेरिकी राष्ट्रपति जर्ज डब्लु बुसले योङ निडर देशभक्त रहेको उल्लेख गर्दै उनको कामप्रतिको प्रतिबद्धताले कठिन समयमा अमेरिका खोजको क्षितिज फराकिलो पार्ने कार्यमा सफल भएको बताए । १९३० मा अमेरिकाको सन फ्रान्सिस्कोमा जन्मिएका योङले जर्जिया इन्स्टिच्युट अफ टेक्नोलजीबाट एरोनटिकल इन्जिनियरिङ गरेका थिए । त्यसलगत्तै केही समय उनी अमेरिकी जलसेनाको जागिरे समेत थिए । नासामा १९६२ मा जागिर सुरु गरेका उनी त्यसको तीन वर्षपछि जेमिनी थ्री मिसन अन्तर्गत अन्तरिक्ष पुगेका थिए । त्यसताका निल आर्मस्ट्रोङ, पेटे कोनराड र जेम्स लोभेल उनका सहकर्मी थिए । नासाका प्रशासक रोबर्ट लाइटफुटले एक अग्रणी अन्तरिक्षयात्री गुमाएको बताए । उनले भने, अन्तरिक्ष अग्रणी योङको वीरताका कारण राज्यले अन्तरिक्षमा महान् उपलब्धि हासिल गर्यो ।"
"पाँच सय दिनुस्, हरियो स्टिकर लिनुस्","ललितपुर हेलो सरकारले बिहीबार अपराह्न एउटा तथ्यांक टीट गर्यो भद्रकाली मन्दिरअगाडि ३२ वटा सवारीसाधनको प्रदूषण परीक्षण गर्दा १५ वटा फेल भएको भेटियो । औसतमा आधा गाडी फेल भएको तथ्यांक आएको हो, हेलो सरकारले भनेको छ, आफ्ना साधनको उचित मर्मतसम्भार गर्नुहोला ।चारपांग्रे सवारीधनीले वर्षको एकपटक प्रदूषण परीक्षण गर्नुपर्छ । तोकिएको मापदण्डमा परे मात्रै सवारीसाधनको प्रदूषण पास हरियो स्टिकर दिइन्छ । यातायात कार्यालयमा तोकिएको शुल्कका अतिरिक्त ५ सय रुपैयाँ दिए जोसुकैले हरियो स्टिकर पाउँछन्, यातायात स्रोतले भन्यो, साँच्चै प्रदूषण परीक्षण हुन्थ्यो भने एकान्तकुनाको प्रदूषण परीक्षण गर्ने शाखामा सवारीसाधनको लाइन कहाँ पुग्थ्यो होला ? घूसका भरमा प्रदूषण पास स्टिकर पाउने भएकाले अधिकांश प्रदूषित सवारीसाधन अहिले काठमाडौं उपत्यकाको सडकमा गुडिरहेका छन् । सानाठूला सवारी फाँटमा जाँचपास र धूवाँपास का लागि भाडाका सवारीसाधन कहिल्यै देखिन्नन् । ठूलो झोला बोकेका व्यक्तिहरू यातायात समितिका मानिसहरू लुरुलुरु भित्र पस्दै फुत्त बाहिर निस्किरहेका देखिन्छन् । प्रदूषण जाँचपास शाखाका कर्मचारीले सवारीसाधन नै नजाँची ५ सय रुपैयाँ लिएर प्रदूषण परीक्षण पास (हरियो स्टिकर) हातहातै बाँड्ने गरेका छन् । अधिकांश यातायात व्यवसायीले कामदारलाई कागजात मात्रै दिएर प्रदूषण परीक्षण गर्न पठाउने गरेका छन् । यातायात स्रोतले भन्यो, कर्मचारीहरूले एक हातले ५ सय रुपैयाँ लिने र अर्को हातले हरियो स्टिकर दिने काम गरिरहेका छन् । धूवाँपास शाखा भनिने कार्यालय परिसरमा कुनै पनि सार्वजनिक सवारीसाधन भेटिँदैनन् । हरेक दिन मिलेमतोमा जाँचपासबिनै स्टिकर बाँडिएको हुन्छ ।अटोइन्जिनियरहरूका अनुसार कागजात हेरेर मात्रै सवारीसाधनको अवस्था थाहा पाउन सम्भव हुँदैन । सवारीसाधन परीक्षण गरेर त्यसको अवस्था र धूवाँको स्तर थाहा पाउनुपर्ने प्राविधिकहरू बताउँछन् तर यातायातका कर्मचारीले सवारीसाधनबिनै प्रदूषण पास बाँडिरहेका छन् । अझै सार्वजनिक सवारीसाधनहरू त दिनभर प्रदूषण परीक्षण गराउन जाँदा आम्दानी गुम्ने भएकाले ५ सय रुपैयाँ घूस बुझाउन तयार हुन्छन् । स्रोतले भन्यो, मिलेमतोमा संकलन हुने रकम बास्केट फन्डमा राखेर भागबन्डा हुन्छ । सार्वजनिक सवारीसाधनले हरेक ६ महिना र निजीले एक वर्षमा प्रदूषण परीक्षण जाँचपास गर्नुपर्छ । जाँचका लागि हरेक सवारीसाधन यातायात कार्यालय पुर्याउनुपर्छ । मापदण्ड पूरा गरे मात्रै उनीहरूले हरियो स्टिकर पाउँछन् । कर्मचारीले समेत ठूलो मात्रामा रकम चलखेल गर्न पाइने भएकाले सवारीसाधनबिनै कागजमा जाँचपास र धूवाँपास गरिदिन रुचि देखाउँछन् । यातायात कार्यालयका कर्मचारीले हरियो स्टिकरको अवस्था हेरी ५ सयदेखि हजार रुपैयाँसम्म असुल्छन् । आफंैले सोझै रकम नबुझ्ने कर्मचारीले सेवाग्राहीसँग असुल्न सहयोगी खटाएका छन् । मापदण्डविपरीतका सवारी, पुराना र बिग्रिएकाले पनि सजिलै पासको प्रमाणपत्र पाउने गरेका छन् । यस्ता पुराना सवारीसाधनले प्रमाणपत्र पाउँदा ठूला दुर्घटनाको जोखिम निम्तिने गरेको छ । प्रतिस्टिकर हजारदेखि सुरु हुने मोलमोलाइ ५ सयमा झरेर टुंगिने स्रोतले बतायो । यातायात समितिहरूसँग भने एकमुष्ट मोलमोलाइ हुन्छ । कुपनका आधारमा कति स्टिकर बाँडियो भनेर एकमुष्ट रकम असुल्छन्, यातायात कार्यालयबाट केही महिनाअघि सरुवा भएर गएका एक अधिकृतले कान्तिपुरसित भने । प्रदूषण परीक्षण शाखामा दैनिक २ सयदेखि हजारवटा सवारीसाधनको कागजी जाँचपास हुन्छ ।"
भक्तपुरमा राजधानी हुँदैन,"भक्तपुर (कास) नेपाल मजदुर किसान पार्टीका अध्यक्ष नारायणमान बिजुक्छेले प्रदेश ३ को राजधानी उपत्यकाबाहिरका दुर्गम क्षेत्रमा लैजानुपर्ने बताएका छन् । पत्रकार महासंघ भक्तपुरको २१औं स्थापना दिवसमा बिजुक्छेले दुर्गममा प्रदेशको राजधानी बनाउँदा उक्त क्षेत्रको विकास हुने बताए । सबै सुविधा उपत्यकावासीले पाउनुपर्छ भन्यो भने हामी स्वार्थी हुन्छौं, उनले भने । बिजुक्छेले फरक प्रसंगमा सरकार गठन र पार्टी एकताको तयारीमा रहेका वाम गठबन्धनको एकतालाई टुटाउने षड्यन्त्र भइरहेको बताए ।"
डा शर्माको पुनर्बहाली,"काठमाडौं (कास) त्रिभुवन विश्वविद्यालयले बर्खास्त गरेका डिन डा शशि शर्मा चिकित्साशास्त्र अध्ययन संस्थानमा पुनर्बहाल भएका छन् । उनलाई कानुनविपरीत बर्खास्त गरिएको ठहर गर्दै सर्वोच्च अदालतले आइतबार पुनर्बहाली गर्न आदेश दिएको हो । चारवर्षे पदावधिका कारण आगामी बिहीबार उनको पदावधि सकिँदै छ । प्रधानन्यायाधीश गोपालप्रसाद पराजुली र न्यायाधीश दीपककुमार कार्कीको संयुक्त इजलासले सर्वोच्च अदालतले आइतबार शर्मालाई बर्खास्त गर्ने त्रिविको निर्णय उत्प्रेषणको आदेशबाट बदर गरिदिएको हो । पुस २७ गते सार्वजनिक बिदा भएकाले शर्माको कार्यकाल ३ दिन बाँकी छ ।२०७० साल पुस २५ गतेको निर्णयअनुसारको निर्णय बदर गरी राकेश श्रीवास्तवलाई नियुक्त गरिएको कार्य, सर्वोच्चको संक्षिप्त आदेशमा भनिएको छ, कानुन, विधि र प्रक्रियामा नगरिएका कार्यलाई निषेध गरी कानुनको शासन कायम गर्ने काममा अदालतको प्रमुख दायित्व भएकाले न्यायका मूल्यमान्यताविपरीत भएका कामकारबाहीमा विस्तृत तवरबाट निर्देशनात्मक आदेश जारी गरिएको छ । शर्मालाई त्रिवि कार्यकारी परिषद्ले २०७० पुस २६ गते नियुक्त गर्ने निर्णय थियो । निर्णयको पर्सिपल्ट उनी नियुक्त भएकाले चारवर्षे कार्यकाल आगामी बुधबार सकिँदै छ । सर्वोच्चले ४ दिन कार्यकाल बाँकी भएका शर्मालाई बहाल हुन चाहेमा बहाल हुनु भनी आदेश दिनुका साथै तत्कालीन डिन राकेश श्रीवास्तवको नियुक्तिसमेत बदर गरिदिएको छ । कनिष्ठलाई डिन नियुक्त गरिएको र सम्बन्धनको खेल भएको भन्दै डा गोविन्द केसीले थालेको अनशनले चिकित्सा क्षेत्र आन्दोलित भएपछि तत्कालीन मन्त्रिपरिषद्का अध्यक्ष एवं त्रिवि कुलपति खिलराज रेग्मीले शर्मालाई बर्खास्त गर्न निर्देशन दिएका थिए । त्यसविरुद्ध शर्माले सर्वोच्च अदालतमा रिट हालेका थिए । शर्माको कार्यकाल सकिएपछि डिनको व्यवस्थापनबारे अन्योल देखिएको छ ।"
भय मेरो शब्दकोशमा छैन,"काठमाठौं (कास) मानव अधिकारीवादी नेता कृष्ण पहाडीले नेकपाका महासचिव नेत्रविक्रम चन्दले ओछ्यानमुनि बम पड्काउने दिन आउँछ भनेर दिएको धम्कीप्रति र तराई विखण्ड गर्ने अभिव्यक्ति दिँदै आएका सीके राउतले सामाजिक सञ्जालमा उठाएका विचारप्रति गम्भीर ध्यानाकर्षण भएको बताएका छन् । पहाडीले प्रेस विज्ञप्तिमार्फत भनेका छन्, उहाँहरूको विचार आफ्नो ठाउँमा छ, तर सबैलाई म प्रस्ट पार्न चाहन्छु, भय भन्ने शब्द मेरो जीवनको शब्दकोशमा छैन । मेरो भौतिक र विचारको समुपस्थिति रहेसम्म हिंसाका माध्यमबाट एकदलीय कम्युनिस्ट शासन स्थापना हुन नसक्ने निचोडले चन्द र विखण्डनको अभीष्ट पूरा हुन नसक्ने निचोडले राउत आक्रान्त भएको देखिन्छ । पहाडीले आफ्नो लेखले त चन्द आक्रोशित भएका छन् भने झन् बम आतंकले कति नागरिक तर्सिएका होलान् भनेर प्रश्नसमेत गरेका छन् । म विनम्रतासाथ विप्लवलाई स्मरण गराउँछु, मेरो एउटा लेख वा विचारले तपाईं यति आक्रोशित हुनुभएको छ भने तपार्इंहरूले पड्काएको बम र हिंस्रक गतिविधिले कति नागरिकको मन हाहाकार गरेको छ, उनले भनेका छन्, कति बाआमा रुनुभएको छ, कृपया तिनीहरूको चित्कार सुन्नुहोस् । तपार्इंको ऊर्जाको यो देशलाई खाँचो छ । हिंसाको मार्ग त्याग्नुस्, तपाईंहरूले थालेको हिंसा वैदेशिक हस्तक्षेप र विखण्डन चाहनेहरूलाई लिस्नो त बन्ने होइन ? पुनरावलोकन गर्नुहोस् ।"
कारबाहीको डरले एनएस चिह्नमा चासो,कमिसन बढाउन दबाबकाठमाडौं (कास) ग्यास बिक्रेता महासंघ नेपालले कमिसन बढाउन माग गर्दै प्रधानमन्त्री शेरबहादुर देउवालाई ज्ञापनपत्र बुझाएका छन् । बिक्रेताहरूले पाएको कमिसनबाट व्यवसाय सञ्चालन गर्न नसक्ने जनाउँदै उनीहरूले कमिसन बढाउन प्रधानमन्त्रीलाई दबाब दिएका हुन् । महासंघका महासचिव चन्द्र थापाका अनुसार ६ वर्षअघि कायम भएको कमिसन अहिले पनि यथावत् छ । व्यवसायीले एउटा ग्यास सिलिन्डर १ हजार ३ सय ४३ रुपैयाँमा खरिद गरेर १ हजार ३ सय ७५ रुपैयाँमा बिक्री गर्ने गरेका छन् । महासंघले खरिद मूल्यको ५ प्रतिशत कमिसन पाउनुपर्ने माग गर्दै आएको छ । यसअघि व्यवसायीले आयल निगम तथा आपूर्ति मन्त्रालयमा पनि ज्ञापनपत्र बुझाएका थिए । ती निकायबाट सुनुवाइ नभएपछि आइतबार प्रधानमन्त्री देउवालाई ज्ञापनपत्र बुझाएको हो । प्रधानमन्त्रीले आफूले यस सम्बन्धमा मन्त्रालयसँग बुझ्ने प्रतिबद्धता जनाएको महासचिव थापाले बताए ।
अन्तर बैंक दर घटयो,"काठमाडौं एउटा बैंकले अर्को बैंकसँग स्वतन्त्र रूपमा कारोबार गर्न पाउने अन्तर बैंक ब्याजदर आइतबार ३ प्रतिशतभन्दा तल झरेको छ । अघिल्लो दिन ४ प्रतिशतमाथि रहेको यस्तो भारित औसत ब्याजदर आइतबार २९७ प्रतिशतमा झरेको हो । सरकारले आफ्नो ढुकुटीमा रहेको रकममध्येबाट केही पैसा वाणिज्य बैंकहरूमा स्थानान्तरण गर्ने तयारी गरेको छ । यसकारण बजारमा पैसा आउने अनुमानका आधारमा आइतबार बैंकहरूले अन्तर बैंक कारोबार बढाएपछि ब्याजदर घटेको जनाइएको छ ।सरकारले बजारमा पैसा पठाउने भएपछि बैंकहरूले आफूसँग राखेको पैसा कारोबारका लागि बजारमा पठाएका छन्, स्रोतले भन्यो, बजारमा पैसा धेरै भएकै कारण अन्तर बैंक दर घटेको हो । एउटा बैंकले अर्को बैंक तथा वित्तीय संस्थासँग निश्चित अवधिका लागि स्वतन्त्र रूपमा गर्ने कारोबारलाई अन्तर बैंक कारोबार भनिन्छ । बैंकहरूले अल्पकालका लागि आवश्यक रकम यही कारोबारमार्फत जोहो गर्छन् ।राष्ट्र बैंकले चालु आर्थिक वर्षको सुरुदेखि ब्याजदर करिडोर लागू गर्ने योजना बनाएको थियो । अन्तर बैंक ब्याजदर ३ प्रतिशतभन्दा तल रहेको भन्दै राष्ट्र बैंकले तीन महिनासम्म लागू गर्न सकेको थिएन । गत कात्तिकमा तेस्रो साता अन्तर बैंक ३ प्रतिशतभन्दा माथि पुगेपछि मात्र ब्याजदर करिडोर लागू गरेको थियो । ब्याजदर करिडोर लागू भएपछि अन्तर बैंक ब्याजदर तीन प्रतिशतभन्दा तल रहँदा राष्ट्र बैंकले बजारबाट पैसा उठाउनुपर्छ । यसविपरीत अन्तरबैंक दर ५ प्रतिशतभन्दा माथि पुगेपछि बजारमा पैसा पठाउनुपर्छ । यसकारण आइतबार औसत अन्तरबैंक दर ३ प्रतिशतभन्दा तल झरेकाले सोमबार बजारबाट २ अर्ब रुपैयाँ उठाउन लागिएको राष्ट्र बैंक अनुसन्धान विभाग प्रमुख नरबहादुर थापाले बताए । सोमबार २ अर्ब रुपैयाँ बराबरको निक्षेप संकलन गर्दै छौं, उनले भने, यसले अन्तर बैंकदर ३ प्रतिशत माथि पुर्याउन मद्दत पुग्नेछ । थापाका अनुसार आइतबार बैंकिङ प्रणालीमा अनिवार्य नगद अनुपात (सीआरआर) बाहेक करिब ५१ अर्ब रुपैयाँ अधिक तरलता छ । बजारमा अधिक तरलता थपिने क्रम बढेसँगै अन्तरबैंक दर घट्न थालेको उनको भनाइ छ । अन्तरबैंक दर ३ प्रतिशत तल झर्नुको अर्थ बजारमा अधिक तरलता पर्याप्त रहनु रहेको थापाले बताए । बैंकहरू पुसमसान्तमा सरकारमा जाने कर र ऐनसेलको लाभांश बाहिरिँदा समस्या होला भनेर आत्तिएको देखिन्छ, उनले भने, तर, बजारमा पर्याप्त तरलता रहेकाले आत्तिनुपर्ने अवस्था छैन । राष्ट्र बैंकले निरन्तर रूपमा बजारको नियमन गरिरहेकाले तरलता संकट नभएको थापाले दोहोर्याए । बैंकहरूले कर्जा विस्तार गर्दा निक्षेपको वृद्धि बेवास्ता गरेकाले कर्जा र पुँजी तथा निक्षेप (सीसीडी) अनुपातमा चाप पुगेको उनको भनाइ छ । बैंकहरूले संयमित तरिकाले कर्जा विस्तार गर्नुपर्यो, उनले भने, निक्षेप वृद्धि नगरी बैंकहरूले आक्रामक रूपमा कर्जा विस्तार गर्ने अवस्था छैन । बैंक तथा वित्तीय प्रणालीमा तरलताको समस्या नभए पनि लगानीयोग्य रकम कम भएको बैंकर्स संघका अध्यक्ष ज्ञानेन्द्र ढुंगानाले बताए । बैंकहरूको सीसीडी अनुपात निर्देशित सीमाभित्रै छ, उनले भने, यसकारण समस्या तरलता कायम गर्नेमा नभए लगानीयोग्य रकममा हो । एकैपटक बैंकहरूबाट धेरै रकम बाहिरिँदा प्रणालीमा समस्या नहोस् भनेर सरकार र राष्ट्र बैंकलाई तरलता व्यवस्थापनका लागि आग्रह गरिएको उनले बताए । बैंकहरूलाई समस्या भनेको निक्षेपको हो, जुन व्यवस्थापनका लागि सरकारलाई आग्रह गरेका छौं, उनले भने । राजस्वको लक्ष्यअनुसार पुस मसान्तमा ठूलो रकम सरकारी खातामा जाने र यही समयमा अदालतले ऐनसेलको लाभांश लैजान बाटो खोलिदिपछि बैंकहरू आत्तिएका हुन् । राजस्व र ऐनसेलको गरी पुस मसान्तसम्म करिब १ खर्ब रुपैयाँ बैंकिङ प्रणालीबाट बाहिरिने सम्भावना रहेको जानकारहरू बताउँछन् । उक्त रकम एकैपटक बाहिरिँदा समस्या होला भनेर बैंक र उद्योगी व्यवसायीहरूले सरकारी खातामा रहेको रकम प्रणालीमा पठाउन सरकारसँग आग्रह गरेका थिए । उनीहरूकै आग्रहअनुसार सरकारले कुन विधि र प्रक्रियाबाट बजारमा पैसा पठाउन सकिन्छ भन्ने अध्ययन गर्न अर्थ मन्त्रालयका सहसचिवको संयोजकत्वमा एक समिति बनाएको छ । समितिलाई आइतबार सुझाव पेस गर्न निर्देशन दिइएको थियो । आइतबार समितिको प्रतिवेदन पेस नभएको अर्थ सचिव शंकरप्रसाद अधिकारीले बताए । आइतबार समितिको सुझाव प्राप्त भएन, उनले भने, समितिको सुझाव आएपछि प्रक्रिया अघि बढाउँछौं ।"
क्लिंकर आयात अझै अनिश्चित,"वीरगन्ज सीमावर्ती भारतीय सहर रक्सौलबाट १६ दिनयता क्लिंकर आयात ठप्प छ । प्रदूषण कारण देखाई रक्सौल रेल्वे स्टेसनबाट पुस ७ देखि क्लिंकर ओसारपसार ठप्प भएको हो । भारतीय रेल्वेले क्लिंकर लोडिङका लागि नयाँ आर्डरसमेत लिएको छैन । सिमेन्टको कच्चा पदार्थ क्लिंकर अभावमा पर्साबारा औद्योगिक कोरिडोरस्थित एक दर्जन उद्योग बन्द हुने अवस्थामा छन् । दुई हजार कामदारको रोजगारी गुम्ने स्थित छ । उद्योगहरूले भने उत्पादन घटदै गएकाले बजारमा प्रतिबोरा १ सय ५० रुपैयाँसम्म मूल्य वृद्धि गरेका छन् । उद्योगीका अनुसार क्लिंकर आयात नहुँदा र सिमेन्टको घट्दो उत्पादनले सरकारले दैनिक १० करोड रुपैयाँ राजस्व गुमाइरहेको छ । शालिमार गु्रप्सका अध्यक्ष अशोक वैद्यले विगत दुई सातादेखि क्लिंकर आयातमा समस्या आएपछि उत्पादन प्रभावित भएको बताए । उनले भने, समस्या समाधानका लागि उच्चस्तरीय पहल आवश्यक छ । स्टकमा राखिएका कच्चा पदार्थ करिब सकिन लागेकाले उद्योगीले क्लिंकर समस्या समाधान गर्न सरकारसँग आग्रह गरेका छन् । रक्सौल रेल्वे स्टेसनबाट क्लिंकर ओसारपसारमा पहल गरिदिन उद्योगी वैद्यले गत साता भारतीय विदेश मन्त्रालयमा ज्ञापनपत्र नै बुझाएका थिए । नेपाली सिमेन्ट उद्योगका लागि चाहिने क्लिंकर भारतको राजस्थान, छत्तिसगढ, मध्यप्रदेश, उडिसालगायतका राज्यबाट रेल्वेमा लोड गरी रक्सौल स्टेसनसम्म आउने गरेको थियो । त्यहाँबाट उद्योगीले ट्रिपरट्रकमा उद्योगसम्म ढुवानी गर्दै आएका थिए । क्लिंकर खुला तथा धूलोयुक्त (डस्टी कार्गो) हुने भएकाले त्यसले वातावरणमा प्रतिकूल प्रभाव पार्ने गरेको भन्दै स्टेसन वरिपरिका बासिन्दाले विरोध गरेका थिए । क्लिंकर अनलोड हुने स्थान नजिकै नेपाली रेल्वेको झन्डै २० बिघा जग्गा पनि छ । अधिकांश जग्गामा भारतीयले अतिक्रमण गरी बस्ती बसालेका छन् । क्लिंकर व्यवस्थापनको आन्दोलन यसपटक रक्सौल बीजेपीका स्थानीय नेता तथा व्यापारी महेश अग्रवालले अगुवाइ गरेका छन् । दुई वर्ष अगाडि भारतले गरेको अघोषित नाकाबन्दीको क्रममा अग्रवालले नै वीरगन्जरक्सौल नाकामा बस्ने धर्नाकारीलाई मेस सञ्चालन गरेका थिए । नेपाली सिमेन्ट उद्योगका लागि आयात हुने क्लिंकरको व्यवस्थापन नगरिए नाका ठप्प पार्ने चेतावनीसहित अग्रवाल विगत एक महिनादेखि रक्सौलमा जागरण अभियान सञ्चालन गरेका थिए । डिसेम्बर २५ देखि नाका ठप्प पार्ने चेतावनी दिएकाले त्यसको दुई दिन अगाडिदेखि नै भारतीय रेल्वेले क्लिंकर लोडिङ बन्द गरेको हो । रक्सौलबासीको विरोधपछि भारतीय रेल्वेले रक्सौल स्टेसनभन्दा करिब १८ किलोमिटर दक्षिणमा रहेको रामगढवामा रैक प्वाइन्ट निर्माण गरिरहेको छ । तर, क्लिंकर अनलोडिङका लागि हाल निर्माण भइरहेको उक्त प्वाइन्टमा पनि क्लिंकर अनलोड गर्न नदिने बीजेपीका जिल्ला उपाध्यक्ष हरिमोहन भगतले चेतावनी दिएका छन् । क्लिंकर आयातमा भारतीय रेल्वेको एकपक्षीय निर्णयले झनै समस्या ल्याएको भन्दै गत पुस ११ मा त्यही विषयमा छलफल गर्न वीरगन्जमा बसेको द्विपक्षीय बैठकले कुनै निष्कर्ष निकाल्न सकेन । यसले थप अन्योल बढेको छ । वीरगन्ज उद्योग वाणिज्य संघका पूर्वअध्यक्ष प्रदीप केडियाले वैकल्पिक व्यवस्था नहुन्जेल भारतीय पक्षले रक्सौलमै क्लिंकर लोडअनलोड गर्न दिनुपर्ने बताए । यसका लागि उच्चस्तरीय पहल आवश्यक छ, उनले भने, भारतभन्दा पनि नेपाललाई बढी आवश्यक रहेकाले यहीँकै अधिकारीले विशेष पहल गर्नुपर्छ । दीर्घकालीन योजनाका लागि सबै पक्षलाई समेटर छलफल गर्ने प्रयासमा रहेको उनले सुनाए । व्यापार अभिवृद्धिका लागि दीर्घकालीन योजना बनाउन आवश्यक रहेको उनले औंल्याए । नियोजित तरिकाले यहाँका सिमेन्ट उद्योगलाई धराशायी बनाउन आन्दोलन थालिएको आशंका बढेको छ, एक सिमेन्ट उद्योगी भन्छन्, विकल्प नै नदिई उत्पादन ठप्प हुने गरी क्लिंकर आयात रोकिएको छ । तीन वर्ष अगाडि आएको महाभूकम्पपछि थालिएको पुनर्निर्माण र ठूला जलविद्युत् परियोजनाको निर्माणले सिमेन्टको माग उच्च छ । त्यही अनुपातमा क्लिंकरको आयात पनि बढेको छ । चालु आवको पाँच महिनामा वीरगन्ज नाकाबाट ४० करोड ४१ लाख किलो क्लिंकर आयात भएको छ । जसबाट सरकारले १ अर्ब ५९ करोड २९ लाख राजस्व संकलन गरेको भन्सार प्रमुख सेवन्तक पोखरेलले जनाए ।"
विद्युत् वितरणमा ढिलाइ,जाजरकोट (कास) खलंगास्थित शान्तिचौतारामा केन्द्रीय प्रसारण विद्युत् लाइन पुगेको ६ महिना भयो । सदरमुकामका बासिन्दा भने बिजुली बाल्न नपाएर अध्याँरोमै बस्न बाध्य छन् । सुर्खेतबाट आएको ३३ केभी प्रसारण लाइन वितरण गर्न ढिलाइ भएपछि खलंगाका बासिन्दा विद्युत् बाल्नबाट वञ्चित भएका हुन् । भेरी नगरपालिकाले चर्को कर लगाएको भन्दै स्थानीय बासिन्दाले विद्युत् जडान आवेदन सिफारिस लिएका छैनन् । नगरपालिकाको चर्को करका कारण स्थानीय विद्युत् जडान सिफारिस पाउनबाट वञ्चित भएका नागरिक अगुवा केशवजंग शाहले बताए । नगरपालिकाले विद्युत् जडान सिफारिसबापत १ हजार रुपैयाँ लिने गरेको शाहले बताए । स्थानीयले उक्त कर घटाउन नगरपालिकालाई ४ महिनाअघि नै ज्ञापनपत्र बुझाएको शाहले बताए ।नगरपालिकाले वैधानिक कर प्रणालीअनुसार कर लगाएको प्रमुख प्रशासकीय अधिकृत रामप्रसाद शर्माले बताए । स्थानीयको मागबमोजिमको कर घटाउने प्रस्ताव आगामी माघ पहिलो साता बस्ने विशेष नगरसभा बैठमा लैजान लागेको अधिकृत शर्माले जनाए । त्यस्तै साङ्ट लघु जलविद्युत् आयोजनाले आफ्ना आधा दर्जन कर्मचारी प्राधिकरणमा समायोजन नभएसम्म विद्युत् जडानमा असहयोग गर्ने सर्त अघि सारेपछि विद्युत् वितरणमा थप समस्या भएको छ । ७ वर्षअघि खलंगा बजारमा वितरण हुने लाइन अझै हुन नसकेको प्रमुख जिल्ला अधिकारी पुष्पराज शाहीले बताए ।
जेसीबीका तीन नयाँ एस्काभेटर,"काठमाडौं (कास) एमएडब्लू अर्थमुभर्सले जेसीबीका विभिन्न क्षमताका तीन नयाँ एस्काभेटर नेपाल भित्र्याएको छ । भित्र्याइएका एस्काभेटरहरूमा ३ टनको जेसीबी ३० प्लस, ३० टनको जेसीबी ३०५ एलसी र ३८ टनको जेसीबी ३८० एस्काभेटर रहेको कम्पनीले जनाएको छ । नयाँ प्रडक्ट लाइनअपसँगै, जेसीबीले आफूलाई पूर्ण निर्माण उपकरण साझेदारका रूपमा स्थापित गरेको दाबी कम्पनीको छ ।"
महिन्द्राको फ्री मेगा सर्भिस शिविर,"काठमाडौं (कास) अग्नि ग्रुपअन्तर्गत बालाजु अटोवक्र्सले महिन्द्रा फोर ह्वील गाडीहरूका लागि नेपालभरिका कम्पनीका आधिकारिक वर्कसपहरूबाट एकैसाथ फ्री सर्भिसिङको व्यवस्था मिलाएको छ । महिन्द्रा फ्री मेगा सर्भिस क्याम्प योजना पुस २८ गतेसम्म जारी रहने जारी विज्ञप्तिमा उल्लेख गरेको छ । यो योजनामा नि:शुल्क सर्भिसिङसँगै स्पेयर पार्ट, लुब्रिकेन्ट तथा अन्य एक्सोसरिजमा पनि विशेष छुटको व्यवस्था मिलाइएको छ ।"
शिवम् सिमेन्टद्वारा कीर्ति समारोह,काठमाडौं (कास) शिवम् सिमेन्टले आफ्नो कीर्ति समारोह २०७४ सम्पन्न गरेको छ । समारोहमा कम्पनीले आफ्ना उत्कृष्ट ६४ डिलर तथा बिक्रेताहरूलाई नेपालभरिका करिब ५ सय डिलरका विभिन्न विधाका अवार्डबाट सम्मानित गरेको जारी विज्ञप्तिमा उल्लेख छ । उक्त समारोहमा शिवम् सिमेन्टका अध्यक्ष सुरेन्द्रकुमार गोएलले बिक्रेता तथा डिलरकै मिहिनेत र लगनशीलताका कारण कम्पनी सफल भएको बताए ।
एनआईसीका थप दुई शाखा,"काठमाडौं (कास) एनआईसी एसिया बैंकले सिन्धुलीको सिन्धुलीमाडी र लम्जुङको बेंसीसहरमा शाखा सञ्चालनमा ल्याएको छ । यी दुईसहित बैंकले देशभरि १५६ शाखा, १४१ एटीएम एवं ४ एक्स्टेन्सन काउन्टरबाट ग्राहकलाई सेवा प्रदान गर्दै आइरहेको छ ।"
सिभिलको शाखा विस्तार,काठमाडौं (कास) सिभिल बैंकले मोरङको बिराटचोकमा शाखा संचालनमा ल्याएको छ । बैंकको मर्जरबाट प्राप्त भएको शाखा सहित ईटहरीमा भएको दुई शाखामध्येको एक शाखालाई स्थानान्तरण गरी बिराटचोकमा संचालनमा ल्याईएको जारी विज्ञप्तिमा उल्लेख छ ।
सिद्धार्थ बैंकको बोनस सेयर,काठमाडौं (कास) सिद्धार्थ बैंकले १४ प्रतिशत बोनस सेयरको प्रस्ताव गरेको छ । उक्त प्रस्ताव अगामी १६ औं वार्षिक साधारणसभामा पेस गरिने बैंकको विज्ञप्तिमा उल्लेख छ । यसरी प्रस्ताविक १४ प्रतिशत बोनस सेयर र यसअघि नै स्वीकृत भई जारी गर्ने क्रममा रहेको १० प्रतिशत हकप्रद सेयर समेतबाट बैंकको चुक्ता पुँजी ८ अर्ब ४६ करोड रुपैयाँ पुग्ने जनाएको छ ।
प्रभु लाइफको शाखा विस्तार,काठमाडौं (कास) प्रभु लाइफ इन्स्योरेन्सले वीरगन्जमा शाखा सञ्चालनमा ल्याएको छ । जीवन बिमालाई गाउँसम्म पुर्याउने लक्ष्यका साथ शाखा विस्तार गरिएको जारी विज्ञप्तिमा उल्लेख छ । आगामी ३ वर्षभित्र कम्पनीले देशका सबै जिल्लामा आफ्नो सञ्जाल विस्तार गर्ने जनाएको छ ।
एनआईसीको म्युचल फन्ड,काठमाडौं (कास) एनआईसी एशिया क्यापिटलले एक अर्ब रुपैयाँ बराबरको सामूहिक लगानी कोष निष्कासन गर्ने जनाएको छ । सातवर्षे बन्दमुखी योजना रहेको एनआइसी एसिया ग्रोथ फन्डलाई धितोपत्र बोर्डबाट पुस ११ मा कोष निष्कासन गर्न अनुमति प्राप्त भएको र माघ २ देखि सर्वसाधारणमा इकाई बिक्री गरिने जारी विज्ञप्तिमा उल्लेख छ । फन्डले १ अर्ब बराबरको १० रुपैयाँ अंकित मूल्य दरका १० करोड इकाई सर्वसाधारणमा बिक्री गर्न लागिएको जनाएको छ । क्यापिटलका अनुसार मागभन्दा बढी आवेदन परेमा यो योजनको आकार १ अर्ब २५ करोड रुपैयाँसम्म पुर्याउन सकिनेछ ।
एयर एसियाले २ करोड बुझायो,"काठमाडौं दुई महिना लामो ताकेतापछि मलेसियाको एयर एसिया एक्सले त्रिभुवन अन्तर्राष्ट्रिय विमानस्थललाई तिर्नुपर्ने २३ करोड हाराहारी बक्यौता रकममध्ये आइतबार २ करोड रुपैयाँ बुझाएको छ । बक्यौता नतिरे उडान रोक्ने सरकारको चेतावनीपछि कम्पनीले उक्त रकम बुझाएको हो ।सोमबारदेखि उडान रोक्ने चेतावनीपत्र पठाएपछि आइतबार २ करोड रुपैयाँको गुड फर पेमेन्ट चेक विमानस्थलको राजस्व शाखामा आइपुगेको छ, अन्तर्राष्ट्रिय विमानस्थलका निमित्त प्रमुख सुधीर चौधरीले कान्तिपुरसँग भने । अन्तर्राष्ट्रिय विमानस्थलका महाप्रबन्धक देवानन्द उपाध्यायले बक्यौता रकम बुझाउन विदेशी एयरलाइन्समा एयर एसिया एक्स तथा आन्तरिक एयरलाइन्समा सिम्रिक एयरलाइन्स र सौर्य एयरलाइन्सलाई आइतबारसम्मको भाका राखेर पत्रमार्फत ताकेका गरेका थिए । आइतबार एयर एसियाले मात्रै २ करोड रुपैयाँको चेक बुझाएको छ भने सौर्य र सिम्रिकले बक्यौता रकम नतिरेको विमानस्थल व्यवस्थापनले जनाएको छ । विमानस्थलले सोमबार १ बजेसम्म बक्यौता नतिरेपछि सौर्य, सिम्रिक र एयर एसियाका सबै उडान रोक्ने भनेको छ । विमानस्थलमा भन्सार कार्यालय, अध्यागमन, नेपाल एयरलाइन्ससहित भाडामा पसलकबल सञ्चालन गर्नेहरूसमेतले तिर्नुपर्ने २ अर्ब हाराहारी बक्यौता छ । यीमध्ये एयर एसिया, सिम्रिक र सौर्यले तिर्न अटेर गरेपछि पत्रै काट्नुपरेका सम्बन्धित अधिकारीले भनेका छन् । बक्यौता रकम तत्कालीन निमित्त महाप्रबन्धक वीरेन्द्रप्रसाद श्रेष्ठका पालादेखिको हो । उनीपछि देवानन्द उपाध्याय विमानस्थल प्रमुखमा छन् । गत मंसिरसम्मको बक्यौता रकम असुल्न यसअघि प्राधिकरणका महानिर्देशक सञ्जीव गौतमले अन्तर्राष्ट्रिय एयरलाइन्सका प्रतिनिधि, जीएसए (जनरल सेल्स एजेन्ट), नेपाली एयरलाइन्स र भाडामा ठाउँ लिई कार्यालय र पसलकबल सञ्चालन गर्नेहरूसँग तीनवटा छुट्टाछुट्टै बैठक गरेका थिए । उक्त बैठकमा बाँकी बक्यौता तिर्न सहमत भएका थिए । रकम नै असुल नभएपछि विमानस्थल कार्यालयले पुस २३ गतेसम्मको भाका राखेरै उडान रोक्नुपर्ने अवस्थमा आइपुगेको हो । सोमबार पनि रकम नआए, तीनवटा एयरलाइन्सको फलाइट प्लान नै क्लियर नगर्ने तयारी प्राधिकरणको छ । कुनै पनि एयरलाइन्सले व्यावसायिक उडान भर्नुअघि फलाइट प्लान फारम भरेर विमानस्थलको अपरेसन विभागमा बुझाउनुपर्छ । यो भएन भने एयर ट्राफिकले जहाज उडाउन पाइलटलाई अनुमति दिँदैनन् ।"
मदिराको आयात घटयो,"पर्सा सिर्सिया सुक्खा बन्दरगाह नाकाबाट मदिराको आयात घटेको छ । गत आर्थिक वर्षको पहिलो ५ महिनाको तुलनामा चालु आर्थिक वर्षको मदिराको आयात घटेको हो । यो नाका हुँदै सबैभन्दा बढी तेस्रो मुलुकबाट मदिरा आयात हुन्छ । बन्दरगाहस्थित भन्सार कार्यालयको तथ्यांकअनुसार चालु आवको पहिलो ५ महिनामा यो नाकाबाट ४७ करोड १८ लाख रुपैयाँ भन्सार महसुल बुझाएर २६ करोड ५५ लाख रुपैयाँ बराबरको १ लाख ८५ हजार ३ सय १० लिटर मदिरा आयात भएको छ । जब कि गत आवको यसै अवधिमा ६४ करोड रुपैयाँ राजस्व बुझाएर ३५ करोड रुपैयाँ बराबरको २ लाख ४२ हजार ५ सय ८३ लिटर मदिरा आयात भएको थियो । तुलनात्मक रूपमा गत आव भन्दा चालु आवको यस अवधिमा ९ करोड ७ लाख रुपैयाँ कमको ५७ हजार २ सय ७३ लिटर कम मदिरा आयात भएको छ । आयात घटदा मदिराबाट संकलन हुने राजस्वमा पनि १६ करोड ९० लाख रुपैयाँको अन्तर परेको छ । मदिराकै आयातबाट यहाँस्थित भन्सारले उत्साहजनक रूपमा राजस्व संकलन गर्दै आएको छ । यो भन्सारको राजस्वमा योगदान गर्ने मुख्य ४ वस्तुको सूचीमा मदिरा पनि पर्ने गरेको छ । एक कन्टेनर हवीस्कीले १ करोड ५० लाख देखि २ करोड २५ लाख रुपैयाँसम्म राजस्व दिन्छ । त्यसैगरी १ कन्टेनर वाइनले ४० देखि ८० लाख रुपैयाँसम्म राजस्वमा योगदान गर्छ ।भन्सार प्रमुख सूर्य सेढाईका अनुसार चालु आवदेखि बियरको अन्त:शुल्क प्रतिलिटर १ सय ६ रुपैयाँबाट १ सय १५, इक्स्ट्रा न्युट्र्रल अल्कोहलको ५० रुपैयाँ प्रतिलिटरबाट बढाएर ५८, वाइनको १ सय १५ रुपैयाँ प्रतिलिटरबाट १ सय २८, १५ यूपी शक्तिको हवीस्कीको प्रतिलिटर ९ सय १२ बाट १ हजार ३, २५ यूपीको हवीस्कीको अन्त:शुल्क प्रतिलिटर ६ सय ८० रुपैयाँबाट बढाएर ७ सय ४८ रुपैयाँ बनाइएको छ । अन्य मदिराको अन्त:शुल्क पनि बढाइएको छ । भन्सार शुल्कमा वृद्धिसँगै समग्रमै मदिराको आयात नै घट्नुमा त्रिभुवन अन्तर्राष्ट्रिय विमानस्थलबाट यात्रुहरू स्वदेश फर्कंदा झिटीगुन्टामा मदिरा ल्याउने बढदो प्रवृत्ति मुख्य कारण हुन सक्ने सेढाई बताउँछन् ।स्वदेशी मदिराको गुणस्तर बढदै गएर उपभोक्ताले विदेशी मदिराको माग कम गरेपछि आयात घटेको अनुमान गरिएको छ । स्वदेशी ब्रान्डका मदिराको उत्पादन बढेको छ, नेपाल मदिरा उत्पादक संघका अध्यक्ष रवि केसीले भने, अनौपचारिक माध्यमबाट पनि विदेशी मदिरा भित्रिएकाले सरकारी रेकर्डमा नदेखिएको हुन सक्छ । तेस्रो मुलुकबाट कोलकाता बन्दरगाहसम्म पानीजहाजमा र त्यहाँबाट रेलमा मदिरा आयात गरिन्छ । यसरी रेलमार्गबाट आयात गर्दा सस्तो र क्षति पनि कम हुने गर्दा आयातकर्ताले सिर्सिया बन्दरगाह नाका रुचाउँछन् । नेपालमा स्कटल्यान्डबाट जनिवाकर, भ्याट ६९, टिचर्स, अमेरिकाबाट जिमबिम, बेलायबाट सिभास रिगल आदि ब्रान्डका हवीस्की पनि बढी आयात हुने गरेको छ । हवीस्कीमा त्यसको अल्कोहलको मात्राको प्रतिशत (अन्डर प्रुफ) को आधारमा अन्त:शुल्क, भन्सार शुल्क लाग्ने गर्छ । बियर स्पेन र बेलायतबाट आयात हुन्छ । बेलायत, जर्मनी, अस्ट्ेरलियालगायतका मुलुकबाट बढी हवीस्की आयात हुने गरेको छ । वाइन अस्ट्ेरलियाबाट र थोरै चीनबाट समेत आयात हुन्छ ।"
निर्माण सामग्रीको मूल्य घटाऊ,"काठमाडांै (कास) नेपाल निर्माण व्यवसायी महासंघले इन्धन तथा प्रमुख निर्माण सामग्रीमा भएको मूल्य वृद्धि तत्काल फिर्ता लिन माग गरेको छ । मूल्य वृद्धिले मुलुकको अर्थतन्त्रमा गम्भीर आघात पुग्ने जनाउँदै यस्तो मूल्य वृद्धि बिनासर्त फिर्ता हुनुपर्ने महासंघले जनाएको छ । इन्धन तथा प्रमुख निर्माण सामग्रीमा अप्राकृतिक तथा अप्रत्याशित मूल्य वृद्धि भइरहेकोतर्फ हाम्रो गम्भीर ध्यानाकर्षण भएको छ, महासंघले जारी गरेको विज्ञप्तिमा भनिएको छ । मूल्य वृद्धिसँगै राज्यबाट सञ्चालित भई सम्पन्न भइसकेका परियोजनाको निर्माण कार्यबापतको झुक्तानी प्राप्त नहुँदा व्यवसायी अत्यन्त ठूलो मारमा परेको महासंघका अधिकारीहरूले बताएका छन् । उनीहरूले सार्वजनिक खरिद ऐन, २०६३ को दफा ५५ मा भएको मूल्य समायोजनको व्यवस्थालाई कडाइका साथ अनिवार्य रूपमा लागू गर्न माग गरेका छन् । महासंघका अध्यक्ष विष्णुभाइ श्रेष्ठले भारत तथा अन्य मुलुकबाट निर्माण सामग्री आयात गर्न र सोको भन्सार छुटको व्यवस्था र मूल्य वृद्धिको मारमा परिसकेका व्यवसायीलाई उचित क्षतिपूर्तिको व्यवस्था दिनुपर्ने बताए । मुलुक नवनिर्माणपुनर्निर्माणको चरणबाट गुज्रिरहेको अवस्थामा निर्माण व्यवसायीलाई मर्का पर्ने गरी भइरहेका गतिविधि तत्काल अन्त्य गर्नुपर्छ, आइतबार आयोजित पत्रकार सम्मेलनमा अध्यक्ष श्रेष्ठ भने । महासंघका महासचिव रामशरण देउजाले परियोजना सम्पन्न गरिसक्दा पनि भुक्तानी समयमै नपाउँदा बजारमा बैंकिङ तरलताको चरम अभाव भएको बताए । समयमै भुक्तानी नपाउँदा व्यवसायीले समयमा कर तिर्न सकेका छैनन्, उनले भने, यसका असर समग्र अर्थतन्त्रमा प्रतिकूल प्रभाव परिरहेको छ ।"
टुक्रे योजनामा सकिँदै बजेट,"खरिद भएन औषधिकञ्चनपुरका अधिकांश नगरपालिका र गाउँपालिकाले औषधि खरिद गर्न सकेका छैनन् । केहीले खरिद गरे पनि पर्याप्त मात्रामा छैन । बेलडाँडी गाउँपालिकाले हालसम्म औषधि खरिद नगरेको अध्यक्ष धनबहादुर थापाले बताए । शीतलहरसँगै चिसो बढेपछि रुघाखोकी र श्वासप्रश्वासका बिरामी बढे पनि अधिकांश स्थानीय तहमा पर्याप्त औषधि नरहेको स्वास्थ्यकर्मी बताउँछन् । भीमदत्त नगरपालिकाले हालै साढे ३ लाखको औषधि गरिद गरेको छ । केन्द्रबाट आएको करिब १५ लाख र नगरपालिका आफैले छुट्याएको १५ लाख गरि ३० लाख बजेट भए पनि सात महिनामा १० प्रतिशत औषधि मात्रै किनिएको छ । केही समय कर्मचारी अभाव र त्यसपछि प्रक्रियाबारे जानकारी नहुँदा औषधि खरिद गर्न नसकिएको जनप्रतिनिधि बताउँछन् । यसैगरी स्थानीय तहमा कृषि र पशु सेवातर्फका कार्यक्रमसमेत सञ्चालन हुन सकेका छैनन् । कतिपयले केन्द्रबाट निर्धारित रकमसमेत कृषि र पशुसेवाबाट हटाएर विकास योजनामा हालेका छन् । कृषि, स्वास्थ्य र शिक्षाजस्ता जनताको प्रत्यक्ष सरोकारका विषयमा स्थानीय तहको ध्यान पुग्न नसकेको गुनासो व्यापक छ । कक्षा ८ को परीक्षा स्थानीय तह वा जिल्ला शिक्षा कार्यालय कसले गर्ने भन्नेबारे अझै अन्योल छ ।"
नेतृत्व परिवर्तन आवश्यक,"स्याङ्जा (कास) कांग्रेस नेता शेखर कोइरालाले पार्टीभित्र नेतृत्व परिवर्तन आवश्यक भएको बताएका छन् । चुनावपछि विभिन्न जिल्लाको भ्रमणका क्रममा स्याङ्जा पुगेका कोइरालाले शनिबार पोखरामा कांग्रेस भेलालाई सम्बोधन गरेका थिए । उनी आइतबार कार्यकर्ता भेट्ने बहानामा यहाँ आएका हुन् ।जिल्ला सदरमुकामस्थित पार्टी कार्यालयमा कार्यकर्तालाई सम्बोधन गर्दै कोइरालाले पार्टीको भावी नेतृत्व आफूले सम्हाल्न चाहेको संकेत गरे । पार्टीको नेतृत्व लिने अन्तिम इच्छा पनि भएकाले पनि जिल्ला दौडाहामा निस्केको उनले कार्यकर्तामाझ बताए । हामी पराजित हुनुको प्रमुख कारण हामी नै हौं, कार्यकर्ता भेलामा कोइरालाले भने । पार्टी हारको दोष सभापतिलाई मात्र दिन नहुने बताउँदै उनले धनको घमण्ड बोकेका अवसरवादी नेताले यस्तो नतिजा दिएको बताए ।"
लागूऔषधसहित दुई पक्राउ,"हेटौंडा (कास) मानव अधिकारवादी संस्थाको ज्याकेट लगाएका एक युवक लागूऔषधसहित पक्राउ परेका छन् । मानव अधिकार शान्ति प्रतिष्ठान काठमाडौं लेखिएको ज्याकेट लगाएका चितवन रत्ननगर नगरपालिका४ का ३७ वर्षीय सञ्जय चौधरी नाइट्रोभेट १९ पत्ता र रेस्काप ३ बोतलसहित पक्राउ परेका हुन् । हेटौंडाबाट चितवनतर्फ ना४२प ४६४७ नम्बरको स्कुटरमा गइरहेका चौधरी र स्कुटरमा सवार २६ वर्षीय सञ्जेल भुजेललाई इप्रका मनहरीले लागूऔषधसहित पक्राउ गरेको प्रहरी नायब उपरीक्षक दिलीपराज झाले बताए । चौधरीसँग मानव अधिकार शान्ति प्रतिष्ठान काठमाडौंको आजीवन सदस्य रहेको परिचयपत्र पनि छ । चौधरी मानव अधिकारकर्मी हुन् कि होइनन् बुझदैछौं, झाले भने ।"
दुर्घटनामा मृत्यु,काभ्रे (कास) भुम्लु गाउँपालिका१ सापिङमा मिनिट्रकको ठक्करले एकको मृत्यु भएको छ । सोही स्थानमा चल्ने बा२ख ६८७७ नम्बरको मिनिट्रकले किच्दा स्थानीय ६३ वर्षीय डबलराज गिरीको मृत्यु भएको जिल्ला प्रहरी कार्यालयका डीएसपी महेन्द्रप्रसाद मरासिनीले जानकारी दिए । चालक र मिनिट्रकलाई प्रहरीले नियन्त्रणमा लिएको छ ।
छात्रवृत्ति वितरण,"काभ्रे (कास) न्यायाधीश श्रीमती समूहले अदालतमा कार्यरत कार्यालय सहयोगीका सन्ततिमध्ये माध्यमिक शिक्षा परीक्षा (एसईई) मा उत्कृष्ट नतिजा ल्याउने ४ जनालाई छात्रवृत्ति वितरण गरेको छ । काभ्रेका अञ्जन श्रेष्ठ, सिन्धुलीका प्रतिभा भट्टराई र दीक्षा लामा र मुगुकी दुर्गा बुढालाई १० हजारका दरले रकम प्रदान गरिएको समूहकी अध्यक्ष वसन्ता पराजुलीले जानकारी दिइन् ।"
संकटा अन्तिम आठमा,आजको खेलथ्रीस्टारविरुद्ध झापा११
नवलपरासीमा १४ क्लबलाई पन्छाइँदै,भवन निर्माणमा घोटाला !जिल्ला फुटबल संघका अध्यक्ष प्रकाश पंगेनीले सुनवल नगरपालिका१२ मा जिल्ला फुटबल संघको चारकोठे पक्की भवन निर्माण गर्दा अनियमितता भएको भन्दै अख्तियार दुरुपयोग अनुसन्धान आयोगले छानबिन थालेको छ ।भवन निर्माणमा अनियमितता भएको र सरकारी वन क्षेत्रमा बनाइएको भन्दै उजुरी परेपछि अख्तियारको बुटवलस्थित कार्यालयले छानबिन सुरु गरेको हो । पंगेनीले अख्तियारले छानबिन गरिरहेको स्वीकार गर्दै आफूले आर्थिक अनियमितता नगरेको दाबी गरे । उनले भवन सामुदायिक वनको जग्गामा बनाइएको पनि बताए ।
मेयर कप हुने,"धरान (कास) सुनसरीको भरौलस्थित एभरेस्ट फुटबल क्लबले प्रथम बराह नगरपालिका मेयर कप आयोजना गर्ने भएको छ ।पुस ३० मा सुरु हुने प्रतियोगिताको उपाधि विजेताले १ लाख १ हजार र उपविजेताले ५१ हजार रुपैयाँ पाउनेछन् । भरौलस्थित नडाहा खेलमैदानमा ७ माघसम्म सञ्चालन हुने प्रतियोगितामा मोरङ, उदयपुर र सुनसरीका आठ क्लबले नकआउटका आधारमा प्रतिस्पर्धा गर्नेछन् ।"
टेबलटेनिसलाई हुआवेको साथ,काठमाडौं (कास) राखेप च्याम्पियनसिपअन्तर्गत आयोजना हुन लागेको ३९ औं राष्ट्रिय टेबलटेनिस प्रतियोगितालाई हुआवेले प्रायोजन गर्ने भएको छ । यही पुस २६ देखि २९ सम्म हुने प्रतियोगिताका लागि हुआवेले ५ लाख रुपैयाँ प्रायोजन गर्ने भएको हो । राखेपले आयोजनाका लागि उपलब्ध गराएको १० लाख आवश्यक बजेटभन्दा निकै कम रहेकाले प्रायोजन सम्झौता गरिएको अखिल नेपाल टेबलटेनिस संघका अध्यक्ष चतुरानन्द राजवैद्यले जानकारी दिए । आइतबार प्रायोजनको सम्झौतामा संघका अध्यक्ष वैद्यसँगै हुआवेका कन्ट्री म्यानेजर जोयास झु र आधिकारिक विक्रेता कल मोबिलिटीका कार्यकारी निर्देशक पुलिकत भिमसिरयाले संयुक्तरूपमा हस्ताक्षर गरे ।लैनचौरस्थित राष्ट्रिय टेबलटेनिस प्रशिक्षण केन्द्रमा हुने प्रतियोगितामा तीन विभागीय र जिल्लाका टिमहरू गरेर लगभग ३ सय खेलाडीले प्रतिस्पर्धा गर्नेछन् । प्रत्येक टोलीमा ३ देखि ५ पुरुष तथा महिला खेलाडी रहनेछन् । अन्तर्राष्ट्रिय टेबलटेनिस महासंघको नियमअनुसार सञ्चालन हुने प्रतियोगितामा कुल ७ इभेन्ट्समा प्रतिस्पर्धा हुनेछ । प्रतियोगिताको अन्तिम १६ मा पुग्ने खेलाडीको नाम राष्ट्रिय टिमको क्याम्पका लागि छनोट गरिने संघका महासचिव तथा प्रतियोगिता संयोजक शंकर गौतमले जानकारी दिए ।
कोटिन्होको पूरा भएको चाहना,"बार्सिलोना (एएफपी) फिलिप कोटिन्होले आफ्नो चाहना अन्तत: पूरा गरेका छन् । बार्सिलोनाले शनिबार ब्राजिलियन स्टारलाई १६ करोड युरोमा अनुबन्ध गर्न सहमत गरेको छ । यो फुटबल इतिहासको तेस्रो महँगो सरुवा रकम हो । २५ वर्षे कोटिन्होलाई अरू क्लबले लिन चाहेमा पहिला उनीमाथि बार्सिलोनाले राखेको ४० करोड युरो रिलिज क्लज तिर्नुपर्नेछ । गत वर्ष फ्रेन्च टोली पेरिस सेन्ट जर्मेन (पीएसजी) ले अर्का ब्राजिली स्टार नेयमरलाई बार्सिलोनाबाट २२ करोड २० लाख युरोमा भित्र्याएको थियो । पीएसजीले नै मोनाकोका फ्रेन्च स्ट्राइकर किलिएन एम्बाप्पेलाई हालको लोन सम्झौता समाप्तपश्चात १८ करोड युरोमा भित्र्याउँदै छ । स्पष्ट नै छ जुलाईमा बार्सिलोनाले उनीप्रति पहिलोपटक इच्छा देखाएदेखि नै फिलिप यो सम्झौता होस् भन्ने चाहिरहेका थिए, लिभरपुलका व्यवस्थापक योर्गेन क्लोपले क्लबको आधिकारिक वेबसाइटमा भनेका छन्, हामीले नचाहँदा नचाहँदै पनि उनलाई बिदाइ गर्नुपरेको छ । उनी राम्रा साथी, उत्कृष्ट व्यक्तित्व र खेलाडी हुन् । उनले मसँग पनि बार्सिलोना जान्छु भनेर जिद्दी गरिरहेका थिए । क्लबका मालिक र टिमका खेलाडीहरूले पनि उनलाई मनाउन खोज्दा पनि फिलिपले भने सम्झौता होस् भन्ने चाहेका थिए ।रियोमा जन्मेका कोटिन्हो सन् २०१३ को जनवरीमा इन्टर मिलानबाट ८५ लाख युरोमा एनफिल्ड आएका थिए । उनले त्यसयता लिभरपुलबाट सबै खाले प्रतियोगितामा गरी ५४ गोल गरेका थिए । तर ५ वर्ष लिभरपुलमा बिताउँदा उनले कुनै उपाधि जित्न सकेका थिएनन् । बार्सिलोनाले सिजनको सुरुमै उनलाई भित्र्याउन खोजेको थियो तर लिभरपुलले कुनै हालतमा बिक्री नगर्ने जनाएको थियो । कोटिन्होलाई गुमाउनु लिभरपुललाई धेरै ठूलो घाटा हो । सिजनको सुरुआत चोटका कारण गुमाउन पुगेका उनी त्यसपछि उत्कृष्ट फर्ममा थिए । प्लेमेकर कोटिन्होले पछिल्ला ७ खेलमा ६ गोल गर्दा लिभरपुल इंग्लिस प्रिमियर लिगको अंक तालिकामा चौथो स्थानमा रहँदै च्याम्पियन्स लिग छनोटको स्थानमा थियो । नेयमरलाई यस सिजनको सुरुआतमा गुमाउनुको तीतो अनुभवपछि बार्सिलोनाले कोटिन्होलाई लिने निर्णय गरेको हो । उनको टोली शनिबार बाफिलो मौसममा अभ्यास गर्न दुबई लाग्दा कोटिन्हो भने बार्सिलोनामै बसेपछि उनको सरुवा रहस्य अझै बलियो बनेको थियो । आफ्नी श्रीमती आइनसँगै उनले बूढीऔंला देखाई लन्डनबाट स्पेन लागेको तस्बिर त्यसपछि आएको थियो । यता लिभरपुलले भने कोटिन्हो लेखेको जर्सी खरिद गरेका समर्थकको उक्त जर्सी फिर्ता लिई त्यसको बदलामा ५० पाउन्डको भौचर दिने जनाएको छ ।"
आइसालाई स्वर्ण,"काठमाडौं पुरुषतर्फ मीन गौचन र महिलातर्फ आइसा तामाङ राष्ट्रिय खेलकुद परिषद् च्याम्पियनसिप २०७४ अन्तर्गत भएको आठौं राष्ट्रिय आर्चरी च्याम्पियनसिपको रिकर्भ व्यक्तिगत ७० मिटरमा पहिलो भएका छन् ।थासाङ स्पोटर््स क्लबका गौचनले स्वयम्भू आर्चरी क्लबका प्रेमप्रसाद पुनलाई फाइनलमा ७३ अंकले पराजित गर्दै स्वर्णपदक प्राप्त गरे । कास्की आर्चरी क्लबका तिलक पुनमगरले कांस्यपदक हात पारे । आइसाले आफ्नै दिदी सेनकी ज्ञानु अवालेलाई ६४ अंकले पराजित गरिन् । कञ्चनपुर आर्चरी क्लबकी तमन्ना क्षेत्री तेस्रो स्थानमा रहिन् ।दशरथ रंगशालामा भएको च्याम्पियनसिपको कम्पाउन्ड ५० मिटर व्यक्तिगत पुरुषतर्फको प्रतिस्पर्धामा राजधानी आर्चरी क्लबका सनातन मल्लले वेस्ट आर्चरी क्लबका प्रजित अग्रवाललाई पराजित गरी स्वर्ण जिते । सनातनले १४० र प्रजितले ११९ अंक प्राप्त गरे ।पुरुष स्ट्यान्डर्ड व्यक्तिगत ३० मिटरतर्फको प्रतिस्पर्धामा स्वयम्भू आर्चरी क्लबका धनेन्द्र छन्त्यालले स्वर्ण हात पारे । उनले बेस्ट अफ फाइभको गेममा ६ अंक बटुले । दोस्रो स्थानमा रहेका वेस्ट आर्चरीका नवीनवीर बस्न्यातले रजतपदक पाए । उनले ४ अंक जोडे । नेपाली सेनाका डम्बर थापाले कांस्य हासिल गरे ।सोही विधाको महिलातर्फ अन्नपूर्ण आर्चरी क्लबकी केशरी आलेमगरले नेपाली सेनाकी मित्रा राईलाई ७३ अंकले पराजित गर्दै स्वर्णपदक हात पारिन् । तेस्रो स्थानमा अन्नपूर्ण आर्चरी क्लबकी रोजिना थापामगर रहिन् ।पुरुष स्ट्यान्डर्ड ३० मिटर टिमतर्फको प्रतिस्पर्धामा नेपाली सेनाले स्वर्ण हात पार्यो । सेनालाई स्वर्ण दिलाउन डम्बर थापा, तविन गुरुङ र प्रेम विकको टिमले ५ अंकको योगदान गरेको थियो । रजतपदकमा सीमित भएको वेस्ट आर्चरी क्लबका नवीनवीर बस्न्यात, जोर्डनविक्रम थापा र ग्रीष्मा गुरुङको टोलीले एक अंक मात्र हासिल गर्दै दोस्रो स्थानमा चित्त बुझायो । अन्नपूर्ण आर्चरी क्लबका करुण बराल, शंकर थकाली र हिमकुमार रानामगरको टोलीले कांस्य प्राप्त गर्यो ।"
सावित्राको ६ गोल,काठमाडौं (कास) विभागीय टोली त्रिभुवन आर्मी क्लब र सशस्त्र प्रहरी बल (एपीएफ) ले १६ औं राष्ट्रिय महिला लिगअन्तर्गत सुपर लिग चरणमा विजयी सुरुआत गरेका छन् । सातदोबाटोस्थित एन्फा कम्प्लेक्स मैदानमा आइतबार आर्मीले नेपाल पुलिस क्लबलाई ४१ ले पराजित गर्यो । आर्मीले २० औं मिनेटमा अञ्चली वाइवाको गोलमा अग्रता लिएको थियो । अञ्चलीले करिब ३० यार्ड टाढाबाट गरेको फ्रिकिक प्रहार पुलिसबाट पहिलो प्रतियोगिता खेलिरहेकी गोलरक्षक सुस्मिता ठकुरीले अनुमान लगाउन सकिनन् । त्यसको ९ मिनेट नबित्दै पुलिसकी कप्तान घिमकुमारी गुरुङले सोही प्रकृतिको गोल फर्काइन् ।दास्रो हाफमा थप आक्रामक देखिएको आर्मीलाई अञ्चलीले पुन: अग्रता दिलाइन् । उनले ५७ औं मिनेटमा डिफेन्सलाई बिट गर्दै दोस्रो पोलतर्फ गरेको प्रहार सीधै गोलमा परिणत भएको थियो । त्यसपछि कप्तान कृष्णा खत्रीले ५ मिनेटको अन्तरमा दुई गोल गर्दै टोलीको जित सुनिश्चित गरिन् । उनले ७० औं र ७५ औं मिनेटमा गोल गरेकी हुन् ।अर्को खेलमा सावित्रा भण्डारीको दोहोरो ह्याट्रिकसँगै एपीएफले सुदूरपश्चिमाञ्चललाई ९० ले पराजित गर्यो । पहिलो हाफमा सम्हालिएको प्रदर्शन गरेको सुदूरले दोस्रो हाफमा भने लगातार गोल खायो । सावित्राको १८ औं मिनेटको गोलमा एपीएफले पहिलो हाफमा १० को अग्रता बनाएको थियो । दोस्रो हाफमा भने एपीएफले ८ गोल थप्यो । टोलीका लागि अनिता बस्नेतले दुई तथा रेखा पौडेलले एक गोल गरे । यस नतिजासँगै एपीएफ सुपर लिगको शीर्षस्थानमा पुगेको छ । समान तीन अंक जोडेको आर्मी दोस्रो स्थानमा छ । लिगअन्तर्गत अर्को चरणको खेल मंगलबार हुनेछ ।
इन्द्र र मनिता उत्कृष्ट,"काठमाडौं (कास) बन्दी सहायता नियोग (पाम) का इन्द्रबहादुर श्रेष्ठ र नेपाल आर्मीकी मनिता श्रेष्ठ प्रधान राखेप च्याम्पियनसिपअन्तर्गत १५ औं राष्ट्रिय जुडो प्रतियोगितामा आइतबार उत्कृष्ट खेलाडी घोषित भए । पहिलो दिन शनिबार इन्द्रले पुरुष ६६ केजीमुनि र मनिताले महिला ५७ केजीमुनि स्वर्ण जितेका थिए । प्रतियोगिताको अन्तिम दिन पुरुष ६० केजीमा पामका रोशनबहादुर दोङ, ७३ केजीमुनि पुलिसका सञ्जित डंगोल, ९० केजीमा श्रीराम मकाजु र १०० केजीमाथि राजन जोशीले स्वर्ण जिते ।महिलाको ५२ केजीमुनि एपीएफकी देविका खड्का, ६३ केजीमुनि आर्मीकी फुपूल्हामु खत्रीले र ७८ केजीमुनि पुनम श्रेष्ठले सफलता हात पारे ।"
तनहुँमा श्रेष्ठ निरन्तर,दमौली (कास) जिल्ला फुटबल संघ तनहुँको अध्यक्षमा फेरि रत्नकुमार श्रेष्ठ आइतबार चयन भएका छन् । चौथो जिल्ला अधिवेशनले उनलाई सर्वसम्मत अध्यक्षमा निरन्तरता दिएको हो ।
वर्षाले खेल रोकियो,केपटाउन (एएफपी) दक्षिण अफ्रिका र भारतबीचको पहिलो टेस्टमा तेस्रो दिनको खेल हुन सकेन । वर्षा पर्ने र रोकिने क्रम जारी रहेपछि आइतबार एक बल पनि फाल्न असम्भव बन्यो । दोस्रो इनिङ्समा ६५२ को स्थितिमा रहेको दक्षिण अफ्रिका १ सय ४२ रनले अगाडि छ । नाइट वाचम्यान कागिसो राबाडा २ र हसिम अमला ४ रन बनाई क्रिजमा छन् । भारतको पहिलो इनिङ्स २ सय ९ रनमा समेटिएको थियो ।
गिजोलियो प्रदेश राजधानीको मुद्दा,"काठमाडौं सरकारले प्रदेशको अस्थायी मुकाम तोक्नैपर्ने संवैधानिक दायित्व समयमै पूरा नगर्दा प्रदेश राजधानीको मुद्दा गिजोलिएको छ । प्रदेश राजधानी माग राख्दै विभिन्न जिल्लामा आन्दोलन चर्किन थालेका छन् । राजनीतिक दलका शक्तिशाली नेता, प्रतिनिधिसभा र प्रदेशसभामा निर्वाचित जनप्रतिनिधि र अन्य सरोकारवालाले आआफ्नो अनुकूलमा पार्ने लबिइङ तीव्र पारेपछि प्रदेश राजधानीको मुद्दा गिजोलिएको हो । आन्दोलनहरू चर्किंदै जान थालेपछि सरकारले भने प्रदेशको अस्थायी राजधानी नभनी प्रदेशसभा सदस्यको शपथ र बैठकका लागि अस्थायी स्थान तोक्ने विकल्प अघि सारेको छ । संविधानले प्रदेशसभाको दुई तिहाइले प्रदेश राजधानीको टुंगो नगर्दासम्म सरकारले तोकेको मुकामबाट कार्य सञ्चालन हुने व्यवस्था गरेको छ । तर, राजनीतिक खिचातानी बढ्दै गर्दा सरकारका वरिष्ठ अधिकारीहरूले प्रदेशको मुकाम नै नतोक्ने विकल्प अघि सारेपछि झनै अन्योल बढेको छ । सरकारले सातै प्रदेशको राजधानी तोक्ने गृहकार्य गरिरहेको समाचार सार्वजनिक भएलगत्तै सुरु भएका विरोध प्रदर्शनहरू तत्काललाई अस्थायी मुकाम नतोक्ने सरकारी अधिकारीहरूको भनाइपछि पनि मत्थर भएको छैन । प्रदेश १ को राजधानी धनकुटा, प्रदेश २ को वीरगन्ज र प्रदेश ७ को दिपायल बनाउन माग राख्दै ती क्षेत्रमा विरोध प्रदर्शन भइरहेका छन् । काभ्रे र बुटबलका राजनीतिक दल, जनप्रतिनिधि र स्थानीय उद्योगी व्यापारीले पनि आफ्नै ठाउँमा प्रदेश राजधानी माग राख्दै दबाबमूलक कार्यक्रम सञ्चालन गरिरहेका छन् । अस्थायी मुकामबारे विवाद बढेपछि सरकारले उच्च अदालत रहेका स्थानमै प्रदेशसभाका सदस्यको शपथ गराउने विकल्पमा छलफल थालेको छ । कानुनमन्त्री यज्ञबहादुर थापाले शपथ र बैठक बस्नका लागि अस्थायी स्थान मात्रै तोक्ने तयारी भइरहेको बताए । यसको अर्थ अस्थायी राजधानी भन्ने होइन, उनले भने, अस्थायी र स्थायी राजधानी अब आउने प्रदेशसभाले नै तोक्नेछ, यो सरकारले तोक्दैन । प्रदेश १ को उच्च अदालत विराटनगरमा छ भने धनकुटा र इलाममा उच्च अदालतका इजलास छन् । प्रदेश २ को उच्च अदालत जनकपुरमा छ भने प्रदेश ३ को उच्च अदालत ललितपुरमा छ । प्रदेश ४ को पोखरा, प्रदेश ५ को दाङ, प्रदेश ६ को सुर्खेत र प्रदेश ७ को दिपायलमा उच्च अदालत छन् । सरकारले उच्च अदालत भएका यिनै केन्द्रहरूमा नेपाल प्रहरीका एआईजीको नेतृत्वमा प्रदेश संरचनाअनुरूपको सुरक्षा मुकाम खडा गरेको छ । प्रदेशको राजधानी सम्बन्धित प्रदेशसभामा तत्काल कायम रहेको सदस्य संख्याको दुई तिहाइ बहुमतबाट निर्णय भएबमोजिम हुने (संविधानको धारा २८८ को उपधारा २) व्यवस्था छ । यस्तो निर्णय नभएसम्म सरकारले तोकेबमोजिमको स्थानबाट प्रदेशको कार्य सञ्चालन हुने संविधानमा उल्लेख छ । सरकारले अस्थायी मुकाम तोक्न गरेको ढिलाइका कारण प्रदेशसभा सदस्यहरूको शपथग्रहणको तयारी हुन पाएको छैन । सरकारले माघ २४ का लागि राष्ट्रिय सभा निर्वाचनको मिति तोकेका कारण त्यसअघि नै प्रदेशसभाका सदस्यहरूले शपथग्रहण गरिसक्नुपर्छ । प्रदेशसभाका सदस्यहरूले प्रदेशसभा वा त्यसको कुनै समितिको बैठकमा पहिलो पटक भाग लिनुअघि प्रदेश कानुनबमोजिम शपथ लिनुपर्ने संवैधानिक (संविधानको धारा १७९) व्यवस्था छ । प्रदेश प्रमुखले प्रदेशसभाका लागि भएको निर्वाचनको अन्तिम परिणाम घोषणा भएको मितिले २० दिनभित्र प्रदेशसभाको अधिवेशन आह्वान गर्नुपर्ने संवैधानिक बाध्यता (संविधानको धारा १८३ को उपधारा १) छ । प्रदेशसभाको पहिलो बैठक प्रारम्भ भएको मितिले १५ दिनभित्र प्रदेशसभाका सदस्यहरूले आफूमध्येबाट प्रदेश सभामुख र उपसभामुख निर्वाचित गर्नुपर्छ । प्रदेशसभाले आफ्नो कार्यविधि निर्माण गरी काम सुरु गरेपछि पनि प्रदेशको राजधानीसम्बन्धी निर्णय गर्न थप समय लाग्ने निश्चित छ । संसदीय अभ्यासअनुरूप सरकारी बिजनेसमा मात्रै सदन चल्ने भएका कारण प्रदेश सरकार (मुख्यमन्त्री र मन्त्रिपरिषद्) निर्माणपछि मात्रै प्रदेशसभाको अधिवेशन बस्न सक्छ ।"
ठन्डीले थप ६ को मृत्यु,"राजविराजजनकपुरनेपालगन्ज  दुई सातादेखिको शीतलहर र हुस्सुका कारण तराईमा ज्यान गुमाउनेको संख्या बढेको छ । कठ्यांग्रिएर सप्तरीमा ६ जनाको मृत्यु भएको छ भने जाडोबाट जोगिन आगो ताप्ने क्रममा जलेर धनुषामा २ र बर्दियामा एक महिलाको मृत्यु भएको छ । सप्तरीको कञ्चनरूपका ५५ वर्षे वेचन सेख, उत्तिम मरिक डोम र सात महिने बालक, खड्ग नगरपालिका८ का ६० वर्षे मुसहरू चौधरी र प्रेमबहादुर माझी तथा तिलाठी कोइलाडी४ का नारायण मुखियाको मृत्यु भएको हो । जाडोले कठ्यांग्रिएर नै उनीहरूको मृत्यु भएको प्रहरी र स्थानीयवासीले जानकारी दिएका हुन् । ठन्डीबाट जोगिन आगो ताप्दै गरेका बेला आगलागी हुँदा मिथिलाविहारी नगरपालिका ७ तारापटीकी ४० वर्षीया गीतादेवी दास र कमला नगरपालिका ९ दुवरकोटकी ५५ वर्षीया श्यामादेवी मण्डलको मृत्यु भएको धनुषाका प्रहरी उपरीक्षक चक्रबहादुर सिंहले बताए । आगलागीबाट घाइते भएका दुवैको उपचार क्रममा जनकपुर अञ्चल अस्पतालमा मृत्यु भएको हो । शीतलहरका कारण बजार सुनसान छ, हवाई सेवासमेत प्रभावित छ । जल तथा मौसम विज्ञान विभाग फिल्ड कार्यालय जनकपुरका अनुसार शनिबार यस वर्षकै सर्वाधिक जाडो दिनका रूपमा रेकर्ड गरिएको छ । कार्यालयका प्रमुख राजीव झाका अनुसार आइतबार जनकपुरको न्यूनतम तापक्रम ८ डिग्री रह्यो । ठन्डीसँगै जनकपुर अञ्चल अस्पताल र निजी स्वास्थ्य संस्थामा बिरामी बढेका छन् । रुघाखोकी, दम, कोल्ड डायरिया र बालबालिकामा निमोनियाँको समस्या देखिएको छ । नवजात शिशु अत्यधिक प्रभावित छन् । चिसोबाट जोगिन आगो ताप्ने क्रममा जलेर बर्दियाको बारबर्दिया नगरपालिकाकी ६० वर्षीया सरोजपरी नेपालीको शनिबार राति मृत्यु भएको छ । बर्दिया मधुवन नगरपालिका ३ सानोश्रीकी २४ वर्षीया अनिशा खड्का र सुर्खेत वीरेन्द्रनगर नगरपालिका ३ की २५ वर्षीया सुत्केरी राधिका बुढा जलेर घाइते भएका छन् । उनीहरू दुवैको अवस्था गम्भीर रहेको चिकित्सकले जनाएका छन् । एक सातादेखि पश्चिम तराईका जिल्लामा शीतलहर र कुहिरोका कारण जनजीवन कष्टकर बनेको छ । सर्वसाधारणले चिसो छल्न आगोको सहारा लिने गरेका छन् । सुत्केरी र नवजात शिशुलाई जोगाउन घरमै आगो ताप्ने व्यवस्था परिवारले मिलाएका छन् । श्रीमती सुत्केरी भएको धेरै भएको छैन । केही दिनयता धेरै चिसो बढेकाले आगो छेउमा बसेर आगो ताप्ने र बच्चालाई सेक्दै आएकी थिइन् । शुक्रबार कपडा सुकाउँदा सल्केर जलिन्, घाइते अनिशाका श्रीमान् उमेशले भने, आगामा कपडा सेकाउँदा यो अवस्था आइलाग्यो । शीतलहर र कुहिरोका कारण घाम नलागेपछि सुत्केरीको कपडा आगामा सेकेर सुकाउनुपर्ने बाध्यता छ । सुर्खेतकी राधिकाका श्रीमान कृष्णमानले पनि कपडा सुकाउने क्रममा घटना भएको बताए । छिट्टै नसुकेपछि आगामा सुकाउँदा श्रीमती जलिन्, उनले भने । सुत्केरी कपडामा तेल लागेका कारण आगाले छिट्टै टिप्ने सम्भावना बढी हुन्छ तर घाम नलाग्दा आगामै कपडा सुकाउनुपर्ने बाध्यता छ । भेरी अञ्चल अस्पतालका प्रमुख डा वीरेन्द्रबहादुर चन्दले जलेर घाइते दुवै सुत्केरीको अवस्था जटिल रहेको बताए ।"
प्रश्नपत्र बाहिरिएको आशंका,"काठमाडौं (कास) अन्तर्राष्ट्रियस्तरको अंग्रेजी भाषा परीक्षा (आईईएलटीएस) को प्रश्नपत्र चुहिएको आशंकामा प्रहरीले छानबिन सुरु गरेको छ । प्रहरी परिसर काठमाडौंले आईईएलटीएस परीक्षाको उत्तर मिलाइदिने भन्दै तीन विद्यार्थीबाट ४ लाख १० हजार रुपैयाँ असुल्ने सुरज लामा, गणेशराज उपाध्याय र विधान आचार्यलाई पक्राउ गरेको छ । सिंगापुरबाट आईटी पढेको बताउने सुरजले उत्तर मिलाइदिने र अन्य दुईले विद्यार्थी खोज्ने काम गरेका थिए । सुरज पुतलीसडकमा कन्सल्टेन्सी चलाउँदै आएका छन् । आईईएलटीएसको उत्तर भारतबाट एक एजेन्टले ह्वाट्स एपमा पठाइदिएको उनले प्रहरीलाई बयान दिएका छन् । शनिबार भएको उक्त परीक्षाको प्रश्नपत्र काठमाडौंस्थित ब्रिटिस काउन्सिलबाट माग्ने प्रहरीको तयारी गरेको छ । कालीमाटीबाट पक्राउ परेका तीनैजनाले विद्यार्थीलाई भाइबरमा उत्तर पठाएका थिए । प्रहरी स्रोतका अनुसार ४ सेट प्रश्नमध्ये रिडिङको एक र लिसनिङ टेस्टको एक सेटको उत्तर मिलेको देखिन्छ । सुरजले एक लाखदेखि दुई लाख रुपैयाँसम्म लिएर उत्तर बेच्ने चाँजो मिलाएको प्रहरीले जनाएको छ । सुन्धाराको एक गेस्टहाउसबाट प्रहरीले ९ विद्यार्थीलाई समेत पक्राउ गरेको थियो । ती सबैले चोरीको उत्तर पाएको आशंका गरे पनि तीमध्ये चारले मात्रै पैसा तिरेर उत्तर किनेको प्रारम्भिक अनुसन्धानले देखाएको छ ।"
समाचार लेखेको भन्दै पक्राउ पुर्जी,"काठमाडौं (कास) डीआईजीहरूको विवादास्पद कार्यसम्पादन मूल्यांकन प्रकाशित गरेको विषयमा महानगरीय प्रहरी परिसर, काठमाडौंले तीन पत्रकारलाई पक्राउ पुर्जी जारी गरेको छ । परिसरका अनुसन्धान अधिकृत बेलबहादुर पाण्डेले सुशासन अनलाइन, शुभदिन र मूलधारन्युज अनलाइनका सम्पादकलाई अविलम्ब यस कार्यालयमा उपस्थित गराउन भन्दै पत्र काटेका हुन् । सुशासन अनलाइनबाहेकका दुईले भने पत्र बुझेका छैनन् । कार्यसम्पादन मूल्यांकनको समाचार प्रकाशित भएका बेला शुभदिनमा खिलानाथ ढकाल सम्पादक थिए भने हाल अशोक अधिकारी छन् । सुशासन अनलाइनमा उत्तम अर्याल र मूलधारन्युजमा रवि धामी सम्पादक छन् । सुशासन अनलाइनका प्रबन्ध निर्देशक मदनबाबु भण्डारीका अनुसार प्रहरी परिसरका प्रमुख रवीन्द्र धानुक स्वयंले फोन गरेर पत्र बुझिदिन आग्रह गरेका हुन् । पत्रमा यसअघि पुस ९ गते पठाएको पत्रको जवाफ नदिएको हुँदा माग गरिएको विवरण अविलम्ब यस कार्यालयमा पठाइदिनुहुन अनुरोध उल्लेख छ । प्रहरी परिसरले उच्च अदालत पाटनले गत पुस १८ गते गरेको आदेशलाई समेत पत्रमा उल्लेख गरेको छ । प्रहरी परिसरले प्रेस काउन्सिललाई समेत पत्रको बोधार्थ पठाएको छ ।पत्रमा उल्लिखित व्यहोरासमेत परस्पर बाझिएका छन् । प्रहरीले सुरुमै पत्रमा माग गरिएको विवरण पठाइदिनुहुन भनी अनुरोध गरेको छ । प्रहरीले कार्यसम्पादन मूल्यांकन विवरणको स्रोत माग गरेको हो । पत्रकार आचारसंहिताअनुसार सूचनाको गोप्य स्रोत खुलाउन मिल्दैन । प्रहरीले पत्रको व्यहोरामा भने पत्रकारको मर्यादा प्रतिकूल नहुने गरी भनी उल्लेख छ । जब कि सूचनाको गोप्य स्रोतको विवरण माग्नु पेसागत मर्यादाको प्रतिकूल हो । प्रहरीले पत्र पठाएपछि प्रेस स्वतन्त्रताको हनन भएको भन्दै तीन अनलाइनका सञ्चालक तथा सम्पादकहरूले उच्च अदालत पाटनमा रिट निवेदन दिएका थिए । जिम्मेवार अधिकारीहरूले अपराध अनुसन्धानको सिलसिलामा सहयोगको अपेक्षा राखी पत्र पठाउन सक्ने भन्दै उच्च अदालत पाटनले सञ्चार माध्यमसँग कुनै विवरण माग राखेर पत्र पठाउँदैमा प्रेस स्वतन्त्रतामाथि हस्तक्षेप हुन नसक्ने आदेश दिएको थियो । पत्रकारहरूले भने प्रहरीको पत्रलाई आपत्तिजनक मानेका छन् । प्रकाशित समाचारको विषय प्रहरी नभई प्रेस काउन्सिलले हेर्ने हो, पत्रकार महासंघका पूर्वअध्यक्ष विष्णु निष्ठुरीले कान्तिपुरसित भने, प्रकाशित समाचारका विषयमा कुनै भनाइ भए कुनै पनि निकायले प्रेस काउन्सिलमार्फत भन्नुपर्नेमा सोझै हस्तक्षेप गर्नु आपत्तिजनक हो । फ्रिडम फोरमले आइतबार नै प्रहरी परिसरलाई पत्र नै पठाएर स्रोत खोल्न दबाब नदिन चेतावनी दिएको छ ।"
श्रेणीगत कि तह अनिर्णीत,"काठमाडौं संघीय कर्मचारीको संरचना श्रेणी वा तहगत प्रणाली कुन राख्ने भन्ने टुंगो लाग्न सकेको छैन । हाल कायम श्रेणीगत प्रणाली हटाउने प्रस्तावसहितको कर्मचारी समायोजन नियमावली सामान्य प्रशासन मन्त्रालयले अघि बढाएको छ । श्रेणी, सेवा समूह, कर्मचारी भर्ना प्रक्रिया, स्वैच्छिक अवकाशसहितमा कर्मचारी नेतृत्वबीच मतैक्य नहुँदा नियमावली अड्किएको हो ।मन्त्रालयले ३ महिनाअघि कर्मचारी समायोजन ऐन व्यवस्थापिका संसद्बाट पारित भएलगत्तै नियमावली तयार गरेको हो । हामीले नियमावली बनाई थप छलफलका लागि कानुन मन्त्रालयमा पठाएका छौं । त्यहाँ विभिन्न चरणमा छलफल भइरहेको छ, सामान्य प्रशासनका सहसचिव एवं प्रवक्ता शिवराम न्यौपानेले कान्तिपुरसँग भने ।नियमावलीमा हाल कायम रहेको श्रेणीलाई तहमा लैजाने, त्यसरी लैजाँदा सबै कर्मचारीको एक तह बढाइने उल्लेख छ । एक तह बढाउँदा कति व्ययभार लाग्छ भन्नेमा अहिले अर्थ मन्त्रालयमा मूल्यांकन भइरहेको छ । प्रस्तावित नियमावलीअनुसार अघि बढदा करिब ७ अर्ब रुपैयाँ लाग्ने भएकाले त्यसलाई अघि बढाउने कि नबढाउने भन्ने विषयमा बहस भइरहेको छ । कानुन मन्त्रालयले सहजीकरणका लागि नियमावलीको विषय संघीयता कार्यान्वयनसम्बन्धी प्रधानमन्त्री कार्यालयका सचिवको संयोजकत्वमा रहेको समितिमा पठाएको छ । प्रधानमन्त्री कार्यालयका सचिव खगराज बराल संयोजक र विभिन्न मन्त्रालयका १७ जना सहसचिव रहेको उक्त समितिमा अबको संरचना श्रेणी कि तहगत भन्नेमा छलफल भइरहेको छ । कानुन मन्त्रालयका सहसचिव धनराज ज्ञवालीले नयाँ संरचना र दीर्घकालीन प्रभाव राख्ने विषय भएकाले माथिल्लो समितिमा आवश्यक छलफलका लागि पठाइएको जानकारी दिए । संघीयता कार्यान्वयनसम्बन्धी समितिको सुझावअनुसारै अघि बढ्छौं । राज्यलाई अतिरिक्त भार पर्ने काम तत्काल आवश्यक छ कि छैन भन्नेमा दुई मत देखिएको छ, ज्ञवालीले भने ।करिब ८६ हजार निजामती कर्मचारीमध्ये स्वास्थ्य सेवाबाहेक सबैमा श्रेणीगत प्रणाली छ । स्वास्थ्यमा भने तहगत छ । नियमावलीमा तहगत बढुवापछि स्वैच्छिक अवकाशको व्यवस्था गर्ने र रिक्त पदपूर्ति प्रक्रिया थाल्ने प्रावधानसमेत छ । त्यस्तै, सेवा समूहको वर्गीकरण कसरी हुने भन्नेमा पनि समिति निर्णयमा पुग्न सकेको छैन । संक्रमणकालीन अवस्थामा सबै टुंगो तत्काल गर्न नसक्ने सुझाव विज्ञहरूबाट समेत आएको छ । प्रदेशको कर्मचारी संरचना केन्द्रले तोक्दा भविष्यमा आउन सक्ने समस्या कसरी सम्बोधन गर्ने भन्ने प्रश्नसमेत उठेको छ । यी प्रश्न उठेका कारण नियमावली तत्काल जारी हुने अवस्था छैन । केही समय अझै लाग्ने देखिन्छ, प्रधानमन्त्री कार्यालयका एक सहसचिवले भने ।सामान्यले तयार गरेको नियमावलीमा कानुनले पुस्ट्याइँसमेत मागेको थियो । तर, प्रस्ट सुझाव नआएपछि माथिल्लो तहमा पठाएको हो । नियमावलीमा संगठन तथा व्यवस्थापन सर्वेक्षण समिति गठन गरिने र त्यसले सबै अध्ययनपश्चात् टुंगो लगाउने व्यवस्था प्रस्तावमा छ । अहिलेका सबै व्यवस्था अन्तरिम र अस्थायी हुन् । प्रदेश र स्थानीय तहमा काममा बाधा नहोस् भन्नेमा हामी केन्द्रित छौं, सहसचिव न्यौपानेले भने ।"
सुमार्गीद्वारा २५ करोड दाबी,"काठमाडौं (कास) कान्तिपुर दैनिकमा प्रकाशित स्रोत नखुलेको सम्पत्तिसम्बन्धी समाचारले आफूविरुद्ध गालीबेइज्जती भएको भन्दै अजेयराज सुमार्गीले जिल्ला अदालत काठमाडौंमा मुद्दा दायर गरेका छन् । सुमार्गीले कान्तिपुर पब्लिकेसन्स, अध्यक्ष एवं प्रबन्ध निर्देशक कैलाश सिरोहिया, निर्देशक स्वस्तिका सिरोहिया र कान्तिपुर दैनिकका प्रधान सम्पादक सुधीर शर्माबाट २५ करोड रुपैयाँ क्षतिपूर्ति मागदाबी गरेका छन् ।कान्तिपुरमा प्रकाशित समाचारका कारण वैदेशिक लगानीमा सञ्चालित आफ्ना उद्योगले ठूलो आर्थिक नोक्सानी बेहोर्नुपरेको भन्दै उनले क्षतिपूर्ति दाबी गरेका हुन् । वारेस तुलसीबहादुर कार्कीले दर्ता गरेको मुद्दामा आफूले गरेका लगानी निर्विवाद रहेको र आफू सम्मानित छविको व्यक्ति भएको दाबी गरेका छन् ।"
कर्णालीले कसरी छल्छ माइनस ८ डिग्री ?,"चिसोले विद्यालय बन्ददमकमोरङ चिसो बढेपछि झापा र मोरङका सामुदायिक विद्यालयहरू बन्द गरिएका छन् । केही दिनयता बढेको चिसोले विद्यार्थी आधाभन्दा बढी घटेकाले विद्यालय बन्द गर्नुपरेको स्रोत व्यक्तिहरूले जनाएका छन् । झापामा आइतबारदेखि माघ ३ गतेसम्म विद्यालय छुट्टी गरिएको छ । जिल्ला शिक्षा कार्यालयका उपसचिव उद्धव बिष्टले चिसोले पठनपाठन प्रभावित भएकाले बन्द गर्नुपरेको बताए । जिल्लामा ३ सय ६५ सामुदायिक विद्यालय छन् । केही दिनयता बाक्लो हुस्सु र सिरेटो चल्ने गरेको छ । सामुदायिक विद्यालयमा अधिकांश गरिबका छोराछोरी पढ्न आउँछन्, बिष्टले भने, उनीहरूको खुट्टामा जुत्ता हुँदैनन् । कतिपयले बाक्लो लुगासमेत लगाएका हुँदैनन् । त्यसैले पनि जाडो बिदा दिनुपरेको हो । दमक स्रोत केन्द्रअन्तर्गतका २१ वटै सामुदायिक विद्यालय सोमबारदेखि लागू हुने गरी बन्द गर्ने निर्णय गरिएको स्रोत व्यक्ति गणेशकुमार पौडेलले बताए । चिसो बढेकाले स्रोत केन्द्रअन्तर्गतका प्रधानाध्यापकको बैठकले गरेको निर्णयभन्दा तीन दिनअघि नै विद्यालय छुट्टी दिनुपरेको उनले बताए । हामीले पुस २७ देखि विद्यालय बन्द गर्ने निर्णय गरेका थियौं, पौडेलले भने, चिसोले विद्यार्थी आउनै नसक्ने भए । अभिभावकले पनि बिदा दिन दबाब दिए । त्यसैले २४ गतेदेखि नै स्रोत केन्द्रभित्रका सबै विद्यालय बिदा गरेका हौं ।जिल्लाको दक्षिणी भेगका विद्यालयमा ४० प्रतिशत विद्यार्थी विद्यालय आउन छाडेकाले बिदा दिने निर्णय गरेको गौरीगन्ज स्रोत केन्द्रका स्रोत व्यक्ति डिल्लीराम अधिकारीले बताए । उनका अनुसार स्रोत केन्द्रका सबै २४ वटै विद्यालय आइतबारदेखि नै बन्द भएका छन् ।चिसोले साना बालबालिकालाई विद्यालय जान निकै कठिन हुन थालेपछि जिल्लाका धेरै संस्थागत (निजी) विद्यालय पनि बन्द गरिएका छन् । केही विद्यालयमा परीक्षा चलिरहेकाले त्यसलगत्तै बन्द गरिने प्याब्सन जिल्ला उपाध्यक्ष श्रवण पोखरेलले बताए ।जिल्ला शिक्षा कार्यालय मोरङले पनि जिल्लास्थित विद्यालयहरू ६ दिन बन्द गर्ने निर्णय गरेको छ । शिक्षा अधिकारी दिलनाथ पुरीका अनुसार आइतबारदेखि शुक्रबारसम्म विद्यालयहरूमा बिदा दिने निर्णय भएको छ । हिउँदे र वर्षे बिदाबाट कट्टा गरी कक्षा सञ्चालन गर्नुपर्ने निर्णय भएको छ, उनले भने, स्थानीय तहसँग स्रोत केन्द्र र विद्यालयहरूले समन्वय गरी विद्यालय व्यवस्थापन समितिबाट निर्णय गराई बिदा दिने व्यवस्था गरिएको छ ।"
सानो कार्यदल बनाएर एकता अघि बढाइने,"काठमाडौं (कास) एमाले र माओवादी केन्द्रले पार्टी एकता, संगठनात्मक स्वरूप र वैचारिक राजनीतिक विषय मिलाउन दुई दलका नेता सम्मिलित सानो कार्यदल बनाउने भएका छन् । एमाले अध्यक्ष केपी ओली र माओवादी अध्यक्ष पुष्पकमल दाहालबीच आइतबार भएको छलफलमा एउटा सानो समूहलाई जिम्मेवारी दिने समझदारी भएको हो । मूल नेतृत्वको विषयमा दुई पक्षबीच नै कुरा मिलाउनुपर्नेछ । त्यसबाहेकका अन्य विषयमा भने यो कार्यदलले गृहकार्य गर्नेछ । सांगठनिक संरचना र वैचारिक राजनीतिक विषयमा समझदारी बनाउन छुट्टाछुट्टै कार्यदल बनाउनुपर्ने सुझाव नेताहरूले दिएका थिए । एउटै कार्यदल बनाउने कि दुइटा भन्ने निर्णय हुन बाँकी छ । तीन दिन चितवन बसेर आइतबार स्थलमार्गबाट राजधानी आएका दाहाल साँझ ओली भेट्न बालकोट पुगेका थिए । केही दिनदेखि स्वास्थ्य समस्याका कारण घरमै आराम गरिरहेका ओलीसँग दाहालले एक घण्टा छलफल गरेका थिए । बैठकपछि दाहालले एकता प्रक्रिया छिटो टुंग्याउने गरी छलफल केन्द्रित भएको जानकारी दिए । ओली र दाहालबीच पछिल्लोपटक पुस १५ मा भेट भएको थियो । त्यसपछि दाहाल अन्यत्र काममा व्यस्त थिए । ओली र दाहालबीच एकतासम्बन्धी विषयमा सोमबार आआफ्नो दलमा छलफल गर्ने र मंगलबार एकता संयोजन समितिको बैठक राख्ने समझदारी भएको ओलीका प्रेस संयोजक चेतन अधिकारीले जानकारी दिए । एकता संयोजन समितिको बैठक बस्नुअघि आन्तरिक छलफल गर्नुपर्ने निष्कर्षमा अध्यक्षहरू पुग्नुभएको छ, अधिकारीले भने । एमालेले सोमबार २ बजे स्थायी समिति बैठक बोलाएको छ । माओवादीको पनि सोमबार नै हेडक्वार्टर बैठक बस्नेछ । दुवै दलले पार्टी एकताका लागि शीर्ष नेता सम्मिलित एकता संयोजन समिति बनाएका छन् । उक्त समितिमा एमालेबाट अध्यक्ष ओली, वरिष्ठ नेता झलनाथ खनाल, माधवकुमार नेपाल, उपाध्यक्ष वामदेव गौतम र महासचिव ईश्वर पोखरेल छन् र माओवादीबाट अध्यक्ष दाहाल, नेताहरू नारायणकाजी श्रेष्ठ र रामबहादुर थापा छन् । चुनावपछि उक्त समितिको बैठक बसेको छैन । एकता संयोजन समितिको बैठकका लागि अध्यक्षहरूले समझदारी गरी एजेन्डा तय गर्ने भनिएको थियो । तर दुई अध्यक्षबीचको छलफल नै निष्कर्षमा पुगेको छैन । ओली नियमित स्वास्थ्य परीक्षणका लागि थाइल्यान्ड जाँदैछन् । ओली त्यता जानुअघि नै एकतासम्बन्धी काममा केही प्रगति भइरहेको सन्देश दिन पनि एकता संयोजन समितिको बैठक बस्न लागेको हो । दुवै दलबीच नयाँ सरकार बनाउने बेलासम्म पार्टी एकताको विषय पनि टुंगो लगाउनुपर्ने समझदारी छ । दुई दलबीचको एकताका लागि अहिले सबैभन्दा बढी विवाद पार्टीको नेतृत्व कसले गर्ने भन्नेमा छ । माओवादीले अध्यक्ष आफूले पाउनुपर्ने दाबी गर्दै आएको छ । एमालेका तर्फबाट दाहाललाई अध्यक्ष दिने कि नदिने भन्नेमा अझै स्पष्ट धारणा आएको छैन ।"
स्वास्थ्यका १४ कर्मचारीलाई सफाइ,"काठमाडौं (कास) विशेष अदालतले स्वास्थ्य सेवा विभागका दुई निर्देशकसहित १४ जनालाई भ्रष्टाचारको आरोपमा सफाइ दिएको छ । अध्यक्ष बाबुराम रेग्मी र सदस्यहरू चण्डीराज ढकाल र प्रमोदकुमार श्रेष्ठको इजलासले बालबालिकाको खोप अभियान सञ्चालनका क्रममा फर्जी कागजात पेस गरेको आरोप खेपेका विभागका निर्देशकहरू श्यामराज उप्रेती, तारानाथ पोख्रेललगायतलाई सफाइ दिएको हो । अख्तियार दुरुपयोग अनुसन्धान आयोगले उनीहरूविरुद्ध १ करोड १२ लाख रुपैयाँ भ्रष्टाचार गरेको अभियोग लगाएर २०७१ साल कात्तिक १७ गते विशेष अदालतमा मुद्दा दायर गरेको थियो । सफाइ पाउनेमा दुई निर्देशकसहित अधिकृतहरू दीपक तिमिल्सिना, ठाकुर बस्नेत, लीलाविक्रम थापा, प्रेमकुमार श्रेष्ठ, शम्भुबाबु तिवारी, शंकर आचार्य, शंकरदेव जोशी, दीपकराज चौलागाईं, डिकबहादुर बिष्ट, हरि अधिकारी, महेन्द्रकुमार शर्मा र तेजप्रकाश प्रसाईं छन् । कामै नगरी फर्जी कागजातका आधारमा बजेट दुरुपयोग गरेको भन्दै अख्तियारले उनीहरूलाई भ्रष्टाचारको आरोप लगाएको थियो । आरोपपत्रमा हवाई टिकटदेखि हल भाडा र अन्य खर्चमा झूटो विवरण पेस गरेको उल्लेख छ । बालबालिकालाई विभिन्न रोग र संक्रमणबाट जोगाउन सञ्चालन हुने खोप अभियानमा कार्यक्रम नै नगरी फर्जी बिलका आधारमा बजेट दुरुपयोग हुने गरेको अख्तियारले तयार पारेको प्रतिवेदनका आधारमा मुद्दा चलाइएको हो । स्वास्थ्य सेवा विभागका बाल स्वास्थ्य महाशाखामा खोप अभियान, सचेतना, तालिम, प्रचारप्रसारलगायतका नाममा कामै नगरी नक्कली बिल प्रयोग भएको अख्तियारको आरोप थियो । बाल स्वास्थ्य महाशाखाका तत्कालीन प्रमुख तारानाथ पोख्रेलकै संलग्नतामा पोखरा, नेपालगन्ज, विराटनगर, चितवनलगायत ठाउँका होटलहरूको नक्कली बिल प्रयोग भएको विशेष अदालतमा पेस भएको अख्तियारको आरोपपत्रमा भनिएको थियो, ती ठाउँका होटल सञ्चालकहरूले उल्लेख गरिएको मितिमा त्यस्तो कुनै कार्यक्रम नै भएको थिएन भनेर मुचुल्का गरिदिएका छन् । अख्तियारले यातायातका क्रममा प्लेनको नक्कली ईटिकट प्रयोग भएको दाबी गरेको थियो । आरोपितहरू आर्थिक वर्ष २०६८६९ र ६९७० मा बिल तथा अन्य कागजात अनुसन्धानका क्रममा मुछिएका थिए । अख्तियारले पोख्रेलमाथि ६१ लाख ३८ हजार र निर्देशक श्यामराज उप्रेतीमाथि ३३ लाख ९१ हजार रुपैयाँ भ्रष्टाचार गरेको अभियोग लगाएको थियो । उप्रेती र पोख्रेलको पालामा तयार पारिएको बिलको भुक्तानी नै ९५ लाख रुपैयाँ हाराहारीको थियो ।"
युनेस्कोविरुद्ध सम्पदाप्रेमी,"काठमाडौं हनुमानढोका दरबार क्षेत्रमा मापदण्डविपरीत बनेको घरलाई पहिला विश्व सम्पदाको मूल्य मान्यता नमिच भनेको र पछि घर विश्व सम्पदा क्षेत्रमा पर्दैन भनेर युनेस्कोले पठाएको पत्रप्रति सम्पदाप्रेमीले आपत्ति जनाएका छन् । नेपालको कानुन र विभिन्न अध्ययनले समेत मापदण्डविपरीत भनिरहेका बेला यस्तो पत्र पठाएको भन्दै युनेस्कोका नेपाल प्रमुख क्रिस्चियन म्यानहर्टको पुत्लासमेत दहन गरिएको छ ।विश्व सम्पदामा सूचीकृत हनुमानढोका दरबारलाई असर पर्ने गरी संरचना नबनाउन संयुक्त राष्ट्रसंघीय निकाय युनेस्कोले दुई साताअघि आग्रह गरेको थियो । दरबार क्षेत्रमा बनाइएको एक निजी घर गैरकानुनी रूपमा बनेको भन्दै त्यसलाई रोक्न पत्र पठाएको दुई सातामै फेरि अर्काे पत्र पठाएर घर विश्व सम्पदाको क्षेत्रभित्र नपर्ने भनेको हो । सम्पदा जोगाउनुपर्ने निकायले नै पैसामा वा शक्तिको प्रभावमा परेको छ भन्ने हाम्रो ठहर छ, सम्पदा बचाऊ अभियानका संयोजक गणपतिलाल श्रेष्ठले भने, नत्र दुईथरी पत्र किन पठाउनुपथ्र्याे ? मापदण्ड मिचेको सबै प्रमाण हामीले युनेस्कोलाई बुझाएका छौं । उसले पहिला किन सम्पदाको मूल्य मान्यताविपरीत नजान भन्यो ? र फेरि किन मूल्य मान्यताअनुसारै छ भन्यो ? युनेस्कोजस्तो निकायले यस्तो हचुवामा निर्णय गर्न मिल्छ ?हनुमानढोका दरबारको संरक्षित क्षेत्रको पोपर्टी जोन जोनमा महर्जन बिजनेस एसोसिएसन प्रालिको नाममा रहेको घर निर्माणका क्रममा पुरातात्त्विक मापदण्डविपरीत गएपछि युनेस्कोले पत्र पठाएर नेपालको सम्पदा संरक्षण ऐनलाई समेत सम्झाएको थियो । तर, युनेस्कोको नेपालस्थित कार्यलय प्रमुख म्यानहर्टले दोस्रो पत्रमा लेखेका छन्, युनेस्कोले सूचना पुष्टि गर्यो । पहिलो कुरा उक्त घर विश्व सम्पदा सूचीको क्षेत्रमा पर्दैन । यो कम्प्लेक्स विश्व सम्पदा सूचीको बाहिरपट्टि छ । दोस्रो कुरा यसले आफ्नो उचाइ विश्व सम्पदाको मान्यताअनुसार कायम गरेको छ । यो हनुमानढोका दरबारको गद्दी बैठकजस्तै न्यु क्लासिकल शैलीमा बनाएको पाइयो । जमिनमुनिको संरचना पनि घरलाई बलियो बनाउन खनेको पाइयो । हामीले भवन निर्माणको नकारात्मक असर पर्ने देखेनौं । यो सम्पदाको विश्वव्यापी मूल्य मान्यताविपरीत छैन ।उनैले डिसेम्बर ८ मा लेखेको पहिलो पत्रमा चाहिँ हनुमानढोका दरबारको बफर जोनमा बनेको भूमिगत संरचनाले सम्पदाको विश्वव्यापी मान्यताविपरीत गएको छ । यो भवन नेपालको प्राचीन स्मारक ऐन २०१३ अनुसार भवनको उचाइ ३५ फिटमाथि जान पाइँदैन र भूमिगत संरचना पनि बनाउन पाइँदैन । यो ऐनको समेत सम्मान गर्न आग्रह गर्छाैं । युनेस्कोले पुरातात्त्विक मापदण्ड कायम गराउने आग्रह गर्दै पुरातत्त्व विभाग, हनुमानढोका दरबार हेरचाह अड्डा, काठमाडौं महानगरपालिका, सम्पदा बचाऊ अभियान र पेरिसस्थित युनेस्कोको विश्व सम्पदा केन्द्रलाई पत्र पठाएको थियो । दोस्रो पत्र भने सम्पदा बचाऊ अभियानका संयोजक श्रेष्ठलाई पठाएको छ । अरू निकायलाई बोधार्थ मात्रै पठाएको छ । आधिकारिक चिठी पठाउने निकाय हो त म ? श्रेष्ठले आश्चर्य मान्दै भने, जे गरे पनि हुने हो युनेस्कोले ?भवन मापदण्डविपरीत हो भनेर सरकारी निकायले प्रतिवेदन दिइसकेका छन् । पुरातत्त्व विभाग, महानगरपालिका, उपत्यका नगर विकास प्राधिकरणलगायत निकायले अनुसन्धान गरी प्रतिवेदन दिइसकेका छन् । जिल्ला प्रशासन कार्यालय काठमाडौंमा ५ निकायको संयुक्त बैठकले अध्ययन गरी मापदण्डमा ल्याउन अध्ययनका लागि प्राविधिक टोली खटाएको थियो । प्रजिअ केदारनाथ शर्मा, पुरातत्त्व विभागका महानिर्देशक भेषनारयण दाहाल, उपत्यका विकास प्राधिकरणका आयुक्त भाइकाजी तिवारी, महानगरपालिकाका कार्यकारी प्रमुख धनीराम शर्मा पौडेल र महानगरीय प्रहरी परिसरका प्रमुख सहभागी बैठकले ५ दिनभित्र स्थलगत अध्ययन गरी प्रतिवेदन पेस गर्ने र त्यसैका आधारमा कारबाही अघि बढाउने निर्णय गरेको थियो ।अध्ययनका लागि पुरातत्त्व विभाग, महानगरपालिका, प्राधिकरणका प्राविधिक खटिएका थिए । टोलीले प्रजिअलाई मापदण्ड मिचेको ठहर गर्दै प्रतिवेदन बुझाएको छ । महानगरपालिकाका इन्जिनियर हिक्मतसिंह कठायत, प्राधिकरणका इन्जिनियर रवि शर्मा र विभागका इन्जिनियर शोभा महर्जनले बुझाएको प्रतिवेदनमा स्वीकृत नक्सामा उल्लेख भएभन्दा विपरीत बेसमेन्ट तयार गरेको उल्लेख छ । विभिन्न निकायले निर्माण रोक्न पटकपटक पत्राचार गरे पनि महानगरकै कर्मचारीको मिलेमतोमा काम अघि बढाउँदै आएको स्थानीय बासिन्दाको गुनासो छ ।"
सिंहदरबारको छतमा हुर्किरहेका बालक !,"काठमाडौं सिंहदरबार परिसरभित्र युवा तथा खेलकुद मन्त्रालयको भवन । त्यसको छतमा जस्ता र कपडाले बारेर बनाइएको सानो कटेरो । १४ पुसमा ४ महिना टेकेका दीपसागर राई पछिल्लो एक महिनादेखि त्यही कटेरोमै छन् । सिंहदरबारभित्रको एउटा मन्त्रालयको छतमा सिंगो दिन बिताउने बालक को होलान् ? चासो सबैको हुन सक्छ ।यसको पछि लुकेको बाध्यताको कथा सुन्दा जो कोहीको मन भने छुन्छ । मन्त्रालयमा ७ वर्षदेखि कार्यालय सहयोगीका रूपमा कार्यरत रश्मी राईका छोरा हुन् दीपसागर । जो आमाको छातीमा टाँसिएर हरेक दिन मुलुकको प्रशासनिक मुख्यालय पुग्छन् । त्यसपछि आमा दिनभर कार्यालयको काममा व्यस्त हुन्छिन् भने दीपसागर छतको एउटा कुनामा ओल्टोकोल्टो गरिरहन्छन् । पुसको कठ्यांग्रिँदो चिसोमा पनि छोरालाई छतमा राख्नु रश्मीको रहर भने होइन । छोरा जन्मेपछि उनी २ महिना बिदा बसिन् । त्यसपछि पनि कार्यालय नजाँदा करारको जागिर जाने डरले उनी दुईमहिने नाबालक च्यापेर मन्त्रालय जान थालिन् । त्यसयता हरेक दिन बिहान करिब ९ बजे उनी अनामनगरस्थित डेराबाट छोरा र उनलाई चाहिने एक झोला सरसामान बोकेर मन्त्रालय धाउँछिन् ।चारमहिने छोराको स्याहारसुसार र कार्यालयको आफ्नो जिम्मेवारीबीच सन्तुलन मिलाउन धुसेनी ७, इलाम मूल घर भएकी रश्मीलाई कम्ता गाह्रो छैन । मन्त्रालयका सहृदयी कर्मचारी नभएका भए त छोरालाई एक्लै छाड्न सम्भव पनि थिएन । छतमा घाम ताप्न आउने कर्मचारी दीपसागरको हेरचाहमा सहयोग गरिरहेका हुन्छन् । पहिलो प्रहरको ड्युटी सकिँदा नसकिँदै कहिलेकाहीँ त दिउँसो १ बजिसकेको हुन्छ । करिब ३ घण्टा छोराको मुखमा कुनै आहार नपर्दा रश्मीको मन नकुँडिने होइन । तर, उनले गर्न सक्ने केही छैन । के गर्नु धन्न साथीभाइले पालो दिनुहुन्छ । त्यति पनि नभएको भए त कसरी काम गर्न सक्थें होला र ? उनले भनिन्, मन गाँठो पार्नुको विकल्प छैन । छोराकै कारण कार्यालयको काममा बाधा नपुगोस् भनेर सिंहदरबारभित्र रहेको शिशु स्याहार केन्द्र पनि धाइन् उनी । केन्द्रमा भनसुन र माथिकाको कुरा सुनिन्छ भनेर आफ्ना हाकिम हरूलाई पनि भन्न लगाइन् । उल्टै स्थायी कर्मचारीका बच्चाले त ठाउँ पाएका छैनन्, अस्थायी र करारका छोराछोरीले कहाँ पाउनु ? भन्ने जवाफ पाइन् । त्यहाँ राख्न पाए निकै सहज हुने थियो, उनी भन्छिन् । सरकारलाई सेवा दिने कुरामा स्थायी र करारबीच कुनै भेद छैन तर, बालबालिका हुर्काउन भने किन विभेद गरिएको उनले बुझ्न सकेकी छैनन् । रश्मीमा बढेको चिन्ता देखेर उनका पति बेलाबखत सम्झाउँछन्, जागिर गयो नै भने पनि चिन्ता नगर, जेनतेन गरौंला । महिला, बालबालिका तथा समाज कल्याण मन्त्रालयले ३ वर्षअघि जारी गरेको सिंहदरबार परिसरभित्र सञ्चालित दिवा शिशु स्याहार केन्द्र सञ्चालन कार्यविधि २०७१ कार्यविधिले दीपसागरका लागि केन्द्रको ढोका बन्द गरिदिएको छ । कार्यविधिले निजामती सेवा, स्वास्थ्य सेवा र संसद् सेवामा बहालवाला निजामती कर्मचारीका ३ महिनादेखि ३ वर्षसम्मका शिशु राख्न पाइने व्यवस्था गरेको छ । स्थायी कर्मचारीसरह सरकारलाई सेवा पुर्याए पनि करार र अस्थायी कर्मचारीहरू निजामती को परिभाषामा पर्दैनन् । यही परिभाषाले दीपसागरलाई स्थायी कर्मचारीका सन्तानसरह केन्द्रमा हुर्कने अवसरबाट वञ्चित गरेको छ ।मन्त्रालयका प्रवक्ता तोयम राय भने सरकारले दिने सेवामा करार र स्थायी सबै कर्मचारीको समान हक भए पनि स्रोत अभावले सम्भव नभएको बताउँछन् । साधनस्रोत सीमित भएपछि केही न केही छेकबार त लगाउनै पर्यो, करार र अस्थायीका हकमा त्यही भएको हो, प्रवक्ता रायले भने, सरकारले नियतवश विभेद गरेको होइन, ठाउँ र स्रोतले नभ्याएर मात्र हो । सिंहदरबारभित्रको केन्द्रलाई विस्तार र ललितपुर र पोखरामा पनि थप केन्द्र खोल्न गृहकार्य भइरहेको पनि उनले जानकारी दिए । छोराको स्याहारसुसार र सरकारी कामबीच तारतम्य नमिल्दा जागिर गुम्ने हो कि भन्ने डर पनि छ रश्मीलाई । २ महिना बिदामा बसेर फर्केपछि उनलाई कुनै औपचारिक पत्र दिइएको छैन । तर, उनले फर्केपछि पूर्ववत् हिसाबले अह्राएको काम गर्दै आएकी छिन् । छोरा सानो छ भनेर सकेसम्म कुनै पनि काम सक्दिनँ भनेकी छैन, अह्राएको काम पहिलेकै हिसाबले गर्दै आएकी छु, उनले भनिन् । पछिल्ला दिनमा माथिल्ला हाकिमहरूले रश्मीको कामप्रति गरेको गुनासो अप्रत्यक्ष रूपमा उनको कानसम्म ठोक्किन आइपुगेको छ । करार नवीकरण नगर्ने रे भन्ने सुनेको छु, सिधै मलाई त भनिएको छैन, उनले भनिन् । त्यो सुनेपछि उनलाई नरमाइलो लागे पनि कसैप्रति खासै गुनासो छैन । मेरो कसैप्रति गुनासो छैन । मैले पूरै मन्त्रालयलाई नै आफ्नो घर र परिवार ठानेकी छु, त्यसैले मेरो समस्या बुझिदिए हुन्थ्यो भन्ने मात्र हो, रश्मीले भनिन् ।"
शिक्षाविद् पोखरेलको निधन,काठमाडौं (कास) पूर्वसभासद तथा शिक्षाविद् बाबुराम पोखरेलको ६७ वर्षको उमेरमा आइतबार निधन भएको छ । पोखरेल निजी तथा आवासीय विद्यालय अर्गनाइजेसन नेपाल (प्याब्सन) का पूर्वअध्यक्ष तथा विनायक सुधा (भीएस) निकेतन आवासीय विद्यालयका संस्थापक प्रिन्सिपल थिए । मुटुरोगबाट पीडित पोखरेल आइतबार बिहान शौचालयमा लडेपछि उनलाई उपचारका लागि नर्भिक अस्पताल पुर्याउँदा निधन भइसकेको थियो । पारिवारिक स्रोतका अनुसार पोखरेलले मुटुको शल्यक्रिया गरी उपचार गराइरहेका थिए । उनी दोस्रो संविधानसभा निर्वाचनमा तत्कालीन फोरम लोकतान्त्रिकबाट समानुपातिक सभासद् बनेका थिए । प्याब्सनले पोखरेलको निधनप्रति विज्ञप्ति जारी गर्दै शोक व्यक्त गरेको छ । उनका श्रीमती र २ छोरा छन् ।
मेयरलाई ज्ञापनपत्र,"भक्तपुर (कास) मध्यपुर थिमि नगरपालिकामा ३ महिनादेखि बैठक बस्न नसक्दा विकास निर्माणका योजना प्रभावित भएको भन्दै वडा अध्यक्षहरूले मेयरलाई ज्ञापनपत्र बुझाएका छन् । बैठक राख्न आग्रह गर्दै आइतबार १, २, ३, ४, ५ र ६ वडाका वडा अध्यक्ष र कार्यपालिका सदस्यहरू गरी १४ जनाले हस्ताक्षरसहित नगरप्रमुख मदनसुन्दर श्रेष्ठलाई ज्ञापनपत्र बुझाएका हुन् । लामो समयसम्म बस्न नसकेको कार्यपालिका बैठकका विषयमा ज्ञापनपत्र आउनु सकारात्मक भएको नगरप्रमुख श्रेष्ठ बताए । छलफल गरी जतिसक्दो छिटो बैठक राख्ने उनले बताए । मध्यपुर थिमि नगरकार्यपालिकाको १९ मध्ये उपमेयरसहित १५ सदस्य कांग्रेसको छ । एमालेबाट मेयर, एक वडाध्यक्ष, स्वतन्त्र र नेमकिपाबाट निर्वाचित १ वडाअध्यक्ष छन् । उपमेयरसहित वडाअध्यक्षहरू एकातर्फ छन् भने मेयर एकातिर । मेयरले उपमेयर तथा वडा अध्यक्षहरूमा बहुमतको दम्भका लाद्न खोज्ने प्रवृत्ति हावी भएको बताउँदै आएका छन् ।उपमेयरलगायत वडाअध्यक्षहरूले भने मेयरले एकलौटी रूपमा नगरपालिका सञ्चालन गरेको आरोप लगाउँदै आएका छन् ।"
महानगर पूर्ण खोप सुनिश्चित,"काठमाडौं (कास) काठमाडौं महानगरपालिका आइतबार पूर्ण खोप सुनिश्चित क्षेत्र घोषणा भएको छ । मेयर विद्यासुन्दर शाक्यले पूर्ण खोप सुनिश्चित क्षेत्र घोषणा प्रस्ताव गरेका थिए भने जिसस प्रमुख शिवसुन्दर राजवैद्यले प्रस्तावलाई समर्थन गरेका थिए । पूर्ण खोप घोषणाका आधार पूरा भएपछि घोषणा गरिएको हो । कार्यक्रममा उपराष्ट्रपति नन्दबहादुर पुनले भने, बालबालिका भविष्यका कर्णधार हुन्, उनीहरूको स्वास्थ्य ठीक हुनुपर्छ । कार्यक्रममा स्वास्थ्यमन्त्री दीपक बोहोराले यस्तै कार्यहरूले सहस्राब्दी लक्ष्य पूरा गर्न सहयोग गर्ने बताए ।"
४३ जनाद्वारा रक्तदान,काठमाडौं (कास) शिखर युवा क्लबले राजधानीमा रक्तदान कार्यक्रम गरेको छ । क्लबको २२औं रक्तदान कार्यक्रममा शनिबार ४३ जनाले रक्तदान गरेको क्लबका महासचिव सन्तोष ढुंगेलले जानकारी दिए ।
न सचेतना न पूर्वतयारी,"सप्तरीमा अत्यधिक चिसो र शीतलहरले पछिल्लो एकसातामा १५ जनाले ज्यान गुमाए । तर, मौसमको पूर्वानुमान गरी न सरकारी निकायले सचेतना फैलाए न त पूर्वतयारी नै गरियो । शीतलहरबाट बच्ने उपायका बारेमा सचेतना र पूर्वतयारी नहुँदा हरेक वर्ष यहाँ कठ्यांग्रिएर अकालमै ज्यान गुमाउनको संख्या बढेको छ ।जिल्लामा जनसंख्याको ५० प्रतिशतभन्दा बढी विपन्न समुदायको बसोबास छ । असारदेखि भदौ सम्म बाढीको चपेटामा परेर घरवारविहीन हुनेहरू चिसो मौसम सुरु हुनासाथ शीतलहरको सिकार बन्दै आएका छन् । स्थानीय तह निर्वाचनअघिसम्म गरिबी निवारण र गरिबसँग विश्वेश्वर सहित कयांै कार्यक्रम सञ्चालित थिए । तर, कति प्रतिशत सर्वसाधारण गरिबीको रेखामुनि छन् भन्ने तथ्यांकसमेत ती कार्यालयसित छैन ।सार्वजनिक स्थलमा सरकारी स्तरबाट आगो बाल्नका लागि दाउराको जोहो गरिएको छैन । पछिल्ला ८ दिनयता घाम लाग्न सकेको छैन । चिसो हावासँगै शीतलहर चलिरहेको छ । जिल्ला वन कार्यालयमा काठ स्टक छैन । वनका कर्मचारीले स्थानीय तहका जनप्रतिनिधिलाई जिल्लाको उत्तरी कञ्चनपुर क्षेत्रमा रहेका सुकेका रूख देखाइदिने गरेका छन् । त्यहाँ पुगेर आफैं रूख कटेर ल्याउनुपर्ने बाध्यता छ । नेपाली सेना, नेपाल प्रहरी र सशस्त्र प्रहरीले भने विभिन्न स्थानमा आगो बाल्ने प्रबन्ध मिलाइदिएका छन् । अति विपन्न समुदाय न्यानो लुगा र ओढ्नेओछ्याउनेको अभावमा कष्टकर दैनिकी बिताउन बाध्य छन् । जिल्ला विपद् व्यवस्थापन समिति र रेडक्रस लगायतका संस्था पनि चिसो सुरु हुनेबित्तिकै योजनाबद्ध तरिकाले न्यानो कपडा वितरण गर्दैनन् । ज्यानै गुमाउने स्थिति आएपछि मात्र तदारुकता देखाउने गरेको स्थानीयको गुनासो छ ।शीतलहर चलिरहेका बेला घरबाट बाहिर निस्कँदा न्यानो कपडा लगाउनुपर्छ । तर, सचेतना अभावमा त्यसो गरेको भेटिँदैन । सप्तरीमै चिसोका कारण ज्यान गुमाउनेमध्ये केही खेतमा पानी लगाइरहेका थिए । केहीको बिहान नहर वा नदी किनारमा शौच गर्न गएका बेला कठ्यांग्रिएर मृत्यु भएको पाइएको छ । मृत्युको सूची लम्बिँदै जाँदा पनि ग्रामीण क्षेत्रमा माइकिङ गरी चिसोबाट बच्ने उपायका बारेमा सचेतना दिइएको पाइँदैन । स्थानीय स्तरका संघसंस्थालाई प्रभावकारी ढंगले परिचालन गर्न आवश्यक रहेको स्थानीयले बताए । जिल्ला विपद् व्यवस्थापन समितिका अध्यक्षसमेत रहेका प्रमुख जिल्ला अधिकारी भागीरथ पाण्डेले शीतलहरबाट जोगिन जिल्लामा अहिलेसम्म ७ हजार थान कम्बल बाँडेको जानकारी दिए । उनले स्थानीय तहसित समन्वय गरेर सचेतना फैलाउने काम भइरहेको दाबी गरे ।ज्यान जोगाइदेऊ सरकारसप्तरीका प्रदेशसभा सदस्य शैलेन्द्रप्रसाद साहले आइतबार प्रमुख जिल्ला अधिकारीमार्फत प्रधानमन्त्रीलाई ज्ञापनपत्र दिएका छन् । उनले सर्वसाधारणको जीउज्यान जोगाइदिन अपिल गरेका हुन् ।क्षेत्र २ को प्रदेशसभा क बाट निर्वाचित साहले पछिल्लो एक सातायता बढेको चिसो र शीतलहरले जनजीवन अत्यन्त कष्टकर बनेको भन्दै न्यानो लुगा र दाउरालगायतको प्रबन्ध मिलाएर ज्यान रक्षा गरिदिन माग गरेका छन् । उनले कठयांग्रिएर मृत्यु हुने क्रम बढेको र मृत्यु भएका सबैजनाको परिवार अति नै विपन्न रहेकाले तत्काल राहत तथा क्षतिपूर्ति र जाडो छल्ने उपाय अवलम्बन गर्न माग गरेको बताए ।शीतलहरको यत्रो कहरका बाबजुद सप्तरीका प्रभावित बस्तीमा अझै पनि राज्यको उपस्थिति हुन सकेको छैन, ज्ञापनपत्रमा भनिएको छ, जनतालाई सुरक्षित पार्न सकिए मात्र राज्यको उपस्थितिलाई बलियो मान्न सकिन्छ । यस्तै मौसमको प्रतिकूलतालाई ध्यानमा राखेर ग्रामीण क्षेत्रमा औषधिसहितको स्वास्थ्यकर्मी टोलीको व्यवस्था, सार्वजनिकस्थलमा काठ दाउराको व्यवस्थापनको आग्रहसमेत गरिएको छ । बिथोलियो दैनिकीबझाङ चिसोले स्थानीयको दैनिक जीवन निकै प्रभावित भएको छ । स्वास्थ्य संस्थाहरूमा बिरामीको भीड छ । जिल्ला अस्पतालमा उपचारका लागि दैनिक सयभन्दा बढी बिरामी आइरहेका छन्, डा अनुप रेग्मीले भने । उनले ग्रामीण क्षेत्रका स्वास्थ्य संस्थामा पनि चिसोका कारण बिरामीको चाप बढेको बताए । जाडो बढेसँगै वृद्धवृद्धामा दम र बालबालिकामा निमोनियाको संक्रमण बढेको छ । रुघाखोकी लाग्ने, टाउको दुख्ने, जोर्नी दुख्ने र पखाला लाग्नेजस्ता समस्या लिएर अस्पताल आउने बढेका छन् । बेंसीमा शीत र हिमाली क्षेत्रमा तुसारो पर्न थालेपछि खेतीपाती तथा पशुपालक किसानलाई बढी कष्ट भएको छ । जाडो असाध्यै बढेको छ । बिहान ८९ नबज्दासम्म बाहिर निस्कन सकिने अवस्था छैन, मटेलाका लोकेन्द्र गिरीले भने, मेलापात गर्न तथा खेतबारीमा काम गर्न निकै सकस छ ।वर्षकै बढी चिसोताप्लेजुङ जिल्लामा आइतबार यो वर्षकै सबैभन्दा बढी चिसो महसुस गरिएको छ । पूर्वाञ्चल हावापानी फिल्ड कार्यालयका अनुसार आइतबार बिहानको न्यूनतम तापक्रम १ दशमलव ४ डिग्री सेल्सियस मापन गरिएको छ । घाम लागेपछि दिउँसो भने केही न्यायो महसुस भएको थियो । शुक्रबार र शनिबारको तुलनामा १ डिग्री सेल्सियस तापक्रम घटेको हो । चिसोले बिरामी बढेहेटौंडा चिसो बढेपछि मनहरी गाउँपालिका४ मुसेधापस्थित सुकुम्बासी बस्तीका स्थानीय बिरामी पर्न थालेका छन् । बाढीपहिरोले लखेटिएका उनीहरू त्रिपालमुनि हिउँद काट्नुपर्ने बाध्यतामा छन् ।चिसोले गत शुक्रबार ७२ वर्षीय बागे चेपाङको मृत्यु भएको छ । गत बर्खामा पहिरोले घर पुरेपछि उनी त्रिपालमुनि आश्रित थिए । दमका रोगी बागेको चिसो थेग्न नसकेकै कारण मृत्यु भएको स्थानीय सोमराज थिङले बताए । बस्तीका ७८ वर्षीय वीरबहादुर चेपाङ, ७६ वर्षीय मानबहादुर मोक्तान पनि बिरामी छन् । चिसो बढेदेखि उनीहरू हिँडडुल गर्न सकेका छैनन् । बालबालिका पनि अधिकांश बिरामी नै छन् । बच्चाहरूलाई रुघाखोकी र ज्वरोले सताएको छ, थिङले भने, २३ दिनदेखिको बढ्दो चिसोले बच्चा र वृद्धवृद्धालाई समस्या भएको छ । त्रिपालमुनि मुढा बालेर दिन कटाइरहेका उनीहरू चिसोले रातभरि सुत्न सक्दैनन् ।जाडो बढेपछि उक्त बस्तीका बालबालिका आइतबार पढ्न पनि गएनन् । उनीहरू कसैको आङमा न्यानो लुगा छैन । खानेकुराको समेत अभाव छ । त्रिपालमा माथिबाट शीत र वरिपरिबाट सिरेटो पसेर बस्न गाह्रो परेको स्थानीय बताउँछन् । सोही गाउँपालिका अन्तर्गत लामपाखा, चिसापानी, चुवारपानी र अजिङरेका १ सय ७६ घरधुरीको सकस पनि उस्तै छ । १५ दिने सुत्केरीदेखि गर्भवतीसम्म फाटेको त्रिपालमुनि रात कटाइरहेका छन् । जंगलको बीच र खोलाछेउ भएकाले सिरेटो अति चल्छ । त्रिपालको ओत मात्र छ, वरिपरि बारिएको छैन । त्रिपालमुनि ठाउँ नपुगेर केही बाढीपीडित परिवार पराल ओछ्याएर सुत्ने र बस्ने गरेका छन् ।गत साउनमा पहिरोले उनीहरूको थातथलो मासिदियो । गाउँपालिकाका पदाधिकारी र सांसदहरूसँग सुरक्षित स्थानको माग गरे पनि सुनुवाइ हुन सकेको छैन । गाउँपालिकाका अध्यक्ष एकराज उप्रेतीले उनीहरूलाई सुरक्षित स्थानमा सार्न प्रयत्न गरिरहेको बताए । ९ सय ७६ जना पीडितमध्ये एक महिनादेखि १४ वर्षसम्मका ३ यस ७५ बालबालिका छन् । तीमध्ये थोरै मात्र स्कुल जान्छन् । अधिकांश चेपाङ र तामाङ समुदायका छन् । न्यानो कपडा नहुँदा कठ्यांग्रिनु बाध्यता बनेको छ । यस्तै केही दिनयता शीतलहरसँगै चिसो बढेपछि कञ्चनपुरका शिक्षण संस्था ३ दिनका लागि बन्द गरिएको छ ।"
रित्तिँदै औषधि,"बाजुरा (कास) चिसो बढेसँगै जिल्लामा रुघाखोकी, ज्वरो निमोनिया, दमलगायतका बिरामी थपिएको थपियै छन् तर स्वास्थ्य संस्थामा पर्याप्त औषधि छैन । मौज्दात औषधिले धान्ने अवस्था छैन, जिल्ला जनस्वास्थ्य अधिकृत रमेश कँुवरले भने, चरम संकट उत्पन्न हुँदै छ । बिरामीको चाप बढेर औषधि अपुग भएपछि स्वास्थ्यकर्मी सकेसम्म फारो गर्ने प्रयास गरिरहेका छन् । बिरामीलाई एकदुई दिन मात्र पुग्ने औषधि दिएर भाग पुर्याइँदै छ । बिरामीलाई रित्तै फर्काउनुभन्दा एकदुई दिनका लागि भए पनि औषधि दिएर पठाइरहेका छौं, काँडा स्वास्थ्यचौकीका इन्चार्ज आरसी यादवले भने, एउटा बिरामीलाई दिनुपर्ने पूरा मात्राबाट कटाएर अर्कोलाई भाग पुर्याइरहेका छौं । काँडाका अधिकांश गाउँमा रुघाखोकी र ज्वरोका बिरामी बढेको यादवले बताए । जगन्नाथमा भाइरल ज्वरो फैलिएको खबर पाएलगत्तै स्वास्थ्यकर्मी टोली परिचालन गरिएको जिल्ला जनस्वास्थ्य अधिकृत कुँवरले जानकारी दिए । काँडामा पनि जिल्लाबाटै टोली परिचालन गर्दै छौं, उनले भने, औषधि मौज्दात छैन, महामारी फैलिए ठूलै समस्या पर्छ । बिरामीको संख्या हात्तै बढेपछि औषधि व्यवस्थापनको सवाल जटिल बन्दै गएको छ । स्थानीय निर्वाचनपछि सबै अधिकार स्थानीय तहमा हस्तान्तरण भयो । स्वास्थ्य संस्थाको व्यवस्थापनसमेत सम्बन्धित स्थानीय तहमा हस्तान्तरण भइसकेको छ । यसअघि जिल्लामा आउने औषधि खरिदको बजेट पनि स्थानीय तहमै निकासा भएको छ । तर, सबैजसो तहले औषधि खरिद गरेका छैनन् । औषधि व्यवस्थापन सधैंको समस्या भए पनि यसपल्ट निकै अप्ठेरो अवस्था आइलागेको जयवागेश्वरी स्वास्थ्यचौकीका इन्चार्ज सन्तोष बस्नेतले बताए । पहिला जिल्लामा कराउँथ्यौं, अब स्थानीय तहका प्रतिनिधि, जिल्ला सबैतिर गुहार्दै समय बित्छ, समस्या भने जहाँको त्यहीं रहन्छ, उनले भने । सदरमुकाम क्षेत्रमा पर्ने बडिमालिका नगरपालिकामा झन् धेरै अभाव देखिएको छ । यस नगरपालिकाअन्तर्गत जिल्ला स्वास्थ्य कार्यालय, दुईवटा स्वास्थ्य चौकी र एक नगर स्वास्थ्य क्लिनिक पर्छन् । नगरले औषधि खरिदमा वास्ता नगरेको स्वास्थ्यकर्मीको गुनासो छ । स्पष्ट नीति तथा बजेट व्यवस्था नभएकाले नगरपालिका अन्तर्गतको स्वास्थ्य सेवा प्रवाह जटिल बन्दै गएको नगरप्रमुख पदम बडुवालले बताए । उक्त नगरपालिकामा औषधि खरिदका लागि २ लाख ३० हजार रुपैयाँ बजेट आएको छ ।"
टहरामै तेस्रो हिउँद,"गोरखापाल्पा चिसोले दम बढेपछि सहिद लखन गाउँपालिका९ नाम्जुङकी ६५ वर्षीया सानुमाया परियारको निधन भयो । भूकम्पले घर भत्काएपछि टहराकै बास थियो । चिसो बढेपछि दमले च्याप्दै लग्यो । आर्थिक अवस्था कमजोर थियो । त्यसैमा समयमै स्वास्थ्य संस्थामा लग्न नसक्दा उनले अकालमै ज्यान गुमाइन् ।टहरामा धेरै चिसो छ, बूढाबूढी र बालबच्चा जोगाउने गाह्रो भयो, स्थानीय मीनबहादुर परियारले भने, घाम नलागेसम्म बाहिर निस्कन सकिँदैन । चिसोले टहरामा बसिरहेका भूकम्पपीडितको जनजीवन निकै कष्टकर बनेको छ । २०७२ वैशाख १२ को भूकम्पले ६० हजारभन्दा बढी घरमा क्षति पुगेको थियो । तीमध्ये हालसम्म १० हजार घर मात्रै पुनर्निर्माण भएका छन् । हजारौं भूकम्पपीडित अस्थायी टहरामै बसिरहेका छन् । टहरोभित्र भुइँको चिसो र जस्तापाताबाट चुहिने शीतले ओछ्यान नै तात्दैन, परियारले भने, अहिलेसम्म सहन सकेर धन्न बाँचेका छौं । बिरामी, वृद्धवृद्धा र बालबालिकालाई चिसोले निकै सताएको छ । यसरी टहरामा बसेको ३ वर्ष भयो, जाडो लागेपछि जहिल्यै टोलका केटाकेटीलाई निमोनिया हुन्छ, उनले भने, घर बनाउने पैसा त उपचार खर्चमै सकिन लागिसक्यो । अस्थायी टहरोमा बस्दा चिसोले रोग बढेको माया परियारले बताइन् । रातभरि काठिएपछि बिहान उठदा टाउको दुख्छ, ज्यान करकर लुछेर हैरान परियो, उनले भनिन्, हिउँदको ठन्डीले आयु नै घटिसक्यो । चिसो बढेपछि लत्ताकपडा अपुग भएर टहरोभित्रै आगो फुक्ने गरेको उनले सुनाइन् । दिउँसो त घाम लाग्छ, सजिलै हुन्छ, उनले भनिन्, ठन्डीले रात काट्नै गाह्रो पर्छ । जस्तापाताको होचो अस्थायी टहरोमा शीत चुहिएर भूकम्पपीडित हैरानीमा छन् । गर्मीमा टिनले पोल्छ । हिउँदमा शीत छिरेर चिसो बढ्छ । घरमा बस्नु र टहरोमा बस्नु आकाशपातालको फरक हुँदोरहेछ । अझै घर ठड्याउन सकिएन, उनले भनिन् ।सरकारले एकमुष्ठ अनुदान नदिँदा घर बनाउन ढिलाइ भएको अर्का भूकम्पपीडित प्रकाश खडकाले बताए । पैसा छैन, घर बनाउन काठपातको पनि अभाव छ, उनले भने । चिसोमा आगो तापेर बस्न पर्याप्त दाउरासमेत नभएको उनीहरूको भनाइ छ । काठ काट्न निवेदन दिएको छौं, खडकाले भने, सामुदायिक वनले दाउरा काट्नसमेत रोक लगाएको छ । घर बनाउन काठ पाउने त कहिले हो कहिले ? निर्माण सामग्री भनेको बेला पाए चाँडो घर बन्ने भूकम्पपीडितले बताए । यतिबेला निजी घर पुनर्निर्माणले तीव्रता पाएका कारण बजारमा निर्माण सामग्रीकै अभाव छ । भूकम्पले अति प्रभावित बारपाक, लाप्राक, गुम्दा, केरौंजा, स्वाँरा, सौरपानीका अधिकांश स्थानीय अझै टहरामा छन् । चिसो बढेका कारण उनीहरूको दैनिकी पनि प्रभावित बनेको छ ।पुनर्निर्माणका लागि अन्य जिल्लाबाट आएका कामदारसमेत त्रिपालमै बसेका छन् । पहाडमा भन्दा त तराईमा बढी चिसो हो, गोरखामा भेटिएका वीरगन्जका मजदुर राधेश्याम पटेलले भने, बिहानबेलुका यहाँ पनि कठ्याङग्रँदो चिसो हुँदोरैछ । अस्थायी टहरोभित्र स्लिपिङ ब्यागमा कम्बल खापेर सुत्दा पनि ज्यान नताप्ने उनले बताए । पीडितको बेहाल३० महिनादेखि पाल्पाको माथागढी, १ खुमडाँडाका घनश्याम गिरी टिनको टहरामा बसिरहेका छन् । हिउँद, वर्षा, धूलो र धूवाँ सबै सहेर कष्टका साथ बसिरहेको उनले बताए । श्रीमती र बिरामी छोरासँगै बसिरहेका उनले अहिलेसम्म पहिलो किस्ताबापतको ५० हजारमा सम्झौता गर्नसमेत पाएका छैनन् । तीनतले घर भूकम्पले भत्कायो । अहिले उनी चिसो भुइँमै सुतेका छन् । आफ्नै नाममा लालपुर्जा नभएकाले समस्या भएको छ, उनले भने, बैंकले लालपुर्जा खोज्दो रहेछ । छिमेकीले पहिलो किस्ताबापतको ५० हजार अनुदान पाएको सुन्दा उनको आँखाबाट आँसु खस्छ । बिरामी छोराको स्याहारसुसार गर्नुपर्छ । गत वर्ष धेरै दिन झरी लागेर बुटवलमा डेरा लिएर बसेको सम्भिँदै उनले भने, दाजुभाइमा अंशबन्डा भए पनि आआफ्नो नाममा लालपुर्जा नभएर समस्या खेप्नुपरेको छ । चिदिपानी खुमडाँडाकै रामचन्द्र गिरीको अवस्था पनि उस्तै छ । तीनतले घर र गोठ भूकम्पले भत्काएपछि एउटा टिनको टहरामा तीन वर्षदेखि बस्दै आएका छन् । आफ्नै नाममा लालपुर्जा चाहिन्छ भन्छन्, उनले भने, अंशबन्डा भए पनि दाजुभाइसँगै भेट नहुँदा समस्या आएको छ । गिरीद्वयको लाभग्राही सूचीमा नाम छ । तर, जग्गाधनी दर्ता प्रमाणपुर्जा नभएर अनुदान सम्झौता गर्न नसकेका हुन् । भूकम्पपछि टिनको छाप्रोमा बस्दै आए पनि घर बनाउन जग्गा प्रमाणपुर्जाकै कारण अनुदान पाउन सकिएन, रामचन्द्रले गुनासो गरे । अहिले पुसको चिसोमा सुत्न नसकेको गुनासो गरे । निद्रा लाग्दैन, आगो तापेर भए पनि निद्रा पुर्याउनुपर्छ, उनले भने, हामीजस्ताको आवाज कसले सुन्देला र खै ? केन्द्रीय तथ्यांक विभागले १० हजार ४ सय ६५ घर सर्वेक्षण गरेको थियो । ४ हजार ६ सय ५२ जनाको सूची पठाइसकेको छ । ४ हजारले पहिलो किस्ताबापतको ५० हजार लिएर सम्झौता गरिसकेका छन् । बाँकीको भने धनी पुर्जालगायत विभिन्न समस्याले अहिलेसम्म सम्झौता हुन सकेको छैन । हजुरबुबाको नाममा भएको जग्गा अहिलेसम्म हाम्रो नाममा आएको छैन, हामी बसेको घर भूकम्पले भत्काएपछि टिनको छाप्रोमा बस्दै आएका छौं, रामचन्द्रले भने । माथागढी १ का प्रकाश नेपालीको अवस्था पनि उस्तै छ । श्रीमती बिरामी छ । छोरा साना छन् । चिसोले बेहाल भयो, उनले भने । उनले आफ्नो नाममा जग्गा नभएको र दाजुभाइले पनि मञ्जुरीनामा नदिएको गुनासो गरे । सरकारले जग्गा प्रमाणपुर्जा अनिवार्य गर्दा धेरै भूकम्पपीडित अनुदान पाउनबाट वञ्चित छन् । जिल्ला समन्वय समितिका वरिष्ठ कार्यक्रम अधिकृत तथा भूकम्पपीडित फोकल पर्सन दुर्गा थापाले अनिवार्य लालपुर्जाले समस्या भएको बारेमा गुनासो नआएको बताए । हामीलाई यससम्बन्धी कुनै गुनासो आएको छैन, उनले भने, यस्तो गुनासो आए तत्कालै लेखेर माथि पठाउनेछौं ।"
छाया अर्थतन्त्र दुई तिहाइ,"नेपाली छाया अर्थतन्त्र२०६३७३ को १० वर्षलाई समेटेको राष्ट्र बैंकको उल्लेखित अध्ययनले नेपालतिर आयात हुने वस्तुहरूको भारतको भन्सारमा देखिएको निर्यातको कुल मूल्यांकनभन्दा नेपालतर्फको भन्सारको आयातमा औसतमा ३५ प्रतिशत कमी देखिएको उल्लेख गरेको छ । यीमध्ये कुनै वर्ष यो फरक ६० प्रतिशतको हाराहारी पुगेको छ । एक सय मिटर दूरीमा अवस्थित वारिपारिका भन्सार नाकाहरूमा देखिएको यो फरक डरलाग्दो हो । तर यसले पनि भन्सार छली र चोरीपैठारीको अंशलाई मात्र देखाउँछ । भारतको भन्सारमा बिल पेस गर्नुअघि नै हुने न्यून बिजकीकरणको फरक यसमा देखिंँदैन, जुन सामान्यत: वास्तविक मूल्यको आधा हुनुलाई पनि अत्यन्त स्वाभाविक मान्ने गरिएको छ । यसरी छलछाम र चोरीपैठारी गरिएका सामानको बजार मूल्य नेपाल भित्रिइसकेपछि सस्तो भने हुँदैन । भन्सार तिरेरै ल्याइएकोभन्दा अझ उच्च हुने गरेको छ । फरक प्रस्ट्याउने एउटा उदाहरण, भारतमा भारु १ सय पर्ने एकजोडी टाँख (कफलिङ्क) को मूल्य नेपालगन्जमा नेरु ६ सय र काठमाडौंमा १ हजार पर्छ । टाँखकै उदाहरण किनभने यो भन्सार छली गर्न असाध्यै सजिलो सामान हो, एउटा सानो हाते झोलामा लाखौंं मूल्यको सामान सजिलै भित्रिन्छ ।चीनतर्फको व्यापारमा चोरीपैठारीको सम्भावना निकै कम छ । तर उसको प्रमुख निर्यात बजारले अस्वीकार गरेका गुणस्तरहीन सामान नेपालतर्फ अत्यन्तै सस्तो मूल्यमा आयात (डम्पिङ) भइरहेको छ । त्यसले भन्सार राजस्व असुलीमा खासै योगदान दिएको छैन । र उपभोक्ताले यसबाट पाउने लाभ पनि पाएका छैनन् । यस्ता चिनियाँ सामानको मूल्य पनि ४ गुणासम्म बढी असुलिन्छ । यसरी आयातदेखि उपभोक्तासम्म सामान पुग्दा व्यापारिक कारोबारको कमबेसी दुई तिहाइ हिस्सा अर्थतन्त्रमा कतै पनि अलिखित हुँदैन । अर्को भाषामा, व्यापारबाट मुलुकको जीडीपीमा हुने योगदानको एक तिहाइमात्र गणना भएको छ, दुई तिहाइ छायामा छ ।सिङ्गो छाया अर्थतन्त्र सञ्चालनमा आयात व्यापार एउटा प्रमुख पाटो त हो, तर आंशिक मात्र । र यस्तो राजस्व छली र न्यून बिजकीकरण नेपालको अवैध अर्थतन्त्र निर्माणमा व्यापारिक क्षेत्रको हिस्सेदारीको आधा पाटोमात्रै हो । अर्को आधा पाटो अधिक बिजकीकरण र ठूलो मात्राको पुँजी पलायन हो । यस्ता अवैध व्यापारिक र बजार गतिविधिका अतिरिक्त नेपाललाई छाया अर्थतन्त्र बनाउने अन्य मुख्य कारकहरूमा रेमिटेन्स एवं वैदेशिक श्रम बजारमा मौलाउँदै गरेका केही अस्वाभाविक प्रवृत्तिहरू, सुन एवं घरजग्गा बजार तथा भ्रष्टाचार एवं सम्पत्ति शुद्धीकरण लगायत छन् । यी आयामहरूको चार्चा र विशेषत: अब नेपाल कसरी अघि बढ्नुपर्ला भन्ने संक्षेप सन्दर्भ नै पनि यो एउटै लेखमा अटाउन सकिएन । क्रमश: ट्वीटर :"
सोसल डिमोक्रेटिक पार्टी बनाइयोस्,"गठबन्धनका तीन गाँठा विश्लेषण सही लाग्यो । सिद्धान्त, व्यवस्थापन पक्ष अरु गाँठाहरूमध्ये लुकेर बसेको तर एकदमै कडा गाँठो हो । नेकपा एमाले पश्चिम बंगालमा कामरेड चारु मजुमदारको नेतृत्वमा सञ्चालन भएको नक्सलवादी आन्दोलनको संस्करण झापा विद्रोहबाट नेकपा माले हुंँदै पछि नेकपा माक्र्सवादीसँंग एकीकरण भएर एमाले भएको हो । सुरुमा यसको उद्देश्य नौलो जनवाद हुँदै अघि बढ्ने नै थियो । पछि मदन भण्डारीले जबजको सिद्धान्त अंगीकार गरेपछि प्रजातान्त्रिक पार्टीको रूपमा झन्डै अढाई दशक नेपालमा संसदीय अभ्याससमेत गरिसकेको पार्टी हो । नेकपा माओवादी केन्द्र साम्यवादको लक्ष्य लिएर १० वर्षे युद्धमार्फत अघि बढेको र भर्खरै लोकतान्त्रिक संस्कारमा पसेको पार्टी हो । एमालेको जबज र माकेको माओवादमध्ये दुवै सिद्धान्तलाई समाप्त पारेर नयाँ ढंगको समाजवादी पार्टीको स्थापना गर्नु जरुरी छ । नेपालमा राजतन्त्रको उन्मूलन भएर गणतन्त्रको प्रादुर्भाव भइसकेको छ । अब नौलो जनवाद बहिस्कृत भइसकेको छ भने कुनै पनि प्रकारको एकदलीय तानाशाही प्रकारको पार्टी र दललाई जनताले लामो समयसम्म साथ पनि दिँंदैनन् भन्ने कुरासमेत प्रमाणित भइसकेको अवस्थामा नयाँ सोसल डिमोक्रेटिक पार्टीको स्थापना गरिनु जरुरी छ । तुलसीराम खरेल विर्तामोड, झापाशनिबार प्रकाशित गठबन्धनका ३ गाँठा पढेँ । हो, जसको नाम नै गठबन्धन भनेपछि गाँठा त कसिला र बलिया त हुनैपर्यो । तर वाम गठबन्धनका मजबुती गाँठाहरू खोल्नै नमिल्ने भएका छन् । अनि भित्रभित्रै बनेका सुर्केनीयुक्त पेचिला अनायासका तीनवटा गाँठा फुकाएर मझौला खालका सजिला, छरिता, भरलाग्दा र विश्वासिला गाँठा पार्न खोजे चिसोले हात अक्करिएर नत गाँठा खोल्न सकिने तर फेरि सुर्केनी नै नपर्ला कि भन्ने पिरलो । यस्तै गाँठा र तिनबाट सिर्जित तमाम अन्योलले राजनीति खोलिनुको सट्टा झन् दलदलमा पँसेको महसुस हुनथालेको छ । संघीय सरकार पहिले कि प्रादेशिक सरकार भन्ने अन्योल उस्तै छ । केपी ओली नेतृत्वको वाम गठबन्धनको सरकार पक्कापक्की बन्ने भने पनि एमाले, माओवादी केन्द्रको मिलानको खाका र पदीय बाँडफाँडमा मूल नेतृत्वको गाँठो कस्सिएकै छ । सकेसम्म वाम गठबन्धनलाई फुटाउने रणनीति अख्तियार गर्ने देशीविदेशीले चलाएका खेलले तमाम राजनीति नै माखेसाङ्लोमा जेलिँदैछ । बिहान सूर्यका किरणले जमिन प्रवेश गर्दा आज त केही होला कि भन्ने सोचले बसेका ओली, प्रचण्ड साँझमा सूर्यले धर्ती छोडेको कैयन घन्टा खटिरहन्छन् । तर नयाँनयाँ समस्याका गाँठा प्रकट भई अन्योलका बग्रेल्ती पोकाहरू निराकरण हुनुको सट्टा डव्लिँदै जानथालेका देखेपछि भोलिको भाखामा आजलाई विट मार्छन् दुबै । श्यामसुन्दर कुइँकेलहाँडीगाउँ, काठमाडौँ"
लथालिंग सार्वजनिक क्षेत्र,"आइतबार प्रकाशित अस्पतालका उपकरण सम्बन्धी सम्पादकीय र सामुदायिक विद्यालयको शिक्षा सम्बन्धमा तयार पारी प्रकाशित आलेख पढिसक्दा हाम्रा समग्र सार्वजनिक व्यक्तित्व, संरचना र निकायहरू कतै सार्वजनिक वस्तु र सेवाको सुदृढीकरणको सट्टा यसलाई डुबाउने खेलका दृश्यअदृश्य खेलाडी त बनिरहेका छैनन् भन्ने शङ्का उव्जन्छ । थुप्रै ठूला नेताहरूलाई स्वास्थ्य उपचारबापत स्वदेशी महङ्गा निजी अस्पतालमा मात्र नभएर विदेशी महङ्गा अस्पतालका महङ्गा खर्च राज्यकोषबाट व्यहोरी तिनका जीवन बचाइदिए बापत तिनले जनतालाई दिएको सेवासुविधा र उपहार यही हो ? सामुदायिक शिक्षाको रोग पत्ता लगाई त्यति राम्रा उपचारका विधिहरू सुझाइएको छ । तर सुझाव बमोजिम गर्नगराउन कोही तयार छैनन् भन्ने समाचारबाट बुझिन्छ भने मुलुकका सामान्य नागरिकका लागि यो जति विडम्बनापूर्ण र निराशाजनक अरू के हुनसक्छ र यो समावेशी मुलुकमा ? विश्वेश्वर कर्माचार्यमहालक्ष्मी नपा२, इमाडोल, ललितपुर"
खेलाडी गहना हुन्,"महिला फुटबल खेलका राष्ट्रिय कप्तान लगायत खेलाडीहरू भविष्य खोज्दै विदेश भासिएको खबरले नेपालमा खेलाडीहरूको वास्तविक अवस्थाको विम्ब प्रस्तुत गर्छ । खेलाडी राष्ट्रका गहनामात्र होइनन्, परिचायक पनि हुन् । अर्जेन्टिनालाई चिन्नु र जान्नुपर्ने कुनै विशेषता छैन । तर अर्जेन्टिनालाई नचिन्ने मान्छे संसारमा बिरलै होलान् । मात्र खेलको भरमा चिनिएको मुलुक हो, अर्जेन्टिना । यस्ता धेरै मुलुक छन्, जसलाई खेल र खेलाडीले विश्व स्तरमा परिचित गराएका छन् र पर्यटक आकर्षित गर्न महत्त्वपूर्ण भूमिका निर्वाह गरेका छन् । संसारभर खेल र खेलाडीप्रति हेर्ने दृष्टिकोण फरक छ । अन्तर्राष्ट्रिय स्तरमा खेल्ने खेलाडीहरू आफैंमा सद्भाव दूतका रूपमा क्रियाशील भइरहेका हुन्छन् । संसारभर नै खेल र खेलाडीलाई उच्च स्थानमा राख्ने गरिएको पाइन्छ । जसरी नेपालमा राजनीतिलाई समाचारको मुख्य अंशका रूपमा लिइने गरिएको छ, फ्रान्समा राष्ट्रिय तथा अन्य समाचारका प्रमुख अंशका रूपमा खेललाई लिइने गरिएको छ । हाम्रो सन्दर्भमा यत्रतत्र मौलाएको भ्रष्टाचार र खेलाडी माथिको शोषण र बेवास्ताले निरन्तरता पाउँदा खेल क्षेत्रमा नेपालले खासै प्रगति गर्नसक्ने सम्भावना देखिँंदैन । महिला फुटबलमा आफ्नो स्तर माथि उकास्दै गरेका फुटबलरहरू विदेशिनुका पछाडि उनीहरूका आफ्नै कथा र व्यथा होलान् । सरसर्ती हेर्दा उनीहरूप्रति राज्यले गरेको उपेक्षा नै प्रमुख कारण हो भनी बुझ्न मुस्किल पर्दैन । उत्तम पुडासैनी जोरपाटी, काठमाडौं"
कसरी आउँछ समाजवाद ?,"एमाले र माओवादी केन्द्र एकीकृत हुने व्यापक चर्चा चलिरहेको छ । एकथरीले यसलाई सकारात्मक मानेका छन् भने अर्काथरीले अशुभको सुरुवात पनि भनेका छन् । झिनामसिना कुँडाकर्कट पार्टीका झुन्ड रहनुभन्दा ठूलठूला २ वा ३ पार्टी हुनु हाम्रोजस्तो अविकसित देशमा राम्रो हो । यदि यी दुई पार्टीको एकीकरण भयो भने कांग्रेसले पनि ससाना दलहरूलाई मिलाएर एउटै ठूलो दल बनाउने दिशामा पहल किन नगर्ने ? हुन त काम गर्नलाई कुनै दलविशेष चाहिँदैन । हामीले सिद्धार्थ गौतम बुद्ध, महाकवि लक्ष्मीप्रसाद देवकोटा, नारायणगोपाल गुरुवाचार्य, पारिजात, रत्नशमशेर थापा, धर्मराज थापा, अरनिको आदिदेखि धुर्मुससुन्तलीसम्म हेर्यौं भने कुनै दलविशेषमा नरहेर पनि देश हितका काम गरेको पाउँछौं । आज हाम्रो देशमा दलविशेषमा लाग्ने मानिस चन्दा उठाउन र कुर्सी हत्याउन मात्र लागिपरेका छन् । मनमोहन काललाई छाडिदिने हो भने कम्युनिस्ट भन्नेहरूले एउटै राम्रो काम गरेको पाइँदैन । एमालेले त राम्रोसँग विपक्षीको भूमिका निर्वाहसम्म गरेन । माओवादीले हिजो मच्चाएको हिंसा र आतङ्क बयान गर्नलायक पनि छैन । वास्तवमा मैले नेपालका कम्युनिस्टहरूलाई अल्छे र भद्दा मानिसहरूको जमात भन्ने गरेको छु । साथै यिनीहरू विना कामका गफाष्टक पनि हुन् । यिनका नारा पनि उदेकलाग्दा छन् । कहिले साम्यवाद ल्याउने त कहिले नयाँ जनवाद ल्याउने, कालान्तरमा यिनीहरू बीपी कोइरालाको समाजवादतिर ओरालो लागेका हुन् । समाजवाद ल्याउन किन कम्युनिस्ट पार्टी नै चाहियो ? पूर्वी युरोपमा पनि कम्युनिस्ट नै नभई समाजवाद ल्याएको वा स्थापना गरेको स्पष्ट उदाहरण हाम्रै सामुन्ने छँदैछ । बेरोजगार भत्ता, नागरिक अधिकार, वृद्धवृद्धाको संरक्षण, समुचित कर प्रणाली, असहायको लागि सरकारी अनुदान तथा आफ्नो कर्तव्यसहितको अधिकारको सुनिश्चितता आदि समाजवादभन्दा माथिका सुविधा त्यहाँ पाइन्छन् । कम्युनिस्टमा लाग्ने भनेको साम्यवाद ल्याउन हो । समाजवाद त अन्य राजनीतिक विचारधाराले पनि ल्याउन सक्छन् । फेरि समाजवाद भनेको मिश्रित पुँजीवादी अर्थतन्त्र हो । माक्र्सकै सिद्धान्त अनुसार पुँजीको विकास नभई समाजवादको सम्भावना नै छैन । तसर्थ यिनले हामी पुँजीवादको विकास गर्छौं अनि समाजवादतिर लाग्छौं भन्न सक्नुपथ्र्यो । उनीहरू दुवैका घोषणापत्रमा समाजवाद ल्याउने भनेका छन् । यो समाजवाद कस्तो हो भन्नेमा दुवै दल मौन छन् । ज्यो रत्ननिधि रेग्मी शुक्राचार्य"
समृद्धिको लक्ष्मणरेखा,"सधैं हाँसिरहने हिमालको लस्कर, उच्च शिखर सगरमाथा, यत्रतत्र मनोरम प्रकृतिले भरिएको अलौकिक दृश्य, सामाजिक मेलमिलाप र सद्भाव यी र यस्तै सन्दर्भले नेपालको प्रसिद्धी विश्वभर फैलिएको छ । विश्वबाट प्राप्त सद्भावलाई समेत ध्यानमा राख्दै अब नेपाललाई कस्तो विकास मोडलमा ढाल्ने भन्ने विषयमा निम्न कुरामा ध्यान दिनु जरुरी छ : नेपालको चिनारी घरघरमा रोजगारीको अवधारणामा ससाना उद्योग विस्तार गर्ने ।क्रोनी क्यापिटलिजमको कुरूप सिद्धान्त अवलम्बन गर्दै विकासको नाममा सांसदलाई अन्धाधुन्द पैसा बाँड्ने, बाटो बनाउने बहानामा नेताहरूले बुल्डोजर लगाएर नागवेली शैलीमा पहाड भस्काउने र आफ्नो घरतिर बाटो सोझ्याउने, एउटा अन्तर्राष्ट्रिय विमानस्थल व्यवस्थित गर्न नसकेको अवस्थामा दसतिर थप्ने अदूरदर्शी योजना अघि सार्ने, प्रादेशिक राजधानीको लागि लुछाचुँडी गर्ने जस्ता क्रियाकलाप समृद्धिका वाञ्छनीय गतिविधि होइनन् । प्रणाली र औपचारिकतामा विश्वास राख्ने हाम्रो प्रवृत्ति : सानो शासकीय स्वरुपबाट हुने द्रुत विकास र सेवा प्रवाहमाथि विश्वव्यापी मान्यता बढेको छ । बेलायतमा २०० वर्षअघि सुरु भएको अलिखित संविधानको अवधारणा, हाल अमेरिका, चीन, भारतजस्ता देशमा राष्ट्रपतिप्रधानमन्त्रीले विकासको मेरुदण्ड समातेको स्थिति रहँदा हामीकहाँ राष्ट्रपति, उपराष्ट्रपति, प्रधानमन्त्री, अनगिन्ती उपप्रधानमन्त्री, दर्जनौं सल्लाहकार राख्ने प्रणालीबाट विकास र सेवालाई शून्यतातिर धकेल्ने कुसंस्कार स्वीकार्य बन्न सक्दैन ।कसैले दान दिएर, टीका लगाइदिएर दिगो विकास सम्भव छैन ।वातावरणमैत्री विकास अवधारणा अघि सार्नुपर्छ । समाज, वातावरण ध्वस्त पार्ने सिमेन्ट, मदिरा उद्योग, क्यासिनो, मदिराभट्टी, डान्स बार सञ्चालनजस्ता कार्यमा खर्बौं लगानी आए पनि स्वीकार गर्नु हुँदैन । डा भुवनेश्वर शर्माचन्द्रागिरि२, काठमाडौं"
ट्रम्पको गलत निर्णय,"पुस २१ गते प्रकाशित ध्रुव कुमारको नटुंगिने जेरुसलेम विवाद पढेर केही लेख्न मन लाग्यो । लेख लेख्दा व्यक्तिको आफ्नो विचारसंँग केही नियमगत पाबन्दी पनि हुन्छन् । तर प्रतिक्रिया लेख्नेहरू अपेक्षाकृत त्यसबाट मुक्त हुन्छन् । मेरो विचारमा मध्यपूर्वमा इजरायल र फिलिस्तिनी विवाद र दक्षिण एसियामा काश्मीर विवाद नटुंगिने खालका छन् । तर कुनै न कुनै दिन त्यसलाई टुंग्याउनु त पर्छ नै । यसबारे अमेरिकी राष्ट्रपति डोनाल्ड ट्रम्पले गलत फैसला गरे । उनले जेरुसलेमको इजरायल अधीनस्थ भूमि मात्रलाई राजधानी घोषणा गर्नु उचित हुन्थ्यो । विश्व जनमतले जेरुसलेमलाई तीन भागमा बाँडिदिनुपर्छ । एक भाग यहुदी, दोस्रो भाग फिलिस्तिनी र तेस्रो भाग इसाईहरूलाई दिनेगरी टुंग्याइयो भने त्यो विवाद टुंगिन्छ । त्यसरी नै काश्मीर विवादको पनि समाधान गरिदिनुपर्छ । एलओसीको वारि भारत र पारि पाकिस्तानको भूभागको निर्णयले दुवै देशले चित्त बुझाउनुपर्छ । ट्रम्पको निर्णयले अशान्ति बढ्ने खतरा त छ, तर उनले रकेट म्यान भनेर किम जोङ उनलाई व्यंग्य गरेको ठिक लाग्यो । डा शिवशंकर यादव छपकैया, वीरगन्ज"
प्रचण्डको द्विविधा,"मधेसवादी दलका नेताहरूले अबको प्रधानमन्त्री प्रचण्ड बन्नुपर्ने र आफूहरू लोकतान्त्रिक गठबन्धनमा समाहित हुन इच्छुक रहेको बताए । अर्थात उनीहरू माओवादीको नेतृत्वमा नेपाली कांग्रेस र आफूहरूको दल मिली सरकार बनोस् भन्ने चाहना राख्दा रहेछन् भन्ने लगभग प्रस्ट भएको छ । यो भनेको अपवित्र गठबन्धनबाट सरकार बन्नुबनाउनु हुनेछ । आम जनताले सबैभन्दा ठूलो दल एमालेलाई बनाएको छ । जनता अबको सरकार एमालेले नै बनाउनुपर्छ भन्ने मान्यता राख्छन् । मतादेश र जनादेश पनि त्यही हो । तर मधेसवादी दलका नेताहरू आफ्नो स्वार्थ राखी जनादेश विरुद्ध अपवित्र सरकार बनाउनुपर्छ भन्दैछन् । यो हुनु भनेको नेपाललाई पुन: उल्टो गतिमा हिँडाउन खोज्नु हो । प्रत्यक्षमा ८० सिट जितेको पार्टीले सरकार नबनाई त्यसको आधा पनि नजित्ने पार्टीलाई सरकार बनाऊ भन्नु आपत्तिजनक कुरा हो । कांग्रेस र मधेसवादी पार्टीहरू एमालेको सरकार नबनोस् भन्ने चाहना राख्छन् । जसलाई माओवादी केन्द्रको अलमल र अस्पष्टताले झनै बढाइदिएको छ । उसै त प्रचण्ड अविश्वसनीय र पिपलपाते नेताको रूपमा चिनिन्छन् । आफ्नो छवि बदल्ने सुवर्ण अवसर प्रचण्डले यतिखेर पाएका छन् । तर मधेसवादी दलहरूको उक्साहटमा लागि पुन: प्रधानमन्त्री बन्न खोजेमा प्रचण्डको बचेखुचेको इज्जत, प्रतिष्ठा पनि सकिनेछ । गोपाल देवकोटागोकर्णेश्वर८, जोरपाटी, काठमाडौं"
अब सुशासन देऊ,"देशमा नयाँ संविधान आयो । त्यही संविधान अनुसार तीनै तहको निवार्चन पनि सम्पन्न भइसकेको छ । अब राज्य सञ्चालन गर्नेहरूले संविधान कार्यान्वयन गर्दै जनतालाई सुशासनको प्रत्याभूति दिनुपर्छ । सुशासनको सोझो अर्थ राम्रो शासन हो । सुशासन त्यो शासन व्यवस्था हो, जहाँ जनताको हित र कल्याणलाई सर्वोपरी मानिन्छ । जनताको हितलाई सर्वोपरी मानी सहभागितामूलक, पारदर्शी, स्वच्छ, सक्षम, उत्तरदायी, प्रभावकारी, निष्पक्ष र विधिसम्मत शासन सञ्चालन गर्नु नै सुशासन हो । सुशासनले शासकलाई जवाफदेहिता बोध गर्न र नागरिक सेवामा समर्पित हुन आग्रह गर्छ । सुशासन, विकासको पहिलो सर्त हो । असल शासन व्यवस्था नभएको राज्य कहिल्यै विकसित हुन सक्दैन । सुशासन राज्य सञ्चालनको उत्तम विधिमात्र नभई विकासको जननी पनि हो । सुशासन विना कुनै पनि क्षेत्रमा सुधारको प्रयास गर्नु व्यर्थ हुनेछ । यसको अभावमा राज्यको न्यायिक व्यवस्था फितलो हुन्छ । कानुनी राज्यको उपस्थिति नभए सर्वत्र दण्डहीनता र कानुन हातमा लिने अवस्था सिर्जना हुन्छ, जसले अराजक गतिविधिलाई प्रश्रय दिन्छ । गरिखाने वातावरण हराउँदै गई आर्थिक गतिविधि सुस्त हुनपुग्छन, लगानी शून्य:प्राय हुन्छ । फलस्वरूप आर्थिक वृद्धिको दर नकारात्मक हुन जान्छ । देशमा बेरोजगारी अस्वाभाविक रूपमा बढ्नगई आर्थिकसामाजिक विचलन देखा पर्छन् । जसले राज्यलाई असफलतातिर धकेल्छ । राज्य शासकको नियन्त्रण बाहिर गई असफल राष्ट्रका रूपमा रूपान्तरित हुनेछ । त्यसैले राज्य सञ्चालकले सदैव सुशासनलाई बलियो बनाउनतर्फ ध्यान दिनु आवश्यक हुन्छ । जयराम पुडासैनीबौद्ध६, काठमाडौं"
सत्ता समीकरणको प्रश्न,"नयाँ संविधान बमोजिम प्रतिनिधिसभा तथा प्रदेशसभा निर्वाचन सम्पन्न भएको छ । विदितै छ यो निर्वाचनबाट संघीय लोकतान्त्रिक गणतन्त्र नेपालको पहिलो प्रतिनिधिसभा र पहिलो प्रदेशसभाहरू गठन हुँदैछन् । यो निर्वाचन समयमै सम्पन्न हुनु जति महत्त्वको कुरा थियो प्रतिनिधिसभा तथा प्रदेशसभाहरूका क्रियाकलाप सम्यक, सन्तुलित र सार्थक हुनु उत्तिकै दीर्घकालीन महत्त्वको काम हुनेछ । नयाँ संविधान कार्यान्वयनको प्रक्रियाबाट कस्तो संस्कार र संस्कृति निर्माण गर्ने, कस्ता नजिर र परम्परा स्थापित गर्ने, राज्य सञ्चालनको कार्यशैली कस्तो बनाउने जस्ता प्रश्नहरू निर्वाचनद्वारा स्थापित यी संस्थाहरूका क्रियाकलापमा निर्भर गर्नेछ । प्रारम्भदेखि नै सबल, सक्षम, प्रभावकारी कार्यशैली तथा कार्यप्रणाली स्थापित गर्न सकिए भविष्यका लागि ती मार्गदर्शन जस्तो बन्नेछन् । त्यसो हुन नसके यी संस्थाहरू कमजोर हुनेमात्र हैन, संविधानकै भविष्य संकटमा पर्न सक्छ । राजनीतिक प्रणालीले जनविश्वास गुमाउने र संविधानइतर शक्तिहरू बलशाली हुने जोखिम बढेर जानेछ ।निर्वाचनपछिको व्यवहार भने फेरि कतै न कतै अलमलिन थालेको देखिन्छ । निर्वाचनसम्पन्न भएको यतिका दिन बितिसक्दा पनि निर्वाचन आयोगले निर्वाचन परिणामको औपचारिक घोषणा गर्नसकेको छैन । राष्ट्रियसभा गठन सम्बन्धी अध्यादेशमा भएको विवादले शृंगारिक राष्ट्रपतिलाई अनावश्यक रूपमा राजनीतिक विवादको घेराभित्र तान्यो । देशको संविधानमा द्विसदनात्मक व्यवस्था प्रस्ट हँुदाहुँदै त्यस सम्बन्धी कानुन नै नबनाइकन व्यवस्थापिका संसदको कार्यकाल समाप्त हुनु कुनै पनि अर्थमा उचित थिएन । यो अपजश कुनै एक पार्टी वा नेताको भन्दा बढी ती सबै दल र नेताको हो, जो हिजोको संसदमा थिए । अहिलेको सन्दर्भमा सबैभन्दा महत्त्वपूर्ण कुरा फेरि पनि आगामी सत्ता समीकरणको सवाल नै हो । आगामी सरकार कसको वा कस्तो बन्ने भन्ने विषयमा अनेकथरी चर्चा र आशंका बढ्दै जानु वाञ्छनीय देखिँदैन । यस पटक पनि प्रतिनिधिसभामा कुनै एक दलको प्रस्ट बहुमत हासिल भएको छैन । हामीले जुन प्रकारको निर्वाचन प्रणाली अवलम्बन गरेका छौं, जस्तो प्रकारको हाम्रो मतदाता मनोविज्ञान र राजनीतिक शक्तिकेन्द्रहरूको अवस्था छ, कुनै पनि दलले एकल बहुमत हासिल गर्न सहज छैन भनेर सबैले भन्दै आएकै कुरा हो । सम्भवत: यही यथार्थलाई आत्मसात् गर्दै यसपटक दलहरूले प्रिइलेक्सन एलायन्स गरेका थिए । निर्वाचनपछि बन्ने सत्ता समीकरणले राजनीतिक स्थायित्व दिन नसकेको सन्दर्भमा निर्वाचनअघि बन्ने समीकरण मार्फत स्थायित्व हासिल हुने अपेक्षा गरिएको थियो । नेकपा (एमाले) सबैभन्दा ठूलो दल भए पनि उसको एकल बहुमत नभएका कारण गैरएमाले सरकार पनि बन्न सक्ने जुन चर्चा र गणितीय हिसाबकिताब हुनथालेको छ, त्यसले सत्ता समीकरणको प्रश्न फेरि एउटा अर्को अराजनीतिक र अनैतिक चरणमा प्रवेश गर्न खोजेको प्रतीत हुन्छ । अहिलेको निर्वाचनबाट जुन परिणाम र गणित निर्माण भएको छ, प्रस्ट छ त्यो वाम गठबन्धनको पक्षमा छ । पार्टीहरू एक्लाएक्लै चुनाव लडेका थिए भने ठिक यही वा यस्तै परिणाम आउन सम्भव थिएन । कुनै निर्वाचनमा अभिव्यक्त भएको मतादेश कुन पृष्ठभूमिमा व्यक्त भएको हो भन्ने प्रश्नलाई गौण बनाएर गरिने सत्ता समीकरणका प्रयासहरूले जनादेशलाई सम्मान गरेको मान्न सकिन्न । तसर्थ गैरएमाले मात्र हैन, गैरमाओवादी सरकारको कल्पना पनि यतिखेर अराजनीतिक र अनैतिक हो ।यो निर्वाचनले प्रतिनिधिसभा र प्रदेश२ बाहेक सबै प्रदेशसभामा वाम गठबन्धनलाई प्रस्ट बहुमत दिएको छ । तसर्थ अब भन्ने सरकार निसन्देह एमालेमाओवादी केन्द्र लगायत गठबन्धन संलग्न दलहरूकै हुनुपर्छ । यो निर्वाचनमा नेपालका कम्युनिस्टहरूले निक्कै ठूलो न्यारेटिभ निर्माण गरेका थिए । त्यसका मुख्य दुइटा तत्त्व थिए । पहिलो देशमा राजनीतिक स्थायित्व, शान्ति, सुशासन, विकास र समृद्धि कम्युनिस्टहरूबाट मात्र सम्भव छ, त्यसका लागि वाम गठबन्धनलाई बहुमत देऊ । दोस्रो २०१९ पछि विभिन्न गुटउपगुट र समूहमा विभाजित भएको कम्युनिस्ट पार्टीलाई एकीकृत गरेर एक विशाल राजनीतिक दल बनाउने र देशलाई समाजवादी क्रान्तिको युगमा प्रवेश गराउने । यी दुई संकथनहरूको अभावमा अहिलेको निर्वाचन परिणाम र गणित सम्भव थिएन । यी मिसन कहीं कतैबाट षडयन्त्र भएको कारण लागू नभएको सन्देह जनमानसमा रहनुहुन्न । तसर्थ एमालेमाओवादी केन्द्र लगायतका कम्युनिस्ट समूहहरूको समीकरण नै यतिखेर सबैभन्दा वैध र जनादेश मुताविकको सत्ता समीकरण हो ।यी दुई न्यारेटिभ उनीहरूले चुनाव जित्ने रणनीतिका रूपमा फालेका तुरूपमात्र थिए वा उनीहरू वास्तवमै कृतसंकल्पित छन्, त्यसको प्रस्टीकरण उनीहरूकै व्यवहारबाट हुनुपर्छ । यी दुई कुरा अभिन्न रूपले एकअर्कामा जोडिएका छन् । पार्टी एकता प्रक्रियामा आउने समस्याले सत्ता समीकरणको प्रश्नलाई प्रभावित गर्छ । सत्ता समीकरणमा आउने समस्याले पार्टी एकतालाई प्रभावित गर्छ । उनीहरू जनादेशप्रति साँच्चै इमानदार छन् भने यी दुई काम उनीहरूले यथोचित समयमा सम्पन्न गर्नैपर्छ । अन्यथा उनीहरूले जनादेशको सम्मान गर्न नसकेको अर्थ लाग्नेछ । त्यो एक प्रकारको असफलता र बेइमानी सरह हुनेछ । त्यसबेला देश सरकारविहीन रहन सक्दैन । तुरुन्तै संसद विघटन गरेर मध्यावधिमा जानु पनि हतार हुनसक्छ । त्यस्तो अवस्थामा मात्र अर्को प्रकारको सत्ता समीकरणको औचित्य पुष्टि हुनसक्छ । अहिलेको चरणमा गैरएमाले व गैरमाओवादी सरकारको कल्पनामात्र पनि भर्खरैको निर्वाचनमा अभिव्यक्त भएको जनादेश विपरीत हो । गैरकम्युनिस्ट खेमा विशेषत: नेपाली कांग्रेसको मनमा कम्युनिस्टहरूलाई सत्तामा जानबाट रोक्न पाए हुन्थ्यो भन्ने भावना पलाएको हुनसक्छ । कतिपय भूराजनीतिक जटिलता, माओवादी केन्द्रका नेताका रूपमा प्रचण्डमा बारम्बार प्रकट हुने ढुलमुलेपन तथा संसदमा फोरमराजपाको अर्थपूर्ण उपस्थितिले गैरकम्युनिस्ट वा गैरएमाले सत्ता समीकरणको सम्भावना नै नरहेको भने हैन । तर यस्तो प्रयत्न अहिलेको चरणमा गैरकम्युनिस्ट खेमाका लागि झनै अहितकर हुनेछ । जसोतसो सत्ता समीकरण त बन्ला, तर जनताले त्यसलाई निको मान्ने छैनन् । त्यस प्रकारको सत्ता समीकरण बनाउँदा एमाले र माओवादी केन्द्रमध्ये कुनै एकलाई सत्ताबाहिर राख्नुपर्ने हुन्छ । उसमा उत्पन्न हुने प्रतिशोधको भावनाले राजनीतिक स्थायित्व झनै धरापमा पर्न सक्छ । नेपालमा कम्युनिस्टहरूले करिब ७० वर्ष लामो प्रयासबाट बलियो मतदाता मनोविज्ञान निर्माण गरेका छन् । २८ वर्षयता उनीहरू पनि कुनै न कुनै रूपमा अधिकांश समय सत्तामा छन् । तर उनीहरूले आफ्ना समर्थकबीच आफूहरूले एकल सत्ता चलाउन नपाएकाले देशको स्थिति बिग्रिएको भाष्य निर्माण गरेर जनमत निरन्तर वृद्धि गरिरहेका छन् । नेपालका कम्युनिस्टहरूले सरकारको नेतृत्व नै गर्न नपाएको उनीहरूको दाबी सत्य हैन । तथ्यले भन्छ २०४६ यता ७ पटक कम्युनिस्ट नेतृत्वको सरकार बनेको छ । संयुक्त सरकारमा त उनीहरू त्यसभन्दा बढीपटक सामेल छन् । नेपालको संसदमा यो कम्युनिस्टहरूको पहिलो बहुमत पनि हैन । बहृत शान्ति सम्झौतापछिको अन्तरिम संसदमा पनि कम्युनिस्टहरूको उल्लेखनीय उपस्थिति थियो । पहिलो र दोस्रो दुबै संविधानसभामा कम्युनिस्टहरूको बहुमत थियो । यी अवसरहरूलाई उनीहरूले कसरी सदुपयोग वा दुरुपयोग गरे भन्ने प्रस्टै थियो । यस हिसाबले उनीहरू पनि शासक पार्टी नै हुन् । तर आफूहरूले कहिल्यै बहुमतको सरकार चलाउन नपाएको प्रतिपक्षी दलको जस्ता दलिल बारम्बार जनतासामु प्रस्तुत गरिरहे । उनीहरूको यो घिडघिडो पूरा हुनदिन, उनीहरूलाई व्यवहारबाटै टेस्टेट हुनदिन पनि यसपटक एकल वाम गठबन्धनको सरकार बन्न दिनैपर्छ । उनीहरूले राम्रो गरे भने सबैलाई राम्रो हुनेछ । देश र जनताकै हित हुनेछ । त्यो सबैका लागि खुसीको कुरा हुनेछ । नराम्रो गरे भने उनीहरूकै समर्थक फ्रस्टेट हुनेछन्, फरक धारको राजनीति निर्माण गर्न सजिलो हुनेछ । कम्युनिस्ट समर्थकमा हुने आफ्नो पार्टी, विचार र नेतृत्वप्रतिको अतिमोह व्यवहारबाटै सम्परीक्षण नभइकन भंग हुन गाह्रो हुन्छ । तसर्थ गैरकम्युनिस्टहरूका लागि पनि यो चरण कम्युनिस्टहरूको एकल सत्ता समीकरण बन्न दिनु हितकर नै हुनेछ ।"
महँगो सार्वजनिक सेवा,"सार्वजनिक सेवा सुधार चर्चाको विषय बन्छ, तर यस क्षेत्र सुधारका विषयमा न कसैले लाभ लागतको अध्ययन गरेको अवस्था छ, नत यो नीति निर्माताका लागि चासोको विषय भएको छ । एक प्रकारले सार्वजनिक सेवा भनसुन र कर्मचारीको सुझबुझको भरमा चलिरहेको अवस्था छ । एउटा सेवा लिन फरकफरक कार्यालयमा भौतिक उपस्थिति देखाउनुपर्छ, साथमा स्थानीय तहका थरीथरीका सिफारिससमेत बोक्नुपर्छ । कर्मचारीले सम्पूर्ण प्रमाण र कागज निवेदकबाट संकलन गर्ने व्यवस्था अत्यन्त अव्यावहारिक र खर्चालु छ । जनतालाई प्रत्यक्ष रूपमा दिनुपर्ने सेवाको सञ्चालन गर्ने नियमहरू कर्मचारीको सहजता केन्द्रित देखिन्छन् । कुनै एक कार्यालयले आफ्नो तर्फबाट बुझ्नुपर्ने विषय सेवाग्राहीलाई आफै बनाएर ल्याउनुस् भन्दै विभिन्न कार्यालय धाउन लगाउनु सुशासन होहोइन, सार्वजनिक प्रशासकहरूले बुझ्न जरुरी छ ।जनताले सेवा कसरी प्राप्त गरिरहेका छन् र त्यसमा कसरी सुधार गर्न सकिन्छ भन्ने ध्यान नदिँदा अनावश्यक कागजपत्र सेवाग्राहीले जुटाउन र स्थानीय तहले उपलब्ध गराउन ठूलै स्रोत लगानी गरिरहेका छन् । प्रशासन सञ्चालनका लागि सरकारी एकाइबीचमा समन्वय कायम गर्न नसक्दा जनताले पटकपटक एउटै कागज एउटै निकायबाट बनाई सेवा प्राप्त गर्न एकै निकायमा पेस गर्नुपरेको छ । अर्कोतर्फ प्रत्येक निकायको आफ्नै परिचयपत्र बनाउने होड हुँदाहँुदै पनि आधारभूत रूपमा जन्मदर्ता गराउन नसकी कुनै पनि परिचयपत्र बनाउन नसक्ने धेरै छन् ।आधारभूत शासकीय व्यवस्था चुस्तदुरुस्त नबनाइएकाले जनतालाई सेवा प्राप्त गर्न अतिरिक्त दु:ख खेप्नुपरेको हो । आवश्यक प्रमाण सेवाप्रदायक निकायले आफ्नै प्रक्रियाबाट लिने व्यवस्थाले लाखौं व्यक्तिले कम खर्चमा प्रभावकारी सेवा पाउँछन् र किर्ते कारोबार दुरुत्साहित हुन्छ । सिमेन्ट, बालुवा र फलाममा मात्र विकास देख्ने राजनीतिज्ञहरूले जनताले सेवा लिन गर्नुपरेको लगानी न्यूनीकरण गर्न शासकीय पूर्वाधार स्थापना अत्यावश्यक छ भन्ने बुझ्न नसकेको यथार्थ हो ।शासकीय पूर्वाधार क्षेत्रजस्तै एकीकृत व्यक्तिगत घटना दर्ता प्रणाली आदि लगानीको क्षेत्रका रूपमा भर्खर स्थापित हुनथालेका छन् । यस्ता प्रणालीका अभावमा उत्पादकत्वमा कमी आएको त छ नै जनताले समेत अनावश्यक झन्झट व्यहोर्नुपरेको छ । यसको अभावमा सार्वजनिक सेवामा पारदर्शिता, अनुमान योग्यता र सहजता त्याउन सकिएको छैन भने आम नागरिकको सेवा सन्तुष्टि न्यून छ । पटकपटक नयाँ शासकीय व्यवस्था ल्याउँदा, राजनीतिक नेतृत्व फेर्दा, सेवा संरचना परिवर्तन गर्दासमेत अनुभूतियोग्य सेवा प्राप्त गर्न नसक्नुको कारण हामीले सेवा प्रवाहको समस्यालाई सूक्ष्म विश्लेषण नगर्नु र त्यसको आधारमा सुधारको थालनी नहुनु हो ।सार्वजनिक सेवा सुधारमार्फत अनुभूतियोग्य परिवर्तन दिलाउनु सरकारको दायित्व हो ।जनतालाई खुसी बनाउन ठूला गफभन्दा उनीहरूलाई प्रत्यक्ष सुविधा हुने साना काम गर्न आवश्यक छ । निर्वाचन सम्पन्न भएसँगै अब सत्तापक्षीय राजनीतिक दलको घोषणापत्रमा उल्लेखित सार्वजनिक सेवा तथा प्रशासन सुधारको विषय समग्र विकास र समृद्धिको मापनको आधार बन्नेछ । सार्वजनिक सेवा प्राप्त गर्न आम जनताले जुन कष्ट भोग्नुपरेको छ, त्यसको न्यूनीकरणले पनि ठूलो राहत दिन्छ । संघीय प्रणालीमा समेत शक्तिको स्रोत जनता नै हुन् र उनीहरूको सेवा नै सबै सरकारको दायित्व हो । आम जनतालाई प्रभावकारी सेवा दिने विषयमा सरकार वा राजनीतिक दल बीचमा असमझदारी रहनु हुँदैन । जन्म प्रतिवेदन प्रणाली होस् वा स्मार्ट चालक अनुमतिपत्र, शासकीय पूर्वाधारमा लगानीले आम जनतालाई प्रभावकारी सेवा त दिन्छ नै सरकारको प्रशासकीय खर्चसमेत न्यून हुने देखिन्छ । उदाहरणका लागि, राष्ट्रिय परिचयपत्रको कार्यान्वयनले धेरैवटा परिचयपत्र तथा कागजको खर्च घट्न सक्छ भने जनताले सेवा प्राप्तिमा सहजता हुन्छ । सरकारहरूले आफ्नो बजेटको निश्चित प्रतिशत रकम शासकीय प्रणाली विकासमा खर्च गर्ने नीति लिन आवश्यक छ । हेलो सरकारको गुनासो संकलन नै हेरौं न । कागजबाट हँुदा जति आउँथ्यो, त्यसको धेरै गुणा ट्विटर हेन्डलमा प्राप्त हुन्छ भने शून्य लागतमा गुनासोकर्ताले प्रतिक्रिया पाउँछन् । झट्ट हेर्दा शासकीय संरचनामा लगानी निकै लाग्ने त देखिन्छ, तर वर्षौंसम्म स्थानीय तहले सिफारिसमा लगाउने रकम र जनताले पाउने सुख आदिको लाभ र सेवामा आएको सुधारबाट जनतामा सिर्जना हुने विश्वास र किर्ते आदिको न्यूनीकरणबाट हुने शासकीय सुधारको हिसाब गर्दा लगानीको तुलनामा लाभ धेरै हुने देखिन्छ । सामान्यत: नेपालमा सेवा उपलब्ध गराउने विषयमा लाभको दायरा साँघुरो पारिन्छ भने लागतको प्रभाव विश्लेषण गर्ने चलन छैन । हुँदा के हुन्छ भनी हिसाब गरेर मात्र पुग्दैन, नहुँदा के हानि भएको छ भन्ने पनि हिसाब गर्नुपर्छ । अबको सरकारले सेवा सुधारको सूक्ष्म विश्लेषण गरी दीर्घकालीन योजना शासकीय पूर्वाधारमा लगानीमुखी नीति लिने हो भने जनताले तत्काल नै सेवा प्राप्तिमा राहत महसुस त गर्ने नै छन् साथै भावी पुस्ताले समेत सक्षम तथा सुव्यवस्थित शासकीय संरचनाको उपभोग गर्न पाउनेछन् ।"
महिला सांसदको भूमिका,"प्रतिनिधिसभा तथा प्रदेशसभा चुनावमा प्रत्यक्षतर्फ नगन्य महिलामात्र निर्वाचित भएकाले समानुपातिकबाट महिलाको कोटा पूरा गर्नु पर्नेछ । प्रतिनिधिसभाको समानुपातिकको नतिजा अड्किरहेको अवस्थामा प्रदेशसभातर्फ भने नतिजा आइसकेर दलहरूले समानुपातिक सांसद पनि सिफारिस गरिसकेका छन् । समानुपातिक महिला सांसद सिफारिसमा नेताका पत्नी, छोरी, बुहारी, साली, सम्धिनी इत्यादि परेका तर पार्टी र राजनीतिमा विशेष योगदान पुर्याएका महिला नपरेको भन्दै आलोचना भैरहेको छ । राज्यको मूलप्रवाहमा समाहित हुन नसकेका वर्गलाई मूलप्रवाहिकृत गर्दै शासनमा सहभागिता तथा लाभ र अवसरमा समान हिस्सेदारी प्रदान गर्न समावेशीकरणको एक औजारका रूपमा समानुपातिक प्रतिनिधित्वको प्रावधान राखिएको हो । तर त्यसको फाइदा लक्षित वर्गलाई नभई नेताका परिवार, आसेपासे, धनाढ्य व्यापारी, डनगुन्डालाई पो पुगेको हो कि भन्ने आशंका पैदा भएको छ । समानुपातिक प्रतिनिधित्वको विद्यमान प्रणालीलाई कसरी सुधार गर्ने र लक्षित वर्गका लागि कसरी लाभ सुनिश्चित गर्ने भन्ने विषयमा छुट्टै बहस आवश्यक पर्ला । तर यहाँ विद्यमान प्रणालीबाटै चुनाव जितेका वा समानुपातिकबाट सांसद बनाइएका महिला जनप्रतिनिधिले निर्वाह गर्नुपर्ने भूमिकाको विषयमा केही चर्चा गर्न खोजिएको छ । राजनीतिक दलहरूले पार्टीका प्रभावशाली महिलालाई समेत समानुपातिकको सूचीमा बन्द गरी प्रत्यक्ष चुनावमा उठ्न नदिनु महिलाको सार्थक तथा हस्तक्षेपकारी प्रतिनिधित्वको सिद्धान्त विपरीत रहेको र यसले महिला सांसदलाई फगत टिके सांसदका रूपमा परिणत गरिदिने जोखिम रहेको विषय जगजाहेर छ । अहिले प्रदेशसभामा जुन हिसाबले दलहरूले समानुपातिकको महिला कोटाबाट सांसद सिफारिस गर्दा नातावादलाई प्रश्रय दिए, त्यसले अबको संसदमा पुग्ने महिला सांसदहरू फगत रबर स्टाम्प बन्ने खतरा झनै बढाएको छ । प्रदेशसभाको यो प्रवृत्ति प्रतिनिधिसभामा पनि कायम रहने पक्का छ । राष्ट्रियसभामा फरक निर्वाचन पद्धति हुनेहँुदा उम्मेदवारका रूपमा उठाइने पाका महिलाको अनुहार सतहमा आइसकेको छैन । समानुपातिकबाट आउने सांसदहरूको प्रभावकारिता तथा राजनीतिक क्षमता र भूमिका प्रत्यक्ष निर्वाचित महिला सांसदको तुलनामा कमजोर देखिने गरेको भए पनि विगतमा समानुपातिकबाट सांसद बनेका कतिपय महिला सांसदले संसदमा महिलाका पक्षमा कानुन निर्माण गर्ने, महिला अधिकारको रक्षा तथा पैरवी र महिला हिंसाविरुद्ध आवाज बुलन्द पार्ने विषयमा खेलेको भूमिकालाई नजरअन्दाज गर्न मिल्दैन । अहिलेका महिला सांसदले उनीहरूको सिको गरुन् भन्ने अपेक्षा गर्नुको विकल्प छैन । किनकि स्थानीय तहदेखि केन्द्रीय संसदसम्म हामीले चुनेर वा हाम्रो भोटमार्फत राजनीतिक दलहरूले छानेर पठाएका महिला जनप्रतिनिधिहरू नै अबको पाँच वर्षसम्मका लागि हाम्रो आशाका केन्द्रविन्दु हुन् । किनकि देशका शोषितपीडित, दमित, अपहेलित, सिमान्तकृत, अवसरबाट बञ्चित, आर्थिकसामाजिकशैक्षिक रूपमा पिछडिएका सम्पूर्ण महिला वर्गको उत्थान उनीहरूकै भूमिकामा निर्भर हुनेछ । अहिले समानुपातिक समावेशीकरणको संवैधानिक तथा कानुनी व्यवस्थाको लाभ उठाउँदै नीति निर्माण तहमा पुगेका महिला जनप्रतिनिधिका लागि महिलाका एजेन्डा स्थापित गर्ने तथा आफ्नो उपस्थितिलाई सार्थक बनाउँदै सुनौलो इतिहास लेखाउने मौका आएको छ । संविधानसभामा प्रतिनिधित्व गरेका महिला सभासद महिला लगायतका सिमान्तीकृत वर्गको अधिकार तथा समावेशीकरणका विविध प्रबन्ध संविधानमा लिपिबद्ध गर्न सफल भएका छन् । संसदमा महिलाको ३३ प्रतिशत प्रतिनिधित्वको ग्यारेन्टी, प्रदेशसभा तथा गाउँसभासम्मै महिलाको एक तिहाइ प्रतिनिधित्वको बाध्यात्मक व्यवस्था, सभामुख र उपसभामुख मध्ये एकजना महिला हुनुपर्ने व्यवस्था, आमाको नामबाट नागरिकता, महिलालाई समान वंशीय अधिकार, संवैधानिक महिला आयोग, सामाजिक न्याय तथा सामाजिक सुरक्षाका विविध प्रावधान चानचुने उपलब्धि होइनन् । अब संविधानले प्रत्याभूत गरेका यी अधिकार तथा अवसर तृणमूलका महिलासम्म पुर्याउने गहन जिम्मेवारी अहिले निर्वाचित भएका महिला जनप्रतिनिधिको काँधमा छ । संवैधानिक हक प्रत्याभूतिका लागि कानुन निर्माण गर्ने, महिलाको अधिकार प्राप्तिमा अड्चनका रूपमा खडा हुने कानुनहरू खारेजी वा संशोधन गर्ने, नागरिकता, समावेशी प्रतिनिधित्व लगायतका विषयमा रहेका विरोधाभाष तथा अस्पष्टता हटाउन संविधान संशोधन तथा प्रस्ट कानुनी प्रबन्ध गर्ने अनि आफ्नो क्षेत्र तथा राष्ट्रिय स्तरमा महिलाका समस्या, आवश्यकता तथा मागलाई मुखरित गर्ने भूमिका केन्द्रीय संसद्का जनप्रतिनिधि महिलाले खेल्नुपर्नेछ । अहिलेको खर्चिलो निर्वाचन प्रणालीले महिलालाई चुनाव लड्न तथा हस्तक्षेपकारी जनप्रतिनिधिका रूपमा अगाडि बढ्नलाई निरुत्साहित गरिरहेको अवस्थामा चुनाव प्रणालीमा परिवर्तन गरी महिला लगायतका वर्गलाई चुनाव लड्न सहज तथा कम खर्चिलो हुने प्रबन्ध गर्नका लागि निर्वाचन ऐनमा संशोधन इत्यादिका लागि केन्द्रीय संसद्मा छिर्ने महिला सांसदले हस्तक्षेपकारी भूमिका खेल्नु पर्नेछ । नत्र नेताले पत्याएका महिलामात्र समानुपातिकमा आउने र जनताले आफ्ना जनप्रतिनिधि महिलालाई नचिन्ने अवस्था आउँछ । राजनीतिलाई व्यापारीकरणबाट मुक्त गर्न जनप्रतिनिधि महिलाले खरो भूमिका निर्वाह गर्नु आवश्यक छ । स्थानीय तथा प्रादेशिक तहका महिला जनप्रतिनिधिहरू आफ्नो क्षेत्र, गाउँ तथा टोलका महिलाका माग, आवश्यकता तथा समस्याको सम्बोधन र सशक्तीकरणका मुख्य संवाहक हुनेछन् । लैंगिक सशक्तीकरण, लाभ र अवसरको न्यायोचित वितरण, समावेशीकरणको लाभलाई तल्लो तहका महिलासम्म पुर्याउने, महिलाको स्वास्थ्य र सुरक्षाको सवालमा सबैभन्दा नजिकको प्रतिनिधिका रूपमा उनीहरूको प्रभावकारी भूमिका रहनेछ । स्थानीय स्तरमा रहेका कुुरीति, कुसंस्कृति, अन्ध परम्परा, विभेद, पछौटेपना, अज्ञानता, थिचोमिचोलाई हटाई महिलाको उत्थान र न्यायका लागि गहन जिम्मेवारी निभाउनु स्थानीय तथा प्रादेशिक महिला जनप्रतिनिधिको मुख्य दायित्व रहेको छ । पीडामा पनि खुसी हुनजानेका आमनेपाली महिलाको अपेक्षा त्यति ठूलो छैन । सुत्केरी हुुँदा उपचार नपाएर आफू र बच्चाको ज्यान नजाओस्, भोकमरीबाट छट्पटाउँदै ज्यान गुमाउनु नपरोस्, दुईछाक टार्ने जोहो गर्नका लागि आफ्नो खसमले ज्यान जोखिममा पारेर विदेशी भूमिमा पसिना बगाउनु नपरोस्, देशभित्रै दसनंग्रा खियाएर परिवार पाल्ने तथा बच्चाको लालनपालन र शिक्षादीक्षाको लागि खर्च पुग्ने खालको कमाइ हुने क्षमता अनुसारको काम पाइयोस् । दूूरदराजका निम्नवर्गीय महिलाको अपेक्षा यत्ति हो । यद्यपि सहरी तथा उच्च मध्यम वर्गका महिलाका आकांक्षा केही फरक हुनसक्छन्, उनीहरूका आवश्यकता र समस्याका आयाम केही फरक हुनसक्छन् । नेपाली महिलाका तत्कालीन तथा दीर्घकालीन आवश्यकताका विविध आयामलाई हृदयंगम गर्दै जनप्रतिनिधिले महिलाको हकहित, स्वास्थ्य, शिक्षा, सुरक्षा, समता, सबलीकरण र सवावेशीकरणका विषयमा उपयुक्त नीति तर्जुमा तथा कानुनी र संस्थागत प्रबन्ध गर्नका लागि सशक्त जिम्मेवारी बहन गर्नैपर्छ ।"
अब महानगर ऋणपत्र,"ऋण लिएर नगरपालिका चलाउने कुरा हामीमध्ये धेरै कमले सोचेका छौं । छलफलमा खालि केन्द्रबाट आउने सहायता तथा अनुदान, स्थानीय निकायले पाउने संघीय राजस्वको हिस्सा र त्यसको वितरणमात्रै आएको छ । पुँजीगत स्रोत जुटाउने सन्दर्भमा हाम्रो सोचमा नवीनता र रचनात्मकता छैन । भएको धन कसरी खर्च गर्ने र त्यसबाट लोकप्रियता हासिल गरी आफ्नो राजनीति टिकाइराख्ने भन्नेमा हामी सीमित छौं । पुँजी निर्माण कसरी गर्ने भन्नेमा ध्यान गएको छैन । सर्वसाधारण सबैमा यसको जानकारी हुँदैन । नेतृत्वले जसो गर्दा जनता खुसी, त्यसैमा हाम्रो खुसी भनेजस्तो प्रियतावादी शैलीमा अर्थराजनीति सञ्चालन गर्दै आएको छ ।नेपालको संविधान धारा २५० मा राष्ट्रिय प्राकृतिक स्रोत तथा वित्त आयोगको व्यवस्था छ । उसको काम, कर्तव्य र अधिकारमा अन्य कुराका अतिरिक्त समष्टिगत आर्थिक सूचकहरूको विश्लेषण गरी संघ, प्रदेश र स्थानीय सरकारले लिनसक्ने आन्तरिक ऋणको सीमा सिफारिस गर्ने उल्लेख छ । हालसम्म गठन नभए पनि भविष्यमा यस्तो आयोग अस्तित्वमा आउनेछ र यसले तोकिएको कार्य गर्नेछ भन्ने अनुमान गर्न सकिन्छ । त्यस अवस्थामा हाम्रा प्रदेश र स्थानीय निकायहरूले निश्चित उद्देश्यका लागि ऋण उठाउन सक्नेछन् । संघीय तथा त्यससँग मिल्दोजुल्दो शासकीय प्रणाली अपनाएका मुलुकमा चलनमा रहेको प्रदेश र स्थानीय निकायले ऋण उठाउन सक्ने व्यवस्था हामीकहाँ पहिले थिएन । विकसित मुलुकहरूमा प्रदेश, नगर तथा गाउँपालिकाले सडक, पुल, विमानस्थल, बन्दरगाह, शिक्षा, स्वास्थ्य तथा खानेपानी सेवा प्रवाह वा कुनै पुँजीप्रधान परियोजना निर्माण तथा सञ्चालनका लागि ऋणपत्रका माध्यमबाट उठाउने कर्जालाई सामान्यतया म्युनिसिपल बन्ड भनिन्छ । नाममा म्युनिसिपल जोडिएकैले यसलाई नगरपालिकाले मात्रै जारी गर्नसक्ने ऋणपत्रका रूपमा बुझ्न हुँदैन । यसलाई नोट्स वा सर्टिफिकेट अफ पार्टिसिपेसन र बोलीचालीमा मुनि बोन्ड पनि भन्ने गरेको पाइन्छ । हामी यसलाई नगर ऋणपत्र, महानगर ऋणपत्र, प्रदेश ऋणपत्र आदि नाम दिन सक्छौं । साधारण खर्च सञ्चालनका लागि पनि यस्तो ऋणपत्रको प्रयोग हुनसक्छ । स्थानीय आवश्यकताले कस्तो ऋणपत्र, कुन परिमाणमा जारी गर्ने भन्ने निर्धारण गर्छ । अमेरिका, चीन, जापान र युरोपेली राष्ट्रहरूमा म्युनिसिपल बोन्डलाई वित्तीय स्रोतको महत्त्वपूर्ण औजारका रूपमा उपयोग गरिँदै आएको छ । ठूलो अर्थतन्त्र भइकन पनि भारतमा यसको त्यति धेरै प्रयोग भएको छैन । दुई वर्ष अघिमात्रै त्यहाँको नियामक निकायले यस सम्बन्धी नियमावली ल्याएको थियो । नियमावली आएपछि पुणे महानगर ऋणपत्र जारी गर्ने पहिलो बनेको छ । उसले ९ महिनाअघि खानेपानी सेवा सञ्चालनका लागि आवश्यक पुँजी जुटाउन बम्बई स्टक एक्सचेन्जमार्फत २ अर्ब भारु बराबरको ऋणपत्र जारी गरेकामा जनताले ६ गुणा बढी माग गरेका छन् । यही आकर्षणलाई देखेर दिल्ली र अहमदाबादले पनि ऋणपत्र जारी गर्ने तयारी गरेका छन् । सन २००० को सुरुतिर बंगालुरु, नासिक, मदुराई लगायतका नगरपालिकाले ऋणपत्र जारी नगरेका होइनन् । तर ती ऋणपत्र परिपत्र विधिमार्फत सीमित दाताहरूबाट पुँजी संकलन गर्नेगरी जारी भएका थिए । त्यस्ता ऋणपत्र सर्वसाधारणले खरिद गर्ने, स्टक एक्सचेन्जमा सूचीकृत भई कारोबार हुने किसिमका थिएनन् । पछिल्लो समयमा आएको नियमले भारतमा महानगर ऋणपत्रको कारोबार विस्तारमा सघाउ पुर्याउने देखिएको छ । अमेरिका र चीनमा यस्ता ऋणपत्रको प्रयोग व्यापक हुने गरेको छ । अमेरिकी राज्य र महानगरहरूले ऋणपत्र जारी गर्ने गरेको इतिहास लामो छ । यस्तो ऋण भुक्तानी गर्न नसकेर टाट पल्टिएका राज्य र महानगर पनि छन्, डेट्रोइट पछिल्लो उदाहरण हो । चीनमा पनि प्रान्त सरकार र महानगरहरूबीच ऋण लिएर काम गर्ने प्रतिस्पर्धा चर्को छ । अन्तर्राष्ट्रिय मुद्राकोष लगायतले टिकाउनै नसकिनेगरी ऋण नलिन चीनलाई सुझाउँदै आएका छन् । आफ्नो राजनीतिक महत्त्वाकांक्षा पूर्तिका लागि पार्टीमा शक्तिशाली बन्न चिनियाँ नेताहरूले ठूलो परिमाणमा ऋण लिएर प्रान्तीय सरकार तथा महानगर चलाउन थालेको सन्दर्भमा मुद्राकोष लगायतको सुझाव आएको हो । सार्वजनिक ऋणको माध्यमबाट आफ्नो राजनीतिक महत्त्वाकांक्षा पूरा गर्न खोज्दा असफल हुने चिनियाँ नेता बो सिलाई हुन्, जसलाई वर्तमान राष्ट्रपति सी चिनपिङको कडा प्रतिस्पर्धी मानिन्थ्यो । डालियान नगरको मेयर हुँदै केन्द्रमा वाणिज्य मन्त्री बनेका पोलिटब्युरो सदस्य सिलाई हाल जेलमा छन् । अहिले थुप्रै चिनियाँ नगर र प्रान्तमा सिलाईजस्तै महत्त्वाकांक्षी नेता रहेको अनुमान विश्लेषकहरूले गरेका छन् । नेपालको सन्दर्भमा हाल केन्द्र सरकारका तर्फबाट नेपाल राष्ट्र बैंकले ऋणपत्रहरू जारी गरी वित्त संकलन गर्दै आएको छ । यद्यपि सरकारी ऋणपत्रको विद्यमान अवस्था उत्साहप्रद छैन । गत आर्थिक वर्षसम्म नेपाल सरकारको ऋण कुल गार्हस्थ्य उत्पादनको तुलनामा २८ प्रतिशत हाराहारी थियो । यो अनुपात अत्यन्त न्यून हो । ऋण कम हुनुलाई राम्रै मानिएला, तर यसले अर्थतन्त्र गतिशील छैन, सरकारको चासो आर्थिक गतिविधिलाई तीव्र बनाउनेतर्फ छैन भन्ने संकेत पनि गर्छ । जापान, अमेरिकाजस्तो ऋण हामीले धान्न सक्दैनौं । ऋण नै नलिई अर्थतन्त्रलाई चलायमान पनि बनाउन सक्दैनौं । त्यसैले सार्वजनिक ऋण ठिक्क हुनुपर्छ न धेरै न कम । सार्वजनिक ऋण र कुल गार्हस्थ्य उत्पादनको अनुपात ६० प्रतिशतको हाराहारीमा हुनुलाई उपयुक्त स्तर मानिन्छ । राष्ट्रिय प्राकृतिक स्रोत तथा वित्त आयोगले प्रदेश तथा स्थानीय सरकारको ऋण योग्यता निर्धारण गरिदिएपछि महानगर ऋणपत्र बजारले गति लिन सक्छ । पुँजी बजारको नियमन निकाय नेपाल धितोपत्र बोर्डले यस सम्बन्धी नियमावली तर्जुमा गरी कार्यान्वयनमा ल्याउनुपर्छ । उक्त नियमावलीमा जारी गर्न सकिने ऋणपत्र, ऋणपत्र जारी गर्नसक्ने निकाय, बिक्री प्रबन्धक, प्रत्याभूति, जारी गर्नका लागि आवश्यक कागजात तथा पूर्वतयारी, प्राथमिक तथा दोस्रो बजार कारोबार, राफसाफ तथा फस्र्योट सम्बन्धी व्यवस्था, कारोबार लागत, कर लगायतका विषय समावेश हुनुपर्छ । सामान्यतया महानगर ऋणपत्रहरू करमुक्त हुन्छन् । केन्द्रीय सरकारको हकमा हाल नेपाल राष्ट्र बैंकले सरकारी ऋणपत्रको व्यवस्थापन गर्दै आएको छ । आन्तरिक तथा बाह्य ऋणको सीमा सम्बन्धित ऐनहरूमै तोकिएका छन् । विकास ऋणपत्रको दोस्रो बजारमा कारोबार हुनसक्ने व्यवस्था छ । तापनि नेपालमा सरकारी ऋणपत्रको बजार उत्साहप्रद छैन । ऋणपत्र आपूर्तिकर्ता सरकार र मागकर्ता निजी संस्था तथा व्यक्ति दुवै पक्ष उदासीन छन् । ऋणपत्रका सम्बन्धमा संघीय सरकारकै अवस्था नाजुक भएको अवस्थामा प्रदेश वा स्थानीय सरकारले यसलाई व्यवहारमा ल्याउलान् भन्ने प्रश्न उठ्न सक्छ । स्वाभाविकै हो, हालसम्म सरकारको ध्यान मुलुकको वित्तीय व्यवस्थापनमा गएको छैन । त्यसैले सार्वजनिक वित्त व्यवस्थापनका लागि कुनकुन स्रोत उपयोग गर्ने र त्यसलाई कहाँ खर्च गर्ने भन्ने विषयमा गम्भीर गृहकार्य भएको छैन । स्रोतका लागि कर राजस्वमा जोड दिने र प्राप्त रकम चालु खर्च, सहायता तथा अनुदानमा सिध्याउने सरल किसिमको सार्वजनिक वित्त व्यवस्थापन हामीले गर्दै आएका छौं । राजनीतिक नेतृत्वले यो परिपाटीलाई बदल्ने पहल नगर्दासम्म कर्मचारी प्रशासन अग्रसर हुँदैनन् । हामीकहाँ सार्वजनिक वित्तका दिग्गज प्रशासकहरू हुँदाहुँदै पनि वित्तीय परिचालन परम्परागत र गतिहीन हुनुको कारण राजनीतिक नेतृत्वको प्राथमिकता अन्यत्र परेकाले हो । जबसम्म नेताले भन्दैनन्, तबसम्म कर्मचारीले गर्दैनन् । संघ, प्रदेश वा स्थानीय सरकार जोसुकै हुन्, राज्यपक्षले ऋणपत्र जारी गर्ने भनेको आर्थिक स्रोत जुटाउने विषयमात्रै होइन । निर्वाचित सरकारप्रति जनताको विश्वास छ कि छैन भन्ने पनि हो । जारी गरिएका ऋणपत्र सबै बिक्री हुन्छन् भन्ने हँुदैन । सरकारले ऋण तिर्छ भन्ने लागेमा मात्रै जनताले उसको ऋणपत्र खरिद गर्छन् । ऋणपत्र जारी गर्ने सरकारसँग संकलित रकम खर्च गर्ने, ब्याज तथा साँवा फिर्ता गर्ने स्पष्ट योजना हुनुपर्छ । चुनावी घोषणापत्र जस्तो कागजातलाई विश्वास गरेर मिहेनतको कमाइ गैरजिम्मेवार सरकारको ऋणपत्र खरिदमा खर्च गर्ने मुख्र्याइँ जनताले नगर्लान् । गर्न पनि सक्छन् । हाल क्रेडिट रेटिङ एजेन्सीले कमसल खालको धितोपत्र हो भन्दै आएको सेयर तथा ऋणपत्र खरिदका लागि धेरै गुणा बढी निवेदन पर्ने गरेको यथार्थलाई हेर्ने हो भने विकल्पहीन लगानीकर्ताको चासो महानगर ऋणपत्रमा नहोला भन्न सकिन्न । ऋणपत्र सरकारलाई जिम्मेवार बनाउने, वित्तीय अनुशासनमा बस्ने माध्यम पनि बन्न सक्छ । तथापि आफ्नो राजनीतिक महत्त्वाकांक्षा पूर्ति गर्न ऋणपत्र दुरुपयोग गर्ने चिनियाँ नेताहरूको चर्चा माथि नै गरियो । कर तथा गैरकर राजस्व हिनामिना गर्ने सरकारले ऋणपत्रबाट संकलित रकमलाई पनि जथाभावी खर्च नगर्ला भन्न सकिन्न । त्यसैले ऋणपत्र जारी गर्नाको उद्देश्य, संकलित रकम लगानी हुने परियोजना, परियोजनाको वित्तीय सम्भाव्यता तथा ऋणको साँवा तथा ब्याज फिर्ता हुने सुनिश्चितता हुनेगरी नीतिगत तथा संस्थागत संरचना निर्माण गरिनुपर्छ । प्रदेश तथा स्थानीय सरकारले वार्षिक बजेट निर्माण गर्दा आर्थिक स्रोतका रूपमा ऋणलाई राख्नुपर्छ । ऋणलाई आर्थिक स्रोत मानिसकेपछि पनि कुन माध्यमबाट रकम संकलन गर्ने भन्ने प्रश्न बाँकी नै रहन्छ । जुनसुकै माध्यम अपनाउने भए पनि रकम संकलन गर्ने विस्तृत योजना बनाउनुपर्छ । यस्तो योजनामा ऋणपत्रका माध्यमबाट संकलित रकम खर्च गर्ने, ब्याज तथा साँवा फिर्ता गर्ने विस्तृत, व्यावहारिक तथा स्पष्ट कार्ययोजना हुनुपर्छ ।"
राष्ट्रिय एकता दिवस मनाउँदै प्राज्ञहरु,"काठमाडौं (कास) सरकारले पुस २७ गतेलाई राष्ट्रिय एकता दिवसको सार्वजनिक बिदा दिने निर्णय गरेसँगै नेपाल प्रज्ञा प्रतिष्ठानले विभिन्न गतिविधिमार्फत यसलाई मनाउँदै आएको छ । प्रतिष्ठानले आइतबार पत्रकार सम्मेलन गर्दै २९६ औं पृथ्वी जयन्ती तथा राष्ट्रिय एकता दिवस विचार गोष्ठी, चित्रकला प्रदर्शनी लगायतका गतिविधिमार्फत मनाउने जानकारी दिएको छ । प्रतिष्ठानका कुलपति गंगाप्रसाद उप्रेतीको अध्यक्षतामा नेपाल संगीत तथा नाट्य प्रज्ञा प्रतिष्ठान, नेपाल ललितकला प्रज्ञा प्रतिष्ठान, सांस्कृतिक संस्थान, पृथ्वी जयन्ती तथा राष्ट्रिय एकता दिवस नागरिक समारोह समिति, नेपाल इतिहास संघ, गोरखा सेवा समाज, लायन्स क्लब, उज्यालो नेपाल लगायतका विभिन्न संघसंस्थाहरूको संलग्नतामा मूल समारोह समिति समेत गठन भएको छ । समितिको पुस १९ गते बसेको बैठकले विभिन्न कार्यक्रम गर्ने निर्णय गरेको हो ।कार्यक्रमअन्तर्गत सोमबार प्रतिष्ठानमा आजको सन्दर्भ र पृथ्वीनारायण शाह विषयमा विचार गोष्ठी गरिनेछ भने मंगलबार र बुधबार प्रतिष्ठानको प्रतिमा कक्षमा नेपाल ललितकला प्रज्ञा प्रतिष्ठानबाट चित्रकला प्रदर्शनी गरिने पत्रकार सम्मेलनमा जानकारी दिइयो । साथै नेपाल प्रज्ञा प्रतिष्ठानमै पुस्तक प्रदर्शनी पनि गरिने बताइएको छ । बिहीबार नेपाल प्रज्ञा प्रतिष्ठानको परिसरबाट ब्यान्डबाजा र पञ्चैबाजासहित प्रभातफेरी गर्दै सिंहदरबार पश्चिम ढोकास्थित पृथ्वीनारायण शाहको प्रतिमामा माल्यार्पण गर्दै प्रज्ञा परिसरमा आई कोणसभा गरेर विसर्जन गर्ने कार्यक्रम रहेको प्रतिष्ठानले जनाएको छ । शुक्रबार नागरिक सभाको आयोजनासँगै विभिन्न राजनीतिक दलका नेता एवं बौद्धिक व्यक्तित्वको प्रवचन हुने प्रतिष्ठानले जनायो ।"
पुसको चिसोमा म्युजिकल नाइट,"हेटौंडा मुलुकका चर्चित कलाकारहरूले पुसको चिसोमा हेटौंडेली दर्शकहरूलाई आफ्नो प्रस्तुतिमार्फत तताएका छन् । नेपाल उद्योग वाणिज्य महासंघ अन्तर्गत चलचित्र तथा मनोरञ्जन मञ्चले संगीत, फिल्म तथा हास्य विधासँग सम्बन्धित कलाकारहरू हेटौंडामा निम्त्याएर पहिलो पटक म्युजिकल नाइट गरेको हो । कार्यक्रममा अभिनेत्री एवं निर्देशक दीपाश्री निरौला, सुष्मा कार्की, मरिष्का पोखरेल, श्वेता खड्का लगायतले नृत्य प्रस्तुति दिएका थिए । त्यस्तै गायिका अन्जु पन्त, गायकसंगीतकार राजनराज शिवाकोटी र गायक युवराज चौंलागाईले गीत प्रस्तुत गरे । हास्य विधाका चर्चित अनुहार जितु नेपाल र केदार घिमिरे माग्ने बुढाले चाहिँ कमेडी प्रस्तुति दिए । हेटौंडाको रिगल रिसोर्टमा सम्पन्न सांगीतिक कार्यक्रममा सहभागिताका लागि टिकट मूल्य २ हजार ५ सय तोकिएको थियो । नेपाली फिल्म तथा गीत संगीत क्षेत्रको प्रवद्र्धनमार्फत स्थानीय आर्थिक गतिविधि विस्तार गुर्नका साथै दैवी प्रकोप राहत उद्धार कोषको सहयोगार्थ म्युजिकल नाइट गरिएको आयोजकले जनायो । कार्यक्रम संयोजक एवं फिल्मकर्मी आकाश अधिकारीले मुलुकका सातै प्रदेशहरूमा यसै वर्ष यस्तै प्रकृतिका कार्यक्रम गर्ने जनाए ।"
धमलाको पौरख,"काठमाडौं (कास) इटहरीका पत्रकार चेतन धमलाद्वारा लिखित पुस्तक पौरख सार्वजनिक भएको छ । शनिबार राजधानीमा भएको कार्यक्रममा अर्थमन्त्री ज्ञानेन्द्रबहादुर कार्कीले पुस्तक सार्वजनिक गरे । पुस्तकमा विभिन्न क्षेत्रमा सफल २३ व्यक्तिको संघर्ष र सफलताका कथाहरू छन् । तीमध्ये अधिकांश पूर्व क्षेत्रका रहेका छन् । पुस्तक सार्वजनिक गर्दै मन्त्री कार्कीले सफल व्यक्तिहरूको कथा मुलुकको विकासका लागि आवश्यक रहेको भन्दै सामाजिक काममा पनि अग्रसरता लिन आग्रह गरे ।कार्यक्रममा पूर्वमुख्यसचिव विमल कोइराला, सूचना आयुक्त किरण पोखरेल, पत्रकार महासंघका पूर्वअध्यक्ष सुरेश आचार्य, साहित्यकार नवराज लम्साललगायतले पुस्तकमाथि टिप्पणी गर्दै सफल व्यक्तिहरूको कथा भावी पिँढीका लागि मार्गदर्शक हुने विश्वास व्यक्त गरे । सुनसरीमा डेढ दशकदेखि पत्रकारिता गर्दै आएका धमलाले आगामी दिनमा अरू सफल व्यक्तिहरूलाई पनि पुस्तकमा समेट्दै जाने बताए ।"
भृकुटीमण्डपमा पुस्तक मेला,"काठमाडौं (कास) पुस्तकप्रेमीहरूका लागि लक्षित गर्दै डिकुरा पब्लिकेसनले शनिबारदेखि भृकुटीमण्डपमा पुस्तक मेला सुरु गरेको छ । प्रेरणाका लागि पुस्तक मूल सन्देश बनाइएका प्रदर्शनीमा भाषा, साहित्य, संस्कृति, जीवनशैली, विज्ञान, राजनीति, भूगोलदेखि भान्सासम्म १० हजार शीर्षकका पुस्तकहरू राखिएको डिकुराका अध्यक्ष पुण्य प्रसाईंले जनाए । आउँदो माघ ७ गतेसम्म चल्ने मेलाको यो १२ औं संस्करणमा विभिन्न उमेर समूहका पाठकहरूलाई ख्याल गरी पुस्तकहरू राखिएको उनले जनाए । बालबालिकामा पढ्ने बानीको विकास गर्ने खालका बालसाहित्यका कृतिलाई विशेष महत्त्वका साथ राखेका छौं, उनले भने । मुलुकभित्रका सबै प्रकाशन गृहका पुस्तक राखिएको मेलामा लेखकपाठकबीचको भेटघाट, अन्तक्र्रिया र साहित्यिक कार्यक्रमहरू समेत राखिने उनले बताए ।"
डिजिटल भर्सेज हस्तकला,"रोशन श्रेष्ठ २६ वर्षदेखि कर्मसियल आर्टमा कार्यरत छन् । हातले लेखेर काम गर्ने उनले प्रविधि आएपछि डिजिटल पद्धति सिक्न थाले । ५ वर्ष लगाएर कम्प्युटर शिक्षा लिएका उनले आफूलगायत १८ जनालाई रोजगार दिएका छन् । उनका अनुसार हातैले कर्मचारीहरू डिजिटल फ्रेन्डली नहुँदा पेसाबाटै विमुख हुनुपरेको छ । प्रविधिले सहज बनाएको पक्कै हो । तर, लगानी पनि उत्तिकै बढाएको छ, उनी भन्छन्, १० रुपैयाँको ब्रस र रंगमा काम गरेर पेट पाल्न सकिने कमर्सियल आर्टमा अहिले डिजिटल भएपछि कम्तीमा २० लाख रुपैयाँ लगानी आवश्यक पर्छ । उनका अनुसार छाप्ने मेसिन किन्न १५ देखि २० लाख रुपैयाँ नभई हुँदैन । यसले न्यून आर्थिक अवस्था भएका कलाकारलाई हातैको सिर्जना झल्काएर जीविकोपार्जन गर्न मुस्किल बनाएको छ । संघका महासचिव भोला पौडेलका अनुसार प्रविधिको विकासले हस्त लेखन कलामा निर्भर हुने कला व्यवसायीहरू विस्थापित भएका छन् । उनका अनुसार कुनै समय संघको ४० जिल्ला कार्य क्षेत्रमा १० हजार जना हस्त लिखित कला व्यवसायी थिए भने अहिले ४ हजार पनि पाउन मुस्किल छ । महँगो मेसिन र डिजिटल शिक्षाका कारण धेरै कला व्यवसायीले पेसा छोड्न बाध्य भएको उनले सुनाए । अधिकांश त विदेशतिर हुनुहन्छ, उनी भन्छन्, र कतिपयले पेसा परिवर्तन गर्न थालेका छन् ।डिजिटल प्रविधिको विकासले काममा सहजता त ल्याएकै छ । तर, हस्तलेखन सिर्जनाको सौन्दर्य डिजिटल प्रविधिले नदिने भोला बताउँछन् । उनका अनुसार हस्तलेखनमा विभिन्न कलाकारको लेखन फरक शैलीको हुने हुँदा एकअर्कासँग मेल खाँदैन, जुन सौन्दर्य डिजिटलमा हुँदैन । टेक्नोलजीले लगानी महँगो तर श्रमचाहिँ सस्तो बनायो, उनी भन्छन्, यसले गर्दा कलात्मकता दिने सर्जक हराउँदै गएका छन् ।आइतबार संघले विभिन्न पुरस्कार प्रदान गरेको थियो । कलाकार सुरेश द्य:लालाई क्यान कला पुरस्कार, केशवराज खनाललाई हेम गंगा युवा कला प्रतिभा पुरस्कार, प्राज्ञ एवं कलाकार सुष्मा राजभण्डारीलाई हेम गंगा महिला कला प्रतिभा पुरस्कार, ज्ञानेश्वर उदयलाई क्यान आडियल कला अवार्ड र नवप्रतिभा सुजान श्रेष्ठलाई शिवाता प्रतिभा पुरस्कार प्रदान गरिएको छ । त्यस्तै ७७ वर्षे कलाकार चन्द्रमणि दाहाल र ७१ वर्षे यादवचन्द्र भुर्तेललाई सम्मान गरियो । सबै स्रष्टालाई शताब्दीपुरुष एवं संस्कृतिविद् सत्यमोहन जोशी र नेपाल ललितकला प्रज्ञा प्रतिष्ठानका कुलपति रागिनी उपाध्यायले सम्मान एवं पुरस्कार हस्तान्तरण गरेका थिए ।"
नारीप्रधान फिल्म बनून्,"बलिउड नायिका सोनम कपुरलाई भारतमा बढीभन्दा बढी नारीप्रधान फिल्म बनून् भन्ने लाग्छ । उनले महिलाहरूका लागि नै भए पनि त्यस्ता फिल्म बन्नु आवश्यक रहेको बताएकी छन् । यति बेला वीरे दी वेडिङ लिएर दर्शकमाझ आउने तरखरमा रहेकी उनले पुन: एकपटक महिलावादी बहसलाई अघि सारेकी हुन् । उनको फिल्म एउटा विवाहको वरिपरि घुमेको बताइएको छ, जसमा करिना कपुर पनि बेहुलीको भूमिकामा रहेकी छन् ।वीरे दी वेडिङ बिलकुलै फरक खालको फिल्म हो, सोनमले ठोकुवा गरेकी छन्, यहाँ यस्ता खालका फिल्म अझै धेरै बन्नु जरुरी छ । हलिउडमा पनि महिला र चरित्रप्रधान फिल्म खुब धेरै बन्छन् र ब्लकबस्टर्स पनि भएका छन् । रमाइला पनि छन् । तर हामीकहाँ त्यस्ता फिल्म नै छैनन् ।नारीप्रधान फिल्मका मामिलामा भारतीय फिल्म अझै पनि दुई दशक पछि नै रहेको उनको ठम्याइ छ । ८० र ९० को दशकमा हलिउडमा जुलिया रोबट्र्सको अत्यधिक प्रभाव रहँदा भारतमा भने आफ्नै बुबा अनिल कपुर र अरू पुरुष कलाकार नै हाबी रहेको उनले टिप्पणी गरिन् । ९० को दशकमा चाहिँ खानहरू आए । धन्न, हाम्रो पुस्ताले चाहिँ त्यो अवसर थोरै भए पनि पाएको छ । तर के गर्नु ? अझ पनि हामी २० वर्ष पछि नै छौं, उनले भनिन् ।पछिल्लो समय नीरजा जस्तो सशक्त नारीप्रधान फिल्म खेलेर प्रशंसा कमाएकी ३२ वर्षीया अभिनेत्रीले आफ्नो नयाँ फिल्म पनि चार महिलाको कथामा आधारित भएको बताएकी छन् ।"
नारायणगोपालको सम्झना,"भक्तपुर (कास) भक्तपुर सांगीतिक समाजले स्वरसम्राट नारायणगोपालको सम्झना गरेको छ । सूर्यविनायकमा शनिबार आयोजित कार्यक्रममा गायकगायिकाले नारायणगोपालका कालजयी गीतहरू प्रस्तुत गरे ।गायक कर्णदासले यति धेरै माया दिई र मायाको आधारमा सहित तीन वटा गीत गाए । मदनगोपालले एउटा सोलो र अर्को युगल गीत सुनाए । मलाई नसोध कहाँ दुख्छ घाउ गाएका उनलाई मोहनी लाग्ला है गाउनमा पूजा परियारले साथ दिएकी थिइन् ।सनुप पौडेलले विपना नभए, अमृत छेत्रीले लौ सुन म भन्छु, अजर जंगमले मलाई माफ गरिदेऊ प्रस्तुत गरे । एन्जिला श्रेष्ठ, आयुष केसी, सत्यनारायण मानन्धर, लक्ष्मण पालिखेल, विजय कायस्थ, सानुमैया ताम्राकार, सृजल मधिकर्मी, सुमन रञ्जितकार, अधिश्री कसपाल र रोशन धौभडेलले पनि स्वरसम्राटका विभिन्न गीत गाए ।कार्यक्रममा गीतकारहरू चेतन कार्की, दिनेश अधिकारी र सुवासचन्द्र ढुंगेल, संगीतकार दीपक जंगम, गायक दीपक खरेललगायत पनि उपस्थित थिए ।"
बफिन्स ९८ ले ल्यायो नयाँ गीत,"काठमाडौं (कास) पोखरेली पुरानो ब्यान्ड बफिन्स ९८ ले लामो समयपछि नयाँ गीत सार्वजनिक गरेको छ । अनजानमा बसेछ माया बोलको उक्त गीतको शब्द, संगीत तथा गायन सबै सञ्जीव गुरुङकै रहेको छ । जीवन भाइको निर्देशन तथा सम्पादन रहेको उक्त गीतको भिडियोमा गौरव पहारी र प्रियंका सिंहले अभिनय गरेका छन् । युवराज पौडेलले खिचेको उक्त भिडियोमा निर्देशकले प्राचीन कालका राजारानीको भड्किएको आत्मालाई कथानक प्रस्तुति दिएर दरबारको सेटअपमा खिचेका छन् ।देशभक्ति र प्रेमका गीत गाउँदै आएको उक्त ब्यान्डले झन्डै दुई दशकको अवधिमा तीनवटा एल्बम बजारमा ल्याइसकेको छ । नयाँ वर्षको छेको पारेर ब्यान्डले प्रेमिल गीत सार्वजनिक गर्दै सांगीतिक आकाशमा पुनरागमनको संकेत दिएको हो । उक्त ब्यान्डका मेन भोकलिस्ट सञ्जीव हङकङको एक ब्यान्डमा समेत आबद्ध रही सक्रिय छन् भने ब्यान्डका अन्य सदस्यहरू विवेक थापा, प्रताप गुरुङ, विजय हावा र रोशन महर्जन पनि विदेशमा छन् । बेस गिटारिस्ट जीवन भाइ भने स्वदेशमै रहेर ब्यान्डका गीतमा आफैं भिडियो बनाइरहेका छन् ।"
अस्ट्रेलियामा ७९ वर्षयताकै अत्यधिक गर्मी,"सिड्नी (बीबीसी) अस्ट्रेलियाको सिड्नीमा सहरको तापक्रम शनिबार ४७ दशमलव ३ डिग्री सेल्सियस पुगेपछि जनजीवन प्रभावित भएको छ । जलवायु विज्ञान ब्युरोका अनुसार उक्त तापक्रम ७९ वर्षयताकै उच्च हो । यसअघि सन् १९३९ मा रिचमन्ड सहरको तापक्रम ४७ दशमलव ८ डिग्री पुगेको थियो । गर्मी बढेसँगै कल्याणकारी संघसंस्थाका प्रतिनिधिले सार्वजनिक स्थानमा पानी वितरण गरिरहेका छन् । अधिकारीहरूले अत्यधिक गर्मीका कारण कतिपय स्थानमा विद्युत् आपूर्ति मिलाउन समस्या पुगेको बताएका छन् । गर्मीका कारण सिड्नीको क्रिकेट मैदानमा इंग्ल्यान्डका ब्याट्सम्यानले अस्ट्रेलियाविरुद्धको टेस्ट खेल्न निकै संघर्ष गरेका थिए । तापक्रम ४० डिग्रीबाट उकालो लागेपछि सिड्नी अन्तर्राष्ट्रिय टेनिस प्रतियोगिताका खेलहरू स्थगन भएका थिए । अत्यधिक गर्मीका कारण फोटोपत्रकारका क्यामेरा समेत बन्द भएका थिए । फोटो पत्रकार जामी पन्दरामले गर्मीका कारण तस्बिर लिन नसकिएको टवीटरमा उल्लेख गरेका छन् । न्यु साउथ वेल्स एम्बुलेन्स सेवाले मानिसहरूलाई आफ्नो स्वास्थ्यबारे ध्यान दिन सचेत गरेको छ । ट्वीटरमार्फत जारी सूचनामा उल्लेख छ, आफ्नो स्वास्थ्यबारे विशेष ध्यान दिनुहोला । निकै गर्मी हुनेवाला छ । उसले मानिसहरूलाई प्रशस्त पानी पिउन, समुद्रमा सुरक्षित पौडी खेल्न र बच्चाहरूको विशेष ख्याल गर्न सुझाएको छ । अधिकारीहरूले आगलागी फैलन सक्ने भन्दै चेतावनी दिएका छन् । उनीहरूले सिड्नी क्षेत्रमा आगो सल्काउन रोक लगाइएको बताए । यसअघि शनिबार भिक्टोरिया र दक्षिणी क्षेत्रमा आगलागी फैलिएका कारण केही भौतिक सम्पत्तिमा क्षति पुगेको थियो । अधिकारीले देशका विभिन्न २० ठाउँमा फैलिएको आगलागीमध्ये ४ स्थानमा नियन्त्रणको प्रयास जारी रहेको जनाएका छन् । अस्ट्रेलियामा सन् २०१६ को डिसेम्बरदेखि २०१७ को फेब्रुअरीबीचमा २ सयभन्दा बढी मौसमसम्बन्धी रेकर्ड कायम भएका थिए । विज्ञहरूका अनुसार जलवायु परिवर्तनका कारण अस्ट्रेलियाको तापक्रममा अत्यधिक वृद्धि भएको हो । उनीहरूले मंगलबारसम्म मौसममा कुनै सुधार नआउने बताए ।"
आक्रमणमा १३ मारिए,कासामान्स (बीबीसी) सेनेगलको दक्षिणी क्षेत्र कासामान्समा आइतबार भएको आक्रमणमा १३ जनाको मृत्यु भएको छ । अधिकारीले उनीहरूको गोली लागेर मृत्यु भएको जनाएका छन् । आक्रमणकारीको पहिचान हुन नसकेको स्थानीय सञ्चार माध्यमले जनाएका छन् । कासामान्समा सरकार र एमएफडीसी विद्रोही समूहबीच लामो समयदेखि द्वन्द्वका कारण हजारौं मानिसको ज्यान गइसकेको छ । स्थानीय सञ्चार माध्यमले दाउरा संकलन गरिरहेका युवाहरूलाई एमएफडीसी विद्रोहीले अन्धाधुन्ध गोली प्रहार गरेको बताएका छन् । सेनेगलको सेनाले हालै कैदमुक्त भएका दुई एमएफडीसी विद्रोहीको आक्रमणमा संलग्नता रहेको दाबी गरेको छ । विभिन्न जनजातिहरूको बसोबास रहेको कासामान्समा सरकार र विद्रोहीबीच युद्धविराम भएपछि आक्रमणका घटना कम भएका छन् ।
अन्तरिक्ष यात्री योङको निधन,"टेक्सास (एजेन्सीहरू) पहिलो अन्तरिक्ष अभियानको नेतृत्व गरेका र दुई पटक चन्द्रमामा पुगेका अमेरिकी अन्तरिक्षयात्री जोन योङको ८७ वर्षको उमेरमा निधन भएको छ । उनले सर्वाधिक ६ पटकसम्म अन्तरिक्षको यात्रा गरेका थिए । अमेरिकी अन्तरिक्ष संस्था नासाका अनुसार उनको निमोनियाँको संक्रमणका कारण आफ्नो घरमा शनिबार राति मृत्यु भएको हो । योङ सन् २००४ मा अवकाश लिनुअघि अमेरिकी अन्तरिक्ष संस्था नासामा ४२ वर्ष काम गरेका थिए । उनी एपोलो र जेमिनीसहितका अन्तरिक्ष अभियानमा सहभागिता जनाएका एक मात्र व्यक्ति हुन् । पूर्व अमेरिकी राष्ट्रपति जर्ज डब्लु बुसले योङ निडर देशभक्त रहेको उल्लेख गर्दै उनको कामप्रतिको प्रतिबद्धताले कठिन समयमा अमेरिका खोजको क्षितिज फराकिलो पार्ने कार्यमा सफल भएको बताए । १९३० मा अमेरिकाको सन फ्रान्सिस्कोमा जन्मिएका योङले जर्जिया इन्स्टिच्युट अफ टेक्नोलजीबाट एरोनटिकल इन्जिनियरिङ गरेका थिए । त्यसलगत्तै केही समय उनी अमेरिकी जलसेनाको जागिरे समेत थिए । नासामा १९६२ मा जागिर सुरु गरेका उनी त्यसको तीन वर्षपछि जेमिनी थ्री मिसन अन्तर्गत अन्तरिक्ष पुगेका थिए । त्यसताका निल आर्मस्ट्रोङ, पेटे कोनराड र जेम्स लोभेल उनका सहकर्मी थिए । नासाका प्रशासक रोबर्ट लाइटफुटले एक अग्रणी अन्तरिक्षयात्री गुमाएको बताए । उनले भने, अन्तरिक्ष अग्रणी योङको वीरताका कारण राज्यले अन्तरिक्षमा महान् उपलब्धि हासिल गर्यो ।"
"पाँच सय दिनुस्, हरियो स्टिकर लिनुस्","ललितपुर हेलो सरकारले बिहीबार अपराह्न एउटा तथ्यांक टीट गर्यो भद्रकाली मन्दिरअगाडि ३२ वटा सवारीसाधनको प्रदूषण परीक्षण गर्दा १५ वटा फेल भएको भेटियो । औसतमा आधा गाडी फेल भएको तथ्यांक आएको हो, हेलो सरकारले भनेको छ, आफ्ना साधनको उचित मर्मतसम्भार गर्नुहोला ।चारपांग्रे सवारीधनीले वर्षको एकपटक प्रदूषण परीक्षण गर्नुपर्छ । तोकिएको मापदण्डमा परे मात्रै सवारीसाधनको प्रदूषण पास हरियो स्टिकर दिइन्छ । यातायात कार्यालयमा तोकिएको शुल्कका अतिरिक्त ५ सय रुपैयाँ दिए जोसुकैले हरियो स्टिकर पाउँछन्, यातायात स्रोतले भन्यो, साँच्चै प्रदूषण परीक्षण हुन्थ्यो भने एकान्तकुनाको प्रदूषण परीक्षण गर्ने शाखामा सवारीसाधनको लाइन कहाँ पुग्थ्यो होला ? घूसका भरमा प्रदूषण पास स्टिकर पाउने भएकाले अधिकांश प्रदूषित सवारीसाधन अहिले काठमाडौं उपत्यकाको सडकमा गुडिरहेका छन् । सानाठूला सवारी फाँटमा जाँचपास र धूवाँपास का लागि भाडाका सवारीसाधन कहिल्यै देखिन्नन् । ठूलो झोला बोकेका व्यक्तिहरू यातायात समितिका मानिसहरू लुरुलुरु भित्र पस्दै फुत्त बाहिर निस्किरहेका देखिन्छन् । प्रदूषण जाँचपास शाखाका कर्मचारीले सवारीसाधन नै नजाँची ५ सय रुपैयाँ लिएर प्रदूषण परीक्षण पास (हरियो स्टिकर) हातहातै बाँड्ने गरेका छन् । अधिकांश यातायात व्यवसायीले कामदारलाई कागजात मात्रै दिएर प्रदूषण परीक्षण गर्न पठाउने गरेका छन् । यातायात स्रोतले भन्यो, कर्मचारीहरूले एक हातले ५ सय रुपैयाँ लिने र अर्को हातले हरियो स्टिकर दिने काम गरिरहेका छन् । धूवाँपास शाखा भनिने कार्यालय परिसरमा कुनै पनि सार्वजनिक सवारीसाधन भेटिँदैनन् । हरेक दिन मिलेमतोमा जाँचपासबिनै स्टिकर बाँडिएको हुन्छ ।अटोइन्जिनियरहरूका अनुसार कागजात हेरेर मात्रै सवारीसाधनको अवस्था थाहा पाउन सम्भव हुँदैन । सवारीसाधन परीक्षण गरेर त्यसको अवस्था र धूवाँको स्तर थाहा पाउनुपर्ने प्राविधिकहरू बताउँछन् तर यातायातका कर्मचारीले सवारीसाधनबिनै प्रदूषण पास बाँडिरहेका छन् । अझै सार्वजनिक सवारीसाधनहरू त दिनभर प्रदूषण परीक्षण गराउन जाँदा आम्दानी गुम्ने भएकाले ५ सय रुपैयाँ घूस बुझाउन तयार हुन्छन् । स्रोतले भन्यो, मिलेमतोमा संकलन हुने रकम बास्केट फन्डमा राखेर भागबन्डा हुन्छ । सार्वजनिक सवारीसाधनले हरेक ६ महिना र निजीले एक वर्षमा प्रदूषण परीक्षण जाँचपास गर्नुपर्छ । जाँचका लागि हरेक सवारीसाधन यातायात कार्यालय पुर्याउनुपर्छ । मापदण्ड पूरा गरे मात्रै उनीहरूले हरियो स्टिकर पाउँछन् । कर्मचारीले समेत ठूलो मात्रामा रकम चलखेल गर्न पाइने भएकाले सवारीसाधनबिनै कागजमा जाँचपास र धूवाँपास गरिदिन रुचि देखाउँछन् । यातायात कार्यालयका कर्मचारीले हरियो स्टिकरको अवस्था हेरी ५ सयदेखि हजार रुपैयाँसम्म असुल्छन् । आफंैले सोझै रकम नबुझ्ने कर्मचारीले सेवाग्राहीसँग असुल्न सहयोगी खटाएका छन् । मापदण्डविपरीतका सवारी, पुराना र बिग्रिएकाले पनि सजिलै पासको प्रमाणपत्र पाउने गरेका छन् । यस्ता पुराना सवारीसाधनले प्रमाणपत्र पाउँदा ठूला दुर्घटनाको जोखिम निम्तिने गरेको छ । प्रतिस्टिकर हजारदेखि सुरु हुने मोलमोलाइ ५ सयमा झरेर टुंगिने स्रोतले बतायो । यातायात समितिहरूसँग भने एकमुष्ट मोलमोलाइ हुन्छ । कुपनका आधारमा कति स्टिकर बाँडियो भनेर एकमुष्ट रकम असुल्छन्, यातायात कार्यालयबाट केही महिनाअघि सरुवा भएर गएका एक अधिकृतले कान्तिपुरसित भने । प्रदूषण परीक्षण शाखामा दैनिक २ सयदेखि हजारवटा सवारीसाधनको कागजी जाँचपास हुन्छ ।"
भक्तपुरमा राजधानी हुँदैन,"भक्तपुर (कास) नेपाल मजदुर किसान पार्टीका अध्यक्ष नारायणमान बिजुक्छेले प्रदेश ३ को राजधानी उपत्यकाबाहिरका दुर्गम क्षेत्रमा लैजानुपर्ने बताएका छन् । पत्रकार महासंघ भक्तपुरको २१औं स्थापना दिवसमा बिजुक्छेले दुर्गममा प्रदेशको राजधानी बनाउँदा उक्त क्षेत्रको विकास हुने बताए । सबै सुविधा उपत्यकावासीले पाउनुपर्छ भन्यो भने हामी स्वार्थी हुन्छौं, उनले भने । बिजुक्छेले फरक प्रसंगमा सरकार गठन र पार्टी एकताको तयारीमा रहेका वाम गठबन्धनको एकतालाई टुटाउने षड्यन्त्र भइरहेको बताए ।"
डा शर्माको पुनर्बहाली,"काठमाडौं (कास) त्रिभुवन विश्वविद्यालयले बर्खास्त गरेका डिन डा शशि शर्मा चिकित्साशास्त्र अध्ययन संस्थानमा पुनर्बहाल भएका छन् । उनलाई कानुनविपरीत बर्खास्त गरिएको ठहर गर्दै सर्वोच्च अदालतले आइतबार पुनर्बहाली गर्न आदेश दिएको हो । चारवर्षे पदावधिका कारण आगामी बिहीबार उनको पदावधि सकिँदै छ । प्रधानन्यायाधीश गोपालप्रसाद पराजुली र न्यायाधीश दीपककुमार कार्कीको संयुक्त इजलासले सर्वोच्च अदालतले आइतबार शर्मालाई बर्खास्त गर्ने त्रिविको निर्णय उत्प्रेषणको आदेशबाट बदर गरिदिएको हो । पुस २७ गते सार्वजनिक बिदा भएकाले शर्माको कार्यकाल ३ दिन बाँकी छ ।२०७० साल पुस २५ गतेको निर्णयअनुसारको निर्णय बदर गरी राकेश श्रीवास्तवलाई नियुक्त गरिएको कार्य, सर्वोच्चको संक्षिप्त आदेशमा भनिएको छ, कानुन, विधि र प्रक्रियामा नगरिएका कार्यलाई निषेध गरी कानुनको शासन कायम गर्ने काममा अदालतको प्रमुख दायित्व भएकाले न्यायका मूल्यमान्यताविपरीत भएका कामकारबाहीमा विस्तृत तवरबाट निर्देशनात्मक आदेश जारी गरिएको छ । शर्मालाई त्रिवि कार्यकारी परिषद्ले २०७० पुस २६ गते नियुक्त गर्ने निर्णय थियो । निर्णयको पर्सिपल्ट उनी नियुक्त भएकाले चारवर्षे कार्यकाल आगामी बुधबार सकिँदै छ । सर्वोच्चले ४ दिन कार्यकाल बाँकी भएका शर्मालाई बहाल हुन चाहेमा बहाल हुनु भनी आदेश दिनुका साथै तत्कालीन डिन राकेश श्रीवास्तवको नियुक्तिसमेत बदर गरिदिएको छ । कनिष्ठलाई डिन नियुक्त गरिएको र सम्बन्धनको खेल भएको भन्दै डा गोविन्द केसीले थालेको अनशनले चिकित्सा क्षेत्र आन्दोलित भएपछि तत्कालीन मन्त्रिपरिषद्का अध्यक्ष एवं त्रिवि कुलपति खिलराज रेग्मीले शर्मालाई बर्खास्त गर्न निर्देशन दिएका थिए । त्यसविरुद्ध शर्माले सर्वोच्च अदालतमा रिट हालेका थिए । शर्माको कार्यकाल सकिएपछि डिनको व्यवस्थापनबारे अन्योल देखिएको छ ।"
भय मेरो शब्दकोशमा छैन,"काठमाठौं (कास) मानव अधिकारीवादी नेता कृष्ण पहाडीले नेकपाका महासचिव नेत्रविक्रम चन्दले ओछ्यानमुनि बम पड्काउने दिन आउँछ भनेर दिएको धम्कीप्रति र तराई विखण्ड गर्ने अभिव्यक्ति दिँदै आएका सीके राउतले सामाजिक सञ्जालमा उठाएका विचारप्रति गम्भीर ध्यानाकर्षण भएको बताएका छन् । पहाडीले प्रेस विज्ञप्तिमार्फत भनेका छन्, उहाँहरूको विचार आफ्नो ठाउँमा छ, तर सबैलाई म प्रस्ट पार्न चाहन्छु, भय भन्ने शब्द मेरो जीवनको शब्दकोशमा छैन । मेरो भौतिक र विचारको समुपस्थिति रहेसम्म हिंसाका माध्यमबाट एकदलीय कम्युनिस्ट शासन स्थापना हुन नसक्ने निचोडले चन्द र विखण्डनको अभीष्ट पूरा हुन नसक्ने निचोडले राउत आक्रान्त भएको देखिन्छ । पहाडीले आफ्नो लेखले त चन्द आक्रोशित भएका छन् भने झन् बम आतंकले कति नागरिक तर्सिएका होलान् भनेर प्रश्नसमेत गरेका छन् । म विनम्रतासाथ विप्लवलाई स्मरण गराउँछु, मेरो एउटा लेख वा विचारले तपाईं यति आक्रोशित हुनुभएको छ भने तपार्इंहरूले पड्काएको बम र हिंस्रक गतिविधिले कति नागरिकको मन हाहाकार गरेको छ, उनले भनेका छन्, कति बाआमा रुनुभएको छ, कृपया तिनीहरूको चित्कार सुन्नुहोस् । तपार्इंको ऊर्जाको यो देशलाई खाँचो छ । हिंसाको मार्ग त्याग्नुस्, तपाईंहरूले थालेको हिंसा वैदेशिक हस्तक्षेप र विखण्डन चाहनेहरूलाई लिस्नो त बन्ने होइन ? पुनरावलोकन गर्नुहोस् ।"
कारबाहीको डरले एनएस चिह्नमा चासो,कमिसन बढाउन दबाबकाठमाडौं (कास) ग्यास बिक्रेता महासंघ नेपालले कमिसन बढाउन माग गर्दै प्रधानमन्त्री शेरबहादुर देउवालाई ज्ञापनपत्र बुझाएका छन् । बिक्रेताहरूले पाएको कमिसनबाट व्यवसाय सञ्चालन गर्न नसक्ने जनाउँदै उनीहरूले कमिसन बढाउन प्रधानमन्त्रीलाई दबाब दिएका हुन् । महासंघका महासचिव चन्द्र थापाका अनुसार ६ वर्षअघि कायम भएको कमिसन अहिले पनि यथावत् छ । व्यवसायीले एउटा ग्यास सिलिन्डर १ हजार ३ सय ४३ रुपैयाँमा खरिद गरेर १ हजार ३ सय ७५ रुपैयाँमा बिक्री गर्ने गरेका छन् । महासंघले खरिद मूल्यको ५ प्रतिशत कमिसन पाउनुपर्ने माग गर्दै आएको छ । यसअघि व्यवसायीले आयल निगम तथा आपूर्ति मन्त्रालयमा पनि ज्ञापनपत्र बुझाएका थिए । ती निकायबाट सुनुवाइ नभएपछि आइतबार प्रधानमन्त्री देउवालाई ज्ञापनपत्र बुझाएको हो । प्रधानमन्त्रीले आफूले यस सम्बन्धमा मन्त्रालयसँग बुझ्ने प्रतिबद्धता जनाएको महासचिव थापाले बताए ।
अन्तर बैंक दर घटयो,"काठमाडौं एउटा बैंकले अर्को बैंकसँग स्वतन्त्र रूपमा कारोबार गर्न पाउने अन्तर बैंक ब्याजदर आइतबार ३ प्रतिशतभन्दा तल झरेको छ । अघिल्लो दिन ४ प्रतिशतमाथि रहेको यस्तो भारित औसत ब्याजदर आइतबार २९७ प्रतिशतमा झरेको हो । सरकारले आफ्नो ढुकुटीमा रहेको रकममध्येबाट केही पैसा वाणिज्य बैंकहरूमा स्थानान्तरण गर्ने तयारी गरेको छ । यसकारण बजारमा पैसा आउने अनुमानका आधारमा आइतबार बैंकहरूले अन्तर बैंक कारोबार बढाएपछि ब्याजदर घटेको जनाइएको छ ।सरकारले बजारमा पैसा पठाउने भएपछि बैंकहरूले आफूसँग राखेको पैसा कारोबारका लागि बजारमा पठाएका छन्, स्रोतले भन्यो, बजारमा पैसा धेरै भएकै कारण अन्तर बैंक दर घटेको हो । एउटा बैंकले अर्को बैंक तथा वित्तीय संस्थासँग निश्चित अवधिका लागि स्वतन्त्र रूपमा गर्ने कारोबारलाई अन्तर बैंक कारोबार भनिन्छ । बैंकहरूले अल्पकालका लागि आवश्यक रकम यही कारोबारमार्फत जोहो गर्छन् ।राष्ट्र बैंकले चालु आर्थिक वर्षको सुरुदेखि ब्याजदर करिडोर लागू गर्ने योजना बनाएको थियो । अन्तर बैंक ब्याजदर ३ प्रतिशतभन्दा तल रहेको भन्दै राष्ट्र बैंकले तीन महिनासम्म लागू गर्न सकेको थिएन । गत कात्तिकमा तेस्रो साता अन्तर बैंक ३ प्रतिशतभन्दा माथि पुगेपछि मात्र ब्याजदर करिडोर लागू गरेको थियो । ब्याजदर करिडोर लागू भएपछि अन्तर बैंक ब्याजदर तीन प्रतिशतभन्दा तल रहँदा राष्ट्र बैंकले बजारबाट पैसा उठाउनुपर्छ । यसविपरीत अन्तरबैंक दर ५ प्रतिशतभन्दा माथि पुगेपछि बजारमा पैसा पठाउनुपर्छ । यसकारण आइतबार औसत अन्तरबैंक दर ३ प्रतिशतभन्दा तल झरेकाले सोमबार बजारबाट २ अर्ब रुपैयाँ उठाउन लागिएको राष्ट्र बैंक अनुसन्धान विभाग प्रमुख नरबहादुर थापाले बताए । सोमबार २ अर्ब रुपैयाँ बराबरको निक्षेप संकलन गर्दै छौं, उनले भने, यसले अन्तर बैंकदर ३ प्रतिशत माथि पुर्याउन मद्दत पुग्नेछ । थापाका अनुसार आइतबार बैंकिङ प्रणालीमा अनिवार्य नगद अनुपात (सीआरआर) बाहेक करिब ५१ अर्ब रुपैयाँ अधिक तरलता छ । बजारमा अधिक तरलता थपिने क्रम बढेसँगै अन्तरबैंक दर घट्न थालेको उनको भनाइ छ । अन्तरबैंक दर ३ प्रतिशत तल झर्नुको अर्थ बजारमा अधिक तरलता पर्याप्त रहनु रहेको थापाले बताए । बैंकहरू पुसमसान्तमा सरकारमा जाने कर र ऐनसेलको लाभांश बाहिरिँदा समस्या होला भनेर आत्तिएको देखिन्छ, उनले भने, तर, बजारमा पर्याप्त तरलता रहेकाले आत्तिनुपर्ने अवस्था छैन । राष्ट्र बैंकले निरन्तर रूपमा बजारको नियमन गरिरहेकाले तरलता संकट नभएको थापाले दोहोर्याए । बैंकहरूले कर्जा विस्तार गर्दा निक्षेपको वृद्धि बेवास्ता गरेकाले कर्जा र पुँजी तथा निक्षेप (सीसीडी) अनुपातमा चाप पुगेको उनको भनाइ छ । बैंकहरूले संयमित तरिकाले कर्जा विस्तार गर्नुपर्यो, उनले भने, निक्षेप वृद्धि नगरी बैंकहरूले आक्रामक रूपमा कर्जा विस्तार गर्ने अवस्था छैन । बैंक तथा वित्तीय प्रणालीमा तरलताको समस्या नभए पनि लगानीयोग्य रकम कम भएको बैंकर्स संघका अध्यक्ष ज्ञानेन्द्र ढुंगानाले बताए । बैंकहरूको सीसीडी अनुपात निर्देशित सीमाभित्रै छ, उनले भने, यसकारण समस्या तरलता कायम गर्नेमा नभए लगानीयोग्य रकममा हो । एकैपटक बैंकहरूबाट धेरै रकम बाहिरिँदा प्रणालीमा समस्या नहोस् भनेर सरकार र राष्ट्र बैंकलाई तरलता व्यवस्थापनका लागि आग्रह गरिएको उनले बताए । बैंकहरूलाई समस्या भनेको निक्षेपको हो, जुन व्यवस्थापनका लागि सरकारलाई आग्रह गरेका छौं, उनले भने । राजस्वको लक्ष्यअनुसार पुस मसान्तमा ठूलो रकम सरकारी खातामा जाने र यही समयमा अदालतले ऐनसेलको लाभांश लैजान बाटो खोलिदिपछि बैंकहरू आत्तिएका हुन् । राजस्व र ऐनसेलको गरी पुस मसान्तसम्म करिब १ खर्ब रुपैयाँ बैंकिङ प्रणालीबाट बाहिरिने सम्भावना रहेको जानकारहरू बताउँछन् । उक्त रकम एकैपटक बाहिरिँदा समस्या होला भनेर बैंक र उद्योगी व्यवसायीहरूले सरकारी खातामा रहेको रकम प्रणालीमा पठाउन सरकारसँग आग्रह गरेका थिए । उनीहरूकै आग्रहअनुसार सरकारले कुन विधि र प्रक्रियाबाट बजारमा पैसा पठाउन सकिन्छ भन्ने अध्ययन गर्न अर्थ मन्त्रालयका सहसचिवको संयोजकत्वमा एक समिति बनाएको छ । समितिलाई आइतबार सुझाव पेस गर्न निर्देशन दिइएको थियो । आइतबार समितिको प्रतिवेदन पेस नभएको अर्थ सचिव शंकरप्रसाद अधिकारीले बताए । आइतबार समितिको सुझाव प्राप्त भएन, उनले भने, समितिको सुझाव आएपछि प्रक्रिया अघि बढाउँछौं ।"
क्लिंकर आयात अझै अनिश्चित,"वीरगन्ज सीमावर्ती भारतीय सहर रक्सौलबाट १६ दिनयता क्लिंकर आयात ठप्प छ । प्रदूषण कारण देखाई रक्सौल रेल्वे स्टेसनबाट पुस ७ देखि क्लिंकर ओसारपसार ठप्प भएको हो । भारतीय रेल्वेले क्लिंकर लोडिङका लागि नयाँ आर्डरसमेत लिएको छैन । सिमेन्टको कच्चा पदार्थ क्लिंकर अभावमा पर्साबारा औद्योगिक कोरिडोरस्थित एक दर्जन उद्योग बन्द हुने अवस्थामा छन् । दुई हजार कामदारको रोजगारी गुम्ने स्थित छ । उद्योगहरूले भने उत्पादन घटदै गएकाले बजारमा प्रतिबोरा १ सय ५० रुपैयाँसम्म मूल्य वृद्धि गरेका छन् । उद्योगीका अनुसार क्लिंकर आयात नहुँदा र सिमेन्टको घट्दो उत्पादनले सरकारले दैनिक १० करोड रुपैयाँ राजस्व गुमाइरहेको छ । शालिमार गु्रप्सका अध्यक्ष अशोक वैद्यले विगत दुई सातादेखि क्लिंकर आयातमा समस्या आएपछि उत्पादन प्रभावित भएको बताए । उनले भने, समस्या समाधानका लागि उच्चस्तरीय पहल आवश्यक छ । स्टकमा राखिएका कच्चा पदार्थ करिब सकिन लागेकाले उद्योगीले क्लिंकर समस्या समाधान गर्न सरकारसँग आग्रह गरेका छन् । रक्सौल रेल्वे स्टेसनबाट क्लिंकर ओसारपसारमा पहल गरिदिन उद्योगी वैद्यले गत साता भारतीय विदेश मन्त्रालयमा ज्ञापनपत्र नै बुझाएका थिए । नेपाली सिमेन्ट उद्योगका लागि चाहिने क्लिंकर भारतको राजस्थान, छत्तिसगढ, मध्यप्रदेश, उडिसालगायतका राज्यबाट रेल्वेमा लोड गरी रक्सौल स्टेसनसम्म आउने गरेको थियो । त्यहाँबाट उद्योगीले ट्रिपरट्रकमा उद्योगसम्म ढुवानी गर्दै आएका थिए । क्लिंकर खुला तथा धूलोयुक्त (डस्टी कार्गो) हुने भएकाले त्यसले वातावरणमा प्रतिकूल प्रभाव पार्ने गरेको भन्दै स्टेसन वरिपरिका बासिन्दाले विरोध गरेका थिए । क्लिंकर अनलोड हुने स्थान नजिकै नेपाली रेल्वेको झन्डै २० बिघा जग्गा पनि छ । अधिकांश जग्गामा भारतीयले अतिक्रमण गरी बस्ती बसालेका छन् । क्लिंकर व्यवस्थापनको आन्दोलन यसपटक रक्सौल बीजेपीका स्थानीय नेता तथा व्यापारी महेश अग्रवालले अगुवाइ गरेका छन् । दुई वर्ष अगाडि भारतले गरेको अघोषित नाकाबन्दीको क्रममा अग्रवालले नै वीरगन्जरक्सौल नाकामा बस्ने धर्नाकारीलाई मेस सञ्चालन गरेका थिए । नेपाली सिमेन्ट उद्योगका लागि आयात हुने क्लिंकरको व्यवस्थापन नगरिए नाका ठप्प पार्ने चेतावनीसहित अग्रवाल विगत एक महिनादेखि रक्सौलमा जागरण अभियान सञ्चालन गरेका थिए । डिसेम्बर २५ देखि नाका ठप्प पार्ने चेतावनी दिएकाले त्यसको दुई दिन अगाडिदेखि नै भारतीय रेल्वेले क्लिंकर लोडिङ बन्द गरेको हो । रक्सौलबासीको विरोधपछि भारतीय रेल्वेले रक्सौल स्टेसनभन्दा करिब १८ किलोमिटर दक्षिणमा रहेको रामगढवामा रैक प्वाइन्ट निर्माण गरिरहेको छ । तर, क्लिंकर अनलोडिङका लागि हाल निर्माण भइरहेको उक्त प्वाइन्टमा पनि क्लिंकर अनलोड गर्न नदिने बीजेपीका जिल्ला उपाध्यक्ष हरिमोहन भगतले चेतावनी दिएका छन् । क्लिंकर आयातमा भारतीय रेल्वेको एकपक्षीय निर्णयले झनै समस्या ल्याएको भन्दै गत पुस ११ मा त्यही विषयमा छलफल गर्न वीरगन्जमा बसेको द्विपक्षीय बैठकले कुनै निष्कर्ष निकाल्न सकेन । यसले थप अन्योल बढेको छ । वीरगन्ज उद्योग वाणिज्य संघका पूर्वअध्यक्ष प्रदीप केडियाले वैकल्पिक व्यवस्था नहुन्जेल भारतीय पक्षले रक्सौलमै क्लिंकर लोडअनलोड गर्न दिनुपर्ने बताए । यसका लागि उच्चस्तरीय पहल आवश्यक छ, उनले भने, भारतभन्दा पनि नेपाललाई बढी आवश्यक रहेकाले यहीँकै अधिकारीले विशेष पहल गर्नुपर्छ । दीर्घकालीन योजनाका लागि सबै पक्षलाई समेटर छलफल गर्ने प्रयासमा रहेको उनले सुनाए । व्यापार अभिवृद्धिका लागि दीर्घकालीन योजना बनाउन आवश्यक रहेको उनले औंल्याए । नियोजित तरिकाले यहाँका सिमेन्ट उद्योगलाई धराशायी बनाउन आन्दोलन थालिएको आशंका बढेको छ, एक सिमेन्ट उद्योगी भन्छन्, विकल्प नै नदिई उत्पादन ठप्प हुने गरी क्लिंकर आयात रोकिएको छ । तीन वर्ष अगाडि आएको महाभूकम्पपछि थालिएको पुनर्निर्माण र ठूला जलविद्युत् परियोजनाको निर्माणले सिमेन्टको माग उच्च छ । त्यही अनुपातमा क्लिंकरको आयात पनि बढेको छ । चालु आवको पाँच महिनामा वीरगन्ज नाकाबाट ४० करोड ४१ लाख किलो क्लिंकर आयात भएको छ । जसबाट सरकारले १ अर्ब ५९ करोड २९ लाख राजस्व संकलन गरेको भन्सार प्रमुख सेवन्तक पोखरेलले जनाए ।"
विद्युत् वितरणमा ढिलाइ,जाजरकोट (कास) खलंगास्थित शान्तिचौतारामा केन्द्रीय प्रसारण विद्युत् लाइन पुगेको ६ महिना भयो । सदरमुकामका बासिन्दा भने बिजुली बाल्न नपाएर अध्याँरोमै बस्न बाध्य छन् । सुर्खेतबाट आएको ३३ केभी प्रसारण लाइन वितरण गर्न ढिलाइ भएपछि खलंगाका बासिन्दा विद्युत् बाल्नबाट वञ्चित भएका हुन् । भेरी नगरपालिकाले चर्को कर लगाएको भन्दै स्थानीय बासिन्दाले विद्युत् जडान आवेदन सिफारिस लिएका छैनन् । नगरपालिकाको चर्को करका कारण स्थानीय विद्युत् जडान सिफारिस पाउनबाट वञ्चित भएका नागरिक अगुवा केशवजंग शाहले बताए । नगरपालिकाले विद्युत् जडान सिफारिसबापत १ हजार रुपैयाँ लिने गरेको शाहले बताए । स्थानीयले उक्त कर घटाउन नगरपालिकालाई ४ महिनाअघि नै ज्ञापनपत्र बुझाएको शाहले बताए ।नगरपालिकाले वैधानिक कर प्रणालीअनुसार कर लगाएको प्रमुख प्रशासकीय अधिकृत रामप्रसाद शर्माले बताए । स्थानीयको मागबमोजिमको कर घटाउने प्रस्ताव आगामी माघ पहिलो साता बस्ने विशेष नगरसभा बैठमा लैजान लागेको अधिकृत शर्माले जनाए । त्यस्तै साङ्ट लघु जलविद्युत् आयोजनाले आफ्ना आधा दर्जन कर्मचारी प्राधिकरणमा समायोजन नभएसम्म विद्युत् जडानमा असहयोग गर्ने सर्त अघि सारेपछि विद्युत् वितरणमा थप समस्या भएको छ । ७ वर्षअघि खलंगा बजारमा वितरण हुने लाइन अझै हुन नसकेको प्रमुख जिल्ला अधिकारी पुष्पराज शाहीले बताए ।
जेसीबीका तीन नयाँ एस्काभेटर,"काठमाडौं (कास) एमएडब्लू अर्थमुभर्सले जेसीबीका विभिन्न क्षमताका तीन नयाँ एस्काभेटर नेपाल भित्र्याएको छ । भित्र्याइएका एस्काभेटरहरूमा ३ टनको जेसीबी ३० प्लस, ३० टनको जेसीबी ३०५ एलसी र ३८ टनको जेसीबी ३८० एस्काभेटर रहेको कम्पनीले जनाएको छ । नयाँ प्रडक्ट लाइनअपसँगै, जेसीबीले आफूलाई पूर्ण निर्माण उपकरण साझेदारका रूपमा स्थापित गरेको दाबी कम्पनीको छ ।"
महिन्द्राको फ्री मेगा सर्भिस शिविर,"काठमाडौं (कास) अग्नि ग्रुपअन्तर्गत बालाजु अटोवक्र्सले महिन्द्रा फोर ह्वील गाडीहरूका लागि नेपालभरिका कम्पनीका आधिकारिक वर्कसपहरूबाट एकैसाथ फ्री सर्भिसिङको व्यवस्था मिलाएको छ । महिन्द्रा फ्री मेगा सर्भिस क्याम्प योजना पुस २८ गतेसम्म जारी रहने जारी विज्ञप्तिमा उल्लेख गरेको छ । यो योजनामा नि:शुल्क सर्भिसिङसँगै स्पेयर पार्ट, लुब्रिकेन्ट तथा अन्य एक्सोसरिजमा पनि विशेष छुटको व्यवस्था मिलाइएको छ ।"
शिवम् सिमेन्टद्वारा कीर्ति समारोह,काठमाडौं (कास) शिवम् सिमेन्टले आफ्नो कीर्ति समारोह २०७४ सम्पन्न गरेको छ । समारोहमा कम्पनीले आफ्ना उत्कृष्ट ६४ डिलर तथा बिक्रेताहरूलाई नेपालभरिका करिब ५ सय डिलरका विभिन्न विधाका अवार्डबाट सम्मानित गरेको जारी विज्ञप्तिमा उल्लेख छ । उक्त समारोहमा शिवम् सिमेन्टका अध्यक्ष सुरेन्द्रकुमार गोएलले बिक्रेता तथा डिलरकै मिहिनेत र लगनशीलताका कारण कम्पनी सफल भएको बताए ।
एनआईसीका थप दुई शाखा,"काठमाडौं (कास) एनआईसी एसिया बैंकले सिन्धुलीको सिन्धुलीमाडी र लम्जुङको बेंसीसहरमा शाखा सञ्चालनमा ल्याएको छ । यी दुईसहित बैंकले देशभरि १५६ शाखा, १४१ एटीएम एवं ४ एक्स्टेन्सन काउन्टरबाट ग्राहकलाई सेवा प्रदान गर्दै आइरहेको छ ।"
सिभिलको शाखा विस्तार,काठमाडौं (कास) सिभिल बैंकले मोरङको बिराटचोकमा शाखा संचालनमा ल्याएको छ । बैंकको मर्जरबाट प्राप्त भएको शाखा सहित ईटहरीमा भएको दुई शाखामध्येको एक शाखालाई स्थानान्तरण गरी बिराटचोकमा संचालनमा ल्याईएको जारी विज्ञप्तिमा उल्लेख छ ।
सिद्धार्थ बैंकको बोनस सेयर,काठमाडौं (कास) सिद्धार्थ बैंकले १४ प्रतिशत बोनस सेयरको प्रस्ताव गरेको छ । उक्त प्रस्ताव अगामी १६ औं वार्षिक साधारणसभामा पेस गरिने बैंकको विज्ञप्तिमा उल्लेख छ । यसरी प्रस्ताविक १४ प्रतिशत बोनस सेयर र यसअघि नै स्वीकृत भई जारी गर्ने क्रममा रहेको १० प्रतिशत हकप्रद सेयर समेतबाट बैंकको चुक्ता पुँजी ८ अर्ब ४६ करोड रुपैयाँ पुग्ने जनाएको छ ।
प्रभु लाइफको शाखा विस्तार,काठमाडौं (कास) प्रभु लाइफ इन्स्योरेन्सले वीरगन्जमा शाखा सञ्चालनमा ल्याएको छ । जीवन बिमालाई गाउँसम्म पुर्याउने लक्ष्यका साथ शाखा विस्तार गरिएको जारी विज्ञप्तिमा उल्लेख छ । आगामी ३ वर्षभित्र कम्पनीले देशका सबै जिल्लामा आफ्नो सञ्जाल विस्तार गर्ने जनाएको छ ।
एनआईसीको म्युचल फन्ड,काठमाडौं (कास) एनआईसी एशिया क्यापिटलले एक अर्ब रुपैयाँ बराबरको सामूहिक लगानी कोष निष्कासन गर्ने जनाएको छ । सातवर्षे बन्दमुखी योजना रहेको एनआइसी एसिया ग्रोथ फन्डलाई धितोपत्र बोर्डबाट पुस ११ मा कोष निष्कासन गर्न अनुमति प्राप्त भएको र माघ २ देखि सर्वसाधारणमा इकाई बिक्री गरिने जारी विज्ञप्तिमा उल्लेख छ । फन्डले १ अर्ब बराबरको १० रुपैयाँ अंकित मूल्य दरका १० करोड इकाई सर्वसाधारणमा बिक्री गर्न लागिएको जनाएको छ । क्यापिटलका अनुसार मागभन्दा बढी आवेदन परेमा यो योजनको आकार १ अर्ब २५ करोड रुपैयाँसम्म पुर्याउन सकिनेछ ।
एयर एसियाले २ करोड बुझायो,"काठमाडौं दुई महिना लामो ताकेतापछि मलेसियाको एयर एसिया एक्सले त्रिभुवन अन्तर्राष्ट्रिय विमानस्थललाई तिर्नुपर्ने २३ करोड हाराहारी बक्यौता रकममध्ये आइतबार २ करोड रुपैयाँ बुझाएको छ । बक्यौता नतिरे उडान रोक्ने सरकारको चेतावनीपछि कम्पनीले उक्त रकम बुझाएको हो ।सोमबारदेखि उडान रोक्ने चेतावनीपत्र पठाएपछि आइतबार २ करोड रुपैयाँको गुड फर पेमेन्ट चेक विमानस्थलको राजस्व शाखामा आइपुगेको छ, अन्तर्राष्ट्रिय विमानस्थलका निमित्त प्रमुख सुधीर चौधरीले कान्तिपुरसँग भने । अन्तर्राष्ट्रिय विमानस्थलका महाप्रबन्धक देवानन्द उपाध्यायले बक्यौता रकम बुझाउन विदेशी एयरलाइन्समा एयर एसिया एक्स तथा आन्तरिक एयरलाइन्समा सिम्रिक एयरलाइन्स र सौर्य एयरलाइन्सलाई आइतबारसम्मको भाका राखेर पत्रमार्फत ताकेका गरेका थिए । आइतबार एयर एसियाले मात्रै २ करोड रुपैयाँको चेक बुझाएको छ भने सौर्य र सिम्रिकले बक्यौता रकम नतिरेको विमानस्थल व्यवस्थापनले जनाएको छ । विमानस्थलले सोमबार १ बजेसम्म बक्यौता नतिरेपछि सौर्य, सिम्रिक र एयर एसियाका सबै उडान रोक्ने भनेको छ । विमानस्थलमा भन्सार कार्यालय, अध्यागमन, नेपाल एयरलाइन्ससहित भाडामा पसलकबल सञ्चालन गर्नेहरूसमेतले तिर्नुपर्ने २ अर्ब हाराहारी बक्यौता छ । यीमध्ये एयर एसिया, सिम्रिक र सौर्यले तिर्न अटेर गरेपछि पत्रै काट्नुपरेका सम्बन्धित अधिकारीले भनेका छन् । बक्यौता रकम तत्कालीन निमित्त महाप्रबन्धक वीरेन्द्रप्रसाद श्रेष्ठका पालादेखिको हो । उनीपछि देवानन्द उपाध्याय विमानस्थल प्रमुखमा छन् । गत मंसिरसम्मको बक्यौता रकम असुल्न यसअघि प्राधिकरणका महानिर्देशक सञ्जीव गौतमले अन्तर्राष्ट्रिय एयरलाइन्सका प्रतिनिधि, जीएसए (जनरल सेल्स एजेन्ट), नेपाली एयरलाइन्स र भाडामा ठाउँ लिई कार्यालय र पसलकबल सञ्चालन गर्नेहरूसँग तीनवटा छुट्टाछुट्टै बैठक गरेका थिए । उक्त बैठकमा बाँकी बक्यौता तिर्न सहमत भएका थिए । रकम नै असुल नभएपछि विमानस्थल कार्यालयले पुस २३ गतेसम्मको भाका राखेरै उडान रोक्नुपर्ने अवस्थमा आइपुगेको हो । सोमबार पनि रकम नआए, तीनवटा एयरलाइन्सको फलाइट प्लान नै क्लियर नगर्ने तयारी प्राधिकरणको छ । कुनै पनि एयरलाइन्सले व्यावसायिक उडान भर्नुअघि फलाइट प्लान फारम भरेर विमानस्थलको अपरेसन विभागमा बुझाउनुपर्छ । यो भएन भने एयर ट्राफिकले जहाज उडाउन पाइलटलाई अनुमति दिँदैनन् ।"
मदिराको आयात घटयो,"पर्सा सिर्सिया सुक्खा बन्दरगाह नाकाबाट मदिराको आयात घटेको छ । गत आर्थिक वर्षको पहिलो ५ महिनाको तुलनामा चालु आर्थिक वर्षको मदिराको आयात घटेको हो । यो नाका हुँदै सबैभन्दा बढी तेस्रो मुलुकबाट मदिरा आयात हुन्छ । बन्दरगाहस्थित भन्सार कार्यालयको तथ्यांकअनुसार चालु आवको पहिलो ५ महिनामा यो नाकाबाट ४७ करोड १८ लाख रुपैयाँ भन्सार महसुल बुझाएर २६ करोड ५५ लाख रुपैयाँ बराबरको १ लाख ८५ हजार ३ सय १० लिटर मदिरा आयात भएको छ । जब कि गत आवको यसै अवधिमा ६४ करोड रुपैयाँ राजस्व बुझाएर ३५ करोड रुपैयाँ बराबरको २ लाख ४२ हजार ५ सय ८३ लिटर मदिरा आयात भएको थियो । तुलनात्मक रूपमा गत आव भन्दा चालु आवको यस अवधिमा ९ करोड ७ लाख रुपैयाँ कमको ५७ हजार २ सय ७३ लिटर कम मदिरा आयात भएको छ । आयात घटदा मदिराबाट संकलन हुने राजस्वमा पनि १६ करोड ९० लाख रुपैयाँको अन्तर परेको छ । मदिराकै आयातबाट यहाँस्थित भन्सारले उत्साहजनक रूपमा राजस्व संकलन गर्दै आएको छ । यो भन्सारको राजस्वमा योगदान गर्ने मुख्य ४ वस्तुको सूचीमा मदिरा पनि पर्ने गरेको छ । एक कन्टेनर हवीस्कीले १ करोड ५० लाख देखि २ करोड २५ लाख रुपैयाँसम्म राजस्व दिन्छ । त्यसैगरी १ कन्टेनर वाइनले ४० देखि ८० लाख रुपैयाँसम्म राजस्वमा योगदान गर्छ ।भन्सार प्रमुख सूर्य सेढाईका अनुसार चालु आवदेखि बियरको अन्त:शुल्क प्रतिलिटर १ सय ६ रुपैयाँबाट १ सय १५, इक्स्ट्रा न्युट्र्रल अल्कोहलको ५० रुपैयाँ प्रतिलिटरबाट बढाएर ५८, वाइनको १ सय १५ रुपैयाँ प्रतिलिटरबाट १ सय २८, १५ यूपी शक्तिको हवीस्कीको प्रतिलिटर ९ सय १२ बाट १ हजार ३, २५ यूपीको हवीस्कीको अन्त:शुल्क प्रतिलिटर ६ सय ८० रुपैयाँबाट बढाएर ७ सय ४८ रुपैयाँ बनाइएको छ । अन्य मदिराको अन्त:शुल्क पनि बढाइएको छ । भन्सार शुल्कमा वृद्धिसँगै समग्रमै मदिराको आयात नै घट्नुमा त्रिभुवन अन्तर्राष्ट्रिय विमानस्थलबाट यात्रुहरू स्वदेश फर्कंदा झिटीगुन्टामा मदिरा ल्याउने बढदो प्रवृत्ति मुख्य कारण हुन सक्ने सेढाई बताउँछन् ।स्वदेशी मदिराको गुणस्तर बढदै गएर उपभोक्ताले विदेशी मदिराको माग कम गरेपछि आयात घटेको अनुमान गरिएको छ । स्वदेशी ब्रान्डका मदिराको उत्पादन बढेको छ, नेपाल मदिरा उत्पादक संघका अध्यक्ष रवि केसीले भने, अनौपचारिक माध्यमबाट पनि विदेशी मदिरा भित्रिएकाले सरकारी रेकर्डमा नदेखिएको हुन सक्छ । तेस्रो मुलुकबाट कोलकाता बन्दरगाहसम्म पानीजहाजमा र त्यहाँबाट रेलमा मदिरा आयात गरिन्छ । यसरी रेलमार्गबाट आयात गर्दा सस्तो र क्षति पनि कम हुने गर्दा आयातकर्ताले सिर्सिया बन्दरगाह नाका रुचाउँछन् । नेपालमा स्कटल्यान्डबाट जनिवाकर, भ्याट ६९, टिचर्स, अमेरिकाबाट जिमबिम, बेलायबाट सिभास रिगल आदि ब्रान्डका हवीस्की पनि बढी आयात हुने गरेको छ । हवीस्कीमा त्यसको अल्कोहलको मात्राको प्रतिशत (अन्डर प्रुफ) को आधारमा अन्त:शुल्क, भन्सार शुल्क लाग्ने गर्छ । बियर स्पेन र बेलायतबाट आयात हुन्छ । बेलायत, जर्मनी, अस्ट्ेरलियालगायतका मुलुकबाट बढी हवीस्की आयात हुने गरेको छ । वाइन अस्ट्ेरलियाबाट र थोरै चीनबाट समेत आयात हुन्छ ।"
निर्माण सामग्रीको मूल्य घटाऊ,"काठमाडांै (कास) नेपाल निर्माण व्यवसायी महासंघले इन्धन तथा प्रमुख निर्माण सामग्रीमा भएको मूल्य वृद्धि तत्काल फिर्ता लिन माग गरेको छ । मूल्य वृद्धिले मुलुकको अर्थतन्त्रमा गम्भीर आघात पुग्ने जनाउँदै यस्तो मूल्य वृद्धि बिनासर्त फिर्ता हुनुपर्ने महासंघले जनाएको छ । इन्धन तथा प्रमुख निर्माण सामग्रीमा अप्राकृतिक तथा अप्रत्याशित मूल्य वृद्धि भइरहेकोतर्फ हाम्रो गम्भीर ध्यानाकर्षण भएको छ, महासंघले जारी गरेको विज्ञप्तिमा भनिएको छ । मूल्य वृद्धिसँगै राज्यबाट सञ्चालित भई सम्पन्न भइसकेका परियोजनाको निर्माण कार्यबापतको झुक्तानी प्राप्त नहुँदा व्यवसायी अत्यन्त ठूलो मारमा परेको महासंघका अधिकारीहरूले बताएका छन् । उनीहरूले सार्वजनिक खरिद ऐन, २०६३ को दफा ५५ मा भएको मूल्य समायोजनको व्यवस्थालाई कडाइका साथ अनिवार्य रूपमा लागू गर्न माग गरेका छन् । महासंघका अध्यक्ष विष्णुभाइ श्रेष्ठले भारत तथा अन्य मुलुकबाट निर्माण सामग्री आयात गर्न र सोको भन्सार छुटको व्यवस्था र मूल्य वृद्धिको मारमा परिसकेका व्यवसायीलाई उचित क्षतिपूर्तिको व्यवस्था दिनुपर्ने बताए । मुलुक नवनिर्माणपुनर्निर्माणको चरणबाट गुज्रिरहेको अवस्थामा निर्माण व्यवसायीलाई मर्का पर्ने गरी भइरहेका गतिविधि तत्काल अन्त्य गर्नुपर्छ, आइतबार आयोजित पत्रकार सम्मेलनमा अध्यक्ष श्रेष्ठ भने । महासंघका महासचिव रामशरण देउजाले परियोजना सम्पन्न गरिसक्दा पनि भुक्तानी समयमै नपाउँदा बजारमा बैंकिङ तरलताको चरम अभाव भएको बताए । समयमै भुक्तानी नपाउँदा व्यवसायीले समयमा कर तिर्न सकेका छैनन्, उनले भने, यसका असर समग्र अर्थतन्त्रमा प्रतिकूल प्रभाव परिरहेको छ ।"
टुक्रे योजनामा सकिँदै बजेट,"खरिद भएन औषधिकञ्चनपुरका अधिकांश नगरपालिका र गाउँपालिकाले औषधि खरिद गर्न सकेका छैनन् । केहीले खरिद गरे पनि पर्याप्त मात्रामा छैन । बेलडाँडी गाउँपालिकाले हालसम्म औषधि खरिद नगरेको अध्यक्ष धनबहादुर थापाले बताए । शीतलहरसँगै चिसो बढेपछि रुघाखोकी र श्वासप्रश्वासका बिरामी बढे पनि अधिकांश स्थानीय तहमा पर्याप्त औषधि नरहेको स्वास्थ्यकर्मी बताउँछन् । भीमदत्त नगरपालिकाले हालै साढे ३ लाखको औषधि गरिद गरेको छ । केन्द्रबाट आएको करिब १५ लाख र नगरपालिका आफैले छुट्याएको १५ लाख गरि ३० लाख बजेट भए पनि सात महिनामा १० प्रतिशत औषधि मात्रै किनिएको छ । केही समय कर्मचारी अभाव र त्यसपछि प्रक्रियाबारे जानकारी नहुँदा औषधि खरिद गर्न नसकिएको जनप्रतिनिधि बताउँछन् । यसैगरी स्थानीय तहमा कृषि र पशु सेवातर्फका कार्यक्रमसमेत सञ्चालन हुन सकेका छैनन् । कतिपयले केन्द्रबाट निर्धारित रकमसमेत कृषि र पशुसेवाबाट हटाएर विकास योजनामा हालेका छन् । कृषि, स्वास्थ्य र शिक्षाजस्ता जनताको प्रत्यक्ष सरोकारका विषयमा स्थानीय तहको ध्यान पुग्न नसकेको गुनासो व्यापक छ । कक्षा ८ को परीक्षा स्थानीय तह वा जिल्ला शिक्षा कार्यालय कसले गर्ने भन्नेबारे अझै अन्योल छ ।"
नेतृत्व परिवर्तन आवश्यक,"स्याङ्जा (कास) कांग्रेस नेता शेखर कोइरालाले पार्टीभित्र नेतृत्व परिवर्तन आवश्यक भएको बताएका छन् । चुनावपछि विभिन्न जिल्लाको भ्रमणका क्रममा स्याङ्जा पुगेका कोइरालाले शनिबार पोखरामा कांग्रेस भेलालाई सम्बोधन गरेका थिए । उनी आइतबार कार्यकर्ता भेट्ने बहानामा यहाँ आएका हुन् ।जिल्ला सदरमुकामस्थित पार्टी कार्यालयमा कार्यकर्तालाई सम्बोधन गर्दै कोइरालाले पार्टीको भावी नेतृत्व आफूले सम्हाल्न चाहेको संकेत गरे । पार्टीको नेतृत्व लिने अन्तिम इच्छा पनि भएकाले पनि जिल्ला दौडाहामा निस्केको उनले कार्यकर्तामाझ बताए । हामी पराजित हुनुको प्रमुख कारण हामी नै हौं, कार्यकर्ता भेलामा कोइरालाले भने । पार्टी हारको दोष सभापतिलाई मात्र दिन नहुने बताउँदै उनले धनको घमण्ड बोकेका अवसरवादी नेताले यस्तो नतिजा दिएको बताए ।"
लागूऔषधसहित दुई पक्राउ,"हेटौंडा (कास) मानव अधिकारवादी संस्थाको ज्याकेट लगाएका एक युवक लागूऔषधसहित पक्राउ परेका छन् । मानव अधिकार शान्ति प्रतिष्ठान काठमाडौं लेखिएको ज्याकेट लगाएका चितवन रत्ननगर नगरपालिका४ का ३७ वर्षीय सञ्जय चौधरी नाइट्रोभेट १९ पत्ता र रेस्काप ३ बोतलसहित पक्राउ परेका हुन् । हेटौंडाबाट चितवनतर्फ ना४२प ४६४७ नम्बरको स्कुटरमा गइरहेका चौधरी र स्कुटरमा सवार २६ वर्षीय सञ्जेल भुजेललाई इप्रका मनहरीले लागूऔषधसहित पक्राउ गरेको प्रहरी नायब उपरीक्षक दिलीपराज झाले बताए । चौधरीसँग मानव अधिकार शान्ति प्रतिष्ठान काठमाडौंको आजीवन सदस्य रहेको परिचयपत्र पनि छ । चौधरी मानव अधिकारकर्मी हुन् कि होइनन् बुझदैछौं, झाले भने ।"
दुर्घटनामा मृत्यु,काभ्रे (कास) भुम्लु गाउँपालिका१ सापिङमा मिनिट्रकको ठक्करले एकको मृत्यु भएको छ । सोही स्थानमा चल्ने बा२ख ६८७७ नम्बरको मिनिट्रकले किच्दा स्थानीय ६३ वर्षीय डबलराज गिरीको मृत्यु भएको जिल्ला प्रहरी कार्यालयका डीएसपी महेन्द्रप्रसाद मरासिनीले जानकारी दिए । चालक र मिनिट्रकलाई प्रहरीले नियन्त्रणमा लिएको छ ।
छात्रवृत्ति वितरण,"काभ्रे (कास) न्यायाधीश श्रीमती समूहले अदालतमा कार्यरत कार्यालय सहयोगीका सन्ततिमध्ये माध्यमिक शिक्षा परीक्षा (एसईई) मा उत्कृष्ट नतिजा ल्याउने ४ जनालाई छात्रवृत्ति वितरण गरेको छ । काभ्रेका अञ्जन श्रेष्ठ, सिन्धुलीका प्रतिभा भट्टराई र दीक्षा लामा र मुगुकी दुर्गा बुढालाई १० हजारका दरले रकम प्रदान गरिएको समूहकी अध्यक्ष वसन्ता पराजुलीले जानकारी दिइन् ।"
संकटा अन्तिम आठमा,आजको खेलथ्रीस्टारविरुद्ध झापा११
नवलपरासीमा १४ क्लबलाई पन्छाइँदै,भवन निर्माणमा घोटाला !जिल्ला फुटबल संघका अध्यक्ष प्रकाश पंगेनीले सुनवल नगरपालिका१२ मा जिल्ला फुटबल संघको चारकोठे पक्की भवन निर्माण गर्दा अनियमितता भएको भन्दै अख्तियार दुरुपयोग अनुसन्धान आयोगले छानबिन थालेको छ ।भवन निर्माणमा अनियमितता भएको र सरकारी वन क्षेत्रमा बनाइएको भन्दै उजुरी परेपछि अख्तियारको बुटवलस्थित कार्यालयले छानबिन सुरु गरेको हो । पंगेनीले अख्तियारले छानबिन गरिरहेको स्वीकार गर्दै आफूले आर्थिक अनियमितता नगरेको दाबी गरे । उनले भवन सामुदायिक वनको जग्गामा बनाइएको पनि बताए ।
मेयर कप हुने,"धरान (कास) सुनसरीको भरौलस्थित एभरेस्ट फुटबल क्लबले प्रथम बराह नगरपालिका मेयर कप आयोजना गर्ने भएको छ ।पुस ३० मा सुरु हुने प्रतियोगिताको उपाधि विजेताले १ लाख १ हजार र उपविजेताले ५१ हजार रुपैयाँ पाउनेछन् । भरौलस्थित नडाहा खेलमैदानमा ७ माघसम्म सञ्चालन हुने प्रतियोगितामा मोरङ, उदयपुर र सुनसरीका आठ क्लबले नकआउटका आधारमा प्रतिस्पर्धा गर्नेछन् ।"
टेबलटेनिसलाई हुआवेको साथ,काठमाडौं (कास) राखेप च्याम्पियनसिपअन्तर्गत आयोजना हुन लागेको ३९ औं राष्ट्रिय टेबलटेनिस प्रतियोगितालाई हुआवेले प्रायोजन गर्ने भएको छ । यही पुस २६ देखि २९ सम्म हुने प्रतियोगिताका लागि हुआवेले ५ लाख रुपैयाँ प्रायोजन गर्ने भएको हो । राखेपले आयोजनाका लागि उपलब्ध गराएको १० लाख आवश्यक बजेटभन्दा निकै कम रहेकाले प्रायोजन सम्झौता गरिएको अखिल नेपाल टेबलटेनिस संघका अध्यक्ष चतुरानन्द राजवैद्यले जानकारी दिए । आइतबार प्रायोजनको सम्झौतामा संघका अध्यक्ष वैद्यसँगै हुआवेका कन्ट्री म्यानेजर जोयास झु र आधिकारिक विक्रेता कल मोबिलिटीका कार्यकारी निर्देशक पुलिकत भिमसिरयाले संयुक्तरूपमा हस्ताक्षर गरे ।लैनचौरस्थित राष्ट्रिय टेबलटेनिस प्रशिक्षण केन्द्रमा हुने प्रतियोगितामा तीन विभागीय र जिल्लाका टिमहरू गरेर लगभग ३ सय खेलाडीले प्रतिस्पर्धा गर्नेछन् । प्रत्येक टोलीमा ३ देखि ५ पुरुष तथा महिला खेलाडी रहनेछन् । अन्तर्राष्ट्रिय टेबलटेनिस महासंघको नियमअनुसार सञ्चालन हुने प्रतियोगितामा कुल ७ इभेन्ट्समा प्रतिस्पर्धा हुनेछ । प्रतियोगिताको अन्तिम १६ मा पुग्ने खेलाडीको नाम राष्ट्रिय टिमको क्याम्पका लागि छनोट गरिने संघका महासचिव तथा प्रतियोगिता संयोजक शंकर गौतमले जानकारी दिए ।
कोटिन्होको पूरा भएको चाहना,"बार्सिलोना (एएफपी) फिलिप कोटिन्होले आफ्नो चाहना अन्तत: पूरा गरेका छन् । बार्सिलोनाले शनिबार ब्राजिलियन स्टारलाई १६ करोड युरोमा अनुबन्ध गर्न सहमत गरेको छ । यो फुटबल इतिहासको तेस्रो महँगो सरुवा रकम हो । २५ वर्षे कोटिन्होलाई अरू क्लबले लिन चाहेमा पहिला उनीमाथि बार्सिलोनाले राखेको ४० करोड युरो रिलिज क्लज तिर्नुपर्नेछ । गत वर्ष फ्रेन्च टोली पेरिस सेन्ट जर्मेन (पीएसजी) ले अर्का ब्राजिली स्टार नेयमरलाई बार्सिलोनाबाट २२ करोड २० लाख युरोमा भित्र्याएको थियो । पीएसजीले नै मोनाकोका फ्रेन्च स्ट्राइकर किलिएन एम्बाप्पेलाई हालको लोन सम्झौता समाप्तपश्चात १८ करोड युरोमा भित्र्याउँदै छ । स्पष्ट नै छ जुलाईमा बार्सिलोनाले उनीप्रति पहिलोपटक इच्छा देखाएदेखि नै फिलिप यो सम्झौता होस् भन्ने चाहिरहेका थिए, लिभरपुलका व्यवस्थापक योर्गेन क्लोपले क्लबको आधिकारिक वेबसाइटमा भनेका छन्, हामीले नचाहँदा नचाहँदै पनि उनलाई बिदाइ गर्नुपरेको छ । उनी राम्रा साथी, उत्कृष्ट व्यक्तित्व र खेलाडी हुन् । उनले मसँग पनि बार्सिलोना जान्छु भनेर जिद्दी गरिरहेका थिए । क्लबका मालिक र टिमका खेलाडीहरूले पनि उनलाई मनाउन खोज्दा पनि फिलिपले भने सम्झौता होस् भन्ने चाहेका थिए ।रियोमा जन्मेका कोटिन्हो सन् २०१३ को जनवरीमा इन्टर मिलानबाट ८५ लाख युरोमा एनफिल्ड आएका थिए । उनले त्यसयता लिभरपुलबाट सबै खाले प्रतियोगितामा गरी ५४ गोल गरेका थिए । तर ५ वर्ष लिभरपुलमा बिताउँदा उनले कुनै उपाधि जित्न सकेका थिएनन् । बार्सिलोनाले सिजनको सुरुमै उनलाई भित्र्याउन खोजेको थियो तर लिभरपुलले कुनै हालतमा बिक्री नगर्ने जनाएको थियो । कोटिन्होलाई गुमाउनु लिभरपुललाई धेरै ठूलो घाटा हो । सिजनको सुरुआत चोटका कारण गुमाउन पुगेका उनी त्यसपछि उत्कृष्ट फर्ममा थिए । प्लेमेकर कोटिन्होले पछिल्ला ७ खेलमा ६ गोल गर्दा लिभरपुल इंग्लिस प्रिमियर लिगको अंक तालिकामा चौथो स्थानमा रहँदै च्याम्पियन्स लिग छनोटको स्थानमा थियो । नेयमरलाई यस सिजनको सुरुआतमा गुमाउनुको तीतो अनुभवपछि बार्सिलोनाले कोटिन्होलाई लिने निर्णय गरेको हो । उनको टोली शनिबार बाफिलो मौसममा अभ्यास गर्न दुबई लाग्दा कोटिन्हो भने बार्सिलोनामै बसेपछि उनको सरुवा रहस्य अझै बलियो बनेको थियो । आफ्नी श्रीमती आइनसँगै उनले बूढीऔंला देखाई लन्डनबाट स्पेन लागेको तस्बिर त्यसपछि आएको थियो । यता लिभरपुलले भने कोटिन्हो लेखेको जर्सी खरिद गरेका समर्थकको उक्त जर्सी फिर्ता लिई त्यसको बदलामा ५० पाउन्डको भौचर दिने जनाएको छ ।"
आइसालाई स्वर्ण,"काठमाडौं पुरुषतर्फ मीन गौचन र महिलातर्फ आइसा तामाङ राष्ट्रिय खेलकुद परिषद् च्याम्पियनसिप २०७४ अन्तर्गत भएको आठौं राष्ट्रिय आर्चरी च्याम्पियनसिपको रिकर्भ व्यक्तिगत ७० मिटरमा पहिलो भएका छन् ।थासाङ स्पोटर््स क्लबका गौचनले स्वयम्भू आर्चरी क्लबका प्रेमप्रसाद पुनलाई फाइनलमा ७३ अंकले पराजित गर्दै स्वर्णपदक प्राप्त गरे । कास्की आर्चरी क्लबका तिलक पुनमगरले कांस्यपदक हात पारे । आइसाले आफ्नै दिदी सेनकी ज्ञानु अवालेलाई ६४ अंकले पराजित गरिन् । कञ्चनपुर आर्चरी क्लबकी तमन्ना क्षेत्री तेस्रो स्थानमा रहिन् ।दशरथ रंगशालामा भएको च्याम्पियनसिपको कम्पाउन्ड ५० मिटर व्यक्तिगत पुरुषतर्फको प्रतिस्पर्धामा राजधानी आर्चरी क्लबका सनातन मल्लले वेस्ट आर्चरी क्लबका प्रजित अग्रवाललाई पराजित गरी स्वर्ण जिते । सनातनले १४० र प्रजितले ११९ अंक प्राप्त गरे ।पुरुष स्ट्यान्डर्ड व्यक्तिगत ३० मिटरतर्फको प्रतिस्पर्धामा स्वयम्भू आर्चरी क्लबका धनेन्द्र छन्त्यालले स्वर्ण हात पारे । उनले बेस्ट अफ फाइभको गेममा ६ अंक बटुले । दोस्रो स्थानमा रहेका वेस्ट आर्चरीका नवीनवीर बस्न्यातले रजतपदक पाए । उनले ४ अंक जोडे । नेपाली सेनाका डम्बर थापाले कांस्य हासिल गरे ।सोही विधाको महिलातर्फ अन्नपूर्ण आर्चरी क्लबकी केशरी आलेमगरले नेपाली सेनाकी मित्रा राईलाई ७३ अंकले पराजित गर्दै स्वर्णपदक हात पारिन् । तेस्रो स्थानमा अन्नपूर्ण आर्चरी क्लबकी रोजिना थापामगर रहिन् ।पुरुष स्ट्यान्डर्ड ३० मिटर टिमतर्फको प्रतिस्पर्धामा नेपाली सेनाले स्वर्ण हात पार्यो । सेनालाई स्वर्ण दिलाउन डम्बर थापा, तविन गुरुङ र प्रेम विकको टिमले ५ अंकको योगदान गरेको थियो । रजतपदकमा सीमित भएको वेस्ट आर्चरी क्लबका नवीनवीर बस्न्यात, जोर्डनविक्रम थापा र ग्रीष्मा गुरुङको टोलीले एक अंक मात्र हासिल गर्दै दोस्रो स्थानमा चित्त बुझायो । अन्नपूर्ण आर्चरी क्लबका करुण बराल, शंकर थकाली र हिमकुमार रानामगरको टोलीले कांस्य प्राप्त गर्यो ।"
सावित्राको ६ गोल,काठमाडौं (कास) विभागीय टोली त्रिभुवन आर्मी क्लब र सशस्त्र प्रहरी बल (एपीएफ) ले १६ औं राष्ट्रिय महिला लिगअन्तर्गत सुपर लिग चरणमा विजयी सुरुआत गरेका छन् । सातदोबाटोस्थित एन्फा कम्प्लेक्स मैदानमा आइतबार आर्मीले नेपाल पुलिस क्लबलाई ४१ ले पराजित गर्यो । आर्मीले २० औं मिनेटमा अञ्चली वाइवाको गोलमा अग्रता लिएको थियो । अञ्चलीले करिब ३० यार्ड टाढाबाट गरेको फ्रिकिक प्रहार पुलिसबाट पहिलो प्रतियोगिता खेलिरहेकी गोलरक्षक सुस्मिता ठकुरीले अनुमान लगाउन सकिनन् । त्यसको ९ मिनेट नबित्दै पुलिसकी कप्तान घिमकुमारी गुरुङले सोही प्रकृतिको गोल फर्काइन् ।दास्रो हाफमा थप आक्रामक देखिएको आर्मीलाई अञ्चलीले पुन: अग्रता दिलाइन् । उनले ५७ औं मिनेटमा डिफेन्सलाई बिट गर्दै दोस्रो पोलतर्फ गरेको प्रहार सीधै गोलमा परिणत भएको थियो । त्यसपछि कप्तान कृष्णा खत्रीले ५ मिनेटको अन्तरमा दुई गोल गर्दै टोलीको जित सुनिश्चित गरिन् । उनले ७० औं र ७५ औं मिनेटमा गोल गरेकी हुन् ।अर्को खेलमा सावित्रा भण्डारीको दोहोरो ह्याट्रिकसँगै एपीएफले सुदूरपश्चिमाञ्चललाई ९० ले पराजित गर्यो । पहिलो हाफमा सम्हालिएको प्रदर्शन गरेको सुदूरले दोस्रो हाफमा भने लगातार गोल खायो । सावित्राको १८ औं मिनेटको गोलमा एपीएफले पहिलो हाफमा १० को अग्रता बनाएको थियो । दोस्रो हाफमा भने एपीएफले ८ गोल थप्यो । टोलीका लागि अनिता बस्नेतले दुई तथा रेखा पौडेलले एक गोल गरे । यस नतिजासँगै एपीएफ सुपर लिगको शीर्षस्थानमा पुगेको छ । समान तीन अंक जोडेको आर्मी दोस्रो स्थानमा छ । लिगअन्तर्गत अर्को चरणको खेल मंगलबार हुनेछ ।
इन्द्र र मनिता उत्कृष्ट,"काठमाडौं (कास) बन्दी सहायता नियोग (पाम) का इन्द्रबहादुर श्रेष्ठ र नेपाल आर्मीकी मनिता श्रेष्ठ प्रधान राखेप च्याम्पियनसिपअन्तर्गत १५ औं राष्ट्रिय जुडो प्रतियोगितामा आइतबार उत्कृष्ट खेलाडी घोषित भए । पहिलो दिन शनिबार इन्द्रले पुरुष ६६ केजीमुनि र मनिताले महिला ५७ केजीमुनि स्वर्ण जितेका थिए । प्रतियोगिताको अन्तिम दिन पुरुष ६० केजीमा पामका रोशनबहादुर दोङ, ७३ केजीमुनि पुलिसका सञ्जित डंगोल, ९० केजीमा श्रीराम मकाजु र १०० केजीमाथि राजन जोशीले स्वर्ण जिते ।महिलाको ५२ केजीमुनि एपीएफकी देविका खड्का, ६३ केजीमुनि आर्मीकी फुपूल्हामु खत्रीले र ७८ केजीमुनि पुनम श्रेष्ठले सफलता हात पारे ।"
तनहुँमा श्रेष्ठ निरन्तर,दमौली (कास) जिल्ला फुटबल संघ तनहुँको अध्यक्षमा फेरि रत्नकुमार श्रेष्ठ आइतबार चयन भएका छन् । चौथो जिल्ला अधिवेशनले उनलाई सर्वसम्मत अध्यक्षमा निरन्तरता दिएको हो ।
वर्षाले खेल रोकियो,केपटाउन (एएफपी) दक्षिण अफ्रिका र भारतबीचको पहिलो टेस्टमा तेस्रो दिनको खेल हुन सकेन । वर्षा पर्ने र रोकिने क्रम जारी रहेपछि आइतबार एक बल पनि फाल्न असम्भव बन्यो । दोस्रो इनिङ्समा ६५२ को स्थितिमा रहेको दक्षिण अफ्रिका १ सय ४२ रनले अगाडि छ । नाइट वाचम्यान कागिसो राबाडा २ र हसिम अमला ४ रन बनाई क्रिजमा छन् । भारतको पहिलो इनिङ्स २ सय ९ रनमा समेटिएको थियो ।
