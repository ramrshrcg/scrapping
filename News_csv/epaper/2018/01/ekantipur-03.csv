शीर्षक,विवरण
तोकिँदै अस्थायी केन्द्र र मन्त्रालय,"काठमाडौं प्रधानमन्त्री तथा मन्त्रिपरिषद् कार्यालयले सातै प्रदेशका अस्थायी केन्द्रसहित प्रदेश सरकार सञ्चालनसम्बन्धी ५ अन्तरिम कार्यविधिको प्रस्ताव तयार पारेको छ । संघीय मामिला तथा स्थानीय, सामान्य प्रशासन र सहरी विकास मन्त्रालयले गरेका अध्ययनका आधारमा तयार पारिएका ती प्रस्तावबारे मन्त्रिपरिषद्को बिहीबारको बैठकले निर्णय लिने स्रोतले बतायो । पहिलो प्रस्ताव प्रदेशका अस्थायी केन्द्रसम्बन्धी छ । जसअनुसार प्रदेश १ को विराटनगर, २ को जनकपुर, ३ को भक्तपुर थिमि, ४ को पोखरा, ५ को दाङ, ६ को सुर्खेत र ७ को धनगढी अस्थायी केन्द्र हुनेछन् । प्रदेश केन्द्र र त्यसको प्रशासनिक संरचना अध्ययन गर्न तत्कालीन सामान्य प्रशासनमन्त्री टेकबहादुर बस्नेतको संयोजकत्वमा समिति गठन गरिएको थियो । समितिले प्रदेश १ को विराटनगर, धनकुटा वा इटहरी, २ को जनकपुर, ३ को बनेपा, धुलिखेल, काठमाडौं वा हेटौंडा, ४ को पोखरा, ५ को दाङ वा बुटवल, ६ को सुर्खेत र ७ को दिपायल वा धनगढीलाई अस्थायी राजधानी बनाउन सुझाएको थियो । त्यही सुझावलाई आधार बनाउँदै सहरी विकास विभागले विद्यमान पूर्वाधार र त्यसमा गर्नुपर्ने सुधारबारे प्रारम्भिक अध्ययन गरेको थियो । त्यसलगत्तै सम्भावित प्रदेश केन्द्रहरूको भौतिक पूर्वाधारबारे थप बुझ्न क्षेत्रीय प्रशासकहरूको संयोजकत्वमा प्रमुख जिल्ला अधिकारी, सहरी डिभिजन प्रमुखलगायत सम्मिलित अर्को समिति बनाइएको थियो । उक्त समितिले बुझाएको प्रारम्भिक अध्ययन प्रतिवेदनलाई आधार बनाउँदै प्रधानमन्त्री तथा मन्त्रिपरिषद् कार्यालयले एक महिनाको गृहकार्यपछि अस्थायी केन्द्रको प्रस्ताव तयार पारेको हो ।दोस्रो प्रस्ताव प्रदेश प्रमुखको नियुक्तिसम्बन्धी छ । सामान्य प्रशासनले विज्ञहरूसहितको रायसुझावका आधारमा प्रदेश प्रमुखको नियुक्तिको मापदण्ड र आधार बनाएको छ । प्रधानमन्त्री कार्यालयका सहसचिव एवं प्रवक्ता हरिप्रसाद पन्थीले प्रदेश सञ्चालनको गृहकार्य भइरहेको र त्यसले चाँडै अन्तिम रूप पाउने जनाए । तेस्रो प्रस्ताव प्रदेश सञ्चालनका लागि आवश्यक पूर्वाधार र कर्मचारी संरचनाबारे छ । त्यसमा प्रदेश प्रमुख, मुख्यमन्त्री र प्रदेशसभाको कार्यालय प्रस्तावित छन् । तत्काललाई ५ क्षेत्रीय प्रशासक र अन्य २ सचिवलाई प्रदेशको प्रमुख सचिवका रूपमा खटाइनेछ । चौथो प्रस्ताव प्रदेश सञ्चालनको अन्तरिम व्यवस्थासम्बन्धी छ । स्थानीय विकास मन्त्रालयले त्यसलाई मंगलबार अन्तिम रूप दिएको सचिव दिनेश थपलियाले जनाए । अर्को प्रस्ताव प्रदेशका मन्त्रालयसम्बन्धी हो । जसअनुसार प्रत्येक प्रदेशमा गृह, अर्थ, पूर्वाधार विकास, कृषि तथा भूमि व्यवस्थापन, वन, विज्ञान तथा वातावरण र शिक्षा, स्वास्थ्य तथा सामाजिक विकास गरी ७ मन्त्रालय रहनेछन् । प्रदेश प्रमुखबारे भने सरकारले प्रमुख दलसँगको छलफलबाट टुंगो लगाउने भएको छ ।"
राष्ट्रिय सभा चुनाव माघ २५ मा,काठमाडौं (कास) निर्वाचन आयोगले राष्ट्रिय सभा निर्वाचन माघ २५ गते गराउन सरकारसमक्ष प्रस्ताव गरेको छ । मिति घोषणाका लागि प्रधानमन्त्री शेरबहादुर देउवाले मंगलबार आयोगसँग गरेको परामर्शमा प्रमुख निर्वाचन आयुक्त अयोधीप्रसाद यादवले उक्त मिति प्रस्ताव गरेका हुन् । आयोग सचिवालयले सरकारबाट मिति घोषणा भएदेखि निर्वाचन मितिसम्म ४० दिन चाहिने आयोग पदाधिकारीसमक्ष जनाएअनुसार यादवले सरकारलाई निर्वाचन मिति प्रस्ताव गरेका हुन् । भेटमा देउवाले उक्त मितिमा सहमति जनाउँदै बिहीबारको मन्त्रिपरिषद् बैठकबाट घोषणा गरिने प्रतिबद्धता जनाए । प्रधानमन्त्रीसँगको परामर्शपछि माघ २५ गते राष्ट्रिय सभा निर्वाचन गर्ने गरी मिति तोक्ने सहमति भएको र सरकारले आगामी क्याबिनेटबाट यसको निर्णय गर्ने यादवले बताए । वाम गठबन्धन सत्तामा जान आतुर रहेका बेला राष्ट्रिय सभाको निर्वाचन नै एक महिनाभन्दा ढिलो हुने भएपछि नयाँ सरकार निर्माण फागुनभन्दा यता नहुने भएको छ । राष्ट्रिय सभा गठनपछि मात्रै प्रतिनिधिसभाको समानुपातिकतर्फको परिणाम आउने छ ।
ब्याजको पासो !,"काठमाडौं सैतानी ब्याज को पासोमा परेका सर्लाहीका जब्दी, पिपरियालगायत स्थानका ३० महिलासहित ३६ जना न्यायको खोजीमा काठमाडौं आएका छन् । गौशालाको एउटा लजमा ६ दिनयता चिउरादालमोठका भरमा बसिरहेका अधिकांशविरुद्ध जिल्ला अदालत सर्लाहीमा मुद्दा चलिरहेको छ । उनीहरूको भनाइ छ सयकडा पाँच रुपैयाँ ब्याजदरमा ५० हजारदेखि दुई लाखसम्म ऋण दिएका श्याम प्रदेशी भन्ने श्यामकृष्ण साहले तीनचारवटा फर्जी कागज बनाएर ऋणीमाथि ब्याजको पासो थापेका छन् । लिएभन्दा धेरै रकमको फर्जी कागज बनाएर प्रदेशीले ऋणीविरुद्ध सर्लाही जिल्ला अदालतमा लेनदेन मुद्दा दायर गरेको पीडितको आरोप छ । यसबारे बुझ्न कान्तिपुरले बारम्बार प्रयास गर्दा पनि प्रदेशी सम्पर्कमा आएनन् भने उनका छोरा सुजय साहले ऋणीले पैसा पचाउन नाटक गरेको दाबी गरे । मधेसमा चर्को ब्याजमा ऋण दिने र कागज बनाएर त्यसैका आधारमा ऋणीलाई वर्षौंसम्म शोषण गरिरहने अवस्थालाई सैतानी ब्याजको पासो भन्ने चलन छ । श्याम प्रदेशीको मिटर ब्याजको धन्दाबारे जिल्लाका अधिकांश प्रमुख दलका नेता, सबैजसो सरकारी कार्यालयका प्रमुख जानकार छन् । प्रदेशीले अधिकांश दलित, भूमिहीन र महिलालाई ऋण दिएका छन् । आफूअनुकूल हुने गरी उनीहरूलाई करकापमा पारेर फर्जी कागजात तयार पारेका छन् । तिनै कागजातका आधारमा उनी ऋणीबाट साँवाको दोब्बर र तेब्बरसम्म रकम असुल्छन् । जब ऋणी तिर्नै नसक्ने हालतमा पुग्छन् अनि अदालतमा लेनदेन मुद्दा दायर गर्छन् । सर्लाही जिल्ला अदालतका कर्मचारी दिनेश मिश्रका अनुसार प्रदेशी र उनको परिवारका नाममा जारी लेनदेनको ५० मुद्दामा प्रदेशीको पक्षमा फैसला गरी अदालतले ३५ दिने पुनरावेदनको म्याद जारी गरिसकेको छ । यस्तो म्याद तामेल भएको सात दिनभित्र अदालतमा उपस्थित नभए कानुनबमोजिम सजाय हुने व्यवस्था छ । प्रदेशीले दायर गरेका लेनदेनका ३५ मुद्दा भने अदालतमा फैसलाका क्रममा छन् । सोही मुद्दाका आधारमा दुई ऋणीले जेल सजाय भोगिरहेका छन् । प्रदेशीले ऋणीहरूसँग छोरी इला साह, ज्वाइँ रामबाबु साहदेखि छोरा सुजय साह, श्रीमती रन्जु साहसम्मले ऋण दिएको कागज बनाएका छन् । लालबन्दी४ करैयाकी सोल्फी चौधरीले २०७२ असोजमा सयकडा मासिक पाँच रुपैयाँ (अर्थात् ६० प्रतिशत) ब्याजदरमा ५० हजार रुपैयाँ ऋण लिइन् । प्रदेशीले ऋण दिएबापत भन्दै ५ हजार रुपैयाँ कटाएर ४५ हजार हातमा थमाए । तर, सोल्फीसँग भने डेढ लाख रुपैयाँ लिएको कागज गराइयो । घरव्यवहार धान्न पैसाले फिटीफिटी परेकी सोल्फीसँग कुनै उपाय थिएन । त्यसैले अनपढ उनले प्रदेशीले भनेकै कागजमा ल्याप्चे लगाइदिइन् । सोल्फीले पछिल्ला दुई वर्षमा साँवा र ब्याज गरेर ८० हजार रुपैयाँ बुझाइसकिन् । तर, करकापमा पारेर प्रदेशीले दस लाख रुपैयाँँ ऋण लिएको देखाई दुई फरकफरक कागजमा सोल्फीको ल्याप्चे लगाइसकेका छन् । श्रीमती रन्जुसँग अढाई लाख र छोरी निकितासँग साढे सात लाख रुपैयाँ ऋण लिएको कागजका आधारमा प्रदेशीले सर्लाही जिल्ला अदालतमा सोल्फीविरुद्ध लेनदेनको मुद्दा हाले । त्यही मुद्दाका आधारमा सोल्फीलाई पुस ३ गते अदालतले ३५ दिने म्याद तामेल गरेको छ । न्यायको आसमा काठमाडौं आएकी उनले कान्तिपुरसँग भनिन्, जति तिरे पनि नसकिने ऋणले मार्नै आँट्यो । अब कोसँग गुहार मागौँ ?काठमाडौं आएका सबैजसो ऋणी आफूले लिएको ऋण ब्याजसहित तिर्न तयार छन् । तर, उनीहरू प्रदेशीले सबैका सामु ऋण लेनदेनको कागज देखाउनुपर्ने पक्षमा छन् । तीन वर्षअघि छोरीको मृगौला उपचार गर्न पैसाले फिटीफिटी परेपछि शारदादेवी चौधरीले सयकडा पाँच ब्याज तिर्ने सर्तमा ४ लाख रुपैयाँ लिइन् । सबैतिर हारगुहार गरेर शारदाले नौ लाख खर्चेर छोरीलाई निको पारिन् । तर, उक्त ऋणको चर्को ब्याजदर र साहुले बनाएको नक्कली कागजातको पासोले उनलाई यतिखेर के गरौं, कसौं गरौं बनाएको छ । पछिल्ला चार वर्षमा साँवा र ब्याज गरेर ८ लाख रुपैयाँ तिरिसकेको शारदा बताउँछिन् । उनका अनुसार प्रदेशीले आपतको फाइदा उठाउँदै दिएको ऋणका सातवटा फरकफरक कागज गराएका छन् । श्रीमान् बजरंगी, छोरा कञ्चन दुवैले ऋण लिएको कागज प्रदेशीसँग छ । पाँचवटा फरकफरक कागजमा भने शारदाले ऋण लिएको बेहोरा छ । यतिखेर प्रदेशीले ५० लाख ऋण लिएको कागज बनाएर त्यसैका भरमा शारदाविरुद्ध लेनदेनको मुद्दा हालेका छन् । अनपढ शारदाले कान्तिपुरसँग भनिन्, लिँदै नलिएको त्यतिका पैसा कसरी तिरौँ ?सुजियादेवी चौधरीले करिब चार वर्षअघि सयकडा पाँच रुपैयाँ ब्याज तिर्ने सर्तमा १ लाख ९० हजार रुपैयाँ लिइन् । डेढ वर्षअघि नै उनले २ लाख ७० हजार रुपैयाँ तिरिसकिन् तर अझै पनि प्रदेशीले उनीसँग पैसा मागिरहेका छन् । प्रदेशीले आफ्नी छोरी इला साहसँग सुजियाले ऋण लिएको कागज बनाएका छन् । उनले एक लाख दिएर निरक्षर सुजियालाई ५ लाख लिएको कागजमा ल्याप्चे गर्न लगाएका थिए । अदालती कागजका अनुसार ०७२ वैशाख मसान्तसम्म तिर्ने सर्तमा सुजियाले ०७१ चैत १२ गते ५ लाख रुपैयाँ लिएकी थिइन् । एक वर्ष चार महिनाको ६६ हजार ६ सय ६६ रुपैयाँ ब्याज र अदालती मुद्दामा लाग्ने शुल्क ९ हजार ४ सय ४० रुपैयाँ गरी ५ लाख ७६ हजार १ सय ६ रुपैयाँ बिगो भराई पाऊँ भनी इलाले मुद्दा दायर गरेकी छन् । अदालतले सुजियाले पाँच लाखकै ब्याजसहित रकम तिर्नुपर्ने फैसला ०७३ फागुन १० गते गरेको थियो । आदेशमा फैसलाविरुद्ध चित्त नबुझे ३५ दिनभित्र उच्च अदालत जनकपुरमा पुनरावेदनको म्याद लिने व्यवस्था छ । तर, साँवा अक्षर नचिनेकी र नेपाली भाषामा दोहोरो संवाद गर्न नसक्ने सुजियाले कानुनी विधिबारे कुनै भेउ नै पाइनन् । न्यायको खोजीमा काठमाडौं आएकी उनले आँखाभरि आँसु पार्दै भनिन्, अब न्याय खोज्न कहाँ जाउँ ? भगवान्ले कुरा सुन्छ कि ?सर्लाहीका कांग्रेस नेता एवं मन्त्री शम्भु श्रेष्ठ प्रदेशीले कानुन हातमा लिएर गरिब र निमुखामाथि शोषणको शृंखलाबद्ध धन्दा चलाएको बताउँछन् । उनका अनुसार पाँच महिनाअघि जिल्ला प्रशासन कार्यालयमा तत्कालीन प्रजिअ प्रदीप कँडेलका अघि प्रदेशीले हिसाबकिताब गरेर सबै समस्या सल्टाउने कबुल गरेका थिए । तर, छलफलपछि उनले हिसाबकिताब त टुंग्याएनन् नै, उल्टै ऋणीविरुद्ध अदालतमा मुद्दा दायर गर्नतिर लागे । यो त निर्लज्ज खालको ठगी भयो, श्रेष्ठले भने ।हरिऔन नगरपालिकाका मेयर गणेश प्रसाईं पनि प्रदेशीको मिटर ब्याजको धन्दाबारे राम्रोसँग जानकार छन् । उनले भने, साँवा र ब्याज तिर्नेलाई भर्पाइ नदिने र एउटै ऋणबाट वर्षौं शोषण गर्ने काम भइरहेछ । १ लाख ४० हजार रुपैयाँ ऋण लिएका एक व्यक्तिले तीन वर्षपछि ४ लाख ८० हजार बुझाउन खोज्दा पनि प्रदेशीले नमानेको सुनाउँदै उनले भने, यसैबाट थाहा हुन्छ, उनी सुदखोर हुन् । सर्लाहीका एमाले अध्यक्ष रेवती पन्त मिटर ब्याजमार्फत ठगी भइरहेको बताउँछन् । प्रदेशीले ऋणीसँग चारपाँचवटा फर्जी कागज बनाउने गरेको जनाउँदै उनले भने, मैले यसबारे प्रहरीलाई पनि भनें तर लेनदेनको मुद्दा भन्दै पन्छियो । प्रदेश २ की सांसद बेचु लुंगेली पनि ब्याजी धन्दाबारे राम्रोसँग जानकार छिन् । उनले ऋणीहरूको उठीबास लगाउने गरी प्रदेशीले ब्याजको पासो थापेको बताउँछिन् । फर्जी कागजका आधारमा न्याय मार्ने काम भइरहेको छ, लुंगेलीले भनिन् ।दसैंअघि पनि पीडितहरू प्रदेशीलाई भेट्न काठमाडौं आएका थिए । त्यति बेला कालिमाटी प्रहरी वृत्तमा प्रदेशी र ऋणीबीच छलफल गराइएको थियो । वृत्तका डीएसपी प्रदीप खत्री लेनदेनको मुद्दा भएको र अदालतमा मुद्दा चलिरहेकाले प्रहरीले केही गर्न नसक्ने बताउँछन् । ऋण दिने पनि गतिलो मान्छे हैन तर फर्जी कागज बन्दा पीडित किन चुप लागेर बसे ?, उनले प्रश्न गरे । प्रदेशीले आइतबार कालीमाटी वृत्तमा छलफलका लागि आउने बताएपछि पीडितहरू कार्यालय पुगेका थिए । तर, दिनभर उनी आएनन् । कान्तिपुरले बारम्बार प्रयास गर्दा पनि उनी सम्पर्कमा आएनन् । प्रदेशीका छोरा सुजय साहले भने ऋणीहरूले पैसा पचाउन नाटक गरेको दाबी गरे ।"
दूतावासमा वकिल नहुँदा कानुनी प्रतिरक्षा भएन,"काठमाडौं (कास) साउदी अरबको राजधानी रियादस्थित मालिस जेलमा माई नगरपालिका४, इलामका ३१ वर्षीय प्रेमकुमार राई २०१६ मार्चदेखि थुनामा छन् । तामाको तार लोड भएको गाडी चोरी भएको मुद्दामा साउदीको तल्लो अदालतले उनलाई दुई महिना जेल र ५० कोर्रा सजाय सुनाएको थियो । उनी कार्यरत कम्पनीले ३ लाख १० हजार जरिबाना तिर्नुपर्ने पनि फैसला सुनायो । राईले आफू निर्दोष भएको दाबी गर्दै माथिल्लो अदालतमा पुनरावेदन गरेका छन् । गाडी चोरी हुनुमा मेरो संलग्नता छैन । म निर्दोष छु, उनी भन्छन्, पुनरावेदनका लागि अपिल गरेको छु । तर मेरो पक्षमा लडिदिने वकिल छैन । मसँग वकिल राख्ने क्षमता छैन । राईजस्ता खाडी तथा मलेसियाको जेलमा रहेका र कानुनी सहायता अभावमा मुक्त हुन नसकेका नेपाली झन्डै २ सय छन् । तत्कालीन प्रधानमन्त्री पुष्पकमल दाहालले विदेशको जेलमा रहेका नेपालीको कानुनी प्रतिरक्षाका लागि ५ लाख रुपैयाँको सिड मनि राखेर कानुनी सेवा दिने घोषणा गरेका थिए ।गत साउन १६ गते कानुनी सेवा दिनका लागि भनेर वैदेशिक रोजगार नियमावली संशोधन गरेको थियो । नियमावलीमा कुनै कानुनी कारबाहीमा परेका वा कुनै अभियोग लागेका वैदेशिक रोजगारमा गएका कामदारका निमित्त सम्बन्धित देशमा कानुनी सहायता गर्न भन्ने वाक्यांश थपिएको छ । तर, अहिलेसम्म दूतावासहरूले कानुनी प्रतिरक्षा गरिदिने वकिल राखेका छैनन् । खाडीस्थित नेपाली दूतावासहरूले भने बोर्डले वकिल नियुक्ति गर्न वा कानुनी सहायताका लागि रकम नपठाएको जनाएका छन् । जटिल मुद्दाहरूमा धेरै ठूलो रकम लाग्छ । प्रत्येक मुद्दापिच्छे वकिल राख्नेभन्दा पनि एउटैलाई जिम्मा दिँदा राम्रो हुन्छ, खाडीस्थित एक राजदूतले भने, हामीले आशा गरेअनुसार बजेट आएको छैन ।"
सत्तारोहणको हतारो !,"काठमाडौं स्थानीय तह दोस्रो चरणको १४ असारमा चुनाव सकिएकै दोस्रो दिन निर्वाचन आयोगका पदाधिकारीले प्रधानमन्त्री शेरबहादुर देउवालाई भेटर आग्रह गरे प्रदेश, राष्ट्रिय सभा र प्रतिनिधिसभाको निर्वाचन मिति घोषणा गरियोस् । आयोगको प्रस्ताव थियो असोज ३० गते प्रदेश, कात्तिक १५ गते राष्ट्रिय सभा र मंसिर ४ गते प्रतिनिधिसभा निर्वाचन मिति तोक्नु उपयुक्त हुन्छ ।सरकारले प्रदेश र प्रतिनिधिसभाको निर्वाचनसँगै गरौं भन्ने प्रस्ताव ल्यायो । दलहरूसँग छलफल बढायो । त्यतिबेलै आयोगको भनाइ थियो त्यसमा प्राविधिक र कानुनी चुनौती छ । चुनावी तयारी र व्यवस्थापनको समस्या त थियो नै, अहिले चलिरहेको बहसबारे आयोगले उही बेला सरकार र दललाई सजग गराएको थियो । प्रमुख आयुक्त अयोधीप्रसाद यादवले १४ साउनमा कान्तिपुरसँगको कुराकानीमा भनेका थिए, संवैधानिक व्यवस्था हेरेरै आयोगले क्रमश: प्रदेश, राष्ट्रिय सभा र त्यसपछि प्रतिनिधिसभा निर्वाचन प्रस्ताव गरेको हो । उपयुक्त विधि र प्रक्रिया यही हो । त्यतिबेला प्रतिनिधिसभा निर्वाचन कानुन आइसकेको थिएन । उनले संविधानको धारा ८४ (८) देखाउँदै भनेका थिए संघीय संसद्मा दलगत रूपमा ३३ प्रतिशत महिलाको उपस्थिति निम्ति पहिले राष्ट्रिय सभा निर्वाचन, त्यसपछि मात्रै प्रतिनिधिसभा निर्वाचन गर्न उपयुक्त हुन्छ । त्यतिबेलै आयोग पदाधिकारीको प्रस्ट भनाइ थियो संविधानअनुरूप पहिले राष्ट्रिय सभा गठन अनि मात्रै प्रतिनिधिसभा । राष्ट्रिय सभा गठन निम्ति स्थानीय तह र प्रदेशसभाको गठन भइसक्नुपर्ने भएकाले ती निर्वाचन पहिले भइसक्नुपर्ने आयोगको भनाइ थियो । आयोगले ६ महिनाअघि नै स्मरण गराएको कानुनी प्रक्रिया अहिले बहसमा छ । तर, बिल्कुलै नयाँजस्तो गरी प्रस्तुत गरिएको छ । वाम गठबन्धनको सरकार बन्न नदिन र विशेषत: एमाले अध्यक्ष केपी ओलीलाई प्रधानमन्त्री हुनबाट रोक्न देशीविदेशी इसारामा आयोगले यतिबेला संवैधानिक र कानुनी अडचन सिर्जना गरेको जसरी प्रचार गरिँदै छ । ६ महिनाअघि संविधानमा जे थियो, यतिखेर पनि त्यही छ । यसबीच संविधान संशोधन भएको छैन । बरु अन्य विषयमा गरिएको संशोधनको एक पटकको प्रयास विफल भएको थियो । संविधानको धारा ८४ (८) मा संघीय संसद्मा प्रतिनिधित्व गर्ने प्रत्येक दलबाट निर्वाचित कुल सदस्य संख्याको कम्तीमा एकतिहाइ महिला हुनुपर्ने प्रावधान छ । प्रतिनिधिसभा र राष्ट्रिय सभालाई संविधानमा संघीय संसद् भनिएको छ । प्रतिनिधिसभामा प्रत्यक्षबाट र राष्ट्रिय सभामा निर्वाचित हुने सदस्यमध्येबाट कुनै दलको एकतिहाइ सदस्य महिला निर्वाचित हुन नसके त्यस्तो दलले प्रतिनिधिसभाको समानुपातिक निर्वाचन प्रणालीबाट सदस्य निर्वाचित गर्दा आफ्नो दलबाट संसद्मा निर्वाचित हुने कुल सदस्यको कम्तीमा एकतिहाइ महिला हुने गरी निर्वाचित गर्नुपर्ने संविधानको त्यही धाराले निर्दिष्ट गरेको छ । भदौ अन्तिम साता संसद्ले पारित गरेको प्रतिनिधिसभा निर्वाचन ऐनले पनि संसदमा दलगत रूपमा ३३ प्रतिशत महिला पुर्याउने जिम्मेवारी आयोगलाई सुम्पेको छ ।आयोगले समानुपातिक सूचीबाट निर्वाचित हुनेको प्रस्तावित नाम माग्दा प्रतिनिधिसभामा प्रत्यक्ष निर्वाचित र राष्ट्रिय सभामा सम्बन्धित दलबाट निर्वाचित महिलाको संख्या हेरेर समानुपातिकबाट पठाउनुपर्ने महिलाको संख्या यकिन गरेर सम्बन्धित दललाई पत्राचार गर्नुपर्ने कानुनी व्यवस्था छ । कानुनअनुसार प्रत्यक्षतर्फबाट न्यूनतम एक सिट जित्ने र समानुपातिकमा ३ प्रतिशत मत ल्याएका दल मात्रै संसद्भित्र राष्ट्रिय दलका रूपमा रहनेछन् । प्रत्यक्षमा मात्रै सिट जितेका नयाँ शक्ति पार्टी, राप्रपा, नेमकिपा वा जनमोर्चाले ३३ प्रतिशत पुर्याउन सम्भव हुन्न । किनभने ती दलले समानुपातिकमा सिट नै पाएका छैनन् । त्यो जिम्मेवारी एमाले, कांग्रेस, माओवादी, फोरम र राजपाको मात्रै हो । किनभने पाँच दलमात्रै संसद्भित्र दलगत मान्यतामा रहने हुन् । ऐनको दफा ६० (४) ले समानुपातिकतर्फ दलको सिट संख्या निर्धारण भएपछि आयोगले त्यस्तो दलका तर्फबाट संघीय संसद्मा प्रतिनिधित्व गर्ने कुल सदस्य संख्याको ३३ प्रतिशत महिला हुने गरी समानुपातिक निर्वाचन प्रणालीतर्फबाट निर्वाचित गर्नुपर्ने महिलाको संख्यासमेत यकिन गरी सम्बन्धित दललाई जानकारी गराउनुपर्ने व्यवस्था गरेको छ । आयोगले पहिले प्रस्ताव गरेअनुसार राष्ट्रिय सभाको चुनावपछि मात्रै प्रतिनिधिसभाको निर्वाचन भएको भए यस्तो समस्या आउने थिएन । राष्ट्रिय सभाको निर्वाचन कुर्दा प्रतिनिधिसभाको निर्वाचन परिणाम होल्ड हुन पुगेको छ । निर्वाचनमा बहुमत सिट जितेको वाम गठबन्धन सरकारमा जान आतुर हुनु स्वाभाविक छ तर निर्वाचन परिणाम ढिलाइ हुनुमा संविधान र कानुनको व्यवस्थालाई भन्दा पनि संवैधानिक निकाय निर्वाचन आयोग र सरकारको षड्यन्त्र देख्नु बुझेर पनि बुझपचाउनु मात्र हो । निर्वाचन परिणाम आएसँगै हौसिएका एमाले अध्यक्ष केपी ओलीका तीन अभिव्यक्ति आए राष्ट्रपतिकहाँ पेस गरिएको राष्ट्रिय सभा निर्वाचन अध्यादेश असंवैधानिक हो । राष्ट्रपतिले त्यसलाई जारी गर्नु हुन्न । अर्को थियो देउवा सरकार कामचलाउ हो । सरकारले प्रदेश प्रमुखको नियुक्ति गर्न पाउँदैन । गरेछ भने त्यस्तो प्रदेश प्रमुखबाट हाम्रा सांसदले शपथ लिँदैनन् । र, तेस्रो अभिव्यक्ति थियो सरकार गठनलाई राष्ट्रिय सभा चाहिन्न । ओलीले तीन विषयमा दिएको प्रतिक्रियाअनुसार नै उनका समर्थक संविधानविद् र वकिलहरूले पनि धारणा व्यक्त गरे । तर, यतिबेला ओलीका ती तीनवटै भनाइ नै उनको सत्तारोहण लम्बिनुको प्रमुख कारण बनेको छ । राष्ट्रपति विद्यादेवी भण्डारीले एमालेकै दबाबमा राष्ट्रिय सभा निर्वाचन अध्यादेश प्रमाणीकरण नगरीकन अढाई महिनासम्म थन्क्याइदिइन् । ढिलो गरी प्रमाणीकरण भएको अध्यादेश अलि अगाडि नै आएको भए धेरै प्रक्रिया बढिसक्ने थियो । आखिर एमाले आफ्नो पूर्ववत् अडानबाट लचिलो भएपछि राष्ट्रपतिले अध्यादेश प्रमाणीकरण गरिन् । अब आफैंले असंवैधनिक भनेको अध्यादेश स्विकार्नुको विकल्प एमालेसित छैन ।दोस्रो चरण निर्वाचन सम्पन्न भएलगत्तै प्रदेशको केन्द्र र प्रदेश प्रमुख तोक्न सरकारले गरेको सुरसार ओलीकै विरोधका कारण रोकियो । जसले प्रदेशसभाको समानुपातिकतर्फको परिणामले कानुनी मान्यता पाउन मात्रै होइन निर्वाचितहरूको शपथग्रहण नै रोकिने भएको छ । किनकि प्रदेशसभाका सदस्यहरू राष्ट्रियसभा सदस्य चुन्ने मतदाता हुन् ।कानुनले प्रदेशसभाका सदस्यले प्रदेशसभाको अध्यक्षता गर्ने व्यक्तिसमक्ष शपथ लिनुपर्ने भनेको छ । सभामुख र उपसभामुखको नियुक्ति नभएसम्म ज्येष्ठ सदस्यले अध्यक्षता गर्ने कानुनी व्यवस्था छ । तिनै ज्येष्ठ सदस्यले प्रदेश प्रमुखसमक्ष शपथ लिएपछि मात्रै अन्यलाई शपथ गराउने हुन् । प्रदेशसभा सदस्यले शपथ नलिएसम्म राष्ट्रिय सभा निर्वाचनमा भाग लिन पाउँदैनन् । स्थानीय तह, प्रदेश र प्रतिनिधिसभाको निर्वाचन एकै वर्षभित्र सफलतापूर्वक सम्पन्न गरेको आयोगले कुनै नेताको शीघ्र सत्तारोहणको इच्छा पूरा गर्न वा रोक्न संविधान बाहिर गएर आफूले कमाएको साख गुमाउनु हुँदैन ।"
पार्टी एकता थप गृहकार्यपछि : दाहाल,"काठमाडौं माओवादी केन्द्र अध्यक्ष पुष्पकमल दाहालले एमालेसँगको एकीकरणमा सैद्धान्तिक र वैचारिक समस्या नरहेको उल्लेख गर्दै संगठन व्यवस्थापनमा भने केही गृहकार्य आवश्यक रहेको बताएका छन् । माओवादी केन्द्रीय कार्यालयको मंगलबारको बैठकमा पार्टी एकता र अहिलेको राजनीतिक अवस्थाबारे जानकारी दिँदै दाहालले एकता प्रक्रियाका लागि शीर्ष नेतृत्वमा छलफल भइरहेको उल्लेख गरे । छलफलमा आएका एकताका विकल्पबारे भने उनले स्पष्ट जानकारी बैठकलाई दिएनन् । उनले एमाले अध्यक्ष केपी ओलीसँग भेटी एकता संयोजन समितिको बैठकबाट मात्र एकतासम्बन्धी विकल्पको ठोस खाका आउने उल्लेख गरे । ओली अस्वस्थ भएकाले केही दिनयता उनीसँग छलफल नभएको तर बुधबारबाटै कुराकानी अघि बढ्ने जानकारी पनि दाहालले बैठकमा दिए । माओवादीभित्र एमालेसँग एकता गर्दा अध्यक्ष पद आफूले लिनुपर्ने दबाब छ । माओवादीको यसअघिको बैठकले सम्मानजनक एकता हुनुपर्ने निर्णय गरेको थियो । एकता प्रक्रियामा जाँदा मुख्य नेताहरूको पदीय व्यवस्थापनलाई विशेष ख्याल गर्ने उल्लेख थियो । सिद्धान्तका सम्बन्धमा एमालेले जनताको बहुदलीय जनवाद (जबज) र माओवादीले माओवाद मान्दै आएका छन् । तर, दुवै पार्टीका यसअघिका महाधिवेशनले तयार गरेका दस्तावेजमा वैचारिक निकटता छ । त्यसैले सिद्धान्त र विचारले एकता प्रक्रियामा अडन नआउने दाहाललगायत नेताको बुझाइ छ । बैठकमा पनि दाहालले संगठन व्यवस्थापनको गृहकार्यलाई बढ्ता जोड दिएका हुन् । मंगलबारको माओवादी बैठकले पनि विगतकै निर्णयलाई निरन्तरता दिँदै जनमतअनुसार छिटो सरकार गठन र एकता प्रक्रियालाई टुंगोमा पुर्याउन सुझाव दिएको छ । एकताका विषयमा कुनै समस्या छैन, माओवादी प्रवक्ता पम्फा भुसालले भनिन्, छिट्टै एकता टुंग्याउने गरी कुरा भएको छ । दाहालले सरकार निर्माणका लागि अझै डेढ महिना समय लाग्न सक्ने भएकाले यसबीचमा एकताका धेरै विषय टुंग्याउने तयारी भइरहेको उल्लेख गरेका थिए । राष्ट्रिय सभा गठन, प्रदेश प्रमुख नियुक्ति, प्रदेश राजधानीलगायत विषयले नयाँ सरकार गठनलाई पर धकेलिरहेको उनको भनाइ थियो । यी काम छिटो टुंग्याउन प्रधानमन्त्री र निर्वाचन आयोगलाई आफूले भनिरहेको र सहमतिमा टुंग्याउन दबाब दिइरहेको दाहालले बताए । राजनीतिक गतिरोध लम्बिएकै कारण राष्ट्रपतिकहाँ अडकएको अध्यादेशको गाँठो फुकाउन आफूले पहल गरेको र त्यसमा सफलता हासिल गरेको पनि दाहालले बैठकमा उल्लेख गरेका थिए । अध्यादेश लम्बिइरहँदा कांग्रेस र एमाले दुवै सडकमै उत्रिने स्थितिबाट बाहिर ल्याएको उनको भनाइ थियो । तर, यही प्रक्रिया केही लम्बिँदा सरकार तथा राष्ट्रिय सभा गठनलगायतका काममा ढिलाइ हुने अवस्था आएको दाहालले बताए । यी प्रक्रिया सकेसम्म छिटो टुंग्याउनुपर्छ, धेरै ग्याप राख्नु हुँदैन भन्ने हाम्रो धारणा छ, माओवादी नेता अग्नि सापकोटाले भने, जनमत गुमिसकेको सरकारले अब केही दिन आफ्नो सत्ता लम्ब्याउनेतर्फ लाग्नु हँुदैन, जतिसक्दो छिटो बाहिरिने वातावरण बनाउनुपर्छ । त्यसका लागि आफ्नो पार्टीले केही अतिरिक्त अग्रसरता लिनुपर्ने पनि उनले बताए । सापकोटाका अनुसार प्रदेश प्रमुख नियुक्ति पनि राजनीतिक सहमतिबाट छिटो टुंग्याउनुपर्ने माओवादी बैठकको निचोड छ । यसैसम्बन्धमा बैठकपछि अध्यक्ष दाहालले प्रधानमन्त्री शेरबहादुर देउवालाई भेटेका छन् । प्रदेशप्रमुख नियुक्त नहँुदा निर्वाचन आयोगले प्रदेशसभा निर्वाचनको परिणाम बुझाउन पाएको छैन । हार छानबिन गर्न समितिमाओवादी बैठकले चुनावमा पार्टीका नेताहरू हार्नुको कारण छानबिन गर्न समिति बनाएको छ । नेता अमिक शेरचनको संयोजकत्वमा गठित समितिमा लीलामणि पोखरेल, हितराज पाण्डे, गणेश शाह, रेखा शर्मा सदस्य छन् । त्यस्तै एकता प्रक्रियाबाट आएका नेताहरूलाई जिम्मेवारी दिने विषयमा रामबहादुर थापाको संयोजकत्वमा अर्को समिति बनेको छ । चुनावअघि गणेश शाह नेतृत्वको नेकपा संयुक्तलगायत दल माओवादीसँग एकता प्रक्रियामा जोडिएका थिए । ती नेतालाई हालसम्म ठोस जिम्मेवारी थिएन । शाह मात्र माओवादीको हेडक्वार्टरमा सामेल छन् भने अन्य नेताहरूलाई खास जिम्मेवारी दिइएको छैन ।"
प्रधानमन्त्रीले थाले परामर्श,"काठमाडौं प्रधानमन्त्री शेरबहादुर देउवाले प्रदेश प्रमुख नियुक्ति र राष्ट्रिय सभा निर्वाचन मितिमा सहमति जुटाउन राजनीतिक परामर्श थालेका छन् । प्रदेश प्रमुख नियुक्ति नहुँदा राष्ट्रिय सभा निर्वाचनमै बाधा पर्ने भएपछि सरकार राजनीतिक सहमति खोज्न जुटेको हो । प्रधानमन्त्री देउवाले मंगलबार माओवादी केन्द्रका अध्यक्ष पुष्पकमल दाहालसंँग छलफल गरे । एमाले अध्यक्ष केपी ओली, राष्ट्रिय जनता पार्टी (राजपा) अध्यक्ष मण्डलका संयोजक महन्थ ठाकुर र संघीय समाजवादी फोरमका अध्यक्ष उपेन्द्र यादवसँंग पनि छुट्टाछुट्टै छलफल गरी बिहीबार सर्वदलीय बैठक राख्ने उनको तयारी छ । राजनीतिक सहमति जुटे प्रधानमन्त्री देउवा बिहीबारकै मन्त्रिपरिषद् बैठकबाट प्रदेश प्रमुख, प्रदेशको अस्थायी राजधानी र राष्ट्रिय सभा निर्वाचन तिथि एकसाथ तोक्ने योजनामा छन् । निर्वाचनमा वाम गठबन्धनका पक्षमा जनादेश आएपछि एमाले र माओवादी केन्द्रले प्रदेश प्रमुख नयाँ सरकारले नियुक्ति गर्ने बताउँदै आएका थिए । देउवा सरकारले प्रदेश प्रमुख नियुक्ति गरे शपथ नखाने भन्दै एमाले नेताहरूले चेतावनी दिएका थिए । दाहालसँगको छलफलमा सहभागी कांग्रेस वरिष्ठ नेता रामचन्द्र पौडेलले वाम गठबन्धनका नेताहरूले प्रदेश प्रमुख नियुक्ति नगर्न दबाब दिएकै कारण ढिलाइ भएको बताए । प्रदेश प्रमुख नियुक्ति नहुँदा राष्ट्रिय सभाको निर्वाचन मण्डल नबन्ने भएकाले राजनीतिक सहमतिकै आधारमा नियुक्ति गरिने उनको भनाइ छ । कानुनमा प्रदेशको निर्वाचन परिणाम प्रदेश प्रमुख र प्रतिनिधिसभाको निर्वाचन परिणाम राष्ट्रपतिलाई बुझाउनुपर्ने व्यवस्था छ । निर्वाचन आयोगले प्रदेशसभाअन्तर्गतको समानुपातिकतर्फको निर्वाचन परिणाम यसै साता टुंगो लगाउँदै छ । राष्ट्रिय सभा निर्वाचनका लागि प्रदेशसभा सदस्य, गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख सम्मिलित निर्वाचन मण्डल बन्नुपर्छ । उक्त निर्वाचन मण्डलबाट एकल संक्रमणीय मतका आधारमा राष्ट्रिय सभा सदस्य निर्वाचित हुने व्यवस्था छ । नेता पौडेलले माओवादी केन्द्र अध्यक्ष दाहालसँगको छलफल प्रदेश प्रमुख नियुक्तिकै बारेमा केन्द्रित भएको बताए । राष्ट्रिय सभाको निर्वाचन नगरी प्रतिनिधिसभाले पूर्णता पाउँदैन । प्रतिनिधिसभाले पूर्णता नपाएपछि सरकार निर्माणसमेत हुन सक्दैन, पौडेलले भने, सबैभन्दा पहिला प्रदेश प्रमुख नियुक्तिको आवश्यकता पर्यो । त्यसै दिशामा माओवादी अध्यक्ष दाहाल र हामीबीच छलफल भएको हो । दाहालले पनि सहमतिबाटै प्रदेश प्रमुख नियुक्ति गर्न प्रधानमन्त्री देउवालाई सुझाएका छन् । दाहालका प्रेस संयोजक मनोहरि तिमिल्सेनाका अनुसार तत्काल राष्ट्रिय सभा निर्वाचन मिति तोक्न र राजनीतिक सहमतिका आधारमा प्रदेश प्रमुख नियुक्त गर्ने विषयमा छलफल भएको थियो । सहमति गरेर मात्रै प्रदेश प्रमुख नियुक्त गर्न दाहालले प्रधानमन्त्रीको ध्यानाकर्षण गराउनुभएको छ, उनले भने । कांग्रेस सभापतिसमेत रहेका देउवाले यसै विषयमा छलफल गर्न मंगलबार बिहान पार्टीको आन्तरिक बैठक राखेका थिए । पार्टी पदाधिकारी, पूर्वपदाधिकारी र केही केन्द्रीय सदस्य सम्मिलित बैठकमा देउवालाई सबैजसो नेताले परामर्शबाट मात्रै प्रदेश प्रमुख नियुक्त गर्न सुझाए । लगत्तै देउवाले त्यहींबाट दाहाललाई टेलिफोन गरी अपराहन ४ बजे बोलाएका हुन् । कांग्रेस नेता विमलेन्द्र निधिका अनुसार निष्पक्ष र प्रतिष्ठित व्यक्तिहरूलाई प्रदेश प्रमुख बनाउनुपर्ने धारणा आए पनि नामबारे भने छलफल भएको छैन । पौडेलले पनि नामका विषयमा छलफल नभएको बताए । कुन मोडालिटीमा नियुक्ति गर्ने भन्नेबारे मात्रै छलफल भएको छ, उनले भने । अर्थमन्त्री ज्ञानेन्द्रबहादुर कार्कीले प्रदेशको अस्थायी राजधानी तोक्ने तयारी अघि बढाइरहेको जनाए ।"
निर्वाचन समीक्षा गर्न दबाब,"काठमाडौं प्रधानमन्त्रीसमेत रहेका कांग्रेस सभापति शेरबहादुर देउवालाई निर्वाचन समीक्षाका लागि तत्काल केन्द्रीय कार्यसमिति बैठक बोलाउन दबाब परेको छ । वरिष्ठ नेता रामचन्द्र पौडेल पक्षीय नेता र संस्थापन पक्षकै केही केन्द्रीय सदस्यले मंगलबारको बैठकमा तत्काल कार्यसमिति बैठक बोलाउन माग गरेका हुन् । देउवाले राष्ट्रिय सभा निर्वाचन तिथि, प्रदेश प्रमुख नियुक्ति र पार्टी बैठकबारे छलफल गर्न पदाधिकारी, पूर्वपदाधिकारी र केही केन्द्रीय सदस्य सम्मिलित बैठक बोलाएका थिए । बैठकमा नेता विमलेन्द्र निधिले भने राष्ट्रिय सभा निर्वाचन नभएसम्म निर्वाचन समीक्षा बैठक बोलाउन नहुने धारणा राखे । निर्वाचन समीक्षामा केन्द्रित हुन थाल्दा राष्ट्रिय सभा निर्वाचनको वातावरण बिग्रन सक्ने भन्दै उनले सभापति देउवाको ध्यानाकर्षण गराए । प्रतिनिधिसभा निर्वाचनले पनि पूर्णता पाइसकेको छैन । त्यसअघि राष्ट्रिय सभाको निर्वाचन हुँदै छ, निधिले भने, प्रतिनिधिसभा, राष्ट्रिय सभाको निर्वाचन सकिएर सरकार गठनपछि मात्रै निर्वाचनको समीक्षा गर्दा राम्रो हुन्छ । देउवाले भने बैठक चाँडै राख्न पनि आफू तयार रहेको बताए । बैठकमा दुई थरी विचार आएपछि देउवा आफंै अलमलमा परेको बालुवाटार स्रोतले जनायो । देउवा पक्षीय केन्द्रीय सदस्य बालकृष्ण खाँडले निर्वाचन समीक्षाका लागि कार्यसमिति बैठक तत्काल बोलाउनुपर्ने बताएका थिए । पार्टीको पराजयलाई लिएर नेतृत्वप्रति नै नकारात्मक टीकाटिप्पणी सार्वजनिक हुन थालेकाले त्यसलाई मत्थर बनाउन पनि बैठक बोलाइहाल्नुपर्ने उनको तर्क थियो । कांग्रेसका युवा नेताहरूले पार्टी पराजित हुनुमा नेतृत्वको अक्षमतालाई मुख्य कारण मान्दै तत्काल केन्द्रीय कार्यसमिति र महासमितिको बैठक बोलाउन माग गर्दै आएका छन् । पार्टीभित्र नेतृत्व परिवर्तनसहित विशेष महाधिवेशनको मागसमेत हुँदै आएको छ । देउवा केन्द्रीय कार्यसमिति र महासमिति बैठक बोलाउन तयार भए पनि राष्ट्रिय सभा निर्वाचनअघि बोलाउने कि पछि भन्नेमा अलमलमा छन् । कतिपय नेताले राजधानीमा उपलब्ध केन्द्रीय सदस्यलाई बोलाएर अनौपचारिक बैठक राख्न सुझाएका थिए । बैठकमा देउवाले पार्टीभित्र अन्तर्घात गर्नेहरूलाई कारबाही गर्ने भन्दै त्यसका लागि पनि बैठक बोलाउनुपर्ने धारणा राखेका थिए । पौडेलले पनि अन्तर्घात गर्नेमाथि कारबाही हुनुपर्नेमा जोड दिए । बैठकमा महामन्त्री शशांक कोइरालाले वाम गठबन्धन फुटाउनुपर्छ भनी पोखरामा दिएको अभिव्यक्तिप्रति पूर्वमहामन्त्री कृष्णप्रसाद सिटौलाले आपत्ति प्रकट गरेका थिए । महामन्त्रीजस्तो व्यक्तिले वाम गठबन्धन फुटाउनुपर्छ भनी अभिव्यक्ति दिनु राम्रो होइन, उनको भनाइ थियो । कोइरालाले काठमाडौं फर्केपछि माओवादी केन्द्रका नेताहरूसँग छलफल हुने अभिव्यक्ति दिएको सन्दर्भ जोडदै सिटौलाले प्रश्न गरे, सभापतिजीले महामन्त्रीलाई छलफल गर्न जिम्मेवारी दिनुभएको हो ? देउवाले यसबारे केही नभएको बताए । यसमा महामन्त्री कोइरालाले भने कुनै प्रतिक्रिया नदिएको बालुवाटार स्रोतले जनायो ।"
रुघाखोकीले ४ को मृत्यु,"हुम्ला तीन दिनयता सर्केघाट गाउँपालिकामा रुघाखोकीले ४ जनाको मृत्यु भएको छ । मृत्यु हुनेमा सर्केघाट गाउँपालिका७ का भ्याले कार्की, खोइया शाही, गोर्या जैसी र ८ नम्बर वडाका शंकरे रोकाया छन् । उनीहरू सबै ६५ वर्षमाथिका हुन् ।स्थानीय कलबहादुर एडीका अनुसार कार्की, शाही र जैसीको आइतबार, रोकायाको मंगलबार बिहान मृत्यु भएको हो । दुई सातायता फैलिएको रुघाखोकीले यस गाउँपालिकामा सयौं थलिएका छन् । बालबालिका र वृद्धवृद्धा बढी प्रभावित भएको एडीले बताए । जिल्ला जनस्वास्थ्य कार्यालयका अनुसार लामो समयदेखि पानी नपरेका कारण धूलो र बढ्दो चिसोले संक्रमण फैलिएको हो । गाउँमा औषधि र स्वास्थ्यकर्मी अभाव छ । दरबन्दीका स्वास्थ्यकर्मी बिदामा रहेकाले स्वास्थ्यचौकीमा कोही छैनन् । स्थानीयका अनुसार रोडीकोट गाउँपालिकाको राहदेउँ गाउँको प्राथमिक स्वास्थ्य चौकीमा त सिटामोल पनि छैन । अघिल्ला वर्ष जिल्ला अस्पतालबाट औषधि खरिद गरी तल्ला निकायमा पठाउने गरिएकोमा यस वर्षदेखि स्थानीय तहबाटै खरिद गर्ने भनिए पनि समयमै बजेट विनियोजन नभएकाले औषधि अभाव भएको हो । राहदेउँ स्वास्थ्यचौकीमा औषधि अभाव हुँदा तीन महिनादेखि उपचारमा समस्या भएको इञ्चार्ज सुपे ऐडीले बताए । उनका अनुसार बिरामीको संख्या बढ्दै गए पनि औषधि छैन । गाउँमा बिरामी धेरै छन् तर औषधि छैन, उनले भने ।सर्केघाट स्वास्थ्यचौकी व्यवस्थापन समितिका अध्यक्ष रंगमल रोकायाले गाउँपालिकाले औषधि खरिदका लागि समयमै बजेट नदिँदा अभाव भएको बताए । मृतकमध्येका शंकर उनकै छोरा हुन् । गाउँमा औषधि किन्न सुर्खेत वा नेपालगन्ज पुग्नुपर्ने बाध्यता छ । सरकारले नि:शुल्क औषधि दिने भने पनि प्रकोप फैलिएकै बेला औषधि अभाव भएको स्थानीय काली रोकायाले बताइन् । स्वास्थ्यचौकीमा औषधि नपाएपछि ४ घण्टा हिँडेर निजी मेडिकलबाट ३ हजार ५ सयको औषधि किनेर सेवन गरिरहेको उनले बताइन् । जिल्लाका अन्य गाउँपालिकामा समेत रुघाखोकी फैलिएको छ । चंखेली गाउँपालिकाको दार्मगाउँका भूपेन्द्र उपाध्यायले रुघाखोकीको संक्रमण फैलिए पनि स्वास्थ्यचौकीमा औषधि नरहेको बताए । उनका अनुसार श्वासप्रश्वासको समस्या, बान्ता हुने, टाउको दुख्ने र ज्वरो आउनेजस्ता बिरामी बढ्दै गएका छन् ।"
रानीपोखरी उत्खनन सुरु,"सुझाव पठाउन आह्वानकाठमाडौं (कास) काठमाडौं महानगरपालिकाले रानीपोखरी पुनर्निर्माण सम्बन्धमा सुझाव दिन आह्वान गरेको छ । मंगलबारदेखि ५ दिनसम्मका लागि सुझाव संकलन खुला राखिएको महानगरले जनाएको छ । राष्ट्रिय सभागृहस्थित विज्ञ समूहको कार्यकक्ष, इमेल, इन्टरनेट, टेलिफोनलगायतबाट समेत सुझाव दिन सकिने महानगरले जनाएको छ । पुरातात्त्विक मापदण्डविपरीत पुनर्निर्माण थालेको महानगरले यसको चौतफी विरोध भएपछि काम रोकेको थियो । पुनर्निर्माण सम्बन्धमा १५ दिनभित्र राय दिने गरी ११ सदस्यीय विज्ञ समितिसमेत बनाएको थियो । समितिले काम थालिसकेको छ । रानीपोखरी प्रताप मल्लकै शैलीमा बनाउने निर्णय महानगरले गरिसकेको छ ।"
अवैध खानी सञ्चालन  तस्करलाई छुट,"भक्तपुर (कास) चाँगुनारायण नगरपालिकाको विभिन्न स्थानमा अवैध रूपमा माटो खानी सञ्चालन भइरहेको छ । नगरपालिकाले खानी सञ्चालनको कार्यविधि नै नबनाई माटो तस्करीलाई उक्साउने किसिमले इँटाभट्टासँग कर लिएको नाममा उनीहरूलाई माटो ओसारपसारको अनुमति दिएको छ । नगरपालिकाभित्र सञ्चालित प्रतिइँटा उद्योग वार्षिक ३ लाख रुपैयाँ कर लिएको र उद्योग सञ्चालनका लागि इँटा बनाउने माटो ओसारपसारको अनुमति दिएको नगरपालिकाले जनाएको छ । इँटा उद्योग सञ्चालनका लागि नगरभित्रै माटो ओसारपसार गर्ने अनुमति दिएको हो, नगरप्रमुख सोमप्रसाद मिश्रले भने, एक नगरबाट अर्को नगर लाने अनुमति छैन, माटो ओसारपसार गर्ने ट्रकको नम्बरसहित उल्लेख गरेर अनुमति दिएको हो । तर, खानी सञ्चालनको भने अनुमति नदिएको उनले बताए । जिल्लाको अधिकांश खानीको फाइल अख्तियारले लगेको छ, उनले भने, नगरपालिकासँग खानीको विवरण छैन, कुन खानी होहोइन नगरपालिकालाई जानकारी छैन । यदि खानी सञ्चालन भएको छ भने त्यो अवैधानिक भएको उनले बताए । जिल्लाका अधिकांश माटो, ढुंगा र बालुवा खानी करिब दुई वर्षदेखि बन्द रहेको अवस्थामा नगरपालिकाले इँटा उद्योगलाई माटो ओसारपसारको अनुमति दिँदा माटो तस्करीलाई भने थप शक्ति मिलेको छ । खानी तथा भूगर्भ विभागले खानी सञ्चालनको स्वीकृति नदिए पनि अवैध खानी सञ्चालन भइरहेका छन् । यस्तोमा नगरपालिकाले ओसारपोसारको अनुमति दिँदा अवैध तरिकाले चलेका खानीले बढावा पाउने स्थानीयको भनाइ छ । स्थानीय तहमा नेतृत्व लिएका जनप्रतिनिधि, प्रहरी, प्रशासन मूकदर्शक बनेको स्थानीय बताउँछन् । चाँगुनारायण १ दुवाकोट सरस्वतीखेलस्थित खुलमखुला अवैद्य रूपमा पाँगो माटो उत्खनन गरी बिक्री भइरहेको छ । राजनीतिक पहुँचको भरमा दिनदहाडै स्काभेटरको प्रयोग गरी माटो निकालिरहेको छ, स्थानीय राजेश खड्काले भने, सरस्वतीखेलस्थित एक पाँगो माटो खानीबाट मात्र दैनिक पाँच सयभन्दा बढी ट्रिपर माटो बाहिर जान्छ । त्यस्तै, चाँगुनारायण ४ पोखरेल गाउँ, चाँगुनारायण ९ ताथलीलगायत स्थानहरूमा अवैद्य माटो खानी सञ्चालित छ । स्थानीयले भने इँटाभट्टा सञ्चालन सुरु भएसँगै अवैधानिक रूपमा माटो उत्खनन गरी माटो बिक्री गर्नेे कार्य भएको बताएका छन् । खानीबाट हेभी ट्रिपर ओसारपसार हुँदा नीलवाराही बोडेसरस्वतीखेल सडक जीर्ण बनेको स्थानीयको गुनासो छ । माटो खानी सञ्चालन भएदेखि नीलवाराही बोडेसरस्वती खेल सडक हिँडिसक्नु छैन, स्थानीय राधिका थापाले भनिन्, माटो बोकेका ट्रिपर नछोपी ओसारपसार गर्दा नगर क्षेत्र नै प्रदूषित बनेको छ । नयाँ संरचनामा स्थानीय तह जानुभन्दा पहिले जिल्ला विकास समितिले अनुगमन गथ्र्यो । स्थानीय तह लागू भएपछि न अनुगमन भएको छ न त खानी सञ्चालनका लागि अध्ययन नै हुन सकेको छ । खानी बन्द भएको मौका छोपी व्यवसायीले नै अवैध व्यापार थालेको स्थानीय बासिन्दा बताउँछन् । यसरी खानी बन्द भएको अवस्थामा समेत खुला रूपमा अवैध व्यापार गर्नेलाई प्रहरी प्रशासनले सम्मान गरेको छ । चाँगुनारायण नगरपालिकाले भने अवैध सञ्चालित खानी निकासी रोक्न प्रहरी र प्रशासनलाई हारगुहार गर्दा पनि केही सुनुवाइ नभएको जनाएको छ । जिल्ला समन्वय समिति संयोजक नवराज गेलालले अवैध माटो खानी सञ्चालनको विषयमा जानकारी नभएको र खानी सञ्चालनका लागि समन्वय समितिसँग कुनै समन्वय नभएको बताए । प्रमुख जिल्ला अधिकारी द्रोण पोखरेलले भने सम्पूर्ण अधिकार स्थानीय तहमा गइसकेको हुनाले खानी सञ्चालनको विषयमा स्थानीय तह चनाखो हुनुपर्ने बताए ।"
घुसखोरी रोक्न माग,"काठमाडौं (कास) ट्रान्सपरेन्सी इन्टरनेसनल (टीआई) नेपालले पछिल्लो समय विभिन्न सरकारी निकायमा बढ्दो संस्थागत घुसखोरीबारे चिन्ता व्यक्त गर्दै तत्काल कदम चाल्न सरकारको ध्यानाकर्षण गराएको छ । भूकम्पपीडितसँग साढे ७ करोड घुस शीर्षकमा कान्तिपुरमा प्रकाशित समाचारलगायतप्रति चासो व्यक्त गर्दै टीआई नेपालले त्यसमा संस्थागत संरक्षणको संकेत मिलेको उल्लेख गरेको छ । लेनदेनको जालोमा कर्मचारी, निर्माणको अनुगमन गर्ने इन्जिनियरदेखि विभागीय प्रमुख, महानिर्देशक, सचिव, मन्त्री, अख्तियारका कर्मचारी र राजनीतिक दलका कार्यकर्तादेखि प्रमुखसम्म रहेकाले संस्थागत रूपमै बाँडफाँट भएको भन्दै टीआई नेपालले सरोकारवाला निकायको मौनता रहस्यमय भएको टिप्पणी गरेको छ । विज्ञप्तिमा भनिएको छ, भ्रष्टाचार नियन्त्रण गरी सुशासन कायम गर्ने प्रमुख दायित्व रहेका निकाय, मुलुकमा नेतृत्व गर्ने दल र अन्तत: सरकार पनि मौन रहनु आश्चर्यजनक विषय हो ।"
कडायत उपरथीमा बढुवा,काठमाडौं (कास) पूर्व सैन्य प्रवक्ता तथा सहायक रथी झंकरबहादुर कडायत र सैनिक स्वास्थ्य महानिर्देशनालयका प्राविधिक सहायक रथी डा शशी राई उपरथीमा बढुवा भएका छन् । मन्त्रिपरिषदको बिहीबारको मन्त्रिपरिषदले उनीहरूको बढुवा गरेको हो । प्रधानसेनापति राजेन्द्र क्षत्रीले मंगलबार उनीहरूलाई जंगी अड्डामा दज्र्यानी चिह्न प्रदान गरे । उपरथीमा पदोन्नोति भएका कडायतलाई सुदूरपश्चिम पृतनाको पृतनापति र उपरथी डा राईलाई सैनिक स्वास्थ्य महानिर्देशक जिम्मेवारी तोकिएको छ ।
चिसोले जनजीवन कष्टकर,"थलिए बाढीपीडितमकवानपुर (कास) त्रिपालबाट चुहिएको शीतले सिरक भिज्छ । थोत्रो पालको चरबाट सिरेटो छिर्दा मनहरी गाउँपालिका ४ हाँडीखोलास्थित मुसेधाप जंगलका बाढीपहिरो पीडितको बिजोग भएको छ । लामपाखा, चिसापानी, चुवारपानी र अजिंगरेका एक सय ७६ घरधुरी कठ्यांग्रिँदो चिसोमा प्वालैप्वाल परेको त्रिपालमुनि रात बिताउन बाध्य छन् । अधिकांश बालबालिका, वृद्धवृद्धा र सुत्केरी रुघाखोकी, ज्वरो र दमले थलिएका छन् । २२ वर्षीया संगीता चेपाङ सुत्केरी भएको १२ दिन भयो । जन्मिदै शिशुको मृत्यु भयो । उनी थोत्रो त्रिपालमुनि एकसरो लुगाको भरमा बसेकी छन् । चिसोले रातभर सुत्न सकिन्न, उनले भनिन्, अगेनामा आगो निभ्नेबित्तिकै चिसोले सताउँछ । त्रिपालको प्वालबाट राति चुहिएको शीतले ओढेको कम्बल भिज्छ । ८२ वर्षीय मेघबहादुर चेपाङको अवस्था झनै दयनीय छ । उनी बिरामीले थला परेका छन् । चिसोले दम उस्तै बढेको छ । ज्वरो र खोकीले सताएको छ । चार दिनदेखि ओछ्यानबाटै उठ्न सकेका छैनन् । खोले खाएर सुतिरहेका उनले बताए ।उनकी ७३ वर्षीया पत्नी बिहानै खोला किनारमा बालुवा चाल्न जान्छिन् । उनले कमाएर ल्याएको ज्यालाको भरमा मेघबहादुरको पेटमा अन्न पर्छ । उनीहरूले त्रिपालमुनि सानो बाँसको टाँड बनाएका छन् । खुट्टासम्म पसारेर सुत्न नमिल्ने टाँडमा चेपाङ दम्पती सुत्छन् । औषधि उपचार गर्न रकमकै समस्या छ । शनिबार झाँक्री आएर झारफुक गरी गए । इसाई धर्मावलम्बी युवाले वृद्धको रोग निको पार्न प्रार्थना गरे । वीरबहादुर चेपाङ पनि चिसोले बिरामी छन् । दमको कारणले उनी राम्रोसँग बोल्न पनि सक्दैनन् । हिँड्न पनि उस्तै सकस छ । त्रिपालमा बस्दै आएका अधिकांश बालबालिका पनि रुघाखोकीले ग्रसित छन् । बाढीपीडित बस्तीमा समस्याको चाङ छ । खानेपानी अभावले खोलाको पानी पिउन बाध्य छन् । चर्पी छैन । मयलका कारण बालबालिकाले लगाएको लुगाको रंग छुट्याउन कठिन हुन्छ । बाढीपीडित परिवार पराल ओछ्याएर सुत्ने गरेका छन् । बालबालिका र वृद्धवृद्धालाई जाडोमा आङ ढाक्ने कपडा छैन, स्थानीय सोमराज थिङले भने, खानेकुराको अभाव छ । २ साताअघि एक गैरसरकारी संस्थाले प्रतिपरिवार १० केजी चामल र २ केजी दाल दिएको थियो । त्यसकै भरमा केही दिन गुजारा चलाएँ ।उनीहरूले चिसोबाट बच्न त्रिपालमुनि मुढा बाल्ने गरेका छन् । हाँडीखोलाको मुसेधापको जंगलबीचको खाली जग्गामा बसेकाले सूर्यका किरण पनि पीडितको बस्तीमा पर्दैनन्, अग्ला रुख तगारो बन्छन् । गत साउन २६, २७ र २८ गतेको वर्षाले पहिरो गएपछि घरबारविहीन बनेका चिसापानी, अजिंगरे, चुवारपाखा र लामपाखाका स्थानीय जाडोमा त्रिपालमुनि कष्टकर जीवन बिताइरहेको वडाध्यक्ष ध्रुव खड्काले बताए । बालबालिका, सु्त्केरी, गर्भवती र वृद्धवृद्धाहरूको अवस्था दयनीय छ, उनले भने । बस्तीमा एक सय ९० वटा त्रिपालमुनि ९ सय ७६ जना बाढीपीडितले आश्रय लिएका छन् ।"
४ हजार मिटर उचाइमा मोटर,"धादिङ रसुवाको स्याफ्रुबेंसी हुँदै धादिङको विकट उत्तरी भेग रुविभ्यालीअन्तर्गत पाङसाङमा मोटर पुगेको छ । ४ हजार मिटर उचाइको पाङसाङ गाउँमा पहिलो पटक मोटर पुगेको हो । रुविभ्यालीलाई सडक सञ्जालसँग जोड्न जिविसले १० वर्षअघि सडक निर्माण सुरु गरेको थियो । भूकम्पपछि पुनर्निर्माणका लागि आएको जेसुइट संस्था ले उत्तरी भेगका बासिन्दालाई यातायातको सहज पहूच पुर्याउन सडक निर्माणमा सहयोग गरेको हो । सडक मार्गको अभावमा यहाँका बासिन्दा दैनिक उपभोग्य वस्तु किनमेल गर्न २ दिन पैदल हिँडेर दार्खाको डुन्डुरे पुग्न बाध्य थिए ।सोमदाङबाट ९ किमि पाङसाङसम्म सडक पुगे पनि रुविभ्यालीको तिप्लिङसम्म जानका लागि अझै २१ किमि खन्न बाँकी छ । अबको ३ महिनामा तिप्लिङका बस्तीमा यात्रुवाहक र मालवाहक साना सवारी साधन गुड्छन्, रुविभ्याली१ का वडाअध्यक्ष पेम्बा घलेले भने । यसअघि सोमदाङतिप्लिङ सडक उपभोक्ता समितिले कामै नगरेपछि अलपत्र परेको थियो । स्याफ्रुबेंसीबाट सोमदाङसम्मको ४२ किमि सडक नेपाली सेनाले २०४४ सालमै सम्पन्न गरेको थियो । सरकारले गणेश हिमालमा रहेको जस्ता खानी अध्ययन र सञ्चालन गर्न उक्त सडक सेनामार्फत निर्माण गर्न लगाएको थियो ।उपभोक्ताले कामै नगरी लाखौं रकमको दुरुपयोग हुने गरेको आवाज उठदै आएको थियो । २ वर्षमा स्थानीय उपभोक्ताले जिविसबाट ४० लाख रकम भुक्तानी लिएको रुविभ्यालीका गाउँपालिका प्रमुख चेरुङ तामाङले बताए । सडक निर्माणपछि पाङसाङबाट पाविल (प्याल्दोर) हिमाल अवलोकन, आरोहण र प्रशिक्षणका लागि उपयुक्त स्थान बन्ने स्थानीय बासिन्दाको विश्वास छ । नेपाल पर्वतारोहण संघका महासचिव कुलबहादुर गुरुङले त्यसका लागि बजेट पनि विनियोजन गरिएको बताए ।"
मनाङका डाँडा सेताम्मे,"मुस्ताङ (कास) जिल्लाका अधिकांश बस्तीमा हिमपात भएको छ । सदरमुकाम जोमसोम बजारमा मंगलबार बिहान केहीबेर हिउँ पर्यो । घाँसा, टुकुचे, कोवाङ, लेते, मार्फा, ठिनी र कागवेनी लगायतका क्षेत्रमा अत्यधिक हिमपात भएको छ । अग्ला डाँडाहरू सेताम्मे देखिएका छन् । मुक्तिनाथ मन्दिर र यस क्षेत्रवरपर हिउँले पूरै डाँडाहरू सेतै देखिएका हुन् । बजारमा भन्दा अन्य गाउँबस्ती र उच्च पहाडमा अत्यधिक हिउँ परेको जोमसोम विमानस्थल तापमापन केन्द्रले जनाएको छ । ५ दिनदेखि जोमसोमको न्यूनतम तापक्रम माइनस ७ डिग्री सेन्टिग्रेडमा झरेको छ । हिउँ परेपछि जनजीवन कष्टकर बनेको छ । होटल बन्द छन् । पर्यटक आगो तापेर भित्रै बसेका छन् । हिउँ पर्न थालेपछि सुरक्षाकर्मी सतर्क अवस्थामा बसेका छन् । पर्यटक हिउँमा फसे वा चिसोले बिरामी भए उद्धार गर्नुपर्ने भएकाले तयारीमा बस्नुपरेको जिल्ला प्रहरीका निरीक्षक मित्र आचार्यले बताए । चिसोले कोही विपतमा परे खबर गर्न जिल्लाका सबै चौकीमा जानकारी पठाइसकेका छौं, उनले भने । जोमसोममा भन्दा तल लेते र कोवाङमा धेरै हिउँ परेको स्थानीयले बताए । उपल्लो मुस्ताङमा हिउँ नपरे पनि अत्यधिक चिसो छ । हवाई यात्रुको चाप निकै कम भएको छ विमानस्थल प्रमुख विष्णुप्रसाद अधिकारीले बताए । हिउँ परे पनि तुवाँलो नलागेकाले उडानमा भने समस्या छैन, उनले भने ।"
होमस्टेमा नयाँ शक्ति बैठक,"पोखरा (कास) चुनावी परिणाम र पार्टीको भावी रणनीतिबारे समीक्षा गर्न नयाँ शक्ति पार्टीको केन्द्रीय महाधिवेशन आयोजक समितिको पूर्ण बैठक मंगलबार कास्कीको माछापुच्छ्रे गाउँपालिकाको ल्वाङ होमस्टेमा सुरु भएको छ । बैठक तीन दिनसम्म चल्नेछ । पार्टीले लिएको नीति, हालसम्मको यात्रा, भावी रणनीतिलगायत विषयमा गम्भीर छलफल हुने पार्टीले जनाएको छ । पार्टीका प्रचार विभाग प्रमुख प्रशान्त सिंहले स्थानीय तहदेखि भर्खर सम्पन्न प्रतिनिधि र प्रदेश सभा निर्वाचनमा पार्टीले बेहोरेको हार र अब लिनुपर्ने रणनीतिका विषयमा छलफल हुने बताए । तस्करवनरक्षक गोली हानाहान कपिलवस्तु (कास) वाणगंगा नगरपालिका२ लालमटिया सामुदायिक वनमा सोमबार राति काठ तस्कर र सशस्त्र वन रक्षकबीच फायरिङ भएको छ । तस्करले काठ काटिरहेको सूचना पाएपछि वन रक्षकको टोली पुगेको थियो । उपभोक्तासहित टोली घटनास्थल नजिक पुग्नै लाग्दा तस्करले फायरिङ गरेका थिए । प्रतिरक्षाका लागि वन रक्षकले पनि फायर गरेको सहायक वन अधिकृत प्रकाश ठाकुरले बताए ।"
मुग्लिन सडक राति बन्द,चितवन (कास) निर्माणाधीन नारायणगढमुग्लिन सडक मंगलबार रातिबाट बन्द भएको छ । गत बुधबार जिल्ला प्रशासन कार्यालयमा बसेको सर्वपक्षीय छलफलको निर्णय अनुसार उक्त सडक राति बन्द गरेर पहाड कटिङको काम सुरु गरिएको हो । आयोजनाका इन्जिनियर शिव खनालका अनुसार राति १० बजेदेखि बिहान ४ बजे सवारी सञ्चालनमा रोक लगाइएको छ ।
समाजवादी सपनासँगको सम्बन्धविच्छेद,"राष्ट्रपति विद्यादेवी भण्डारीले राष्ट्रियसभा निर्वाचन सम्बन्धी अध्यादेशलाई प्रमाणीकरण गरिसकेपछि नेपाली राजनीतिमा रहेको एउटा ज्वलन्त विवाद साम्य भए पनि सत्ता हस्तान्तरणको विषयमा सत्तारुढ दल नेपाली कांग्रेस, वाम गठबन्धनका दुबै घटक एमाले र माओवादी केन्द्रको दृष्टिकोणमा अझै एकरूपता आएको छैन । नेपाली कांग्रेस राष्ट्रियसभाको निर्वाचनपछि मात्र सत्ता छोड्ने मुडमा छ भने एमालेचाहिँं राष्ट्रपतिले बाटो फुकाइसकेपछि अब सत्ता हस्तान्तरणमा आलटाल गर्नु औचित्यहीन भएको ठहरमा पुगेको छ । माओवादी केन्द्रले अलि माझको बाटो समात्दै नयाँ सरकारको गठन र राष्ट्रियसभाको निर्वाचनलाई सँगसँगै लानु उपयुक्त हुने विचार अघि सारेको छ । राजनीतिक वर्णपटमा यस्तो विवाद अरु केही दिन रहन सक्छ, तर लोकतन्त्रमा कसैले पनि खेलका नियम मिच्न सक्दैन । यसैले तत्काललाई सरकारको नेतृत्व छाड्ने र लिने पक्षबीच कुरा बाझेको भए पनि ढिलोमा अबको एक महिनाभित्र नेपालका वामपन्थीहरूले पहिलोपल्ट बहुमतको सरकार बनाउनेछन् भन्ने विषयमा अब कुनै आशंका बाँकी छैन ।वाम गठबन्धनका निम्ति निर्वाचनपछिको यो प्राप्ति जति मात्रामा अवसर हो, त्यत्तिकै मात्रामा चुनौती पनि हो । गठबन्धनका दुबै घटकले आआफ्ना चुनावी घोषणापत्रमा समाजवादको लक्ष्यलाई ताकेर अघि बढ्ने प्रतिबद्धता जनाएका छन् । नेपालको संविधान२०७२ को प्रस्तावनामा उल्लेख गरिएको राजनीतिक कार्यदिशा पनि लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्नु भन्ने रहेको छ । यसैले वाम गठबन्धनलाई समाजवादतिर बढ्न पर्याप्त मात्रामा सहजता उपलब्ध छ । यति अनुकूलता हुँदाहुँदै पलि अब बन्ने सरकारले आफ्नो राजनीति, अर्थनीति र संस्कृतिमा कस्तो परिवर्तन गर्ला र कस्तो ढाँचाको समाजवाद ल्याउला भन्ने विषयमा चेतनशील समुदायको चासो पनि यथास्थानमा छ ।अबको सरकारले स्थापना गर्ने समाजवादको स्पष्ट खाका कस्तो हो ? गठबन्धनका दुबै घटकले घोषणापत्रमा भनेजस्तो समाजवाद आएपछि कसरी राष्ट्रको समृद्धि हुनेछ ? कसरी श्रम र सौन्दर्यका निर्माताहरूको राजनीतिक, आर्थिक र सांस्कृतिक अधिकार सुरक्षित रहनेछ ? अचेल यस्ता प्रश्नहरूमा छलफल र बहस आरम्भ भइसकेको छ । तर यस विषयमा गठबन्धनभित्रका आम कार्यकर्ताको कुरै छोडौं, सम्बन्धित दलहरूको माथिल्लो पंक्तिसमेत अस्पष्ट र द्विविधामा देखिन्छ । यस्तो एकाएक भएको होइन । यस्ता अवस्था रहनुमा विसं २०४६ र ०६४ पछिको समयमा अहिलेको वाम गठबन्धनका महत्त्वपूर्ण शक्ति एमाले र माओवादी केन्द्रले हिंँडेको बाटोमा थिग्रिएका पैतालाका डोबहरू मूर्त संकेत हुन् । इतिहासका ती परिच्छेदहरूको स्मरणबिना समस्याको पिंँधमा पुग्न सम्भव छैन ।आफ्नो दलको पाँचौं राष्ट्रिय महाधिवेशनपछि एमालेले जनताको बहुदलीय जनवाद अवलम्बन गर्यो । विश्व कम्युनिष्ट आन्दोलनको सोभियत धुरीको पतनको नकारात्मक प्रभावलाई चिर्न त्यो घटना सकारात्मक थियो । तर पछिका दिनहरूमा एमाले बहुदलीय जनवादको अन्तरवस्तु र समाजवादी लक्ष्यमा भन्दा सत्तारोहणका अस्थिर कार्यनीतिक खेलहरूमा बढी लिप्त देखियो । एमालेले २०५१ सालको अल्पमतको सरकार चलाएको समयमा थोरै मात्रामा भए पनि सामाजिक न्यायका योजनामा हात बढाएको थियो । त्यो कदम राष्ट्रलाई समृद्ध पार्ने प्रारम्भिक संकेत थियो । तर त्यसपछि त्यो आवेग निरन्तर रहेन । २०५१ को सरकारले ल्याएको सामाजिक न्यायको भ्रूणलाई विकसित बनाए मात्र समाजवादी समाज र अर्थतन्त्रको आधारशिला तयार गर्न सम्भव हुन्थ्यो । यस्तो हुनुमा उसलाई तत्कालीन समयले दिएका सीमाहरू पनि केही हदसम्म बाधक थिए । मूलत: सरकारहरू नौ महिनाभन्दा बढी नटिक्ने र अलि लामो समय टिके पनि गठबन्धनका सहयात्रीको कारणले जस्तो राजनीतिक भूचित्र बन्थ्यो, त्यसले उसलाई समाजवादभन्दा नवउदारवादतिरको सम्मोहनले तान्यो । यो तथ्य नेपाली इतिहासले भण्डारण गरिसकेको सत्य हो । यस्तै २०६२६३ सालको परिवर्तनपछि माओवादी केन्द्रले पाएको अवसर पनि उसको राजनीतिक दक्षताको कमीले गर्दा सकारात्मक बन्न सकेन । उसले देशका प्रमुख राजनीतिक संकायमा सुधार गर्न चाह्यो, तर विद्यमान राजनीतिक बहुलता, शक्ति सन्तुलन, कानुनी व्यवस्था र त्यसका जकडबन्दीहरू नबुझ्दा असफलता बेहोर्नुपर्यो । वाम गठबन्धनका यी दुई घटकहरूले सरकारको नेतृत्व गर्न पाएका अन्य अवसरहरू पनि संविधान निर्माण र शान्ति प्रक्रियाको अवतरणको महत्त्वले गर्दा बढ्तै किचिए, जुन धेरै अर्थमा स्वाभाविक देखिन्थ्यो । यस बाहेक यी समयहरू नेपाली राजनीतिमा प्रकट भएका नयाँ स्वर र द्वन्द्वको चेपुवामा थिए, त्यसैले नयाँ संविधान नबनेसम्म समाजवादको यात्रामा हिँंड्ने निरापद मार्ग खुलेको थिएन । तर अब बाटो खुलेको छ, जसलाई सदुपयोग गर्दा नेपाली समाजको बृहत कायाकल्प हुने अवस्था छ ।नेपालको सन्दर्भमा समाजवादतिरको यात्राको कल्पना गर्दा बिसौं शताब्दीको उत्तरार्धमा भएका महत्त्वपूर्ण उथलपुथलबाट शिक्षा ग्रहण गर्नु अनिवार्य छ । विशेषगरी सोभियत संघ र पूर्वी युरोपमा समाजवादको पतन, सांस्कृतिक क्रान्तिको धरापबाट निस्केर चीनले गरेको आफ्नो मौलिक विशेषतामा आधारित भनिएको समाजवादतिरको प्रत्यावर्तन, विश्वका राष्ट्रिय मुक्ति आन्दोलनहरूको सफलता, पुँजीवादका पूर्ववर्ती चरित्रहरूमा आएका परिवर्तन र भूमण्डलीकरणपछिको विश्व प्रणालीजस्ता मूलभूत तत्त्वहरू भुल्नै नहुने विषय हुन् । यिनै परिस्थितिको आलोकमा नेपाली समाजवादको परिभाषा र प्रस्तावना बन्नुपर्छ । यस विषयमा प्रसिद्ध अर्थशाश्त्री तथा अग्रणी विश्लेषक माइकेल ए लेबोवित्जको एउटा भनाइ मननयोग्य छ । उनी आफ्नो चर्चित पुस्तक बिल्ड इट नाउ : सोसलिजम फर ट्वान्टी फस्ट सेन्चुरीमा लेख्छन् जसरी पेरिस कम्युनको आलोकमा माक्र्स आफ्नो विचार बदल्न तयार भए, हामीले पनि बिसौं शताब्दीको अनुभवको आलोकमा समाजवादबारे नयाँ विचार बनाउन आवश्यक छ ।निकै लामो समयसम्म नेपाली वाम राजनीतिको समाजवादी पाठशाला सोभियत संघ र चीन रहेका थिए । साम्यवादका आलोचकहरू एकताका कतिसम्म भन्थे भने नेपालका कम्युनिष्टहरू पेकिङ वा मास्कोमा पानी पर्दा यहाँ छाता ओढ्छन् । यो भनाइमा केही सत्यता थियो । ती मुलुकबाट प्रकाशित भएका पुस्तक र लेखहरू भोटाहिटीस्थित कमरेड निरञ्जनगोविन्द वैद्यको किताब पसल वा विश्वज्योति सिनेमा हलनजिक रहेको कमरेड कमर शाहको पुस्तक पसलमा आउँथे र नेपाली युवा जमातले त्यसबाट शिक्षा लिन्थ्यो । एक समय म आफैं पनि त्यस्ता पुस्तकहरूको भक्त थिएँ । मैले त्यसबेला बुझेको समाजवाद भनेको एउटा यस्तो स्थिर समाज थियो, जसमा हरेक निर्णय माथिबाट हुन्छ, यस्तो निर्णय राज्यका ठूला पदाधिकारीले मात्र गर्छन्, यस्तो अवस्थामा बनेको राज्य भनेको राजनीतिक क्षेत्रका अग्रगामी लडाकुहरूको मात्र सम्पत्ति हो, यिनै लडाकु र यिनको केन्द्रमा रहेका समाजवादी मसिहाहरूले मानव मुक्तिको महाआख्यानको निर्माण गर्छन् । तर सोभियत संघ र पूर्वी युरोपका देशहरूमा समाजवाद ढलेपछि म र मजस्ता धेरै मानिसहरूको अन्धविश्वास ढल्यो । अझ विशेषगरी २०४६ को जनआन्दोलनको सफलताले मदन भण्डारीजस्ता युवा जोश र सामाजिक रूपान्तरणको तीव्र आवेग भएका राजनेतालाई नौलो जनवादबाट बहुदलीय जनवाद अंगीकार गर्ने अवस्थामा पुर्याइदियो । यस्तै माओवादी समूहले युद्धको समयमा नौलो जनवाद नभनेर एक्काइसौं शताब्दीको जनवाद भन्ने पदावली प्रयोगमा ल्याउनुमा विश्व मानचित्रमा जन्मेका यिनै विशिष्ट अवस्थाहरूको दबाब थियो । यस्तो हुँदाहुँदै पनि नेपाली वाम आन्दोलनको मुख्य समस्या भनेको आफ्नो कार्यसूचीमा निहित अस्पष्टता र अलमल नै हो । यस्तो समस्या मूलत: संगठन र व्यवहारका दुबै क्षेत्रमा प्रकट भएको छ । तुलनात्मक रूपमा एमालेले आफ्ना सांगठनिक अवयवहरूमा बढ्तै जनवादी अभ्यास गरेको भए पनि त्यसभित्र निहित अराजनीतिक गुटबन्दीले दलको समाजवादी आदर्शलाई नराम्ररी क्षयीकरण गरेको छ । अहिले एमालेको सांगठनिक संरचनामा रहेका धेरै मानिसहरू चारित्रिक दृष्टिले समाजवादको रथ गुडाउन सक्ने योग्यताका देखिन्नन् । यस्तै हालत हिजो जनयुद्ध लडेर आएको माओवादी केन्द्रको रहेको छ । एमालेले २०४६ को जनआन्दोलनपछि लगभग २७ वर्ष र माओवादी केन्द्रले २०६२६३ पछि लगभग ११ वर्ष हिँंडेका बाटाहरू कुनै पनि समाजवादी राजनीतिक दलका आधारभूत चरित्रसित मेल खाँदैनन् । विशेषगरी यी दुई दलको आन्तरिक सत्तामा निहित नेतृत्व पंक्तिमा आएको अवाञ्छित वर्ग परिवर्तन र समाजवादी सपनासँगको सम्बन्धविच्छेदले यो तर्कलाई पुष्टि गर्छन् ।हामी कस्तो राज्य बनाउने दिशामा छौं ? सर्वशक्तिमान या लोकतान्त्रिक ? संकीर्ण या सहभागितामूलक ? हामी कस्तो दल बनाउने कार्यदिशामा छौं ? चापलुस र चरित्रहीनहरूको अखडा या समाजवादको सपना देख्ने क्षमतावान, स्वच्छ र आदर्श मानिसहरूको बोलवाला भएको संस्था ? यी आधारभूत प्रश्नमा बहिर्गमन गरेर संविधानको प्रस्तावनाको भावनालाई कार्यरूप दिन सकिंँदैन ।कतिपय समाजवादी विश्लेषकहरूलाई भ्रम छ, समाजवाद भनेको एक प्रकारको समग्रतावाद हो, जहाँ एउटा मानिस अर्को मानिससित भिन्न हुँदैन । अथवा उनीहरूको विचारमा समाजवाद भनेको विज्ञान, प्रविधि र प्रौद्योगिकीको अनुष्ठानमात्र हो, जहाँ सामाजिक न्याय विनाको विकासको भजनकीर्तनमात्र सत्य हुन्छ । यो भ्रम यहाँ पनि उत्तिकै छ । यस्तो दृष्टिकोणले यथास्थितिलाई जोगाउने बाहेक कहीं पुर्याउँदैन । अहिले हाम्रो लोकतन्त्रको मुख्य समस्या भनेको राष्ट्रिय संस्थाहरूमा दलतन्त्रको ज्यादती नै हो । यसको चपेटामा परेर मुलुकका सबैजसो निकायहरू पक्षाघातले आक्रान्त छन् । गुण र क्षमतालाई भन्दा भृत्यतन्त्रलाई अँगालिएको छ । भद्दा राजनीतीकरण र भ्रष्टाचार जीवन दर्शन बनेको छ । विगत २७ वर्षयता यस्तो ज्यादतीको अगुवाइ नेपाली कांग्रेसले गर्यो र उसको पछिपछि वामपन्थी दलहरू पनि सहभागी भए । हामीले यो सत्यबाट शिक्षा लिन सकेनौं भने समाजवाद निर्माणको नारा संविधानको किताब र झुटो आश्वासनभन्दा बाहिर आउन सक्दैन ।हाम्रो समयले सिकाएको अर्को महत्त्वपूर्ण पाठ हो सर्वशक्तिमान राज्यद्वारा शासित समाजले समाजवाद निर्माण गर्ने जनशक्ति निर्माण गर्न सक्दैन । यसको ज्वलन्त उदाहरण हुन् सोभियत संघ र पूर्वी युरोप । उनीहरूको असफलताले विचारको क्षेत्रमा ठूलो अन्योल उत्पन्न गरेको मात्र होइन, व्यवहारको विषयमा समेत असंगति उत्पन्न भएको छ । यही क्रममा पुँजीवादको सांस्कृतिक तर्कको प्रतिरक्षामा आएको इतिहासको वा विचारधाराको अन्त्यले नवउदारवाद नै एकमात्र शाश्वत सत्य हो भन्ने अन्धविश्वास जन्माएको छ । अरु क्षेत्रको कुरा छोडौं, नेपालको वाम आन्दोलनसमेत नवउदारवादका बाक्ला बाछिटाहरूले भिजेको छ । फलस्वरुप सिद्धान्त, विचारधारा र व्यवहारको क्षेत्रमा चरम विसंगति भित्रिएको छ । नेता र कार्यकताबीच बढ्दो असमानता, जनता र राजनीतिक क्षेत्र बीचको फराकिलो दूरी, लोकतन्त्रका लाभ र अवसरहरूको वितरणमा असमानता, लोकतन्त्रका मूल्यमान्यतालाई विस्थापित गर्दै संकीर्णतन्त्रको स्थापना हाम्रो लोकतन्त्रको मौलिकता बन्दै गएको छ । यो प्रकरणमा आफूलाई प्रजातन्त्रवादी भन्नेहरू जति दोषी छन्, वामपन्थीहरूको योगदान पनि सर्वथा आलोचनामुक्त छैन ।यसैले वाम गठबन्धनले आफ्नो दलीय एकीकरणको यात्रासँगै सरकार र राज्य सञ्चालनको विषयमा अतीतको पापलाई सिंहावलोकन गर्नु अत्यावश्यक छ । जसरी भ्रष्टाचारको जगमा लोकतन्त्र फस्टाउन सक्दैन, त्यसरी नै नेतृत्वदेखि तलसम्मको संगठनात्मक संरचनामा समाजवादी चरित्र भएन भने समाजवादको कुरा पनि गफाडीको गफभन्दा बढी बन्दैन ।"
जनप्रतिनिधिको अधिकार खै ?,"केही स्थानीय तहका जनप्रतिनिधिले आफू निर्वाचित भएकै दिन केही महत्त्वाकांक्षी योजना अगाडि सारेका थिए । कसैले वृद्ध भत्ता बढाउने, कसैले मोनो रेल चलाउने, कसैले राज्यले अहिलेसम्म गर्न नसकेका काम गर्ने आश्वासन दिएका थिए । तर स्थानीय विकास मन्त्रालयले स्थानीय तह जनप्रतिनिधिहरूको काम, कर्तव्य र अधिकार समावेश भएको कार्यविधि ल्याएसँगै ती जनप्रतिनिधिले आफूले भनेअनुसार काम गर्न पाएनन् । उनीहरू यतिबेला हाँसोको पात्र बनेका छन् । स्थानीय तह कार्यविधिमा स्थानीय पदाधिकारीको के अधिकार छ, उनीहरूले के कस्तो काम गर्नुपर्छ भन्ने गाइड लाइन दिएको छ । हालका स्थानीय जनप्रतिनिधिहरूले पहिलेको प्रतिनिधिजस्तो राजनीतिक कार्यकर्तामात्र नभएर नेपाल सरकारको पूर्णकालीन कर्मचारीले जस्तै कार्य गर्नुपरेको छ । उनीहरू दैनिक कार्यालय बस्नुपर्ने जिम्मेवारी छ । तर मासिक तलब तोकिएको छैन । तलब नलिई जनप्रतिनिधिलाई दिनभरि कार्यलयमा बसी कार्य गर्न व्यावहारिक कठिनाइ छ । त्यो आफैमा चुनौतीको विषय पनि हो । त्यस्तै २० वर्षदेखि काम गरिरहेका कर्मचारीको भावनालाई बुझेर जनप्रतिनिधिले काम गर्न उस्तै समस्या छ । आफूले जनप्रतिनिधिकै साटो काम गरेको भन्दै भत्ता खाएका कर्मचारी, साधारण सिफारिसकै लागि पनि पैसा लिनेहरूको प्रवृत्तिमा पनि परिवर्तन ल्याउन उत्तिकै समस्या छ । पैसा खाएर मात्र काम गर्ने प्रवृत्ति भएका कर्मचारीहरूलाई जनताको काम सहज र निशुल्क गराउनुपर्छ, सुशासन दिनुपर्छ भन्ने सन्देश दिन र व्यवहारमा परिवर्तन गर्न धेरै गाह्रो छ । सिंहदरबारको अधिकार स्थानीय तहलाई दिएको भनी ठूलठूला अक्षरमा लेखेर जति कुरा गरे पनि आर्थिक र कानुनी रूपमा माथिल्लो तहकै निर्णय पर्खेर बस्ने तथा माथिबाटै आएको निर्देशनको भरमा काम गर्ने प्रवृत्ति भने अन्त्य भएको छैन । जयराम पुडासैनीबौद्ध६, काठमाडौं"
सहमति र सहकार्य आवश्यक,"विगत १०१२ वर्षमा मुलुकले इतिहासमै दूरगामी प्रभाव पार्ने ठूलठूला ऐतिहासिक परिवर्तनको रेकर्ड कायम गर्यो । १० वर्षे सशस्त्र द्वन्द्वको अन्त्य गर्दै शान्ति प्रक्रियाको टुंगो, राजतन्त्रको अन्त्य, गणतन्त्रको स्थापना, संविधानसभा मार्फत संविधान घोषणा, संघीयता, धर्मनिरपेक्षता, समावेशी समानुपातिक व्यवस्था आदि । यी सबै परिवर्तन त्यति सजिलोसँग आएका होइनन् । फरक पार्टी, फरकफरक विचार, फरक सिद्धान्त, फरक स्वार्थ हुँदाहुँदै पनि अनेकतामा एकता खोज्दै दलहरूबीच सहमति, सहकार्य र एकताको बाटोबाट मात्रै यी सबै परिवर्तन सम्भव भएका हुन् ।यो चुनाव ओलीहरूले भन्दा बढी देशले जित्यो । आफू हार्न तयार भएर देश जिताउन ३ वटै तहको चुनाव बिना रक्तपात सफल गराउने देउवा सरकारलाई भावी प्रधानमन्त्रीका रूपमा हेरिएका ओलीले एक शब्द धन्यवादसमेत दिन सक्नु भएन । बरु देउवा सरकारले चुनाव गराउनै सक्दैन भनी मेचीमहाकाली भाषण छाट्दै हिँड्नुभयो । हुन त उहाँले जे सम्भव छैन भन्नुहुन्छ, त्यही हुन्छ देशमा । हिजो नेपालमा गणतन्त्र आउनु भनेको बयलगाडा चढेर अमेरिका पुग्नु जस्तै हो भन्नुहुन्थ्यो, गणतन्त्र आयो । संघीयतालाई बाख्राको टाउकोमा भैंसीको सिङ भन्नुहुन्थ्यो, संघीयता पनि कार्यान्वयनमा आयो । प्रचण्डहरूलाई त अझ मान्छे नै होइन, जंगलबाट ल्याइएका चिम्पाञ्जी हुन् भन्नुहुन्थ्यो, अहिले प्रचण्डहरूकै बुइँ चढेर आफू अग्लो भएको दम्भ देखाउन पाउनुभयो । सबैलाई थाहा छ कि लोकतन्त्रमा कसैको जित स्थायी हँुदैन । आवधिक निर्वाचन अबको ५ वर्षमा फेरि आउँछ । मुख्य कुरा ५ वर्षभित्र देशले कति प्रगति गर्छ भन्ने हो । प्रगतिको विवरण भोलि पनि विभिन्न सूचकले प्रस्ट देखाउने नै छन् । मुलुकमा धेरै राजनीतिक मुद्दा टुङ्गोमा पुगिसकेको अवस्थामा भावी प्रधानमन्त्री ओलीको ध्यान मुलुकको समृद्धितर्फ केन्द्रित हुनुपर्छ । त्यो पनि हिजोजस्तै दलहरूबीच सहमति, सहकार्य र एकताको बाटोबाट । निरोज खड्का लिखु गाउँपालिका३, रामेछाप"
लगानीमैत्री वातावरणको अभाव,"नेपालमा सिमेन्ट उद्योग चलाउने मनसाय लिएर आएका वैदेशिक लगानीको स्वीकृतिसमेत पाइसकेका विदेशी ठूला कम्पनीलाई हरेक ठाउँमा सरकारी झमेला र झञ्झटका बखेडा सिर्जना गरी योजनाबद्ध रूपमा असहयोगमा लबिङसम्मको घिनलाग्दो प्रवृत्ति देखाएबाट आजित भई अन्तत: खर्बौँ रकम फिर्ता लैजान लागेको समाचार कान्तिपुरमा प्रकाशित भएको छ । अफ्रिका महादेशकै धनाढ्य नाइजेरियन मूलका एलिको डांगोटे र भारतीय रिलायन्स कम्पनीले नेपालमा सिमेन्ट उद्योग विस्तार गर्ने योजना बनाएर खर्बाैँका थैली बोकेर नेपाल प्रवेश गरे । त्यसरी विशाल धनराशि बोकेर आउने व्यवसायीहरूलाई उद्योग सञ्चालन गर्न हरतरहले सहयोग गरी नेपालमा थप विदेशी लगानीमैत्री वातावरण बनाउनुपर्नेमा पाइलैपिच्छे कसेर र सकेसम्म अप्ठ्यारो स्थिति पैदा गरिदिएका कारण साँच्चै ती उद्योगपतिले यहाँबाट झिकेर लगानी फिर्ता लैजान लागेका हुन् भने त्यसको वास्तविकता र सत्यतथ्य केलाउने अन्य निकाय कोही छैनन्, नेपालमा ? यहाँ रैथाने भइसकेका अन्य सिमेन्ट उद्योगीको प्रभाव र दबाबमा दुर्नियत र कुटिलतापूर्वक अप्ठ्यारा मापदण्ड तय गरी आवश्यकीय कागजात नपुर्याएको बहाना बनाएर जुन रवैया देखाइएछ र यस्ता प्रशासकहरूमाझ काम गरी फँस्नुभन्दा बेलैमा उम्कनु जाती भन्नेसम्मको मनस्थितिमा लगानीकर्तालाई पुर्याएछन् भने योभन्दा बेइज्जत विषय के होला ? श्यामसुन्दर कुइँकेलहाँडीगाउँ, काठमाडौँ"
समृद्धिको सपनामा अवरोध,"भीरको टुप्पामा पुगेर खस्नै लागेको अवस्थामा सरुवा, बढुवा, नियुक्तिदेखि अवाञ्छित निर्णय गरिरहँदा पनि सुशासनको केन्द्रविन्दु र लोकतन्त्रका हिमायती मानिएका प्रधानमन्त्री शेरबहादुर देउवा टुलुटुलु हेरेर बसेका छन् । तीन महिनाअघि विना विभागीय बनाइएका माओवादी केन्द्रका मन्त्रीहरूको घाम तापेरै बस्नुपरे पनि कुर्सीमोह हटेको देखिएन । यस्ता विसंगतिका पहाड हेर्न बाध्य सर्वसाधारणको समृद्धि सपनामाथि निराशामात्र थपिएको छ, यतिबेला । लोकतान्त्रिक मूल्यमान्यताको बेवास्ता गर्दै बलको तुजुक देखाएर मुड्की उज्ज्याएको भरमा शासन चलाउन खोज्नेहरूबाट मुलुकको क्षतिमात्र हुनेछ । डा भूवनेश्वर शर्माचन्द्रागिरि२, काठमाडौं"
बूढो कांग्रेसको कल्याण,"मेलमिलाप दिवसमै गुट झगडा प्रदर्शन गरेर नेपाली कांग्रेसले दलको वैचारिक शून्यतालाई छर्लंग बनायो । बीपीको व्याजले नधान्ने भइसकेपछि देउवा र पौडेलहरूको सिद्धान्तहीन मुढेबलमा घिसारिएको कांग्रेस यसपालिको समानुपातिकमा पाएको मतका कारण लाज ढाक्नमात्र जेनतेन समर्थ देखियो । आफ्ना आँखामा फुलो परेर कमजोर हुनलागेको बिरामीले अरुका आँखामा प्रहार गरी चित्त बुझाउन खोजे जस्तै छ, कांग्रेसको अहिलेको हालत । वाम गठबन्धन प्रयासलाई असफल बनाउनसके मात्र आफू बलियो हुने यिनका सिद्धान्तले कांग्रेसलाई सञ्जीवनी मिल्दैन भनी अब त जान्नैपर्ने हो । तैपनि यिनका घैँटामा घाम लाग्ने छाँट देखिएन । महामन्त्री कोइरालाकै मुखारविन्दबाट यस्ता योजना चुहिँदा धेरैले जिब्रो टोकेका छन् । ऐतिहासिक पार्टीका नाताले सक्छन् भने पशुपतिनाथले एकपल्टका लागि बूढो कांग्रेसको कल्याण गरुन् । कृष्ण कुम्पुरेधादिङ"
राजनीतिज्ञहरूको उमेर,"जनगणना २०६८ अनुसार नेपालीहरूको औसत आयु ६७ वर्ष पुगेको छ । नेपाल सरकारले आफ्ना कर्मचारीहरूलाई पनि ५८ वा ६० वर्ष र विभिन्न संवैधानिक निकायमा कार्यरतलाई ६५ वर्षमा अवकाश दिने व्यवस्था गरेको छ । वास्तवमा ६० वर्ष कटेको व्यक्तिलाई वृद्ध भनिन्छ र यो विश्वव्यापी मान्यता पनि हो । जापानमा भने औसत आयु ९० वर्षसम्म पनि छ । त्यहाँका मानिस ६० वर्षमा युवाजस्तै देखिन्छन्, तर पनि उनीहरू वृद्धको सूचीमा पर्ने गर्छन् । यसरी सरसर्ती हेर्दा ६० वर्षपछि व्यक्तिले सक्रिय जीवनबाट विश्राम लिनुपर्ने मान्यता रहिआएको छ । त्यसपछिका दिनमा आफ्ना गतिविधि गर्न नपाइने पनि होइन, आफ्नो क्षमता अनुसार विभिन्न खालका सामाजिक गतिविधिमा क्रियाशील पनि हुनैपर्छ, नत्र त व्यक्तिको आयु छोटिन पनि सक्छ । वृद्ध अवस्थामा जति सक्रिय जीवनशैली अपनाउन सकियो, त्यति नै आयु लम्बिने कुरा विभिन्न अध्ययन, अनुसन्धानले देखाएका पनि छन् । तर सक्रिय राजनीति वा लाभका पदहरूमा त्यसपछि बस्न उचित हुँदैन । किनकि व्यक्ति वृद्ध अवस्थामा प्रवेश गरेपछि उसको कार्यक्षमतामा दिनप्रतिदिन ह्रास आउँदै जान्छ, स्मरणशक्ति कम हुँदै जान्छ भने दूरदृष्टिमा समेत कमी आउन थाल्छ । यिनै विभिन्न कुरालाई मध्यनजर राख्दै सरकारले पनि सक्रिय पदमा रहेका सरकारी कर्मचारीहरूलाई अवकाश र पेन्सनसहित बिदा गर्ने गरेको हो, जुन सराहनीय छ । तर नेपालका राजनीतिज्ञहरूलाई उमेरले कुनै प्रभाव नपार्ने र बरु ७० वर्षसम्म पनि युवा नेताको चामत्कारिक पगरी दिलाउने गरिएको छ । जुन हास्यास्पद मात्र छैन, दोस्रो पुस्ताका नेताहरूका लागि अभिशाप बन्ने गरेको छ । नेताहरूमा ७० कट्दा पनि अझ बढी लाभका पद र सक्रिय शासन चलाउने निकायमा जान लालायित देखिनु कुनै दैवीशक्तिले प्रदान गरेको वरदान बाहेक अरु केही होला जस्तो लाग्दैन । नरनाथ पाण्डेकावासोती, नवलपुरदेश विकासका लागि अब सबै राजनीतिक दलका वृद्ध नेतृत्वबाट विश्राम लिएर दोस्रो र तेस्रो पुस्तामा नेतृत्व हस्तान्तरण गर्नु जरुरी छ । नेपाली कांग्रेसका शेरबहादुर देउवा, रामचन्द्र पौडेल, अर्जुननरसिंह केसी, एमालेका केपी ओलि, माधव नेपाल, झलनाथ खनाल एवं माओवादी केन्द्रका प्रचण्ड लगायत उमेरले ६५ नाघेका वृद्ध नेताहरूले पार्टी र सरकार एवं राजनीतिक पदको लोभ नगरी असल अभिभावक बन्नु जरुरी छ । दोस्रो र तेस्रो पुस्ताका नेताहरू वृद्ध नेताको पछि लागेर लुरुलुरु तिनीहरूको समर्थन गरेर बस्नु राम्रो होइन । उमेरले नेटो काटेका नेताहरूका इन्द्रियले समेत काम गर्न छोडिसकेको हुनाले देश र जनताको विकासमा तिनीहरू सक्रिय रूपमा खट्न गाह्रो हुन्छ । कुसुम न्यौपाने मध्यबिन्दु११, नवलपरासी"
केन्द्रमा प्रचण्ड,"पुस १७ गते प्रकाशित अभि सुवेदीको चिठी, प्रचण्ड र भोली पढेंँ । लेखकले कुनै बेला आफ्नो विद्यार्थी रेहका प्रचण्डलाई चेतावनीसहित सुझाव दिएका छन् । उनले बीपी कोइरालाको दाँजोमा प्रचण्डलाई मानेका छन् । चेतावनी यो कि तानाशाह एक्कासी तानाशाह बन्दैन । कतिपय तानशाहले संविधानलाई अलिअलि मिच्दै जान्छन् र एकदिन पूर्ण तानाशाह बन्छन् । प्रचण्डको बारेमा मानिसको यही धारणा छ । सबैको मनमा यही छ कि प्रचण्डको लक्ष्य राष्ट्रपति बन्नु हो । त्यसो नगर्नु र लोकतन्त्रलाई नबिर्सनु भनी लेखकले सुझाव दिएका छन् । पार्टी एकता सम्बन्धमा फर्कने पुल भत्काइएको प्रचण्डको अभिव्यक्तिले लेखक निकै प्रभावित भएका रहेछन् । प्रचण्डले पुलहरूलाई भत्काएर नै यहाँसम्म आइपुगेका हुन् । पहिलो पुल गिरिजाप्रसाद कोइरालासंँग मिलेर भत्काए । दोस्रो पुल ओलीको साथ लिएर भत्काएका छन् । लेखकले लोकतन्त्र र माक्र्सवाद दुवैलाई नभुल्ने विरोधाभाषी कुरा पनि लेखेका छन् । उनले देशको सम्पूर्ण बेथिति जस्तै भ्रष्टाचार, मेडिकल बेथिति, किसान र विदेश पलायनको समस्या सुल्झाउने आह्वान गरेका छन् । यो कुरा विचारणीय छ कि चिठी लेख्ने कुरामा लेखकले ओलीलाई किन चुनेनन् ? मतलव स्पष्ट छ कि अहिले देशको केन्द्रमा प्रचण्ड नै छन् । डा शिवशंकर यादवछपकैया, वीरगन्ज"
अनावश्यक दबाब,"जनताले कानुनलाई आत्मसात् गर्दै जनादेश दिएका हुन् । जनताले दिएको जनादेश भन्दै वाम गठबन्धनका एमाले र माओवादी केन्द्रले प्रतिनिधिसभाको समानुपातिकतर्फको निर्वाचन परिणाम छिटो घोषणा गर्न निर्वाचन आयोगलाई दबाब दिइरहँदा लाग्यो, वाम गठबन्धनले आफै कानुनको खिल्ली उडाउँदैछ । निर्वाचन अयोगले पटकपटक संविधान अनुरूप पक्रिया अघि बढिरहेको र राष्ट्रियसभाको निर्वाचनपछि मात्र महिलाको प्रतिनिधि टुङ्गो लाग्ने संवैधानिक प्रावधान ख्याल गर्न सम्झाइरहँदा समेत वाम गठबन्धनका नेताहरूले अटेर गर्नु संविधानको मर्म विपरीत जानु हो । बरु वाम गठबन्धनले राष्ट्रियसभा निर्वाचन पक्रियालाई सहज बनाउनु आजको आवश्यकता हो । निर्वाचन आयोगको अडान सराहनीय छ । हामीले निष्पक्ष निर्वाचन आयोगको काममा हस्तक्षेप गर्नु हुँदैन । राष्ट्रियसभाको निर्वाचन पक्रिया पूरा भएपछि मात्र प्रतिनिधिसभाले पूर्णता पाउने भएकाले निर्वाचन आयोलाई सबैले सहयोग गर्नुपर्छ । कसैले दबाब दिँदैमा निर्वाचन आयोग आत्तिनुपर्ने अवस्था छैन । नवीनकुमार देवकोटा लम्की, कैलाली"
गल्ती सच्याउने जमर्को,"पुस १५ गते कोसेलीमा प्रकाशित जयस्थिति मल्लको वंश वासुदेवलाल दासको लेखमा सानो टिप्पणी गर्न यो पत्र लेखेकी छु । मूल विषयमा जानुभन्दा अघि त्यस लेखमा परेका गल्तीमध्ये केहीमात्र उजागर गरौँ । जयस्थिति मल्ल (सन् १३५४१३९४ इ) भनी त्यहाँ लेखिएकोमा उनको विवाह भएदेखिको मितिबाट उनको समय हालिएको देखिन्छ । तर उनको मृत्यु नेसं ५१५ भाद्रकृष्णषष्ठी (संशोधनमण्डल, इतिहाससंशोधनको प्रमाणप्रमेय, २०१९, ३८ पृ) तदनुसार ईसं १३९५ सेप्टेम्बर ५ तारिख (लुछयो पेतेक, मेडइभल हिस्ट्री अफ नेपाल, १९८४ ई,१४३ पृ) भएकोले १ वर्ष फरक पर्न गएको छ । त्यही लेखमा जयस्थिति मल्लका नामभेद दिँदा स्थिति मल्ल, स्थिति मल्लदेव, स्थितिराज मल्ल, जयस्थिति मल्ल, जयस्थितिराज मल्लदेव र जयस्थितिराज मल्लदेव ठाकुरसमेत दिइएको छ । तात्कालिक चलन अनुसार राजाको नामको अगाडि जय थप्ने र पछाडि थरपछि देव र अझ ठाकुर पनि थप्ने चलन थियो । यी राजाको वास्तविक नाम स्थितिराज मल्ल वा स्थिति मल्लमात्र हो भन्ने तात्कालिक अभिलेखहरूबाट बुझिन्छ । यिनका छोरा ज्योतिर मल्लको नेसं ५३३ को अभिलेखमा यिनको नाम स्थितिदेव लेखिएको छ भनी यहाँ लेखिएको छ । वास्तवमा त्यस अभिलेखमा स्थितिदेव होइन कि स्थिति मल्लदेव लेखिएको छ (धनवज्र वज्राचार्य, पूर्वमध्य कालका अभिलेख, २०६८, २३४ पृ) । त्यस अभिलेखमा स्थितिदेव लेखिएको भनी दनुवार जातिको अनुश्रुतिको आधारमा लेखिएको भन्ने दाबी गरी द्रोणवार राजा पुरादित्यका छोरा राजकुमार स्थितिदेव र स्थिति मल्ल एउटै हुन् भनी त्यहाँ सिद्ध गर्न खोजिएको छ । तर त्यति फितलो तर्कको आधारमा स्थितिराज मल्लको वंशको निर्धारण गर्न सकिँदैन । वर्षौँ अघिदेखि एकथरीले स्थितिराज मल्ललाई खस मल्ल सिद्ध गर्न खोजेजस्तै अर्काथरीले उनको वंशबारे अर्को तर्क गरेको मात्र हो । स्थिति मल्ल कुन वंशका हुन् भन्ने कुराको समाधान गर्नु सजिलो छैन (नेपालको इतिहासका विवादास्पद विषयहरू, २०३७, ५१ पृ) भनी दिवंगत धनवज्र वज्राचार्यले ३८ वर्षअघि बोलेको कुरा अझसम्म पनि फेर्नुपर्ने अवस्था अझ आएको छैन भन्न सकिन्छ । रोशनी श्रेष्ठथानकोट, काठमाडौँ"
महिला आन्दोलनको उपलब्धि,"कुनै समय महिला सृष्टिकी जननी, जीवन संगिनी, छोरी, बहिनीको मात्रै भूमिकामा रहेको अवस्था थियो । अहिले हाम्रो यथार्थ अन्तर्राष्ट्रिय समुदायमा समेत शक्तिशाली राजनीतिक महिलाको रूपमा राष्ट्रपति विद्या भण्डारीको नाम चर्चामा छ । यस्तै हामीले सभामुख र प्रधानन्यायाधीशमा समेत महिलाको नेतृत्व प्राप्त गरिसकेका छौं । अघिल्लो पुस्ताले सुरु गरेको महिला सशक्तीकरण र समाज सुधारको अभियानका उपलब्धिकै जगमा संसारका शक्तिशाली महिलाहरूको सूचीमा नेपाली महिलाको नाम लगातार लेखाउने निश्चित छ । लामो समयको अन्तरालमा प्राप्त स्थानीय तहका जनप्रतिनिधिहरूमा प्रमुख वा उपप्रमुखमध्ये एकजना अनिवार्य महिला हुने प्रावधानले महिलाको उल्लेख्य उपस्थिति हुनपुगेको छ । यसरी हेर्दा अधिकार प्राप्तिको लडाइँको एउटा उच्चतम सफलताको सिँढीमा नेपाली महिला आन्दोलन पुगेको छ । नेपालमा भएका यी सबै महिला मुक्तिका आन्दोलनमा उपलब्धिको जग हिजोको एकीकृत साहसिक आन्दोलन नै हो । तिनै योगमाया लगायतका महिलाले समाज सुधारका विभिन्न पक्षमा विसं १९७४ का समयमा संगठित रूपमा गरेको त्यो ऐतिहासिक आन्दोलनदेखि जनआन्दोलन २०६२६३ का अभियान नै यो उपलब्धिका जग हुन् । अहिलेसम्म आइपुग्दा महिलाका अधिकारमा भएका दस्तावेज पल्टाउने हो भने कुनै दन्त्यकथा भन्दा कम लाग्दैन । अहिले महिलाले दस्तावेजमा मात्रै होइन, व्यावहारिक रूपमा नै राज्यका महत्त्वपूर्ण तहमा आफ्नो प्रभुत्व जमाएका छन् । अझै कानुनी घोषणा र व्यावहारिक यथार्थ बीचको खाडल आन्दोलनको मुख्य चुनौतीको रूपमा रहेको छ ।महिला आन्दोलन र उपलब्धिका पछिल्लो चरणलाई हेर्दा ३३ प्रतिशतको आन्दोलन, सम्पत्तिमा समान सहभागिताको कुरा, आमाको नामबाट नागरिकता, प्रजनन तथा स्वास्थ्यमा महिला अधिकार लगायत धेरै उदाहरणीय उपलब्धि भएका छन् । हिजो पुन:स्थापित प्रतिनिधिसभामा ३३ प्रतिशत महिला सहभागिता घोषणाको प्रस्तावक रहनुभएकी विद्यादेवी भण्डारी आज राष्ट्रप्रमुख हुनुहुन्छ । संविधान पल्टाएर हेर्ने हो भने महिलाहरू अधिकारले भरिपूर्ण भएका छन् । तर नेपाली परिवेशको वास्तविकता नियाल्ने हो भने त्यो संविधानमा लेखिएको अधिकार खोज्न सक्ने महिला सही अर्थमा ३३ प्रतिशत विकास भएका छन् त ? के विद्या भण्डारीले आमनेपाली महिलाको प्रतिनिधित्व गर्नुभएको छ ? प्रतिनिधिसभा र प्रदेशसभाको निर्वाचनमा निर्वाचित हुने महिलाको संख्याले सन्तुष्ट हुन मिल्छ ? हुन त संविधान अनुसार प्रतिनिधिसभा र प्रदेशसभा दुवै स्थानमा महिलाको उपस्थिति ३३ प्रतिशत अनिवार्य छ र पुर्याइन्छ । तर निर्वाचनमा उठ्न सक्नेको चाहिँ अभाव नै हो त ? यसबारे बुझ्न हाम्रो सामाजिक परिवेश, महिला नेतृत्वमा भएको क्षमता र नेतृत्वमा रहनुभएका नेताको मनोविज्ञानको समीक्षा गर्नुपर्ने देखिन्छ । अधिकार प्रत्यायोजनमा उदारता देखाउने नेतृत्व पितृसत्ताको अभ्यासबाट पूर्णरूपमा अलग्गिन नसकेको र आन्दोलनमा होमिएका महिलाहरूले आफूलाई आजको आवश्यकताको तहमा विकास गर्न नसक्नुको उपज हो, यो परिणाम । सिंहदरबार र शीतल निवासको प्रमुख पदमा महिला रहँदै गर्दा एकल आमाले आफ्ना सन्तानलाई नागरिकता बनाउन जाँदा अनेकौं प्रश्नको सामना गर्न नपरोस् । अन्धविश्वासका आधारमा महिलाले ज्यान गुमाउन नपरोस् । न्यायका लागि उनीहरूले बोकेर गएको निवेदन दर्ता गरिउन्, मधेसमा बाध्यतामा ओढिएका घुम्टो उघारिउन्, दाइजोको नाममा ती चेलीहरू नपिटिउन्, बालविवाह रोक्न आमाहरू पनि बोल्न सकुन्, छोरी भएकै भरमा समान शिक्षाको अवसरबाट बञ्चित हुन कसैले नपरोस् । तब मात्रै अनुभूति हुनेछ, आन्दोलनबाट प्राप्त उपलब्धिको ।सतीप्रथा अन्त्यदेखि समावेशी सहभागिता, वंशको हक, पैतृक सम्पत्तिमा समानता लगायतका उपलब्धिमा धेरैले आफ्नो जीवनका महत्त्वपूर्ण समय र अथक मिहेनत खर्च गर्नुभएको छ । सरकारी तहमा २०५१ सालमा महिला मन्त्रालय स्थापना र २०५८ सालमा न्याय क्षेत्रको सर्वोच्च संयन्त्रमा महिला न्यायाधीश बनाउने कामको थालनी भएको करिब २ दशकमा राष्ट्रपति, सभामुख र प्रधानन्यायाधीश महिला भइसके । उहाँहरूसँग सबै नेपाली महिलाको भावना जोडिएको छ । हिजो जस्तो महिला अधिकार प्राप्तिका लागि कानुनी सङ्घर्ष, सभा, सम्मेलन, आमसभा, विरोध वा दबाबको आवश्यकता छैन । संविधानको कार्यान्वयन र लिपिबद्ध भएका सम्पूर्ण कानुनको उपयुक्त तरिकाले व्यवहारमा लगाउनका लागिमात्रै सबै तयार हुने र समान शिक्षा साथै सबै प्रकारका काममा समान अवसर प्रदान गरियो भने सबैले समानताको अनुभव गर्नेछन् । एकातिर निर्वाचन प्रणाली यति खर्चिलो भयो कि यसलाई मध्यमवर्गीय मानिसले आट्न नसक्ने भएको छ भने अर्कोतिर परिवारमा महिला र पुरुष दुवैजना समान तहको जिम्मेवारीमा भए तापनि आर्थिक पक्षसँग जोडिने विषय आउँदा महिलाले उदारतासाथ जुन तहमा पुरुषलाई समर्थन गर्छन्, त्यो तहमा पुरुषले महिलालाई अगाडि बढाउने अभ्यासको अभाव छ । अब महिलाले पनि प्रतिस्पर्धाका लागि तयार, सूचनामा अब्बल र कार्यकुशलतामा उत्कृष्ट रहने हो भने लैङ्गिक पक्ष स्वत: कमजोर हुन्छ । बराल अनेरास्ववियु केन्द्रीय उपाध्यक्ष हुन् ।"
विकास : कस्तो ? कसका लागि ?,"अन्त्यमा,आज राजनीतिक दलहरूले प्रयोग गरिरहेको समृद्धि कुनै नयाँ अवधारणा होइन । संसारलाई पश्चिमा मुलुकहरूजस्तै आधुनिक बनाउने पुरानो र असफल आधुनिकीकरणको सैद्धान्तिक आधारमा उभिएको विकासे डिस्कोर्सको नयाँ अवतार हो, समृद्धि । समृद्धिको बहसले सामाजिक न्याय, समतामूलक समाज, राजनीतिक अधिकार र लोकतान्त्रिक विधि तथा पद्धतिलाई अवमूल्यन गर्छ, आर्थिक वृद्धिदर र भौतिक पूर्वाधारलाई नै समाजको लक्ष्यका रूपमा चित्रित गर्छ । यस्तो समृद्धिको मोडलको अवसम्भावी परिणाम विद्यमान असमानताको आनुपातिक निरन्तरता पनि हो र यसले कालान्तरमा हुने र नहुने बीचको खाडल झन् फराकिलो पार्नेछ र जुन द्वन्द्वको थप स्थायी कारण बन्न पुग्नेछ ।नेपालले अवलम्बन गरेको संघीय प्रणाली र यसले प्रदान गर्ने स्थानीय स्वायत्तता नेपालको दिगो सामाजिक परिवर्तनका लागि सार्थक हुनसक्छ । सिंहदरबारबाट ठूला भौतिक पूर्वाधारका योजनामा राज्यको सम्पत्ति छुट्याउने काम बन्द गर्ने अवसर प्राप्त भएको छ । स्थानीय र प्रदेशका सरकारले स्थानीय आवश्यकता र क्षमताका आधारमा सामाजिक परिवर्तनको मार्ग तय गर्न सक्छन्, जसका लागि उनीहरूलाई अहिलेको भन्दा बढी स्वायत्तता आवश्यक छ । केन्द्रले समग्र देशका लागि विकास र समृद्धिको नेतृत्व गर्छु भन्ने अहंकारबाट मुक्त हुन जरुरी छ ।साथसाथै विकास कुनै एउटा अलग परियोजना वा आर्थिक कार्यक्रममात्र होइन । यो देश र जनताको भविष्यसँग जोडिएको एउटा महत्त्वपूर्ण राजनीतिक प्रक्रिया पनि हो । हाल प्रचार भइरहेको विकासको मोडल सफल हुने सम्भावना अत्यन्त कम छ र यो असफल हुँदा नेपालले राज्यको स्रोत गुमाउने मात्र होइन, यस क्रममा हालसम्म प्राप्त राजनीतिक उपलब्धि पनि गुम्न सक्छन् । बेलायती मानवशास्त्री साउथलले चर्चा गरेझैं विकासले लोकतन्त्रलाई छायामा पार्न सक्छ । विकासको बहानामा निरंकुशता हावी हुनसक्छ । यसतर्फ सबै चनाखो हुन आवश्यक छ । ट्विटर : ,"
स्रष्टाहरूले सांस्कृतिक रूपान्तरणमा लाग्नुपर्छ,"काठमाडौं राष्ट्रपति विद्यादेवी भण्डारीले नेपाल प्रज्ञा प्रतिष्ठानका विभिन्न प्रज्ञा पुरस्कार र राष्ट्रिय कविता महोत्सवमा विजयी कविलाई मंगलबार राजधानीमा पुरस्कृत गरेकी छन् ।राष्ट्रपति भवन शीतल निवासमा आयोजित समारोहमा यस वर्षको कविता महोत्सवमा पहिलो भएका चन्द्र रानोहाछा र दोस्रो हुने सुवास राई क्याप्टेन तथा तेस्रो भएका दीपेन्द्र उपाध्याय, उर्मिला कोइराला र अमृता स्मृति लाई पुरस्कार प्रदान गरिएको हो । राष्ट्रपति भण्डारीले पहिलो हुनेलाई ३० हजारसहित स्वर्ण पदक, दोस्रो हुनेलाई २५ हजार र कास्य पदक तथा तेस्रो हुनेलाई जनही २० हजार रुपैयाँसहित रजत पदक प्रदान गरिन् । गत असार ९ गते प्रतिष्ठानको ६० औं वार्षिकोत्सवमा आयोजित प्रतियोगितामा ती कवि पुरस्कृत घोषित भएका थिए ।प्राज्ञिक क्षेत्रको गरिमामय र धेरै नगद राशिको मानिने पृथ्वी प्रज्ञा पुरस्कार वरिष्ठ समालोचक एवं निबन्धकार डा तारानाथ शर्मालाई प्रदान गरियो । प्रत्येक चार वर्षमा दिइने यो पुरस्कारमा चार लाख रुपैयाँ र सम्मानपत्र रहेको छ । यस्तै, प्रत्येक दुई वर्षमा दिइने जनही एक लाख रुपैयाँका नेपाल प्रज्ञा संस्कृति पुरस्कार डा वीणा पौडेल र नेपाल प्रज्ञा भाषा पुरस्कार डा रामावतार यादवलाई प्रदान गरियो । हरेक वर्ष दिइने नेपाल प्रज्ञा नेपाली साहित्य पुरस्कार २०७३ का लागि विमल निभा तथा २०७४ का लागि धु्रव सापकोटालाई प्रदान गरियो । यो पुरस्कारमा पनि एक लाख रुपैयाँ र सम्मानपत्र दिने गरिन्छ ।यसैगरी, तराई मधेसमा बोलिने मातृभाषा साहित्यका स्रष्टालाई दिइने नेपाल प्रज्ञा मातृभाषा साहित्य पुरस्कार गत वर्षको अब्दुल लतिफ शौकलाई उर्दु भाषाका लागि र यस वर्षको सोमबहादुर धिमाललाई धिमाल भाषाका लागि प्रदान गरियो । पहाडी हिमाली क्षेत्रका लागि मातृभाषा साहित्य पुरस्कारचाहिँ २०७३ का लागि पदम राई र २०७४ का लागि धनबहादुर माझीलाई प्रदान गरियो । यी पुरस्कारमा समेत जनही एक लाख रुपैयाँ र सम्मानपत्र दिने गरिन्छ । पुरस्कार वितरण समारोहलाई सम्बोधन गर्दै राष्ट्रपति भण्डारीले राजनीतिक परिवर्तनसँगै सांस्कृतिक रूपान्तरण र प्रवद्र्धनमा स्रष्टाहरूले भूमिका खेल्नुपर्नेमा जोड दिइन् । उनले नेपाली भाषासाहित्यलाई अन्तर्राष्ट्रिय रूपमा विस्तार गर्न प्रतिष्ठानले थप अग्रसरता देखाउनुपर्ने पनि सुझाइन् । त्यस्तै संस्कृति, पर्यटन तथा नागरिक उड्डयनमन्त्री एवं प्रतिष्ठानका संरक्षक जितेन्द्रनारायण देवले असल भाव र सन्देशका कविताले युगलाई सकारात्मक प्रभाव पार्ने बताए । प्रतिष्ठानका कुलपति गंगाप्रसाद उप्रेतीले छिमेकीलगायत दक्षिण एसियाका विभिन्न प्राज्ञिक निकायसँग सहकार्य बढाउन पहल गरिएको जनाए । उपकुलपति डा विष्णुविभु घिमिरेले प्रज्ञा प्रतिष्ठानका गतिविधि र कार्यक्रममाथि प्रकाश पारे भने सदस्यसचिव डा जीवेन्द्रदेव गिरीले प्रज्ञा पुरस्कारहरूका बारेमा संक्षिप्त जानकारी दिँदै पुरस्कृत प्रतिभाहरूको परिचयात्मक विवरण प्रस्तुत गरे । राष्ट्रिय कविता महोत्सवका संयोजक काव्य विभाग प्रमुख प्राज्ञ डा अमर गिरीले यस वर्षको महोत्सवको संक्षिप्त प्रतिवेदन प्रस्तुत गर्दै आत्मिक विकासका लागि कविताले महत्त्वपूर्ण भूमिका निर्वाह गर्ने बताए ।"
एकल साँझमा उत्रिँदै इन्दिरा,"काठमाडौं (कास) चाँगुनारान थान, जाई फूलको बासना जस्ता सदाबहादर नेपाली लोक दोहोरी गीतकी गायिका इन्दिरा गोले गुरुङ एकल साँझमा उत्रिँदै छिन् । नेपाली लोक दोहोरी र तामाङ सेलो गरेर हजारभन्दा बढी गीत गाइसकेकी गोलेको सम्मानार्थ हिमालयन इन्टरटेनमेन्टले एकल साँझ गर्न लागेको हो । ललितपुरको भारदेउमा ५१ वर्षअघि जन्मेकी गोले चालीसको मध्य दशकदेखि गायन क्षेत्रमा छिन् । दर्जनौं एल्बमकी धनी उनका बेसी झर न, घर त छाउनीमा जस्ता लोकदोहोरी र डमडम डम, ए होई ज्यानै खायो, छालाले मोरेको यो डम्फु, सफा टयाम्पुरी, आप्पा त गाङथान लगायतका सेलो लोकप्रिय छन् । जापान, हङकङ, अस्ट्रेलिया, कोरिया, मलेसिया, कुवेत, कतार, बहराइन लगायतमा कन्सर्ट गरिसकेकी उनलाई यही फागुन २६ गते एकल साँझमा प्रस्तुत गर्न लागेको हिमालयन इन्टरटेनमेन्टका अध्यक्ष सुवास पाख्रिनले जनाए । उक्त सांगीतिक साँझमा गोलेले नयाँपुराना लोकप्रिय गीतहरू गाउनेछिन् । एकदम उत्साहित छु, उनले भनिन्, गायनमा लामो समय भए पनि एकल साँझको मौका बल्ल जुर्दै छ ।"
काव्य शृंखलामा वसन्त र शान्ति,काठमाडौं (कास) छायाछवि क्रिएसनको आयोजनामा हुँदै आएको काव्य शृंखलाको तेस्रो संस्करणमा कवि वसन्तप्रकाश उपाध्याय र गजलकार शान्ति शर्मा आफ्ना प्रस्तुतिसहित उपस्थित हुने भएका छन् । पुस २७ मा राजधानीको बागबजारस्थित सिटिम्याक्स हलमा कार्यक्रम हुनेछ । शृंखलामा वसन्तप्रकाश र शान्तिले झन्डै दुई दर्जन कविता र गजल वाचन गर्ने आयोजकले जनाएको छ ।वसन्तप्रकाश साढे दुई दशकदेखि अनवरत साहित्यमा क्रियाशील छन् भने गजलकार शान्ति पनि गजलमा सशक्त नारी हस्ताक्षर रहेको आयाजेक संस्थाका अध्यक्ष शान्तिप्रियले बताए ।
सप्रनेको कवि गोष्ठी,"काठमाडौं (कास) स्रष्टा प्रतिष्ठान नेपाल (सप्रने) ले राजधानीको लाजिम्पाटस्थित डिल्लीरमण पुस्तकालयमा आफ्नो नियमित काव्य शृंखला गरेको छ । चार वर्षदेखि मासिक रूपमा हुँदै आएको शृंखलामा यसपटक कवि प्रोल्लास सिन्धुलीय, ज्ञानु विद्रोही, ओम कोइराला, यात्रीप्रकाश पाण्डेलगायत ४७ कविले रचना सुनाए । कविहरूले मुलुकको राजनीति, समाज, बदलिँदो युवा मनोविज्ञान, प्रकृति चित्रण लगायतलाई विषय बनाएका थिए । अग्रज पुस्ता र नयाँ पुस्तालाई जोड्ने पुलको रूपमा आफूहरूले काव्य शृंखलालाई निरन्तरता दिँदै आएको प्रतिष्ठानकी अध्यक्ष एवं कवि अमृता स्मृतिले बताइन् ।"
किशोर साहित्य कार्यशाला,"काठमाडौं (कास) किशोर साहित्यलाई कसरी प्रभावकारी रूपमा अघि बढाउने भनेर छलफल गर्न किशोर साहित्य कार्यशाला आयोजना गरिएको छ । बाल वाङ्मय अनुसन्धान केन्द्रले आयोजना गरेको कार्यशालामा १५ जना साहित्यकार सहभागी थिए । कार्यशालमा प्राडा चूडामणि बन्धुले किशोरकिशोरी संकटमा रहेको बताएका थिए । आजका किशोरकिशोरी समस्याग्रस्त अवस्थामा छन्, बन्धुले भने, ती समस्या समाधान गर्न किशोर कथाको सिर्जना गर्नुपर्छ । बाल्यकालबाट किशोर अवस्थामा पुग्दा के हुन्छ ? उनीहरूमा एक किसिमको शारीरिक परिवर्तन देखिन्छ । उनीहरूको मानसिक अवस्था अप्ठेरो अवस्थामा हुन्छ । त्यो पनि समस्याकै रूपमा रहन्छ । यस्ता अनेक समस्याबारे जानकारी दिने खालका कथा लेख्नुपर्छ । कार्यशालामा प्राध्यापक रामकुमार पाँडे, वरिष्ठ चित्रकार केके कर्माचार्यलगायतले किशोर साहित्यले पार्ने प्रभावबारे जानकारी दिएका थिए ।"
गन्तव्य चुचुरो,"काठमाडौं उनले जन्मदिने आमालाई कहिल्यै देखिनन् । आमा कस्ती थिइन् ? मनमा यही प्रश्न उब्जिरहन्थ्यो । कलिली बालिका रोजिता बुद्धाचार्यले जिज्ञासा मेट्न हजुरबालाई धेरै पटक सोधिन् । एक दिन हजुरबाले आकाशतिर देखाउँदै उनलाई भनेछन्, तिम्री आमा तारा भइसकेकी छन्, आमा भेट्न तिमी त्यहीं पुग्नुपर्छ । काठमाडौंकी रोजिताले सानैदेखि आकाश पुग्ने र आमा भेट्ने सपना देख्न थालिन् । सपनामा उनी घरको छतछत कुद्दै पहाडको टुप्पोमा चढ्थिन् र अग्लो हिमालमा टेकेर तारा छुन्थिन् । सञ्चार र रंगकर्म दुवैमा छवि बनाएकी रोजिता अहिले २४ वर्षकी भइसकेकी छन् । यति बेला भने उनी साँच्चिकै हिमाल टेक्ने अभियानमा छिन् । त्यही पनि संसारकै अग्लो चुचुरो । उनीसहित अन्य चार महिला सञ्चारकर्मी आआफ्ना सपना बोकेर सगरमाथा आरोहण गर्न अभ्यास गर्दै छन् । रोजिता, रोशा बस्नेत, प्रियालक्ष्मी कार्की, देउराली चाम्लिङ र कल्पना महर्जनको समूहले सगरमाथा आरोहण गर्न लागेको हो । एक वर्ष अघिदेखि उनीहरूको अभ्यास जारी छ । दोलखाको रामदुङ र यलुङरी हिमाल पुगेर आइसकेका उनीहरू अप्रिलमा सगरमाथा चढ्ने तयारीमा छन् । त्यसका लागि अभ्यास चाहिन्छ, अभ्यासलाई अर्थ । मंगलबार बत्तिसपुतलीस्थित शिल्पी थिएटरमा यी पाँचको अभियानलाई सघाउन नाटक हरियो ढुंगा को च्यारिटी सो गरियो । नाटकका निर्देशक सुनील पोखरेलले युवाहरूको ऊर्जामा आफूले थोरै सहयोग गर्ने प्रयास गरेको बताए । च्यारिटी सोमा दोलखामा हिमाल चढ्दा बनाएको भिडियोसमेत उनीहरूले देखाएका थिए । सगरमाथा चढ्ने सपना बुन्नुमा पाँचै जनाको आआफ्नै कथा छ । पाँचथरमा जन्मिएकी देउरालीको परिवार धरानमा बसाइँ सर्यो । तिनताक पासाङल्हामु शेर्पा सगरमाथा चढेर फर्किंदा बाटैमा मृत्यु भएको खबर देउरालीकी आमाले थाहा पाइन् । आमाले भनिन्, मरेपछि कोही पनि अमर हँुदैन तर यी शेर्पिनीचाहिँ सधंै अजम्बरी भइन् । त्यति बेला देउरालीले सगरमाथा आरोहणको महत्त्व खासै बुझेकी थिइनन् । अहिले म आमाले भन्नुभएको त्यही कुरा सम्झिन्छु, कुराकानी क्रममा मंगलबार उनी भावुक भइन्, घुम्न त म यसै मन पराउँथँे, ५० भन्दा बढी महत्त्वपूर्ण पर्यटकीय थलो घुमिसकेकी छु । तर, जब सगरमाथा चढ्ने सपना बुन्न थालें, पुरानो याद ब्युँझियो । त्यसैले मलाई ऊर्जा दिइरहेको छ । सगरमाथा चढ्ने मन भएकाहरूलाई जोड्ने काम भने रोशा बस्नेतले गरेकी हुन् । काम गर्दा चुनौती खेप्न र फरक धारमा हिँड्ने अभिरुचि राख्ने रोशा राष्ट्रिय समाचार समिति आबद्ध छिन् । न्युज रुममै काम गरिहँदा २९ वर्षीया रोशाले कलम चलाउने हातबाट आइस काट्ने औजार चलाएर फरक पहिरचान बनाउने सपना बुनेकी थिइन् । एक्लै होइन्, समूहमा काम गर्दा मिसन पूरा हुन्छ जस्तो लाग्यो, उनले भनिन्, त्यही भएर म जस्तै अरू पत्रकार खोज्न थालें । ललितपुरकी कल्पना एक सन्तानकी आमा पनि हुन् । सगरमाथामा भने उनको यो दोस्रो अनुभव हुनेछ । सन् २०१४ मा सगरमाथा यात्रा क्रममा उनी दुर्घटनामा परेपछि ७ दिन कोमामा बसेकी थिइन् । हिम्मत हारेकी छैन, उनले भनिन्, दोस्रो जन्म फेरि सगरमाथा चढ्नकै लागि पाएकी हँु । अनामनगरकी प्रियालक्ष्मीले हिमालका थुप्रै चित्र कोरिन् । कोर्दाकोर्दै हिमाली सौन्दर्य उनको मस्तिष्कमा यसरी बसेछ कि त्यहाँ पुगेर प्रत्यक्ष सौन्दर्य अनुभूति गर्ने सपना देख्न थालिन् । टेलिभिजनमा पत्रकारिता गरिरहँदा उनको ध्याउन्न भने सगरमाथा कसरी चढ्ने ? भन्नेमै हुन्थ्यो । सन् २००८ मा शैली बस्नेतलगायतको समावेशी महिला समूहसँग आबद्ध भएर सगरमाथा चढ्ने चाहना राखेकी थिइन् उनले । तर, उति बेला उनको उमेरले साथ दिएन । यति बेला भने उनी आफ्नो गन्तव्यनजिक आइपुगेकी छन् । फरक पृष्ठभूमिबाट आएका यी महिला पत्रकारको एउटै गन्तव्य बनेको छ सगरमाथा चुचुरो । उनीहरू भन्छन्, सगरमाथा पुगेर लाइभ भिडियो दिने छौँ ।"
संस्थागत निक्षेपकर्ताको ब्याजमा अंकुश लगाइने,"आक्रामक कर्जा विस्तार नगर आक्रामक रूपमा कर्जा विस्तार नगर्न बैंक तथा वित्तीय संस्थालाई राष्ट्र बैंकका गभर्नर चिरञ्जीवी नेपालले निर्देशन दिएका छन् । बैंकहरूले मनपरी ढंगले कर्जा विस्तार गरेकै कारण अधिक तरलता घट्दै गएको र ब्याजदर बढिरहेको समयमा गभर्नरबाट यस्तो भनाइ आएको हो । बैंकहरूले निक्षेप र कर्जाबीच सन्तुलन मिलाउन नसकेकै कारण अहिलेको अवस्था आएको उनको भनाइ छ । साउन १ देखि हालसम्म बैंकहरूमा १ खर्ब ६ अर्ब रुपैयाँ निक्षेप थपिएको छ । सोही अवधिमा बैंकहरूले १ खर्ब ६७ अर्ब रुपैयाँ कर्जा विस्तार गरेको उनले बताए । पाँच महिनामा निक्षेपभन्दा ६१ अर्ब रुपैयाँ बढी कर्जा प्रवाह भएकाले बैंकहरूको सीसीडीमा दबाब परेको गभर्नरको भनाइ छ ।मंगलबारसम्म वित्तीय प्रणालीमा अनिवार्य नगद अनुपात भन्दा बाहेक ४० अर्ब रुपैयाँ अधिक तरलता रहेको उनले जनाए । हरेक वर्ष यो समयमा तरलतामा कमी आउने गरेको जनाउँदै उनले भने, निक्षेप बढाएर मात्र कर्जा विस्तार गर्नुहोस्, निक्षेपको वृद्धिदर बेवास्ता गरी मनपरी ढंगले कर्जा विस्तार गर्दा समस्या हुन्छ । सेयरधनी वा सञ्चालकबाट मुनाफा बढाउन दबाब आए पनि त्यसलाई बेवास्ता गर्न प्रमुख कार्यकारी अधिकृतहरूलाई गभर्नरले आग्रह गरे । बैंक चलाउने सीईओले हो, तपाईहरू संयमित बन्नुहोस् ।"
विमानस्थलको लाउन्ज र्याडिसनलाई दिन मिल्दैन,"काठमाडौं लाजिम्पाटको पाँचतारे होटल र्याडिसन होटल्स इन्टरनेसनलले १० वर्षदेखि त्रिभुवन अन्तर्राष्ट्रिय विमानस्थलमा सञ्चालन गर्दै आएको एक्जुकेटिभ लाउन्ज र रेस्टुरेन्टको ठेक्का पुन: दस वर्षका लागि थप्न नसकिने प्रतिवेदन अध्ययन टोलीले दिएको छ । पर्यटन मन्त्रालयका सहसचिव बुद्धिसागर लामिछानेको संयोजकत्वमा गठित अध्ययन कमिटीले यस्तो निष्कर्ष निकाल्दै नागरिक उड्डयन प्राधिकरणलाई गत साता प्रारम्भिक प्रतिवेदन बुझाएको हो ।र्याडिसलले व्यवस्थापन सम्हाल्दै आएको ओरियन्टल होटल्स लिमिटेडलाई २०६४ वैशाखमा त्रिभुवन अन्तर्राष्ट्रिय विमानस्थलले १० वर्षका लागि एक्जुकेटिभ लाउन्ज सञ्चालन गर्न सम्झौता गरेको थियो । उक्त सम्झौतामा दुई पक्षबीच सहमति भएमा बढीमा १० वर्षका लागि पुन: सम्झौता नवीकरण गर्न सकिने उल्लेख भएअनुसार र्याडिसनले ९ महिनाअघि म्याद थप्न माग गरेको थियो । त्रिभुवन अन्तर्राष्ट्रिय विमानस्थलका महाप्रबन्धक देवानन्द उपाध्यायले दुई महिनाअघि र्याडिसनसँग ठेक्का नवीकरण गर्न नसकिने पत्र लेखी पठाइसकेका छन् । त्रिभुवन विमानस्थल र प्राधिकरण दुवैले म्याद थप्न नमिल्ने जनाएपछि र्याडिसनले पर्यटनमन्त्री जितेन्द्रनारायण देवलाई पनि गुहारेको थियो । कामचलाउ पर्यटनमन्त्रीले जाने बेलामा पुन: र्याडिसनलाई नै एक्जुकेटिभ लाउन्ज सञ्चालन गर्न दिनुपर्ने दबाब दिँदै आएका छन् । विमानस्थलको करर्पाेरेट शाखाका अनुसार र्याडिसनले १० वर्षअघि ९ सय रुपैयाँ वर्गमिटर दरमा ९ सय २९ वर्गमिटर क्षेत्रफल ठेक्का पारेको थियो । अहिले ३ हजार रुपैयाँ वर्गमिटर दर निर्धारण भइसकेको छ । उसले भने पुरानै दरमा भाडा तिर्दै आएको छ । मन्त्रीबाट अत्यधिक दबाब आउन थालेपछि अध्ययन समिति नै बनाइएको छ, मन्त्रालय स्रोतले भन्यो, कानुनले एउटै संस्थालाई १० वर्षका लागि दिन नमिल्ने भनेको छ तर मन्त्रीले दबाब दिएकोदियै छन्, मन्त्रालयका एक अधिकारी भन्छन् । र्याडिसन व्यवस्थापनकातर्फबाट आर्थिक लाभको अफर नआएको पनि होइन तर कानुनले बिनाप्रतिस्पर्धा एउटै संस्थालाई सरकारी सम्पत्ति १० वर्षका लागि दिन रोकेको छ । यही विषयका कारण हामी अख्तियार धाउने मुडमा छैनौं, ती अधिकारीले भने । र्याडिसनका प्रबन्ध निर्देशक अनिलदास श्रेष्ठले आर्थिक लाभको अफर नकार्दै कान्तिपुरसँग भने, हामीले त्यस्तो केही अफर गरेका छैनौं, हामीले लाउन्जमा धेरै लगानी गरेकाले सम्झौतापत्रमा उल्लेख भएअनुसार पुन: समयअवधि थप्न माग राखेका मात्रै हौं । थुप्रै लगानी भइसकेको जनाउँदै हालसम्म लाउन्ज र रेस्टुरेन्ट घाटामै रहेको दाबी गर्दै लगानी र घाटाको अंकबारे सोद्धा उनले अनविज्ञता जनाए । यसैबीच र्याडिसन होटल लाउन्जको करार अवधि थप्नुपर्ने माग राख्दै काठमाडौं जिल्ला अदालत पुगेको छ । अदालतले यस विषयमा दुवै पक्षलाई बोलाएको छ । हामीलाई विपक्षी बनाई काठमाडौं जिल्ला अदालतमा दायर गरिएको मुद्दामा न्यायाधीश ऋषिराम निरौलाको इजलासले अन्तरकालीन आदेश जारी गरेको छ, प्राधिकरणका एक अधिकारीले भने । उनका अनुसार प्राधिकरणको विमानस्थल सेवा शुल्क नियमावली २०६७ को नियम ६७ अनुसार सम्झौताको अवधि थप गर्न सकिँदैन । त्यसैगरी हाल अदालतमा मुद्दाको अन्तिम टुंगो नलागेकाले यस विषयमा पुन: सम्झौता पनि गर्न नसकिने प्रतिवेदन कमिटीले पर्यटनमन्त्री अध्यक्ष रहेको प्राधिकरण व्यवस्थापन समितिलाई हालै बुझाएको छ ।यस समितिले विमानस्थलमा रहेका २० वटा अन्य पसलहरूसँग भएका सम्झौता र कागजात पनि अध्ययन गरेको छ । यीमध्ये दुइटा पसलको अदालतमा मुद्दा परी फैसला भइसकेको छ । फैसलामा के कसो भएको भन्ने जानकारी प्राधिकरणले पाइसकेको छैन । अन्य १३ वटा पसलकबलको काठमाडौं जिल्ला अदालत, उच्च अदालत पाटन र सर्वोच्च अदालतमा मुद्दा विचाराधीन रहेका छन् । अन्य ५ वटाको स्थितिबारे कमिटीले कतै उल्लेख नगरिएको भनेको छ । पसल कबल सञ्चालनमा जटिलता देखिन थालेपछि कारण र समाधानको उपायसहित यो कमिटीले विस्तृत अध्ययन गर्नुपर्ने भनेको छ ।"
टाटा नेक्सनलाई अवार्ड,"काठमाडौं (कास) एनडीटीभी कार तथा बाइक अवार्डस २०१८ मा टाटा नेक्सनलाई वर्षकै उत्कृष्ट सबकम्प्याक्ट एसयूभी अवार्डले सम्मान गरेको छ । यस वर्ष टाटा मोटर्सबाट सबैभन्दा महत्त्वपूर्ण प्रक्षेपण रहेको नेक्सन भारतमा निर्मित सभ ४ मिटर एसयूभी स्पेस क्षेत्रमा लन्च हुने पहिलो मोडल रहेको जारी विज्ञप्तिमा उल्लेख छ । कम्पनीका अनुसार टाटा नेक्सनमा रहेका केही डिजाइनहरू ल्यान्ड रोभर मोडल, विशेषगरी रेन्ज रोभर इभोकबाट प्रेरित रहेको छ ।"
ग्लोबल आईएमईको शाखा विस्तार,"काठमाडौं (कास) ग्लोबल आईएमईले ११ औं वार्षिकोत्सवको अवसरमा एकैदिन देशका विभिन्न ५ स्थानमा शाखा कार्यालय स्थापना गरेको छ । बैंकले राजधानीको कमलादी, भक्तपुरको गोठाटार, बैतडीको पुर्चौडी, गुल्मीको गौंडाकोट र झापाको दमक नगरपालिकामा शाखाहरू सञ्चालनमा ल्याएको जारी विज्ञप्तिमा उल्लेख छ । योसँगै बैंकको शाखा संख्या ११३ पुगेको बैंकले जनाएको छ । वार्षिकोत्सवमा बैंकको नवनिर्मित कर्पोरेटरजिस्र्टड कार्यालयको नेपाल राष्ट्र बैंकका गभर्नर चिरञ्जीवी नेपालले मंगलबार उद्घाटन गरेको विज्ञप्तिमा छ ।"
नबिल फाउन्डेसनद्वारा सहयोग,काठमाडौं (कास) नबिल बैंकद्वारा प्रवद्र्घित नबिल फाउन्डेसनले बालिकाहरूको शिक्षा प्रयोजनका लागि १ लाख २० हजार रुपैयाँ सहयोग गरेको छ । उक्त रकम बराबरको चेक गार्गी कन्या गुरुकुल प्रतिष्ठानलाई प्रदान गरिएको जारी विज्ञप्तिमा उल्लेख छ ।
सीएमएफको अध्यक्षमा शर्मा,काठमाडौं (कास) सेन्टर फर माइक्रोफाईनान्स (सीएमएफ) को अध्यक्षमा जलनकुमार शर्मा नियुक्त भएका छन् । गत साता सम्पन्न सीएमएफ सञ्चालक समितिको बैठकमा शर्मालाई अध्यक्ष नियुक्त गर्ने निर्णय गरेको हो । उक्त संस्थामा अध्यक्ष स्वयं कार्यकारी हुने व्यवस्था छ । शर्माले पुस १७ गतेदेखि कार्यभार सम्हालेका छन् । शर्माले यसअघि साना किसान विकास बैंकमा ८ वर्षसम्म प्रमुख कार्यकारीका रूपमा काम गरिसकेका छन् ।
नारायणगढमुग्लिन सडक चाँडो बनाऊ,"चितवन नारायणगढमुग्लिन सडकको अवस्थाले पर्यटक आगमन प्रभावित बनेको भन्दै पर्यटन व्यवसायीले निर्माणको काम चाँडो सक्न सरकारसँग माग गरेका छन् । मुलुककै लाइफलाइन का रूपमा रहेको उक्त सडक निर्माणको काम समयमै पूरा नगर्ने ठेकदारलाई कारबाही गर्नसमेत पर्यटन व्यवसायीले माग गरेका छन् । देशको प्रमुख पर्यटकीय स्थलका रूपमा विकसित भएको चितवनको पर्यटन उद्योगमा नारायणगढमुग्लिन सडकले गर्दा असर पुगेको होटल संघ नेपालका केन्द्रीय अध्यक्ष अमरमान शाक्यले बताए । सडकको स्तरोन्नतिको काम सुरु गरेको ३ वर्ष हुन लाग्यो, उनले भने, कहिले निर्माण सकिने भन्ने कुरा सरकारले यकिन गर्न सकेको छैन, ठेकदारले मन लागेको र फाइदा हुने बेलामा मात्र काम गर्न दिने जिम्मेवार निकाय सडक विभागको कामकारबाहीमा प्रश्न उठ्छ, राज्यले काम नगर्ने ठेकदार र कर्मचारीलाई कहिल्यै कारबाही गर्न सकेन ।उनले यसमा सरकार टुलुटुलु हेरेर बस्न नमिल्ने बताए । उनका अनुसार पर्यटकीय क्षेत्र सौराहा, मेघौली, पटिहानी र कसरामा सुविधा सम्पन्न होटल तथा रिसोर्टमा एक रातमा ५ हजार ५ सय पर्यटकलाई बास दिन सक्ने क्षमता छ । ती क्षेत्रका होटल तथा रिसोर्टमा झन्डै १५ अर्ब लगानी रहेको छ । तर, सडकको अवस्थाले गर्दा पर्यटक आगमन प्रभावित बन्न पुगेको छ । सडकको अवस्थाले गर्दा पर्यटन व्यवसाय नराम्रोसँग प्रभावित बनेको छ, कसरा रिसोर्टका सञ्चालक आरपी पन्तले भने, सडककै अवस्थाले यो वर्षको अंग्रेजी नयाँ वर्षमा ७० प्रतिशत मात्र पर्यटक भए । उनका अनुसार पहिलाका नयाँ वर्ष र क्रिसमसमा पर्यटकको भीड लाग्ने गथ्र्यो । आन्तरिक पर्यटक काठमाडौं, पोखरादेखि आफ्नै साधनमा आउँथे । अहिले बाटोले गर्दा समस्या भएको छ । पर्यटक आगमन नराम्रोसँग प्रभावित भएको पन्तले दु:खेसो पोखे । नारायणगढमुग्लिन सडकले गर्दा पर्यटन व्यवसायमा ठूलो प्रभाव परेको छ, रत्ननगर नगरपालिकाका मेयर नारायण वनले भने, यसको निर्माण चाँडो पूरा गरी आगमन सहज बनाउन जिम्मेवार निकाय लाग्नुपर्छ ।धूलो उड्ने, जामले गर्दा यात्रुले सास्ती खेप्नुपर्ने र पहिरो खसेर सर्वसाधारणको ज्यान थालेपछि प्रधानमन्त्री शेरबहादुर देउवा आफैं आएर गत साउन तेस्रो हप्ता सडकको स्थलगत अनुगमन गरेका थिए । अनुगमनको क्रममा देउवाले सडक मुलुककै लाइफलाइन हो भन्दै युद्धस्तरमा काम गर्न आयोजना प्रमुख र निर्माण कम्पनीलाई निर्देशन दिएका थिए । उनले सरकारबाट चाहिने सम्पूर्ण सहयोग गर्न तयार रहेको बताउँदै समयमै सडक निर्माण पूरा गरी सर्वसाधारणलाई सहज रूपमा यात्रा गर्ने वातावरण मिलाउन निर्देशन दिएका थिए । अहिलेसम्म सडक निर्माणको काम पूरा हुन सकेको छैन ।गत पुस ११ गते सौराहामा आयोजित चितवन हात्ती महोत्सवको उद्घाटनमा आएका प्रधानमन्त्री देउवासामु पर्यटन व्यवसायीले सडक निर्माण चाँडो पूरा गर्न माग गरे । सबैको माग सडक निर्माण चाँडो पूरा गर्नुपर्ने थियो । नेपालमा यही समस्या छ, काम छिटो हुँदैन, आफैं पुगेर बाटोको अवस्था बुझेको थिए, प्रधानमन्त्री देउवाले भने, ठेकदार र आयोजनाले २३ महिनाभित्र बनाउने आश्वासन दिएका थिए तर अझै सडक बनिसकेको रैनछ, यही बाटोले गर्दा पर्यटन आगमनमा समस्या भएको भन्ने खबर सुन्दा दु:ख लागेको छ । बाटो छिटो बनाउने कुरामा सबैलाई आश्वस्त पार्न चाहेको देउवाले बताएका थिए ।क्षेत्रीय होटल संघ सौराहाका अध्यक्ष सुमन घिमिरेले नारायणगढमुग्लिन सडकको अवस्थाले गर्दा पर्यटन व्यवसायमा नराम्रोसँग असर परेको गुनासो गरे । सिंगो जिल्लाले सबैभन्दा ठूलो मार यही सडकले गर्दा खेप्नुपरेको छ, उनले भने, २ वर्षमा सक्नुपर्ने काम ३ वर्ष हुन लाग्दा पनि पूरा भएको छैन ।"
भारतले गण्डकमा पानी दिएन,"पर्सा भारतीय पक्षले मर्मत सम्भार नसक्दा यस वर्ष गण्डक नरहमा पानी नआउने भएको छ । भदौमा आएको बाढीले भारततर्फको गण्डक नहर संरचनामा पुर्याएको क्षतिको मर्मत सम्भार अझै नसकिएको हो । नारायणी सिँचाइ व्यवस्थापन डिभिजन कार्यालय बहुअरीका सूचना अधिकृत एवं इन्जिनियर सुरेश साहले भारतीय भूमिमा भारतीय पक्षले नहरको मर्मत सम्भार अझै नसकेकाले यस वर्षको गहुँ बालीका लागि नहरमा पानी नआउने भएको बताए । भारतीय पक्षले पुसको पहिलो साता यस वर्ष गहुँ बालीका लािग पानी नदिने सूचना पठाएको हो, साहले भने, नेपाल र भारतबीचको गण्डक नहर सम्झौताअनुसार पुस १० देखि नहरमा पानी आइसक्नुपर्ने हो । भदौ पहिलो साताको बाढीले नहरको भारतीय भूमिमा रहेको संरचनामा धेरै स्थानमा क्षति पुगेकामा मर्मत सम्भारको काम अझै नसकिएको जानकारी भारतीय पक्षले दिएको छ । गण्डक नहरको भैंसालोटन ब्यारेजस्थित ढोकामा पनी बाढीले क्षति पुगेको थियो । भारतीय पक्षले नेपालबाट चर्को माग आए नहरमा थोरै पानी दिन सक्ने तर धान बालीका लागि पानी दिन नसक्ने जवाफ दिएकाले आफूहरूले पानीका लागि दबाब दिन नसकेको साह बताउँछन् । नेपालतर्फ गण्डक नहरमा ३ दर्जन स्थानमा क्षति पुगेकामा कार्यालयले करिब एक महिनाअघि नै मर्मत सम्भार सकेको छ । भारतीय पक्षले भने थोरै क्षतिमा पनि लामो समय लगाएर संरचना मर्मत गरिरहेको छ । भारतीय भूमि हुँदै नहरको पानी पर्साको जानकीटोलाबाट नेपाल प्रवेश गर्छ ।नेपालतर्फ गण्डक नहरको ४ दशकको इतिहासमा यस वर्ष सर्वाधिक ठूलो प्राकृतिक प्रकोपको मार र क्षति भएको थियो । नहर भएर बग्ने ओरिया, सिक्टा, गंगोल, सिक्टा, बंगरी, लालबकैया आदि खोलाले नहरमा बढी क्षति गरेका थिए । यी खोलाको पानीको जलस्तर बढेर नहरभन्दा माथिबाट बग्न थालेपछि नहरको किनार र सर्भिस सडकसमेत बगाएको थियो । भारत सरकारले निर्माण गरी सन् १९७५ र ७६ मा दुई चरणमा नेपाल सरकारलाई गण्डक नहर हस्तान्तरण गरेको थियो । पर्साको जानकीटोलाबाट नेपाल प्रवेश गर्ने र रौतहटको वाग्मतीमा गएर मिसिने नहरलाई पूर्वी नहर भनिन्छ । ८१ किमि लामो यो नहरले पर्सा, बारा र रौतहटको ३१ हजार ४ सय हेक्टर जग्गालाई सिञ्चित गर्ने लक्ष्य छ । तर, भारतबाटै पर्याप्त पानी नछोडिने भएकाले पर्सा र बाराका पूर्वी भेगका केही गाउँमा मात्रै पानी पुग्छ । रौतहटसम्म पुग्दा नहरमा पानी सुकिसक्छ । भारतले आफूलाई पानी पुगेपछि मात्र नेपालतर्फ छाड्ने गरेको छ ।नेपाल र भारतबीच भएको गण्डक सम्झौताअनुसार नहरमा भारत सरकारले ८ सय ५० क्युसेक पानी छाड्नुपर्ने हो । तर, उसले नहरमा यति पानी नेपाललाई दिने गरेको छैन ।"
अस्पतालविरुद्ध ठगी मुद्दा दर्ता,"काठमाडांै महानगरीय प्रहरी परिसर काठमाडौंले बसुन्धाराको इशान बाल तथा महिला अस्पताल र बाँसबारीको नेपाल इन्स्टिच्युट अफ न्युरोलोजी एन्ड एलाइड साइन्सेज (न्युरो) विरुद्ध मुद्दा दर्ता गरेको छ । विभिन्न सेवाका नाममा चर्को शुल्क असुलेको जनाउँदै आपूर्ति व्यवस्थापन तथा उपभोक्ता हित संरक्षण विभागले सोमबार मुद्दाका लागि सिफारिस गरेपछि परिसरले मंगलबार मुद्दा दर्ता गरेको हो । विभागले पठाएको पत्रअनुसार इशान र न्युरोविरुद्ध ठगी मुद्दा दर्ता गरेका छौं, प्रहरी परिसर काठमाडौं प्रमुख रवीन्द्र धानुकले भने, ती अस्पताललाई कानुनअनुसार कारबाही प्रक्रिया अघि बढाउँछौं । विभागले सोमबार चार अस्पतालविरुद्ध ठगीको मुद्दा दर्ता गर्न काठमाडौं र ललितपुर प्रहरीलाई पत्रचार गरेको थियो । विभागले बसुन्धराको इशान, टोखाको ग्रान्डी र बाँसबारीको न्युरोविरुद्ध मुद्दा दर्ता गर्न प्रहरी परिसर काठमाडौं र ग्वार्कोको बी एन्ड बी अस्पतालविरुद्ध मुद्दा दर्ता गर्न महानगरीय प्रहरी परिसर ललितपुरलाई पत्र पठाएको थियो । पत्रअनुसार मंगलबार दुई अस्पतालविरुद्ध मुद्दा दर्ता भएको हो । ग्रान्डी अस्पतालबारे पनि थप अनुसन्धान भइरहेको छ । ग्वार्कोको बी एन्ड बीबारे पनि थप अनुसन्धान भइरहेको महानगरीय प्रहरी परिसर जाउलाखेलले जनाएको छ । मुद्दा दायर गर्ने सम्बन्धमा सरकारी वकिलसँग रायसल्लाह लिइरहेका छौं, प्रहरी नायब उपरीक्षक नरेन्द्र चन्दले भने, दर्ता गर्नेनगर्ने बुधबार निर्णय गर्छौं ।विभागका अनुसार इशानले बेड, बेड जार्च डिलक्स गरी एकै शीर्षकमा दुईपटक, गेट पास चार्ज, अपरेसन चार्ज, प्रक्रिया चार्ज, प्रिएनेक्स चार्ज तथा बिरामी कुरुवाको सहित विभिन्न शुल्क लिएको पाइएको थियो । ग्रान्डीले प्रशासनिक, डाक्टर, नर्सिङ, सर्जरी चार्ज, इक्विपमेन्ट चार्ज, इनप्लान्ट चार्ज, प्रोसिडयोर चार्ज, इन्भेस्टिगेसन तथा अन्य चार्जलगायत एकै प्रकृतिका शुल्क भए पनि फरकफरक शीर्षक राखी उपभोक्ता मारमा पारेको विभागको आरोप छ ।न्युरो अस्पतालले रजिस्ट्रेसन, कन्सलटेन्ट, अपरेसन, ल्याबलगायत शीर्षकबाट बिरामीसँग शुल्क असुल गरी पुन: सेवा शुल्क भनी १० प्रतिशत लिएको विभागले जनाएको छ । बी एन्ड बी अस्पतालले बेड चार्ज माथि पुन: सर्भिस चार्ज लगाई शुल्क लिई ठगी गरेको, एक सय बेडको स्वीकृति लिएर १ सय २५ बेड सञ्चालन गरेको आरोपमा छ । अनुगमन र अनुसन्धानपश्चात् अस्पतालहरूले बिरामीबाट चर्को शुल्क लिएपछि विभागले सरकारी वकिलको राय लिएको थियो । वकिलको रायपश्चात विभागले ठगी मुद्दाका लागि परिसरमा पठाएको हो । उपभोक्ता हित संरक्षण मञ्चका अध्यक्ष ज्योति बानियाँका अनुसार मुलुकी ऐन ठगी महलको व्यवस्थाअनुरूप अस्पतालहरूलाई कारबाही हुनुपर्छ । उनका अनुसार प्रहरीले यसलाई सूचनाका रूपमा लिन्छ । अनुसन्धानपश्चात् व्यवस्थापकलाई पक्राउ गर्छ । यसमा अन्य पनि संलग्न देखिए सम्बन्धितलाई पनि पक्राउ गरी बयानको थालनी सुरु हुने उनले बताए । बयानपश्चात् कारबाहीस्वरूप मुद्दा चलाउनेनचलाउने प्रहरीले निर्णय गर्न सक्छ, उनले भने । उनका अनुसार मुलुकी ऐन ठगीको महलको एक नम्बरमा झुटो कुरालाई सत्य हो भनी झुक्याई अथवा अरू जुनसुकै व्यहोराबाट धोका दिई अरूको चलअचल धनमाल लिएमा ठगी गरेको हुने कानुनी व्यवस्था छ । सोही महलको चार नम्बरमा ठगी गर्नेलाई बिगो खुलेको भए बिगोको बमोजिम र बिगो नखुलेको भए ५ हजार रुपैयाँ जरिवाना र ५ वर्षसम्म कैद हुने गरी दुवै सजाय हुने व्यवस्था छ ।नेपालको संविधान २०७२ को धारा ३५ मा नि:शुल्क र गुणस्तरीय रूपमा प्राप्त गर्नुपर्ने स्वास्थ्य हकसम्बन्धी संवैधानिक व्यवस्था छ । नेपालमा सञ्चालित निजी अस्पतालले स्वास्थ्य सेवा कर र भ्याटमध्ये एउटा शीर्षकमा मात्रै कर असुल गर्न पाउँछन् । यसबाहेकका कुनै पनि सेवा शुल्क अस्पतालले बिरामीबाट लिन पाउने व्यवस्था कानुनमा छैन । अस्पतालले विभिन्न शीर्षकमा शुल्क उठाउँदै आएको विभागले जनाएको छ । चर्को शुल्क असुलेको आरोपमा विभागले मंगलबार बल्खुको बयोधा हस्पिटल प्रालि र थापाथलीको नर्भिक इन्टरनेसनल हस्पिटल एन्ड मेडिकल कलेज प्रालिविरुद्ध ठगी मुद्दा दायर गर्न प्रहरीलाई पत्रचार गरेको छ । बयोधाले बिरामीबाट बेड चार्ज, ल्याब टेस्टलगायतमा १० प्रतिशत नर्सिङ चार्जलिई थप १३ प्रतिशत भ्याट लिने गरेको, विभिन्न शीषर्कहरू खडा गरी सेवा शुल्क असुल गरेको विभागले प्रहरीलाई पठाएको पत्रमा उल्लेख छ । नर्भिकले पनि अस्पतालले १०० शय्याको बेड सञ्चालन गर्न अनुमति लिइएकामा सोभन्दा बढी शय्या सञ्चालनमा गरेको, उपचार गर्न आउने सर्वसाधारणबाट उपचार गराउँदा १३ प्रतिशत सर चार्ज भनी थप भुक्तानी लिएको विभागले प्रहरीलाई पठाएको पत्रमा उल्लेख छ ।विभिन्न शीर्षकमा सेवा शुल्क असुल गरेको संलग्न बिलबाट देखिन्छ । कुल रकममा थप ५ प्रतिशत स्वास्थ्य सेवा कर जोडेको पाइएको छ, विभागका अनुसन्धान अधिृकत दीपक पोखरेलले भने, यी अस्पतालविरुद्ध पनि ठगी मुद्दा दायर गर्न महानगरीय प्रहरी परिसरमा पत्र पठाएका छौं । विभागका महानिर्देशक कुमार दाहालले मुद्दा दायर सम्बन्धमा बुधबार फलोअप गर्ने बताए । विभागले ललितपुर र काठमाडौंमा पत्रचार गरेको छ । थप केही मुद्दाका लागि पठाएका छौं, उनले भने, कुनकुन मुद्दा दायर भएनभएको बुधबार फलोअप गर्छु ।"
दुई कोरियाबीच वार्ता हुने,"सोल (बीबीसी) दक्षिण कोरियाले उत्तर कोरियालाई आगामी मंगलबार उच्च स्तरीय वार्ता गर्नका लागि प्रस्ताव गरेको छ । वार्तामा २०१८ को शीतकालीन ओलम्पिक प्रतियोगिता तथा दुई देशबीचको सम्बन्ध सुधारबारे कुराकानीका लागि आफू तयार रहेका दक्षिण कोरिहयाले जनाएको छ । सोमबार उत्तर कोरियाली नेता किम जोङ उनले फेब्रुअरीमा हुने प्रतियोगितमा सहभागिताका लागि आफ्नो देश सहभागी हुन तयार रहेको बताएका थिए । दक्षिण कोरियाली राष्ट्रपति मुन जाय इनले प्योङयाङको प्रस्ताव सम्बन्ध सुधारका लागि अभूतपूर्व मौका भएको जनाए । राजधानी सोलमा मंगलबारको मन्त्रिपरिषद् बैठकमा मुनले भने उत्तरको ओलम्पिक वार्तामा परमाणु कार्यक्रमबारे पनि छलफल हुने बताएका छन् । मुनले भने, उत्तर र दक्षिण कोरियाबीचको सम्बन्ध सुधारका लागि उत्तरको परमाणु कार्यक्रमबारे मात्र छलफल गरेर हुँदैन । त्यसैले विदेश मन्त्रालयले यस विषयमा आफ्नो निकटस्थ तथा अन्तर्राष्ट्रिय समुदायसँग आवश्यक समन्वय गर्न आवश्यक छ । दक्षिण कोरियाली एकीकरण मन्त्री चो मियोङ ग्योनले वार्ताका लागि दुई देशका उच्च अधिकारी आगामी जनवरी ९ मा ट्रुस भिजलेज का भनिने पन्मुन्जोममा भेट्न सक्ने बताए ।"
अभिषेक र दक्षिणा उत्कृष्ट,"इटहरी नवर्निमित तेक्वान्दो कभर्डहलमा सोमबार सम्पन्न १२ औं अन्तर्राष्ट्रिय ओपन प्रेन्डसिप तेक्वान्दो च्याम्पियनसिप (आईओएफटीसी) नेपाली खेलाडीले कुल ५७ स्वर्ण स्वर्ण पदक जितेका छन् । नेपालबाट सहभागी मैत्री तेक्वान्दो डोजाङ ११ स्वर्ण, ८ रजत र ११ कांस्य पदक जितेर टिम च्याम्पियन भयो । नेपाल आर्मीले १० स्वर्ण, ६ रजत र १२ कांस्यसहित दोस्रो, एपीएफ क्लबले ८ स्वर्ण, ५ रजत र ३ कांस्यसहित तेस्रो स्थान हासिल गरे । सुनिखेल टिमले ५ स्वर्ण, ३ रजत, ३ कांस्य, झापाले ३ स्वर्ण, ३ रजत, ४ कांस्य, इलामले २ रजत र ५ कांस्य, चितवनले ७ स्वर्ण, ८ रजत र ७ कांस्य तथा धरानले ७ स्वर्ण, ४ रजत, १ कास्य जितेका थिए । विदेशी टिमतर्फ अमेरिकाले ४ स्वर्ण, ३ रजत, १ कास्य जित्दै टिम च्याम्पियन भयो । बंगलादेश ४ स्वर्ण, २ रजत, ३ कांस्यसहित दोस्रा र एक स्वर्ण र ३ रजतसाथ बेलायत तेस्रा भए । प्रतियोगिताको ग्योरोगीतर्फ पुरुषमा भारतका अभिषेक यादव र महिलामा नेपालकी दक्षिणा ठकुरी उत्कृष्ट खेलाडी घोषित भए । दुवैले जनही ५० हजार रुपैयाँ पुरस्कार पाए । पुम्सेतर्फ पुरुषमा भारतका बेदाषी दास तथा महिलामा नेपालकी सीना मादेन उत्कृष्ट खेलाडी चुनिए । दुवैलाई २५२५ हजार प्रदान गरियो । प्रशिक्षकतर्फ पुरुषमा भारतका सौरभकुमार सिंह तथा महिलामा नेपालकी विकिश बिँडारी उत्कृष्ट भए । दुवैले समान २५ हजार पुरस्कार हात पारे ।अन्तर्राष्ट्रिय निर्णायकतर्फ पुरुषमा भारतका सुन्दरमणि पटेल तथा महिलामा नेपालकी विमला भण्डारी उत्कृष्ट भए । राष्ट्रिय निर्णायकको पुरुषमा रेशमकुमार पुन मगर र महिलामा विद्या राई उत्कृष्ट ठहरिए । उत्कृष्ट सबैले ५ हजार पुरस्कार पाए । नेप्लिज तेक्वान्दो एकेडेमी (एनटीए) उत्कृष्ट टिम घोषित भयो । एनटीएले समग्रमा ४० पदक जित्यो । उसले ५ स्वर्ण, १५ रजत र २० कांस्य जितेको थियो । राष्ट्रिय खेलकुद परिषद्को विशेष सहयोगमा आईओएफटीसीले आयोजना गरेको प्रतियोगिता विजेतालाई राखेपका सदस्यसचिव केशवकुमार विष्टले पुरस्कृत गरे ।"
चार रिट खारेज,"कानुनी अप्ठ्यारा छैनन्अन्तर्राष्ट्रिय ओलम्पिक कमिटी (आईओसी) को मान्यताप्राप्त नेपाल ओलम्पिक कमिटीका अध्यक्ष जीवनराम श्रेष्ठले सर्वोच्च अदालतको मंगलबारको फैसलाले कानुनी अवरोध हटाएको प्रतिक्रिया दिए । अब काम गर्नलाई कानुनी अप्ठ्यारा छैनन्, उनले भने, हामीले वैधता प्राप्त गर्यौं । आफ्नो बैंक खाता चलाउन पाउने भयौं । अब १३ औं दक्षिण एसियाली खेलकुद (साग) आयोजनाको काम अगाडि बढाउन सहज हुनेछ । हामीले कानुनी मान्यता पाएको अवस्थामा साग तयारीको काम अगाडि बढाउन सजिलो हुन्छ । राणा पक्षले कब्जा गरेको ओलम्पिक भवनबारे उनले भने, आईओसीले बनाइदिएको त्यो भवन हाम्रै सम्पत्ति हो, त्यसमा प्रवेश गर्न कुनै समस्या छैन । हामी सबैलाई मिलाएर अगाडि बढ्ने छौं ।"
पुलिसको कठिन जित,आजका खेलत्रिभुवन आर्मीविरुद्ध मध्यपश्चिमएपीएफविरुद्ध पश्चिमाञ्चलएन्फा कम्प्लेक्स मैदान
राम्रो खेल्ने इंग्ल्यान्डको विश्वास,"सिड्नी (एएफपी) सिड्नीमा खेलेको अनुभवका कारण लेग स्पिनर म्यासन क्रेनले बिहीबार सुरु हुने अन्तिम तथा पाँचौं एसेज टेस्टमा इंग्ल्यान्डबाट डेब्यु अवसर पाउन सक्छन् । यो पाहुना टिमका लागि अस्ट्ेरलियाविरुद्ध प्रतिष्ठाको लडाइँ हुनेछ । शृंखलामा ३० ले पछाडि रहेर एसेज गुमाइसकेको इंग्ल्यान्डले अन्तिम खेललाई टिममा परिवर्तन गर्न चाहेको छ । यस्तोमा मोइन अली टिममा नपर्न सक्छन् । उनको स्थान लिन सक्छन् क्रेनले । इंग्ल्यान्डका लागि ४८ टेस्ट खेलेका अलीले अस्ट्ेरलिया भ्रमण सुरु गर्दा उनको छवि सफल अलराउन्डरका रूपमा थियो । तर, उनले पूरा शृंखलामै कमजोर प्रदर्शन गरेका छन् । उनले अहिलेसम्म तीन विकेट लिँदै १९ रनको औसतमा ब्याटिङ गरेका छन् । सिड्नीको पिचमा बल टर्न हुने हुँदा पनि क्रेनको सम्भावना बढेको हो । गत वर्ष न्यु साउथ वेल्सबाट खेल्दै २० वर्षीय ह्याम्पसायर खेलाडीले प्रख्यात यस सिड्नी मैदानमा ५विकेट लिएका थिए । उनको प्रदर्शनका कारण सेफिल्ड सिल्डमा न्यु साउथ वेल्सले साउथ अस्ट्ेरलियामाथि जित निकालेको थियो । शृंखला गुमाइसकेको स्थितिमा नयाँ तथा युवा खेलाडीलाई मौका दिनु राम्रो हुनसक्छ, इंग्लिस प्रशिक्षक ट्ेरभर बेलिसले भनेका छन् । बेलिसले क्रेनका लागि टेस्टमा डेब्यु गर्ने उपयुक्त समय पनि आएको बताए । क्रेन निकै राम्रा खेलाडी हुन् । उनले जति धेरै माथिल्लो स्तरमा क्रिकेट खेल्नेछन्, उति नै उनको प्रदर्शन अझ राम्रो हुनेछ ।चौथो टेस्टमा इंग्ल्यान्ड अस्ट्ेरलियामाथि हाबी रहे पनि घरेलु कप्तान स्टिभ स्मिथले अन्तिम पाँचौं पूरा टिम ब्याटिङ गर्दै बराबरीको नतिजा निकालेका थिए । मेलबर्नको त्यो खेलअघिसम्म खराब खेलिरहेका पुराना तथा अनुभवी खेलाडी एलिस्टर कुक र स्टुवार्ट ब्रोडको स्थान अनिश्चित बनेको थियो । तर, कुकले त्यस टेस्टमा नटआउट २ सय ४४ रन बनाए भने ब्रोडले ५ विकेटको प्रदर्शन गर्दै सानदार बलिङ प्रस्तुत गरेका थिए । अहिले हाम्रो टिम राम्रो देखिएको छ । शृंखलाको सुरुमा टिमजस्तो थियो, अहिले त्यसमा परिवर्तन भएको छ । सिड्नीमा अझ राम्रो खेल्ने प्रयास हुनेछ, इंग्लिस कप्तान जो रुटले भनेका छन् । सिड्नीमा भएका एसेजका पछिल्ला चार टेस्टमध्ये इंग्ल्यान्ड दुई खेलमा विजयी छ । यसपल्ट पनि यस्तै सफलता चुम्ने हो भने उसले सबैभन्दा पहिले अस्ट्ेरलियाली कप्तान स्मिथको चुनौती पार गर्नुपर्नेछ । शृंखलामा उत्कृष्ट प्रदर्शन गरिरहेका स्मिथले तीन शतक बनाएका छन् । उनको औसत १ सय ५१ रन छ ।"
ढोरपाटन भलिबललाई रेडबुलको साथ,"काठमाडौं (कास) माघ पहिलो साता हुने ढोरपाटन डबल लिग महिला भलिबल च्याम्पियनसिपले रेडबुलले मुख्य प्रायोजन गर्ने भएको छ । १३ औं संस्करणको प्रतियोगिता माघ ४१९ सम्म राजधानीमा आयोजना हुँदै छ ।प्रतियोगिता आयोजक ढोरपाटन क्लब र प्रायोजक गोर्खा बु्रअरीबीच मंगलबार तीनवर्षे सम्झौतापत्रमा हस्ताक्षर भएको छ । सम्झौताअनुसार रेडबुलले वार्षिक ११ लाख रुपैयाँ प्रदान गर्ने क्लबका अध्यक्ष मनवीर छन्त्यालले जानकारी गराए । नयाँ बसपार्कस्थित भलिबल कोर्टमा हुने प्रतियोगितामा १२ टोलीले प्रतिस्पर्धा गर्नेछन् । एपीएफ क्लब, न्यु डायमन्ड एकेडेमी, नेपाल पुलिस क्लब, त्रिभुवन आर्मी क्लब, न्यु डायमन्ड स्पोर्ट्स क्लब, टप्स उमावि पोखरा, इस्र्टन रिजनल भलिबल संघ, पारामाउन्ट हाइस्कुल, स्प्रिङडेल सेकेन्डरी स्कुल, श्रीगाउँ स्पोर्टस कमिटी दाङ, मेघौली स्पोर्टस फाउन्डेस चितवन र बूढानीलकण्ठको थ्री स्टार एकेडेमीले प्रतिस्पर्धा गर्ने छन् । ढोरपाटन कप विजेताले ३ लाख २५ हजार तथा उपविजेताले १ लाख ७० हजार रुपैयाँ पुरस्कार जित्ने छन् । सातौं स्थानसम्मका टिमले नगद पुरस्कार पाउने छन् । वेस्ट प्लेयर, राइजिङ प्लेयर, प्लेयर अफ द इयर, प्लेयर अफ द सिरिजले स्कुटर पुरस्कार जित्नेछन् । टाइटल प्रायोजन गरेको आईएमई अटोमोबाइल्स प्रालिले प्रतियोगिताका लागि ५ स्कुटर उपलब्ध गराउने छ । यसपल्ट पाँचौं स्कुटर पाउने दर्शक हुनेछन् । अन्तिम दिन एक भाग्यशाली दर्शकलाई स्कुटर दिइने अध्यक्ष छन्त्यालले बताए । उनका अनुसार प्रतियोगिताको बजेट ३७ लाख रहेको छ ।"
टंक र शुक्र खेल्दै,काठमाडौं (कास) टंकबहादुर कार्की र शुक्रबहादुर राईले बुधबार सुरु हुने ३३ औं बंगलादेश एमेच्योर गल्फ च्याम्पियनसिपमा प्रतिस्पर्धा गर्दै छन् । चार दिने प्रतियोगिता ढाकास्थित कुर्मितोला गल्फ क्लबमा हुनेछ । शीर्ष दुई एमेच्योरसँगै प्रशिक्षक सन्जय लामा र नेपाल गल्फ संघका अध्यक्ष टासी घले पनि ढाका पुगेका छन् ।
आयोजक फाइनलमा,लमजुङ (कास) आयोजक त्रिवेणी युवा क्लब र बेंसीसहर युथ सोसाइटी २६ औं त्रिवेणी कप फुटबलको उपाधिलाई बुधबार भिड्ने भएका छन् । बेंसीसहरको सहजी मैदानमा मंगलबार सेमिफाइनलमा सुन्दरबजार युवा क्लवलाई टाइब्रेकरमा ७६ ले हराउँदै साबिक विजेता त्रिवेणी फाइनल पुग्यो । टाइब्रेकरबाटै १२११ ले घनपोखरा युवा क्लबलाई हराउँदै बेंसीसहर फाइनल पुगेको हो ।
वेस्ट प्वाइन्टलाई सिल्ड,म्याग्दी (कास) निमेश श्रेष्ठको ह्याट्रिकमा न्यु वेस्ट प्वाइन्ट माविले माउन्ट एभरेस्ट आमाविलाई ३२ ले हराउँदै १६ औं जेसिज सिल्ड फुटबलको उपाधि जितेको छ ।
तोकिँदै अस्थायी केन्द्र र मन्त्रालय,"काठमाडौं प्रधानमन्त्री तथा मन्त्रिपरिषद् कार्यालयले सातै प्रदेशका अस्थायी केन्द्रसहित प्रदेश सरकार सञ्चालनसम्बन्धी ५ अन्तरिम कार्यविधिको प्रस्ताव तयार पारेको छ । संघीय मामिला तथा स्थानीय, सामान्य प्रशासन र सहरी विकास मन्त्रालयले गरेका अध्ययनका आधारमा तयार पारिएका ती प्रस्तावबारे मन्त्रिपरिषद्को बिहीबारको बैठकले निर्णय लिने स्रोतले बतायो । पहिलो प्रस्ताव प्रदेशका अस्थायी केन्द्रसम्बन्धी छ । जसअनुसार प्रदेश १ को विराटनगर, २ को जनकपुर, ३ को भक्तपुर थिमि, ४ को पोखरा, ५ को दाङ, ६ को सुर्खेत र ७ को धनगढी अस्थायी केन्द्र हुनेछन् । प्रदेश केन्द्र र त्यसको प्रशासनिक संरचना अध्ययन गर्न तत्कालीन सामान्य प्रशासनमन्त्री टेकबहादुर बस्नेतको संयोजकत्वमा समिति गठन गरिएको थियो । समितिले प्रदेश १ को विराटनगर, धनकुटा वा इटहरी, २ को जनकपुर, ३ को बनेपा, धुलिखेल, काठमाडौं वा हेटौंडा, ४ को पोखरा, ५ को दाङ वा बुटवल, ६ को सुर्खेत र ७ को दिपायल वा धनगढीलाई अस्थायी राजधानी बनाउन सुझाएको थियो । त्यही सुझावलाई आधार बनाउँदै सहरी विकास विभागले विद्यमान पूर्वाधार र त्यसमा गर्नुपर्ने सुधारबारे प्रारम्भिक अध्ययन गरेको थियो । त्यसलगत्तै सम्भावित प्रदेश केन्द्रहरूको भौतिक पूर्वाधारबारे थप बुझ्न क्षेत्रीय प्रशासकहरूको संयोजकत्वमा प्रमुख जिल्ला अधिकारी, सहरी डिभिजन प्रमुखलगायत सम्मिलित अर्को समिति बनाइएको थियो । उक्त समितिले बुझाएको प्रारम्भिक अध्ययन प्रतिवेदनलाई आधार बनाउँदै प्रधानमन्त्री तथा मन्त्रिपरिषद् कार्यालयले एक महिनाको गृहकार्यपछि अस्थायी केन्द्रको प्रस्ताव तयार पारेको हो ।दोस्रो प्रस्ताव प्रदेश प्रमुखको नियुक्तिसम्बन्धी छ । सामान्य प्रशासनले विज्ञहरूसहितको रायसुझावका आधारमा प्रदेश प्रमुखको नियुक्तिको मापदण्ड र आधार बनाएको छ । प्रधानमन्त्री कार्यालयका सहसचिव एवं प्रवक्ता हरिप्रसाद पन्थीले प्रदेश सञ्चालनको गृहकार्य भइरहेको र त्यसले चाँडै अन्तिम रूप पाउने जनाए । तेस्रो प्रस्ताव प्रदेश सञ्चालनका लागि आवश्यक पूर्वाधार र कर्मचारी संरचनाबारे छ । त्यसमा प्रदेश प्रमुख, मुख्यमन्त्री र प्रदेशसभाको कार्यालय प्रस्तावित छन् । तत्काललाई ५ क्षेत्रीय प्रशासक र अन्य २ सचिवलाई प्रदेशको प्रमुख सचिवका रूपमा खटाइनेछ । चौथो प्रस्ताव प्रदेश सञ्चालनको अन्तरिम व्यवस्थासम्बन्धी छ । स्थानीय विकास मन्त्रालयले त्यसलाई मंगलबार अन्तिम रूप दिएको सचिव दिनेश थपलियाले जनाए । अर्को प्रस्ताव प्रदेशका मन्त्रालयसम्बन्धी हो । जसअनुसार प्रत्येक प्रदेशमा गृह, अर्थ, पूर्वाधार विकास, कृषि तथा भूमि व्यवस्थापन, वन, विज्ञान तथा वातावरण र शिक्षा, स्वास्थ्य तथा सामाजिक विकास गरी ७ मन्त्रालय रहनेछन् । प्रदेश प्रमुखबारे भने सरकारले प्रमुख दलसँगको छलफलबाट टुंगो लगाउने भएको छ ।"
राष्ट्रिय सभा चुनाव माघ २५ मा,काठमाडौं (कास) निर्वाचन आयोगले राष्ट्रिय सभा निर्वाचन माघ २५ गते गराउन सरकारसमक्ष प्रस्ताव गरेको छ । मिति घोषणाका लागि प्रधानमन्त्री शेरबहादुर देउवाले मंगलबार आयोगसँग गरेको परामर्शमा प्रमुख निर्वाचन आयुक्त अयोधीप्रसाद यादवले उक्त मिति प्रस्ताव गरेका हुन् । आयोग सचिवालयले सरकारबाट मिति घोषणा भएदेखि निर्वाचन मितिसम्म ४० दिन चाहिने आयोग पदाधिकारीसमक्ष जनाएअनुसार यादवले सरकारलाई निर्वाचन मिति प्रस्ताव गरेका हुन् । भेटमा देउवाले उक्त मितिमा सहमति जनाउँदै बिहीबारको मन्त्रिपरिषद् बैठकबाट घोषणा गरिने प्रतिबद्धता जनाए । प्रधानमन्त्रीसँगको परामर्शपछि माघ २५ गते राष्ट्रिय सभा निर्वाचन गर्ने गरी मिति तोक्ने सहमति भएको र सरकारले आगामी क्याबिनेटबाट यसको निर्णय गर्ने यादवले बताए । वाम गठबन्धन सत्तामा जान आतुर रहेका बेला राष्ट्रिय सभाको निर्वाचन नै एक महिनाभन्दा ढिलो हुने भएपछि नयाँ सरकार निर्माण फागुनभन्दा यता नहुने भएको छ । राष्ट्रिय सभा गठनपछि मात्रै प्रतिनिधिसभाको समानुपातिकतर्फको परिणाम आउने छ ।
ब्याजको पासो !,"काठमाडौं सैतानी ब्याज को पासोमा परेका सर्लाहीका जब्दी, पिपरियालगायत स्थानका ३० महिलासहित ३६ जना न्यायको खोजीमा काठमाडौं आएका छन् । गौशालाको एउटा लजमा ६ दिनयता चिउरादालमोठका भरमा बसिरहेका अधिकांशविरुद्ध जिल्ला अदालत सर्लाहीमा मुद्दा चलिरहेको छ । उनीहरूको भनाइ छ सयकडा पाँच रुपैयाँ ब्याजदरमा ५० हजारदेखि दुई लाखसम्म ऋण दिएका श्याम प्रदेशी भन्ने श्यामकृष्ण साहले तीनचारवटा फर्जी कागज बनाएर ऋणीमाथि ब्याजको पासो थापेका छन् । लिएभन्दा धेरै रकमको फर्जी कागज बनाएर प्रदेशीले ऋणीविरुद्ध सर्लाही जिल्ला अदालतमा लेनदेन मुद्दा दायर गरेको पीडितको आरोप छ । यसबारे बुझ्न कान्तिपुरले बारम्बार प्रयास गर्दा पनि प्रदेशी सम्पर्कमा आएनन् भने उनका छोरा सुजय साहले ऋणीले पैसा पचाउन नाटक गरेको दाबी गरे । मधेसमा चर्को ब्याजमा ऋण दिने र कागज बनाएर त्यसैका आधारमा ऋणीलाई वर्षौंसम्म शोषण गरिरहने अवस्थालाई सैतानी ब्याजको पासो भन्ने चलन छ । श्याम प्रदेशीको मिटर ब्याजको धन्दाबारे जिल्लाका अधिकांश प्रमुख दलका नेता, सबैजसो सरकारी कार्यालयका प्रमुख जानकार छन् । प्रदेशीले अधिकांश दलित, भूमिहीन र महिलालाई ऋण दिएका छन् । आफूअनुकूल हुने गरी उनीहरूलाई करकापमा पारेर फर्जी कागजात तयार पारेका छन् । तिनै कागजातका आधारमा उनी ऋणीबाट साँवाको दोब्बर र तेब्बरसम्म रकम असुल्छन् । जब ऋणी तिर्नै नसक्ने हालतमा पुग्छन् अनि अदालतमा लेनदेन मुद्दा दायर गर्छन् । सर्लाही जिल्ला अदालतका कर्मचारी दिनेश मिश्रका अनुसार प्रदेशी र उनको परिवारका नाममा जारी लेनदेनको ५० मुद्दामा प्रदेशीको पक्षमा फैसला गरी अदालतले ३५ दिने पुनरावेदनको म्याद जारी गरिसकेको छ । यस्तो म्याद तामेल भएको सात दिनभित्र अदालतमा उपस्थित नभए कानुनबमोजिम सजाय हुने व्यवस्था छ । प्रदेशीले दायर गरेका लेनदेनका ३५ मुद्दा भने अदालतमा फैसलाका क्रममा छन् । सोही मुद्दाका आधारमा दुई ऋणीले जेल सजाय भोगिरहेका छन् । प्रदेशीले ऋणीहरूसँग छोरी इला साह, ज्वाइँ रामबाबु साहदेखि छोरा सुजय साह, श्रीमती रन्जु साहसम्मले ऋण दिएको कागज बनाएका छन् । लालबन्दी४ करैयाकी सोल्फी चौधरीले २०७२ असोजमा सयकडा मासिक पाँच रुपैयाँ (अर्थात् ६० प्रतिशत) ब्याजदरमा ५० हजार रुपैयाँ ऋण लिइन् । प्रदेशीले ऋण दिएबापत भन्दै ५ हजार रुपैयाँ कटाएर ४५ हजार हातमा थमाए । तर, सोल्फीसँग भने डेढ लाख रुपैयाँ लिएको कागज गराइयो । घरव्यवहार धान्न पैसाले फिटीफिटी परेकी सोल्फीसँग कुनै उपाय थिएन । त्यसैले अनपढ उनले प्रदेशीले भनेकै कागजमा ल्याप्चे लगाइदिइन् । सोल्फीले पछिल्ला दुई वर्षमा साँवा र ब्याज गरेर ८० हजार रुपैयाँ बुझाइसकिन् । तर, करकापमा पारेर प्रदेशीले दस लाख रुपैयाँँ ऋण लिएको देखाई दुई फरकफरक कागजमा सोल्फीको ल्याप्चे लगाइसकेका छन् । श्रीमती रन्जुसँग अढाई लाख र छोरी निकितासँग साढे सात लाख रुपैयाँ ऋण लिएको कागजका आधारमा प्रदेशीले सर्लाही जिल्ला अदालतमा सोल्फीविरुद्ध लेनदेनको मुद्दा हाले । त्यही मुद्दाका आधारमा सोल्फीलाई पुस ३ गते अदालतले ३५ दिने म्याद तामेल गरेको छ । न्यायको आसमा काठमाडौं आएकी उनले कान्तिपुरसँग भनिन्, जति तिरे पनि नसकिने ऋणले मार्नै आँट्यो । अब कोसँग गुहार मागौँ ?काठमाडौं आएका सबैजसो ऋणी आफूले लिएको ऋण ब्याजसहित तिर्न तयार छन् । तर, उनीहरू प्रदेशीले सबैका सामु ऋण लेनदेनको कागज देखाउनुपर्ने पक्षमा छन् । तीन वर्षअघि छोरीको मृगौला उपचार गर्न पैसाले फिटीफिटी परेपछि शारदादेवी चौधरीले सयकडा पाँच ब्याज तिर्ने सर्तमा ४ लाख रुपैयाँ लिइन् । सबैतिर हारगुहार गरेर शारदाले नौ लाख खर्चेर छोरीलाई निको पारिन् । तर, उक्त ऋणको चर्को ब्याजदर र साहुले बनाएको नक्कली कागजातको पासोले उनलाई यतिखेर के गरौं, कसौं गरौं बनाएको छ । पछिल्ला चार वर्षमा साँवा र ब्याज गरेर ८ लाख रुपैयाँ तिरिसकेको शारदा बताउँछिन् । उनका अनुसार प्रदेशीले आपतको फाइदा उठाउँदै दिएको ऋणका सातवटा फरकफरक कागज गराएका छन् । श्रीमान् बजरंगी, छोरा कञ्चन दुवैले ऋण लिएको कागज प्रदेशीसँग छ । पाँचवटा फरकफरक कागजमा भने शारदाले ऋण लिएको बेहोरा छ । यतिखेर प्रदेशीले ५० लाख ऋण लिएको कागज बनाएर त्यसैका भरमा शारदाविरुद्ध लेनदेनको मुद्दा हालेका छन् । अनपढ शारदाले कान्तिपुरसँग भनिन्, लिँदै नलिएको त्यतिका पैसा कसरी तिरौँ ?सुजियादेवी चौधरीले करिब चार वर्षअघि सयकडा पाँच रुपैयाँ ब्याज तिर्ने सर्तमा १ लाख ९० हजार रुपैयाँ लिइन् । डेढ वर्षअघि नै उनले २ लाख ७० हजार रुपैयाँ तिरिसकिन् तर अझै पनि प्रदेशीले उनीसँग पैसा मागिरहेका छन् । प्रदेशीले आफ्नी छोरी इला साहसँग सुजियाले ऋण लिएको कागज बनाएका छन् । उनले एक लाख दिएर निरक्षर सुजियालाई ५ लाख लिएको कागजमा ल्याप्चे गर्न लगाएका थिए । अदालती कागजका अनुसार ०७२ वैशाख मसान्तसम्म तिर्ने सर्तमा सुजियाले ०७१ चैत १२ गते ५ लाख रुपैयाँ लिएकी थिइन् । एक वर्ष चार महिनाको ६६ हजार ६ सय ६६ रुपैयाँ ब्याज र अदालती मुद्दामा लाग्ने शुल्क ९ हजार ४ सय ४० रुपैयाँ गरी ५ लाख ७६ हजार १ सय ६ रुपैयाँ बिगो भराई पाऊँ भनी इलाले मुद्दा दायर गरेकी छन् । अदालतले सुजियाले पाँच लाखकै ब्याजसहित रकम तिर्नुपर्ने फैसला ०७३ फागुन १० गते गरेको थियो । आदेशमा फैसलाविरुद्ध चित्त नबुझे ३५ दिनभित्र उच्च अदालत जनकपुरमा पुनरावेदनको म्याद लिने व्यवस्था छ । तर, साँवा अक्षर नचिनेकी र नेपाली भाषामा दोहोरो संवाद गर्न नसक्ने सुजियाले कानुनी विधिबारे कुनै भेउ नै पाइनन् । न्यायको खोजीमा काठमाडौं आएकी उनले आँखाभरि आँसु पार्दै भनिन्, अब न्याय खोज्न कहाँ जाउँ ? भगवान्ले कुरा सुन्छ कि ?सर्लाहीका कांग्रेस नेता एवं मन्त्री शम्भु श्रेष्ठ प्रदेशीले कानुन हातमा लिएर गरिब र निमुखामाथि शोषणको शृंखलाबद्ध धन्दा चलाएको बताउँछन् । उनका अनुसार पाँच महिनाअघि जिल्ला प्रशासन कार्यालयमा तत्कालीन प्रजिअ प्रदीप कँडेलका अघि प्रदेशीले हिसाबकिताब गरेर सबै समस्या सल्टाउने कबुल गरेका थिए । तर, छलफलपछि उनले हिसाबकिताब त टुंग्याएनन् नै, उल्टै ऋणीविरुद्ध अदालतमा मुद्दा दायर गर्नतिर लागे । यो त निर्लज्ज खालको ठगी भयो, श्रेष्ठले भने ।हरिऔन नगरपालिकाका मेयर गणेश प्रसाईं पनि प्रदेशीको मिटर ब्याजको धन्दाबारे राम्रोसँग जानकार छन् । उनले भने, साँवा र ब्याज तिर्नेलाई भर्पाइ नदिने र एउटै ऋणबाट वर्षौं शोषण गर्ने काम भइरहेछ । १ लाख ४० हजार रुपैयाँ ऋण लिएका एक व्यक्तिले तीन वर्षपछि ४ लाख ८० हजार बुझाउन खोज्दा पनि प्रदेशीले नमानेको सुनाउँदै उनले भने, यसैबाट थाहा हुन्छ, उनी सुदखोर हुन् । सर्लाहीका एमाले अध्यक्ष रेवती पन्त मिटर ब्याजमार्फत ठगी भइरहेको बताउँछन् । प्रदेशीले ऋणीसँग चारपाँचवटा फर्जी कागज बनाउने गरेको जनाउँदै उनले भने, मैले यसबारे प्रहरीलाई पनि भनें तर लेनदेनको मुद्दा भन्दै पन्छियो । प्रदेश २ की सांसद बेचु लुंगेली पनि ब्याजी धन्दाबारे राम्रोसँग जानकार छिन् । उनले ऋणीहरूको उठीबास लगाउने गरी प्रदेशीले ब्याजको पासो थापेको बताउँछिन् । फर्जी कागजका आधारमा न्याय मार्ने काम भइरहेको छ, लुंगेलीले भनिन् ।दसैंअघि पनि पीडितहरू प्रदेशीलाई भेट्न काठमाडौं आएका थिए । त्यति बेला कालिमाटी प्रहरी वृत्तमा प्रदेशी र ऋणीबीच छलफल गराइएको थियो । वृत्तका डीएसपी प्रदीप खत्री लेनदेनको मुद्दा भएको र अदालतमा मुद्दा चलिरहेकाले प्रहरीले केही गर्न नसक्ने बताउँछन् । ऋण दिने पनि गतिलो मान्छे हैन तर फर्जी कागज बन्दा पीडित किन चुप लागेर बसे ?, उनले प्रश्न गरे । प्रदेशीले आइतबार कालीमाटी वृत्तमा छलफलका लागि आउने बताएपछि पीडितहरू कार्यालय पुगेका थिए । तर, दिनभर उनी आएनन् । कान्तिपुरले बारम्बार प्रयास गर्दा पनि उनी सम्पर्कमा आएनन् । प्रदेशीका छोरा सुजय साहले भने ऋणीहरूले पैसा पचाउन नाटक गरेको दाबी गरे ।"
दूतावासमा वकिल नहुँदा कानुनी प्रतिरक्षा भएन,"काठमाडौं (कास) साउदी अरबको राजधानी रियादस्थित मालिस जेलमा माई नगरपालिका४, इलामका ३१ वर्षीय प्रेमकुमार राई २०१६ मार्चदेखि थुनामा छन् । तामाको तार लोड भएको गाडी चोरी भएको मुद्दामा साउदीको तल्लो अदालतले उनलाई दुई महिना जेल र ५० कोर्रा सजाय सुनाएको थियो । उनी कार्यरत कम्पनीले ३ लाख १० हजार जरिबाना तिर्नुपर्ने पनि फैसला सुनायो । राईले आफू निर्दोष भएको दाबी गर्दै माथिल्लो अदालतमा पुनरावेदन गरेका छन् । गाडी चोरी हुनुमा मेरो संलग्नता छैन । म निर्दोष छु, उनी भन्छन्, पुनरावेदनका लागि अपिल गरेको छु । तर मेरो पक्षमा लडिदिने वकिल छैन । मसँग वकिल राख्ने क्षमता छैन । राईजस्ता खाडी तथा मलेसियाको जेलमा रहेका र कानुनी सहायता अभावमा मुक्त हुन नसकेका नेपाली झन्डै २ सय छन् । तत्कालीन प्रधानमन्त्री पुष्पकमल दाहालले विदेशको जेलमा रहेका नेपालीको कानुनी प्रतिरक्षाका लागि ५ लाख रुपैयाँको सिड मनि राखेर कानुनी सेवा दिने घोषणा गरेका थिए ।गत साउन १६ गते कानुनी सेवा दिनका लागि भनेर वैदेशिक रोजगार नियमावली संशोधन गरेको थियो । नियमावलीमा कुनै कानुनी कारबाहीमा परेका वा कुनै अभियोग लागेका वैदेशिक रोजगारमा गएका कामदारका निमित्त सम्बन्धित देशमा कानुनी सहायता गर्न भन्ने वाक्यांश थपिएको छ । तर, अहिलेसम्म दूतावासहरूले कानुनी प्रतिरक्षा गरिदिने वकिल राखेका छैनन् । खाडीस्थित नेपाली दूतावासहरूले भने बोर्डले वकिल नियुक्ति गर्न वा कानुनी सहायताका लागि रकम नपठाएको जनाएका छन् । जटिल मुद्दाहरूमा धेरै ठूलो रकम लाग्छ । प्रत्येक मुद्दापिच्छे वकिल राख्नेभन्दा पनि एउटैलाई जिम्मा दिँदा राम्रो हुन्छ, खाडीस्थित एक राजदूतले भने, हामीले आशा गरेअनुसार बजेट आएको छैन ।"
सत्तारोहणको हतारो !,"काठमाडौं स्थानीय तह दोस्रो चरणको १४ असारमा चुनाव सकिएकै दोस्रो दिन निर्वाचन आयोगका पदाधिकारीले प्रधानमन्त्री शेरबहादुर देउवालाई भेटर आग्रह गरे प्रदेश, राष्ट्रिय सभा र प्रतिनिधिसभाको निर्वाचन मिति घोषणा गरियोस् । आयोगको प्रस्ताव थियो असोज ३० गते प्रदेश, कात्तिक १५ गते राष्ट्रिय सभा र मंसिर ४ गते प्रतिनिधिसभा निर्वाचन मिति तोक्नु उपयुक्त हुन्छ ।सरकारले प्रदेश र प्रतिनिधिसभाको निर्वाचनसँगै गरौं भन्ने प्रस्ताव ल्यायो । दलहरूसँग छलफल बढायो । त्यतिबेलै आयोगको भनाइ थियो त्यसमा प्राविधिक र कानुनी चुनौती छ । चुनावी तयारी र व्यवस्थापनको समस्या त थियो नै, अहिले चलिरहेको बहसबारे आयोगले उही बेला सरकार र दललाई सजग गराएको थियो । प्रमुख आयुक्त अयोधीप्रसाद यादवले १४ साउनमा कान्तिपुरसँगको कुराकानीमा भनेका थिए, संवैधानिक व्यवस्था हेरेरै आयोगले क्रमश: प्रदेश, राष्ट्रिय सभा र त्यसपछि प्रतिनिधिसभा निर्वाचन प्रस्ताव गरेको हो । उपयुक्त विधि र प्रक्रिया यही हो । त्यतिबेला प्रतिनिधिसभा निर्वाचन कानुन आइसकेको थिएन । उनले संविधानको धारा ८४ (८) देखाउँदै भनेका थिए संघीय संसद्मा दलगत रूपमा ३३ प्रतिशत महिलाको उपस्थिति निम्ति पहिले राष्ट्रिय सभा निर्वाचन, त्यसपछि मात्रै प्रतिनिधिसभा निर्वाचन गर्न उपयुक्त हुन्छ । त्यतिबेलै आयोग पदाधिकारीको प्रस्ट भनाइ थियो संविधानअनुरूप पहिले राष्ट्रिय सभा गठन अनि मात्रै प्रतिनिधिसभा । राष्ट्रिय सभा गठन निम्ति स्थानीय तह र प्रदेशसभाको गठन भइसक्नुपर्ने भएकाले ती निर्वाचन पहिले भइसक्नुपर्ने आयोगको भनाइ थियो । आयोगले ६ महिनाअघि नै स्मरण गराएको कानुनी प्रक्रिया अहिले बहसमा छ । तर, बिल्कुलै नयाँजस्तो गरी प्रस्तुत गरिएको छ । वाम गठबन्धनको सरकार बन्न नदिन र विशेषत: एमाले अध्यक्ष केपी ओलीलाई प्रधानमन्त्री हुनबाट रोक्न देशीविदेशी इसारामा आयोगले यतिबेला संवैधानिक र कानुनी अडचन सिर्जना गरेको जसरी प्रचार गरिँदै छ । ६ महिनाअघि संविधानमा जे थियो, यतिखेर पनि त्यही छ । यसबीच संविधान संशोधन भएको छैन । बरु अन्य विषयमा गरिएको संशोधनको एक पटकको प्रयास विफल भएको थियो । संविधानको धारा ८४ (८) मा संघीय संसद्मा प्रतिनिधित्व गर्ने प्रत्येक दलबाट निर्वाचित कुल सदस्य संख्याको कम्तीमा एकतिहाइ महिला हुनुपर्ने प्रावधान छ । प्रतिनिधिसभा र राष्ट्रिय सभालाई संविधानमा संघीय संसद् भनिएको छ । प्रतिनिधिसभामा प्रत्यक्षबाट र राष्ट्रिय सभामा निर्वाचित हुने सदस्यमध्येबाट कुनै दलको एकतिहाइ सदस्य महिला निर्वाचित हुन नसके त्यस्तो दलले प्रतिनिधिसभाको समानुपातिक निर्वाचन प्रणालीबाट सदस्य निर्वाचित गर्दा आफ्नो दलबाट संसद्मा निर्वाचित हुने कुल सदस्यको कम्तीमा एकतिहाइ महिला हुने गरी निर्वाचित गर्नुपर्ने संविधानको त्यही धाराले निर्दिष्ट गरेको छ । भदौ अन्तिम साता संसद्ले पारित गरेको प्रतिनिधिसभा निर्वाचन ऐनले पनि संसदमा दलगत रूपमा ३३ प्रतिशत महिला पुर्याउने जिम्मेवारी आयोगलाई सुम्पेको छ ।आयोगले समानुपातिक सूचीबाट निर्वाचित हुनेको प्रस्तावित नाम माग्दा प्रतिनिधिसभामा प्रत्यक्ष निर्वाचित र राष्ट्रिय सभामा सम्बन्धित दलबाट निर्वाचित महिलाको संख्या हेरेर समानुपातिकबाट पठाउनुपर्ने महिलाको संख्या यकिन गरेर सम्बन्धित दललाई पत्राचार गर्नुपर्ने कानुनी व्यवस्था छ । कानुनअनुसार प्रत्यक्षतर्फबाट न्यूनतम एक सिट जित्ने र समानुपातिकमा ३ प्रतिशत मत ल्याएका दल मात्रै संसद्भित्र राष्ट्रिय दलका रूपमा रहनेछन् । प्रत्यक्षमा मात्रै सिट जितेका नयाँ शक्ति पार्टी, राप्रपा, नेमकिपा वा जनमोर्चाले ३३ प्रतिशत पुर्याउन सम्भव हुन्न । किनभने ती दलले समानुपातिकमा सिट नै पाएका छैनन् । त्यो जिम्मेवारी एमाले, कांग्रेस, माओवादी, फोरम र राजपाको मात्रै हो । किनभने पाँच दलमात्रै संसद्भित्र दलगत मान्यतामा रहने हुन् । ऐनको दफा ६० (४) ले समानुपातिकतर्फ दलको सिट संख्या निर्धारण भएपछि आयोगले त्यस्तो दलका तर्फबाट संघीय संसद्मा प्रतिनिधित्व गर्ने कुल सदस्य संख्याको ३३ प्रतिशत महिला हुने गरी समानुपातिक निर्वाचन प्रणालीतर्फबाट निर्वाचित गर्नुपर्ने महिलाको संख्यासमेत यकिन गरी सम्बन्धित दललाई जानकारी गराउनुपर्ने व्यवस्था गरेको छ । आयोगले पहिले प्रस्ताव गरेअनुसार राष्ट्रिय सभाको चुनावपछि मात्रै प्रतिनिधिसभाको निर्वाचन भएको भए यस्तो समस्या आउने थिएन । राष्ट्रिय सभाको निर्वाचन कुर्दा प्रतिनिधिसभाको निर्वाचन परिणाम होल्ड हुन पुगेको छ । निर्वाचनमा बहुमत सिट जितेको वाम गठबन्धन सरकारमा जान आतुर हुनु स्वाभाविक छ तर निर्वाचन परिणाम ढिलाइ हुनुमा संविधान र कानुनको व्यवस्थालाई भन्दा पनि संवैधानिक निकाय निर्वाचन आयोग र सरकारको षड्यन्त्र देख्नु बुझेर पनि बुझपचाउनु मात्र हो । निर्वाचन परिणाम आएसँगै हौसिएका एमाले अध्यक्ष केपी ओलीका तीन अभिव्यक्ति आए राष्ट्रपतिकहाँ पेस गरिएको राष्ट्रिय सभा निर्वाचन अध्यादेश असंवैधानिक हो । राष्ट्रपतिले त्यसलाई जारी गर्नु हुन्न । अर्को थियो देउवा सरकार कामचलाउ हो । सरकारले प्रदेश प्रमुखको नियुक्ति गर्न पाउँदैन । गरेछ भने त्यस्तो प्रदेश प्रमुखबाट हाम्रा सांसदले शपथ लिँदैनन् । र, तेस्रो अभिव्यक्ति थियो सरकार गठनलाई राष्ट्रिय सभा चाहिन्न । ओलीले तीन विषयमा दिएको प्रतिक्रियाअनुसार नै उनका समर्थक संविधानविद् र वकिलहरूले पनि धारणा व्यक्त गरे । तर, यतिबेला ओलीका ती तीनवटै भनाइ नै उनको सत्तारोहण लम्बिनुको प्रमुख कारण बनेको छ । राष्ट्रपति विद्यादेवी भण्डारीले एमालेकै दबाबमा राष्ट्रिय सभा निर्वाचन अध्यादेश प्रमाणीकरण नगरीकन अढाई महिनासम्म थन्क्याइदिइन् । ढिलो गरी प्रमाणीकरण भएको अध्यादेश अलि अगाडि नै आएको भए धेरै प्रक्रिया बढिसक्ने थियो । आखिर एमाले आफ्नो पूर्ववत् अडानबाट लचिलो भएपछि राष्ट्रपतिले अध्यादेश प्रमाणीकरण गरिन् । अब आफैंले असंवैधनिक भनेको अध्यादेश स्विकार्नुको विकल्प एमालेसित छैन ।दोस्रो चरण निर्वाचन सम्पन्न भएलगत्तै प्रदेशको केन्द्र र प्रदेश प्रमुख तोक्न सरकारले गरेको सुरसार ओलीकै विरोधका कारण रोकियो । जसले प्रदेशसभाको समानुपातिकतर्फको परिणामले कानुनी मान्यता पाउन मात्रै होइन निर्वाचितहरूको शपथग्रहण नै रोकिने भएको छ । किनकि प्रदेशसभाका सदस्यहरू राष्ट्रियसभा सदस्य चुन्ने मतदाता हुन् ।कानुनले प्रदेशसभाका सदस्यले प्रदेशसभाको अध्यक्षता गर्ने व्यक्तिसमक्ष शपथ लिनुपर्ने भनेको छ । सभामुख र उपसभामुखको नियुक्ति नभएसम्म ज्येष्ठ सदस्यले अध्यक्षता गर्ने कानुनी व्यवस्था छ । तिनै ज्येष्ठ सदस्यले प्रदेश प्रमुखसमक्ष शपथ लिएपछि मात्रै अन्यलाई शपथ गराउने हुन् । प्रदेशसभा सदस्यले शपथ नलिएसम्म राष्ट्रिय सभा निर्वाचनमा भाग लिन पाउँदैनन् । स्थानीय तह, प्रदेश र प्रतिनिधिसभाको निर्वाचन एकै वर्षभित्र सफलतापूर्वक सम्पन्न गरेको आयोगले कुनै नेताको शीघ्र सत्तारोहणको इच्छा पूरा गर्न वा रोक्न संविधान बाहिर गएर आफूले कमाएको साख गुमाउनु हुँदैन ।"
पार्टी एकता थप गृहकार्यपछि : दाहाल,"काठमाडौं माओवादी केन्द्र अध्यक्ष पुष्पकमल दाहालले एमालेसँगको एकीकरणमा सैद्धान्तिक र वैचारिक समस्या नरहेको उल्लेख गर्दै संगठन व्यवस्थापनमा भने केही गृहकार्य आवश्यक रहेको बताएका छन् । माओवादी केन्द्रीय कार्यालयको मंगलबारको बैठकमा पार्टी एकता र अहिलेको राजनीतिक अवस्थाबारे जानकारी दिँदै दाहालले एकता प्रक्रियाका लागि शीर्ष नेतृत्वमा छलफल भइरहेको उल्लेख गरे । छलफलमा आएका एकताका विकल्पबारे भने उनले स्पष्ट जानकारी बैठकलाई दिएनन् । उनले एमाले अध्यक्ष केपी ओलीसँग भेटी एकता संयोजन समितिको बैठकबाट मात्र एकतासम्बन्धी विकल्पको ठोस खाका आउने उल्लेख गरे । ओली अस्वस्थ भएकाले केही दिनयता उनीसँग छलफल नभएको तर बुधबारबाटै कुराकानी अघि बढ्ने जानकारी पनि दाहालले बैठकमा दिए । माओवादीभित्र एमालेसँग एकता गर्दा अध्यक्ष पद आफूले लिनुपर्ने दबाब छ । माओवादीको यसअघिको बैठकले सम्मानजनक एकता हुनुपर्ने निर्णय गरेको थियो । एकता प्रक्रियामा जाँदा मुख्य नेताहरूको पदीय व्यवस्थापनलाई विशेष ख्याल गर्ने उल्लेख थियो । सिद्धान्तका सम्बन्धमा एमालेले जनताको बहुदलीय जनवाद (जबज) र माओवादीले माओवाद मान्दै आएका छन् । तर, दुवै पार्टीका यसअघिका महाधिवेशनले तयार गरेका दस्तावेजमा वैचारिक निकटता छ । त्यसैले सिद्धान्त र विचारले एकता प्रक्रियामा अडन नआउने दाहाललगायत नेताको बुझाइ छ । बैठकमा पनि दाहालले संगठन व्यवस्थापनको गृहकार्यलाई बढ्ता जोड दिएका हुन् । मंगलबारको माओवादी बैठकले पनि विगतकै निर्णयलाई निरन्तरता दिँदै जनमतअनुसार छिटो सरकार गठन र एकता प्रक्रियालाई टुंगोमा पुर्याउन सुझाव दिएको छ । एकताका विषयमा कुनै समस्या छैन, माओवादी प्रवक्ता पम्फा भुसालले भनिन्, छिट्टै एकता टुंग्याउने गरी कुरा भएको छ । दाहालले सरकार निर्माणका लागि अझै डेढ महिना समय लाग्न सक्ने भएकाले यसबीचमा एकताका धेरै विषय टुंग्याउने तयारी भइरहेको उल्लेख गरेका थिए । राष्ट्रिय सभा गठन, प्रदेश प्रमुख नियुक्ति, प्रदेश राजधानीलगायत विषयले नयाँ सरकार गठनलाई पर धकेलिरहेको उनको भनाइ थियो । यी काम छिटो टुंग्याउन प्रधानमन्त्री र निर्वाचन आयोगलाई आफूले भनिरहेको र सहमतिमा टुंग्याउन दबाब दिइरहेको दाहालले बताए । राजनीतिक गतिरोध लम्बिएकै कारण राष्ट्रपतिकहाँ अडकएको अध्यादेशको गाँठो फुकाउन आफूले पहल गरेको र त्यसमा सफलता हासिल गरेको पनि दाहालले बैठकमा उल्लेख गरेका थिए । अध्यादेश लम्बिइरहँदा कांग्रेस र एमाले दुवै सडकमै उत्रिने स्थितिबाट बाहिर ल्याएको उनको भनाइ थियो । तर, यही प्रक्रिया केही लम्बिँदा सरकार तथा राष्ट्रिय सभा गठनलगायतका काममा ढिलाइ हुने अवस्था आएको दाहालले बताए । यी प्रक्रिया सकेसम्म छिटो टुंग्याउनुपर्छ, धेरै ग्याप राख्नु हुँदैन भन्ने हाम्रो धारणा छ, माओवादी नेता अग्नि सापकोटाले भने, जनमत गुमिसकेको सरकारले अब केही दिन आफ्नो सत्ता लम्ब्याउनेतर्फ लाग्नु हँुदैन, जतिसक्दो छिटो बाहिरिने वातावरण बनाउनुपर्छ । त्यसका लागि आफ्नो पार्टीले केही अतिरिक्त अग्रसरता लिनुपर्ने पनि उनले बताए । सापकोटाका अनुसार प्रदेश प्रमुख नियुक्ति पनि राजनीतिक सहमतिबाट छिटो टुंग्याउनुपर्ने माओवादी बैठकको निचोड छ । यसैसम्बन्धमा बैठकपछि अध्यक्ष दाहालले प्रधानमन्त्री शेरबहादुर देउवालाई भेटेका छन् । प्रदेशप्रमुख नियुक्त नहँुदा निर्वाचन आयोगले प्रदेशसभा निर्वाचनको परिणाम बुझाउन पाएको छैन । हार छानबिन गर्न समितिमाओवादी बैठकले चुनावमा पार्टीका नेताहरू हार्नुको कारण छानबिन गर्न समिति बनाएको छ । नेता अमिक शेरचनको संयोजकत्वमा गठित समितिमा लीलामणि पोखरेल, हितराज पाण्डे, गणेश शाह, रेखा शर्मा सदस्य छन् । त्यस्तै एकता प्रक्रियाबाट आएका नेताहरूलाई जिम्मेवारी दिने विषयमा रामबहादुर थापाको संयोजकत्वमा अर्को समिति बनेको छ । चुनावअघि गणेश शाह नेतृत्वको नेकपा संयुक्तलगायत दल माओवादीसँग एकता प्रक्रियामा जोडिएका थिए । ती नेतालाई हालसम्म ठोस जिम्मेवारी थिएन । शाह मात्र माओवादीको हेडक्वार्टरमा सामेल छन् भने अन्य नेताहरूलाई खास जिम्मेवारी दिइएको छैन ।"
प्रधानमन्त्रीले थाले परामर्श,"काठमाडौं प्रधानमन्त्री शेरबहादुर देउवाले प्रदेश प्रमुख नियुक्ति र राष्ट्रिय सभा निर्वाचन मितिमा सहमति जुटाउन राजनीतिक परामर्श थालेका छन् । प्रदेश प्रमुख नियुक्ति नहुँदा राष्ट्रिय सभा निर्वाचनमै बाधा पर्ने भएपछि सरकार राजनीतिक सहमति खोज्न जुटेको हो । प्रधानमन्त्री देउवाले मंगलबार माओवादी केन्द्रका अध्यक्ष पुष्पकमल दाहालसंँग छलफल गरे । एमाले अध्यक्ष केपी ओली, राष्ट्रिय जनता पार्टी (राजपा) अध्यक्ष मण्डलका संयोजक महन्थ ठाकुर र संघीय समाजवादी फोरमका अध्यक्ष उपेन्द्र यादवसँंग पनि छुट्टाछुट्टै छलफल गरी बिहीबार सर्वदलीय बैठक राख्ने उनको तयारी छ । राजनीतिक सहमति जुटे प्रधानमन्त्री देउवा बिहीबारकै मन्त्रिपरिषद् बैठकबाट प्रदेश प्रमुख, प्रदेशको अस्थायी राजधानी र राष्ट्रिय सभा निर्वाचन तिथि एकसाथ तोक्ने योजनामा छन् । निर्वाचनमा वाम गठबन्धनका पक्षमा जनादेश आएपछि एमाले र माओवादी केन्द्रले प्रदेश प्रमुख नयाँ सरकारले नियुक्ति गर्ने बताउँदै आएका थिए । देउवा सरकारले प्रदेश प्रमुख नियुक्ति गरे शपथ नखाने भन्दै एमाले नेताहरूले चेतावनी दिएका थिए । दाहालसँगको छलफलमा सहभागी कांग्रेस वरिष्ठ नेता रामचन्द्र पौडेलले वाम गठबन्धनका नेताहरूले प्रदेश प्रमुख नियुक्ति नगर्न दबाब दिएकै कारण ढिलाइ भएको बताए । प्रदेश प्रमुख नियुक्ति नहुँदा राष्ट्रिय सभाको निर्वाचन मण्डल नबन्ने भएकाले राजनीतिक सहमतिकै आधारमा नियुक्ति गरिने उनको भनाइ छ । कानुनमा प्रदेशको निर्वाचन परिणाम प्रदेश प्रमुख र प्रतिनिधिसभाको निर्वाचन परिणाम राष्ट्रपतिलाई बुझाउनुपर्ने व्यवस्था छ । निर्वाचन आयोगले प्रदेशसभाअन्तर्गतको समानुपातिकतर्फको निर्वाचन परिणाम यसै साता टुंगो लगाउँदै छ । राष्ट्रिय सभा निर्वाचनका लागि प्रदेशसभा सदस्य, गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख सम्मिलित निर्वाचन मण्डल बन्नुपर्छ । उक्त निर्वाचन मण्डलबाट एकल संक्रमणीय मतका आधारमा राष्ट्रिय सभा सदस्य निर्वाचित हुने व्यवस्था छ । नेता पौडेलले माओवादी केन्द्र अध्यक्ष दाहालसँगको छलफल प्रदेश प्रमुख नियुक्तिकै बारेमा केन्द्रित भएको बताए । राष्ट्रिय सभाको निर्वाचन नगरी प्रतिनिधिसभाले पूर्णता पाउँदैन । प्रतिनिधिसभाले पूर्णता नपाएपछि सरकार निर्माणसमेत हुन सक्दैन, पौडेलले भने, सबैभन्दा पहिला प्रदेश प्रमुख नियुक्तिको आवश्यकता पर्यो । त्यसै दिशामा माओवादी अध्यक्ष दाहाल र हामीबीच छलफल भएको हो । दाहालले पनि सहमतिबाटै प्रदेश प्रमुख नियुक्ति गर्न प्रधानमन्त्री देउवालाई सुझाएका छन् । दाहालका प्रेस संयोजक मनोहरि तिमिल्सेनाका अनुसार तत्काल राष्ट्रिय सभा निर्वाचन मिति तोक्न र राजनीतिक सहमतिका आधारमा प्रदेश प्रमुख नियुक्त गर्ने विषयमा छलफल भएको थियो । सहमति गरेर मात्रै प्रदेश प्रमुख नियुक्त गर्न दाहालले प्रधानमन्त्रीको ध्यानाकर्षण गराउनुभएको छ, उनले भने । कांग्रेस सभापतिसमेत रहेका देउवाले यसै विषयमा छलफल गर्न मंगलबार बिहान पार्टीको आन्तरिक बैठक राखेका थिए । पार्टी पदाधिकारी, पूर्वपदाधिकारी र केही केन्द्रीय सदस्य सम्मिलित बैठकमा देउवालाई सबैजसो नेताले परामर्शबाट मात्रै प्रदेश प्रमुख नियुक्त गर्न सुझाए । लगत्तै देउवाले त्यहींबाट दाहाललाई टेलिफोन गरी अपराहन ४ बजे बोलाएका हुन् । कांग्रेस नेता विमलेन्द्र निधिका अनुसार निष्पक्ष र प्रतिष्ठित व्यक्तिहरूलाई प्रदेश प्रमुख बनाउनुपर्ने धारणा आए पनि नामबारे भने छलफल भएको छैन । पौडेलले पनि नामका विषयमा छलफल नभएको बताए । कुन मोडालिटीमा नियुक्ति गर्ने भन्नेबारे मात्रै छलफल भएको छ, उनले भने । अर्थमन्त्री ज्ञानेन्द्रबहादुर कार्कीले प्रदेशको अस्थायी राजधानी तोक्ने तयारी अघि बढाइरहेको जनाए ।"
निर्वाचन समीक्षा गर्न दबाब,"काठमाडौं प्रधानमन्त्रीसमेत रहेका कांग्रेस सभापति शेरबहादुर देउवालाई निर्वाचन समीक्षाका लागि तत्काल केन्द्रीय कार्यसमिति बैठक बोलाउन दबाब परेको छ । वरिष्ठ नेता रामचन्द्र पौडेल पक्षीय नेता र संस्थापन पक्षकै केही केन्द्रीय सदस्यले मंगलबारको बैठकमा तत्काल कार्यसमिति बैठक बोलाउन माग गरेका हुन् । देउवाले राष्ट्रिय सभा निर्वाचन तिथि, प्रदेश प्रमुख नियुक्ति र पार्टी बैठकबारे छलफल गर्न पदाधिकारी, पूर्वपदाधिकारी र केही केन्द्रीय सदस्य सम्मिलित बैठक बोलाएका थिए । बैठकमा नेता विमलेन्द्र निधिले भने राष्ट्रिय सभा निर्वाचन नभएसम्म निर्वाचन समीक्षा बैठक बोलाउन नहुने धारणा राखे । निर्वाचन समीक्षामा केन्द्रित हुन थाल्दा राष्ट्रिय सभा निर्वाचनको वातावरण बिग्रन सक्ने भन्दै उनले सभापति देउवाको ध्यानाकर्षण गराए । प्रतिनिधिसभा निर्वाचनले पनि पूर्णता पाइसकेको छैन । त्यसअघि राष्ट्रिय सभाको निर्वाचन हुँदै छ, निधिले भने, प्रतिनिधिसभा, राष्ट्रिय सभाको निर्वाचन सकिएर सरकार गठनपछि मात्रै निर्वाचनको समीक्षा गर्दा राम्रो हुन्छ । देउवाले भने बैठक चाँडै राख्न पनि आफू तयार रहेको बताए । बैठकमा दुई थरी विचार आएपछि देउवा आफंै अलमलमा परेको बालुवाटार स्रोतले जनायो । देउवा पक्षीय केन्द्रीय सदस्य बालकृष्ण खाँडले निर्वाचन समीक्षाका लागि कार्यसमिति बैठक तत्काल बोलाउनुपर्ने बताएका थिए । पार्टीको पराजयलाई लिएर नेतृत्वप्रति नै नकारात्मक टीकाटिप्पणी सार्वजनिक हुन थालेकाले त्यसलाई मत्थर बनाउन पनि बैठक बोलाइहाल्नुपर्ने उनको तर्क थियो । कांग्रेसका युवा नेताहरूले पार्टी पराजित हुनुमा नेतृत्वको अक्षमतालाई मुख्य कारण मान्दै तत्काल केन्द्रीय कार्यसमिति र महासमितिको बैठक बोलाउन माग गर्दै आएका छन् । पार्टीभित्र नेतृत्व परिवर्तनसहित विशेष महाधिवेशनको मागसमेत हुँदै आएको छ । देउवा केन्द्रीय कार्यसमिति र महासमिति बैठक बोलाउन तयार भए पनि राष्ट्रिय सभा निर्वाचनअघि बोलाउने कि पछि भन्नेमा अलमलमा छन् । कतिपय नेताले राजधानीमा उपलब्ध केन्द्रीय सदस्यलाई बोलाएर अनौपचारिक बैठक राख्न सुझाएका थिए । बैठकमा देउवाले पार्टीभित्र अन्तर्घात गर्नेहरूलाई कारबाही गर्ने भन्दै त्यसका लागि पनि बैठक बोलाउनुपर्ने धारणा राखेका थिए । पौडेलले पनि अन्तर्घात गर्नेमाथि कारबाही हुनुपर्नेमा जोड दिए । बैठकमा महामन्त्री शशांक कोइरालाले वाम गठबन्धन फुटाउनुपर्छ भनी पोखरामा दिएको अभिव्यक्तिप्रति पूर्वमहामन्त्री कृष्णप्रसाद सिटौलाले आपत्ति प्रकट गरेका थिए । महामन्त्रीजस्तो व्यक्तिले वाम गठबन्धन फुटाउनुपर्छ भनी अभिव्यक्ति दिनु राम्रो होइन, उनको भनाइ थियो । कोइरालाले काठमाडौं फर्केपछि माओवादी केन्द्रका नेताहरूसँग छलफल हुने अभिव्यक्ति दिएको सन्दर्भ जोडदै सिटौलाले प्रश्न गरे, सभापतिजीले महामन्त्रीलाई छलफल गर्न जिम्मेवारी दिनुभएको हो ? देउवाले यसबारे केही नभएको बताए । यसमा महामन्त्री कोइरालाले भने कुनै प्रतिक्रिया नदिएको बालुवाटार स्रोतले जनायो ।"
रुघाखोकीले ४ को मृत्यु,"हुम्ला तीन दिनयता सर्केघाट गाउँपालिकामा रुघाखोकीले ४ जनाको मृत्यु भएको छ । मृत्यु हुनेमा सर्केघाट गाउँपालिका७ का भ्याले कार्की, खोइया शाही, गोर्या जैसी र ८ नम्बर वडाका शंकरे रोकाया छन् । उनीहरू सबै ६५ वर्षमाथिका हुन् ।स्थानीय कलबहादुर एडीका अनुसार कार्की, शाही र जैसीको आइतबार, रोकायाको मंगलबार बिहान मृत्यु भएको हो । दुई सातायता फैलिएको रुघाखोकीले यस गाउँपालिकामा सयौं थलिएका छन् । बालबालिका र वृद्धवृद्धा बढी प्रभावित भएको एडीले बताए । जिल्ला जनस्वास्थ्य कार्यालयका अनुसार लामो समयदेखि पानी नपरेका कारण धूलो र बढ्दो चिसोले संक्रमण फैलिएको हो । गाउँमा औषधि र स्वास्थ्यकर्मी अभाव छ । दरबन्दीका स्वास्थ्यकर्मी बिदामा रहेकाले स्वास्थ्यचौकीमा कोही छैनन् । स्थानीयका अनुसार रोडीकोट गाउँपालिकाको राहदेउँ गाउँको प्राथमिक स्वास्थ्य चौकीमा त सिटामोल पनि छैन । अघिल्ला वर्ष जिल्ला अस्पतालबाट औषधि खरिद गरी तल्ला निकायमा पठाउने गरिएकोमा यस वर्षदेखि स्थानीय तहबाटै खरिद गर्ने भनिए पनि समयमै बजेट विनियोजन नभएकाले औषधि अभाव भएको हो । राहदेउँ स्वास्थ्यचौकीमा औषधि अभाव हुँदा तीन महिनादेखि उपचारमा समस्या भएको इञ्चार्ज सुपे ऐडीले बताए । उनका अनुसार बिरामीको संख्या बढ्दै गए पनि औषधि छैन । गाउँमा बिरामी धेरै छन् तर औषधि छैन, उनले भने ।सर्केघाट स्वास्थ्यचौकी व्यवस्थापन समितिका अध्यक्ष रंगमल रोकायाले गाउँपालिकाले औषधि खरिदका लागि समयमै बजेट नदिँदा अभाव भएको बताए । मृतकमध्येका शंकर उनकै छोरा हुन् । गाउँमा औषधि किन्न सुर्खेत वा नेपालगन्ज पुग्नुपर्ने बाध्यता छ । सरकारले नि:शुल्क औषधि दिने भने पनि प्रकोप फैलिएकै बेला औषधि अभाव भएको स्थानीय काली रोकायाले बताइन् । स्वास्थ्यचौकीमा औषधि नपाएपछि ४ घण्टा हिँडेर निजी मेडिकलबाट ३ हजार ५ सयको औषधि किनेर सेवन गरिरहेको उनले बताइन् । जिल्लाका अन्य गाउँपालिकामा समेत रुघाखोकी फैलिएको छ । चंखेली गाउँपालिकाको दार्मगाउँका भूपेन्द्र उपाध्यायले रुघाखोकीको संक्रमण फैलिए पनि स्वास्थ्यचौकीमा औषधि नरहेको बताए । उनका अनुसार श्वासप्रश्वासको समस्या, बान्ता हुने, टाउको दुख्ने र ज्वरो आउनेजस्ता बिरामी बढ्दै गएका छन् ।"
रानीपोखरी उत्खनन सुरु,"सुझाव पठाउन आह्वानकाठमाडौं (कास) काठमाडौं महानगरपालिकाले रानीपोखरी पुनर्निर्माण सम्बन्धमा सुझाव दिन आह्वान गरेको छ । मंगलबारदेखि ५ दिनसम्मका लागि सुझाव संकलन खुला राखिएको महानगरले जनाएको छ । राष्ट्रिय सभागृहस्थित विज्ञ समूहको कार्यकक्ष, इमेल, इन्टरनेट, टेलिफोनलगायतबाट समेत सुझाव दिन सकिने महानगरले जनाएको छ । पुरातात्त्विक मापदण्डविपरीत पुनर्निर्माण थालेको महानगरले यसको चौतफी विरोध भएपछि काम रोकेको थियो । पुनर्निर्माण सम्बन्धमा १५ दिनभित्र राय दिने गरी ११ सदस्यीय विज्ञ समितिसमेत बनाएको थियो । समितिले काम थालिसकेको छ । रानीपोखरी प्रताप मल्लकै शैलीमा बनाउने निर्णय महानगरले गरिसकेको छ ।"
अवैध खानी सञ्चालन  तस्करलाई छुट,"भक्तपुर (कास) चाँगुनारायण नगरपालिकाको विभिन्न स्थानमा अवैध रूपमा माटो खानी सञ्चालन भइरहेको छ । नगरपालिकाले खानी सञ्चालनको कार्यविधि नै नबनाई माटो तस्करीलाई उक्साउने किसिमले इँटाभट्टासँग कर लिएको नाममा उनीहरूलाई माटो ओसारपसारको अनुमति दिएको छ । नगरपालिकाभित्र सञ्चालित प्रतिइँटा उद्योग वार्षिक ३ लाख रुपैयाँ कर लिएको र उद्योग सञ्चालनका लागि इँटा बनाउने माटो ओसारपसारको अनुमति दिएको नगरपालिकाले जनाएको छ । इँटा उद्योग सञ्चालनका लागि नगरभित्रै माटो ओसारपसार गर्ने अनुमति दिएको हो, नगरप्रमुख सोमप्रसाद मिश्रले भने, एक नगरबाट अर्को नगर लाने अनुमति छैन, माटो ओसारपसार गर्ने ट्रकको नम्बरसहित उल्लेख गरेर अनुमति दिएको हो । तर, खानी सञ्चालनको भने अनुमति नदिएको उनले बताए । जिल्लाको अधिकांश खानीको फाइल अख्तियारले लगेको छ, उनले भने, नगरपालिकासँग खानीको विवरण छैन, कुन खानी होहोइन नगरपालिकालाई जानकारी छैन । यदि खानी सञ्चालन भएको छ भने त्यो अवैधानिक भएको उनले बताए । जिल्लाका अधिकांश माटो, ढुंगा र बालुवा खानी करिब दुई वर्षदेखि बन्द रहेको अवस्थामा नगरपालिकाले इँटा उद्योगलाई माटो ओसारपसारको अनुमति दिँदा माटो तस्करीलाई भने थप शक्ति मिलेको छ । खानी तथा भूगर्भ विभागले खानी सञ्चालनको स्वीकृति नदिए पनि अवैध खानी सञ्चालन भइरहेका छन् । यस्तोमा नगरपालिकाले ओसारपोसारको अनुमति दिँदा अवैध तरिकाले चलेका खानीले बढावा पाउने स्थानीयको भनाइ छ । स्थानीय तहमा नेतृत्व लिएका जनप्रतिनिधि, प्रहरी, प्रशासन मूकदर्शक बनेको स्थानीय बताउँछन् । चाँगुनारायण १ दुवाकोट सरस्वतीखेलस्थित खुलमखुला अवैद्य रूपमा पाँगो माटो उत्खनन गरी बिक्री भइरहेको छ । राजनीतिक पहुँचको भरमा दिनदहाडै स्काभेटरको प्रयोग गरी माटो निकालिरहेको छ, स्थानीय राजेश खड्काले भने, सरस्वतीखेलस्थित एक पाँगो माटो खानीबाट मात्र दैनिक पाँच सयभन्दा बढी ट्रिपर माटो बाहिर जान्छ । त्यस्तै, चाँगुनारायण ४ पोखरेल गाउँ, चाँगुनारायण ९ ताथलीलगायत स्थानहरूमा अवैद्य माटो खानी सञ्चालित छ । स्थानीयले भने इँटाभट्टा सञ्चालन सुरु भएसँगै अवैधानिक रूपमा माटो उत्खनन गरी माटो बिक्री गर्नेे कार्य भएको बताएका छन् । खानीबाट हेभी ट्रिपर ओसारपसार हुँदा नीलवाराही बोडेसरस्वतीखेल सडक जीर्ण बनेको स्थानीयको गुनासो छ । माटो खानी सञ्चालन भएदेखि नीलवाराही बोडेसरस्वती खेल सडक हिँडिसक्नु छैन, स्थानीय राधिका थापाले भनिन्, माटो बोकेका ट्रिपर नछोपी ओसारपसार गर्दा नगर क्षेत्र नै प्रदूषित बनेको छ । नयाँ संरचनामा स्थानीय तह जानुभन्दा पहिले जिल्ला विकास समितिले अनुगमन गथ्र्यो । स्थानीय तह लागू भएपछि न अनुगमन भएको छ न त खानी सञ्चालनका लागि अध्ययन नै हुन सकेको छ । खानी बन्द भएको मौका छोपी व्यवसायीले नै अवैध व्यापार थालेको स्थानीय बासिन्दा बताउँछन् । यसरी खानी बन्द भएको अवस्थामा समेत खुला रूपमा अवैध व्यापार गर्नेलाई प्रहरी प्रशासनले सम्मान गरेको छ । चाँगुनारायण नगरपालिकाले भने अवैध सञ्चालित खानी निकासी रोक्न प्रहरी र प्रशासनलाई हारगुहार गर्दा पनि केही सुनुवाइ नभएको जनाएको छ । जिल्ला समन्वय समिति संयोजक नवराज गेलालले अवैध माटो खानी सञ्चालनको विषयमा जानकारी नभएको र खानी सञ्चालनका लागि समन्वय समितिसँग कुनै समन्वय नभएको बताए । प्रमुख जिल्ला अधिकारी द्रोण पोखरेलले भने सम्पूर्ण अधिकार स्थानीय तहमा गइसकेको हुनाले खानी सञ्चालनको विषयमा स्थानीय तह चनाखो हुनुपर्ने बताए ।"
घुसखोरी रोक्न माग,"काठमाडौं (कास) ट्रान्सपरेन्सी इन्टरनेसनल (टीआई) नेपालले पछिल्लो समय विभिन्न सरकारी निकायमा बढ्दो संस्थागत घुसखोरीबारे चिन्ता व्यक्त गर्दै तत्काल कदम चाल्न सरकारको ध्यानाकर्षण गराएको छ । भूकम्पपीडितसँग साढे ७ करोड घुस शीर्षकमा कान्तिपुरमा प्रकाशित समाचारलगायतप्रति चासो व्यक्त गर्दै टीआई नेपालले त्यसमा संस्थागत संरक्षणको संकेत मिलेको उल्लेख गरेको छ । लेनदेनको जालोमा कर्मचारी, निर्माणको अनुगमन गर्ने इन्जिनियरदेखि विभागीय प्रमुख, महानिर्देशक, सचिव, मन्त्री, अख्तियारका कर्मचारी र राजनीतिक दलका कार्यकर्तादेखि प्रमुखसम्म रहेकाले संस्थागत रूपमै बाँडफाँट भएको भन्दै टीआई नेपालले सरोकारवाला निकायको मौनता रहस्यमय भएको टिप्पणी गरेको छ । विज्ञप्तिमा भनिएको छ, भ्रष्टाचार नियन्त्रण गरी सुशासन कायम गर्ने प्रमुख दायित्व रहेका निकाय, मुलुकमा नेतृत्व गर्ने दल र अन्तत: सरकार पनि मौन रहनु आश्चर्यजनक विषय हो ।"
कडायत उपरथीमा बढुवा,काठमाडौं (कास) पूर्व सैन्य प्रवक्ता तथा सहायक रथी झंकरबहादुर कडायत र सैनिक स्वास्थ्य महानिर्देशनालयका प्राविधिक सहायक रथी डा शशी राई उपरथीमा बढुवा भएका छन् । मन्त्रिपरिषदको बिहीबारको मन्त्रिपरिषदले उनीहरूको बढुवा गरेको हो । प्रधानसेनापति राजेन्द्र क्षत्रीले मंगलबार उनीहरूलाई जंगी अड्डामा दज्र्यानी चिह्न प्रदान गरे । उपरथीमा पदोन्नोति भएका कडायतलाई सुदूरपश्चिम पृतनाको पृतनापति र उपरथी डा राईलाई सैनिक स्वास्थ्य महानिर्देशक जिम्मेवारी तोकिएको छ ।
चिसोले जनजीवन कष्टकर,"थलिए बाढीपीडितमकवानपुर (कास) त्रिपालबाट चुहिएको शीतले सिरक भिज्छ । थोत्रो पालको चरबाट सिरेटो छिर्दा मनहरी गाउँपालिका ४ हाँडीखोलास्थित मुसेधाप जंगलका बाढीपहिरो पीडितको बिजोग भएको छ । लामपाखा, चिसापानी, चुवारपानी र अजिंगरेका एक सय ७६ घरधुरी कठ्यांग्रिँदो चिसोमा प्वालैप्वाल परेको त्रिपालमुनि रात बिताउन बाध्य छन् । अधिकांश बालबालिका, वृद्धवृद्धा र सुत्केरी रुघाखोकी, ज्वरो र दमले थलिएका छन् । २२ वर्षीया संगीता चेपाङ सुत्केरी भएको १२ दिन भयो । जन्मिदै शिशुको मृत्यु भयो । उनी थोत्रो त्रिपालमुनि एकसरो लुगाको भरमा बसेकी छन् । चिसोले रातभर सुत्न सकिन्न, उनले भनिन्, अगेनामा आगो निभ्नेबित्तिकै चिसोले सताउँछ । त्रिपालको प्वालबाट राति चुहिएको शीतले ओढेको कम्बल भिज्छ । ८२ वर्षीय मेघबहादुर चेपाङको अवस्था झनै दयनीय छ । उनी बिरामीले थला परेका छन् । चिसोले दम उस्तै बढेको छ । ज्वरो र खोकीले सताएको छ । चार दिनदेखि ओछ्यानबाटै उठ्न सकेका छैनन् । खोले खाएर सुतिरहेका उनले बताए ।उनकी ७३ वर्षीया पत्नी बिहानै खोला किनारमा बालुवा चाल्न जान्छिन् । उनले कमाएर ल्याएको ज्यालाको भरमा मेघबहादुरको पेटमा अन्न पर्छ । उनीहरूले त्रिपालमुनि सानो बाँसको टाँड बनाएका छन् । खुट्टासम्म पसारेर सुत्न नमिल्ने टाँडमा चेपाङ दम्पती सुत्छन् । औषधि उपचार गर्न रकमकै समस्या छ । शनिबार झाँक्री आएर झारफुक गरी गए । इसाई धर्मावलम्बी युवाले वृद्धको रोग निको पार्न प्रार्थना गरे । वीरबहादुर चेपाङ पनि चिसोले बिरामी छन् । दमको कारणले उनी राम्रोसँग बोल्न पनि सक्दैनन् । हिँड्न पनि उस्तै सकस छ । त्रिपालमा बस्दै आएका अधिकांश बालबालिका पनि रुघाखोकीले ग्रसित छन् । बाढीपीडित बस्तीमा समस्याको चाङ छ । खानेपानी अभावले खोलाको पानी पिउन बाध्य छन् । चर्पी छैन । मयलका कारण बालबालिकाले लगाएको लुगाको रंग छुट्याउन कठिन हुन्छ । बाढीपीडित परिवार पराल ओछ्याएर सुत्ने गरेका छन् । बालबालिका र वृद्धवृद्धालाई जाडोमा आङ ढाक्ने कपडा छैन, स्थानीय सोमराज थिङले भने, खानेकुराको अभाव छ । २ साताअघि एक गैरसरकारी संस्थाले प्रतिपरिवार १० केजी चामल र २ केजी दाल दिएको थियो । त्यसकै भरमा केही दिन गुजारा चलाएँ ।उनीहरूले चिसोबाट बच्न त्रिपालमुनि मुढा बाल्ने गरेका छन् । हाँडीखोलाको मुसेधापको जंगलबीचको खाली जग्गामा बसेकाले सूर्यका किरण पनि पीडितको बस्तीमा पर्दैनन्, अग्ला रुख तगारो बन्छन् । गत साउन २६, २७ र २८ गतेको वर्षाले पहिरो गएपछि घरबारविहीन बनेका चिसापानी, अजिंगरे, चुवारपाखा र लामपाखाका स्थानीय जाडोमा त्रिपालमुनि कष्टकर जीवन बिताइरहेको वडाध्यक्ष ध्रुव खड्काले बताए । बालबालिका, सु्त्केरी, गर्भवती र वृद्धवृद्धाहरूको अवस्था दयनीय छ, उनले भने । बस्तीमा एक सय ९० वटा त्रिपालमुनि ९ सय ७६ जना बाढीपीडितले आश्रय लिएका छन् ।"
४ हजार मिटर उचाइमा मोटर,"धादिङ रसुवाको स्याफ्रुबेंसी हुँदै धादिङको विकट उत्तरी भेग रुविभ्यालीअन्तर्गत पाङसाङमा मोटर पुगेको छ । ४ हजार मिटर उचाइको पाङसाङ गाउँमा पहिलो पटक मोटर पुगेको हो । रुविभ्यालीलाई सडक सञ्जालसँग जोड्न जिविसले १० वर्षअघि सडक निर्माण सुरु गरेको थियो । भूकम्पपछि पुनर्निर्माणका लागि आएको जेसुइट संस्था ले उत्तरी भेगका बासिन्दालाई यातायातको सहज पहूच पुर्याउन सडक निर्माणमा सहयोग गरेको हो । सडक मार्गको अभावमा यहाँका बासिन्दा दैनिक उपभोग्य वस्तु किनमेल गर्न २ दिन पैदल हिँडेर दार्खाको डुन्डुरे पुग्न बाध्य थिए ।सोमदाङबाट ९ किमि पाङसाङसम्म सडक पुगे पनि रुविभ्यालीको तिप्लिङसम्म जानका लागि अझै २१ किमि खन्न बाँकी छ । अबको ३ महिनामा तिप्लिङका बस्तीमा यात्रुवाहक र मालवाहक साना सवारी साधन गुड्छन्, रुविभ्याली१ का वडाअध्यक्ष पेम्बा घलेले भने । यसअघि सोमदाङतिप्लिङ सडक उपभोक्ता समितिले कामै नगरेपछि अलपत्र परेको थियो । स्याफ्रुबेंसीबाट सोमदाङसम्मको ४२ किमि सडक नेपाली सेनाले २०४४ सालमै सम्पन्न गरेको थियो । सरकारले गणेश हिमालमा रहेको जस्ता खानी अध्ययन र सञ्चालन गर्न उक्त सडक सेनामार्फत निर्माण गर्न लगाएको थियो ।उपभोक्ताले कामै नगरी लाखौं रकमको दुरुपयोग हुने गरेको आवाज उठदै आएको थियो । २ वर्षमा स्थानीय उपभोक्ताले जिविसबाट ४० लाख रकम भुक्तानी लिएको रुविभ्यालीका गाउँपालिका प्रमुख चेरुङ तामाङले बताए । सडक निर्माणपछि पाङसाङबाट पाविल (प्याल्दोर) हिमाल अवलोकन, आरोहण र प्रशिक्षणका लागि उपयुक्त स्थान बन्ने स्थानीय बासिन्दाको विश्वास छ । नेपाल पर्वतारोहण संघका महासचिव कुलबहादुर गुरुङले त्यसका लागि बजेट पनि विनियोजन गरिएको बताए ।"
मनाङका डाँडा सेताम्मे,"मुस्ताङ (कास) जिल्लाका अधिकांश बस्तीमा हिमपात भएको छ । सदरमुकाम जोमसोम बजारमा मंगलबार बिहान केहीबेर हिउँ पर्यो । घाँसा, टुकुचे, कोवाङ, लेते, मार्फा, ठिनी र कागवेनी लगायतका क्षेत्रमा अत्यधिक हिमपात भएको छ । अग्ला डाँडाहरू सेताम्मे देखिएका छन् । मुक्तिनाथ मन्दिर र यस क्षेत्रवरपर हिउँले पूरै डाँडाहरू सेतै देखिएका हुन् । बजारमा भन्दा अन्य गाउँबस्ती र उच्च पहाडमा अत्यधिक हिउँ परेको जोमसोम विमानस्थल तापमापन केन्द्रले जनाएको छ । ५ दिनदेखि जोमसोमको न्यूनतम तापक्रम माइनस ७ डिग्री सेन्टिग्रेडमा झरेको छ । हिउँ परेपछि जनजीवन कष्टकर बनेको छ । होटल बन्द छन् । पर्यटक आगो तापेर भित्रै बसेका छन् । हिउँ पर्न थालेपछि सुरक्षाकर्मी सतर्क अवस्थामा बसेका छन् । पर्यटक हिउँमा फसे वा चिसोले बिरामी भए उद्धार गर्नुपर्ने भएकाले तयारीमा बस्नुपरेको जिल्ला प्रहरीका निरीक्षक मित्र आचार्यले बताए । चिसोले कोही विपतमा परे खबर गर्न जिल्लाका सबै चौकीमा जानकारी पठाइसकेका छौं, उनले भने । जोमसोममा भन्दा तल लेते र कोवाङमा धेरै हिउँ परेको स्थानीयले बताए । उपल्लो मुस्ताङमा हिउँ नपरे पनि अत्यधिक चिसो छ । हवाई यात्रुको चाप निकै कम भएको छ विमानस्थल प्रमुख विष्णुप्रसाद अधिकारीले बताए । हिउँ परे पनि तुवाँलो नलागेकाले उडानमा भने समस्या छैन, उनले भने ।"
होमस्टेमा नयाँ शक्ति बैठक,"पोखरा (कास) चुनावी परिणाम र पार्टीको भावी रणनीतिबारे समीक्षा गर्न नयाँ शक्ति पार्टीको केन्द्रीय महाधिवेशन आयोजक समितिको पूर्ण बैठक मंगलबार कास्कीको माछापुच्छ्रे गाउँपालिकाको ल्वाङ होमस्टेमा सुरु भएको छ । बैठक तीन दिनसम्म चल्नेछ । पार्टीले लिएको नीति, हालसम्मको यात्रा, भावी रणनीतिलगायत विषयमा गम्भीर छलफल हुने पार्टीले जनाएको छ । पार्टीका प्रचार विभाग प्रमुख प्रशान्त सिंहले स्थानीय तहदेखि भर्खर सम्पन्न प्रतिनिधि र प्रदेश सभा निर्वाचनमा पार्टीले बेहोरेको हार र अब लिनुपर्ने रणनीतिका विषयमा छलफल हुने बताए । तस्करवनरक्षक गोली हानाहान कपिलवस्तु (कास) वाणगंगा नगरपालिका२ लालमटिया सामुदायिक वनमा सोमबार राति काठ तस्कर र सशस्त्र वन रक्षकबीच फायरिङ भएको छ । तस्करले काठ काटिरहेको सूचना पाएपछि वन रक्षकको टोली पुगेको थियो । उपभोक्तासहित टोली घटनास्थल नजिक पुग्नै लाग्दा तस्करले फायरिङ गरेका थिए । प्रतिरक्षाका लागि वन रक्षकले पनि फायर गरेको सहायक वन अधिकृत प्रकाश ठाकुरले बताए ।"
मुग्लिन सडक राति बन्द,चितवन (कास) निर्माणाधीन नारायणगढमुग्लिन सडक मंगलबार रातिबाट बन्द भएको छ । गत बुधबार जिल्ला प्रशासन कार्यालयमा बसेको सर्वपक्षीय छलफलको निर्णय अनुसार उक्त सडक राति बन्द गरेर पहाड कटिङको काम सुरु गरिएको हो । आयोजनाका इन्जिनियर शिव खनालका अनुसार राति १० बजेदेखि बिहान ४ बजे सवारी सञ्चालनमा रोक लगाइएको छ ।
समाजवादी सपनासँगको सम्बन्धविच्छेद,"राष्ट्रपति विद्यादेवी भण्डारीले राष्ट्रियसभा निर्वाचन सम्बन्धी अध्यादेशलाई प्रमाणीकरण गरिसकेपछि नेपाली राजनीतिमा रहेको एउटा ज्वलन्त विवाद साम्य भए पनि सत्ता हस्तान्तरणको विषयमा सत्तारुढ दल नेपाली कांग्रेस, वाम गठबन्धनका दुबै घटक एमाले र माओवादी केन्द्रको दृष्टिकोणमा अझै एकरूपता आएको छैन । नेपाली कांग्रेस राष्ट्रियसभाको निर्वाचनपछि मात्र सत्ता छोड्ने मुडमा छ भने एमालेचाहिँं राष्ट्रपतिले बाटो फुकाइसकेपछि अब सत्ता हस्तान्तरणमा आलटाल गर्नु औचित्यहीन भएको ठहरमा पुगेको छ । माओवादी केन्द्रले अलि माझको बाटो समात्दै नयाँ सरकारको गठन र राष्ट्रियसभाको निर्वाचनलाई सँगसँगै लानु उपयुक्त हुने विचार अघि सारेको छ । राजनीतिक वर्णपटमा यस्तो विवाद अरु केही दिन रहन सक्छ, तर लोकतन्त्रमा कसैले पनि खेलका नियम मिच्न सक्दैन । यसैले तत्काललाई सरकारको नेतृत्व छाड्ने र लिने पक्षबीच कुरा बाझेको भए पनि ढिलोमा अबको एक महिनाभित्र नेपालका वामपन्थीहरूले पहिलोपल्ट बहुमतको सरकार बनाउनेछन् भन्ने विषयमा अब कुनै आशंका बाँकी छैन ।वाम गठबन्धनका निम्ति निर्वाचनपछिको यो प्राप्ति जति मात्रामा अवसर हो, त्यत्तिकै मात्रामा चुनौती पनि हो । गठबन्धनका दुबै घटकले आआफ्ना चुनावी घोषणापत्रमा समाजवादको लक्ष्यलाई ताकेर अघि बढ्ने प्रतिबद्धता जनाएका छन् । नेपालको संविधान२०७२ को प्रस्तावनामा उल्लेख गरिएको राजनीतिक कार्यदिशा पनि लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्नु भन्ने रहेको छ । यसैले वाम गठबन्धनलाई समाजवादतिर बढ्न पर्याप्त मात्रामा सहजता उपलब्ध छ । यति अनुकूलता हुँदाहुँदै पलि अब बन्ने सरकारले आफ्नो राजनीति, अर्थनीति र संस्कृतिमा कस्तो परिवर्तन गर्ला र कस्तो ढाँचाको समाजवाद ल्याउला भन्ने विषयमा चेतनशील समुदायको चासो पनि यथास्थानमा छ ।अबको सरकारले स्थापना गर्ने समाजवादको स्पष्ट खाका कस्तो हो ? गठबन्धनका दुबै घटकले घोषणापत्रमा भनेजस्तो समाजवाद आएपछि कसरी राष्ट्रको समृद्धि हुनेछ ? कसरी श्रम र सौन्दर्यका निर्माताहरूको राजनीतिक, आर्थिक र सांस्कृतिक अधिकार सुरक्षित रहनेछ ? अचेल यस्ता प्रश्नहरूमा छलफल र बहस आरम्भ भइसकेको छ । तर यस विषयमा गठबन्धनभित्रका आम कार्यकर्ताको कुरै छोडौं, सम्बन्धित दलहरूको माथिल्लो पंक्तिसमेत अस्पष्ट र द्विविधामा देखिन्छ । यस्तो एकाएक भएको होइन । यस्ता अवस्था रहनुमा विसं २०४६ र ०६४ पछिको समयमा अहिलेको वाम गठबन्धनका महत्त्वपूर्ण शक्ति एमाले र माओवादी केन्द्रले हिंँडेको बाटोमा थिग्रिएका पैतालाका डोबहरू मूर्त संकेत हुन् । इतिहासका ती परिच्छेदहरूको स्मरणबिना समस्याको पिंँधमा पुग्न सम्भव छैन ।आफ्नो दलको पाँचौं राष्ट्रिय महाधिवेशनपछि एमालेले जनताको बहुदलीय जनवाद अवलम्बन गर्यो । विश्व कम्युनिष्ट आन्दोलनको सोभियत धुरीको पतनको नकारात्मक प्रभावलाई चिर्न त्यो घटना सकारात्मक थियो । तर पछिका दिनहरूमा एमाले बहुदलीय जनवादको अन्तरवस्तु र समाजवादी लक्ष्यमा भन्दा सत्तारोहणका अस्थिर कार्यनीतिक खेलहरूमा बढी लिप्त देखियो । एमालेले २०५१ सालको अल्पमतको सरकार चलाएको समयमा थोरै मात्रामा भए पनि सामाजिक न्यायका योजनामा हात बढाएको थियो । त्यो कदम राष्ट्रलाई समृद्ध पार्ने प्रारम्भिक संकेत थियो । तर त्यसपछि त्यो आवेग निरन्तर रहेन । २०५१ को सरकारले ल्याएको सामाजिक न्यायको भ्रूणलाई विकसित बनाए मात्र समाजवादी समाज र अर्थतन्त्रको आधारशिला तयार गर्न सम्भव हुन्थ्यो । यस्तो हुनुमा उसलाई तत्कालीन समयले दिएका सीमाहरू पनि केही हदसम्म बाधक थिए । मूलत: सरकारहरू नौ महिनाभन्दा बढी नटिक्ने र अलि लामो समय टिके पनि गठबन्धनका सहयात्रीको कारणले जस्तो राजनीतिक भूचित्र बन्थ्यो, त्यसले उसलाई समाजवादभन्दा नवउदारवादतिरको सम्मोहनले तान्यो । यो तथ्य नेपाली इतिहासले भण्डारण गरिसकेको सत्य हो । यस्तै २०६२६३ सालको परिवर्तनपछि माओवादी केन्द्रले पाएको अवसर पनि उसको राजनीतिक दक्षताको कमीले गर्दा सकारात्मक बन्न सकेन । उसले देशका प्रमुख राजनीतिक संकायमा सुधार गर्न चाह्यो, तर विद्यमान राजनीतिक बहुलता, शक्ति सन्तुलन, कानुनी व्यवस्था र त्यसका जकडबन्दीहरू नबुझ्दा असफलता बेहोर्नुपर्यो । वाम गठबन्धनका यी दुई घटकहरूले सरकारको नेतृत्व गर्न पाएका अन्य अवसरहरू पनि संविधान निर्माण र शान्ति प्रक्रियाको अवतरणको महत्त्वले गर्दा बढ्तै किचिए, जुन धेरै अर्थमा स्वाभाविक देखिन्थ्यो । यस बाहेक यी समयहरू नेपाली राजनीतिमा प्रकट भएका नयाँ स्वर र द्वन्द्वको चेपुवामा थिए, त्यसैले नयाँ संविधान नबनेसम्म समाजवादको यात्रामा हिँंड्ने निरापद मार्ग खुलेको थिएन । तर अब बाटो खुलेको छ, जसलाई सदुपयोग गर्दा नेपाली समाजको बृहत कायाकल्प हुने अवस्था छ ।नेपालको सन्दर्भमा समाजवादतिरको यात्राको कल्पना गर्दा बिसौं शताब्दीको उत्तरार्धमा भएका महत्त्वपूर्ण उथलपुथलबाट शिक्षा ग्रहण गर्नु अनिवार्य छ । विशेषगरी सोभियत संघ र पूर्वी युरोपमा समाजवादको पतन, सांस्कृतिक क्रान्तिको धरापबाट निस्केर चीनले गरेको आफ्नो मौलिक विशेषतामा आधारित भनिएको समाजवादतिरको प्रत्यावर्तन, विश्वका राष्ट्रिय मुक्ति आन्दोलनहरूको सफलता, पुँजीवादका पूर्ववर्ती चरित्रहरूमा आएका परिवर्तन र भूमण्डलीकरणपछिको विश्व प्रणालीजस्ता मूलभूत तत्त्वहरू भुल्नै नहुने विषय हुन् । यिनै परिस्थितिको आलोकमा नेपाली समाजवादको परिभाषा र प्रस्तावना बन्नुपर्छ । यस विषयमा प्रसिद्ध अर्थशाश्त्री तथा अग्रणी विश्लेषक माइकेल ए लेबोवित्जको एउटा भनाइ मननयोग्य छ । उनी आफ्नो चर्चित पुस्तक बिल्ड इट नाउ : सोसलिजम फर ट्वान्टी फस्ट सेन्चुरीमा लेख्छन् जसरी पेरिस कम्युनको आलोकमा माक्र्स आफ्नो विचार बदल्न तयार भए, हामीले पनि बिसौं शताब्दीको अनुभवको आलोकमा समाजवादबारे नयाँ विचार बनाउन आवश्यक छ ।निकै लामो समयसम्म नेपाली वाम राजनीतिको समाजवादी पाठशाला सोभियत संघ र चीन रहेका थिए । साम्यवादका आलोचकहरू एकताका कतिसम्म भन्थे भने नेपालका कम्युनिष्टहरू पेकिङ वा मास्कोमा पानी पर्दा यहाँ छाता ओढ्छन् । यो भनाइमा केही सत्यता थियो । ती मुलुकबाट प्रकाशित भएका पुस्तक र लेखहरू भोटाहिटीस्थित कमरेड निरञ्जनगोविन्द वैद्यको किताब पसल वा विश्वज्योति सिनेमा हलनजिक रहेको कमरेड कमर शाहको पुस्तक पसलमा आउँथे र नेपाली युवा जमातले त्यसबाट शिक्षा लिन्थ्यो । एक समय म आफैं पनि त्यस्ता पुस्तकहरूको भक्त थिएँ । मैले त्यसबेला बुझेको समाजवाद भनेको एउटा यस्तो स्थिर समाज थियो, जसमा हरेक निर्णय माथिबाट हुन्छ, यस्तो निर्णय राज्यका ठूला पदाधिकारीले मात्र गर्छन्, यस्तो अवस्थामा बनेको राज्य भनेको राजनीतिक क्षेत्रका अग्रगामी लडाकुहरूको मात्र सम्पत्ति हो, यिनै लडाकु र यिनको केन्द्रमा रहेका समाजवादी मसिहाहरूले मानव मुक्तिको महाआख्यानको निर्माण गर्छन् । तर सोभियत संघ र पूर्वी युरोपका देशहरूमा समाजवाद ढलेपछि म र मजस्ता धेरै मानिसहरूको अन्धविश्वास ढल्यो । अझ विशेषगरी २०४६ को जनआन्दोलनको सफलताले मदन भण्डारीजस्ता युवा जोश र सामाजिक रूपान्तरणको तीव्र आवेग भएका राजनेतालाई नौलो जनवादबाट बहुदलीय जनवाद अंगीकार गर्ने अवस्थामा पुर्याइदियो । यस्तै माओवादी समूहले युद्धको समयमा नौलो जनवाद नभनेर एक्काइसौं शताब्दीको जनवाद भन्ने पदावली प्रयोगमा ल्याउनुमा विश्व मानचित्रमा जन्मेका यिनै विशिष्ट अवस्थाहरूको दबाब थियो । यस्तो हुँदाहुँदै पनि नेपाली वाम आन्दोलनको मुख्य समस्या भनेको आफ्नो कार्यसूचीमा निहित अस्पष्टता र अलमल नै हो । यस्तो समस्या मूलत: संगठन र व्यवहारका दुबै क्षेत्रमा प्रकट भएको छ । तुलनात्मक रूपमा एमालेले आफ्ना सांगठनिक अवयवहरूमा बढ्तै जनवादी अभ्यास गरेको भए पनि त्यसभित्र निहित अराजनीतिक गुटबन्दीले दलको समाजवादी आदर्शलाई नराम्ररी क्षयीकरण गरेको छ । अहिले एमालेको सांगठनिक संरचनामा रहेका धेरै मानिसहरू चारित्रिक दृष्टिले समाजवादको रथ गुडाउन सक्ने योग्यताका देखिन्नन् । यस्तै हालत हिजो जनयुद्ध लडेर आएको माओवादी केन्द्रको रहेको छ । एमालेले २०४६ को जनआन्दोलनपछि लगभग २७ वर्ष र माओवादी केन्द्रले २०६२६३ पछि लगभग ११ वर्ष हिँंडेका बाटाहरू कुनै पनि समाजवादी राजनीतिक दलका आधारभूत चरित्रसित मेल खाँदैनन् । विशेषगरी यी दुई दलको आन्तरिक सत्तामा निहित नेतृत्व पंक्तिमा आएको अवाञ्छित वर्ग परिवर्तन र समाजवादी सपनासँगको सम्बन्धविच्छेदले यो तर्कलाई पुष्टि गर्छन् ।हामी कस्तो राज्य बनाउने दिशामा छौं ? सर्वशक्तिमान या लोकतान्त्रिक ? संकीर्ण या सहभागितामूलक ? हामी कस्तो दल बनाउने कार्यदिशामा छौं ? चापलुस र चरित्रहीनहरूको अखडा या समाजवादको सपना देख्ने क्षमतावान, स्वच्छ र आदर्श मानिसहरूको बोलवाला भएको संस्था ? यी आधारभूत प्रश्नमा बहिर्गमन गरेर संविधानको प्रस्तावनाको भावनालाई कार्यरूप दिन सकिंँदैन ।कतिपय समाजवादी विश्लेषकहरूलाई भ्रम छ, समाजवाद भनेको एक प्रकारको समग्रतावाद हो, जहाँ एउटा मानिस अर्को मानिससित भिन्न हुँदैन । अथवा उनीहरूको विचारमा समाजवाद भनेको विज्ञान, प्रविधि र प्रौद्योगिकीको अनुष्ठानमात्र हो, जहाँ सामाजिक न्याय विनाको विकासको भजनकीर्तनमात्र सत्य हुन्छ । यो भ्रम यहाँ पनि उत्तिकै छ । यस्तो दृष्टिकोणले यथास्थितिलाई जोगाउने बाहेक कहीं पुर्याउँदैन । अहिले हाम्रो लोकतन्त्रको मुख्य समस्या भनेको राष्ट्रिय संस्थाहरूमा दलतन्त्रको ज्यादती नै हो । यसको चपेटामा परेर मुलुकका सबैजसो निकायहरू पक्षाघातले आक्रान्त छन् । गुण र क्षमतालाई भन्दा भृत्यतन्त्रलाई अँगालिएको छ । भद्दा राजनीतीकरण र भ्रष्टाचार जीवन दर्शन बनेको छ । विगत २७ वर्षयता यस्तो ज्यादतीको अगुवाइ नेपाली कांग्रेसले गर्यो र उसको पछिपछि वामपन्थी दलहरू पनि सहभागी भए । हामीले यो सत्यबाट शिक्षा लिन सकेनौं भने समाजवाद निर्माणको नारा संविधानको किताब र झुटो आश्वासनभन्दा बाहिर आउन सक्दैन ।हाम्रो समयले सिकाएको अर्को महत्त्वपूर्ण पाठ हो सर्वशक्तिमान राज्यद्वारा शासित समाजले समाजवाद निर्माण गर्ने जनशक्ति निर्माण गर्न सक्दैन । यसको ज्वलन्त उदाहरण हुन् सोभियत संघ र पूर्वी युरोप । उनीहरूको असफलताले विचारको क्षेत्रमा ठूलो अन्योल उत्पन्न गरेको मात्र होइन, व्यवहारको विषयमा समेत असंगति उत्पन्न भएको छ । यही क्रममा पुँजीवादको सांस्कृतिक तर्कको प्रतिरक्षामा आएको इतिहासको वा विचारधाराको अन्त्यले नवउदारवाद नै एकमात्र शाश्वत सत्य हो भन्ने अन्धविश्वास जन्माएको छ । अरु क्षेत्रको कुरा छोडौं, नेपालको वाम आन्दोलनसमेत नवउदारवादका बाक्ला बाछिटाहरूले भिजेको छ । फलस्वरुप सिद्धान्त, विचारधारा र व्यवहारको क्षेत्रमा चरम विसंगति भित्रिएको छ । नेता र कार्यकताबीच बढ्दो असमानता, जनता र राजनीतिक क्षेत्र बीचको फराकिलो दूरी, लोकतन्त्रका लाभ र अवसरहरूको वितरणमा असमानता, लोकतन्त्रका मूल्यमान्यतालाई विस्थापित गर्दै संकीर्णतन्त्रको स्थापना हाम्रो लोकतन्त्रको मौलिकता बन्दै गएको छ । यो प्रकरणमा आफूलाई प्रजातन्त्रवादी भन्नेहरू जति दोषी छन्, वामपन्थीहरूको योगदान पनि सर्वथा आलोचनामुक्त छैन ।यसैले वाम गठबन्धनले आफ्नो दलीय एकीकरणको यात्रासँगै सरकार र राज्य सञ्चालनको विषयमा अतीतको पापलाई सिंहावलोकन गर्नु अत्यावश्यक छ । जसरी भ्रष्टाचारको जगमा लोकतन्त्र फस्टाउन सक्दैन, त्यसरी नै नेतृत्वदेखि तलसम्मको संगठनात्मक संरचनामा समाजवादी चरित्र भएन भने समाजवादको कुरा पनि गफाडीको गफभन्दा बढी बन्दैन ।"
जनप्रतिनिधिको अधिकार खै ?,"केही स्थानीय तहका जनप्रतिनिधिले आफू निर्वाचित भएकै दिन केही महत्त्वाकांक्षी योजना अगाडि सारेका थिए । कसैले वृद्ध भत्ता बढाउने, कसैले मोनो रेल चलाउने, कसैले राज्यले अहिलेसम्म गर्न नसकेका काम गर्ने आश्वासन दिएका थिए । तर स्थानीय विकास मन्त्रालयले स्थानीय तह जनप्रतिनिधिहरूको काम, कर्तव्य र अधिकार समावेश भएको कार्यविधि ल्याएसँगै ती जनप्रतिनिधिले आफूले भनेअनुसार काम गर्न पाएनन् । उनीहरू यतिबेला हाँसोको पात्र बनेका छन् । स्थानीय तह कार्यविधिमा स्थानीय पदाधिकारीको के अधिकार छ, उनीहरूले के कस्तो काम गर्नुपर्छ भन्ने गाइड लाइन दिएको छ । हालका स्थानीय जनप्रतिनिधिहरूले पहिलेको प्रतिनिधिजस्तो राजनीतिक कार्यकर्तामात्र नभएर नेपाल सरकारको पूर्णकालीन कर्मचारीले जस्तै कार्य गर्नुपरेको छ । उनीहरू दैनिक कार्यालय बस्नुपर्ने जिम्मेवारी छ । तर मासिक तलब तोकिएको छैन । तलब नलिई जनप्रतिनिधिलाई दिनभरि कार्यलयमा बसी कार्य गर्न व्यावहारिक कठिनाइ छ । त्यो आफैमा चुनौतीको विषय पनि हो । त्यस्तै २० वर्षदेखि काम गरिरहेका कर्मचारीको भावनालाई बुझेर जनप्रतिनिधिले काम गर्न उस्तै समस्या छ । आफूले जनप्रतिनिधिकै साटो काम गरेको भन्दै भत्ता खाएका कर्मचारी, साधारण सिफारिसकै लागि पनि पैसा लिनेहरूको प्रवृत्तिमा पनि परिवर्तन ल्याउन उत्तिकै समस्या छ । पैसा खाएर मात्र काम गर्ने प्रवृत्ति भएका कर्मचारीहरूलाई जनताको काम सहज र निशुल्क गराउनुपर्छ, सुशासन दिनुपर्छ भन्ने सन्देश दिन र व्यवहारमा परिवर्तन गर्न धेरै गाह्रो छ । सिंहदरबारको अधिकार स्थानीय तहलाई दिएको भनी ठूलठूला अक्षरमा लेखेर जति कुरा गरे पनि आर्थिक र कानुनी रूपमा माथिल्लो तहकै निर्णय पर्खेर बस्ने तथा माथिबाटै आएको निर्देशनको भरमा काम गर्ने प्रवृत्ति भने अन्त्य भएको छैन । जयराम पुडासैनीबौद्ध६, काठमाडौं"
सहमति र सहकार्य आवश्यक,"विगत १०१२ वर्षमा मुलुकले इतिहासमै दूरगामी प्रभाव पार्ने ठूलठूला ऐतिहासिक परिवर्तनको रेकर्ड कायम गर्यो । १० वर्षे सशस्त्र द्वन्द्वको अन्त्य गर्दै शान्ति प्रक्रियाको टुंगो, राजतन्त्रको अन्त्य, गणतन्त्रको स्थापना, संविधानसभा मार्फत संविधान घोषणा, संघीयता, धर्मनिरपेक्षता, समावेशी समानुपातिक व्यवस्था आदि । यी सबै परिवर्तन त्यति सजिलोसँग आएका होइनन् । फरक पार्टी, फरकफरक विचार, फरक सिद्धान्त, फरक स्वार्थ हुँदाहुँदै पनि अनेकतामा एकता खोज्दै दलहरूबीच सहमति, सहकार्य र एकताको बाटोबाट मात्रै यी सबै परिवर्तन सम्भव भएका हुन् ।यो चुनाव ओलीहरूले भन्दा बढी देशले जित्यो । आफू हार्न तयार भएर देश जिताउन ३ वटै तहको चुनाव बिना रक्तपात सफल गराउने देउवा सरकारलाई भावी प्रधानमन्त्रीका रूपमा हेरिएका ओलीले एक शब्द धन्यवादसमेत दिन सक्नु भएन । बरु देउवा सरकारले चुनाव गराउनै सक्दैन भनी मेचीमहाकाली भाषण छाट्दै हिँड्नुभयो । हुन त उहाँले जे सम्भव छैन भन्नुहुन्छ, त्यही हुन्छ देशमा । हिजो नेपालमा गणतन्त्र आउनु भनेको बयलगाडा चढेर अमेरिका पुग्नु जस्तै हो भन्नुहुन्थ्यो, गणतन्त्र आयो । संघीयतालाई बाख्राको टाउकोमा भैंसीको सिङ भन्नुहुन्थ्यो, संघीयता पनि कार्यान्वयनमा आयो । प्रचण्डहरूलाई त अझ मान्छे नै होइन, जंगलबाट ल्याइएका चिम्पाञ्जी हुन् भन्नुहुन्थ्यो, अहिले प्रचण्डहरूकै बुइँ चढेर आफू अग्लो भएको दम्भ देखाउन पाउनुभयो । सबैलाई थाहा छ कि लोकतन्त्रमा कसैको जित स्थायी हँुदैन । आवधिक निर्वाचन अबको ५ वर्षमा फेरि आउँछ । मुख्य कुरा ५ वर्षभित्र देशले कति प्रगति गर्छ भन्ने हो । प्रगतिको विवरण भोलि पनि विभिन्न सूचकले प्रस्ट देखाउने नै छन् । मुलुकमा धेरै राजनीतिक मुद्दा टुङ्गोमा पुगिसकेको अवस्थामा भावी प्रधानमन्त्री ओलीको ध्यान मुलुकको समृद्धितर्फ केन्द्रित हुनुपर्छ । त्यो पनि हिजोजस्तै दलहरूबीच सहमति, सहकार्य र एकताको बाटोबाट । निरोज खड्का लिखु गाउँपालिका३, रामेछाप"
लगानीमैत्री वातावरणको अभाव,"नेपालमा सिमेन्ट उद्योग चलाउने मनसाय लिएर आएका वैदेशिक लगानीको स्वीकृतिसमेत पाइसकेका विदेशी ठूला कम्पनीलाई हरेक ठाउँमा सरकारी झमेला र झञ्झटका बखेडा सिर्जना गरी योजनाबद्ध रूपमा असहयोगमा लबिङसम्मको घिनलाग्दो प्रवृत्ति देखाएबाट आजित भई अन्तत: खर्बौँ रकम फिर्ता लैजान लागेको समाचार कान्तिपुरमा प्रकाशित भएको छ । अफ्रिका महादेशकै धनाढ्य नाइजेरियन मूलका एलिको डांगोटे र भारतीय रिलायन्स कम्पनीले नेपालमा सिमेन्ट उद्योग विस्तार गर्ने योजना बनाएर खर्बाैँका थैली बोकेर नेपाल प्रवेश गरे । त्यसरी विशाल धनराशि बोकेर आउने व्यवसायीहरूलाई उद्योग सञ्चालन गर्न हरतरहले सहयोग गरी नेपालमा थप विदेशी लगानीमैत्री वातावरण बनाउनुपर्नेमा पाइलैपिच्छे कसेर र सकेसम्म अप्ठ्यारो स्थिति पैदा गरिदिएका कारण साँच्चै ती उद्योगपतिले यहाँबाट झिकेर लगानी फिर्ता लैजान लागेका हुन् भने त्यसको वास्तविकता र सत्यतथ्य केलाउने अन्य निकाय कोही छैनन्, नेपालमा ? यहाँ रैथाने भइसकेका अन्य सिमेन्ट उद्योगीको प्रभाव र दबाबमा दुर्नियत र कुटिलतापूर्वक अप्ठ्यारा मापदण्ड तय गरी आवश्यकीय कागजात नपुर्याएको बहाना बनाएर जुन रवैया देखाइएछ र यस्ता प्रशासकहरूमाझ काम गरी फँस्नुभन्दा बेलैमा उम्कनु जाती भन्नेसम्मको मनस्थितिमा लगानीकर्तालाई पुर्याएछन् भने योभन्दा बेइज्जत विषय के होला ? श्यामसुन्दर कुइँकेलहाँडीगाउँ, काठमाडौँ"
समृद्धिको सपनामा अवरोध,"भीरको टुप्पामा पुगेर खस्नै लागेको अवस्थामा सरुवा, बढुवा, नियुक्तिदेखि अवाञ्छित निर्णय गरिरहँदा पनि सुशासनको केन्द्रविन्दु र लोकतन्त्रका हिमायती मानिएका प्रधानमन्त्री शेरबहादुर देउवा टुलुटुलु हेरेर बसेका छन् । तीन महिनाअघि विना विभागीय बनाइएका माओवादी केन्द्रका मन्त्रीहरूको घाम तापेरै बस्नुपरे पनि कुर्सीमोह हटेको देखिएन । यस्ता विसंगतिका पहाड हेर्न बाध्य सर्वसाधारणको समृद्धि सपनामाथि निराशामात्र थपिएको छ, यतिबेला । लोकतान्त्रिक मूल्यमान्यताको बेवास्ता गर्दै बलको तुजुक देखाएर मुड्की उज्ज्याएको भरमा शासन चलाउन खोज्नेहरूबाट मुलुकको क्षतिमात्र हुनेछ । डा भूवनेश्वर शर्माचन्द्रागिरि२, काठमाडौं"
बूढो कांग्रेसको कल्याण,"मेलमिलाप दिवसमै गुट झगडा प्रदर्शन गरेर नेपाली कांग्रेसले दलको वैचारिक शून्यतालाई छर्लंग बनायो । बीपीको व्याजले नधान्ने भइसकेपछि देउवा र पौडेलहरूको सिद्धान्तहीन मुढेबलमा घिसारिएको कांग्रेस यसपालिको समानुपातिकमा पाएको मतका कारण लाज ढाक्नमात्र जेनतेन समर्थ देखियो । आफ्ना आँखामा फुलो परेर कमजोर हुनलागेको बिरामीले अरुका आँखामा प्रहार गरी चित्त बुझाउन खोजे जस्तै छ, कांग्रेसको अहिलेको हालत । वाम गठबन्धन प्रयासलाई असफल बनाउनसके मात्र आफू बलियो हुने यिनका सिद्धान्तले कांग्रेसलाई सञ्जीवनी मिल्दैन भनी अब त जान्नैपर्ने हो । तैपनि यिनका घैँटामा घाम लाग्ने छाँट देखिएन । महामन्त्री कोइरालाकै मुखारविन्दबाट यस्ता योजना चुहिँदा धेरैले जिब्रो टोकेका छन् । ऐतिहासिक पार्टीका नाताले सक्छन् भने पशुपतिनाथले एकपल्टका लागि बूढो कांग्रेसको कल्याण गरुन् । कृष्ण कुम्पुरेधादिङ"
राजनीतिज्ञहरूको उमेर,"जनगणना २०६८ अनुसार नेपालीहरूको औसत आयु ६७ वर्ष पुगेको छ । नेपाल सरकारले आफ्ना कर्मचारीहरूलाई पनि ५८ वा ६० वर्ष र विभिन्न संवैधानिक निकायमा कार्यरतलाई ६५ वर्षमा अवकाश दिने व्यवस्था गरेको छ । वास्तवमा ६० वर्ष कटेको व्यक्तिलाई वृद्ध भनिन्छ र यो विश्वव्यापी मान्यता पनि हो । जापानमा भने औसत आयु ९० वर्षसम्म पनि छ । त्यहाँका मानिस ६० वर्षमा युवाजस्तै देखिन्छन्, तर पनि उनीहरू वृद्धको सूचीमा पर्ने गर्छन् । यसरी सरसर्ती हेर्दा ६० वर्षपछि व्यक्तिले सक्रिय जीवनबाट विश्राम लिनुपर्ने मान्यता रहिआएको छ । त्यसपछिका दिनमा आफ्ना गतिविधि गर्न नपाइने पनि होइन, आफ्नो क्षमता अनुसार विभिन्न खालका सामाजिक गतिविधिमा क्रियाशील पनि हुनैपर्छ, नत्र त व्यक्तिको आयु छोटिन पनि सक्छ । वृद्ध अवस्थामा जति सक्रिय जीवनशैली अपनाउन सकियो, त्यति नै आयु लम्बिने कुरा विभिन्न अध्ययन, अनुसन्धानले देखाएका पनि छन् । तर सक्रिय राजनीति वा लाभका पदहरूमा त्यसपछि बस्न उचित हुँदैन । किनकि व्यक्ति वृद्ध अवस्थामा प्रवेश गरेपछि उसको कार्यक्षमतामा दिनप्रतिदिन ह्रास आउँदै जान्छ, स्मरणशक्ति कम हुँदै जान्छ भने दूरदृष्टिमा समेत कमी आउन थाल्छ । यिनै विभिन्न कुरालाई मध्यनजर राख्दै सरकारले पनि सक्रिय पदमा रहेका सरकारी कर्मचारीहरूलाई अवकाश र पेन्सनसहित बिदा गर्ने गरेको हो, जुन सराहनीय छ । तर नेपालका राजनीतिज्ञहरूलाई उमेरले कुनै प्रभाव नपार्ने र बरु ७० वर्षसम्म पनि युवा नेताको चामत्कारिक पगरी दिलाउने गरिएको छ । जुन हास्यास्पद मात्र छैन, दोस्रो पुस्ताका नेताहरूका लागि अभिशाप बन्ने गरेको छ । नेताहरूमा ७० कट्दा पनि अझ बढी लाभका पद र सक्रिय शासन चलाउने निकायमा जान लालायित देखिनु कुनै दैवीशक्तिले प्रदान गरेको वरदान बाहेक अरु केही होला जस्तो लाग्दैन । नरनाथ पाण्डेकावासोती, नवलपुरदेश विकासका लागि अब सबै राजनीतिक दलका वृद्ध नेतृत्वबाट विश्राम लिएर दोस्रो र तेस्रो पुस्तामा नेतृत्व हस्तान्तरण गर्नु जरुरी छ । नेपाली कांग्रेसका शेरबहादुर देउवा, रामचन्द्र पौडेल, अर्जुननरसिंह केसी, एमालेका केपी ओलि, माधव नेपाल, झलनाथ खनाल एवं माओवादी केन्द्रका प्रचण्ड लगायत उमेरले ६५ नाघेका वृद्ध नेताहरूले पार्टी र सरकार एवं राजनीतिक पदको लोभ नगरी असल अभिभावक बन्नु जरुरी छ । दोस्रो र तेस्रो पुस्ताका नेताहरू वृद्ध नेताको पछि लागेर लुरुलुरु तिनीहरूको समर्थन गरेर बस्नु राम्रो होइन । उमेरले नेटो काटेका नेताहरूका इन्द्रियले समेत काम गर्न छोडिसकेको हुनाले देश र जनताको विकासमा तिनीहरू सक्रिय रूपमा खट्न गाह्रो हुन्छ । कुसुम न्यौपाने मध्यबिन्दु११, नवलपरासी"
केन्द्रमा प्रचण्ड,"पुस १७ गते प्रकाशित अभि सुवेदीको चिठी, प्रचण्ड र भोली पढेंँ । लेखकले कुनै बेला आफ्नो विद्यार्थी रेहका प्रचण्डलाई चेतावनीसहित सुझाव दिएका छन् । उनले बीपी कोइरालाको दाँजोमा प्रचण्डलाई मानेका छन् । चेतावनी यो कि तानाशाह एक्कासी तानाशाह बन्दैन । कतिपय तानशाहले संविधानलाई अलिअलि मिच्दै जान्छन् र एकदिन पूर्ण तानाशाह बन्छन् । प्रचण्डको बारेमा मानिसको यही धारणा छ । सबैको मनमा यही छ कि प्रचण्डको लक्ष्य राष्ट्रपति बन्नु हो । त्यसो नगर्नु र लोकतन्त्रलाई नबिर्सनु भनी लेखकले सुझाव दिएका छन् । पार्टी एकता सम्बन्धमा फर्कने पुल भत्काइएको प्रचण्डको अभिव्यक्तिले लेखक निकै प्रभावित भएका रहेछन् । प्रचण्डले पुलहरूलाई भत्काएर नै यहाँसम्म आइपुगेका हुन् । पहिलो पुल गिरिजाप्रसाद कोइरालासंँग मिलेर भत्काए । दोस्रो पुल ओलीको साथ लिएर भत्काएका छन् । लेखकले लोकतन्त्र र माक्र्सवाद दुवैलाई नभुल्ने विरोधाभाषी कुरा पनि लेखेका छन् । उनले देशको सम्पूर्ण बेथिति जस्तै भ्रष्टाचार, मेडिकल बेथिति, किसान र विदेश पलायनको समस्या सुल्झाउने आह्वान गरेका छन् । यो कुरा विचारणीय छ कि चिठी लेख्ने कुरामा लेखकले ओलीलाई किन चुनेनन् ? मतलव स्पष्ट छ कि अहिले देशको केन्द्रमा प्रचण्ड नै छन् । डा शिवशंकर यादवछपकैया, वीरगन्ज"
अनावश्यक दबाब,"जनताले कानुनलाई आत्मसात् गर्दै जनादेश दिएका हुन् । जनताले दिएको जनादेश भन्दै वाम गठबन्धनका एमाले र माओवादी केन्द्रले प्रतिनिधिसभाको समानुपातिकतर्फको निर्वाचन परिणाम छिटो घोषणा गर्न निर्वाचन आयोगलाई दबाब दिइरहँदा लाग्यो, वाम गठबन्धनले आफै कानुनको खिल्ली उडाउँदैछ । निर्वाचन अयोगले पटकपटक संविधान अनुरूप पक्रिया अघि बढिरहेको र राष्ट्रियसभाको निर्वाचनपछि मात्र महिलाको प्रतिनिधि टुङ्गो लाग्ने संवैधानिक प्रावधान ख्याल गर्न सम्झाइरहँदा समेत वाम गठबन्धनका नेताहरूले अटेर गर्नु संविधानको मर्म विपरीत जानु हो । बरु वाम गठबन्धनले राष्ट्रियसभा निर्वाचन पक्रियालाई सहज बनाउनु आजको आवश्यकता हो । निर्वाचन आयोगको अडान सराहनीय छ । हामीले निष्पक्ष निर्वाचन आयोगको काममा हस्तक्षेप गर्नु हुँदैन । राष्ट्रियसभाको निर्वाचन पक्रिया पूरा भएपछि मात्र प्रतिनिधिसभाले पूर्णता पाउने भएकाले निर्वाचन आयोलाई सबैले सहयोग गर्नुपर्छ । कसैले दबाब दिँदैमा निर्वाचन आयोग आत्तिनुपर्ने अवस्था छैन । नवीनकुमार देवकोटा लम्की, कैलाली"
गल्ती सच्याउने जमर्को,"पुस १५ गते कोसेलीमा प्रकाशित जयस्थिति मल्लको वंश वासुदेवलाल दासको लेखमा सानो टिप्पणी गर्न यो पत्र लेखेकी छु । मूल विषयमा जानुभन्दा अघि त्यस लेखमा परेका गल्तीमध्ये केहीमात्र उजागर गरौँ । जयस्थिति मल्ल (सन् १३५४१३९४ इ) भनी त्यहाँ लेखिएकोमा उनको विवाह भएदेखिको मितिबाट उनको समय हालिएको देखिन्छ । तर उनको मृत्यु नेसं ५१५ भाद्रकृष्णषष्ठी (संशोधनमण्डल, इतिहाससंशोधनको प्रमाणप्रमेय, २०१९, ३८ पृ) तदनुसार ईसं १३९५ सेप्टेम्बर ५ तारिख (लुछयो पेतेक, मेडइभल हिस्ट्री अफ नेपाल, १९८४ ई,१४३ पृ) भएकोले १ वर्ष फरक पर्न गएको छ । त्यही लेखमा जयस्थिति मल्लका नामभेद दिँदा स्थिति मल्ल, स्थिति मल्लदेव, स्थितिराज मल्ल, जयस्थिति मल्ल, जयस्थितिराज मल्लदेव र जयस्थितिराज मल्लदेव ठाकुरसमेत दिइएको छ । तात्कालिक चलन अनुसार राजाको नामको अगाडि जय थप्ने र पछाडि थरपछि देव र अझ ठाकुर पनि थप्ने चलन थियो । यी राजाको वास्तविक नाम स्थितिराज मल्ल वा स्थिति मल्लमात्र हो भन्ने तात्कालिक अभिलेखहरूबाट बुझिन्छ । यिनका छोरा ज्योतिर मल्लको नेसं ५३३ को अभिलेखमा यिनको नाम स्थितिदेव लेखिएको छ भनी यहाँ लेखिएको छ । वास्तवमा त्यस अभिलेखमा स्थितिदेव होइन कि स्थिति मल्लदेव लेखिएको छ (धनवज्र वज्राचार्य, पूर्वमध्य कालका अभिलेख, २०६८, २३४ पृ) । त्यस अभिलेखमा स्थितिदेव लेखिएको भनी दनुवार जातिको अनुश्रुतिको आधारमा लेखिएको भन्ने दाबी गरी द्रोणवार राजा पुरादित्यका छोरा राजकुमार स्थितिदेव र स्थिति मल्ल एउटै हुन् भनी त्यहाँ सिद्ध गर्न खोजिएको छ । तर त्यति फितलो तर्कको आधारमा स्थितिराज मल्लको वंशको निर्धारण गर्न सकिँदैन । वर्षौँ अघिदेखि एकथरीले स्थितिराज मल्ललाई खस मल्ल सिद्ध गर्न खोजेजस्तै अर्काथरीले उनको वंशबारे अर्को तर्क गरेको मात्र हो । स्थिति मल्ल कुन वंशका हुन् भन्ने कुराको समाधान गर्नु सजिलो छैन (नेपालको इतिहासका विवादास्पद विषयहरू, २०३७, ५१ पृ) भनी दिवंगत धनवज्र वज्राचार्यले ३८ वर्षअघि बोलेको कुरा अझसम्म पनि फेर्नुपर्ने अवस्था अझ आएको छैन भन्न सकिन्छ । रोशनी श्रेष्ठथानकोट, काठमाडौँ"
महिला आन्दोलनको उपलब्धि,"कुनै समय महिला सृष्टिकी जननी, जीवन संगिनी, छोरी, बहिनीको मात्रै भूमिकामा रहेको अवस्था थियो । अहिले हाम्रो यथार्थ अन्तर्राष्ट्रिय समुदायमा समेत शक्तिशाली राजनीतिक महिलाको रूपमा राष्ट्रपति विद्या भण्डारीको नाम चर्चामा छ । यस्तै हामीले सभामुख र प्रधानन्यायाधीशमा समेत महिलाको नेतृत्व प्राप्त गरिसकेका छौं । अघिल्लो पुस्ताले सुरु गरेको महिला सशक्तीकरण र समाज सुधारको अभियानका उपलब्धिकै जगमा संसारका शक्तिशाली महिलाहरूको सूचीमा नेपाली महिलाको नाम लगातार लेखाउने निश्चित छ । लामो समयको अन्तरालमा प्राप्त स्थानीय तहका जनप्रतिनिधिहरूमा प्रमुख वा उपप्रमुखमध्ये एकजना अनिवार्य महिला हुने प्रावधानले महिलाको उल्लेख्य उपस्थिति हुनपुगेको छ । यसरी हेर्दा अधिकार प्राप्तिको लडाइँको एउटा उच्चतम सफलताको सिँढीमा नेपाली महिला आन्दोलन पुगेको छ । नेपालमा भएका यी सबै महिला मुक्तिका आन्दोलनमा उपलब्धिको जग हिजोको एकीकृत साहसिक आन्दोलन नै हो । तिनै योगमाया लगायतका महिलाले समाज सुधारका विभिन्न पक्षमा विसं १९७४ का समयमा संगठित रूपमा गरेको त्यो ऐतिहासिक आन्दोलनदेखि जनआन्दोलन २०६२६३ का अभियान नै यो उपलब्धिका जग हुन् । अहिलेसम्म आइपुग्दा महिलाका अधिकारमा भएका दस्तावेज पल्टाउने हो भने कुनै दन्त्यकथा भन्दा कम लाग्दैन । अहिले महिलाले दस्तावेजमा मात्रै होइन, व्यावहारिक रूपमा नै राज्यका महत्त्वपूर्ण तहमा आफ्नो प्रभुत्व जमाएका छन् । अझै कानुनी घोषणा र व्यावहारिक यथार्थ बीचको खाडल आन्दोलनको मुख्य चुनौतीको रूपमा रहेको छ ।महिला आन्दोलन र उपलब्धिका पछिल्लो चरणलाई हेर्दा ३३ प्रतिशतको आन्दोलन, सम्पत्तिमा समान सहभागिताको कुरा, आमाको नामबाट नागरिकता, प्रजनन तथा स्वास्थ्यमा महिला अधिकार लगायत धेरै उदाहरणीय उपलब्धि भएका छन् । हिजो पुन:स्थापित प्रतिनिधिसभामा ३३ प्रतिशत महिला सहभागिता घोषणाको प्रस्तावक रहनुभएकी विद्यादेवी भण्डारी आज राष्ट्रप्रमुख हुनुहुन्छ । संविधान पल्टाएर हेर्ने हो भने महिलाहरू अधिकारले भरिपूर्ण भएका छन् । तर नेपाली परिवेशको वास्तविकता नियाल्ने हो भने त्यो संविधानमा लेखिएको अधिकार खोज्न सक्ने महिला सही अर्थमा ३३ प्रतिशत विकास भएका छन् त ? के विद्या भण्डारीले आमनेपाली महिलाको प्रतिनिधित्व गर्नुभएको छ ? प्रतिनिधिसभा र प्रदेशसभाको निर्वाचनमा निर्वाचित हुने महिलाको संख्याले सन्तुष्ट हुन मिल्छ ? हुन त संविधान अनुसार प्रतिनिधिसभा र प्रदेशसभा दुवै स्थानमा महिलाको उपस्थिति ३३ प्रतिशत अनिवार्य छ र पुर्याइन्छ । तर निर्वाचनमा उठ्न सक्नेको चाहिँ अभाव नै हो त ? यसबारे बुझ्न हाम्रो सामाजिक परिवेश, महिला नेतृत्वमा भएको क्षमता र नेतृत्वमा रहनुभएका नेताको मनोविज्ञानको समीक्षा गर्नुपर्ने देखिन्छ । अधिकार प्रत्यायोजनमा उदारता देखाउने नेतृत्व पितृसत्ताको अभ्यासबाट पूर्णरूपमा अलग्गिन नसकेको र आन्दोलनमा होमिएका महिलाहरूले आफूलाई आजको आवश्यकताको तहमा विकास गर्न नसक्नुको उपज हो, यो परिणाम । सिंहदरबार र शीतल निवासको प्रमुख पदमा महिला रहँदै गर्दा एकल आमाले आफ्ना सन्तानलाई नागरिकता बनाउन जाँदा अनेकौं प्रश्नको सामना गर्न नपरोस् । अन्धविश्वासका आधारमा महिलाले ज्यान गुमाउन नपरोस् । न्यायका लागि उनीहरूले बोकेर गएको निवेदन दर्ता गरिउन्, मधेसमा बाध्यतामा ओढिएका घुम्टो उघारिउन्, दाइजोको नाममा ती चेलीहरू नपिटिउन्, बालविवाह रोक्न आमाहरू पनि बोल्न सकुन्, छोरी भएकै भरमा समान शिक्षाको अवसरबाट बञ्चित हुन कसैले नपरोस् । तब मात्रै अनुभूति हुनेछ, आन्दोलनबाट प्राप्त उपलब्धिको ।सतीप्रथा अन्त्यदेखि समावेशी सहभागिता, वंशको हक, पैतृक सम्पत्तिमा समानता लगायतका उपलब्धिमा धेरैले आफ्नो जीवनका महत्त्वपूर्ण समय र अथक मिहेनत खर्च गर्नुभएको छ । सरकारी तहमा २०५१ सालमा महिला मन्त्रालय स्थापना र २०५८ सालमा न्याय क्षेत्रको सर्वोच्च संयन्त्रमा महिला न्यायाधीश बनाउने कामको थालनी भएको करिब २ दशकमा राष्ट्रपति, सभामुख र प्रधानन्यायाधीश महिला भइसके । उहाँहरूसँग सबै नेपाली महिलाको भावना जोडिएको छ । हिजो जस्तो महिला अधिकार प्राप्तिका लागि कानुनी सङ्घर्ष, सभा, सम्मेलन, आमसभा, विरोध वा दबाबको आवश्यकता छैन । संविधानको कार्यान्वयन र लिपिबद्ध भएका सम्पूर्ण कानुनको उपयुक्त तरिकाले व्यवहारमा लगाउनका लागिमात्रै सबै तयार हुने र समान शिक्षा साथै सबै प्रकारका काममा समान अवसर प्रदान गरियो भने सबैले समानताको अनुभव गर्नेछन् । एकातिर निर्वाचन प्रणाली यति खर्चिलो भयो कि यसलाई मध्यमवर्गीय मानिसले आट्न नसक्ने भएको छ भने अर्कोतिर परिवारमा महिला र पुरुष दुवैजना समान तहको जिम्मेवारीमा भए तापनि आर्थिक पक्षसँग जोडिने विषय आउँदा महिलाले उदारतासाथ जुन तहमा पुरुषलाई समर्थन गर्छन्, त्यो तहमा पुरुषले महिलालाई अगाडि बढाउने अभ्यासको अभाव छ । अब महिलाले पनि प्रतिस्पर्धाका लागि तयार, सूचनामा अब्बल र कार्यकुशलतामा उत्कृष्ट रहने हो भने लैङ्गिक पक्ष स्वत: कमजोर हुन्छ । बराल अनेरास्ववियु केन्द्रीय उपाध्यक्ष हुन् ।"
विकास : कस्तो ? कसका लागि ?,"अन्त्यमा,आज राजनीतिक दलहरूले प्रयोग गरिरहेको समृद्धि कुनै नयाँ अवधारणा होइन । संसारलाई पश्चिमा मुलुकहरूजस्तै आधुनिक बनाउने पुरानो र असफल आधुनिकीकरणको सैद्धान्तिक आधारमा उभिएको विकासे डिस्कोर्सको नयाँ अवतार हो, समृद्धि । समृद्धिको बहसले सामाजिक न्याय, समतामूलक समाज, राजनीतिक अधिकार र लोकतान्त्रिक विधि तथा पद्धतिलाई अवमूल्यन गर्छ, आर्थिक वृद्धिदर र भौतिक पूर्वाधारलाई नै समाजको लक्ष्यका रूपमा चित्रित गर्छ । यस्तो समृद्धिको मोडलको अवसम्भावी परिणाम विद्यमान असमानताको आनुपातिक निरन्तरता पनि हो र यसले कालान्तरमा हुने र नहुने बीचको खाडल झन् फराकिलो पार्नेछ र जुन द्वन्द्वको थप स्थायी कारण बन्न पुग्नेछ ।नेपालले अवलम्बन गरेको संघीय प्रणाली र यसले प्रदान गर्ने स्थानीय स्वायत्तता नेपालको दिगो सामाजिक परिवर्तनका लागि सार्थक हुनसक्छ । सिंहदरबारबाट ठूला भौतिक पूर्वाधारका योजनामा राज्यको सम्पत्ति छुट्याउने काम बन्द गर्ने अवसर प्राप्त भएको छ । स्थानीय र प्रदेशका सरकारले स्थानीय आवश्यकता र क्षमताका आधारमा सामाजिक परिवर्तनको मार्ग तय गर्न सक्छन्, जसका लागि उनीहरूलाई अहिलेको भन्दा बढी स्वायत्तता आवश्यक छ । केन्द्रले समग्र देशका लागि विकास र समृद्धिको नेतृत्व गर्छु भन्ने अहंकारबाट मुक्त हुन जरुरी छ ।साथसाथै विकास कुनै एउटा अलग परियोजना वा आर्थिक कार्यक्रममात्र होइन । यो देश र जनताको भविष्यसँग जोडिएको एउटा महत्त्वपूर्ण राजनीतिक प्रक्रिया पनि हो । हाल प्रचार भइरहेको विकासको मोडल सफल हुने सम्भावना अत्यन्त कम छ र यो असफल हुँदा नेपालले राज्यको स्रोत गुमाउने मात्र होइन, यस क्रममा हालसम्म प्राप्त राजनीतिक उपलब्धि पनि गुम्न सक्छन् । बेलायती मानवशास्त्री साउथलले चर्चा गरेझैं विकासले लोकतन्त्रलाई छायामा पार्न सक्छ । विकासको बहानामा निरंकुशता हावी हुनसक्छ । यसतर्फ सबै चनाखो हुन आवश्यक छ । ट्विटर : ,"
स्रष्टाहरूले सांस्कृतिक रूपान्तरणमा लाग्नुपर्छ,"काठमाडौं राष्ट्रपति विद्यादेवी भण्डारीले नेपाल प्रज्ञा प्रतिष्ठानका विभिन्न प्रज्ञा पुरस्कार र राष्ट्रिय कविता महोत्सवमा विजयी कविलाई मंगलबार राजधानीमा पुरस्कृत गरेकी छन् ।राष्ट्रपति भवन शीतल निवासमा आयोजित समारोहमा यस वर्षको कविता महोत्सवमा पहिलो भएका चन्द्र रानोहाछा र दोस्रो हुने सुवास राई क्याप्टेन तथा तेस्रो भएका दीपेन्द्र उपाध्याय, उर्मिला कोइराला र अमृता स्मृति लाई पुरस्कार प्रदान गरिएको हो । राष्ट्रपति भण्डारीले पहिलो हुनेलाई ३० हजारसहित स्वर्ण पदक, दोस्रो हुनेलाई २५ हजार र कास्य पदक तथा तेस्रो हुनेलाई जनही २० हजार रुपैयाँसहित रजत पदक प्रदान गरिन् । गत असार ९ गते प्रतिष्ठानको ६० औं वार्षिकोत्सवमा आयोजित प्रतियोगितामा ती कवि पुरस्कृत घोषित भएका थिए ।प्राज्ञिक क्षेत्रको गरिमामय र धेरै नगद राशिको मानिने पृथ्वी प्रज्ञा पुरस्कार वरिष्ठ समालोचक एवं निबन्धकार डा तारानाथ शर्मालाई प्रदान गरियो । प्रत्येक चार वर्षमा दिइने यो पुरस्कारमा चार लाख रुपैयाँ र सम्मानपत्र रहेको छ । यस्तै, प्रत्येक दुई वर्षमा दिइने जनही एक लाख रुपैयाँका नेपाल प्रज्ञा संस्कृति पुरस्कार डा वीणा पौडेल र नेपाल प्रज्ञा भाषा पुरस्कार डा रामावतार यादवलाई प्रदान गरियो । हरेक वर्ष दिइने नेपाल प्रज्ञा नेपाली साहित्य पुरस्कार २०७३ का लागि विमल निभा तथा २०७४ का लागि धु्रव सापकोटालाई प्रदान गरियो । यो पुरस्कारमा पनि एक लाख रुपैयाँ र सम्मानपत्र दिने गरिन्छ ।यसैगरी, तराई मधेसमा बोलिने मातृभाषा साहित्यका स्रष्टालाई दिइने नेपाल प्रज्ञा मातृभाषा साहित्य पुरस्कार गत वर्षको अब्दुल लतिफ शौकलाई उर्दु भाषाका लागि र यस वर्षको सोमबहादुर धिमाललाई धिमाल भाषाका लागि प्रदान गरियो । पहाडी हिमाली क्षेत्रका लागि मातृभाषा साहित्य पुरस्कारचाहिँ २०७३ का लागि पदम राई र २०७४ का लागि धनबहादुर माझीलाई प्रदान गरियो । यी पुरस्कारमा समेत जनही एक लाख रुपैयाँ र सम्मानपत्र दिने गरिन्छ । पुरस्कार वितरण समारोहलाई सम्बोधन गर्दै राष्ट्रपति भण्डारीले राजनीतिक परिवर्तनसँगै सांस्कृतिक रूपान्तरण र प्रवद्र्धनमा स्रष्टाहरूले भूमिका खेल्नुपर्नेमा जोड दिइन् । उनले नेपाली भाषासाहित्यलाई अन्तर्राष्ट्रिय रूपमा विस्तार गर्न प्रतिष्ठानले थप अग्रसरता देखाउनुपर्ने पनि सुझाइन् । त्यस्तै संस्कृति, पर्यटन तथा नागरिक उड्डयनमन्त्री एवं प्रतिष्ठानका संरक्षक जितेन्द्रनारायण देवले असल भाव र सन्देशका कविताले युगलाई सकारात्मक प्रभाव पार्ने बताए । प्रतिष्ठानका कुलपति गंगाप्रसाद उप्रेतीले छिमेकीलगायत दक्षिण एसियाका विभिन्न प्राज्ञिक निकायसँग सहकार्य बढाउन पहल गरिएको जनाए । उपकुलपति डा विष्णुविभु घिमिरेले प्रज्ञा प्रतिष्ठानका गतिविधि र कार्यक्रममाथि प्रकाश पारे भने सदस्यसचिव डा जीवेन्द्रदेव गिरीले प्रज्ञा पुरस्कारहरूका बारेमा संक्षिप्त जानकारी दिँदै पुरस्कृत प्रतिभाहरूको परिचयात्मक विवरण प्रस्तुत गरे । राष्ट्रिय कविता महोत्सवका संयोजक काव्य विभाग प्रमुख प्राज्ञ डा अमर गिरीले यस वर्षको महोत्सवको संक्षिप्त प्रतिवेदन प्रस्तुत गर्दै आत्मिक विकासका लागि कविताले महत्त्वपूर्ण भूमिका निर्वाह गर्ने बताए ।"
एकल साँझमा उत्रिँदै इन्दिरा,"काठमाडौं (कास) चाँगुनारान थान, जाई फूलको बासना जस्ता सदाबहादर नेपाली लोक दोहोरी गीतकी गायिका इन्दिरा गोले गुरुङ एकल साँझमा उत्रिँदै छिन् । नेपाली लोक दोहोरी र तामाङ सेलो गरेर हजारभन्दा बढी गीत गाइसकेकी गोलेको सम्मानार्थ हिमालयन इन्टरटेनमेन्टले एकल साँझ गर्न लागेको हो । ललितपुरको भारदेउमा ५१ वर्षअघि जन्मेकी गोले चालीसको मध्य दशकदेखि गायन क्षेत्रमा छिन् । दर्जनौं एल्बमकी धनी उनका बेसी झर न, घर त छाउनीमा जस्ता लोकदोहोरी र डमडम डम, ए होई ज्यानै खायो, छालाले मोरेको यो डम्फु, सफा टयाम्पुरी, आप्पा त गाङथान लगायतका सेलो लोकप्रिय छन् । जापान, हङकङ, अस्ट्रेलिया, कोरिया, मलेसिया, कुवेत, कतार, बहराइन लगायतमा कन्सर्ट गरिसकेकी उनलाई यही फागुन २६ गते एकल साँझमा प्रस्तुत गर्न लागेको हिमालयन इन्टरटेनमेन्टका अध्यक्ष सुवास पाख्रिनले जनाए । उक्त सांगीतिक साँझमा गोलेले नयाँपुराना लोकप्रिय गीतहरू गाउनेछिन् । एकदम उत्साहित छु, उनले भनिन्, गायनमा लामो समय भए पनि एकल साँझको मौका बल्ल जुर्दै छ ।"
काव्य शृंखलामा वसन्त र शान्ति,काठमाडौं (कास) छायाछवि क्रिएसनको आयोजनामा हुँदै आएको काव्य शृंखलाको तेस्रो संस्करणमा कवि वसन्तप्रकाश उपाध्याय र गजलकार शान्ति शर्मा आफ्ना प्रस्तुतिसहित उपस्थित हुने भएका छन् । पुस २७ मा राजधानीको बागबजारस्थित सिटिम्याक्स हलमा कार्यक्रम हुनेछ । शृंखलामा वसन्तप्रकाश र शान्तिले झन्डै दुई दर्जन कविता र गजल वाचन गर्ने आयोजकले जनाएको छ ।वसन्तप्रकाश साढे दुई दशकदेखि अनवरत साहित्यमा क्रियाशील छन् भने गजलकार शान्ति पनि गजलमा सशक्त नारी हस्ताक्षर रहेको आयाजेक संस्थाका अध्यक्ष शान्तिप्रियले बताए ।
सप्रनेको कवि गोष्ठी,"काठमाडौं (कास) स्रष्टा प्रतिष्ठान नेपाल (सप्रने) ले राजधानीको लाजिम्पाटस्थित डिल्लीरमण पुस्तकालयमा आफ्नो नियमित काव्य शृंखला गरेको छ । चार वर्षदेखि मासिक रूपमा हुँदै आएको शृंखलामा यसपटक कवि प्रोल्लास सिन्धुलीय, ज्ञानु विद्रोही, ओम कोइराला, यात्रीप्रकाश पाण्डेलगायत ४७ कविले रचना सुनाए । कविहरूले मुलुकको राजनीति, समाज, बदलिँदो युवा मनोविज्ञान, प्रकृति चित्रण लगायतलाई विषय बनाएका थिए । अग्रज पुस्ता र नयाँ पुस्तालाई जोड्ने पुलको रूपमा आफूहरूले काव्य शृंखलालाई निरन्तरता दिँदै आएको प्रतिष्ठानकी अध्यक्ष एवं कवि अमृता स्मृतिले बताइन् ।"
किशोर साहित्य कार्यशाला,"काठमाडौं (कास) किशोर साहित्यलाई कसरी प्रभावकारी रूपमा अघि बढाउने भनेर छलफल गर्न किशोर साहित्य कार्यशाला आयोजना गरिएको छ । बाल वाङ्मय अनुसन्धान केन्द्रले आयोजना गरेको कार्यशालामा १५ जना साहित्यकार सहभागी थिए । कार्यशालमा प्राडा चूडामणि बन्धुले किशोरकिशोरी संकटमा रहेको बताएका थिए । आजका किशोरकिशोरी समस्याग्रस्त अवस्थामा छन्, बन्धुले भने, ती समस्या समाधान गर्न किशोर कथाको सिर्जना गर्नुपर्छ । बाल्यकालबाट किशोर अवस्थामा पुग्दा के हुन्छ ? उनीहरूमा एक किसिमको शारीरिक परिवर्तन देखिन्छ । उनीहरूको मानसिक अवस्था अप्ठेरो अवस्थामा हुन्छ । त्यो पनि समस्याकै रूपमा रहन्छ । यस्ता अनेक समस्याबारे जानकारी दिने खालका कथा लेख्नुपर्छ । कार्यशालामा प्राध्यापक रामकुमार पाँडे, वरिष्ठ चित्रकार केके कर्माचार्यलगायतले किशोर साहित्यले पार्ने प्रभावबारे जानकारी दिएका थिए ।"
गन्तव्य चुचुरो,"काठमाडौं उनले जन्मदिने आमालाई कहिल्यै देखिनन् । आमा कस्ती थिइन् ? मनमा यही प्रश्न उब्जिरहन्थ्यो । कलिली बालिका रोजिता बुद्धाचार्यले जिज्ञासा मेट्न हजुरबालाई धेरै पटक सोधिन् । एक दिन हजुरबाले आकाशतिर देखाउँदै उनलाई भनेछन्, तिम्री आमा तारा भइसकेकी छन्, आमा भेट्न तिमी त्यहीं पुग्नुपर्छ । काठमाडौंकी रोजिताले सानैदेखि आकाश पुग्ने र आमा भेट्ने सपना देख्न थालिन् । सपनामा उनी घरको छतछत कुद्दै पहाडको टुप्पोमा चढ्थिन् र अग्लो हिमालमा टेकेर तारा छुन्थिन् । सञ्चार र रंगकर्म दुवैमा छवि बनाएकी रोजिता अहिले २४ वर्षकी भइसकेकी छन् । यति बेला भने उनी साँच्चिकै हिमाल टेक्ने अभियानमा छिन् । त्यही पनि संसारकै अग्लो चुचुरो । उनीसहित अन्य चार महिला सञ्चारकर्मी आआफ्ना सपना बोकेर सगरमाथा आरोहण गर्न अभ्यास गर्दै छन् । रोजिता, रोशा बस्नेत, प्रियालक्ष्मी कार्की, देउराली चाम्लिङ र कल्पना महर्जनको समूहले सगरमाथा आरोहण गर्न लागेको हो । एक वर्ष अघिदेखि उनीहरूको अभ्यास जारी छ । दोलखाको रामदुङ र यलुङरी हिमाल पुगेर आइसकेका उनीहरू अप्रिलमा सगरमाथा चढ्ने तयारीमा छन् । त्यसका लागि अभ्यास चाहिन्छ, अभ्यासलाई अर्थ । मंगलबार बत्तिसपुतलीस्थित शिल्पी थिएटरमा यी पाँचको अभियानलाई सघाउन नाटक हरियो ढुंगा को च्यारिटी सो गरियो । नाटकका निर्देशक सुनील पोखरेलले युवाहरूको ऊर्जामा आफूले थोरै सहयोग गर्ने प्रयास गरेको बताए । च्यारिटी सोमा दोलखामा हिमाल चढ्दा बनाएको भिडियोसमेत उनीहरूले देखाएका थिए । सगरमाथा चढ्ने सपना बुन्नुमा पाँचै जनाको आआफ्नै कथा छ । पाँचथरमा जन्मिएकी देउरालीको परिवार धरानमा बसाइँ सर्यो । तिनताक पासाङल्हामु शेर्पा सगरमाथा चढेर फर्किंदा बाटैमा मृत्यु भएको खबर देउरालीकी आमाले थाहा पाइन् । आमाले भनिन्, मरेपछि कोही पनि अमर हँुदैन तर यी शेर्पिनीचाहिँ सधंै अजम्बरी भइन् । त्यति बेला देउरालीले सगरमाथा आरोहणको महत्त्व खासै बुझेकी थिइनन् । अहिले म आमाले भन्नुभएको त्यही कुरा सम्झिन्छु, कुराकानी क्रममा मंगलबार उनी भावुक भइन्, घुम्न त म यसै मन पराउँथँे, ५० भन्दा बढी महत्त्वपूर्ण पर्यटकीय थलो घुमिसकेकी छु । तर, जब सगरमाथा चढ्ने सपना बुन्न थालें, पुरानो याद ब्युँझियो । त्यसैले मलाई ऊर्जा दिइरहेको छ । सगरमाथा चढ्ने मन भएकाहरूलाई जोड्ने काम भने रोशा बस्नेतले गरेकी हुन् । काम गर्दा चुनौती खेप्न र फरक धारमा हिँड्ने अभिरुचि राख्ने रोशा राष्ट्रिय समाचार समिति आबद्ध छिन् । न्युज रुममै काम गरिहँदा २९ वर्षीया रोशाले कलम चलाउने हातबाट आइस काट्ने औजार चलाएर फरक पहिरचान बनाउने सपना बुनेकी थिइन् । एक्लै होइन्, समूहमा काम गर्दा मिसन पूरा हुन्छ जस्तो लाग्यो, उनले भनिन्, त्यही भएर म जस्तै अरू पत्रकार खोज्न थालें । ललितपुरकी कल्पना एक सन्तानकी आमा पनि हुन् । सगरमाथामा भने उनको यो दोस्रो अनुभव हुनेछ । सन् २०१४ मा सगरमाथा यात्रा क्रममा उनी दुर्घटनामा परेपछि ७ दिन कोमामा बसेकी थिइन् । हिम्मत हारेकी छैन, उनले भनिन्, दोस्रो जन्म फेरि सगरमाथा चढ्नकै लागि पाएकी हँु । अनामनगरकी प्रियालक्ष्मीले हिमालका थुप्रै चित्र कोरिन् । कोर्दाकोर्दै हिमाली सौन्दर्य उनको मस्तिष्कमा यसरी बसेछ कि त्यहाँ पुगेर प्रत्यक्ष सौन्दर्य अनुभूति गर्ने सपना देख्न थालिन् । टेलिभिजनमा पत्रकारिता गरिरहँदा उनको ध्याउन्न भने सगरमाथा कसरी चढ्ने ? भन्नेमै हुन्थ्यो । सन् २००८ मा शैली बस्नेतलगायतको समावेशी महिला समूहसँग आबद्ध भएर सगरमाथा चढ्ने चाहना राखेकी थिइन् उनले । तर, उति बेला उनको उमेरले साथ दिएन । यति बेला भने उनी आफ्नो गन्तव्यनजिक आइपुगेकी छन् । फरक पृष्ठभूमिबाट आएका यी महिला पत्रकारको एउटै गन्तव्य बनेको छ सगरमाथा चुचुरो । उनीहरू भन्छन्, सगरमाथा पुगेर लाइभ भिडियो दिने छौँ ।"
संस्थागत निक्षेपकर्ताको ब्याजमा अंकुश लगाइने,"आक्रामक कर्जा विस्तार नगर आक्रामक रूपमा कर्जा विस्तार नगर्न बैंक तथा वित्तीय संस्थालाई राष्ट्र बैंकका गभर्नर चिरञ्जीवी नेपालले निर्देशन दिएका छन् । बैंकहरूले मनपरी ढंगले कर्जा विस्तार गरेकै कारण अधिक तरलता घट्दै गएको र ब्याजदर बढिरहेको समयमा गभर्नरबाट यस्तो भनाइ आएको हो । बैंकहरूले निक्षेप र कर्जाबीच सन्तुलन मिलाउन नसकेकै कारण अहिलेको अवस्था आएको उनको भनाइ छ । साउन १ देखि हालसम्म बैंकहरूमा १ खर्ब ६ अर्ब रुपैयाँ निक्षेप थपिएको छ । सोही अवधिमा बैंकहरूले १ खर्ब ६७ अर्ब रुपैयाँ कर्जा विस्तार गरेको उनले बताए । पाँच महिनामा निक्षेपभन्दा ६१ अर्ब रुपैयाँ बढी कर्जा प्रवाह भएकाले बैंकहरूको सीसीडीमा दबाब परेको गभर्नरको भनाइ छ ।मंगलबारसम्म वित्तीय प्रणालीमा अनिवार्य नगद अनुपात भन्दा बाहेक ४० अर्ब रुपैयाँ अधिक तरलता रहेको उनले जनाए । हरेक वर्ष यो समयमा तरलतामा कमी आउने गरेको जनाउँदै उनले भने, निक्षेप बढाएर मात्र कर्जा विस्तार गर्नुहोस्, निक्षेपको वृद्धिदर बेवास्ता गरी मनपरी ढंगले कर्जा विस्तार गर्दा समस्या हुन्छ । सेयरधनी वा सञ्चालकबाट मुनाफा बढाउन दबाब आए पनि त्यसलाई बेवास्ता गर्न प्रमुख कार्यकारी अधिकृतहरूलाई गभर्नरले आग्रह गरे । बैंक चलाउने सीईओले हो, तपाईहरू संयमित बन्नुहोस् ।"
विमानस्थलको लाउन्ज र्याडिसनलाई दिन मिल्दैन,"काठमाडौं लाजिम्पाटको पाँचतारे होटल र्याडिसन होटल्स इन्टरनेसनलले १० वर्षदेखि त्रिभुवन अन्तर्राष्ट्रिय विमानस्थलमा सञ्चालन गर्दै आएको एक्जुकेटिभ लाउन्ज र रेस्टुरेन्टको ठेक्का पुन: दस वर्षका लागि थप्न नसकिने प्रतिवेदन अध्ययन टोलीले दिएको छ । पर्यटन मन्त्रालयका सहसचिव बुद्धिसागर लामिछानेको संयोजकत्वमा गठित अध्ययन कमिटीले यस्तो निष्कर्ष निकाल्दै नागरिक उड्डयन प्राधिकरणलाई गत साता प्रारम्भिक प्रतिवेदन बुझाएको हो ।र्याडिसलले व्यवस्थापन सम्हाल्दै आएको ओरियन्टल होटल्स लिमिटेडलाई २०६४ वैशाखमा त्रिभुवन अन्तर्राष्ट्रिय विमानस्थलले १० वर्षका लागि एक्जुकेटिभ लाउन्ज सञ्चालन गर्न सम्झौता गरेको थियो । उक्त सम्झौतामा दुई पक्षबीच सहमति भएमा बढीमा १० वर्षका लागि पुन: सम्झौता नवीकरण गर्न सकिने उल्लेख भएअनुसार र्याडिसनले ९ महिनाअघि म्याद थप्न माग गरेको थियो । त्रिभुवन अन्तर्राष्ट्रिय विमानस्थलका महाप्रबन्धक देवानन्द उपाध्यायले दुई महिनाअघि र्याडिसनसँग ठेक्का नवीकरण गर्न नसकिने पत्र लेखी पठाइसकेका छन् । त्रिभुवन विमानस्थल र प्राधिकरण दुवैले म्याद थप्न नमिल्ने जनाएपछि र्याडिसनले पर्यटनमन्त्री जितेन्द्रनारायण देवलाई पनि गुहारेको थियो । कामचलाउ पर्यटनमन्त्रीले जाने बेलामा पुन: र्याडिसनलाई नै एक्जुकेटिभ लाउन्ज सञ्चालन गर्न दिनुपर्ने दबाब दिँदै आएका छन् । विमानस्थलको करर्पाेरेट शाखाका अनुसार र्याडिसनले १० वर्षअघि ९ सय रुपैयाँ वर्गमिटर दरमा ९ सय २९ वर्गमिटर क्षेत्रफल ठेक्का पारेको थियो । अहिले ३ हजार रुपैयाँ वर्गमिटर दर निर्धारण भइसकेको छ । उसले भने पुरानै दरमा भाडा तिर्दै आएको छ । मन्त्रीबाट अत्यधिक दबाब आउन थालेपछि अध्ययन समिति नै बनाइएको छ, मन्त्रालय स्रोतले भन्यो, कानुनले एउटै संस्थालाई १० वर्षका लागि दिन नमिल्ने भनेको छ तर मन्त्रीले दबाब दिएकोदियै छन्, मन्त्रालयका एक अधिकारी भन्छन् । र्याडिसन व्यवस्थापनकातर्फबाट आर्थिक लाभको अफर नआएको पनि होइन तर कानुनले बिनाप्रतिस्पर्धा एउटै संस्थालाई सरकारी सम्पत्ति १० वर्षका लागि दिन रोकेको छ । यही विषयका कारण हामी अख्तियार धाउने मुडमा छैनौं, ती अधिकारीले भने । र्याडिसनका प्रबन्ध निर्देशक अनिलदास श्रेष्ठले आर्थिक लाभको अफर नकार्दै कान्तिपुरसँग भने, हामीले त्यस्तो केही अफर गरेका छैनौं, हामीले लाउन्जमा धेरै लगानी गरेकाले सम्झौतापत्रमा उल्लेख भएअनुसार पुन: समयअवधि थप्न माग राखेका मात्रै हौं । थुप्रै लगानी भइसकेको जनाउँदै हालसम्म लाउन्ज र रेस्टुरेन्ट घाटामै रहेको दाबी गर्दै लगानी र घाटाको अंकबारे सोद्धा उनले अनविज्ञता जनाए । यसैबीच र्याडिसन होटल लाउन्जको करार अवधि थप्नुपर्ने माग राख्दै काठमाडौं जिल्ला अदालत पुगेको छ । अदालतले यस विषयमा दुवै पक्षलाई बोलाएको छ । हामीलाई विपक्षी बनाई काठमाडौं जिल्ला अदालतमा दायर गरिएको मुद्दामा न्यायाधीश ऋषिराम निरौलाको इजलासले अन्तरकालीन आदेश जारी गरेको छ, प्राधिकरणका एक अधिकारीले भने । उनका अनुसार प्राधिकरणको विमानस्थल सेवा शुल्क नियमावली २०६७ को नियम ६७ अनुसार सम्झौताको अवधि थप गर्न सकिँदैन । त्यसैगरी हाल अदालतमा मुद्दाको अन्तिम टुंगो नलागेकाले यस विषयमा पुन: सम्झौता पनि गर्न नसकिने प्रतिवेदन कमिटीले पर्यटनमन्त्री अध्यक्ष रहेको प्राधिकरण व्यवस्थापन समितिलाई हालै बुझाएको छ ।यस समितिले विमानस्थलमा रहेका २० वटा अन्य पसलहरूसँग भएका सम्झौता र कागजात पनि अध्ययन गरेको छ । यीमध्ये दुइटा पसलको अदालतमा मुद्दा परी फैसला भइसकेको छ । फैसलामा के कसो भएको भन्ने जानकारी प्राधिकरणले पाइसकेको छैन । अन्य १३ वटा पसलकबलको काठमाडौं जिल्ला अदालत, उच्च अदालत पाटन र सर्वोच्च अदालतमा मुद्दा विचाराधीन रहेका छन् । अन्य ५ वटाको स्थितिबारे कमिटीले कतै उल्लेख नगरिएको भनेको छ । पसल कबल सञ्चालनमा जटिलता देखिन थालेपछि कारण र समाधानको उपायसहित यो कमिटीले विस्तृत अध्ययन गर्नुपर्ने भनेको छ ।"
टाटा नेक्सनलाई अवार्ड,"काठमाडौं (कास) एनडीटीभी कार तथा बाइक अवार्डस २०१८ मा टाटा नेक्सनलाई वर्षकै उत्कृष्ट सबकम्प्याक्ट एसयूभी अवार्डले सम्मान गरेको छ । यस वर्ष टाटा मोटर्सबाट सबैभन्दा महत्त्वपूर्ण प्रक्षेपण रहेको नेक्सन भारतमा निर्मित सभ ४ मिटर एसयूभी स्पेस क्षेत्रमा लन्च हुने पहिलो मोडल रहेको जारी विज्ञप्तिमा उल्लेख छ । कम्पनीका अनुसार टाटा नेक्सनमा रहेका केही डिजाइनहरू ल्यान्ड रोभर मोडल, विशेषगरी रेन्ज रोभर इभोकबाट प्रेरित रहेको छ ।"
ग्लोबल आईएमईको शाखा विस्तार,"काठमाडौं (कास) ग्लोबल आईएमईले ११ औं वार्षिकोत्सवको अवसरमा एकैदिन देशका विभिन्न ५ स्थानमा शाखा कार्यालय स्थापना गरेको छ । बैंकले राजधानीको कमलादी, भक्तपुरको गोठाटार, बैतडीको पुर्चौडी, गुल्मीको गौंडाकोट र झापाको दमक नगरपालिकामा शाखाहरू सञ्चालनमा ल्याएको जारी विज्ञप्तिमा उल्लेख छ । योसँगै बैंकको शाखा संख्या ११३ पुगेको बैंकले जनाएको छ । वार्षिकोत्सवमा बैंकको नवनिर्मित कर्पोरेटरजिस्र्टड कार्यालयको नेपाल राष्ट्र बैंकका गभर्नर चिरञ्जीवी नेपालले मंगलबार उद्घाटन गरेको विज्ञप्तिमा छ ।"
नबिल फाउन्डेसनद्वारा सहयोग,काठमाडौं (कास) नबिल बैंकद्वारा प्रवद्र्घित नबिल फाउन्डेसनले बालिकाहरूको शिक्षा प्रयोजनका लागि १ लाख २० हजार रुपैयाँ सहयोग गरेको छ । उक्त रकम बराबरको चेक गार्गी कन्या गुरुकुल प्रतिष्ठानलाई प्रदान गरिएको जारी विज्ञप्तिमा उल्लेख छ ।
सीएमएफको अध्यक्षमा शर्मा,काठमाडौं (कास) सेन्टर फर माइक्रोफाईनान्स (सीएमएफ) को अध्यक्षमा जलनकुमार शर्मा नियुक्त भएका छन् । गत साता सम्पन्न सीएमएफ सञ्चालक समितिको बैठकमा शर्मालाई अध्यक्ष नियुक्त गर्ने निर्णय गरेको हो । उक्त संस्थामा अध्यक्ष स्वयं कार्यकारी हुने व्यवस्था छ । शर्माले पुस १७ गतेदेखि कार्यभार सम्हालेका छन् । शर्माले यसअघि साना किसान विकास बैंकमा ८ वर्षसम्म प्रमुख कार्यकारीका रूपमा काम गरिसकेका छन् ।
नारायणगढमुग्लिन सडक चाँडो बनाऊ,"चितवन नारायणगढमुग्लिन सडकको अवस्थाले पर्यटक आगमन प्रभावित बनेको भन्दै पर्यटन व्यवसायीले निर्माणको काम चाँडो सक्न सरकारसँग माग गरेका छन् । मुलुककै लाइफलाइन का रूपमा रहेको उक्त सडक निर्माणको काम समयमै पूरा नगर्ने ठेकदारलाई कारबाही गर्नसमेत पर्यटन व्यवसायीले माग गरेका छन् । देशको प्रमुख पर्यटकीय स्थलका रूपमा विकसित भएको चितवनको पर्यटन उद्योगमा नारायणगढमुग्लिन सडकले गर्दा असर पुगेको होटल संघ नेपालका केन्द्रीय अध्यक्ष अमरमान शाक्यले बताए । सडकको स्तरोन्नतिको काम सुरु गरेको ३ वर्ष हुन लाग्यो, उनले भने, कहिले निर्माण सकिने भन्ने कुरा सरकारले यकिन गर्न सकेको छैन, ठेकदारले मन लागेको र फाइदा हुने बेलामा मात्र काम गर्न दिने जिम्मेवार निकाय सडक विभागको कामकारबाहीमा प्रश्न उठ्छ, राज्यले काम नगर्ने ठेकदार र कर्मचारीलाई कहिल्यै कारबाही गर्न सकेन ।उनले यसमा सरकार टुलुटुलु हेरेर बस्न नमिल्ने बताए । उनका अनुसार पर्यटकीय क्षेत्र सौराहा, मेघौली, पटिहानी र कसरामा सुविधा सम्पन्न होटल तथा रिसोर्टमा एक रातमा ५ हजार ५ सय पर्यटकलाई बास दिन सक्ने क्षमता छ । ती क्षेत्रका होटल तथा रिसोर्टमा झन्डै १५ अर्ब लगानी रहेको छ । तर, सडकको अवस्थाले गर्दा पर्यटक आगमन प्रभावित बन्न पुगेको छ । सडकको अवस्थाले गर्दा पर्यटन व्यवसाय नराम्रोसँग प्रभावित बनेको छ, कसरा रिसोर्टका सञ्चालक आरपी पन्तले भने, सडककै अवस्थाले यो वर्षको अंग्रेजी नयाँ वर्षमा ७० प्रतिशत मात्र पर्यटक भए । उनका अनुसार पहिलाका नयाँ वर्ष र क्रिसमसमा पर्यटकको भीड लाग्ने गथ्र्यो । आन्तरिक पर्यटक काठमाडौं, पोखरादेखि आफ्नै साधनमा आउँथे । अहिले बाटोले गर्दा समस्या भएको छ । पर्यटक आगमन नराम्रोसँग प्रभावित भएको पन्तले दु:खेसो पोखे । नारायणगढमुग्लिन सडकले गर्दा पर्यटन व्यवसायमा ठूलो प्रभाव परेको छ, रत्ननगर नगरपालिकाका मेयर नारायण वनले भने, यसको निर्माण चाँडो पूरा गरी आगमन सहज बनाउन जिम्मेवार निकाय लाग्नुपर्छ ।धूलो उड्ने, जामले गर्दा यात्रुले सास्ती खेप्नुपर्ने र पहिरो खसेर सर्वसाधारणको ज्यान थालेपछि प्रधानमन्त्री शेरबहादुर देउवा आफैं आएर गत साउन तेस्रो हप्ता सडकको स्थलगत अनुगमन गरेका थिए । अनुगमनको क्रममा देउवाले सडक मुलुककै लाइफलाइन हो भन्दै युद्धस्तरमा काम गर्न आयोजना प्रमुख र निर्माण कम्पनीलाई निर्देशन दिएका थिए । उनले सरकारबाट चाहिने सम्पूर्ण सहयोग गर्न तयार रहेको बताउँदै समयमै सडक निर्माण पूरा गरी सर्वसाधारणलाई सहज रूपमा यात्रा गर्ने वातावरण मिलाउन निर्देशन दिएका थिए । अहिलेसम्म सडक निर्माणको काम पूरा हुन सकेको छैन ।गत पुस ११ गते सौराहामा आयोजित चितवन हात्ती महोत्सवको उद्घाटनमा आएका प्रधानमन्त्री देउवासामु पर्यटन व्यवसायीले सडक निर्माण चाँडो पूरा गर्न माग गरे । सबैको माग सडक निर्माण चाँडो पूरा गर्नुपर्ने थियो । नेपालमा यही समस्या छ, काम छिटो हुँदैन, आफैं पुगेर बाटोको अवस्था बुझेको थिए, प्रधानमन्त्री देउवाले भने, ठेकदार र आयोजनाले २३ महिनाभित्र बनाउने आश्वासन दिएका थिए तर अझै सडक बनिसकेको रैनछ, यही बाटोले गर्दा पर्यटन आगमनमा समस्या भएको भन्ने खबर सुन्दा दु:ख लागेको छ । बाटो छिटो बनाउने कुरामा सबैलाई आश्वस्त पार्न चाहेको देउवाले बताएका थिए ।क्षेत्रीय होटल संघ सौराहाका अध्यक्ष सुमन घिमिरेले नारायणगढमुग्लिन सडकको अवस्थाले गर्दा पर्यटन व्यवसायमा नराम्रोसँग असर परेको गुनासो गरे । सिंगो जिल्लाले सबैभन्दा ठूलो मार यही सडकले गर्दा खेप्नुपरेको छ, उनले भने, २ वर्षमा सक्नुपर्ने काम ३ वर्ष हुन लाग्दा पनि पूरा भएको छैन ।"
भारतले गण्डकमा पानी दिएन,"पर्सा भारतीय पक्षले मर्मत सम्भार नसक्दा यस वर्ष गण्डक नरहमा पानी नआउने भएको छ । भदौमा आएको बाढीले भारततर्फको गण्डक नहर संरचनामा पुर्याएको क्षतिको मर्मत सम्भार अझै नसकिएको हो । नारायणी सिँचाइ व्यवस्थापन डिभिजन कार्यालय बहुअरीका सूचना अधिकृत एवं इन्जिनियर सुरेश साहले भारतीय भूमिमा भारतीय पक्षले नहरको मर्मत सम्भार अझै नसकेकाले यस वर्षको गहुँ बालीका लागि नहरमा पानी नआउने भएको बताए । भारतीय पक्षले पुसको पहिलो साता यस वर्ष गहुँ बालीका लािग पानी नदिने सूचना पठाएको हो, साहले भने, नेपाल र भारतबीचको गण्डक नहर सम्झौताअनुसार पुस १० देखि नहरमा पानी आइसक्नुपर्ने हो । भदौ पहिलो साताको बाढीले नहरको भारतीय भूमिमा रहेको संरचनामा धेरै स्थानमा क्षति पुगेकामा मर्मत सम्भारको काम अझै नसकिएको जानकारी भारतीय पक्षले दिएको छ । गण्डक नहरको भैंसालोटन ब्यारेजस्थित ढोकामा पनी बाढीले क्षति पुगेको थियो । भारतीय पक्षले नेपालबाट चर्को माग आए नहरमा थोरै पानी दिन सक्ने तर धान बालीका लागि पानी दिन नसक्ने जवाफ दिएकाले आफूहरूले पानीका लागि दबाब दिन नसकेको साह बताउँछन् । नेपालतर्फ गण्डक नहरमा ३ दर्जन स्थानमा क्षति पुगेकामा कार्यालयले करिब एक महिनाअघि नै मर्मत सम्भार सकेको छ । भारतीय पक्षले भने थोरै क्षतिमा पनि लामो समय लगाएर संरचना मर्मत गरिरहेको छ । भारतीय भूमि हुँदै नहरको पानी पर्साको जानकीटोलाबाट नेपाल प्रवेश गर्छ ।नेपालतर्फ गण्डक नहरको ४ दशकको इतिहासमा यस वर्ष सर्वाधिक ठूलो प्राकृतिक प्रकोपको मार र क्षति भएको थियो । नहर भएर बग्ने ओरिया, सिक्टा, गंगोल, सिक्टा, बंगरी, लालबकैया आदि खोलाले नहरमा बढी क्षति गरेका थिए । यी खोलाको पानीको जलस्तर बढेर नहरभन्दा माथिबाट बग्न थालेपछि नहरको किनार र सर्भिस सडकसमेत बगाएको थियो । भारत सरकारले निर्माण गरी सन् १९७५ र ७६ मा दुई चरणमा नेपाल सरकारलाई गण्डक नहर हस्तान्तरण गरेको थियो । पर्साको जानकीटोलाबाट नेपाल प्रवेश गर्ने र रौतहटको वाग्मतीमा गएर मिसिने नहरलाई पूर्वी नहर भनिन्छ । ८१ किमि लामो यो नहरले पर्सा, बारा र रौतहटको ३१ हजार ४ सय हेक्टर जग्गालाई सिञ्चित गर्ने लक्ष्य छ । तर, भारतबाटै पर्याप्त पानी नछोडिने भएकाले पर्सा र बाराका पूर्वी भेगका केही गाउँमा मात्रै पानी पुग्छ । रौतहटसम्म पुग्दा नहरमा पानी सुकिसक्छ । भारतले आफूलाई पानी पुगेपछि मात्र नेपालतर्फ छाड्ने गरेको छ ।नेपाल र भारतबीच भएको गण्डक सम्झौताअनुसार नहरमा भारत सरकारले ८ सय ५० क्युसेक पानी छाड्नुपर्ने हो । तर, उसले नहरमा यति पानी नेपाललाई दिने गरेको छैन ।"
अस्पतालविरुद्ध ठगी मुद्दा दर्ता,"काठमाडांै महानगरीय प्रहरी परिसर काठमाडौंले बसुन्धाराको इशान बाल तथा महिला अस्पताल र बाँसबारीको नेपाल इन्स्टिच्युट अफ न्युरोलोजी एन्ड एलाइड साइन्सेज (न्युरो) विरुद्ध मुद्दा दर्ता गरेको छ । विभिन्न सेवाका नाममा चर्को शुल्क असुलेको जनाउँदै आपूर्ति व्यवस्थापन तथा उपभोक्ता हित संरक्षण विभागले सोमबार मुद्दाका लागि सिफारिस गरेपछि परिसरले मंगलबार मुद्दा दर्ता गरेको हो । विभागले पठाएको पत्रअनुसार इशान र न्युरोविरुद्ध ठगी मुद्दा दर्ता गरेका छौं, प्रहरी परिसर काठमाडौं प्रमुख रवीन्द्र धानुकले भने, ती अस्पताललाई कानुनअनुसार कारबाही प्रक्रिया अघि बढाउँछौं । विभागले सोमबार चार अस्पतालविरुद्ध ठगीको मुद्दा दर्ता गर्न काठमाडौं र ललितपुर प्रहरीलाई पत्रचार गरेको थियो । विभागले बसुन्धराको इशान, टोखाको ग्रान्डी र बाँसबारीको न्युरोविरुद्ध मुद्दा दर्ता गर्न प्रहरी परिसर काठमाडौं र ग्वार्कोको बी एन्ड बी अस्पतालविरुद्ध मुद्दा दर्ता गर्न महानगरीय प्रहरी परिसर ललितपुरलाई पत्र पठाएको थियो । पत्रअनुसार मंगलबार दुई अस्पतालविरुद्ध मुद्दा दर्ता भएको हो । ग्रान्डी अस्पतालबारे पनि थप अनुसन्धान भइरहेको छ । ग्वार्कोको बी एन्ड बीबारे पनि थप अनुसन्धान भइरहेको महानगरीय प्रहरी परिसर जाउलाखेलले जनाएको छ । मुद्दा दायर गर्ने सम्बन्धमा सरकारी वकिलसँग रायसल्लाह लिइरहेका छौं, प्रहरी नायब उपरीक्षक नरेन्द्र चन्दले भने, दर्ता गर्नेनगर्ने बुधबार निर्णय गर्छौं ।विभागका अनुसार इशानले बेड, बेड जार्च डिलक्स गरी एकै शीर्षकमा दुईपटक, गेट पास चार्ज, अपरेसन चार्ज, प्रक्रिया चार्ज, प्रिएनेक्स चार्ज तथा बिरामी कुरुवाको सहित विभिन्न शुल्क लिएको पाइएको थियो । ग्रान्डीले प्रशासनिक, डाक्टर, नर्सिङ, सर्जरी चार्ज, इक्विपमेन्ट चार्ज, इनप्लान्ट चार्ज, प्रोसिडयोर चार्ज, इन्भेस्टिगेसन तथा अन्य चार्जलगायत एकै प्रकृतिका शुल्क भए पनि फरकफरक शीर्षक राखी उपभोक्ता मारमा पारेको विभागको आरोप छ ।न्युरो अस्पतालले रजिस्ट्रेसन, कन्सलटेन्ट, अपरेसन, ल्याबलगायत शीर्षकबाट बिरामीसँग शुल्क असुल गरी पुन: सेवा शुल्क भनी १० प्रतिशत लिएको विभागले जनाएको छ । बी एन्ड बी अस्पतालले बेड चार्ज माथि पुन: सर्भिस चार्ज लगाई शुल्क लिई ठगी गरेको, एक सय बेडको स्वीकृति लिएर १ सय २५ बेड सञ्चालन गरेको आरोपमा छ । अनुगमन र अनुसन्धानपश्चात् अस्पतालहरूले बिरामीबाट चर्को शुल्क लिएपछि विभागले सरकारी वकिलको राय लिएको थियो । वकिलको रायपश्चात विभागले ठगी मुद्दाका लागि परिसरमा पठाएको हो । उपभोक्ता हित संरक्षण मञ्चका अध्यक्ष ज्योति बानियाँका अनुसार मुलुकी ऐन ठगी महलको व्यवस्थाअनुरूप अस्पतालहरूलाई कारबाही हुनुपर्छ । उनका अनुसार प्रहरीले यसलाई सूचनाका रूपमा लिन्छ । अनुसन्धानपश्चात् व्यवस्थापकलाई पक्राउ गर्छ । यसमा अन्य पनि संलग्न देखिए सम्बन्धितलाई पनि पक्राउ गरी बयानको थालनी सुरु हुने उनले बताए । बयानपश्चात् कारबाहीस्वरूप मुद्दा चलाउनेनचलाउने प्रहरीले निर्णय गर्न सक्छ, उनले भने । उनका अनुसार मुलुकी ऐन ठगीको महलको एक नम्बरमा झुटो कुरालाई सत्य हो भनी झुक्याई अथवा अरू जुनसुकै व्यहोराबाट धोका दिई अरूको चलअचल धनमाल लिएमा ठगी गरेको हुने कानुनी व्यवस्था छ । सोही महलको चार नम्बरमा ठगी गर्नेलाई बिगो खुलेको भए बिगोको बमोजिम र बिगो नखुलेको भए ५ हजार रुपैयाँ जरिवाना र ५ वर्षसम्म कैद हुने गरी दुवै सजाय हुने व्यवस्था छ ।नेपालको संविधान २०७२ को धारा ३५ मा नि:शुल्क र गुणस्तरीय रूपमा प्राप्त गर्नुपर्ने स्वास्थ्य हकसम्बन्धी संवैधानिक व्यवस्था छ । नेपालमा सञ्चालित निजी अस्पतालले स्वास्थ्य सेवा कर र भ्याटमध्ये एउटा शीर्षकमा मात्रै कर असुल गर्न पाउँछन् । यसबाहेकका कुनै पनि सेवा शुल्क अस्पतालले बिरामीबाट लिन पाउने व्यवस्था कानुनमा छैन । अस्पतालले विभिन्न शीर्षकमा शुल्क उठाउँदै आएको विभागले जनाएको छ । चर्को शुल्क असुलेको आरोपमा विभागले मंगलबार बल्खुको बयोधा हस्पिटल प्रालि र थापाथलीको नर्भिक इन्टरनेसनल हस्पिटल एन्ड मेडिकल कलेज प्रालिविरुद्ध ठगी मुद्दा दायर गर्न प्रहरीलाई पत्रचार गरेको छ । बयोधाले बिरामीबाट बेड चार्ज, ल्याब टेस्टलगायतमा १० प्रतिशत नर्सिङ चार्जलिई थप १३ प्रतिशत भ्याट लिने गरेको, विभिन्न शीषर्कहरू खडा गरी सेवा शुल्क असुल गरेको विभागले प्रहरीलाई पठाएको पत्रमा उल्लेख छ । नर्भिकले पनि अस्पतालले १०० शय्याको बेड सञ्चालन गर्न अनुमति लिइएकामा सोभन्दा बढी शय्या सञ्चालनमा गरेको, उपचार गर्न आउने सर्वसाधारणबाट उपचार गराउँदा १३ प्रतिशत सर चार्ज भनी थप भुक्तानी लिएको विभागले प्रहरीलाई पठाएको पत्रमा उल्लेख छ ।विभिन्न शीर्षकमा सेवा शुल्क असुल गरेको संलग्न बिलबाट देखिन्छ । कुल रकममा थप ५ प्रतिशत स्वास्थ्य सेवा कर जोडेको पाइएको छ, विभागका अनुसन्धान अधिृकत दीपक पोखरेलले भने, यी अस्पतालविरुद्ध पनि ठगी मुद्दा दायर गर्न महानगरीय प्रहरी परिसरमा पत्र पठाएका छौं । विभागका महानिर्देशक कुमार दाहालले मुद्दा दायर सम्बन्धमा बुधबार फलोअप गर्ने बताए । विभागले ललितपुर र काठमाडौंमा पत्रचार गरेको छ । थप केही मुद्दाका लागि पठाएका छौं, उनले भने, कुनकुन मुद्दा दायर भएनभएको बुधबार फलोअप गर्छु ।"
दुई कोरियाबीच वार्ता हुने,"सोल (बीबीसी) दक्षिण कोरियाले उत्तर कोरियालाई आगामी मंगलबार उच्च स्तरीय वार्ता गर्नका लागि प्रस्ताव गरेको छ । वार्तामा २०१८ को शीतकालीन ओलम्पिक प्रतियोगिता तथा दुई देशबीचको सम्बन्ध सुधारबारे कुराकानीका लागि आफू तयार रहेका दक्षिण कोरिहयाले जनाएको छ । सोमबार उत्तर कोरियाली नेता किम जोङ उनले फेब्रुअरीमा हुने प्रतियोगितमा सहभागिताका लागि आफ्नो देश सहभागी हुन तयार रहेको बताएका थिए । दक्षिण कोरियाली राष्ट्रपति मुन जाय इनले प्योङयाङको प्रस्ताव सम्बन्ध सुधारका लागि अभूतपूर्व मौका भएको जनाए । राजधानी सोलमा मंगलबारको मन्त्रिपरिषद् बैठकमा मुनले भने उत्तरको ओलम्पिक वार्तामा परमाणु कार्यक्रमबारे पनि छलफल हुने बताएका छन् । मुनले भने, उत्तर र दक्षिण कोरियाबीचको सम्बन्ध सुधारका लागि उत्तरको परमाणु कार्यक्रमबारे मात्र छलफल गरेर हुँदैन । त्यसैले विदेश मन्त्रालयले यस विषयमा आफ्नो निकटस्थ तथा अन्तर्राष्ट्रिय समुदायसँग आवश्यक समन्वय गर्न आवश्यक छ । दक्षिण कोरियाली एकीकरण मन्त्री चो मियोङ ग्योनले वार्ताका लागि दुई देशका उच्च अधिकारी आगामी जनवरी ९ मा ट्रुस भिजलेज का भनिने पन्मुन्जोममा भेट्न सक्ने बताए ।"
अभिषेक र दक्षिणा उत्कृष्ट,"इटहरी नवर्निमित तेक्वान्दो कभर्डहलमा सोमबार सम्पन्न १२ औं अन्तर्राष्ट्रिय ओपन प्रेन्डसिप तेक्वान्दो च्याम्पियनसिप (आईओएफटीसी) नेपाली खेलाडीले कुल ५७ स्वर्ण स्वर्ण पदक जितेका छन् । नेपालबाट सहभागी मैत्री तेक्वान्दो डोजाङ ११ स्वर्ण, ८ रजत र ११ कांस्य पदक जितेर टिम च्याम्पियन भयो । नेपाल आर्मीले १० स्वर्ण, ६ रजत र १२ कांस्यसहित दोस्रो, एपीएफ क्लबले ८ स्वर्ण, ५ रजत र ३ कांस्यसहित तेस्रो स्थान हासिल गरे । सुनिखेल टिमले ५ स्वर्ण, ३ रजत, ३ कांस्य, झापाले ३ स्वर्ण, ३ रजत, ४ कांस्य, इलामले २ रजत र ५ कांस्य, चितवनले ७ स्वर्ण, ८ रजत र ७ कांस्य तथा धरानले ७ स्वर्ण, ४ रजत, १ कास्य जितेका थिए । विदेशी टिमतर्फ अमेरिकाले ४ स्वर्ण, ३ रजत, १ कास्य जित्दै टिम च्याम्पियन भयो । बंगलादेश ४ स्वर्ण, २ रजत, ३ कांस्यसहित दोस्रा र एक स्वर्ण र ३ रजतसाथ बेलायत तेस्रा भए । प्रतियोगिताको ग्योरोगीतर्फ पुरुषमा भारतका अभिषेक यादव र महिलामा नेपालकी दक्षिणा ठकुरी उत्कृष्ट खेलाडी घोषित भए । दुवैले जनही ५० हजार रुपैयाँ पुरस्कार पाए । पुम्सेतर्फ पुरुषमा भारतका बेदाषी दास तथा महिलामा नेपालकी सीना मादेन उत्कृष्ट खेलाडी चुनिए । दुवैलाई २५२५ हजार प्रदान गरियो । प्रशिक्षकतर्फ पुरुषमा भारतका सौरभकुमार सिंह तथा महिलामा नेपालकी विकिश बिँडारी उत्कृष्ट भए । दुवैले समान २५ हजार पुरस्कार हात पारे ।अन्तर्राष्ट्रिय निर्णायकतर्फ पुरुषमा भारतका सुन्दरमणि पटेल तथा महिलामा नेपालकी विमला भण्डारी उत्कृष्ट भए । राष्ट्रिय निर्णायकको पुरुषमा रेशमकुमार पुन मगर र महिलामा विद्या राई उत्कृष्ट ठहरिए । उत्कृष्ट सबैले ५ हजार पुरस्कार पाए । नेप्लिज तेक्वान्दो एकेडेमी (एनटीए) उत्कृष्ट टिम घोषित भयो । एनटीएले समग्रमा ४० पदक जित्यो । उसले ५ स्वर्ण, १५ रजत र २० कांस्य जितेको थियो । राष्ट्रिय खेलकुद परिषद्को विशेष सहयोगमा आईओएफटीसीले आयोजना गरेको प्रतियोगिता विजेतालाई राखेपका सदस्यसचिव केशवकुमार विष्टले पुरस्कृत गरे ।"
चार रिट खारेज,"कानुनी अप्ठ्यारा छैनन्अन्तर्राष्ट्रिय ओलम्पिक कमिटी (आईओसी) को मान्यताप्राप्त नेपाल ओलम्पिक कमिटीका अध्यक्ष जीवनराम श्रेष्ठले सर्वोच्च अदालतको मंगलबारको फैसलाले कानुनी अवरोध हटाएको प्रतिक्रिया दिए । अब काम गर्नलाई कानुनी अप्ठ्यारा छैनन्, उनले भने, हामीले वैधता प्राप्त गर्यौं । आफ्नो बैंक खाता चलाउन पाउने भयौं । अब १३ औं दक्षिण एसियाली खेलकुद (साग) आयोजनाको काम अगाडि बढाउन सहज हुनेछ । हामीले कानुनी मान्यता पाएको अवस्थामा साग तयारीको काम अगाडि बढाउन सजिलो हुन्छ । राणा पक्षले कब्जा गरेको ओलम्पिक भवनबारे उनले भने, आईओसीले बनाइदिएको त्यो भवन हाम्रै सम्पत्ति हो, त्यसमा प्रवेश गर्न कुनै समस्या छैन । हामी सबैलाई मिलाएर अगाडि बढ्ने छौं ।"
पुलिसको कठिन जित,आजका खेलत्रिभुवन आर्मीविरुद्ध मध्यपश्चिमएपीएफविरुद्ध पश्चिमाञ्चलएन्फा कम्प्लेक्स मैदान
राम्रो खेल्ने इंग्ल्यान्डको विश्वास,"सिड्नी (एएफपी) सिड्नीमा खेलेको अनुभवका कारण लेग स्पिनर म्यासन क्रेनले बिहीबार सुरु हुने अन्तिम तथा पाँचौं एसेज टेस्टमा इंग्ल्यान्डबाट डेब्यु अवसर पाउन सक्छन् । यो पाहुना टिमका लागि अस्ट्ेरलियाविरुद्ध प्रतिष्ठाको लडाइँ हुनेछ । शृंखलामा ३० ले पछाडि रहेर एसेज गुमाइसकेको इंग्ल्यान्डले अन्तिम खेललाई टिममा परिवर्तन गर्न चाहेको छ । यस्तोमा मोइन अली टिममा नपर्न सक्छन् । उनको स्थान लिन सक्छन् क्रेनले । इंग्ल्यान्डका लागि ४८ टेस्ट खेलेका अलीले अस्ट्ेरलिया भ्रमण सुरु गर्दा उनको छवि सफल अलराउन्डरका रूपमा थियो । तर, उनले पूरा शृंखलामै कमजोर प्रदर्शन गरेका छन् । उनले अहिलेसम्म तीन विकेट लिँदै १९ रनको औसतमा ब्याटिङ गरेका छन् । सिड्नीको पिचमा बल टर्न हुने हुँदा पनि क्रेनको सम्भावना बढेको हो । गत वर्ष न्यु साउथ वेल्सबाट खेल्दै २० वर्षीय ह्याम्पसायर खेलाडीले प्रख्यात यस सिड्नी मैदानमा ५विकेट लिएका थिए । उनको प्रदर्शनका कारण सेफिल्ड सिल्डमा न्यु साउथ वेल्सले साउथ अस्ट्ेरलियामाथि जित निकालेको थियो । शृंखला गुमाइसकेको स्थितिमा नयाँ तथा युवा खेलाडीलाई मौका दिनु राम्रो हुनसक्छ, इंग्लिस प्रशिक्षक ट्ेरभर बेलिसले भनेका छन् । बेलिसले क्रेनका लागि टेस्टमा डेब्यु गर्ने उपयुक्त समय पनि आएको बताए । क्रेन निकै राम्रा खेलाडी हुन् । उनले जति धेरै माथिल्लो स्तरमा क्रिकेट खेल्नेछन्, उति नै उनको प्रदर्शन अझ राम्रो हुनेछ ।चौथो टेस्टमा इंग्ल्यान्ड अस्ट्ेरलियामाथि हाबी रहे पनि घरेलु कप्तान स्टिभ स्मिथले अन्तिम पाँचौं पूरा टिम ब्याटिङ गर्दै बराबरीको नतिजा निकालेका थिए । मेलबर्नको त्यो खेलअघिसम्म खराब खेलिरहेका पुराना तथा अनुभवी खेलाडी एलिस्टर कुक र स्टुवार्ट ब्रोडको स्थान अनिश्चित बनेको थियो । तर, कुकले त्यस टेस्टमा नटआउट २ सय ४४ रन बनाए भने ब्रोडले ५ विकेटको प्रदर्शन गर्दै सानदार बलिङ प्रस्तुत गरेका थिए । अहिले हाम्रो टिम राम्रो देखिएको छ । शृंखलाको सुरुमा टिमजस्तो थियो, अहिले त्यसमा परिवर्तन भएको छ । सिड्नीमा अझ राम्रो खेल्ने प्रयास हुनेछ, इंग्लिस कप्तान जो रुटले भनेका छन् । सिड्नीमा भएका एसेजका पछिल्ला चार टेस्टमध्ये इंग्ल्यान्ड दुई खेलमा विजयी छ । यसपल्ट पनि यस्तै सफलता चुम्ने हो भने उसले सबैभन्दा पहिले अस्ट्ेरलियाली कप्तान स्मिथको चुनौती पार गर्नुपर्नेछ । शृंखलामा उत्कृष्ट प्रदर्शन गरिरहेका स्मिथले तीन शतक बनाएका छन् । उनको औसत १ सय ५१ रन छ ।"
ढोरपाटन भलिबललाई रेडबुलको साथ,"काठमाडौं (कास) माघ पहिलो साता हुने ढोरपाटन डबल लिग महिला भलिबल च्याम्पियनसिपले रेडबुलले मुख्य प्रायोजन गर्ने भएको छ । १३ औं संस्करणको प्रतियोगिता माघ ४१९ सम्म राजधानीमा आयोजना हुँदै छ ।प्रतियोगिता आयोजक ढोरपाटन क्लब र प्रायोजक गोर्खा बु्रअरीबीच मंगलबार तीनवर्षे सम्झौतापत्रमा हस्ताक्षर भएको छ । सम्झौताअनुसार रेडबुलले वार्षिक ११ लाख रुपैयाँ प्रदान गर्ने क्लबका अध्यक्ष मनवीर छन्त्यालले जानकारी गराए । नयाँ बसपार्कस्थित भलिबल कोर्टमा हुने प्रतियोगितामा १२ टोलीले प्रतिस्पर्धा गर्नेछन् । एपीएफ क्लब, न्यु डायमन्ड एकेडेमी, नेपाल पुलिस क्लब, त्रिभुवन आर्मी क्लब, न्यु डायमन्ड स्पोर्ट्स क्लब, टप्स उमावि पोखरा, इस्र्टन रिजनल भलिबल संघ, पारामाउन्ट हाइस्कुल, स्प्रिङडेल सेकेन्डरी स्कुल, श्रीगाउँ स्पोर्टस कमिटी दाङ, मेघौली स्पोर्टस फाउन्डेस चितवन र बूढानीलकण्ठको थ्री स्टार एकेडेमीले प्रतिस्पर्धा गर्ने छन् । ढोरपाटन कप विजेताले ३ लाख २५ हजार तथा उपविजेताले १ लाख ७० हजार रुपैयाँ पुरस्कार जित्ने छन् । सातौं स्थानसम्मका टिमले नगद पुरस्कार पाउने छन् । वेस्ट प्लेयर, राइजिङ प्लेयर, प्लेयर अफ द इयर, प्लेयर अफ द सिरिजले स्कुटर पुरस्कार जित्नेछन् । टाइटल प्रायोजन गरेको आईएमई अटोमोबाइल्स प्रालिले प्रतियोगिताका लागि ५ स्कुटर उपलब्ध गराउने छ । यसपल्ट पाँचौं स्कुटर पाउने दर्शक हुनेछन् । अन्तिम दिन एक भाग्यशाली दर्शकलाई स्कुटर दिइने अध्यक्ष छन्त्यालले बताए । उनका अनुसार प्रतियोगिताको बजेट ३७ लाख रहेको छ ।"
टंक र शुक्र खेल्दै,काठमाडौं (कास) टंकबहादुर कार्की र शुक्रबहादुर राईले बुधबार सुरु हुने ३३ औं बंगलादेश एमेच्योर गल्फ च्याम्पियनसिपमा प्रतिस्पर्धा गर्दै छन् । चार दिने प्रतियोगिता ढाकास्थित कुर्मितोला गल्फ क्लबमा हुनेछ । शीर्ष दुई एमेच्योरसँगै प्रशिक्षक सन्जय लामा र नेपाल गल्फ संघका अध्यक्ष टासी घले पनि ढाका पुगेका छन् ।
आयोजक फाइनलमा,लमजुङ (कास) आयोजक त्रिवेणी युवा क्लब र बेंसीसहर युथ सोसाइटी २६ औं त्रिवेणी कप फुटबलको उपाधिलाई बुधबार भिड्ने भएका छन् । बेंसीसहरको सहजी मैदानमा मंगलबार सेमिफाइनलमा सुन्दरबजार युवा क्लवलाई टाइब्रेकरमा ७६ ले हराउँदै साबिक विजेता त्रिवेणी फाइनल पुग्यो । टाइब्रेकरबाटै १२११ ले घनपोखरा युवा क्लबलाई हराउँदै बेंसीसहर फाइनल पुगेको हो ।
वेस्ट प्वाइन्टलाई सिल्ड,म्याग्दी (कास) निमेश श्रेष्ठको ह्याट्रिकमा न्यु वेस्ट प्वाइन्ट माविले माउन्ट एभरेस्ट आमाविलाई ३२ ले हराउँदै १६ औं जेसिज सिल्ड फुटबलको उपाधि जितेको छ ।
