शीर्षक,विवरण
राष्ट्रिय सभा चुनाव प्रदेशैपिच्छे,"काठमाडौं राष्ट्रिय सभाको निर्वाचन प्रदेशैपिच्छे हुने भएको छ । राष्ट्रिय सभा निर्वाचन अध्यादेशको व्यवस्थाअनुसार प्रत्येक प्रदेशमा एक निर्वाचन अधिकृत नियुक्त हुनेछन् । कानुन मन्त्रालयका सचिव कमलशाली घिमिरेले राष्ट्रपतिबाट अध्यादेश प्रमाणीकरण भएसँगै कार्यान्वयनमा आइसकेको बताए । अध्यादेशअनुसार निर्वाचन आयोगले न्याय परिषद्को परामर्शमा प्रत्येक प्रदेशमा एक जिल्ला न्यायाधीशलाई निर्वाचन अधिकृत नियुक्ति गर्नुपर्ने छ । अध्यादेशले मतदान केन्द्र तोक्ने अधिकार आयोगलाई दिएको छ । आयोग भने सरकारले तोक्ने प्रदेशको केन्द्रमा मतदान गराउने मनस्थितिमा छ । निर्वाचन आयुक्त ईश्वरीप्रसाद पौडेलले सम्बन्धित प्रदेशसभाका सदस्य, प्रदेशभित्र नगरपालिकाका प्रमुख, उपप्रमुख तथा गाउँपालिकाका अध्यक्ष तथा उपाध्यक्ष राष्ट्रिय सभा सदस्य निर्वाचनका मतदाता हुने भएकाले प्रदेशगत रूपमै मतदान हुने बताए । सबैलाई पायक पर्ने गरी प्रदेशभित्र मतदान केन्द्र तोकिनेछ, उनले भने, अध्यादेशको विस्तृत अध्ययनपछि थप छलफल गर्नेछौं । प्रत्येक प्रदेशमा गठित निर्वाचक मण्डलले दिएको मतका आधारमा राष्ट्रिय सभा सदस्य निर्वाचित हुनेछन् । सम्बन्धित प्रदेशका निर्वाचन अधिकृतले नै परिणाम प्रकाशन गरी विजयी उम्मेदवार घोषणा गर्नेछ ।राष्ट्रिय सभामा प्रत्येक प्रदेशबाट कम्तीमा तीन महिला, एक दलित र एक अपांगता भएका व्यक्ति वा अल्पसंख्यक तथा अन्य तीन जनासहित ८ जना चुनिने छन् । त्यसबाहेक सरकारको सिफारिसमा राष्ट्रपतिबाट एक महिलासहित तीन जना राष्ट्रिय सभामा मनोनीत हुनेछन् ।सातवटै प्रदेशबाट राष्ट्रिय सभामा चुनिने सदस्य संख्या बराबरी छ । तर प्रदेशगत रूपमा मतदाता संख्या भने फरकफरक हुनेछ । प्रदेशअनुसार प्रदेशसभा सदस्य संख्या र स्थानीय तहको संख्या फरकफरक रहेकाले मतदाता संख्या पनि त्यहीअनुसार घटीबढी रहन्छ । कुल मतदाता २ हजार ५६ छन् । राष्ट्रिय सभा सदस्यको निर्वाचनमा एकल संक्रमणीय मत प्रणाली तथा बहुमतीय दुवै अपनाइने छ । अध्यादेशले एक सदस्यमात्र निर्वाचित गर्नुपर्ने दलित र अपांगता भएका व्यक्ति वा अल्पसंख्यक समूहको निर्वाचन बहुमतीय प्रणालीबाटै गरिने व्यवस्था गरेको छ ।"
बिजुलीमा बढ्दै परनिर्भरता,१४० मेगावाट थपिनेयस आर्थिक वर्षमा कुल १५० मेगावाट बिजुली थपिने प्राधिकरणले अनुमान गरे पनि १४० मेगावाट मात्र थपिने भएको छ । निजी क्षेत्रका ८ आयोजनाबाट ३९ मेगावाट बिजुली उत्पादन भई राष्ट्रिय प्रसारण प्रणालीमा थपिइसकेको छ । निजी क्षेत्रको कुल जडित क्षमता ४४१ मेगावाट भएकामा ३९ मेगावाट थपिएपछि ४८० मेगावाट पुगेको छ । माघ दोस्रो सातादेखि प्राधिकरणकै आयोजना ३० मेगावाटको चमेलियाबाट उत्पादन सुरु हुने भएको छ । यसै वर्ष सकिने प्रक्षेपण गरिएको १४ मेगावाट कुलेखानी तेस्रो आयोजना भने अर्को आर्थिक वर्षमा मात्रै सम्पन्न हुनेछ ।
कहाँ हराए ७६७ महिला ?,"नेपालगन्ज एक वर्ष अवधिमा नेपालगन्ज नाका भएर भारत गएका मध्यपश्चिम क्षेत्रका साढे ७ सयभन्दा बढी नेपाली महिला सम्पर्कविहीन भएका छन् । भारत गएपछि हराएको भन्दै खोजीका लागि ८ सय ३४ उजुरी परेकामा ७ सय ६७ महिला अझै सम्पर्कमा नआएका हुन् । हराएकामध्ये ६७ जनाको भने उद्धार गरिएको छ । हराएकामा सबैभन्दा बढी बाँकेका छन् । मानव बेचबिखनविरुद्ध क्रियाशील माइती नेपाल नेपालगन्जका अनुसार बाँकेमा २ सय ८ महिला हराएको भन्दै उजुरी परेको थियो । तीमध्ये चार जनाको उद्धार गरिएको छ । उनीहरूलाई भारतको रेडलाइट क्षेत्रबाट उद्धार गरिएको जनाइएको छ । त्यस्तै सुर्खेतबाट भारत गएका १ सय ७१ महिला हराएको निवेदन परेकामा २ को मात्र उद्धार गरिएको छ । दाङका ९२ महिला हराएकामा खोजी गर्दा २ जनालाई उद्धार गरिएको छ । आर्थिक प्रलोभनमा परी भारत लगिएका महिलाहरू बर्दिया, सल्यान, रोल्पा, दैलेख, जाजरकोटलगायत जिल्लाका छन् । हामीसँग हराएका महिलाको उद्धारका लागि कानुनी संयन्त्र छैन । त्यसैले सबैको खोजी हुन सकेको छैन, माइती नेपाल नेपालगन्जका संयोजक केशव कोइरालाले भने, नेपालको कानुनले संयन्त्र गठन गर्ने व्यवस्था गरे पनि व्यवहारमा कार्यान्वयन हुन सकेको छैन । कतिपय महिला फेसबुकको सम्पर्ककै भरमा भारत जाने र हराउने गरेका छन् । अपरिचित व्यक्तिसँग सामाजिक सञ्जालमा मायाप्रेम गर्ने र बिहेबारी गर्ने भन्दै भारत जाने गरेका घटना पनि छन् । त्यस्तै खाडी मुलुकमा रोजगारीका लागि जाने भन्दै कतिपय महिला भारत पुग्ने गरेका छन् । तर उनीहरूलाई भारत लैजाने गिरोह भने पक्राउ पर्न सकेका छैनन् ।मानव तस्करहरू आफूसँगै कहिल्यै महिला लैजाँदैनन् । उनीहरूसँग सम्पर्क गरी भारतको रूपैडिहा पठाउँछन्, कोइरालाले भने, त्यसैले पनि मानव तस्करहरू पक्राउ पर्न नसकेका हुन् । मानव बेचबिखन हुन सक्ने भन्दै नेपालगन्ज नाकामा कडाइका साथ निगरानी बढाइएको छ । तर यस्ता घटना रोकिन सकेका छैनन् । २०१७ मा नेपालगन्ज नाकाबाट २ सय २३ महिलालाई घर फिर्ता पठाइएको माइती नेपालले जनाएको छ । सन् २००२ यता मध्यपश्चिम क्षेत्रबाट ४ हजार ३ सय १८ महिला हराएको निवेदन परेको छ । तीमध्ये ६ सय १९ को मात्र उद्धार गरिएको छ । वैदेशिक रोजगारीका लागि भारत हुँदै विदेश जाने महिला हराउने क्रम जारी छ । त्यस्ता उजुरीहरू पर्ने तर फेला पर्ने संख्या निकै कम छ । पारिवारिक कलह, आर्थिक समस्या र अरूको लहलहैका कारण महिला तथा बालबालिका हराउने गरेको प्रहरीले जनाएको छ । बालबालिकाहरू भने अभिभावकको संरक्षण अभावमा हराउने गरेका छन् । मानव तस्करीलगायतका अपराध नियन्त्रणका लागि नेपालभारत सुरक्षा अधिकारीहरूको बैठक हुँदै आएको छ । आलोपालो गरी नेपालभारतमा हुने सुरक्षा बैठकमा पनि उक्त मुद्दा प्राथमिकताका साथ उठ्ने गरेको छ । तर समस्या भने ज्यूँका त्यूँ छ ।"
९० लाख हर्जना तिर्न नसक्दा साउदी जेलमा,"गाडी हराएको दुई दिनपछि अगाडिको सिसा फोरिएको अवस्थामा रित्तो ट्रक जनद्रियाबाट १० किमि टाढा फेला परेको प्रहरी रिपोर्टमा उल्लेख छ । कम्पनीले आफूहरूले निर्देशन दिएको बाटो बदलेको र १३ घण्टा सडकमा बिताएको भन्दै चालक दोषी रहेको दाबी गर्दै अदालतमा क्षतिपूर्ति दाबी गरेको थियो । सार्वजनिक अदालतका न्यायाधीश इब्राहिम विन सिड विन अली अलअस्करको इजलासले चालकले सामानको मूल्य तिर्नुपर्ने फैसला गरेको हो । सार्वजनिक कानुनअनुसार प्रेमबहादुरले दुई महिना जेल र ५० कोर्रा भुक्तान गरिसकेका छन् ।घटना शंकास्पद रहेको भन्दै बिमा कम्पनीले सामानको क्षतिपूर्ति दिन अस्वीकार गरेको छ । कम्पनीले ८ लाख रियालबराबरको बिमा गरेको थियो । नेपाली दूतावासले प्रेमबहादुरको मुद्दा पुनरावेदन अदालतमा पुनरावेदन गरेको जानकारी दिएको छ । दूतावासले कम्पनी मालिक मोहम्मद सल्वाईसँग कुरा गरेको थियो । मालिक ३ लाख रियाल दिनुपर्छ भन्ने अडानमा छ, नेपाली दूतावासका प्रथम सचिव विजयकुमार राउतले भने, हामी प्रहरी स्टेसनमा पनि गयौं । प्रेमबहादुरलाई भेटेर विस्तृत जानकारी लिने काम भयो । पुनरावेदन अदालतबाट फैसला आइसकेको छैन । साउदीको निजी कानुनअनुसार कम्पनीलाई क्षतिपूर्ति नतिरेसम्म उनी जेलमुक्त हँुदैनन् । सरिताले माथिल्लो अदालतमा वकिल राखेर बहस गर्न नसकिएको बताइन् । श्रीमान्ले वकिल राख्दा एउटा बहसको ८ हजार रियाल तिर्नुपर्छ भन्नुभएको छ, उनले भनिन्, सरकारले नै वकिल राखिदिए हुन्थ्यो । मेरो अरू केही आधार छैन । अब सरकार र नेपाली दाजुभाइको साथ र सहयोग चाहिएको छ । प्रेमबहादुरलाई छुटाउन प्रेम बचाउ अभियान समिति ले पहल गर्दै आएको छ । एउटा निर्दोष नेपाली अनाहकमा फस्न गयो, समितिका सदस्य अनिता ताम्बुसाहले भनिन्, अरू उपाय नदेखेपछि चन्दा संकलन सुरु गरेका छौं । समितिले इन्भेस्टमेन्ट बैंकमा ०२९०५०३०२८५१७९ को खाता खोलेर चन्दा संकलन सुरु गरेको हो ।"
गाउँगाउँमा अदालती अभियान,"पाल्पा (कास) जिल्ला अदालतले अदालती प्रक्रियाबारे जानकारी दिन रैनादेवी छहरा, ३ भुवनपोखरीमा सचेतना अभियान चलाएको छ । कार्यक्रमका सहभागीले दुर्गम गाउँ, बस्ती र पिछडिएको समुदायले न्याय खोज्ने अदालती प्रकिया झन्जटिलो रहेको गुनासो गरे । कानुन नबुझ्दा सरकारी वकिललाई समेत पैसा दिनु परेको कपितयले गुनासो गरे । पीडितहरू अदालतसम्म पुगे पनि त्यहाँ पुगेर आफ्ना कुरा राख्न नसक्दा झनै पीडामा पर्ने गरेको उनीहरूको गुनासो छ । हामीलाई कानुनको खासै जानकारी छैन, १२ कक्षाकी विद्यार्थी हेमा पौडेलले भनिन् । जिल्ला अदालतका न्यायाधीश शंकरराज बरालले दुर्गम, पिछडिएको बस्तीका साथै युवामा अदालती प्रक्रियाबारेमा जानकारी होस् भन्ने हेतुले कार्यक्रम राखेको बताए ।"
नक्कली लाइसेन्सको धन्दा,"काठमाडौं २०७३ साल चैत ३ मा नमराज कुनुवारका नाममा यातायात कार्यालयले लाइसेन्स जारी गर्यो । आवश्यक कागजात र प्रमाणपत्रबिना नै ०४०६००१७७०१२ नम्बरमा उनको नाममा लाइसेन्स जारी गरेको भेटियो । सोही दिन सोमबहादुर राई, रोशन योञ्जन र अप्सन अधिकारीलगायतका नाममा पनि यसैगरी लाइसेन्स जारी गरेको भेटियो ।अर्को फाइल खोल्दा ०७३ साल चैत २४ मा वितरण गरिएको उमेश बुढामगर, चोमनारायण थनेत, दलबहादुर सिपिली, अनिश तामाङ र मानवीर तामाङको लाइसेन्ससमेत प्रक्रिया नपुर्याई जारी गरेको भेटियो । यिनीहरू भारतको आसामका थिए, स्मार्टकार्डबिना नै प्रक्रिया मिचेर लाइसेन्स वितरण गरेका रहेछन्, यातायात व्यवस्था विभाग स्रोतले कान्तिपुरसित भन्यो । यातायात व्यवस्था विभागमा केही महिनाअघि गम्भीर प्रकृतिको सूचना आयो । मातहतका सवारी चालक अनुमतिपत्र कार्यालयहरूमा प्रक्रिया नपुर्याई घूस खाएका भरमा धमाधम लाइसेन्स जारी भएको सूचनाका आधारमा विभागले छानबिन थाल्यो । विभागका शाखा अधिकृत किरण ढकाल र नासु श्रीराम भुर्तेलको टोलीले चालु आर्थिक वर्ष (साउनयता) मा करिब ३१ सय लाइसेन्स नेपालीकरण भएको प्रतिवेदन दिँदै तीमध्ये करिब सबैजसो छानबिन हुनुपर्ने भनी सिफारिस गरेको छ । छानबिनका क्रममा केही गम्भीर अनियमितताका लक्षण देखिएकाले हामीले फाइल अख्तियारमा पठाएका हौं, बिहीबार नै अख्तियारमा प्रतिवेदन बुझाएका यातायात व्यवस्था विभागका महानिर्देशक रूपनारायण भट्टराईले भने । ट्रायल छल्ने धन्दासवारी तथा यातायात व्यवस्था ऐनअनुसार कुनै पनि सवारी हाँक्न लाइसेन्स लिनुपर्ने व्यवस्था छ । लाइसेन्सका लागि तोकिएको मापदण्डमा रही ट्रायल पास गर्नुपर्छ । ट्रायलमा कडाइ हुन थालेपछि र फेल भएकालाई जथाभावी लाइसेन्स बाँड्न कडाइ गरेपछि यातायातका केही कर्मचारीले दलालसँग मिलेर नेपालीकरणको धन्दा सुरु गरेका हुन् । यातायात व्यवस्था ऐनमै कसैले विदेशमा सवारीचालक अनुमतिपत्र पाएको भए नेपालमा सवारी साधन चलाउन निवेदन दिएमा यातायात कार्यालयले लाइसेन्स दिन सक्ने व्यवस्था छ । साथै ऐनमै त्यस्ता व्यक्तिले चालक अनुमतिपत्र लिन कुनै परीक्षा दिनुपर्ने छैन भनी व्यवस्थासमेत गरिएको छ । यातायातका कर्मचारीहरूबीच नेपालीकरण भनेर चिनिने यो प्रक्रियामा पछिल्लो समय नक्कली कागजात पेस गर्ने र आवश्यक कागजात पेस नगरी लाइसेन्स किन्ने क्रम धमाधम बढेको हो । यही व्यवस्थाको फाइदा उठाई धमाधम लाइसेन्सको नेपालीकरण को कारोबार सुरु भएको हो । कर्मचारीकै मिलेमतोमा नक्कली विदेशी कागजातका आधारमा धमाधम लाइसेन्स बनिरहेको छ, यातायात स्रोतले कान्तिपुरसित भन्यो, ट्रायल परीक्षा दिन नसक्नेका लागि दलालले नै आवश्यक नक्कली कागजात तयार गरी लाइसेन्स मिलाइदिन्छन् । अलि बढी खर्च गरे पुग्छ । नेपालीकरणमा अनियमितता हुन थालेपछि यातायात व्यवस्था विभागले केही परिपत्रसमेत गरेको थियो, तर मातहतका कार्यालयका प्रमुख र कर्मचारीहरूले त्यसको वास्ता नगरी धमाधम नेपालीकरण का नाममा लाइसेन्स जारी गरिरहे । विदेशबाट आएका नेपालीको हकमा विदेशमा गएको पासपोर्ट, भिसा, वर्क परमिटसमेतका आधारमा यकिन गरी लाइसेन्स जारी गर्नुपर्ने हो, अख्तियार उच्च स्रोतबाट कान्तिपुरलाई प्राप्त प्रतिवेदनमा भनिएको छ, नेपालीकरणका लागि पेस गरिएका निवेदनमा त्यस्ता कागजात पेस गरेको भेटिँदैन । अनियमितता भएपछि विभागले पासपोर्टका आधारमा मात्रै लाइसेन्स नदिन परिपत्र गरेको थियो । त्यस्तै स्मार्टकार्डबाहेकका विदेशी लाइसेन्सलाई पनि नेपालीकरण नगर्न परिपत्र गरेको थियो । तर मनलाग्दी रूपमा लाइसेन्स बाँडेको देखिन्छ, स्रोतले भन्यो । प्रतिवेदनका अनुसार कतिपय निवेदनमा दूतावासको पत्र, विश्वभाषा क्याम्पसको अनुवादपत्र, लाइसेन्स पेस गर्नुपर्ने थियो । त्यसको साटो स्क्यान गरी नक्कली तयार गरी निवेदनका साथ पेस भएकामा कार्यालयले यस्ता कुरामा ध्यान नदिई लाइसेन्स जारी गरेको प्रतिवेदनमा उल्लेख छ ।"
आयोगले कालोसूची निकाल्ने,"लमजुङ (कास) राष्ट्रिय मानव अधिकार आयोगले द्वन्द्वका क्रममा मानवअधिकार उल्लंघन गर्नेको कालोसूची निकाल्ने तयारी गरेको छ ।मानव अधिकार उल्लंघन गर्नेलाई कारबाही गर्न सिफारिस गरे पनि सरकारी पक्षबाट काम अघि नबढाइएको आयोगको भनाइ छ । एक महिनाभित्र सरकारले आवश्यक कदम नचाले कालोसूची सार्वजनिक गर्नुको विकल्प नभएको आयोगले जनायो । आयोगका प्रवक्ता मोहना अन्सारीले सिफारिस भएका व्यक्तिलाई कारबाही गर्न सरकार डराएको बताइन् । द्वन्द्वमा बेपत्ता तेजबहादुर भण्डारी स्मरण तथा तेजबहादुर भण्डारी स्मृति खोज पत्रकारिता पुरस्कार वितरण कार्यक्रममा उनले भनिन्, हामीसँग १५ हजार उजुरी रहेकामा टुंग्याउन बाँकी ५ हजार छन् । तर, कारबाहीका लागि हामीले सिफारिस गरेकालाई सरकारले कुनै वास्ता गरेन ।सरकारको नेतृत्व गर्ने भूमिकामा कुनै न कुनै दल रहेको भन्दै आयोगले हालसम्म सरकारबाट कुनै जवाफ नपाएको बताइन् । सुरक्षा निकायसँग पनि प्रश्न गरेका छौं । चित्तबुझो जवाफ छैन, उनले भनिन् ।"
महासमिति बैठक बोलाउन देउवा तयार,"तत्काल बोलाउन मागकाठमाडौं (कास) कांग्रेसका सात युवा नेताले तत्काल केन्द्रीय कार्यसमिति र महासमिति बैठक बोलाउन पार्टी नेतृत्वसंँग आग्रह गरेका छन् । विशेष महाधिवेशन माग गर्दै आएका उनीहरूले आइतबार संयुक्त विज्ञप्ति निकाल्दै निर्वाचनमा पार्टी पराजयको समीक्षाका लागि महासमिति र केन्द्रीय कार्यसमिति बैठक बोलाउन माग गरेका हुन् । संयुक्त विज्ञप्ति जारी गर्नेमा केन्द्रीय सदस्यहरू चन्द्र भण्डारी, गगन थापा, धनराज गुरुङ, विश्वप्रकाश शर्मा, गुरुराज घिमिरे, प्रदीप पौडेल र बद्री पाण्डे छन् । युवा नेताले पार्टी नेतृत्वले रणनीतिक योजना र कार्यक्रम लैजान नसक्दा पार्टी कमजोर हुन पुगेको निष्कर्ष निकालेका छन् । उनीहरूले निर्वाचनको सम्भावित परिणामबारे पूर्वआभास हुँदाहुँदै पनि नेतृत्व सचेत हुन नसक्दा यस्तो परिणाम आएको बताएका छन् । पार्टी हार्दैछ भन्ने पूर्वआभास हुँदा तदनुकूल निर्वाचन रणनीति अख्तियार किन भएन ? पार्टीका सबै तहदेखि भ्रातृ संस्थाहरूको समुचित परिचालन किन गरिएन ? निर्वाचन दौरानमा प्रतिपक्षहरूको लाञ्छना र आरोपलाई समयमै प्रतिवाद गर्न किन सकिएन ? हामीले नेतृत्व गरेको सरकारले जनअपेक्षाअनुसार किन काम गर्न सकेन ? हामीले गरेको भनिएको लोकतान्त्रिक गठबन्धन किन राष्ट्रव्यापी, भरपर्दो र कसिलो बनाउन सकिएन ? विज्ञप्तिमा भनिएको छ, यस्ता पेचिला प्रश्नको जवाफ खोज्नका लागि पनि तत्काल केन्द्रीय कार्यसमिति र महासमितिको बैठक बोलाउन आवश्यक छ ।युवा नेताहरूले पार्टीभित्र आपसी द्वेष, गुटगत भावना, आग्रह र पूर्वाग्रहभन्दा माथि उठेर सुदृढ र आधुनिक कांग्रेसको बलियो आधारशिला खडा गर्न सबैले संकल्प गर्नुपर्ने उल्लेख गरेका छन् । हामी विश्वास दिलाउन चाहन्छौं, हामी बदलिने छौं, कांग्रेसलाई बदल्ने छौं युवा नेताहरूले भनेका छन्, राष्ट्रिय राजनीतिमा प्रमुख भूमिकाका साथ पार्टीलाई नयाँ उचाइमा पुर्याउने छौं ।"
बहसमा वाम एकता  जबज र माओवाद छाड्दा मात्र एकता,"एकतापछि ओली र दाहालले बिदा लिनु उपयुक्तएमाले सचिव योगेश भट्टराईले दुई दलबीचको एकता गराएर एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहालले सक्रिय राजनीतिबाट बिदा लिँदा उपयुक्त हुने धारणा राखेका छन् । वाम एकता गराउनु नै ठूलो योगदान हुने, त्यसभन्दा माथिल्लो उचाइमा पुग्ने अर्को ठाउँ नहुने उनको तर्क छ । दक्षिण अफ्रिकाका नेल्सन मन्डेलाको उदाहरण दिँदै भट्टराईले भने, एकता घोषणा भएकै दिन दुई पार्टीका नेताले सक्रिय राजनीतिबाट बिदा लिए हुन्छ, राजनीतिमा १०० पूर्णाङ्कमा शतप्रतिशत अंक पाएपछि उहाँहरू हार्वर्ड र अक्सफोर्डमा नेपालको शान्ति प्रक्रियाबारे पढाउन गए हुन्छ । दक्षिण अफ्रिकाको तत्कालीन संसद्ले संविधान परिवर्तन गरेर मन्डेलालाई तेस्रो कार्यकालका लागि राष्ट्रपति बनाउन खोज्दा उनले मानेका थिएनन् । एमाले सञ्चार इलाका कमिटीको कार्यक्रममा आइतबार बोल्दै भट्टराईले बहुमतसहितको वामपन्थी दल बनाउने र कम्युनिस्टलाई एक बनाउने अभियानको सफलता नै ओली र दाहालका लागि सबैले सम्झिने घटनाका रूपमा दरिने बताए । पदको विवादका कारण अब वामपन्थी सरकार र पार्टी एकतालगायत काम नरोकिने भट्टराईले दाबी गरे । उनले निर्वाचनबाट जनमत बदलिएपछि पनि कांग्रेसले सत्ता नछाडेको भन्दै आपत्ति जनाए । नियम कानुनभन्दा पनि राजनीतिक नैतिकतामाथि हुने उल्लेख गर्दै उनले भने, हाम्रा प्रधानमन्त्री शेरबहादुर देउवा सत्तामा टाँसिइरहनुभएको छ । यस्तै प्रवृत्तिका कारण कांग्रेस अबको पचासौं वर्ष सत्ताबाहिर रहन्छ ।"
कोइरालाको नीति पुस्तकमा,"काठमाडौं (कास) पूर्वप्रधानमन्त्री एवं तत्कालीन कांग्रेस सभापति स्व सुशील कोइरालाले अवलम्बन गरेको परराष्ट्र नीतिबारे लेखिएको पुस्तक सुशील कोइराला र नेपालको परराष्ट्र नीति आइतबार सार्वजनिक गरिएको छ । ३ सय ४८ पृष्ठ लामो पुस्तकमा कोइरालाले २० महिना एक दिन सरकारको नेतृत्व गर्दा सामना गरेका आन्तरिक र बाह्य चुनौतीबारे उल्लेख गरिएको छ । पुस्तकमा कोइरालाले प्रधानमन्त्री रहँदा वामपन्थी धार बोकेका दल र छिमेकसहित बाह्य शक्तिको सामना गर्नुपरेको र निकै जटिलताका बीच संविधान जारी गरेर मुुलुकलाई संक्रमणकालबाट बाहिर उतारेको उल्लेख छ । लिपुलेकबारे भारत र चीनले गरेको सम्झौताप्रति स्व कोइरालाको कूटनीतिक चाल कमजोर नभएको विषय पनि उल्लेख छ । नेपालसित परामर्श नगरेको सम्बन्धमा कोइरालाले भारत र चीन दुवैतिर सप्रमाण पत्राचार नै गरेर गल्ती सच्याउन गरेको प्रयास र आँट चानचुने थिएन, पुस्तकमा भनिएको छ । संविधान जारी गर्दा दक्षिणको छिमेकीको चर्को असन्तुष्टिलाई कोइरालाले बेवास्ता गरेको प्रसंग पनि पुस्तकमा समेटिएको छ । कोइरालाका परराष्ट्र मामिला सल्लाहकार रहेर काम गरेका पूर्वराजदूत दिनेश भट्टराईले सम्पादन गरेको पुस्तक जननायक बीपी कोइराला मेमोरियल ट्रस्टले प्रकाशनमा ल्याएको हो । पुस्तक अंग्रेजी भाषामा छ । पुस्तकमा भारतसँगको सम्बन्ध, बहुलवाद, संविधान, नेपालको परराष्ट्र नीतिको मार्गदर्शनलगायत विषय समेटिएका छन् ।"
दीक्षान्तको छैन आकर्षण,किन आउँदैनन् विद्यार्थी ?कुलपतिउपकुलपतिबाट दीक्षित हुन नपाउनुघण्टौं लाइन बस्नुपर्ने बाध्यताएकै दिन सबै संकायको दीक्षान्त राख्दा भीडभाड
साना योजनामा महानगरका वडा,"काठमाडौं (कास) काठमाडौं महानगरपालिकाका केही वडामा भौतिक निर्माणतर्फका ससाना काम गर्न थालिएको छ । अधिकांश सडक निर्माण, ढल र ढुंगा बिछ्याउने काम भएको वडाहरूले जनाएका छन् । वडा नं ३२ मा मेलम्ची परियोजनाले पाइप बिछ्याउन खनेका विभिन्न स्थानमा सडक पिच भएको छ । वडाध्यक्ष नवराज पराजुलीले सुविधानगर, गैरिगाउँ, महादेवस्थानका भित्री क्षेत्र मेलम्ची आयोजनाले खनेकाले आयोजनाले पिच गरेको बताए । मनोहरा कोरिडोर खोलिने विषयमा काम भइरहेको उनको भनाइ छ । उनले भने, गल्ली र सडकमा ढल निर्माण गरेका छौं । यसका साथै सडक बत्ती राख्ने कामको इस्टिमेटको चरणमा छौं । यो हिउँद सकिँदासम्म सडक बत्तीको काम सम्पन्न हुने उनले दाबी गरे । जनघनत्व बढी भएको इलाका र मूल सडक झलमल्ल पार्ने वडाको योजना छ । जडीबुटीदेखि पेप्सीकोलासम्म एयरपोर्टले जग्गा अधिग्रहण गर्ने काम ढिला भएको स्थानीयको गुनासो छ । मनोहरा वारिपारि जग्गा एकीकरणको कामले पनि गति पाएको छैन । पञ्चायतकालमा पञ्चायत स्मारक बनाउने नाममा तीनकुनेमा अधिग्रहण गरिएकोमध्ये २५ रोपनीका जग्गाधनीले अझ मुआब्जा पाएका छैनन् । यस्तै वडा नं ३१ मा पनि सडक निर्माणको कामलाई प्राथमिकता दिई काम भइरहेको वडाध्यक्ष नारायणप्रसाद भण्डारीले बताए । कारेश्वरी मार्ग पिच भइरहेको छ । भीमसेनगोला मार्ग, पासाङ ल्हामु मार्ग र देवकोटा मार्गमा ढल हालेर पिच गर्ने तयारी भइरहेको छ, भण्डारीले भने, सडक बत्ती हाल्ने काम पनि भइसकेको छ । उक्त वडाको १४ सयभन्दा बढी पोलमा बत्ती जडान गरिएको उनले बताए । सार्वजनिक जग्गा खोजी गरिरहेको र तथ्यांक प्राप्त भएपछि संरक्षणका योजना बनाइने वडाले जनाएको छ । विभिन्न काम गरे पनि तीव्र गतिमा देखिने गरी काम हुन नसक्नुमा कानुन अभाव मुख्य कारण रहेको भण्डारीको भनाइ छ ।वडा नं २ मा पनि ठूला योजना पुस अन्तिमबाट मात्र सुरु गरिने वडाध्यक्ष राजेन्द्रकुमार श्रेष्ठले बताए । अहिले पुराना सडकमा ब्लक बिछ्याउने र ढल फेर्नेजस्ता केही काम भएका छन् । मुख्य सडकमा ढल फेर्नेलगायतका काम अर्को महिनाको सुरुआतमा गर्नेछौं, उनले भने । वडा नं २६ मा भौतिक निर्माण र महिला सशक्तीकरणको दिशामा केही कार्यक्रमहरू गरिएको वडाले जनाएको छ । वडाध्यक्ष ख्यामराज तिवारीले ठमेल, सामाखुसीलगायतका स्थानमा सडक मर्मत तथा ब्लक बिछ्याउने काम भएको वडाध्यक्ष ख्यामराज तिवारीले बताए ।वडा २९ मा भने उल्लेखनीय काम हुन नसकेको वडाध्यक्ष कुश ढकालले स्विकारे । कर्मचारीको उदासीनता देखियो, कुनै काम हुन सकेको छैन, उनले भने । धूलो हटाउन ब्रुमरको माग गरे पनि महानगरले चासो नदिएको उनले बताए । अनामनगर, डिल्लीबजार, घट्टेकुलो २९ नम्बर वडामा पर्छन् । वडा १ ले पनि सडक र ढलका काम गरेको वडाध्यक्ष भरतलाल श्रेष्ठले बताए । देखिने गरी धेरै काम भएका छन् । सडकमा ब्लक बिछ्याउने र ढल निर्माण भए, श्रेष्ठले भने, ८ लाख रुपैयाँभन्दा बढीका सडक बत्ती जडान भएको छ । बालकृष्ण समको भत्केको सालिक पुनर्निर्माण गरेका छौं । यसबाहेक नन्दिकेश्वर मन्दिर पुनर्निर्माण गर्ने क्रममा रहेको उनले बताए ।"
लालपुर्जाविहीनले सहुलियत रकम पाएनन्,"भक्तपुर चाँगुनारायण नगरपालिका७ बागेश्वरीस्थित करिब ४१ घरधुरी परिवारले पुस्तौंदेखि भोगचलन गर्दै आएको जग्गा भान्जा राजा छत्रविक्रम शाहको नाममा छ । १९८० सालको नक्सापासमा भान्जा राजा छत्रविक्रम शाहको नाममा दर्ता भएको विर्ता जग्गामा स्थानीयले भोगचलन गर्दै आएका छन् । उनीहरूले भोगचलन गर्दै आएको जग्गाको लालपुर्जा नहुँदा २०७२ वैशाखको भूकम्पका कारण ढलेका घर पीडितले उभ्याउन सकेका छैनन् । भूकम्पका कारण घर ढल्यो, स्थानीय शिवप्रसाद श्रेष्ठले भने, भूकम्पपछिको तेस्रो हिउँद चिसो अस्थायी टहरामा कष्टकर रूपमा बितिरहेको छ । लालपुर्जाकै कारण राष्ट्रिय पुनर्निर्माण प्राधिकरणमार्फत सरकारले भूकम्पपीडितलाई वितरण गरेको निजी आवास पुनर्निर्माण अनुदानबाट समेत यहाँका भूकम्पपीडितहरू वञ्चित हुनुपरेको उनको गुनासो छ ।बागेश्वरीमा भान्जाराजा शाहको नाममा ९४ रोपनी १५ आना जग्गा छ । उक्त जग्गा २०२१ सालको नापनक्साबाट विभिन्न ८३ वटा कित्ता नम्बर भई स्थानीयवासीको नाममा मोही कायम भई नापनक्सा भए पनि लालपुर्जा नहुँदा भूकम्पपीडितले पाउने अनुदान रकमबाट वञ्चित हुनु परेको छ । पञ्चायतकालमा बनेको घर भूकम्पले भत्कायो, स्थानीय सानुधनबहादुर नायजुले भने, भूकम्पपछिको ३२ महिना टहरामै बित्यो, अझै कत्ति वर्ष टहरामै बित्ने हो । मोहियानी हक पाएका भूकम्पपीडितलाई नगरपालिकाले नक्सापास गर्ने र प्राधिकरणले राहत सुविधाको व्यवस्था गर्नुपर्ने उनीहरूले माग गरेका छन् । चाँगुनारायण नगरपालिका प्रमुख सोमप्रसाद मिश्रका अनुसार नगरका चार स्थानमा निजी गुठी, भाञ्जाराजा, मुमाबडामहारानी, कान्छी महारानीलगायतको नाममा भएका जग्गा भोगचलन गर्दै आएका पीडित राहत सुविधाबाट वञ्चित छन् । नगरपालिकामा हालसम्म करिब ३ सयभन्दा बढी भूकम्पपीडितले जग्गाको समस्या लिएर आएको उनले बताए । नगरपालिकाले प्राधिकरणलाई मोही हक भएका पीडितलाई राहत उपलब्ध गराउन पटकपटक आग्रह गरिरहेको छ, उनले भने, मञ्जुरीनामाको आधारमा पनि सरकारले पीडितको सम्बोधन गर्नुपर्छ भन्ने हाम्रो माग हो । चाँगुनारायण४ चाँगुनारायणमा कान्छी महारानी, चाँगुनारायण६ नगरकोटमा मुमा बडामहारानी, चाँगुनारायण७ बागेश्वरीमा भाञ्जाराजा छत्रविक्रम शाह र चाँगुनारायण८ सुडालमा निजी गुठीको नामको जग्गा समस्याको रूपमा रहेको नगरपालिकाले जनाएको छ । प्राधिकरणले मोहियानी हक पाएकाको नाम र हाल भोगचलन गर्दै आएकाहरूको नामको भिन्नताका कारण पनि राहत उपलब्ध गराउन नसकेको नगरप्रमुख मिश्र बताउँछन् । मोहियानी हक पाउनेमा बुबाको नाम छ भने हाल छोराले भोगचलन गर्दै आएको छ, उनले भने । कतिपय भूकम्पपीडितले अस्थायी निस्साको आधारमा निजी आवास पुनर्निर्माणका लागि पहिलो किस्ताको ५० हजार लिइसकेका छन् । तर, लालपुर्जा नहुँदा नगरपालिकामा नक्सापास गर्न नसक्दा पुनर्निर्माण अन्योलमा परेको छ । प्राधिकरणले भने नाम, अस्थायी निस्साको आधारमा भूकम्पपीडितलाई अनुदानको पहिलो किस्ता वितरणमा समस्या नभएको जनाएको छ । नाम निस्साको आधारमा पीडितलाई निजी आवास पुनर्निर्माणका लागि अनुदान प्रदान गर्छौं, राष्ट्रिय पुनर्निर्माण प्राधिकरण जिल्ला समन्वय समितिको सचिवालय भक्तपुर प्रमुख शिवराम गेलालले भने, तर, नगरपालिकाले नक्सापास गरिदिनुपर्छ । प्रक्रियाबिना बनेको घरलाई प्राधिकरणले पूरा अनुदान नदिने उनले बताए । प्राधिकरणले प्रमाणीकरण गरी दुई चरणमा पठाएका २७ हजार ६ सय ४४ लाभग्राहीमध्ये २२ हजार ५ सय ३६ लाभग्राहीसँग निजी आवास पुनर्निर्माणका लागि अनुदान सम्झौता भइसकेको भूकम्पीय आवास पुनर्निर्माण कार्यान्वयन एकाइ (ईएचआरपी) भक्तपुरले जनाएको छ । जसमध्ये हालसम्म २२ हजार २ सय ३१ लाभग्राहीको खातामा पहिलो किस्ताको रकम गइसकेको ईएचआरपी भक्तपुरका सूचना व्यवस्थापन विशेषज्ञ भोजराज भट्टले बताए । ईएचआरपीका अनुसार दोस्रो किस्ता १५ सय ९७ र तेस्रो किस्ता ४ सय २१ लाभग्राहीले प्राप्त गरेका छन् ।"
अवैध औषधि बेच्ने पक्राउ,"काठमाडौं (कास) अवैध रूपमा यौन शक्तिबद्र्धक रसायन तथा औषधि बिक्रीमा संलग्न १५ जनालाई प्रहरीले पक्राउ गरेको छ । प्रहरीले अपरेसन इल्युजन अन्तर्गत त्यस किसिमका उद्योग तथा पसलमा शुक्रबार छापा मारेको थियो । यौन शक्तिबद्र्धक भनिएका मल्हम, क्याप्सुल, टयाब्लेट सयौंको संख्यामा बरामद भएको प्रहरीले बताएको छ । पक्राउ पर्नेमा भारत हरियाणाका विकास गोयल र उत्तराखण्डका मेजर सिंह पनि छन् ।पक्राउ पर्नेमा गोर्खा हर्बो बिजका सुदिल ढकाल, हर्बल सप नेपालका सूर्यबहादुर रायमाझी, कान्तिपुर टेलिसपका रत्न घिमिरे, सितारा हर्बलका यमनाथ पौडेल, एसियन हर्बल होम फर्मका सुप्रभा केसी, नेचुरल टेलिसप सेन्टरका रबिन खडका, ग्लोबल टीभी प्रोडक्ट सपका पवनकुमार भारती, तीनकुनेको टेलिसपका विपिन बोलाखे र मीनभवनको टेलिमार्केट सञ्चालक वसन्त साम्बाहाम्फे छन् । टेलिवन टीभी एन्ड अनलाइनका बाबुराम ढकाल, फस्ट डिल अनलाइन सपिङका लक्ष्मी कट्टेल र टेलिसपका यादवकुमार भारती पक्राउ परे । यी कम्पनीमध्ये केही दर्ता नभई सञ्चालित थिए भने केहीले प्रबन्धपत्रमा उल्लेख भएभन्दा विपरीत गरेका थिए ।"
मानव तस्कर पक्राउ,काठमाडौं (कास) रोजगारीको प्रलोभन देखाएर दक्षिण अफ्रिका पुर्याई अलपत्र पार्ने चित्रप्रसाद ढुंगेललाई प्रहरीको केन्द्रीय अनुसन्धान ब्युरोले पक्राउ गरेको छ । चन्द्रागिरीका ढुंगेलले कलंकीमा करिअर हब एजुकेसनल कन्सल्टेन्सीमार्फत प्रतिव्यक्ति ७ लाख रुपैयाँ लिएर अफ्रिका पठाउने गर्थे । उनी कन्सल्टेन्सीका सञ्चालक पनि हुन् । भनेजस्तो काम नपाएर अफ्रिकाबाट मानसिक र शारीरिक यातना पाएर फर्केकाले उनीविरुद्ध प्रहरीमा उजुरी गरेका थिए । अफ्रिकाबाट फर्केका ३ पीडित सम्पर्कमा आएको ब्युरो प्रवक्ता जीवन श्रेष्ठले जानकारी दिए ।
दुर्घटनामा मृत्यु,भक्तपुर (कास) आशापुरी महादेवको दर्शन गरी फर्किने क्रममा मोटरसाइकल दुर्घटनामा परी महिलाको मृत्यु भएको छ । सूर्यविनायक नगरपालिका ८ सिपाडोलस्थित बा६४प २०७८ नम्बरको मोटरसाइकल दुर्घटना हुँदा चाँगुनारायण नगरपालिका २ झौखेलकी ३७ वर्षीया पवित्रा थापाको मृत्यु भएको हो ।शुक्रबार सिपाडोलको ठाडो उकालोको घुम्ती सडकबाट मोटरसाइकल पल्टेर दुर्घटना भएको प्रहरीले जनाएको छ । दुर्घटनामा परी चालक मृतकको पति ४७ वर्षीय सुन्दर खडका घाइते भएको महानगरीय प्रहरी वृत्त जगाती प्रमुख दीपक श्रेष्ठले बताए । घाइतेको प्रहरी अस्पताल महाराजगन्जमा उपचार भइरहेको उनले बताए ।
सशस्त्रका सइ पक्राउ,काठमाडौं (कास) महानगरीय अपराध महाशाखाले सशस्त्र प्रहरीका सइ हुमबहादुर थापालाई पक्राउ गरेको छ । ३ पुसमा सशस्त्र प्रहरी बलको हलचोकस्थित मुख्यालयको स्टोरमा भएको आगलागीमा उनको भूमिका शंकास्पद देखिएपछि पक्राउ गरेको महाशाखाले जनाएको छ । आगलागीबाट लेखा शाखाको महत्त्वपूर्ण कागजपत्र जलेको अनुमान गरिएको छ । महाशाखाले ११ लेखा शाखामै कार्यरत हवल्दार रामकृष्ण श्रेष्ठलाई पक्राउ गरेको थियो । स्रोतका अनुसार पेट्रोल छर्केर आगो लगाउने श्रेष्ठसँग थापाको संगत नजिक रहेको देखिन्छ । आगलागीको भोलिपल्ट प्रशासन विभागका एआईजी प्रेम शाहीको संयोजकत्वमा ७ सदस्यीय छानबिन समिति गठन भएको थियो । यस्तै आगलागीबारे अध्ययन गर्न गृह मन्त्रालयका उपसचिव कृष्ण राउतको नेतृत्वमा डीआईजी गणेश केसी सम्मिलित छानबिन समिति पनि गठन गरिएको छ ।
जोडिँदै किमाथांका,"विराटनगरसंखुवासभा लामो समयदेखि चर्चामा रहेको विराटनगरखाँदबारीकिमाथांका मोटरबाटो जोडिन अब ४९ किलोमिटर मात्र बाँकी छ । कुनै अवरोध नभए अबको २ वर्षभित्र यो सडकले पूर्णता पाउनेछ । प्रदेश नम्बर १ मा पर्ने यो सडक निर्माणलाई अब बन्ने प्रदेश सरकारले पहिलो प्राथमिकतामा राख्नुपर्ने उद्योगी व्यवसायी र सर्वसाधारणको माग छ । केन्द्रीय सत्ता मात्र हुँदा कहिल्यै सरकारले हाम्रो आवाज सुनेन, नेपाल उद्योग वाणिज्य महासंघ प्रदेश १ का उपाध्यक्ष राजेन्द्र राउतले भने, अब सिंहदरबार जनताका आँगनमा आएको छ, यहीँ सरकार बन्दै छ, त्यसको पहिलो प्राथमिकतामा यो सडक पर्नुपर्छ । चीन सरकारसँग पारवहन सन्धि भए पनि सडक नहुँदा त्यसको कार्यान्वयन हुन सकेको छैन । सुनसरी मोरङ औद्योगिक क्षेत्रका उद्योगीव्यवसायीले यो सडक प्रदेश सरकारको प्रमुख एजेन्डा बन्नुपर्नेमा जोड दिएका छन् । सडक बने चीनसँगको व्यापार नेपालका लागि धेरै सहज हुने उद्योगीको भनाइ छ ।अहिले उत्तरदक्षिण कोसी सडक आयोजनाले किमाथांकाहटिया र खाँदबारीहटिया गरी दुईतर्फबाट निर्माण गरिरहेको छ । यो खण्डको दूरी १४ किमि छ । यसका लागि सिन्धुपाल्चोकबाट तिब्बत हुँदै डोजर र इन्धन ल्याइएको छ । भीरको बाटो भएकाले १४ किमि सडकको डोब खन्न ठेकेदारलाई झन्डै ३ वर्ष लाग्यो । खाँदबारीबाट खनिएको सडक पनि हटियाको गोलासम्म पुगेको छ । त्यहाँसम्म ७८ किमि सडक निर्माण भएको हो । आयोजनाले हटियाबाट हाङदाकखोलासम्म २१ किलोमिटरको काम पनि गरिरहेको छ । यो रुटमा १० किमि निर्माण भइसकेको आयोजनाले जनाएको छ ।स्थानीयले भने निर्माणकार्य अपेक्षाअनुरूप अघि बढ्न नसकेको गुनासो गरेका छन् । केही स्थानमा आयोजनाका कर्मचारी र स्थानीयबीचको विवादका कारण गति सुस्त छ । विराटनगरबाट किमाथांकासम्मको दूरी ३ सय ६२ किमि छ । खाँदबारीकिमाथांका १ सय ६२ किमि ट्रयाक निर्माणको काम सम्पन्न गर्ने जिम्मेवारी पाएको उत्तरदक्षिण कोसी सडक आयोजनाका डिभिजन प्रमुख पशुपति ज्ञवालीले खाँदबारी हुँदै हटियाको स्याक्सिलासम्म ७८ किमि कच्ची सडक निर्माण भइसकेको बताए । हटियाको वरुण दोभानसम्म कच्ची सडक पुगिसकेको छ । किमाथांकाबाट छुमसुरतर्फ पनि ढुंगे गोप्तासम्म १४ किमि कच्ची सडक निर्माण भइसकेको छ । अब ४९ किमि खन्न बाँकी छ । यो खण्ड पूरा भएपछि किमाथांकाविराटनगर सडक जोडिन्छ । द्रुत गतिमा काम भए दुई वर्षभित्र किमाथांका जोडिने ज्ञवालीको भनाइ छ । कसैले विरोध र अवरोध नगरे तीव्र गतिमा काम अघि बढाउने थियौं, उनले भने, सडक खन्दै जाँदा हरेक किलोमिटरमा विवाद आउँछ, १० दिनसम्म काम रोकिने गर्छ । स्थानीयले अवरोध गरेपछि ठेकेदारले काम गर्न छाड्छन् । विशेष गरी सडकको स्वीकृत डिजाइन र रेखांकनलाई लिएर विवाद हुने गरेको छ । किमाथांकामा यही विवाद देखिएपछि त्यहाँबाट खनिएको सडकको काम १४ किमिमा पर्ने ढुंगे गोप्तामा रोकिएको छ । सदरमुकाम र हटियाबाट खनिएको सडकखण्डमा भने नियमित काम भइरहेको ज्ञवालीले बताए । सडक निर्माण भइसकेका स्थानमा हिउँदका बेला वरुण दोभानसम्म साना सवारीसाधन र ट्रयाक्टर चलिरहेको छ, उनले भने, गाउँवासीलाई यसले सहयोग पुगेको छ । पहिले तीन दिन लगाएर खाँदबारी पुग्ने उनीहरू अहिले गाडीमा १२ घण्टामै पुग्छन् ।"
फास्ट ट्रयाकमा वन्यजन्तुलाई फ्लाइओभर,"पर्सा निजगढकाठमाडौं दु्रतमार्गमा वन्यजन्तुको सहज आवागमनका लागि फ्लाइओभर निर्माण गरिने भएको छ । पर्सा राष्ट्रिय निकुञ्जका जंगली हात्ती, बाघ र गैंडाजस्ता दुर्लभ वन्यजन्तुको सहज आउजाउका लागि यस्तो विकल्प अगाडि सारिएको हो ।प्रदेश २ को एक मात्र निकुञ्जको पूर्वी सिमानाभन्दा करिब २ किमिपूर्व बाराको राष्ट्रिय वनअन्तर्गतको सामुदायिक बाटो भएर दु्रतमार्ग निर्माण हुनेछ । वन्यजन्तुको कुनै सीमा नहुने र उनीहरू आहारा खोजीमा वन क्षेत्रमा लामो यात्रा तय गर्ने भएकाले सहज आवागमनका लागि दु्रतमार्ग निर्माणअघि नै सरोकारवालाले यसमा गृहकार्य थालेका छन् ।निकुञ्जका प्रमुख संरक्षण अधिकृत हरिभद्र आचार्यले हाल नेपाली सेनाले दु्रतमार्ग निर्माणको जिम्मा लिएको र निकुञ्ज प्रशासनसँग आवश्यक राय मागेपछि यस्तो सुझाएको बताए । सेनाका अधिकारीहरूसँग एक चरण बैठक गरेका छौं, उनले भने, आवश्यक सहकार्य जारी रहनेछ, सेनाले आफैं चासो दिएपछि दु्रतमार्ग निर्माण सुरु हुनुअघि नै हामी पनि सजग र सक्रिय भएका हौं । दु्रतमार्गको हालको नक्सामा कतै पनि यस्तो फ्लाइओभरको अवधारणा नरहे पनि अब नक्सामा सुधार गरी फ्लाइओभर थप गर्न लागिएको उनले बताए । दु्रतमार्गमा पक्की संरचना हुन्छन् । निकै दु्रत गतिमा सवारी गुड्छन्, प्रमुख संरक्षण अधिकृत आचार्यले भने, वनको बीचमा दु्रत गतिमा सवारी गुड्दा वन्यजन्तुले सहजै बाटो काट्न सक्दैनन्, यसले उनीहरूको प्राकृतिक मार्गसमेत बिथोलिने भएकाले यो समस्या आउनुअघि नै त्यसतर्फ सजगता अपनाइएको हो । हात्ती, बाघ, गैंडा तथा अन्य वन्यजन्तु निकुञ्जको पूर्वी सिमाना हँुदै बारा, रौतहट र सर्लाहीको राष्ट्रिय वन क्षेत्रसम्म पुग्ने गरेका छन् । दु्रतमार्गमा पर्ने रतनपुरी गाउँ जाने बाटोको लालबकैया खोला क्षेत्रमा यस्तो फ्लाइओभर निर्माण गर्न उपयुक्त हुने सुझाव निकुञ्जले दिएको छ ।त्यहाँ करिब १ किमि लामो फ्लाइओभर आवश्यक छ, अन्य वन्यजन्तु मात्र नभई सबैभन्दा अग्लो हात्तीको सहज आवागमनलाई समेत मध्यनजर गरी कम्तीमा २२ फिट अग्लो फ्लाइओभर निर्माण गरिनुपर्छ, प्रमुख संरक्षण अधिकृत आर्चायले भने, त्यहाँ माथिबाट सवारीसाधन गुड्छन्, तलबाट वन्यजन्तु हिंड्नेछन् । उक्त स्थान जंगली हात्तीको पुरानो पदमार्गका रूपमा चिनिन्छ । अति संवेदनशील मानिने हात्तीले जहिले पनि एउटै मार्ग प्रयोग गर्छ । फ्लाइओभर बनाउँदा निकुञ्जका हात्तीको पुरानो पदमार्ग पनि बिथोलिँदैन । वन्यजन्तुको प्राकृतिक बाटो अवरुद्ध गरी फ्लाइओभर बनाउँदा नयाँ संरचना हुने भएकाले त्यहाँ माटोको चपरी र वृक्षरोपण पनि आवश्यक हुन्छ । नयाँ संरचना देखेपछि संवेदनशील वन्यजन्तुले असुरक्षा महसुस गरेर हिंडडुलै बन्द गर्ने सम्भावना हुने भएकाले यसो गर्नु आवश्यक रहेको उनले बताए ।"
अब सजिलै मुक्तिनाथ,"मुस्ताङ कागबेनी उकालो लागेपछि धेरै तीर्थालुलाई लाग्थ्यो अब यो भीर कसरी चढ्ने होला ? यो केही वर्षअघिको कुरा हो । अब भीर देख्नेबित्तिकै आत्तिने दिन गए । सडक सुविधाले यात्रुलाई यो बाटामा सधैं डुलिरहन पाए हुन्थ्योझैं लाग्छ ।प्राकृतिक रूपमा मनमोहक त छ नै । सफा, शान्त र स्निग्ध पनि छ । त्यसैमा कालोपत्रे सडक मुस्ताङको सुनमाथि सुगन्ध जस्तै बनेको छ । विकसित मुलुकको झल्को दिने गरी फनफनी घुमेको छ, मुक्तिनाथ मन्दिर जाने सडक । ३८ ठाउँका ठूला घुम्ती पार गर्दा मन्दिर पुग्ने जोकोहीलाई लाग्छ, कुनै अर्को ग्रहमा पुगिरहेको छु ।सडकबाट सजिलै उत्तर र दक्षिणतर्फका हिमालय शृंखलाको दृश्यावलोकन गर्न सकिन्छ । दक्षिणतर्फको धौलागिरि हिमाल र उत्तरतर्फका नीलगिरि र थोराङ्लापास शृंखलाले पर्यटकलाई निकै लोभ्याउँछन् । १० वर्ष अघिसम्म सामान बोकेका खच्चडको लर्को देखिन्थ्यो । यात्रु घोडामा ओहोरदोहोर गरेका भेटिन्थे । बेनीदेखि मुक्तिनाथसम्म कच्ची सडक बन्यो । जिप चल्न थाले । अहिले खच्चड देख्नै मुस्किल पर्छ । घुमफिरका लागि आउने पर्यटकले रहरले मात्र घोडा चढ्छन् । जब सडक फराकिलो बन्यो अनि साना सवारी होइन, ठूला बसको यात्राबाटै सजिलै मुक्तिनाथ मन्दिर पुग्ने सुविधा मिलेको छ । यही असोजदेखि सञ्चालनमा आएको कागबेनीमुक्तिनाथ कालोपत्रे सडकले ठूला सवारी चलाउन झनै सहज बनाइदिएको छ ।सडक कालोपत्रे भएपछि मन्दिर पुग्ने दर्शनार्थीले सुविधा पाएका छन् । १२ किमि लामो यो खण्ड कुल २१ करोड लागतमा निर्माण भएको हो । दुई खण्डमा विभाजित गरेर काम सम्पन्न भएको जिल्ला प्राविधिक कार्यालयले जनाएको छ । पहिलो खण्डमा एपेक्स जोशी जेभी कम्पनीले ७ किमि सडक निर्माण गरेको हो भने बाँकी ५ किमि एपेक्स अमिक कम्पनीले निर्माण गरेको हो । ०७२ असार २७ देखि काम सुरु भएको सडक निर्माण सम्पन्न गर्न ०७४ को असार २६ गतेसम्म म्याद दिइएको थियो । मन्दिर जाने सडकमध्ये यो खण्ड सबैभन्दा जोखिम मानिन्छ । गत वैशाखमा दर्शनार्थी बोकेको बस दुर्घटना हुँदा ५ जनाको मृत्यु र ३५ जना घाइते भएका थिए ।जोमसोमदेखि कागबेनीसम्म कालीगण्डकी करिडोरकै मूल सडकबाट सवारी पुग्नेछन् । त्यसपछि सवारी पूर्वतर्फ मोडिएर मुक्तिनाथ जाने ठाडो उकालो सडकतर्फ जानुपर्नेछ । पर्यटक र मन्दिर आउने दर्शनार्थीलाई मध्यनजर गरेर सडक कालोपत्रे गर्ने योजना अघि सारिएको थियो । निकै जोखिम र डरलाग्दो भीर पार गर्नुपर्ने भएकाले कतिपय दर्शनार्थी कागबेनीदेखि हिंडेरै मुक्तिनाथ पुग्छन् । यो सडकमा निकै जोखिम मोल्नुपथ्र्यो । अहिले ढुक्कले गाडी चलेका छन्, बस तथा जिप व्यवसायी समिति अध्यक्ष मीनप्रसाद थकालीले भने । सडक कालोपत्रे भएपछि मुक्तिनाथ पुग्ने दर्शनार्थीको संख्या बढेको उनले सुनाए । कालोपत्रे ३ दशमलव ५ मिटर र सडक ६ दशमलव ५ मिटर फराकिलो छ । ढल, पर्खाल निर्माण गरिएका छन्, सबै सवारीलाई अनुमति दिइएको छ । यो सडक मन्दिरभन्दा अलि वर बसपार्कसम्म पुगेको छ । वातावरण नब्रिगियोस् भनेर मन्दिरको गेटसम्म सवारी लान निषेध गरिएको छ । हाल जिप पार्कदेखि मन्दिरसम्म घोडाको प्रयोग हुँदै आएको छ । हिंड्न नसक्नेले घोडा प्रयोग गरे पनि अधिकांश दर्शनार्थी जिप पार्कदेखि १० मिनेट हिँडेरै मन्दिर पुग्ने गर्छन् । कोरलादेखि बेनीसम्मको कालीगण्डकी करिडोर सडकभन्दा अगावै कागबेनीदेखि मुक्तिनाथ पुग्ने बाटो कालोपत्रे गरिएको हो । कागबेनीमुक्तिनाथ सडक मुस्ताङकै पहिलो कालोपत्रे सडक हो ।तोकिएकै मितिमा सडक निर्माण सक्यौंं, प्राविधिक कार्यालयका प्रमुख इन्जिनियर रवीन्द्र तिवारीले भने, यो सडक नै मुस्ताङको पहिलो कालोपत्रे सडक हो । सडक छिटो सम्पन्न गर्न दुई खण्डमा विभाजित गरेर दुईवटा ठेकेदार कम्पनीलाई निर्माणको जिम्मा दिइएकाले समयमै सकिएको उनले बताए । यो सडकमा वर्षभरि नै सवारी चलाउन सकिने उनले जानकारी दिए ।"
दुर्घटनामा २ को मृत्यु,प्यूठान (कास) बस र मोटर साइकल ठोक्किँदा २ जनाको मृत्यु भएको छ । ऐरावती गाउँपालिका ५ झिबाङमा बुटवलबाट बरौलातर्फ जाँदै गरेको लु१ख ४१३८ नम्बरको बसले बरौलाबाट भिंग्रीतर्फ फर्कंदै गरेको लु३६प ३३२७ नम्बरको मोटरसाइकलाई शनिबार ठक्कर दिएको हो । घटनामा मोटरसाइकलमा सवार स्वर्गद्वारी नगरपालिका३ की ६ वर्षीया अनमोल ठकुरीको घटनास्थलमा मृत्यु भएको थियो । सोही नगरपालिका३ कै ४० वर्षकी डिल्ली ठकुरीको जिल्ला अस्पताल बिजुवारमा उपचारका क्रममा मृत्यु भएको प्रहरीले जनाएको छ । स्वर्गद्वारी७ का मोटरसाइकल चालक गिरुप्रसाद भुसाल घाइते छन् । उनको बुटवलमा उपचार भइरहेको छ । बस चालक चुमानन्द पराजुली प्रहरीको नियन्त्रणमा रहेको प्रहरी कार्यालय प्यूठानले जनाएको छ ।
आन्दोलन स्थगित,"रोल्पा (कास) यहाँ जारी आन्दोलन तीन दिनका लागि स्थगित गरिएको छ । गाउँपालिकाको नाम फेर्ने प्रस्तावविरुद्ध सातादेखि आन्दोलन भइरहेको थियो । पूर्वी रोल्पाको सुवर्णावती गाउँपालिकाका पदाधिकारीले नाम फेर्ने प्रस्ताव अघि सारेपछि माओवादी केन्द्रइतरका दलहरू विरोधमा उत्रिएका थिए । गाउँपालिका अध्यक्षसहितका पदाधिकारी र आन्दोलनकारीबीच आइतबार भएको वार्तामा पुस १८ मा जिल्ला समन्वय समिति (जिसस) ले बोलाउने सर्वपक्षीयसर्वदलीय बैठकमा छलफल गर्ने सहमति भएको हो । लिखित सहमतिपछि दुई दिनदेखि अवरुद्ध यातायात सेवा खुलाइएको छ । आन्दोलनकारीले शनिबार र आइतबार यातायातका साधन, बजार र शिक्षण संस्थालगायत पूर्ण रूपमा बन्द गराएका थिए ।"
चुनावपछिको भूराजनीति,"निष्कर्ष उपरोक्त भूराजनीतिक, कूटनीतिक तथा सामरिक यथार्थ तथा तथ्य र तथ्यांकका आधारमा विश्लेषण गर्दा नेपालको भूराजनीतिक महत्त्व तथा सामरिक संवेदनशीलता उच्च छ । शक्तिराष्ट्रहरूको भूराजनीतिक तथा सामरिक स्वार्थ जतिजति बढ्दै जान्छ, त्यतित्यति भूराजनीतिक तथा सामरिक स्वार्थहरू बाभिँदै जानेछन् । यसरी शक्तिराष्ट्रहरूको भूराजनीतिक तथा सामरिक स्वार्थ बढ्दै तथा बाभिँदै जाँदा त्यसको प्रतिविम्ब र प्रतिध्वनि नेपालमा निरन्तर आइरहनेछन् । त्यसैले आगामी दिनमा नेपालमा शक्तिराष्ट्रहरूको स्वार्थ अझै बाझिनेछ र अन्तर्राष्ट्रिय बहस र विवाद भइरहने सम्भावना उच्च छ । नेपालमा शक्तिराष्ट्रहरूको सामरिक तथा कूटनीतिक मात्रै होइन, आर्थिक र व्यापारिक स्वार्थ पनि छन् । उक्त बहुआयामिक स्वार्थ हिजो पनि थिए, आज पनि छन् र भोलि झन् बढ्दै जानेछन् । त्यसैले नेपालले आफ्नो राष्ट्रहित र स्वार्थका आधारमा राष्ट्रिय सुरक्षा तथा विदेश नीति अवलम्बन गर्नुपर्छ । शक्तिराष्ट्रहरूको सामरिक तथा कूटनीतिक स्वार्थप्रति नेपाल उच्च सतर्क भई राष्ट्रहितमा आधारित राष्ट्रिय सुरक्षा तथा विदेश नीतिको आधारमा कूटनीतिक तथा सामरिक सन्तुलन कायम गर्नुपर्छ । होइन भने नेपाल शक्तिराष्ट्रहरूको भूराजनीतिक स्वार्थको खेलमैदान हुनसक्छ ।"
कांग्रेसमा सत्तरीको सकस,"हालैको प्रतिनिधि तथा प्रदेशसभाको नतिजापछि कांग्रेसमा एक खालको बहसले विस्तारै बजार पाउँदैछ । र यसलाई भविष्यमा पार्टीभित्र साँच्चिकै प्रजातान्त्रिक र व्यावहारिक बनाउनसकेमा भविष्य उज्यालो पनि छ । एउटा पुसले जाडो जाँदैन अर्थात यस पटकको पराजयले भविष्य अन्धकार हुने होइन । तर चुनावमा शर्मनाक हारका कारण के होला भनी खासगरी नेृतत्व वर्गदेखि जिल्ला र गाउँतहका जिम्मेवार पदाधिकारी तथा नेताकार्यकर्ताले गम्भीर भएर आत्मसमीक्षा गर्ने र भएगरेका गल्ती स्वीकार गरी सुधारको बाटोमा जान सक्नुपर्छ । अहिले आएर एकैपटक ७० नाघेका बुढाखाडाले जिम्मेवारी लिन नहुने तथा पुस्ता हस्तान्तरण गर्दैमा पार्टी जीवन्त हुने होइन । फेरि हाम्रो राजनीतिमा ५० कटेर दाह्रीजुँगा फुलेका तथा नातिनातिना भएकासम्म युवा पुस्तामै दरिने गरेको छ । गएको चुनावमा शेरबहादुर देउवाको खै चुनावी भाषण दौड ? बरु गिरिजाप्रसाद कोइराला गाला चाउरिएर पनि दाह्रीजुँगा सफाचट पारी एकैदिन ३४ ठाउँमा हेलिकप्टरबाट भए पनि दौडधुप गरेका थिए । महाधिवेशन भएको यतिका समय बितिसक्दा समेत पार्टी चलायमान हुनसकेको छैन । फाइदाका लागिमात्र नेताको वरिपरि झुन्डिने झुन्ड धेरै भए । राजदूतदेखि प्रहरी प्रमुखसम्म सुपको भए राम्रो भन्ने हावाले छुँदा मध्यपश्चिमदेखि पूर्वका कार्यकर्ता अवसरबाट विमुख भएकोमा हेक्का गरिएन । बहुचर्चित विषय तथा सवालमा सधैं ढुलमुले चरित्र, अरू दलको बुइँ चढेर रमाउँदै सत्ता नै सबैथोक भनेर पार्टी नेतृत्व विचलनमा परे । देशभरिको जीर्ण सांगठनिक संरचनालाई बन्दै गएको नयाँ संरचनामा बदल्न भुले । जेजस्तो गरे पनि पहिले पो गुट थियो, यसपटक वाम गठबन्धन बनेकाले तिनमा असन्तुष्टि हुनेको भोट कांग्रेसले पाउनेमा मख्ख परे । स्थानीय तथा प्रदेशसभामा कस्तो उम्मेदवारले अवसर पाउने तथा विपक्षीसँग प्रतिस्पर्धा गर्नसक्ने उम्मेदवार छनोटको मापदण्ड बन्न सकेन । झोलामा बिटा बुझाएर टिकट पाएको भनी गौरव गर्ने धेरै भए । अनि बोराका बोरा पैसा खन्याउन सक्छु भन्नेले टिकट पाए । यस्तो रोग त कांग्रेस मात्र नभएर अरू दलमा पनि देखिएको, सुनिएको नै हो । ठेकेदार, गुन्डा तथा व्यापारीले टिकट पाउनु त्यसैको उपलब्धि होइन र ? श्रीकृष्ण राजवंशी सुनकोसी३, सिन्धुली २०७४ को निर्वाचनमा निराशाजनक परिणामले कांग्रेसका युवा पुस्ता अत्तालिएका छन् । इतिहासबाट पाठ नसिक्नेहरूले भविष्यमा कांग्रेसलाई खरो उतार्न सक्दैनन् भन्ने मान्यता युवा पुस्तामा देखिएको हुनाले वृद्ध नेतालाई अभिभावकको जिम्मेवारी दिनुपर्ने धारणा देखिन्छ । जबसम्म पार्टीमा पुस्तान्तरण र हस्तान्तरणको सिद्धान्तलाई स्विकार्दैनन्, तबसम्म पार्टीभित्रको गुट वा अन्तरद्वन्द्वलाई चिर्न सक्दैन । यसको उदाहरण कांग्रेसलाई लिन सकिन्छ । विगतमा नेपाली कांग्रेसले विवादपूर्ण कार्य गरेको प्रतिफल निर्वाचनको परिणामले देखाएको समीक्षा युवा पुस्ताले गरेको हुनाले अब कांग्रेसलाई अब्बल बनाउन युवा पुस्ताको काँधमा जिम्मेवारी दिनु नै उपयुक्त देखिन्छ । वृद्ध भएका नेताहरूको सल्लाह, सुझाव तथा अभिभावकत्वबाट युवा पुस्तालाई मार्गदर्शन दिनु नै यतिखेरको आवश्यकता हो । प्रमोद पौडेलश्रीपुर११, वीरगन्जकांग्रेसका युवा नेताको ७० कटेका विश्राम लिनोस् भन्ने आग्रहले भविष्यमा के रूप लेला, त्यो समयले बताउला । यद्यपि युवा नेताहरूबाट जुन आक्रोश अहिले आयो, केही ढिला गरी आए तापनि स्वागतयोग्य नै छ । आजको युगमा नेपाली कांग्रेसले पुराना नेताको गाथाले भरिएको टेप रेकर्डर बजाएर मात्र पुग्ने छैन भन्ने कुराको अभिव्यक्तिको रूपमा यसलाई लिनुपर्छ । नेपालको समग्र राजनीतिमा जेरीमा झिँगा भन्केझैं आजीवन लागिरहने मनोविज्ञानलाई परिवर्तन गर्नका खातिर युवा नेताहरूको यस जागरणले सहयोग पुग्नु अझै सकारात्मक हुन जान्छ । टाउको, मुटुजस्ता अङ्गको शल्यक्रिया गर्नुपर्यो भने भर्खरका युवा चिकित्सक रोज्ने र राजनीतिमा चाहिँ प्रखर र मेधावी युवाहरूलाई अनुभवहीन भन्ने संस्कृतिको अन्त्य हुनैपर्छ । अबको राजनीति विकास र समृद्धिका लागि हो । त्यसका लागि सक्षम नेतृत्वको छनोट नयाँ पद्धतिबाट हुनसके मात्र सबैको भलो हुनेछ । महेशप्रसाद ढुंगानानयाँबानेश्वर, काठमाडौं"
द्यौसीभैलो होइन विकास सपना,"आजभोलि विभिन्न दलका शीर्षनेताहरू जुनसुकै कार्यक्रममा सहभागी हुँदा आर्थिक क्रान्ति र विकासका सपना जनतासँग बाँड्न थालेका छन् । यद्यपि, उच्च शासकीय तहमा पुगिसकेका कुनै नेताको विगत समृद्धिको रूपरेखा कोर्न सफल देखिएन । सरसर्ती हेर्दा प्रगतिमार्गमा उल्लेखनीय योगदान पुर्याउने महत्त्वपूर्ण क्षेत्र लथालिङ्ग र भताभुङ्ग बन्न पुगेका छन्, यतिबेला । उद्योगधन्दा, विद्युत उत्पादन, कृषि, पर्यटन, घरेलु उद्योग, समाज सुधार सबै क्षेत्रमा आशाभन्दा निराशा चरम उत्कर्षमा पुगेको छ । राजनीतिक परिवर्तन भएको ३ दशक पुग्नलाग्दा पनि पश्चिमी पहाडमा बसोबास गर्ने निमुखा जनताको कुपोषण, अकाल मृत्यु, अशिक्षा, खाद्यान्न अभावजस्ता समस्यामा परिवर्तन भएको पाइँदैन । गाउँघरमा केटाकेटी र बूढाबूढी कुरुवा बनेर बसेका छन् भने अधिकांश ठाउँका उर्वर कृषि भूमि लामो समयदेखि बाँझो राखिंँदा बञ्जर र मरुभूमिसरह बनेका छन् । निजीकरणको नाममा भएभरका ठूला उद्योगमा भोटेताल्चा लाग्नुका साथै ट्रेड युनियनका उच्छृङखल क्रियाकलापबाट त्रसित व्यवसायी उद्योगधन्दामा लगानी बढाउन उत्सुक देखिएका छैनन् । वैदेशिक सहयोग, अनुदानबाट सञ्चालित आयोजनाको तहतहमा अनि यान्त्रिक तरिकाको भ्रष्टाचार मौलाएको छ । यतिसम्म कि दस नङ्रा खियाउँदै केही रकम जोडेका गैरआवासीय नेपालीले मुलुकको दुरावस्था देखेर मन थाम्न नसकी विकास कार्यमा लगानी गर्न खोज्दा भ्रष्टाचारको आहालमा डुव्न पल्केको नेतृत्वले लगानीको इच्छा राख्नेहरूसँग लाज पचाएर पहिले नै कमिसन माग्ने गरेको कुरा सार्वजनिक भइरहँदा यस्ता घृणित गतिविधि रहेसम्म विकास कसरी अघि बढ्न सक्ला ? तिहारमा द्यौसीभैलो खेल्दा भट्टयाउँदै स्वरमा स्वर मिलाएर उफ्रने शैलीबाट पूरा हुँदैन, समृद्धि सपना । डा भुवनेश्वर शर्माचन्द्रागिरि२, काठमाडौं"
बुद्धिजीवी बरालसित असहमत,"१६ पुस गते प्रकाशित लोकराज बरालको नेपाली कांग्रेस र अबको राजनीति पढ्दा उहाँ पनि स्खलित हुँदै गएका नेपाली तथाकथित बुद्धिजीवीहरूकै सूचीमा पर्नुभएको स्थिति देखियो । सबै कुरो कांग्रेस हो । कांग्रेसको मात्र इतिहास छ । अरू सबै दल उसकै सैद्धान्तिक पिछलग्गु हुन् भन्ने खालको उहाँको अभिव्यक्ति पढ्दा स्वाभाविक प्रश्न उठ्छ, उहाँ कांग्रेस नेता कि देशकै बुद्धिजीवी ? कम्युनिस्ट भन्ने बित्तिकै संसदीय राजनीतिको विरोधी हुनुपर्छ । कम्युनिष्ट भएर बहुदलीय प्रतिस्पर्धामा भाग लिनु भनेको कांग्रेसमा समाहित हुनु हो भन्ने खालको उहाँको विचारलाई बौद्धिक दरिद्रता बाहेक अरू के भन्न सकिन्छ र ? विश्वभरि नै अनि विशेषगरी ल्याटिन अमेरिकी मुलुकहरूमा चुनावबाट नै समाजवादी पार्टीहरूले शासनसत्ता हासिल गरेको अनि जनमुखी काम थप्दै लगेर फेरि हासिल गरेको कुरो बुझ पचाउनुभएको छ, उहाँले । स्थानीय निर्वाचन सम्पन्न भएको जम्मा ६ महिना भएको छैन । एमालेबाट निर्वाचित मेयरले जादुको छडी घुमाएनन् भनेर गाली गर्न थालिसक्नुभो, उहाँले । तथापि जनप्रतिनिधिहरूको कमीकमजोरी हुँदै नभएको चाहिँ होइन । २००७ सालदेखि नै नेपालका कम्युनिस्टहरू बहुदलीय लोकतन्त्रप्रति सदासर्वदा प्रतिबद्ध थिए र छन् । पुष्पलालले २०२१ सालमै प्रस्ताव गरेको संयुक्त जनआन्दोलन कार्यक्रमकै सैद्धान्तिक विजय भएको हो, २०४६ सालमा । सुशीलकुमार गौतमचन्द्रागिरि१३, काठमाडौं"
स्वास्थ्य स्थितिमा सुधारको सवाल,"आइतबार प्रकाशित स्वास्थ्य संस्थामा रित्तिँदै औषधी समाचारले सारै दु:खित बनायो । कोही मानिस जन्मिएपछि स्वस्थसँग बाँच्न पाउनु उसको अधिकार हो भने त्यसका लागि स्वास्थ्यसेवा उपलब्ध गराउनु राज्यको दायित्व हो । कुनै देशको जनताको स्वास्थ्य राम्रो भयो भनेमात्र त्यहाँ दक्ष जनशक्ति उत्पादन हुनसक्छ । देशमा अझै पनि सामान्य रोग लुतो, झाडापखाला आउँको उपचार तथा औषधी नपाएर धेरै सर्वसाधारणले ज्यान गुमाएका छन् । यसबारे राज्यको राम्रोसँंग ध्यान नजानु दु:खद कुरा हो । निर्वाचनको समयमा जनताको हकअधिकार, शिक्षा, स्वास्थ्य, रोजगारी सुनिश्चित गर्छु भन्ने वाचा गर्ने र सत्तामा पुगेपछि यी सबै कुरा बिर्सने र मन्त्री वा पार्टीका उच्च तहका नेताहरू बिरामी पर्दा विदेश गएर राज्यको ढुकुटीबाट उपचार गराउने परिपाटीले गर्दा यस बारेमा ध्यान नपुगेको हो कि ? राष्ट्रिय ढुकुटीको पैसा खर्च गरेर विदेश उपचार गराउनुभन्दा गाउँगाउँमा अस्पताल खोलेर सबैलाई देशभित्रै राम्रो स्वास्थ्य सुविधा उपलब्ध बनाउने र निर्वाचित जनप्रतिनिधिलाई पनि यसबारे ध्यानाकर्षण गराउने हो भने स्वास्थ्य अवस्थामा सुधार ल्याउन सकिन्छ । अमृत पौडेल गैंडाकोट१२, नवलपुर"
अपराध र राजनीति नछुट्टिँदा,"अपराधीसंँग न विचार हुन्छ न कुनै वाद । न त अपराधीको जात, धर्म र भूगोल नै हुन्छ । जो भए पनि आपराधिक क्रियाकलापलाई आफ्नो मूल पेसा बनाउने व्यक्ति अपराधी नै हो । दुर्भाग्य, आजभोलि नेपालको राजनीति अपराधीहरूको अखडा बन्दैछ । राजनीतिक दलहरूले नै अपराधीहरूको संरक्षण गरेका छन् । किनकि उनीहरूको पनि आआफ्नै पार्टी छ, पद छ र त्यसैका आधारमा सामाजिक प्रभाव पनि छ । गत स्थानीय तह निर्वाचनदेखि प्रदेशसभा र प्रतिनिधिसभाको निर्वाचनसम्म आइपुग्दा जघन्य अपराधमा संलग्न धेरै कुख्यात र नामुद अपराधीहरूलाई समेत ठूलठूला राजनीतिक दलले टिकट दिएर उम्मेदवारको रूपमा उतारे । कोही जितेरै आए, कोही पराजित भए । कालान्तरमा यस्तो प्रवृत्तिले राजनीतिक दलको छवि बिग्रने मात्रै होइन, जनतामा दलहरूप्रतिको वितृष्णा अझै बढाउँछ ।स्वाभाविक रूपमा प्रश्न उठ्छ गुन्डा, तस्कर, दलाल, किर्ते, हत्यारा, अपहरणकारी अर्थात यस्तै कुनै संगठित अपराधमा संलग्नलाई नेता बनाएर दलहरूले समाजमा कस्तो परिवर्तन चाहेका हुन् ? अझ मूलप्रश्न त यो हो कि हाम्रा दलहरूले राजनीतिलाई अपराधीकरणतर्फ डोर्याउन चाहेका हुन् कि अपराधीहरूको राजनीतीकरण गर्न खोजेका हुन् ? जसको आफ्नै आचरण राम्रो छैन, आफै कैयन अनैतिक, अराजक र उच्छृङखल क्रियाकलापमा संलग्न छ, त्यस्ताहरूबाट जनताले सामाजिक न्याय, समतामूलक समाज, सुशासन र समृद्धिको अपेक्षा कसरी गर्ने ? सधैं परिवर्तन र कानुनी राज्यको ठूलठूला कुरा गर्ने दलहरू यो विषयमा किन संवेदनशील छैनन् ? के आपराधिक माफियाले नै राजनीतिक दलहरू चलाएका हुन् ? अपराधीलाई पदको पगरीले सुशोभित पार्ने व्यवस्था हामीले चाहेको लोकतन्त्र होइन, नत समाजमाथि जबर्जस्त अपराधीको शासन लाद्ने परिपाटी नै लोकतान्त्रिक हुनसक्छ । हाम्रा दलहरूले कहिले सोच्ने ? निरोज खड्का लिखु गाउँपालिका३, रामेछाप"
खर्चिलो संघीयता कार्यान्वयन,"पुुस १३ गते प्रकाशित खर्च जुटाउन दाता गुहारिंँदै समाचार पढ्दा मेरो मनमा धेरै प्रश्न उब्जिएकाले केही लेख्नैपर्ने भयो । किनभने संविधान प्रदत्त संघीय लोकतान्त्रिक गणतन्त्र नेपालको परिकल्पना अनुसार अहिले मुलुकमा ७ वटा प्रदेशसहितको नयाँ संरचना लागू हुने पक्कापक्की भइसकेको छ । सोही अनुसार संघीयताको कार्यान्वयन गर्ने सिलसिलामा राज्यका तीनै तह अर्थात स्थानीय तह, प्रतिनिधिसभा र प्रदेशसभाको निर्वाचन सम्पन्न भएको छ । स्थानीय तहले कार्यसम्पादन समेत गरिरहेको छ भने प्रदेशसभा र प्रतिनिधिसभाको प्रत्यक्षतर्फको नतिजा प्रकाशित भइसकेको छ । तर प्रदेश र स्थानीय तहका सेवा सञ्चालन गर्न १० खर्ब र प्रदेश संरचना र स्थानीय तहको व्यवस्थापनका लागि ३ खर्ब ५० अर्ब रुपैयाँ आवश्यक पर्ने देखिन्छ । उक्त रकमको व्यवस्थाका लागि आन्तरिक ऋणले समेत धान्न नसकेपछि सरकारले दातासँग गुहार मागेको देखिन्छ र त्यसका लागि विश्व बैंकले अन्य दातृ निकायसंँग समन्वय गरी सरकारलाई आवश्यक स्रोत जुटाउन पहल गरिदिने संकेत दिएको देखिन्छ । गंगाराज अर्यालपाणिनी८, पाली, अर्घाखाँची"
"चिठी, प्रचण्ड र भोलि","पुष्पकमल दाहाल प्रचण्डजी, सोचेको थिएंँ, मैले यसपालिको लेखमा राजनीतिको कुनै चर्चा गर्ने छैन, एक स्वतन्त्र निरपेक्ष प्राज्ञिक मानिसले किन लेख्नु र राजनीतिका कुरा सधैंँ । तर पनि तपाईंलाई यो चिठी लेख्न मन लाग्यो । किनभने देशमा गहिरिँंदै गएका समस्याको निदान गर्न नसक्ने एक मनोग्रन्थिले उत्तरदायित्व बोकेका मानिसलाई समातेको कुराले चिन्तित छु । म कुनै दल विशेषभित्र फर्मुलामा आबद्ध भएर, बोली पनि त्यसैसंँग मिलाउने र दलका नेताहरूलाई खुसी पारेर लाभ लिने कित्ताको मानिस नपरेकाले होला, अहिलेको ऐतिहासिक परिवर्तनका एकाध कुराले झस्केको छु । शक्ति कसले लिने, भोलि कसरी लोकको हित गर्ने र पूरा समय चल्ने सरकार बनाउने भन्ने कुराको बीचमा द्वन्द्व भयो भने त्यो एउटा चिन्ताको विषय हुनेछ । लाग्यो, कसैलाई आफ्ना एकाध कुरा राखौं । विचार गर्दै जांँदा तपाईं नै त्यस्तो व्यक्ति देखेंँ । हामी साहित्य र मिडियामा लगाम लगाउने शासक, राज्य र दलप्रति प्रतिरोधी विचार राख्छौं । तर म तपाईंलाई किन यो पत्र यस्तो बेला लेख्न थालेंँ त ? आपैंसंँग प्रश्न गर्छु । त्यसको उत्तर यो पत्रले नै बोल्नेछ । यो पत्र मैले स्वस्फुर्त लेखेको हुंँ । तपाईंहरूको राजनीतिक अभियानले पाएको जनमतका आधारमा एउटा दिगो र टिकाउ सरकार बनाउनु हुनेछ भन्ने कामना गर्दै तपार्इंलाई चिठी लेख्न लागेको कारणमा मानवीय स्पन्दन र सन्दर्भहरू बढी जोडिएका छन् ।अर्को, तपाईंसँंग समयले मलाई कहीं न कहीं जोड्दै लगेकाले पनि चिठी लेख्न मन भएको हो । प्राध्यापक लोकराज बरालले २०६३ को अमूक महिनामा भूमिबाट भर्खरै बाहिर आउनुभएका तपाईं र बाबुराम भट्टराईलाई आफ्नो केन्द्रमा बोलाउनुभएको रहेछ । मलाई पनि १९ जना प्राध्यापकसंँगै बोलाउनुभयो । अन्त्यमा सम्बोधन गर्ने क्रममा तपाईंले अभि सर, मलाई पढाएको बिर्सनुभयो, पाटन कलेजमा ? भनेपछि सम्झेंँ । त्यसपछि पटकपटक मैले तपाईंको विद्यार्थीको बेलाको चित्र दिनुपर्यो । नयाँदिल्लीको एउटा साहित्य विचार सम्मेलनमा तपार्इंबारे अनर्गल बोल्ने एक विद्वानलाई माथि गएर भनेँ, म उनको शिक्षकको हैसियतले बोल्दैछु, तपाईं भ्रममा बोल्दै हुनुहुन्छ । प्रचण्डले गरेको राजनीतिक सम्झौता तपाईंलाई पनि मोडल हुनसक्छ । अहिले प्रचण्डका प्रधानमन्त्री र सम्वाद गरिबस्ने व्यक्ति भेट्न चाहनुहुन्छ भने उता विज्ञान भवनमा गएर हातमा अक्सिजनको बट्टा र पाइप बोकेर सार्क सम्मेलनमा बोल्दै गरेका गिरिजाप्रसाद कोइरालालाई भेट्नुहोस् । भारतीय पत्रकार अनिर्बन रोयले तपाईंमाथि किताब लेख्दा मलाई तपाईंबारे सोधेका छन् । त्यो किताबको विमोचन १९ सेप्टेम्बर २००८ मा काठमाडांैमा हुंँदा म एकमात्र बक्ता थिएंँ । तपाईं प्रधानमन्त्री हुनुहुन्थ्यो । तपाई कुनै कारणवश आउन सक्नुभएन । मञ्चमा तपाईंका पिताजी मुक्तिनाथ दाहालसँंग म एक्लै थिएंँ । यो बेला तपाईंबारे उहांँले भनेका कुरा र उहांँको तपार्इंप्रतिको विश्वासले म द्रवित भएँं । उहांँबारे कान्तिपुर पत्रिकामा लेखेको पनि थिएँं । मैले तपाईंलाई भनेको थिएँ, कसैको जमघटमा । तपाईंलाई पुत्रशोक पर्दा म धेरै दु:खित छु । मलाई तपाईंको अस्ति चितवनमा दिएको एउटा भाषणले छोयो । तपाईंले एउटा मिडियामा उठेको हल्लाको उत्तर दिँंदै त्यो कुरा भन्नुभएको थियो । चर्चा थियो, माओवादी र एमाले अब एउटै गठबन्धनमा बस्ने छैनन् । तपाईंले एउटा मार्मिक, साहित्यिक किसिमले सम्झिंँदा, वाचाल विम्ब प्रयोग गर्दै भन्नुभयो हामीले फर्किने बाटोको पुल नै भत्काइसक्यौं, अब जाने बाटो छैन । मलाई यो अभिव्यक्ति एउटा निजी अथवा भित्रदेखि उठेको केही साहित्यको निबन्धमा लेखिने उद्गारजस्तो लाग्यो । यो भनाइमा सीमाको चेतना छ । यो भनाइमा आफ्ना मानिस लिएर यात्रा गर्ने मानिस वा अगुवाको चिन्ता बोल्छ । तपाईंको बोलीमा आफ्ना मानिस लिएर इजिप्टको भूमि छाड्दै गएका र एकदिन फर्किने डायस्पोराका इरादा बोकेका मोजेजको जस्तो आदिम चिन्ता बोल्छ । यो भनाइमा अहिले सीमाहीन अवस्थातिर लागेका यात्रीको भावनाको आभास हुन्छ । प्यालेस्टाइनी विद्वान एडबार्ड सइदले एउटा यस्तो अवस्थाको मानिसमाथि सिद्धान्त निकालेका छन्, जसलाई उनले अर्थपूर्ण सीमा बाहिर निस्केको मानिसको रूपमा चित्रण गरेका छन् । तर तपाईंको यात्रा सीमाभित्रै सीमाको खोजी हो । तपार्इंले अहिलेसम्म कुराहरू मिलाइसक्नु पनि भयो होला । लाग्छ, तपाईंको राजनीतिक कर्म नै सायद शक्तिको शाश्वत बाँडफाँड गर्ने हो, जसमा तपाईंको धेरै र महत्त्वपूर्ण समय बितेको छ । तपाईंका सहयात्रीको कुरा पनि यसमा आउंँछ । तपाईंको राजनीतिक कर्म भनेकै आउनु हो, फर्किनु होइन । तपाईंको राजनीतिक शक्ति पनि त्यही हो । तपाईं छापामार आन्दोलन २५ वर्ष नेतृत्व गरेर आउनुभयो । पुलै भत्काएर आउनुभयो । त्यता फर्किने पुल छैन । त्यसरी आएकोलाई स्वागत गर्ने गिरिजाबाबुले इतिहास बुझेछन् । तपाईं एमालेको घर पुग्दा पछाडि पुल भत्किएको अर्थ अलिक जटिल लाग्यो । पुलभञ्जन गर्दै आइबस्ने तपाईंलाई कसैले कमजोर भन्लान् । म चाहिंँ भन्दिन । एउटा संयन्त्र अँठ्याएर बस्ने, अलिकति पनि नचल्ने, एकल राजनीतिक राग अलाप्ने अनि दायाँबायांँ केही नहेर्ने, जीवन र जगतलाई एक इन्च पनि तलमाथि नगरी बस्ने राजनेता र दलहरूको भन्दा तपाईंको गति जीवनको नजिक छ । म बीपी कोइरालाको प्रशंसक भएको कारण त्यही हो । तपाईं पनि हुनुहुन्छ । तपाईं सुन्दरीजल जेल परिसरमा प्रधानमन्त्री भएको बेला भावातित भएर बसेको कुरा मलाई सञ्जीव पोखरेलले भन्नुभएको थियो । तपाईंलाई थाहै होला, केही शंका छन्, तपाईंमाथि । भन्छन्, तपाईं यो बाटोबाट कम्युनिष्टहरूको विशाल बहुमत बनाएर डिक्टेटरसिप चलाउने सपना बोकेको मानिस हो । तर केही कुरा यस्ता छन्, जसको राम्ररी अध्ययन गर्ने हो भने अब त्यो तपाईंको लक्ष्य हुन सक्तैन । स्तालिनदेखिका नेताका फोटा टाँसेर कार्यक्रम गरे पनि अब तपाईंहरू कम्युनिष्टको एउटा शास्त्रीय पुल भत्काएर आउनुभएको छ । तर माक्र्सवादको दृष्टि भत्काउनु पर्दैन । मेरो तपाईंलाई एउटा सल्लाह छ । सुरुदेखि नै एउटा कुरामा ध्यान पुर्याउनु होला । सबै साथीलाई लोकतान्त्रिक संविधान पालना गर्न लगाउनु होला । संविधान मिच्ने कर्म सूक्ष्म हुन्छन् र ती शक्तिका सपनाले रञ्जित हुन्छन् । मानिस अलिअलि गर्दै संविधान मिच्छन् । दुरुपयोग गर्छन् । देखिएको छ । डिक्टेटरसिपको जन्म त्यसरी नै हुन्छ । मिडिया र स्वतन्त्र चिन्तनमाथि विस्तारै लगाम लगाइन्छन् । बीपीले २०३४ मा अदालतको बयानमा पनि यही भने । तर तपाईंलाई थाहा छ, तपाईंको पुलको निर्माण कसरी भएको थियो ? यो कुरा विचार गर्नुभएको छैन होला । तपार्इं र गिरिजाबाबुले विस्तृत शान्ति सम्झौतामा २०६३ मंसिर ५ मा सही गर्नुभन्दा ३ वर्ष पहिले मार्टिन चौतारीका रमेश पराजुलीले निकै खोज गरेर तयार पारेको नेपालको माओवादी आन्दोलन सन्दर्भ ग्रन्थ प्रकाशित भयो । त्यसमा माओवादी आन्दोलनमाथि लेखिएका ६ सय ७ वटा सन्दर्भसूची छन्, जसमा नेपालीमा २ सय ८९ र अंग्रेजीमा ३ सय १८ वटा छन् । अनेक विचार र व्याख्या भए पनि त्यो सन्दर्भको एउटा ऐतिहासिक कलेवर हो । त्यसमा तपाईंले लेखेका निकैवटा लेख छन् । बाबुराम भट्टराईले लेखेको एउटा लेखको शीर्षक प्रचण्डपथ : सिर्जनशील माक्र्सवादको नवीनतम कडी अहिले पढ्दा रमाइलो लाग्ने रहेछ । दीपक थापा र बन्दिता सिजापतिको अ किङडम अन्डर सिज (२०६०) भन्ने किताबमा अरू १६ वटा सन्दर्भ छन् । यहाँं सबै राख्न सकिँंदैन । मार्टिन चौतारीले धेरै विषयका क्याटलग निकालेको छ । खोजेर तयार पारेका सन्दर्भहरूको आफ्नै सैद्धान्तिक आधार हुन्छ । यसै सन्दर्भमा मेरो एउटा अनुभव भन्छु । केही साता अगाडि नेपाल एकेडेमीले प्रकाशनमा ल्याएको प्रज्ञा समकालीन नेपाली कविता विमर्श भन्ने किताबमा मैले लेखेको समकालीन नेपाली कवितामा जनजातीय चेतना शीर्षकको लामो लेखमा मैले नेपाल र बेलायतमा पनि गएको बेला पारेर ५६ वटा सन्दर्भ राखेकामा काटेर ६ वटामात्रै राखिएका रहेछन् । मनपरेका प्राज्ञ र मनपरेका सम्पादकले भनेर लेखेको थिएंँ, चकित छु । हार्वर्ड विश्वविद्यालयको एउटा फुटनोट (१९९७) भन्ने किताबमा एन्थोनी ग्राफटन भन्छन् इतिहास यस्तै सन्दर्भहरूले बनिएको शक्ति हो र यसले शासकहरूले लुकाएका खराब कर्मलाई बाहिर ल्याइदिन्छ । साहित्यमा पनि सन्दर्भ सामग्रीले एउटा शक्तिको रचना गर्छ ।अहिले तपाईंले कुनै पुल भाँच्नुभएको हो भने त्यसलाई प्रयोग हो भनेर मानौं । बाँकी इतिहासले भन्ला । तपाईंले छाडेको इतिहास र तपाईंले बनाउन खोजेको इतिहासमा संवादको शक्ति छ । देशलाई भ्रष्टाचार, मेडिकलमा भएका बेथिति, पीडितका समस्या, दिनदिनै अनुर्वर बनाइँंदै लगिएको माटोबाट पीडित किसान, बाहिर कामको खोजीमा गएका र उपेक्षित नेपालीका समस्या, शिक्षामा बढिरहेको अराजकता जस्ता कुराको समाधान गर्नु स्थायी वाम गठबन्धनको सरकारको काम हुनेछ । तपाईंले मैले जङ्गलको जीवन बिताएंँ, अब उज्यालोको जीवन बाँच्छु (हिन्दुस्तान टाइम्स, नोभेम्बर १८, २००६) भनेको निकै वर्ष भएछन् । सबैलाई उज्यालोको जीवन बाँच्न सक्ने अवस्था सिर्जना गर्न लाग्नुहोला । बाँकी अर्को पत्रमा ।"
पराजयको कारण खोज्ने वैधानिक थलो,"हामी आफ्ना कमजोरी सुधार्नेभन्दा बढी अरूको आलोचनामा आफ्नो सफलताको भ्रम पाल्छौं । पहिले आफ्नो कमजोरीको खोजी गरौं र सोही अनुसार सुधारको जमर्को गरौं । बीपीले आलोचनालाई सकारात्मक रूपमा लेऊ र त्यसको सम्मान गर्न सिक भनेर दिएको अर्ती अहिलेका कांग्रेस नेतालाई विषजस्तो हुन्छ । जसरी मुलुकको गुप्तचरी निकम्मा छ, त्यस्तै निकम्मा छ, कांग्रेसको संयन्त्र । कसैलाई उछित्तो काढ्नुछ भने त्यो हाम्रो मान्छे होइन भनिदिए पुग्यो । गुट, उपगुट र झुन्डहरूको भकुन्डो बन्न तयार हुनुपर्छ, कांग्रेस हुन । चुनाव पहिले सभापति शेरबहादुर देउवाले चुनावमा अन्तर्घात गरे कारबाही गर्छु भनेर केही हदसम्म सचेत गराए । कांग्रेसमा अनुशासन मान्नुपर्छ अन्यथा पार्टीले कारबाही गर्छ भन्ने मान्यता २०५१ सालमै स्थापित हुन्थ्यो भने अन्तर्घातको कुरा पुराना भइसक्थ्यो । आज पनि कांग्रेसलाई कांग्रेसले हराएको छ । कांग्रेसको हकमा दार्शनिक भोल्तेयरको भगवान् मलाई आफ्ना मित्रहरूबाट मात्र बचाइदिनुस्, शत्रुसँग त म आफैं सुरक्षित हुनसक्छु भन्ने भनाई ठ्याक्कै मिल्छ । अपजशको भागिदार हुनबाट सभापति शेरबहादुर देउवाले बँच्ने ठाउँ छैन र सुविधा पनि छैन । तर सबै अपजशको भागिदार देउवालाई मात्र बनाएर अरू पानीमाथिको ओभानो बन्ने ठाउँ छैन । आत्मसमीक्षा गरौं । निष्ठा र आदर्श होइन, धनवादी पात्रहरूलाई टिकट वितरणको प्राथमिकतामा राखियो । कांग्रेसका लागि योगदान गरेका राम्रा होइन, हाम्रा र हाम्राभित्र नातेदार, श्रीमती र गुटका धनाढ्यहरूलाई रोजियो । टिकटका आकांक्षी धेरै हुनु अस्वाभाविक होइन । तर अन्तिममा टिकट पाउने त एक जनाले मात्र हो । तर मैले टिकट पाए मात्र जितिन्छ अन्यथा जितिन्न भन्दै नेताहरूको ढोकाढोका पुग्ने गणेशहरूलाई पर राख्न सकेन कांग्रेसले । अहंकार, प्रतिशोधको सिकार भए कांग्रेसका इमानदार उम्मेदवारहरू । चुनाव सिंगो पार्टीले होइन, उम्मेदवार एक्लैले उठिरहेको देखिन्थ्यो । पार्टीका कार्यकर्ता स्वस्फुर्त होइन, सशुल्क मात्र परिचालित हुने अनि उम्मेदवारले करोडौं रकमको जोहो गर्नुपर्ने विसंगतिको सिकार भए, पहुँच नभएका उम्मेदवारहरू । पार्टी संयन्त्र कहीं कतै परिचालित थिएन, देखिएन । २०४८ देखि ०७४ सालम्म त्यही एउटै व्यक्तिले मात्र चुनाव उठ्ने टिकट पाउँछ । गाउँमा माओवादीसँग लडेर, आफ्नो परिवार पालेर कांग्रेसको साख जोगाएर बसेको कांग्रेस सिपाहीले आफ्नो उम्मेदवार रोज्न पाउँदैन । कुनै आयातीत पात्र टिकट लिएर देखापर्छ । गाउँ, इलाकामा कुनै सांगठनिक संरचना छैन । युवा, तरुण पुस्तालाई आकर्षित गर्ने न नारा छ, न एजेन्डा छ । अहिलेको कांग्रेसको विसंगति आफैंभित्र प्रजातान्त्रिक संस्कार र अभ्यास नहुनुमा छ । अहिलेको नेतृत्व पुस्ताले राजनीतिक परिवर्तनका लागि गरेको योगदानको साँवाब्याज खाइसक्यो, अब संरक्षकत्व ग्रहण गर्न लाग्नुपर्छ । कांग्रेसमा १३ भन्दा बढी त भ्रातृ संघ, संगठन छन्, अनि १७ भन्दा बढी शुभेच्छुक संघ, संस्था आबद्ध छन् । विदेशमा नेपाली जनसम्पर्क समिति क्रियाशील छ । तर यो चुनावमा कांग्रेसले आफ्ना भ्रातृ एवं शुभेच्छुक संघ, संस्थालाई कहाँ परिचालन गर्यो ? केन्द्रीय नेतृत्वले सबैलाई बोलाएर सामुहिक छलफल र प्रचारप्रसारमा जुट्न निर्देशनसमेत दिएन । जम्बो प्रचार समिति बनाइयो । तर प्रचार संयन्त्र सबैभन्दा प्रभावहीन रह्यो । २०४८ सालयता धेरै प्रगति भएका छन्, जसको जश पाउने भागिदार कांग्रेस हो । यस बीचमा गरिबीको रेखामुनि रहेको जनसंख्याको प्रतिशत ४९ बाट झरेर २१ मा पुग्यो, साक्षरता प्रतिशत ५० बाट ९० मा पुग्यो, ७४ प्रतिशत जनसंख्याको पहुँचमा विद्युत सेवा पुगेको छ । २५ वर्ष पहिले ७,३३० किलोमिटर सडक संरचना रहेकोमा अहिले ८१,३७१ किलोमिटर सडक विस्तार भएको छ । यी यस्ता केही सूचकांक हुन्, जसले केही नभएको होइन, विकास भएको देखिन्छ । तर असीमित चाहना र अवसरका बाबजुद अपेक्षित प्रगति सन्तोषजनक भएन । यस बीचमा १२ वर्षभन्दा बढी माओवादी हिंसाले विकास र प्रगति अवरुद्ध भयो । तर कांग्रेसले भए, गरेका प्रगतिलाई डेलिभर गर्न सकेन । सपना देखाउन सकेन, आशावादी बनाउन सकेन । चुस्त, दुरुस्त र प्रभावकारी संगठन बनाउन चुक्यो । टालटुले रणनीति भयो । केन्द्रीय समितिको बैठक आह्वान गरी समीक्षा र छलफल गर्नुपर्छ । चुनावका समय जिल्लाजिल्लामा कांग्रेसले केन्द्रीय प्रतिनिधि खटाएको हो । ती प्रतिनिधिले पार्टीका उम्मेदवारलाई जिताउन के कस्तो सहयोग र पहल गरे अनि आफू खटिएको जिल्लामा कांग्रेस पराजयको कारण के रह्यो ? जिल्ला नेतृत्व तहमा रहेकाहरूको भूमिका के रह्यो ? यसको तथ्य सहितको विवरण केन्द्रीय समितिमा पेस गर्नुपर्यो । त्यसको छानबिन केन्द्रीय समितिले गरी पराजयका कारकहरूलाई निष्काशनसमेत गर्ने आँट गर्नुपर्यो । अवसरवादी र अन्तर्घातीलाई कारबाही गर्नसक्ने हो भने कांग्रेसमा लागेको ऐंँजेरु थप झाँगिन पाउँदैन । पुस्तान्तरणको स्वरूप र संरचना अब संगठनमा देखिनुपर्छ । परिवर्तित संघीय संरचना अनुसारको सांगठनिक स्वरूप बनाउन ढिलाई गर्नुहुन्न । केन्द्रीय नेतृत्व तत्काल पूरा गर्नुपर्छ । विभाग र समिति पूर्ण बनाउनुपर्छ । आफ्ना होइन, राम्रा र सक्षमलाई जिम्मेवारी दिनुपर्छ । युवा पुस्ताले गनगन गर्नेमात्र होइन, जिम्मेवार बन्न सक्नुपर्छ । आफ्नो नेतृत्व क्षमता प्रदर्शन गर्न कसैले पद दिनुपर्ने माग नाजायज हो । कामले जिम्मेवारी दिन्छ भन्ने मान्यता बोक्नुपर्यो । विधान अनुसार महासमिति बैठक बोलाउनुपर्यो । महासमितिमा यस विषयमा छलफल गर्नुपर्छ । अहिले कांग्रेसको जिल्ला नेतृत्व जिल्लामा बस्दैन । गाउँमा पुग्दैन । कार्यकर्ता र संगठन परिचालनमा कांग्रेसको जिल्ला नेतृत्व पूर्णत उदासीन छ । चुनावमा टिकट लिएर राजधानीबाट गाडीमा जिल्ला जान्छ र चुनाव सकेपछि जिल्लामा नबसी त्यो नेतृत्व व्यापक अन्तर्घात भयो भन्दै राजधानीमा पुन: गुटको नेताको चाकरीमा लाग्छ । यो प्रवृत्ति अन्त्यका लागि कांग्रेस नेतृत्वले पहिले आफैंलाई सुधार्नुपर्छ । यो हारको समीक्षा गर्दैगर्दा सभापतिलाई दोष थोपरेर भाग्न मिल्दैन । भ्रातृ संघ, संगठन खिइसकेको छ, कांग्रेसको । यस पटकको चुनावमा कुनै पनि भ्रातृ संगठनको उपस्थिति कतै देखिएन । त्यसैले तल्लो इकाइदेखि कांग्रेसलाई पुन: संगठित गर्नुपर्छ । यसका लागि संरचना निर्माणमा नेतृत्वले पहलकदमी लिनुपर्छ । सदस्यहरूलाई नै प्रतिनिधि र नेता चुन्ने अधिकार दिनुपर्छ । नेतृत्वले थोपर्ने होइन, सदस्य बनेको कार्यकर्ताले आफ्नो प्रतिनिधि रोज्ने अवसर दिनुपर्छ । यसो भएमा नेतृत्वको आकांक्षी संगठनका लागि खट्छ र कार्यकर्ताको मन र मत जित्न प्रयासरत रहन्छ । कांग्रेसले जनमतमा आफूलाई अब्बल बनाउन सकेन, तर संसदीय राजनीति र कांग्रेसको एजेन्डाले जितेको छ । लेखक आबद्ध संस्थासँग यी निजी विचारको कुनै सम्बन्ध छैन ।"
समानुपातिक प्रणालीको पाठ,"निर्वाचनमा थ्रेसहोल्ड कटाउने राजनीतिक दलहरूले निर्वाचन आयोगले बाँडफाँड गरिदिएको सिटअनुसार प्रदेशसभा सदस्यमा समानुपातिक प्रणालीतर्फ निर्वाचित हुने उम्मेदवारको सूची बुझाइसकेका छन् । उनीहरूले प्रतिनिधिसभाका लागि समानुपातिकतर्फ विजयी उम्मेदवारको नामावली केही सातामा बुझाउनेछन् । यसपालि संसदमा सहभागी हुनपाउने सीमित दलमध्ये प्राय: सबै १२ जना पुरुष प्रतिनिधिलाई राखेर अरू सिटमा महिला छान्नुपर्ने बाध्यतामा छन् । यस्तो बाध्यता राजनीतिक दलहरू महिलाप्रति सम्मान, दयामाया गर्नुपरेकाले नभई संविधानले नै संसदमा ३३ प्रतिशत महिला सुनिश्चित गरिदिएकाले भएको हो । संसदमा प्रत्यक्ष र समानुपातिक प्रणालीबाट गरी दलहरूले पाउने कुल सांसदमध्ये ३३ प्रतिशत महिला पुर्याउनैपर्ने बाध्यात्मक व्यवस्था संविधानमा छ । प्रत्यक्ष निर्वाचन प्रणालीमा उम्मेदवार बनाउँदा पनि निश्चित संख्या अनिवार्य गरिदिएको भए वा प्रतिस्पर्धा गर्नसक्ने महिला नेतृहरूलाई उम्मेदवार बन्ने अवसर दिएको भए निर्वाचनमार्फत सांसद बन्ने महिलाको संख्या बढी हुन्थ्यो । जसका कारण केही समेट्नैपर्ने पुरुष नेता समानुपातिक प्रणालीबाट सांसद बन्न सक्थे । तर पुरुषवादी मानसिकता बोकेका पार्टीका नेताहरूले प्रत्यक्षतर्फ थोरै स्थानमात्रै महिलालाई उम्मेदवार बनाए । यस अघि पटकपटक प्रत्यक्षतर्फ जितेका महिलाले समेत समानुपातिकको उम्मेदवार बन्नुपर्यो । प्रत्यक्षमा लड्नका लागि महिला नेतृहरूले आवाज उठाए पनि सुनवाइ भएन ।समानुपातिक प्रणालीको प्रावधान राखिनुको औचित्य नै पिछडिएका र प्रत्यक्ष निर्वाचनमार्फत प्रतिस्पर्धाबाट तत्काल आउन नसक्ने वर्ग र समुदायलाई सहभागी गराउनु हो । महिलाहरूलाई समानुपातिक सिटबाट मात्रै ल्याउनुपर्छ भन्ने पनि होइन । जसको राजनीतिक पार्टीमा लामो र महत्त्वपूर्ण लगानी छ, जसले प्रतिस्पर्धा गर्न सक्छन्, त्यस्ता महिलालाई त झन् पार्टीले प्रत्यक्षतर्फ लड्न उत्प्रेरित गर्नुपर्ने हो । त्यसो गर्नसके हिजो समानुपातिकबाट ल्याइनुपर्ने समुदाय विस्तारै प्रतिस्पर्धाबाट आउन सक्छ । तर राजनीतिक दलहरूले प्रत्यक्षतर्फ कम महिलालाई उम्मेदवार बनाउँदा समानुपातिकमा पिछडिएको समुदायका पुरुष अटाउन नसक्ने भए । त्यसैले केहीले विस्मात मान्नुपर्ने अवस्था बनेको छ । राजनीतिक दलहरूले यसको समीक्षा गर्नु जरुरी छ । समानुपातिक प्रणाली महिला वा अन्य पिछडिएका वर्गका समुदायलाई समेट्नका लागि अंगिकार गरिएको प्रणाली अवश्य हो । तर त्यस समुदायबाट अरू सबैसंँग प्रतिस्पर्धा गर्न सक्नेका लागि होइन । संघीय संसदमा ३३ प्रतिशत महिलाको अनिवार्य उपस्थितिको प्रावधान राख्नका लागि महिलामात्रै होइन, पुरुष नेताहरूको पनि महत्त्वपूर्ण योगदान छ । तर राजनीतिक दलहरूको पुरुष बाहुल्य शीर्ष तह महिला नेतृलाई टिकट दिन हिचकिचायो । २०५६ सालको प्रतिनिधिसभा निर्वाचनमा ५ जना महिला प्रत्यक्षबाट सांसद भएका थिए भने २०६४ सालको संविधानसभा निर्वाचनमा ३२ तथा २०७० दोस्रो संविधानसभा निर्वाचनमा १० महिला प्रत्यक्षबाट चुनिएका थिए । भर्खरै भएको प्रतिनिधिसभा निर्वाचनमा भने ६ जना महिलामात्र प्रत्यक्ष प्रणालीबाट सांसद बनेका छन् । २०५६ देखि ०७४ सालसम्ममा नेपाली राजनीतिमा धेरै महत्त्वपूर्ण परिवर्तन भएका छन् । महिलाका सन्दर्भमा उल्लेख्य उपलब्धि पनि हासिल भएका छन् । तर प्रत्यक्ष निर्वाचन प्रणालीमा प्रतिस्पर्धा गर्ने र जित्ने महिलाको संख्या भने अहिले पनि २०५६ सालकै हाराहारी देखिन्छ । यसको कारण के हो ? महिला नेतृहरूमा प्रत्यक्षमा लड्ने हिम्मतको कमीले हो वा टिकट वितरणमा पुरुषवादी मानसिकता प्रतिविम्बित भएर हो ? वा महिला नेतृहरूको आवाज बुलन्द हुन नसकेर ? यी प्रश्न अनुत्तरित छन् । नेपाली समाज पितृसत्तावादी मानसिकताबाट ग्रसित छ । तर हाम्रो मुलुकमा केही महिना अघिमात्रै न्यायपालिका र व्यवस्थापिकाको नेतृत्व महिलाले सम्हाल्नुभएको थियो भने अहिले पनि राष्ट्रप्रमुख (राष्ट्रपति) महिला हुनुहुन्छ । राज्यको महत्त्वपूर्ण अंगको नेतृत्व कुशलतापूर्वक गरेको पृष्ठभूमि एवं स्थानीय तहको नेतृत्वमा देखिएको महिलाको राम्रो उपस्थितिले महिलाले प्रतिस्पर्धाबाटै पनि आफ्नो स्थान सुनिश्चित गर्दै लगेको संकेत गर्छ । तर विभिन्न आन्दोलनको राप र तापबाट बढ्दै गएको महिला पहुँचलाई संस्थागत गर्नेतर्फ राजनीतिक दलहरू विशेषत: महिला नेतृहरूले ध्यान दिन सकेनन् भने प्राप्त उपलब्धि गुम्न बेर लाग्दैन । यसप्रति सबै सचेत रहनैपर्छ । समानुपातिक कोटाबाट सांसद हुनु र प्रत्यक्षबाट सांसद हुनुले खासै फरक नपार्ला, तर आफ्नो शक्तिलाई विश्वसामु गुञ्जाइरहन र आफ्नो श्रेष्ठता देखाइरहन पनि महिलाले प्रत्यक्षबाटै प्रतिस्पर्धा गर्न जरुरी हुन्छ । राजनीतिक दलहरूले प्रत्यक्षमा भिड्न महिलालाई प्रेरित गर्नुको साटो समानुपातिकमा धकेल्ने गल्ती आगामी दिनमा नदोहोर्याउन् ।"
एम्नेस्टीमाथि प्रचारबाजीको निसाना,"भर्खरै सत्याग्रही एवं न्यायकी योद्घा गंगामाया अधिकारीले मसँग भनिन्, पीडित मात्र होइन, अपराधीको पनि अधिकार हुन्छ भन्ने मलाई थाहा छ । मानव अधिकारले आमरण अनशनलाई मान्दैन भन्ने बुझेकी छु । किनभने ज्यान मार्ने कार्यलाई यसले मान्दैन । तर के गर्ने मेरा पति नन्दप्रसादले १७ वर्षे छोरा कृष्णप्रसादको हत्याको न्याय माग्दामाग्दै ३ सय ३४ दिनको अनशनमा ज्यान गुमाए । म पनि न्यायको खोजी गर्दागर्दै धेरैपटक मरेर बाचेँ । छोराको हत्या भएको १२ वर्षभन्दा बढी भइसक्यो । तर न्याय पाइएको छैन । मेरो धैर्यको सीमा नाघिसक्यो । अनशनमा जानबाट कसैले मलाई अब रोक्न सक्दैन र मिल्दैन पनि । मेरो बुढाको जे गति भयो, मेरो पनि त्यही हुने हो । मसँग बाँकी नै के छ र बाँच्नलाई ? नेपालमा आमरण अनशनबाट मृत्यु भएका नन्दप्रसाद पहिलो नागरिक हुन् । राज्यको न्यायप्रति यही उदासीनता रहिरहे गंगामायाले पनि नन्दप्रसादको नियति भोग्नु नपर्ला भन्न सकिन्न । यसमा हरेक नागरिक गम्भीर हुनुपर्ने देखिन्छ । तथापि दु:ख लाग्छ, यस संवेदनशील विषय समेतलाई जोडेर एक अधिकरकर्मीले आफ्नो कुण्ठा पोख्ने गरेको सुनिन्छपढिन्छ । यसमा राज्यको अकर्मण्यताको दोष नदेख्ने, तर अमूक संस्थालाई सत्तोसराप गर्ने गरेको पाइन्छ । सत्यलाई बंग्याई सीके राउतको प्रसंग समेतलाई जोडेर निष्पक्ष रूपमा काम गर्ने विश्व अधिकारवादी संस्था एम्नेष्टी इन्टरनेसनललाई तारो बनाएको भेटिन्छ । जुन संस्थाबाट तिनले पहिचान पाए र प्रशिक्षित भए । व्यक्तिगत स्वार्थ पूरा नभएपछि त्यसैलाई समाप्त पार्न कम्मर कसेर लागेका छन् । हुन त एम्नेष्टीलाई समाप्त पार्न धेरै शक्तिकेन्द्र र निरंकुश शासक लागे, तर आफै सकिए । बरु तिनका शासन ढलेपछि अप्ठेरो पर्दा एम्नेष्टीलाई सम्झेगुहारे । उदाहरणका लागि रोमानियाका तत्कालीन तानाशाह निकोलाई चेचुष्कु र इराकका निरंकुश शासक सद्दाम हुसेनलाई लिन सकिन्छ । चेचुष्कुले आफ्नो शासन कालभर एम्नेष्टीलाई सबैभन्दा ठूलो दुश्मन देखे । त्यस देशमा भएका ज्यादती र अधिकार उल्लंघनका विषय उठाउनाले एम्नेष्टी उनको तारो बन्यो । अन्तत: सन् १९८९ मा चेचुष्कुको शासन ढल्यो । विश्व जनमत उनको विपक्षमा थियो । नयाँ शासकले बदला लिन खोज्दा तिनले एम्नेष्टीसँग जीवनरक्षाका लागि गुहारे । जनमत जता भए पनि उनका पक्षमा एम्नेष्टीले बोल्यो । तथापि आक्रोशित जनलहरको प्रभावमा त्यहाँको अदालतले सुनेन । सन् १९९० मा उनलाई मृत्युदण्ड दिइयो । एम्नेष्टीले त्यसको विरोध गर्यो ।इराकमा पनि मानवअधिकार उल्लंघनका घटना विश्वसामु ल्याएकामा तत्कालीन शासक सद्दाम हुसेन एम्नेष्टीसँग रुष्ट थिए । उनले इराकको सार्वभौमिकताको हवाला दिँदै एम्नेष्टीलाई तथानाम गाली गरे । अमेरिकन एजेन्ट भएको र उसैको इसारामा चलेको आरोप लगाए । तर त्यही अमेरिकी नेतृत्वमा पदच्युत भएपछि उनको पक्षमा र अमेरिकी ज्यादतीका विरोधमा एम्नेष्टीले बोल्यो । सन् २००६ मा मृत्युदण्ड दिनुअघि उनको जीवनरक्षाका निम्ति विश्वभर अभियान चलायो । मानवीय व्यवहार गर्न अपिल गर्यो । निष्पक्ष न्यायिक सुनवाइका लागि अभियान चलायो । यसबाट जो भए पनि तिनका अधिकार रक्षा हुनुपर्छ भन्ने सन्देश एम्नेष्टीले दियो । पञ्चायती निरंकुशकालमा एम्नेष्टीले धेरै राजनेताको जीवनरक्षा गरेको । त्यसबेला नुतन थपलियाले सुरु गरेको एम्नेष्टी नेपालमा बन्द भयो, तर अभियान जारी रह्यो । सशस्त्र द्वन्द्वकालमा पनि धेरै नागरिकको ज्यान जोगायो । शान्तिपूर्ण राजनीति अँंगालेका कांग्रेसका नेता कृष्णप्रसाद भट्टराई आस्थाका बन्दी भए । चेर्नोभेल दूधकाण्डमा शान्तिपूर्ण विरोध गर्दा बन्दी भएका तत्कालीन माले नेता राधाकृष्ण मैनाली पनि आस्थाका बन्दी बने । ज्ञानेन्द्रको शासनमा गगन थापा, ठाकुर गैरेजस्ता युवा नेतालाई आस्थाको बन्दी मान्यो । तिनको विनासर्त रिहाइको निम्ति एम्नेष्टीले विश्वभर अभियान चलायो । यसैगरी जननायक बीपी कोइरालाका साथै दक्षिण अफ्रिकाका विश्व चर्चित नेता नेल्सन मण्डेला एम्नेष्टीको राजबन्दीको सूचीमा परे । तिनका जीवन तथा आधारभूत अधिकार रक्षाका लागि एम्नेष्टीले बोल्यो, तर आस्थाका बन्दी भने मानेन । किनभने हिंसा यसले स्वीकार्दैन, जसको वकालत तिनले गरेका थिए । हिजोआज नेपालीे राजनीतिमा विगतमा नचिनिएका सीके राउत प्रसंग कोट्याएर उनको महत्त्व बढाउने काम भएको पाइन्छ । स्मरण रहोस्, २०६२६३ को जनआन्दोलनताका राउत नेपालमा थिएनन् । उनी सन् २००८ मा अमेरिकाबाट आएको बताइन्छ । नेपाली राजनीतिमा उनको चर्चा थिएन । तर सन् २०१४ सेप्टेम्बरमा मोरङको रंगेलीमा गिरफ्तार भएपछि उनलाई चर्चामा ल्याइयो । यसपछि उनका सहयोगीलाई काठमाडौंको सुन्धाराबाट गिरफ्तार गरेर ४० घण्टासम्म इन्कम्युनिकेडो (सञ्चारविहीन मानवअधिकार विरोधी कार्य) मा राखेर राज्य आफैंले यसलाई अन्तर्राष्ट्रियकरण गर्यो । यसमा एम्नेष्टी लगायत अन्य संस्थाको ध्यानाकर्षण हुनु स्वाभाविक थियो । नेपालको अदालतले पनि यस प्रकरणमा आफ्नो निर्णय दिइसकेको छ । एम्नेष्टीले राउतको विचारधारामा कुनै पोजिसन (धारणा) कहिल्यै राखेन र राख्दैन पनि । तर व्यक्तिगत अधिकारका पक्षमा भने बोल्न छाड्दैन ।नेपालमा पृथकतावादी राउत प्रवृत्ति नौलो प्रयोग होइन । २००७ सालको क्रान्तिपछि तराईमा वेदानन्द झाको अध्यक्षतामा नेपाल तराई कांग्रेस भन्ने दल गठन भएको थियो । यसले हिन्दी भाषासहित स्वतन्त्र तराई को एजेन्डा बोकेको थियो । तर तराईका जनताले त्यसलाई अस्वीकार गरे । २०१५ सालको आमनिर्वाचनमा झासहित त्यस दललाई नराम्रोसँग हराइदिए । तर २०१७ सालपछि झा पञ्चायतको एक प्रमुख सहयोगी बने । प्रभावशाली मन्त्री पनि भए । यस पटकका स्थानीय तह र राष्ट्रिय चुनावमा पनि राउतको अभियानले खासै प्रभाव परेन । जनताले उनका विचारलाई स्वीकारेनन् । यद्यपि चुनावका बेला राउतलाई गिरफ्तार गरेर राज्यले उनको महत्त्व बढाउने काम गर्यो ।यो प्रसंग यहाँ उठाउन खोज्नुको तात्पर्य मानिसको आआफ्नो विचार हुन्छ भन्ने हो । कानुनत: विचार राख्ने स्वतन्त्रता सबैमा हुन्छ । यो विश्वब्यापी मान्यता पनि हो । यसको प्रत्याभूति मानवअधिकारको विश्वब्यापी घोषणापत्र, नेपाल पक्षराष्ट्र भएको राष्ट्रसंघको नागरिक तथा राजनीतिक अधिकारसम्बन्धी महासन्धि र नेपालको संविधान समेतले गरेको छ । तथापि राज्यले मुलुकको अखण्डतामा आँच पुग्ने खाले विरोधका स्वरलाई कसरी लिन्छ र ह्यान्डल (व्यवहार) गर्छ भन्ने अहंप्रश्न हो । राउतको गिरफ्तारीमा बोल्ने अन्य अधिकारवादी संस्था पनि थिए । तर एम्नेष्टीलाई मात्र यसको निसाना बनाइयो । राउत र नन्दप्रसाद प्रकरणलाई गलत ढंगबाट जोडेर एम्नेष्टीलाई सके नेपालमा बन्द गर्ने, नसके बदनाम गर्ने कसरतमा नियतवश लागेको पाइयो । अनशनको समर्थन नगरे पनि अधिकारी दम्पतीले उठाएको न्यायको सवालमा एम्नेष्टी कहिल्यै पछि परेन । नेपाल शाखा समेतले तिनका पक्षमा अभियान चलाउँदै आएको छ । न्यायका लागि सरकारलाई बारम्बार दबाब दिएको छ । तर विडम्बना, आफू सिन्को नभाँच्ने, तर ठूलो गफ हाँक्ने चलन मुलुकमा बढेर गएको छ । यो नभुलांै, सन् १९९६ मा चीनमा कोही सुरक्षित छैनन् भनेर त्यहाँ भएका मानवअधिकार उल्लंघनका घटना रोक्न एम्नेष्टीले विश्वभर अभियान चलायो । नेपालमा पनि कार्यक्रम भए । तर यस विशुद्ध अधिकारको विषयलाई राजनीतिक रंग दिइयो । फ्रि टिबेट अभियान भएको दुष्प्रचार गरियो । प्राय: सबै मिडियाले यस प्रचारबाजीमा साथ दिए । कतिपयले एम्नेष्टीको विरोधमा सम्पादकीय समेत लेखे । त्यसबेला म समेत एम्नेष्टीका २० सदस्यलाई सातादिन भन्दा बढी समय थुनामा राखियो । यसलाई राजनीतिक भएको पुष्टि गर्न घरघरबाट समातेर तिब्बती शरणार्थीलाई थुनियो । तथापि ब्यापक विरोध र प्रचारबीच एम्नेष्टीका एक शुभचिन्तक बारबरा एडम्सले राइजिङ नेपालमा इन फेभर अफ एम्नेष्टी (एम्नेष्टीका पक्षमा) शीर्षकमा लेख लेखिन् । त्यस अभियानलाई सही ढंगबाट बुझ्ने कोही त रहेछन्, यो मुलुकमा भन्ने लाग्यो । त्यसपछि त्यो प्रचारबाजी सेलाउँदै गयो । त्यसैले अनर्गल प्रचारबाजीको सिकार नेपालमा एम्नेष्टी भएको यो घटना पहिलो होइन । फरक यतिमात्र छ, हिजो यसमा प्राय: बाहिरिया थिए भने आज घरभित्रका पनि छन् । त्यसैले यो अभियानमा लाग्नेहरू आत्तिनु पर्दैन । गलत नियतबाट चालिएका कार्य आफै सेलाएर जानेछ । भ्रमको खेती धेरै दिन टिक्ने छैन । आजको दिनमा गंगामायाको न्यायको लडाइँमा साथ दिएर उनको जीवनरक्षामा जुट्नु हामी सबैको कर्तव्य हो । संक्रमणकालीन न्याय सम्बोधन हुनुपर्नेछ । उनी जस्ता लाखौं पीडितको आशाभरोसामा बल्ने एम्नेष्टीबत्ती अटल रहोस् । प्रसाईं एम्नेस्टी इन्टरनेसनल नेपालका पूर्वअध्यक्ष हुन् ।"
पदाधिकारी जोगाउन थन्क्याइयो प्रतिवेदन,"काठमाडौं लुम्बिनी बौद्ध विश्वविद्यालयले उद्देश्यविपरीत सम्बन्धन दिएको भनिएका कलेजमाथि अनुसन्धान भए पनि विश्वविद्यालयका पदाधिकारी कारबाहीमा पर्ने देििखएपछि शिक्षा मन्त्रालयले प्रक्रिया नै रोकेर छानबिन प्रतिवेदन थन्क्याएको छ । मन्त्रालयले गत वर्ष अनियमितता छानबिन गर्न विश्वविद्यालय अनुदान आयोगलाई जिम्मेवारी दिएको थियो । आयोगले गत चैत ३० मै बुझाएको प्रतिवेदन मन्त्रालयले गुपचुप राखेको छ ।विश्वविद्यालयका पदाधिकारीले कानुनी हैसियत नै नभएका कलेजलाई सम्बन्धन दिएको, उद्देश्यभन्दा फरक विषय (इन्जिनियरिङ, व्यवस्थापन) का कलेजलाई सम्बन्धन दिएको, प्राविधिक विषयमा शिक्षा मन्त्रालयबाट एलओआईसमेत नपाएका कलेजलाई सम्बन्धन दिएको लगायतका गम्भीर गल्ती गरेको छानबिन समितिले आंैल्याएको छ । संकाय र आंगिक क्याम्पससमेत नभएको अवस्थामा विश्वविद्यालयले साधारण र प्राविधिक कार्यक्रमको सम्बन्धन दिएको छानबिनमा पाइएको छ । विश्वविद्यालयले लुम्बिनी इन्टरनेसनल एकेडेमीलाई इन्जिनियरिङ काउन्सिलको अनुमतिपत्र र शिक्षा मन्त्रालयको एलओआईबिनै एमएस्सी इन कन्स्ट्रक्सन इन्जिनियरिङ, एमएस्सी इन डिजास्टर रिस्क इन्जिनियरिङ र रुरल इन्फ्रास्ट्रक्चर इन्जिनियरिङ सञ्चालन गर्न सम्बन्धन दिएको छ । उक्त प्रतिवेदनअनुसार सम्बन्धन दिने विश्वविद्यालयका पदाधिकारीलाई कारबाही गर्नुपर्नेमा अनुदान आयोगले तयार गरेको प्रतिवेदन नै मन्त्रालयले थन्क्याएको छ । प्रक्रिया पूरा नगरी सम्बन्धन पाएको लुम्बिनी इन्टरनेसनल एकेडेमीले नियमित अध्यापन गराइरहेको छ । कारबाही गर्नेभन्दा पनि कसरी हुन्छ एलओआई दिन मन्त्रीदेखि अन्य कर्मचारी लागिपरेका छन् । लुम्बिनी विश्वविद्यालयबाट समस्या भएपछि अर्को विश्वविद्यालयबाट सम्बन्धन लिने वातावरण बनाइरहेका छन्, मन्त्रालय स्रोतले भन्यो । पूर्वशिक्षामन्त्रीद्वय गिरिराजमणि पोखरेल र धनीराम पौडेल तथा अहिलेका मन्त्री गोपालमान श्रेष्ठसमेत यो कलेजलाई एलओआई दिन लागिपरेका थिए । कानुन बाधक बनेपछि अहिलेका मन्त्री र राज्यमन्त्रीले यो कलेजलाई अर्को विश्वविद्यालयमार्फत सम्बन्धन दिएपछि एलओआई दिने तयारी गरेको मन्त्रालय स्रोतले जनायो । हामीले ९ महिनाअघि नै अध्ययन प्रतिवेदन मन्त्रालय पठाइसकेका हौं, अनुदान आयोगका सदस्यसचिव देवराज अधिकारीले भने, अहिलेसम्म केही जवाफ आएको छैन । मन्त्रालयका अधिकारीले आर्थिक चलखेल गरेर प्रतिवेदन गुपचुप बनाएको हुन सक्ने छानबिन समितिका एक सदस्यले बताए । विश्वविद्यालयले आफ्नो कानुन मिचेर सम्बन्धन दिँदा पनि कारबाही नहुनु लज्जास्पद भएको ती सदस्यले बताए । एलओआई नलिई इन्जिनियरिङ कलेजमा विद्यार्थी भर्ना लिनुले मन्त्रालयको हैसियत प्रस्ट देखिन्छ, छानबिन समितिका एक सदस्यले भने, कानुन र सिस्टमलाई नै पैसाले चलाएको देखियो । मन्त्रालयको उच्च शिक्षा महाशाखाका प्रमुख सूर्यप्रसाद गौतमले प्रतिवेदन अध्ययन भइरहेको दाबी गरे । बौद्ध दर्शनसम्बन्धी अध्ययन गराउन विश्वविद्यालय स्थापना भए पनि इन्जिनियरिङ विषयको समेत सम्बन्धन दिएपछि विवाद भएको थियो । शिक्षा मन्त्रालयबाट एलओआईसमेत नलिएको कलेजले इन्जिनियरिङका कार्यक्रम अध्ययन गराइरहेको छ । यस विषयमा प्राध्यापक उपेन्द्रबहादुर प्रधानांगको संयोजकत्वमा अध्ययन समिति गठन गरिएको थियो । समितिले गत चैत ३० मा अध्ययन सकेर प्रतिवेदन बुझाइसकेको छ । विश्वविद्यालयबाट निजी तथा अन्य प्रकारका क्याम्पसलाई सम्बन्धन दिइएको र अन्य केही कार्य विधिपूर्वक नभएको उजुरी परेपछि अध्ययन भएको थियो । अन्तर्राष्ट्रिय सिद्धान्त र प्रचलनअनुसार मूलभूत विषयमा असल अभ्यास गर्नुको सट्टा खराब अभ्यास अवलम्बन गरेको समितिको निष्कर्ष छ ।विश्वविद्यालयले बौद्ध र बुद्धिष्ट शब्द जोड्दै साधारण शिक्षा अध्ययन गराइरहेको छ । प्रतिवेदनमा भनिएको छ, बौद्ध र बुद्धिष्ट शब्द जोडिँदैमा बौद्ध शिक्षा विधा वा बौद्ध साधारण शिक्षा विधाभित्र पर्छन् भन्ने अर्थ लगाउन सकिन्न, प्रतिवेदनमा भनिएको छ, सामान्यत: नाम त जे जस्तो पनि हुन सक्छ । मुख्य कुरा कानुनले निर्धारण गरेको उद्देश्य र सीमाको पालना हो । विश्वविद्यालयले गुरुयोजनाअनुसार यस्ता विषय सुरु गरेको जनाएको छ । अध्ययन समितिले गुरुयोजनामा समावेश गर्दैमा वैधता प्राप्त गर्न नसकिने समितिले उल्लेख गरेको छ ।विश्वविद्यालयले कानुनअनुसार दर्ता नभएका संस्थालाई समेत सम्बन्धन दिएको छानबिन समितिले औंल्याएको छ । निश्चित समयावधि तोकेर कानुनी दर्ता र वैधता प्राप्त गराउन सुझाव दिएको छ । विश्वविद्यालयले आफ्नो संकाय र आंगिक क्याम्पसमा समेत नभई सम्बन्धन दिएको छ । विश्वविद्यालयले सम्बन्धन लिँदा पूरा गर्नुपर्ने विधि र प्रक्रियाबिनै लुम्बिनी इन्टरनेसनल एकेडेमीलगायत अन्य शैक्षिक संस्थालाई सम्बन्धन प्रदान गरेको छ । यो कार्य सरकारको उच्च शिक्षा नीतिविपरीत देखिएको छानबिन समितिले आंैल्याएको छ । विश्वविद्यालयका पदाधिकारी भने यस विषयमा जानकारी नभएको भन्दै पन्छिने गरेका छन् । छानबिन समितिले विश्वविद्यालयका पदाधिकारीसँग छलफल गर्दा पनि आफ्नो कमजोरी स्वीकार गरेको प्रतिवेदनमा उल्लेख गरेको छ ।"
ढुंगागिट्टी र बालुवा निकासी खुलाउन दबाब,"काठमाडौं सत्ता हस्तान्तरणको तयारीमा रहेका प्रधानमन्त्री शेरबहादुर देउवा नेतृत्वको सरकारले वातावरण मन्त्रालयको प्रस्तावविपरीत गिट्टी, ढुंगा र बालुवालगायतको निर्माण सामग्री भारत निकासी फुकुवा गर्ने तयारी गरेको छ । भारत निकासी खुला गर्न नहुने वातावरण मन्त्रालयको दुई वर्षदेखिको अडानविपरीत मापदण्ड परिवर्तन गरेर निकासी खोल्ने तयारी भएको मन्त्रिपरिषद् स्रोतले बतायो । चुरे क्षेत्रको अत्यधिक दोहन भएको भन्दै सरकारले २०७१ साउनपछि गिट्टी, ढुंगा र बालुवालगायतका निर्माण सामग्री निकासी रोकेको थियो । २०७१ साउनमा वाणिज्य मन्त्रालयले सूचना निकालेर रोकेको निकासी खुला गर्ने तयारी भइरहेको हो ।त्यसका लागि उपप्रधान तथा स्थानीय विकासमन्त्री विजयकुमार गच्छदार र अर्थमन्त्री ज्ञानेन्द्रबहादुर कार्कीले पछिल्ला केही दिनदेखि दबाब दिइरहेको मन्त्रिपरिषद् स्रोतले बतायो । निकासी खुला गराउने प्रयास पहिलेदेखिकै हो, स्रोतले आइतबार कान्तिपुरसँग भन्यो, निकासी खुलाउने प्रयोजनकै लागि अहिले फेरि मन्त्रिपरिषद् मातहतको अर्थ तथा पूर्वाधार समितिको बैठक बोलाउन दबाब दिइएको छ । दुई वर्षअघि वातावरण मन्त्रालयले भारत निकासी सधैंका लागि बन्द गर्नुपर्ने सुझावसहितको प्रतिवेदन मन्त्रिपरिषद्मा बुझाएको थियो । मन्त्रालयले खोलानदीको किनार, राजमार्ग, पुल, मठमन्दिर, पुरातात्त्विक सम्पदालगायत सार्वजनिक संस्था, निकुञ्जआरक्ष, संरक्षण क्षेत्रलगायतको ५ सय मिटरसम्म क्रसर सञ्चालनका साथै गिट्टी, ढुंगा र बालुवा संकलन तथा उत्खनन गर्न दिन नमिल्ने प्रस्ताव गरेको थियो । सोही मापदण्ड संशोधन गर्दै सीमांकन फेर्ने कसरतसमेत भइरहेको छ ।गिट्टी, ढुंगा र क्रसर व्यवसायीले मुलुकभित्र पनि निर्माण सामग्री अभाव भएको भन्दै गत वर्षदेखि नै निकासी खुला गर्न सरकारलाई दबाब दिँदै आएका छन् । तर, त्यसो गर्दा चुरे क्षेत्रमा विनाश हुने भन्दै सर्वत्र विरोध भएपछि सरकार पछि हटेको थियो ।चुरे फैलिएका दुन र तराईका अधिकांश जिल्ला, निकुञ्ज, आरक्ष र संरक्षण क्षेत्र, खोलानाला, सिमसार लगायतका क्षेत्रमा अनियन्त्रित ढंगले क्रसर स्थापना गरी मनलाग्दी दोहन गर्न थालेपछि सरकारले २०७१ को असार २ मा समग्र चुरे क्षेत्रलाई संरक्षण क्षेत्र घोषणा गर्दै उत्खनन रोकेको थियो । उत्खननका साथै निकासी नै रोक लगाए मात्र दोहन घट्ने तर्कसहित भारत निकासीमा बन्देज लगाइएको थियो । मन्त्रालयले मापदण्डविपरीत र अवैध हिसाबले सञ्चालित क्रसर उद्योग तत्काल बन्द गर्नसमेत प्रस्ताव गरेको थियो । तर, केही अवैध क्रसरले अहिले पनि म्याद थपका लागि दबाब दिइरहेका छन् । वातावरण मन्त्रालयले हरेक क्रसरले कच्चा पदार्थको समेत स्रोत खुलाउनुपर्ने मापदण्ड ल्याएको छ । तर त्यसको कार्यान्वयन भएको छैन । मन्त्रालयले क्रसर उद्योगहरूले हरेक वर्षको असार मसान्तसम्म अनिवार्य रूपमा आफ्नो स्टक क्लियर गर्नुपर्ने प्रस्ताव गरे पनि त्यसको समेत अनुगमन भएको छैन । बाह्रै महिना स्टक भन्दै आफूखुसी जंगल, नदी र संवेदनशील स्थानबाट निर्माण सामग्री संकलन गर्दै ओसारपसार गर्ने प्रवृत्ति अन्त्यका लागि मन्त्रालयले यस्तो प्रस्ताव गरेको हो । मन्त्रिपरिषद्बाटै निजी आवादी जग्गामा भएको ढुंगा र माटो खानी स्थानीय निकायसँग सहमति लिएर सञ्चालनका लागि दिन सकिने व्यवस्थाको निर्णय गराउने प्रयाससमेत भइरहेको छ । यसो गरिए चुरे र वन क्षेत्रमा दोहन बढ्ने सम्बद्ध जानकारको दाबी छ । चुरे क्षेत्रको दिगो संरक्षणका लागि २० वर्षे गुरुयोजना ल्याएको मन्त्रिपरिषद्ले नै त्यसलाई प्रत्यक्ष प्रभाव पर्ने गरी निकासी प्रक्रिया अघि बढाएकामा सरकारी अधिकारी र विज्ञले आपत्ति जनाएका छन् । करिब ४ करोड रुपैयाँ र विशेषज्ञहरू लगाएर तयार गरिएको गुरुयोजनामा चुरेको दिगो संरक्षणका लागि उत्खनन सधैंका लागि पूर्ण रूपमा बन्द गर्नुपर्ने उल्लेख छ । राष्ट्रपति चुरे तराईमधेस संरक्षण विकास समितिका पूर्वसदस्य एवं चुरे विज्ञ डा विजयकुमारसिंह दनुवारले निकासी खुला गरिए चुरे र मधेसको बर्बाद हुने तर्क गरे । निकासी खुला गर्नेबारे सोच्नु पनि हुन्न, दनुवारले भने, त्यसो गर्नु विपत्ति निम्त्याउनु मात्र हो । डडेलधुराको जोगबुढासहित केही भित्री मधेसमा भने वर्षौंदेखि बगेर आएको प्रशस्त गेग्रान भएकाले रोपवे बनाएर नियमन गर्दै भारत निकासी गर्न सकिने विकल्प उनले प्रस्तुत गरे । राष्ट्रपति चुरेले तराईका ३६ जिल्लामा चुरे संरक्षणका काम अघि बढाइरहेका बेला उत्खनन र निकासी खुला गर्दा संरक्षणमा आघात पुग्ने सरोकारवाला निकायको बुझाइ छ । समितिका सदस्यसचिव हेमलाल अर्यालले निकासी खुला गर्दाको प्रत्यक्ष असर चुरे क्षेत्रमा पर्ने बताए । निकासी खुला गर्दा विगतमा जुन गतिमा चुरे विनाश भएको थियो, फेरि पनि हामीले त्यही हालत व्यहोर्नुपर्ने हो, अर्यालले भने, निकासी खुला गरिए फेरि पुल, सडक र चुरेको फेदमा अनियन्त्रित हिसाबले क्रसर खुल्नेछन् र केही व्यक्ति रातारात मालामाल हुनेछन् । राज्यसँग नियन्त्रण गर्ने संयन्त्र, इच्छाशक्ति र मनोबल नहुने भएकाले नियमन र नियन्त्रण कसैको बसको विषय नभएको उनको तर्क छ ।"
करेन्ट लागेर मृत्यु,"धादिङ (कास) बिजुलीको पोलमा चढेर तार जोड्दै गरेका मजदुरको करेन्ट लागेर मृत्यु भएको छ । तार जोड्दै गर्दा माथि अर्काे तारमा तार जुधेपछि करेन्ट लागेर बझाङको बिछदं गाउँपालिकाका जयराम अगस्तीको ज्यान गएको हो । शनिबार साँझ ज्वालामुखी गाउँपालिका ४, पुर्सुकमा पोलमा चढेर मेन लाइनबाट शाखा लाइनमा तार जोड्ने क्रममा करेन्ट लागेर २३ वर्षीय अगस्तीको ज्यान गएको जिल्ला प्रहरी कार्यालय धादिङले जनाएको छ ।"
नियुक्तिको ६ महिनासम्म पठाइएन राजदूत,"काठमाडौं कूटनीतिक हेलचेक्र्याइँ र गैरजिम्मेवारीका कारण नियुक्ति पाएको ६ महिना बितिसक्दा पनि परराष्ट्र मन्त्रालयले राजदूतलाई तोकिएको देश पठाउन सकेको छैन । संसदीय सुनुवाइसमेत भएर सम्बन्धित मुलुकको सहमति (अग्रिमा) समेत आइसकेर राष्ट्रपतिबाट घोषणा भइसकेका राजदूतलाई आफ्नो कार्यक्षेत्र पठाउन परराष्ट्र मन्त्रालयले आनकानी गरेको हो । मन्त्रालयले कर्मचारी व्यवस्थापनको किचलो झिकेर स्पेनका लागि राजदूत नियुक्त भएका भरतबहादुर रायमाझीलाई नपठाएको हो । पुष्पकमल दाहाल नेतृत्वको सरकारकै पालामा स्पेनमा दूतावास खोल्ने निर्णय भएको थियो । २०७३ फागुन ९ मा सरकारले एकै पटक १४ स्थानमा राजदूत सिफारिस गरेको थियो । तीमध्ये १२ राजदूतले कार्यभार सम्हालेको कम्तीमा ६ महिनाभन्दा बढी भइसकेको छ । रायमाझीको अग्रिमा आएर नियुक्ति भएको ६ महिना पुग्न लाग्दासमेत उनलाई पठाउन मन्त्रालयले चासो नदेखाएको हो । सेनाबाट निवृत्त जनरल रायमाझी तत्कालीन राप्रपा नेपालको कोटाबाट स्पेनमा राजदूत सिफारिस भएका हुन् । दूतावास खोल्ने र राजदूत सिफारिस गर्ने निर्णय एकै दिन भएको थियो ।७ हजार नेपाली रहेको स्पेनमा दूतावास खोल्न आवश्यक नभएको सुझाव आए पनि तत्कालीन परराष्ट्रमन्त्री प्रकाशशरण महतको जोडमा दूतावास खोलिएको थियो । स्पेनमा दूतावास खोल्ने सामान्य प्रक्रियासमेत नपुर्याई राजदूत नियुक्तिको सिफारिस गरिएको थियो । जसका कारण रायमाझीको प्रक्रियामा अन्यको भन्दा ढिलाइ भएको थियो । आवश्यक नभएको स्थानमा पहिल्यै दूतावास खोल्नु हुँदैन, खोलिसकेपछि त्यहाँ उपस्थिति आवश्यक हुन्छ । तर, त्यो न्यूनतम कूटनीतिक डेकोरम समेत परराष्ट्र मन्त्रालयले पुर्याउन सकेको छैन । परराष्ट्र प्रवक्ता भरतराज पौड्यालले स्पेनमा राजदूत पठाउने विषयबारे आफूलाई यकिन जानकारी नभएको बताए । परराष्ट्र प्रशासन पनि यसबारे बोल्न चाहँदैन । दरबन्दी, नियुक्ति सबै ठीकै छ तर निर्णय आवश्यक छ, मन्त्रालयका एक अधिकारीले भने, कि सरकारले अहिले नपठाउने भन्नुपर्यो कि पठाउने निर्णय कार्यान्वयन गर्नुपर्छ । यसरी अल्झाउँदा राजदूतको नियुक्ति लिएर बसेकालाई समेत समस्या हुन्छ र मुलुकको कूटनीतिक बेथिति पनि भल्किन्छ । दूतावास स्थापना र कर्मचारी व्यवस्थापन जस्ता विषयले ढिलाइ भएको परराष्ट्र अधिकारीले स्वीकार गरेका छन् । पछिल्लो समय सबै प्रक्रिया पूरा भइसक्दा पनि मन्त्रालयले सरकार परिवर्तनको संघार भन्दै उनलाई रोकेको हुन सक्ने परराष्ट्र एक उच्च अधिकारी बताउँछन् । गत साउनमा राष्ट्रपति विद्यादेवी भण्डारीले सरकारको सिफारिसमा नियुक्त गरिसकेका उनलाई मन्त्रालयले कहिले स्पेनमा दूतावास भवन, त कहिले दरबन्दी व्यवस्थापनको विषय भन्दै रोकेको भए पनि यथार्थ सरकार परिवर्तनपछि उनलाई फर्काउन सक्ने भन्ने नै हो ।मन्त्रालयले कुवेत र इजरायलमा रहेको दूतावासको कूटनीतिक दरबन्दी स्पेन सारेको छ । तर, त्यसमा पनि निर्णय गर्न सकेको छैन । अहिले संगठन तथा व्यवस्थापन ओएन्डएम सर्बे नभई कर्मचारी सार्न मिल्दैन । तर, भियनामा खुलेको नयाँ स्थायी नियोग र क्यालिफोर्नियामा खेल्ने भनिएको दूतावासको शाखा कार्यालयमा भने त्यस्तो कुनै प्रक्रिया अपनाउनु परेको थिएन । भियनामा दूतावास स्थापना गर्दा परराष्ट्रले निकै छिटो प्रक्रिया अपनाएको थियो । कूटनीतिको अभ्यासलाई राम्ररी नबुझदा र सम्बन्धित मुलुकको संवेदनशीलता नबुझदा क्यालिफोर्नियाको लस एन्जलसमा शाखा खोल्ने विषय पनि अडकिएको छ । बिना अध्ययन दूतावास स्थापना गर्न हतार गर्ने परराष्ट्र मन्त्रालयले आफ्ना कर्मचारीबाटै सिफारिस भएका व्यक्ति भए यस्तो अवस्था नै आउन नदिने जानकारहरू बताउँछन् । राजदूत रायमाझी अहिले दिनहुँ मन्त्रालय पुग्छन् । राजदूत कक्षमा बस्छन् अनि कहिले सचिव शंकरदास बैरागीको कोठा त कहिले प्रशासन महाशाखामा पुगेर फर्कन्छन् । कान्तिपुरसँग भने उनले अहिले यो विषयमा आफू नबोल्ने बताए । रायमाझीको उत्तर थियो, बोल्ने समय पनि आउला ।"
रोज्जा कविता लिएर सुब्बा,"काठमाडौं पञ्चायत कालमै व्यवस्थाको बेथितिविरुद्ध कवि विक्रम सुब्बाले कविता लेखेका थिए, सगरमाथा नाङ्गै देखिन्छ । पछि यही शीर्षकमा कविता संग्रह निकाले । लोकतान्त्रिक आन्दोलन क्रममा पनि यी कवि भन्दिनू है भन्दिनू पारिजात दिदीलाई भन्दै राजाको निरंकुशताको कथा सुनाउँदै सडकमा निस्के । यसपछि पनि कविता कृति नै निकाले, निरंकुश जुँगाविरुद्ध । कविको आँखा कविताको भाका, सुम्निमा पारुहाङ, विक्रम सुब्बाका कविता र गीतहरू जस्ता काव्य कृतिका धनी यी कविले पछिल्लो समय कविताबाट संन्यास लिने घोषणा गरेका थिए । शनिबार ६५ वर्षे उनै कवि रोज्जा कविता नामक नयाँ कृति लिएर देखा परे । पाटन संग्रहालयमा आयोजित समारोहमा शताब्दी पुरुष एवं वरिष्ठ संस्कृतिविद् सत्यमोहन जोशी, नेपाल प्रज्ञा प्रतष्ठिानका पूर्वकुलपति वैरागी काइँला, भाषाविद् डा माधव पोखरेल, साहित्यकार शारदा शर्मा लगायतले लोकार्पण गरे । जोशीले सुब्बाका कविता समसामयिक र निकै लाक्षणिक रहेको दाबी गरे । उनले सुब्बाका मन पर्ने कविता भन्दै इतिहास र परेवा र चील शीर्षकका कविता नै सुनाए । पूर्वकुलपति काइँलाले विक्रमका कविताहरू मुलुकलाई जोड्ने प्रकृतिका रहेको औंल्याए । उनले काठमान्डू साहेब र हार्मोनियम शीर्षक कविताको उदाहरण दिँदै चोर औंला मात्रै ठड्याउने दम्भी मनोविज्ञानबाट मुक्त भएर हार्मोनियमबाट निस्कने बहुल र सुललित संगीत जस्तो समाज निर्माणतर्फ सुब्बाका कविताहरूले अभिव्यक्ति दिने दाबी गरे । भाषाविद् पोखरेलले सुब्बाका कविता जति सरल र अर्थपूर्ण छन् उनमा उत्तिकै समालोचकीय क्षमता पनि रहेको खुलाए ।सुब्बामा समालोचकको अब्बल क्षमता पनि रहेछ भन्ने यो कृतिको भूमिका पढेपछि थाहा हुन्छ, उनले भने, फुटनोट सहितको विश्लेषणमा म लोभिएँ । साहित्यकार शर्माले भने सुब्बाका कविताको अध्यात्मिक पक्ष पर्गेल्दै कविताको स्तर अब्बल रहेको दाबी गरिन् । मुलुकको सामाजिक र राजनीतिक परिवर्तनबाट सुब्बाका कविताहरू प्रभावित रहेको औंल्याउँदै शर्माले कवि सुब्बाका सिर्जनाले भूपि शेरचनको सम्झना गराउने पनि दाबी गरिन् ।कवि सुब्बाले चाहिँ सगरमाथा नाङ्गै देखिन्छ कविता वाचन गर्दै मुलुकको राष्ट्रिय पहिचान निर्माणको सन्दर्भ जोडे । उनले ज्ञान र दर्शनका हिसाबले मुलुकको इतिहास बौद्ध, हिन्दु र किरात सभ्यताबाट गुज्रिएका कारण अबको राष्ट्रिय पहिचान निर्माणमा पनि त्यही आधारलाई समाउनुपर्ने औंल्याए ।उक्त कविता संग्रह सांग्रिला बुक्सले निकालेको हो ।"
आवरण लाई चार,"पाश्र्व गायकमा राजेशपायल राई र पाश्र्व गायिकामा मीना निरौलाले अवार्ड जिते । पाश्र्व संगीतमा राजनराज सिवाकोटीले अरूलाई उछिने ।सर्वोत्कृष्ट राष्ट्रिय भावनायुक्त गीतको अवार्ड बुद्ध खेल्ने आँगन ले जित्दा छायाँकारमा राजेश घिमिरे, सम्पादनमा दीपक विष्ट र रेकर्डिस्टमा साजन साहले अवार्ड पाए । म्युजिक कम्पनीको अवार्ड भावना म्युजिक सलुसनले जित्यो ।अन्तर्राष्ट्रिय संगीतकर्मीको अवार्ड डीआर अटुटले पाउँदा जुरी अवार्ड आज फेरि बाट अजर जंगमले पाए । पब्लिक च्वाइस अवार्डका लागि सारिका केसी र विमल अधिकारी भाग्यमानी बने ।राजधानीमा शनिबार आयोजित समारोहमा वरिष्ठ गीतकार रत्नशमशेर थापालाई ५१ हजार रुपैयाँसहित लाइफटाइम अचिभमेन्ट अवार्डले सम्मान गरियो । त्यस्तै २५ हजार ५ सय २५ रुपैयाँको कला पत्रकारिता सम्मान सञ्चारकर्मी डब्बु क्षत्रीलाई, १५ हजार ५ सय १५ रुपैयाँको संगीत रत्नसम्मान गायिका रीमा गुरुङ होडालाई र १० हजार १ रुपैयाँसहितको सम्मान फिल्म निर्देशक सुदर्शन थापालाई दिइयो ।"
यति यति पानी भन्दै अनमोल,"काठमाडौं (कास) वर्षकै बहुप्रतीक्षित फिल्म कृ ले आइतबार आफ्नो नयाँ गीत सार्वजनिक गरेको छ । अनमोल केसी फिचरिङ यति यति पानी गंगा रानी बोलको उक्त क्लब सङमा अल्मोडा राना उप्रेती र मिस्टर आरजेले स्वर दिएका छन् । कोरियोग्राफर रेनेशा वान्तवा राईले अनमोललाई पहिलो पटक मज्जैसँग नचाउन सफल भएकी छन् । अनमोलको फङकी गेटअपले फिल्मप्रति झनै आशा बढाएको छ । रिभेन्ज लभस्टोरी रहेको कृ को यसअघि सार्वजनिक ट्रेलरमा भने अनमोललाई एक्सन अवतारमा देखिएको थियो । उक्त ट्रेलरलाई अनमोलका फ्यानले रुचाइदिएका थिए ।अंग्रेजी नयाँ वर्षको पूर्वसन्ध्या पारेर सार्वजनिक गरिएको उक्त गीतको शब्द र संगीत पनि आर जेकै रहेको छ । पुरुषोत्तम प्रधान सिनेमाटोग्राफर रहेको उक्त गीतलाई राजधानीको डेजा भू र राजु पेन्टरले बनाएको सेटमा खिचिएको थियो । सुवास इन्टरटेन्मेन्टको ब्यानरमा सुवास गिरी र भुवन केसीको निर्माण रहेको फिल्मलाई सुरेन्द्र पौडेलले निर्देशन गरेका हुन् । फिल्ममा अनमोलसँगै अदिती बुढाथोकी, अनुपविक्रम शाही, कामेश्वर चौरासिया, सरोज खनाल, लक्ष्मी गिरी, रूपा राना लगायतका कलाकारको मुख्य भूमिका रहेको छ । माघ २६ गतेबाट प्रदर्शनमा आउन लागेको यस फिल्मबाट अदितीले नायिकाका रूपमा डेब्यु गर्न लागेकी छन् ।"
ए सोल्टिनी को ट्रेलर,"काठमाडौं (कास) निमा लामा तामाङ निर्देशित ए सोल्टिनी फिल्मको पोस्टर, गीत र ट्रेलर शुक्रबार एकसाथ सार्वजनिक गरिएको छ । दिलकुमार घलान तामाङले निर्माण गरेको फिल्ममा सबिन श्रेष्ठ, अर्जुन गुरुङ, जयनन्द लामा, मन्जु श्रेष्ठ, ज्ञानबहादुर जिम्बा, गंगा रानामगर, अनिता गोले, बीबी रानामगर, सम्झना श्रेष्ठ, शेरबहादुर थिङलगायतका कलाकारले अभिनय गरेका छन् । तामाङ भाषाका झन्डै एक दर्जन फिल्म निर्देशन गरिसकेका निर्देशक निमाले ए सोल्टिनी बाट नेपाली फिल्ममा डेब्यु गरेका हुन् । उनले निर्देशन गरेका दोषी को र परदेशले लुटेको सपना पनि रिलिजको क्रममा छन् । कार्यक्रममा निर्देशक निमाले ए सोल्टिनी निकै रमाइलो फिल्म भएकाले दर्शकले मन पराउने विश्वास व्यक्त गरे ।नायक सबिनले फिल्मको स्क्रिप्ट मन परेकाले अभिनय गरेको बताउँदै नयाँ टिमसँग काम गर्दा बेग्लै अनुभव भएको सुनाए । काठमाडौं वरिपरि खिचिएको फिल्मको छायांकन र सम्पादन दुवै विश्वास भण्डारीले गरेका हुन् भने संगीत सोमलाल बाइवा र विनय केटुको रहेको छ । राज गोलेले द्वन्द्व निर्देशन गरेको फिल्मको कोरियोग्राफी अभि लामाले गरेका हुन् । सार्वजनिक ट्ेरलरमा कमेडी र प्रेम प्रस्तुत गरिएको छ ।"
बेलायतमा ल्होछार उल्लास,"लन्डन बेलायतस्थित तमु (गुरुङ) समुदायले शनिबार आफ्नो महान् पर्व ल्होछार हर्षोल्लासका साथ मनाएका छन् ।तमुधिं यूके, तमु समाज यूके, तमु प्ये ल्हु संघ यूके लगायतका संस्थाले बेग्लाबेग्लै गरेका कार्यक्रममा बेलायतका गुरुङहरू सहभागी भए । बेलायतको गुरुङ समुदायमा तमु संस्कृति अनुसार पुस १५ मा सामूहिक भोज, सांस्कृतिक कार्यक्रम एवं नाचगान गरेर नयाँ वर्षको स्वागतसहित यो पर्व मनाउने प्रचलन छ । यसपटक उनीहरूले चरा वर्षको बिदाइ गरेर कुकुर वर्षको स्वागत गरेका हुन् । तमुधिं यूकेले रेडिङस्थित रिभरमेड लिजर कम्प्लेक्समा गरेको सत्रौं ल्होछार कार्यक्रम धर्मगुरुहरू गुप्ती लामा, धुंग्से नम्खा डोर्जे, खेम्पो छेवाङ घले र खेम्पो भगिन्द्र शिला लगायतको पूजासहित सुरु भएको थियो । त्यसपछि आयोजित सांस्कृतिक कार्यक्रममा नेपालबाट आएका कलाकारहरू नरजंग गुरुङ, मेलिना राई, बीमाकुमारी दुरा, धन गुरुङ, अश्मी गुरुङ र मन्जु विकले प्रस्तुति दिए । शैक्षिक क्षेत्रमा सफलता हासिल गर्ने तमु युवालाई प्रशंसापत्र र यो वर्ष जीसीएसई र ए लेभलमा राम्रो अंक ल्याउने तमु विद्यार्थीलाई राजदूत डा दुर्गाबहादुर सुवेदीले डा हर्क गुरुङ अवार्ड हस्तान्तरण गरे । तमुधिं यूके अध्यक्ष ज्ञाम गुरुङले आफ्नो संस्थाले नेपाल र बेलायतमा रहेका हरेक समुदायलाई सहयोग गर्दै आएको बताए । तमुधिं यूके उपाध्यक्ष नन्दजंग गुरुङले पनि एकताका साथ अघि बढ्नुपर्ने औंल्याए । राजदूत सुवेदी, विशेष अतिथि रेडिङ बरोका डेपुटी मेयर ग्लेन डेनिस लगायतले फ्रेन्सीं नामक पत्रिकाको समेत लोकार्पण गरे ।"
विमलको त्यो पारि गाउँमा,"काठमाडौं (कास) पेसाले डाक्टर विमल मगरले आफ्नो युट्युब च्यानलमार्फत नयाँ गीत त्यो पारि गाउँमाको म्युजिक भिडियो सार्वजनिक गरेका छन् । म्युजिक भिडियो आदिवासी युगको झल्को दिने खालको छ । केही भिज्युअल इफेक्ट्ससमेत गरिएको भिडियोमा सांस्कृतिक परम्परालाई जोड दिइएको छ । आदिवासी योद्धाको क्रोध र प्रेम कथालाई म्युजिक भिडियोमा आकर्षक रूपमा प्रस्तुत गरिएको छ । स्थापित कलाकारहरू विष्णु चेम्जोङ, गोविन्द राईसहित निर्मल मगर र निशान लिम्बू भिडियोमा देखिन्छन् ।फ्युज पप शैलीको गीत पनि आकर्षक छ । म्युजिक एरेन्जमेन्ट र फ्युजन फरक किसिमका छन् । गिटारको आवाज फरक तवरले निकालिएको छ । अस्ट्रेलियन आदिवासी बाजा डिजिरिडोदेखि लोक नेपाली बाजाहरू नरसिंह, धिमे, हुसिया, झ्याम्टा, मादलसहित गिटारको प्रयोग गरिएका छन् । गीतको शब्दमा नेपालीपन छ भने संगीतमा फ्युजन गरिएको छ, विमलले भने, म्युजिक भिडियो पनि युनिक भएकोले लोकप्रिय बन्ने आशा गरिएको छ । यो उनको पाँचौं गीत हो र चौथो म्युजिक भिडियो । बेलायत, हङकङ र नेपालका विभिन्न स्थानमा थुप्रै कन्सर्ट भ्याइसकेका उनले यसअघि चिहाई हेर, बाह्र बज्यो है, कपुरी कलरवको म्युजिक भिडियो सार्वजनिक गरेका थिए । चिहाई हेर युट्युबमा ६ लाख बढीले हेरेका छन् ।विमलका पाँच कभर सङ पनि आइसकेका छन् । दन्त्य चिकित्सामा स्नातकोत्तर गरेका विमलले भने, एक्वेस्टिक लुप भर्सनमा पनि चाँडै म्युजिक भिडियो ल्याउनेछु ।"
बालकको तेस्रो एल्बम,"काठमाडौं (कास) लेखकगीतकार बालकुमार गुरुङ बालक तेस्रो एल्बमसहित श्रोतामाझ आएका छन् ।सुर सुगन्ध मा छ गीत छन् : म त माया, यस्तै रहेछ, जाँदै छु म त, यो जन्ममा, धरान बजार र फूल है फुलेछ । बालकुमार, स्वरूपराज आचार्य र युवराज गुरुङले संगीतबद्ध गरेका गीतहरूमा दीपक खरेल, स्वरूपराज, सत्यराज आचार्य, युवराज तथा राजेशपायल राई र मेलिना राईको स्वर सुन्न सकिन्छ । यी गीतहरूको संगीत संयोजन आमोस तामाङ र अशोक लोहारुङ राईले गरेका हुन् ।यो एल्बमका गीतहरूमा श्रोताहरूले नौलो स्वाद पाउनुहुनेछ, बालक भन्छन् । उनका यसअघि स्टार र कर्म एल्बम आएका छन् ।बेलायतमा जन्मेका र पूर्वी पहाडमा हुर्केबढेका ५० वर्षे बालक कविता र आख्यानमा पनि कलम चलाउँछन् । उनको एउटा उपन्यास पनि निस्केको छ । ओइली झरेछ सयपत्री उपन्यासमा खाडी मुलुकहरूमा कार्यरत नेपाली चेलीहरूको भुक्तभोगाइ पढ्न सकिन्छ ।"
रजनीकान्तले राजनीति गर्ने,"को हुन रजनीकान्त ? सन् १९५० डिसेम्बर १२ मा निकै गरिब परिवारमा जन्मिएका रजनीकान्त भारतमा सर्वाधिक चर्चित छन् । उनी दक्षिण एसियाकै महँगोमध्येका अभिनेता हुन् । रजनीकान्तले सन् १९७५ मा तमिल फिल्म अपूर्व रागान्जल मा पहिलोपटक अभिनय गरेका थिए । सन् १९५० डिसेम्बर १२ मा बेंलुरीको मराठी परिवारमा जन्मिएका रजनीकान्तको खास नाम शिवाजी राव गायकवाड हो । उनले बलिउडमा भने अन्धा कानुन फिल्ममार्फत १९८० मा डेब्यु गरेका हुन् । ४२ वर्षको अवधिमा उनले करिब २ सय फिल्ममा अभिनय गरिसकेका छन् । सन् २०१६ को उनको फिल्म कबाली ले सार्वजनिक हुनुपूर्व नै २ करोड डलर कमाएको थियो । उनका रोबर्ट, शिवाजी दी बोस, चन्द्रमुखी चालबाज, हम और खुनका कर्ज, विरासत लगायतका फिल्म संसारमै चर्चित छन् । उनका कतिपय फिल्म रिलिज हुँदा दक्षिण भारतमा सार्वजनिक बिदा समेत दिने गरिएको छ । दक्षिण भारतमा भगवान् नै मानिने रजनीकान्तको नाममा मन्दिरसमेत स्थापना गरिएको छ । मजदुर, कार्पेन्टर तथा कन्डक्टर हुँदै फिल्मको दुनियाँमा सर्वाधिक रुचाइएका रजनीकान्त राजनीतिमा कत्तिको जम्ने हुन्, त्यो भने प्रतीक्षाको विषय हुनेछ ।"
क्षेत्रीय सरकार पुन:स्थापना गर्न माग,"ब्रसेल्स (एएफपी) क्याटालोनिया पूर्वराष्ट्रपति कार्लस पुइग्डेमोन्टले स्पेनको केन्द्र सरकारले भंग गरेको आफ्नो नेतृत्वको क्षेत्रीय सरकार पुन:स्थापित गर्न आग्रह गरेका छन् । गतसाता क्याटालोनियामा सम्पन्न चुनावमा पृथकतावादी दलहरूले बहुमत प्राप्त गरेपछि उनले यस्तो आग्रह गरेका हुन् । स्वैच्छिक निर्वासनमा ब्रसेल्समा रहेका पुइग्डेमोन्टले भिडियोमार्फत क्याटालोनियाका जनतालाई दिएको नयाँवर्षको सन्देशमा उनले यस्तो माग गरेका हुन् । आफू अझै पनि क्याटालोनियाको राष्ट्रपति भएको दाबी गर्दै उनले भने, क्याटालोनियाको राष्ट्रपतिका हैसियतले स्पेनी सरकार र यसका समर्थकलाई म उनीहरूले क्याटालोनियाको सहमतिबिना लिएका सम्पूर्ण अधिकार फिर्ता गर्न आग्रह गर्छु । स्पेनी प्रधानमन्त्री मारियानो राखोयले पुइग्डेमोन्टको भनाइ हास्यास्पद भएको प्रतिक्रिया दिएका छन् । उनले पुइग्डेमोन्टको माग सम्बोधन गर्न सकिने किसिमको नभएको जनाए । स्पेनको सर्वोच्च अदालतले पुइग्डेमोन्ट तथा अन्य आठ क्षेत्रीय नेताविरुद्ध मुद्दा चलाएको छ । उनीहरूलाई राजद्रोह, विद्रोह, र राज्यकोषको चरम दुरुपयोग गरेको भन्दै सरकारले मुद्दा दायर गरेको हो । क्याटालोनियाले गत अक्टोबर १ मा जनमत संग्रहमार्फत स्पेनबाट स्वतन्त्र भएको घोषणा गरेसँगै स्पेनले क्षेत्रीय संसद भंग गर्दै डिसेम्बर २१ मा निर्वाचन गरेको हो ।"
झडपमा कम्तीमा २ मारिए,"तेहरान (बीबीसी) इरानमा सरकारको विरोधमा विरोधी प्रदर्शन हिंसात्मक बन्दै गएपछि आइतबार कम्तीमा २ जनाको मृत्यु भएको छ । इरानको समाचार संस्था मेहरका अनुसार इरानको पश्चिमी सहर डोरुडमा शनिबार राति भएको प्रदर्शनका क्रममा उनीहरूको मृत्यु भएको अल जजिराले जनाएको छ । समाजिक सञ्जालमा पोस्ट गरिएका भिडियोमा प्रदर्शनकारीमाथि गोली प्रहार भएपछि उनीहरूको ज्यान गएको देखिएको छ । तर लोरेस्तान प्रान्तका सुरक्षा उपप्रमुख हबिबुल्लाह खोजास्तेपुरले प्रदर्शनकारीमाथि प्रहरीले गोली प्रहार नगरेको दाबी गरे । उनले भने, प्रहरी वा अन्य सुरक्षाकर्मी कसैले पनि प्रदर्शनकारीलाई गोली प्रहार गरेको छैन । उनले प्रदर्शनकारीमाथि गोली प्रहार गर्नुपर्ने कुनै कारण नरहेको दाबी गरे । देशका अन्य भागबाट सामजिक सञ्जालमा पोस्ट गरिएका दृश्यमा प्रदर्शनकारीले प्रहरीको गाडीमा आगो लगाएको देखिएको छ । अन्तर्राष्ट्रिय सञ्चारमाध्यमका अनुसार उनीहरूले कतिपय सरकारी भवनमा पनि आक्रमण गरेका छन् । यसअघि आन्तरिक मामिलामन्त्री अब्दोलरहमान रहमनी फजलीले इरानी जनतालाई गैरकानुनी भेला तथा प्रदर्शनहरू नगर्न चेतावनी दिएका थिए । उनले इरानी नागरिकलाई समस्या उत्पन्न हुने भन्दै विरोध प्रदर्शन नगर्न आग्रह गरेका हुन् । सरकारी टेलिभिजनमार्फत फजलीले भने, सार्वजनिक सम्पत्ति हिनामिना गर्ने, स्थापित मूल्य र मान्यताविरुद्ध लाग्ने र कानुनको उल्लंघन गर्ने सबैजना आफ्नो व्यवहारका लागि जिम्मेवार हुनुपर्छ र उनीहरूले त्यसको मूल्य तिर्नेछन् । उनको चेतावनीका बाबजुद पनि देशका विभिन्न सहरमा जारी प्रदर्शनमा सहभागीले भ्रष्टाचार र महँगीविरुद्ध नारा लगाउँदै राष्ट्रपति हसन रुहानी, सर्वोच्च नेता आयोतुल्लाह अलि खामेनी र धर्मगुरुको शासनको विरोध गरिरहेका छन् । राजधानीस्थित एक विश्वविद्यालय नजिकै प्रदर्शनकारीले सर्वोच्च नेता खामेनीले पद छोड्नपर्ने भन्दै नारा लगाएको सुनिन्छ । इरानी सहर मसादबाट गत बिहीबार मूल्यवृद्धिको विरोधमा सुरु भएको विरोध प्रदर्शन मुख्य सहरमा फैलिएको हो । अमेरिकी राष्ट्रपति डोनाल्ड ट्रम्पले आइतबार ट्वीट गर्दै दमनकारी शासन धेरै टिक्न नसक्ने प्रतिक्रिया दिएका छन् । उनले इरानी जनताले आफ्नो रोजाइको सरकार बनाउने दिन नजिकै आएको दाबी गरेका छन् । इरानी विदेश मन्त्रालयले ट्रम्पको टिप्पणी अवसरवादी र कपटपूर्ण भएको जनाएको छ । इरानी इरानी रेभोलुसनरी गार्ड ले सरकारविरोधी प्रदर्शन जारी रहे कडा जवाफ दिने चेतावनी दिएको छ । सर्वोच्च नेतासँग निकट इरानी रेभोलुसनरी गार्ड इस्लामिक व्यवस्था संरक्षण गर्न कटिबद्ध मानिन्छ । गार्डका कमान्डर इस्मेल कोसारीले भने, यदि मानिसहरूले मूल्यवृद्धिको विरोध गरेका हुन् भने उनीहरूले राष्ट्रपति तथा धार्मिक नेताविरुद्ध नाराबाजी तथा सार्वजनिक सम्पत्ति र गाडीहरूमा आगजनी गर्नु हुन्न । यसैबीच, इरानले प्रदर्शनकारीले प्रयोग गरेका भन्दै सामाजिक सञ्जालमा प्रतिबन्ध लगाएको छ । अधिकारीले सन्देश पठाउन प्रयोग गरिने टेलिग्राम तथा इन्स्टाग्राममाथिको प्रतिबन्ध अस्थायी भएको प्रस्ट पारेका छन् ।"
आक्रमणकारी पक्राउ,मस्को (बीबीसी) रुसी अधिकारीले गत बुधबार सेन्ट पिटर्सबर्गस्थित एक सुपरमार्केटमा आक्रमण गर्ने व्यक्तिलाई आइतबार पक्राउ गरेको जनाएका छन् । उक्त आक्रमणको इस्लामिक स्टेट (आइएस) समूहले शनिबार जिम्मा लिएको थियो । रुसी समाचार संस्थालाई उद्धृत गर्दै बीबीसीले जनाएअनुसार संघीय सुरक्षा सेवाका अधिकारीले उक्त घटनाको योजनाकार र आक्रमणकारी एउटै भएको बताए । तर अधिकारीहरूले आक्रमणकारीको नाम भने सार्वजनिक गरेका छैनन् । स्थानीय सञ्चारमाध्यमका अनुसार ग्राहकले झोला राख्ने लकरभित्र झोलामा लुकाएर राखिएको बम विस्फोट भएको थियो । विस्फोटमा कम्तीमा १३ जना घाइते भएका थिए । तर आईएसले भने उक्त आक्रमणको संलग्नता पुष्टि हुने कुनै प्रमाण सार्वजनिक गरेको छैन । रुसी राष्ट्रपति भ्लादिमिर पुटिनले उक्त घटना आतंककारी कार्य भएको जनाएका थिए । साथै उनले गत शुक्रबार मात्रै आतंककारी घटनाका दोषीलाई सजाय दिने कानुन थप कडा पारेका थिए । उक्त कानुनअनुसार आतंकवादी गतिविधिमा संलग्नलाई हुने सजाय १० वर्षबाट बढाएर आजीवन कारावास बनाइएको हो । इस्लामिक स्टेटले रुस तथा पूर्व सोभियत संघका हजारौं लडाकुलाई भर्ती गरेको छ । पुटिनले उनीहरूको फिर्ती देशका लागि निकै खतरनाक भएको बताएका थिए ।
चिसोले निदाउँदैनन् भूकम्पपीडित,ज्येष्ठ नागरिकलाई न्यानो कपडादोलखा दोलखा बजारका भूकम्पपीडित ज्येष्ठ नागरिकहरूलाई न्यानो कपडा वितरण गरिएको छ । दुई सय ज्येष्ठ नागरिकलाई अमेरिकास्थित नेपाल भिजनका अध्यक्ष मोहनकृष्ण श्रेष्ठले पठाएका ज्याकेट शनिबार वितरण गरिएको हो । नेप्लिज फेसन होमकी अध्यक्ष हेमा मानन्धर र मिस लिटिल नेवा (नेसं ११३७ विजेता) जेनी मानन्धरलगायतको नेतृत्वमा दोलखा बजार आएको टोलीले चम्पुजा पार्कमा वृद्धवृद्धालाई ज्याकेट हस्तान्तरण गर्यो ।
पहिलो किस्तै पाएनन्,"ओखलढुंगा (कास) दुई वर्षअघिको भूकम्पले मानेभञ्ज्याङ९ माधवपुरकी कुलकुमारी विश्वकर्माको घर भत्कियो । प्राविधिकले उनलाई पूर्ण क्षति भएकाको सूचीमा राखे । आवास अनुदानअन्तर्गत घर निर्माण योजनाको सम्झौता पनि भयो । तर, उनले अझै पहिलो किस्ता रकम पाउन सकेकी छैनन् । किस्ता लिन बैंक जाँदा तपाईंको नाम नै लाभग्राही सूचीमा छैन भनेर फर्काइयो, उनले भनिन्, यता पुरानो पाल पनि च्यातिएपछि भत्किएको घरको माथ्लो तला फालें । अनि त्यहीमुनि मसिना केटाकेटी लिएर बसेका छौं । माधवपुरकै सूर्य अधिकारीको समस्या पनि उस्तै छ । जोखिमपूर्ण घरमा भान्सा राखिएको छ । राति भने परिवारै गोठमा सुत्छन् । धराप छ । मनले मान्दैन । राम्रोसँग निदाउन सकिन्न, अधिकारीले भने, त्यसैले घर भत्काइहालेका पनि छैनौं । दिनभरि घरमै अरू काम भए पनि राति गोठमा सुत्छौं । सदरमुकामस्थित पुनर्निर्माण प्राधिकरण कार्यालय पटकपटक धाउँदा पनि रकम नपाएपछि उनी आक्रोशित छन् । योजना सम्झौताका कागजात देखाउँदै उनले भने, सबै प्रक्रिया पुग्यो, अब रकम पाउँछौ भनेर योजना सम्झौता गराए । तर, डेढ वर्षभित्र बित्दा पनि पहिलो किस्ता पाइएन । आफूभन्दा पछि सम्झौता गरेकाहरूले घर बनाइसकेको उनले बताए । माधवपुरमै भूकम्पपीडित १७ परिवारको व्यथा उस्तै छ । उनीहरू अहिलेसम्म पहिलो किस्ता कुरेर बसेका छन् । केहीले भने किस्ता आउने आशमा आफ्नै लगानीमा घर बनाइसकेका छन् । जिल्लामा करिब ६० घरधुरीले पहिले किस्ता पाउन सकेका छैनन् । बैंकमा रकम लिन जाँदा उनीहरूको नाम नै लाभग्राही सूचीमा भेटिन्न । यो प्राधिकरणको सफ्टवेयर अपडेटको बेलादेखिकै समस्या हो, प्राधिकरण जिल्ला समन्वय समितिका प्रमुख युवराज खरेलले भने, यसको समाधान केन्द्र बाटै हुने भएकाले कुरा राख्दै आएको छु । पीडितहरूले अब पनि प्राधिकरणले समस्या समाधान नगरे क्षतिपूर्ति माग गरी अदालत जाने बताएका छन् । पुनर्निर्माणको जिम्मेवारी स्थानीय तहलाई दिइएको भने पनि अधिकार नाम मात्रको रहेको जनप्रतिनिधि बताउँछन् । अनुदान दिने, पीडित हो कि होइन भन्ने छुट्याउने अधिकार हामीलाई छैन, मानेभञ्ज्याङ गाउँपालिका प्रमुख मोतीराज राईले भने, पीडित दर्जनौं समस्या लिएर आउँछन् । कागजी अधिकार मात्र भयो ।"
बेंसी झरे उपल्लो डोल्पाली,"डोल्पा (कास) चिसो बढेपछि डोल्पाको उच्च भेगका स्थानीय औलतिर लागेका छन् । माथिल्लो डोल्पाका छार्का, मुकोट, तिन्जे, धो, भिजेर, फोक्सुन्डो र साल्दाङ, छार्का ताङसोङ र सेफोक्सुन्डो गाउँपालिकाका बासिन्दाले गाउँ छाडेका हुन् । चिसो सकिएपछि चैतवैशाखमा मात्र गाउँ फर्कन्छन् । त्यति बेला उपभोग्य सामग्री पनि खरिद गरेर लैजान्छन् । सेफोक्सुन्डो गाउँपालिकाका अध्यक्ष टसितुण्डुप गुरुङका अनुसार केही स्थानीयले काठमाडौं, नेपालगन्जलगायत सहरमा दैनिक उपभोग्य सामान खरिद गर्ने गरेका छन् । उनीहरू प्रतिव्यक्ति ११ हजार ५ सय रकम तिरेर प्लेन चार्टर गरी नेपालगन्ज र सुर्खेत झर्ने गरेका छन् । चिसो बढेपछि माथिल्लो डोल्पाका १ हजार ५ सयभन्दा बढी स्थानीय जहाज चार्टर गरेर बेंसीतिर झरेको फोक्सुन्डोका आङबहादुर लामाले बताए ।"
हिउँदमा पनि ढाकिएन आङ,"मकवानपुर (कास) तीन दशकअघि ओडारमा बस्थे रामबहादुर चेपाङ । अहिले फुसको छाप्रोमा बस्छन् । तर, त्यो बसाइँ र यो बसाइँमा कुनै अन्तर छैन । बरु फुसको छानो हुरीले उडाउँदा पटकपटक छाइरहनुपर्ने झन्झट थपिएको छ । अहिले पनि आङ ढाकिएको छैन । एउटा लँगौटीका भरमा गुजारा चलाउँछन् । हिउँद लागेसँगै ७९ वर्षीय रामबहादुरको सकस अझ बढेको छ । अगेनाछेउ बसेर रात कटाउँछन् । छिमेकीको करबलपछि ओडार छाडेका उनी अति दुर्गम कैलाश गाउँपालिका५ सर्सीका बासिन्दा हुन् । सर्सी गाउँको उकालोमा छ छाप्रो । त्यहीं बस्छन्, उनकी पत्नी, कान्छा छोराबुहारी र पाँच नातिनातिना । चिसो नलागोस् भनेर रामबहादुरले शरीरभरि खरानी दलेका छन् । ओडारमा बस्दा पनि यही चारऔंले र खरानीकै भरमा थिए, ८० वर्षीय हर्कबहादुर चेपाङले भने, रामबहादुरले कपडा भएका बेला मात्र आङ ढाक्न पाउँछन्, अहिले कपडा नभएर बिजोग छ । रामबहादुरको घरमा जम्मा एउटा कम्बल छ, प्वालैप्वाल परिसकेको । त्यो छोराबुहारी र नातिनातिनाले ओढ्छन् । रामबहादुर र उनकी पत्नी राममाया अगेनाको तातोका भरमा रात काट्छन् । राममायाले टालेको चोलो र फरिया लगाएकी छन् । त्यो पनि एक वर्षअघि एक गैरसरकारी संस्थामा काम गर्ने महिलाले दिएकी थिइन् । खानेकुराको उस्तै अभाव छ । आफ्नो बारीमा उत्पादित मकै र कोदो मुस्किलले चार महिना मात्र पुग्छ । बाँकी ८ महिना गिट्ठा भ्याकुर खाएर धानिँदै आएको छ परिवार । ओढारमा बस्दाभन्दा अहिलेको एउटै फरक भनेको उनीसँग नागरिकता छ । तर, वृद्धभत्ता पाउन सकेका छैनन् । १९९५ सालमा जन्मे पनि नागरिकतामा २००८ साल उल्लेख छ । नागरिकतामा जन्ममिति गलत लेखेकाले उनले वृद्ध भत्ता पाउन सकेका छैनन्, स्थानीय दुर्गबहादुरले भने । रामबहादुरको घरमा भदौअसोजसम्म मकैकोदो थियो । अहिले त्यो ठाउँमा गिट्ठाभ्याकुर थुपारिएको छ । छोराले ज्यालाबनी गरेर कमाएका दिन खोले खाएर पेट भर्छन् । कमाइ नभएका दिन त्यही गिट्ठा उसिनिन्छ । लाउने र खाने कुरा छैन, छाप्रोमा बसे पनि दु:ख ओडारकै जस्तो छ, रामबहादुरले भने । ७८ वर्षीय रामसिंह चेपाङको छाप्रोमा पनि उस्तै सकस देखिन्छ । पूरै परिवार अगेनोवरिपरि झुम्मिएर ज्यान तताउँछ । रामसिंहले पनि जीउ पूरै ढाकिने न्यानो लुगा लगाउन पाएका छैनन् । परिवारका सदस्य एकसरो लुगाको भरमा जाडोसँग जुध्दै छन् । सर्सीका सबैजसो बासिन्दा अत्यन्त कष्टकर जीवन बिताइरहेका छन्, चार वर्षदेखि स्थानीय विद्यालयमा पढाउँदै आएका आत्मराज मोक्तानले भने ।"
मतपत्र राजधानी लगियो,संखुवासभा (कास) प्रतिनिधिसभातर्फको मतगणना एकपक्षीय ढंगबाट गरिएको भन्दै उजुरी परेपछि सदरमुकाम खाँदबारीबाट मतपत्र निर्वाचन आयोग लगिएको छ । सर्वोच्च अदालतले मतपत्र झिकाउन आदेश दिएको थियो ।कांग्रेसका प्रतिनिधिसभा उम्मेदवार दीपक खड्काले मतगणना एकपक्षीय भएको भन्दै उजुरी गरेका थिए । सर्वोच्चको आदेशअनुसार आइतबार मतपत्रलगायत सम्पूर्ण निर्वाचन सामग्री सेनाको हेलिकप्टरबाट काठमाडौं लगिएको प्रमुख जिल्ला अधिकारी शिवराज जोशीले बताए ।खड्काले पुस ३ गते पुन: मतगणना माग गर्दै सर्वोच्चमा उजुरी गरेका थिए । अदालतको आदेशअनुसार आयोगले पुस १४ गते जिल्ला निर्वाचन कार्यालयलाई मुचुल्कासहितको मतपत्र पठाउन पत्राचार गरेको थियो । खड्काले कांग्रेस प्रतिनिधि उपस्थित नभईकनै एक पक्षीय ढंगले गणना गरिएकाले बदर मतको संख्या बढी भएको तथा मुख्य निर्वाचन अधिकृतले आफूखुसी विजयी घोषणा गरेको आरोप लगाएका छन् । आयोगले प्रदेशसभा क र ख तथा समानुपातिकतर्फको मतपत्र र मुचुल्कासमेत लगेको छ । प्रतिनिधिसभातर्फ ६९ हजार २ सय ४६ मत खसेकामा ३ हजार २ सय ५६ मत बदर भएको थियो । एमाले उम्मेदवार राजेन्द्र गौतमले खड्कालाई १ हजार १ सय ३० मतको अन्तरले हराएका थिए ।
निक्षेपको ब्याज नबढाउन भद्र सहमति,"काठमाडौं बचतको ब्याजदर नबढाउन बैंकहरूले भद्र सहमति गरेका छन् । तरलता आभाव भएको भन्दै केही दिनयता तीव्र रूपले निक्षेपको ब्याजदर बढाइरहेको बेला बैंकहरूले १२ प्रतिशतभन्दा बढी ब्याज नदिने सहमति गरेका हुन् । मंगलबार बसेको बैंकर्स संघको बैठकमा यस्तो सहमति भएको एक सहभागी बैंकरले बताए । बैंकहरूबीचको उक्त सहमति नयाँ भने होइन । बैंकहरूले विगतमा पनि पटकपटक यस्ता सहमति गर्दैतोड्दै आएका छन् ।केही दिनयता बैंकहरूले अस्वस्थ्य रूपमा ब्याजदर बढाउन थालेकाले त्यसो नगर्ने विषयमा आइतबार छलफल भएको संघका उपाध्यक्ष ज्ञानेन्द्र ढुंगानाले बताए । अहिले बजारमा तरलता अभाव भइनसकेको जनाउँदै उनले भने, तरलता अवस्था असहज भइसकेको छैन तर बैंकहरूबीच ब्याजदर वृद्धिको अस्वस्थ प्रतिस्पर्धा देखियो, त्यो नियन्त्रण गर्न ब्याजदरलाई स्थायित्व प्रदान गर्ने विषयमा छलफल भएको हो । पुस मसान्तमा राजस्वमार्फत करिब ७० देखि ८० अर्ब रुपैयाँ सरकारी खातामा जाने र यही बेला ऐनसेलको लाभांशबापतको रकम बाहिरिने सम्भावना रहेकाले बैंकहरूबीच ब्याजदर वृद्धिको अस्वस्थ प्रतिस्पर्धा देखिएको ढुंगानाले बताए । तरलताको अवस्था त्यति नराम्रो पनि छैन, यसकारण बैंकहरूलाई संयमित हुन आग्रह गरेका हौं, उनले भने । तत्काल बैंकिङ प्रणालीमा तरलता अभाव देखिए त्यो समस्या समाधान गर्न अर्थ मन्त्रालय र राष्ट्र बैंकबाट सकारात्मक प्रतिबद्धता आएकाले बैंकहरूलाई संयमित बन्न आग्रह गरिएको उनले बताए । करिब २ साताअघि साढे ९ प्रतिशतसम्म रहेको मुद्दती निक्षेप आइतबारसम्म १३ प्रतिशत माथि पुगिसकेको छ । यही प्रवृत्तिमा ब्याजदर बढ्दै गएमा ऋणको ब्याजदर झनै महँगो हुने भएकाले लगानी निरुत्साहित हुने विज्ञहरू बताउँछन् । स्रोतका अनुसार तरलता अभाव भएको भन्दै बैंकरहरू अर्थ मन्त्रालय र राष्ट्र बैंक पनि पुगिसकेका छन् । अर्थ मन्त्रालयबाट सरकारको खातामा रहेको पैसाबाट केही (करिब २८ देखि ३० अर्ब रुपैयाँ) रकम बैंकहरूको खातामा हालिदिने आश्वासन आएको स्रोतले बताएको छ । अदालतको आदेशपछि ऐनसेललाई लाभांश बाहिर लैजान बाटो खुलेको छ । त्यो रकम बाहिर जाने भए पनि तरलता अभाव नहोस् भन्ने उद्देश्यले त्यत्ति नै रकम बराबर पैसा प्रणालीमा पठाइदिने तयारी अर्थ मन्त्रालयले गरेको हो । के कसरी पठाउने सम्बन्धमा राष्ट्र बैंकसँग छलफल गर्छौं, स्रोतले भन्यो । राष्ट्र बैंकले पनि पुनर्कर्जामार्फत तरलता अभावको समस्या समाधान गर्ने आश्वासन दिएको बैंकहरूले जनाएका छन् । उता बैंकहरूले भनेजस्तो बजारमा तरलता अभाव नभएको राष्ट्र बैंकले बताएको छ । आइतबार बैंकिङ प्रणालीमा ३१ अर्ब रुपैयाँ अधिक तरलता भएको र त्यो तत्कालका लागि पर्याप्त रहेको राष्ट्र बैंक अनुसन्धान विभाग प्रमुख नरहादुर थापाले बताए ।बैंकहरूले मनपरी ढंगले कर्जा विस्तार गरेकाले कर्जा, निक्षेप तथा प्राथमिक पुँजी (सीसीडी) अनुपातमा दबाब परेको थापाको भनाइ छ । साउन १ देखि पुस ९ गतेसम्म बैंकहरूमा १ खर्ब ६ अर्ब रुपैयाँ निक्षेप थपिएको छ । सोही अवधिमा बैंकहरूले १ खर्ब ६० अर्ब रुपैयाँ कर्जा विस्तार गरेको उनले बताए । करिब ५ महिनामा निक्षेपभन्दा ५४ अर्ब रुपैयाँ बढी कर्जा प्रवाह भएको छ, थापाले भने, यही कारण अहिले बैंकहरूको सीसीडीमा दबाब परेको हो । दुई सातायता कुनै पनि बैंकले स्थायी तरलता सुविधा (एसएलएफ) नलिएको र अन्तरबैंक ब्याजदर ५ प्रतिशत तल रहनुले पनि तरलता अभाव नभएको पुष्टि हुने थापाको भनाइ छ । अन्तर बैंकदर ५ प्रतिशतभन्दा तल रहेकै कारण दुई सातायता राष्ट्र बैंकले रिपो जारी गर्न पाएको छैन, थापाले भने । राष्ट्र बैंकका अनुसार आइतबार तीनवटा सरकारी बैंकको औसत सीसीडी अनुपात ७२ प्रतिशत र निजी बैंकहरूको ७७ प्रतिशत छ । सबै बैंकहरूको औसत सीसीडी ८० प्रतिशतभन्दा तल रहे पनि केही बैंकहरूले उक्त सीमा नाघिसकेको हुन सक्ने स्रोतले बताएको छ । राष्ट्र बैंकको निर्देशनअनुसार बैंकहरूले दैनिक रूपमा ८० प्रतिशत सीसीडी कायम गर्नुपर्छ । बैंकहरूमा निक्षेप वृद्धिको तुलनामा कर्जा प्रवाह धेरै भइसकेकाले बैंकहरूले कर्जा विस्तारमा सजगता अपनाउनुपर्ने थापाको सुझाव छ । यस्तो अवस्थामा आक्रामक रूपमा कर्जा विस्तार गर्नु भनेको जोखिम निम्त्याउनु हो, उनले भने, जति कर्जा बढ्छ, जोखिम पनि त्यत्तिकै बढ्छ, यसकारण बैंकहरू सचेत र विवेकशील बन्नुपर्छ । बैंकहरूले तरलता अभावको समस्या देखाउँदै राष्ट्र बैंकलाई बासेल थ्री लागू गर्न आग्रह गरिरहेको उनले खुलासा गरे । राष्ट्र बैंकले बासेल थ्री लागू गरेपछि सीसीडी स्वत: हट्छ र आफूहरूलाई राहत हुन्छ भन्ने बैंकहरूको सोचाइ हो, उनले भने, राष्ट्र बैंकले तत्काल त्यसो गर्दा वित्तीय प्रणालीमा झनै जोखिम बढ्छ । बैंकहरूले सरकारी खातामा रहेको करिब ३ खर्ब ४० अर्ब रुपैयाँ देखाउँदै कर्जा विस्तार गरिरहेको उनले बताए । सरकारको खातामा रहेको रकम निकालेर बैंकहरूलाई दिने हो भने भोलि सरकारले माग्दा के दिने ? उनले प्रतिप्रश्न गरे । सरकारी खर्चको करिब ७१ प्रतिशत आयातमा जाने भएकाले सरकारी खर्चले निक्षेप बढ्छ भन्ने आधारमा कर्जा विस्तार गर्न नहुने थापाको भनाइ छ ।बैंकहरूको मागअनुसार तत्काल सीसीडी अनुपातमा सुविधा दिए कर्जा थप विस्तार हुने र त्यसको प्रत्यक्ष असर शोधनान्तरमा पर्ने उनले बताए । कात्तिकमा रेमिटयान्सको वृद्धिदर ऋणात्मक रहेको जनाउँदै उनले भने, असोजमा ४ अर्ब २७ करोडले बचतमा रहेको शोधनान्तर कात्तिकमा घटेर २ अर्ब ४० करोड छ, कर्जा बढेपछि आयात पनि बढछ । यसले शोधनान्तरमा थप चाप पर्छ । यसकारण अहिले राष्ट्र बैंकको प्रमुख उद्देश्य शोधनान्तर थप चाप पर्न नदिनु रहेको उनले बताए । यसकारण बैंकहरूले आक्रामक ढंगले कर्जा विस्तार नगरी निक्षेपको वृद्धिअनुसार कर्जा विस्तार गर्न उनले आग्रह गरे ।"
वैदेशिक सहायता राजधानी केन्द्रित,"काठमाडौं विकासका अन्य गतिविधिसँगै वैदेशिक सहायता पनि राजधानी काठमाडौं रहेको प्रदेश नम्बर ३ मा बढी केन्द्रित भएको छ । राष्ट्रियस्तरका ठूला परियोजनामा गएको सहयोगलाई हटाएर देखाइएको सहायताअनुसार करिब २५ प्रतिशत रकम प्रदेश नम्बर ३ मा परिचालन भएको छ । अर्थ मन्त्रालयले आइतबार सार्वजनिक गरेको वैदेशिक सहायता प्रतिवेदनअनुसार करिब १ खर्ब ४३ अर्ब रुपैयाँ वैदेशिक सहायता आर्थिक वर्ष २०७३७४ मा परिचालन भएको छ । अर्थको प्रतिवेदनले करिब ७० अर्ब रुपैयाँ राष्ट्रिय आयोजनामा परिचालन भएको जनाएको छ । बाँकी रहेको झन्डै ७० अर्बको आधाभन्दा बढी रकम अर्थात् ३६ अर्ब ५३ करोड रुपैयाँ प्रदेश ३ मा खर्च भएको छ । प्रतिव्यक्ति सहायता पनि यसै प्रदेशमा बढी भएको छ । प्रतिवेदनअनुसार यस प्रदेशका एक व्यक्तिमा ६४ डलर अर्थात् ६ हजार ५ सय रुपैयाँ खर्च भएको छ । धेरै कार्यालय यस क्षेत्रमा भएको, प्राविधिक सहायता र अन्य सहयोग यसै प्रदेशका नाममा देखिने भएकाले प्रदेश नम्बर ३ मा बढी सहयोग देखिएको हो, बढी सहायता गएको प्रस्टयाउँदै प्रतिवेदनमा भनिएको छ, यसबाट धेरै विकास परियोजना यसै क्षेत्रमा रहेको भन्न सकिँदैन ।तुलनात्मक रूपमा विकसित नै मानिएको प्रदेश नम्बर ४ मा भने कम सहायता परिचालन भएको छ । पर्यटकीय नगरी पोखरासमेत रहेको प्रदेश नम्बर ४ मा साढे ३ अर्ब रुपैयाँ मात्रै वैदेशिक सहायता परिचालन भएको छ । प्रतिव्यक्ति सहायता धेरै जानेमा प्रदेश नम्बर ६ दोस्रो स्थानमा छ । पिछडिएको क्षेत्र कर्णालीसमेत रहेको उक्त प्रदेशमा प्रतिव्यक्ति सहायता ४८ डलर अर्थात् ५ सय रुपैयाँ गएको छ । उक्त प्रदेशमा करिब ६ अर्ब रुपैयाँ परिचालन भएको छ । अर्को पिछडिएको क्षेत्र प्रदेश नम्बर ७ मा ६ अर्ब २० करोड रुपैयाँ हाराहारीमा वैदेशिक सहायता परिचालन भएको छ । प्रतिव्यक्ति सहायता भने २३ डलर मात्रै छ । आर्थिक वर्ष २०७३७४ मा सरकारी बजेटमा रहेका आयोजनामा दातृ निकायले खर्च गर्ने प्रवृत्ति बढेको छ । अन बजेट भनिने प्रणालीगत सहयोग १० प्रतिशत विन्दुले बढेको छ । कुल सहायताको ७३ प्रतिशत सरकारी बजेटका कार्यक्रममा आएको देखाइएको छ । त्यसअघिको वर्षमा ६३ प्रतिशत सहायता बजेटका कार्यक्रममा आएको प्रतिवेदनमा उल्लेख छ । अर्थ मन्त्रालयको निरन्तरको प्रयासले बजेट सहायता बढ्दै गएको छ, प्रतिवेदन सार्वजनिक कार्यक्रममा अर्थमन्त्री ज्ञानेन्द्रबहादुर कार्कीले भने । बजेटका कार्यक्रममा करिब १ खर्ब ४ अर्ब रुपैयाँ वैदेशिक सहायता परिचालन भएको छ । बाँकी करिब ३९ अर्ब रुपैयाँ भने दातृ निकायले आफैं परियोजना छानेर खर्च गरेका हुन् । बजेटका आयोजनामा खर्च भए पनि सबै रकम सरकारी खातामा भने नआएको प्रतिवेदनमा उल्लेख छ । प्रतिवेदनअनुसार १ खर्ब ४ अर्बमध्ये अन ट्रेजरी खर्च ६ खर्ब ६० अर्ब रुपैयाँ मात्रै छ । विश्व बैंक, एसियाली विकास बैंक, भारत, चीनजस्ता दातृ निकायको ९० प्रतिशतभन्दा बढी सहायता बजेटमार्फत हुने गरेको प्रतिवेदनमा उल्लेख छ । अन्तर्राष्ट्रिय गैरसरकारी संस्थाहरूले यस वर्ष करिब १९ अर्ब रुपैयाँ खर्च गरेका छन् । उक्त सहयोगलाई वैदेशिक सहायता (ओडीए) भित्र समावेश गरिएको छैन । उक्त रकम ती संस्थाहरूले सीधै गैरसरकारी संस्था वा अन्य निकायबाट खर्च गरेका हुन् । यसलाई समेत जोडदा गत वर्ष करिब १ खर्ब ५५ अर्ब रुपैयाँ बराबरको रकम विदेशबाट सहुलियत ऋण, अनुदान वा प्राविधिक सहायताका रूपमा भित्रिएको छ ।प्रतिवेदनअनुसार सबैभन्दा धेरै विश्व बैंकले करिब ३५ अर्ब सहयोग गरेको छ । यसैगरी दोस्रो ठूलो दातृ निकाय एसियाली विकास बैंकले करिब २५ अर्ब रुपैयाँ सहयोग गरेको छ । संयुक्त राष्ट्रसंघका निकायहरू (यूएनसीटी) धेरै सहायता गर्ने बहुपक्षीय दाताको सूचीमा तेस्रो नम्बरमा छन् । यूएनसीटीबाट १२ अर्ब रुपैयाँभन्दा बढी सहायता प्राप्त भएको छ । अमेरिका र बेलायत धेरै सहयोग गर्ने ठूला द्विपक्षीय दातृ निकाय हुन् । अमेरिकाले करिब १३ अर्ब ८० करोड रुपैयाँ र बेलायतले करिब १३ अर्ब २० करोड सहयोग गरेका छन् । मन्त्री कार्कीले कार्यक्रममा संघीय नेपालमा सहायता परिचालनसम्बन्धी प्रतिवेदन र विकास सहायता समीक्षा प्रतिवेदन पनि सार्वजनिक गरेका थिए ।"
मार्जिन कल को चापमा सेयर,"काठमाडौं विगत केही दिनयता घटिरहेको सेयर बजार आइतबार पनि दोहोरो अंकले ओरालो लाग्यो । नयाँ सरकार गठनमा देखिएको नीतिगत अन्योल हटेपछि आइतबार बजार बढ्ने अपेक्षा गरिए पनि नेप्सेमा त्यस्तो देखिएन । बजार २४२० अंकले घटेपछि समग्र नेप्से १ हजार ३ सय ९०५८ विन्दुमा ओर्लियो । सेयर बजार लगातार घट्न थालेपछि बैंक तथा वित्तीय संस्थाबाट लगानीकर्तालाई मार्जिन कल आउन थालेको छ । बजार घटेर सेयरको मूल्य कर्जा लिँदा गरिएको सेयरको मूल्यांकन रकमभन्दा कम भएमा लगानीकर्ताले अपुग रकम बैंकमा थप्नुपर्छ । यसैलाई मार्जिन कल भनिन्छ । गत सातादेखि लगानीकर्तालाई बैंक तथा वित्तीय संस्थाबाट धमाधम मार्जिन कल आउन थालेको ब्रोकरहरू बताउँछन् । यसकारण आइतबार बजार उच्च अंकले घटेको उनीहरूको भनाइ छ । गत सातादेखि बजारमा आत्तिएर सेयर बेच्ने प्रवृत्ति (पेनिक सेल) देखिएको छ, एक ब्रोकरले भने, यसको असर पनि परेको होला । आइतबार बजार घट्नुको कारण अर्कै भएको उनले बताए । आइतबार टेलिकम, स्टयान्डर्ड चार्टर्डलगायत केही कम्पनीको सेयर मूल्य समायोजन भएको छ, यसकारण बजार घटेको हो, उनले भने । पछिल्ला दिनहरूमा पेनिक सेल बढदै गएको उनले बताए । नेपाल इन्भेस्टर्स फोरममा अध्यक्ष अम्बिका पौडेलले मार्जिन कल मा सुविधा दिन बैंकहरूसँग आग्रह गरेका छन् । फोरमले आइतबार बैंकर्स संघका पदाधिकारीहरूँग भेटेर यस्तो आग्रह गरेको हो । लगानीकर्ताले बैंकहरूसँग यस्तो आग्रह गरिनुले पनि बजार मार्जिन कल को चापमा रहेको पुष्टि हुने जानकारहरू बताउँछन् । हकप्रद र बोनस सेयरको मूल्य समायोजन नभएसम्मका लागि मार्जिन कल मा केही सुविधा दिन आग्रह गरेका छौं, उनले भने, संघबाट सकारात्मक प्रतिक्रिया पाइएको छ । लगातार घटिरहेको बजार नियन्त्रणका लागि सहयोग गरिदिन लगानीकर्ताले आग्रह गरेको बैंकर्स संघका उपाध्यक्ष ज्ञानेन्द्र ढंगानाले बताए । उनले भने, केही कुरामा छलफल भएको हो, ठोस निर्णय केही भएको छैन । अघिल्ला दुई सातादेखि नेप्से लगातार घटिरहेको छ । आइतबार १ हजार ४ सय १४७८ विन्दुबाट सुरु भएको नेप्से घटेर मध्याह्नमा १ हजार ३ सय ८२४२ को न्यून विन्दुमा झरेको थियो । त्यसपछि केही सम्हालिएको बजार अन्तत: करिब २४ अंकले घटेर बन्द भयो । आइतबार परिसूचकसँगै कारोबार रकम करिब २८ प्रतिशतले घटेको छ । करिब ५ हजार ५ सय कारोबारबाट १ सय ५८ कम्पनीका १८ लाख २५ हजार १ सय ८२ कित्ता सेयर किनबेच भए । ती किनबेचबाट ५८ करोड ७८ लाख रुपैयाँ बराबरको सेयर कारोबार भयो । कुल बजार पुँजीकरण पनि घटेर १६ खर्ब १७ अर्ब रुपैयाँमा सीमित भएको छ । कारोबारमा आएकामध्ये होटल समूहको परिसूचक ०२३ प्रतिशतले बढयो ।"
रुकुमपोखरा बस सेवा,"रुकुम पश्चिम (कास) रुकुम पश्चिमदेखि कास्की पोखरासम्म बस सेवा सुरु भएको छ । आइतबारबाट रुकुम पश्चिमको सदरमुकाम खलंगा र कास्कीको पोखराबाट एकएक बस छुटेका छन् । रुकुम र पोखराका यातायात व्यवसायी समितिले बस सञ्चालनका लागि सम्झौता गरेका छन् । रुकुमको सानोभेरी यातायात सेवा समिति र पोखराको पृथ्वी राजमार्ग बस सञ्चालक समितिले समझदारी गरेर पहिलोपटक रुकुमपोखरा र पोखरारुकुम पश्चिम बस सेवा सञ्चालनमा आएको हो । रुकुमपोखरा सिधा बस सेवा सुरु भएपछि अब सर्वसाधारण एउटै सवारीमा आवतजावत गर्न सजिलो भएको छ । यसअघि यहाँबाट पोखरा जाने यात्रु दाङ, बुटवल, नारायणघाट वा मुग्लिनमध्ये एक ठाउँबाट अर्को बस चढ्नुपर्ने बाध्यता थियो ।"
नयाँ वर्षले पर्यटकीय गतिविधि बढायो,"होटल भरिभराउकाभ्रे अंग्रेजी नयाँ वर्षको अवसरमा जिल्लाका होटलहरू स्वदेशी तथा विदेशी पर्यटकले भरिभराउ भएको छन् । होटलहरूले विशेष अफरसहितको छुट दिएपछि त्यसले झन् ग्राहको आकर्षण बढाएको हो । राजधानीबाट नजिकै र हिमशृंखलाको अवलोकनबाट लोभिने पर्यटहकरूका लागि जिल्लाको धुलिखेल, नगरकोट र बल्थली मुख्य रूपमा गन्तव्यस्थल बनेका छन् । क्षेत्रीय होटल संघ धुलिखेलका अध्यक्ष तथा होटल व्यवसायी प्रेमकण्ठ माकजु श्रेष्ठका अनुसार दुई साताअघि होटलका कोठा बुक भइसकेका छन् । कोठा उपलब्ध गराउन नसकेर फिर्ता पठाउनुपर्ने बाध्यता छ, उनले भने, अंग्रेजी नयाँ वर्षको अवसरमा होटलले छुटसहितका अफर ल्याएका छन् । रुम चार्जमा ३० प्रतिशत र खानामा १५ प्रतिशत छुट दिएको जानकारी उनले गराए । उनले भने, धुलिखेलका सबैजसो होटलले छुट र अफर दिएका छन् । पाहुनालाई मनोरञ्जन दिन विभिन्न व्यान्डसहितको सांगीतिक प्रस्तुति दिने योजना होटलहरूले बनाएका छन् । धुलिखेलका साना तथा ठूला होटलहरूले दैनिक ५ सय पर्यटकलाई सेवा दिने क्षमता राख्दै आएका छन् । उनका अनुसार यो वर्ष पर्यटकको चाप बढेको छ । यसको सकारात्मक प्रभावले अन्य होटल पनि थपिने क्रममा छन् । स्थानीय वातावरण तथा पर्यटन प्रवद्र्धन समितिका सचिव तथा धुलिखेल इको रिसोर्टका सञ्चालक दीपेश घिनाञ्जु श्रेष्ठले पर्यटकको रोजाइमा धुलिखेल पर्ने संकेत रहेको बताए । दीपेशले भने, यहाँको हावापानी र वातावरणले पनि धेरैलाई लोभ्याउने गरेको छ । समितिले हालै धुलिखेलमा पर्यटक सूचना केन्द्र सञ्चालन गरेको छ । यहाँ आउने पर्यटकलाई सबै खालका सूचना एकै स्थानबाट उपलब्ध गराउने उद्देश्यले केन्द्र सञ्चालन गरिएको हो । नगरकोटका साना तथा ठूला ६० होटलहरू अंग्रेजी नयाँ वर्षमा भरिभराउ छन् । नगरकोटमा प्राय: पर्यटक हाउसफुल नै हुन्छ, नयाँ वर्षमा त झन् हुने नै भयो, नगरकोट नाल्दुम पर्यटन विकास समितिका उपाध्यक्ष नवीन गुरुङले भने, यहाँ बिदाको समयमा आउने पर्यटकको चाप उत्तिकै हुन्छ । विभिन्न संघसंस्थाका सेमिनार, गोष्ठीलगायतका कार्यक्रमका कारण यहाँका व्यवसायीलाई भ्याई नभ्याई हुने गरेको छ । नगरकोटका साना ठूला होटलले एक रातमा ८ सय पर्यटकलाई सेवा दिन सक्छन् । पाहुनाको बजेटअनुसार सेवा सुविधा दिने दाबी उनले गरे । भंगेरी दरबार रिसोर्टका सञ्चालक गुरुङले भने, वेभरेज र स्न्याक्समा २० प्रतिशतसम्म छुट दिन्छौं । अन्य होटलहरूले पनि आफ्नै प्याकेज बनाएको उनले जानकारी दिए । बल्थली भिलेज रिसोर्टका सञ्चालक रामप्रसाद हुमागाई दुई साताअघि नै बुकिङ भइसकेको बताउँछन् । सीमित क्षमताका कारण कोठाहरू दुई साताअघि प्याक भयो, उनले भने । सहरको कोलाहालबाट मुक्त हुन गाउँले परिवेशमा रमाउन चाहने धेरै बल्थली पुग्ने गरेका छन् । धुलिखेल, नगरकोट र बल्थलीमा विभिन्न सांस्कृतिक कार्यक्रमको तय गरिएको छ । होटलहरूले ब्यान्डमार्फत पाहुनालाई सांस्कृतिक मनोरञ्जन दिने तयारी गरेका छन् । (जिल्ला संवाददाता : विमल खतिवडा, नवीन पौडेल, कमल पन्थी, रवीन्द्र उप्रेती र नगेन्द्र अधिकारी)"
१९ मेगावाट मध्य त्रिशूली गंगाको ईआईए,"तुप्चे (नुवाकोट) विदुर नगरपालिका तुप्चेमा बन्ने १९ मेगावाट क्षमताको मध्य त्रिशूली गंगाको वातावरणीय प्रभाव मूल्यांकन (ईआइए) गरिएको छ । पर्फेक्ट इनर्जी डेभलपमेन्ट प्रालिले निर्माण गर्न लागेको यो आयोजनाको शनिबार ईआईए गरेको हो । आयोजना निर्माण गर्दा वायु, जल, ध्वनि प्रदूषण र भूक्षयको असर कम देखिएको छ । वातावरण प्रभाव न्यूनीकरणका उपाय र सामाजिक दायित्व भनेर आयोजनाले १५ करोड २६ लाख रुपैयाँ छुटयाएको छ । उत्तरगयाधामको संरक्षण र व्यवस्थापनका लागि ३ करोड रुपैयाँ बजेट विनियोजन गरेको छ । त्यसका लागि उत्तरगया क्षेत्र वरिपरि घुम्न रिङ रोड, किरियापुत्री भवन, शिवलिंग निर्माण गर्ने, गोसाइँकुण्ड जान नसक्ने भक्तजनलाई कुण्ड निर्माण गर्ने योजना छ । उत्तरगया क्षेत्रलाई असर नपारीकन आयोजना निर्माण गर्छौं, कम्पनीका प्रबन्धक सञ्चालक भरत खडकाले भने । निर्माण स्थलमा खेतीयोग्य जमिन, सामुदायिक वन, लाङटाङ राष्ट्रिय निकुञ्जको लहरेपौवा मध्यवर्ती क्षेत्र, आवास र सरकारी जमिन रहेका छन् । वनमा मुख्य गरी साल र उत्तिस छन् । २१ प्रजातिका रूख, १३ प्रजातिका स्तनधारी जीवहरू, २० प्रजातिका चराचुरुंगी, ५ प्रजातिका माछा र केही घस्रने जीव प्रभावित हुने देखिएको छ । तुप्चे, मनकामना र लहरेपौवा प्रभावित क्षेत्र हुन् । पानी सुकाउन पाइन्न उत्तरगया गाउँपालिकाको उत्तरगयाधामलाई असर पुर्याउने गरी आयोजना निर्माण नगराउन भन्दै शनिबार रसुवाको बेत्रावतीमा विरोध कार्यक्रम भएको छ । आयोजनाले त्रिशूली नदीको पानी प्रयोग गरेपछि उत्तरगया धाममा मृतक जलाएपछि पखाल्ने पानी अभाव हुने भन्दै विरोध जनाएका हुन् । यो धामलाई सुकाउन मिल्दैन, उत्तरगया क्षेत्र विकास समितिका अध्यक्ष शिवशंकर डंगोलले भने ।"
विश्व अर्थतन्त्रले २०१७ मा गति लियो,"२०१८ पनि राम्रै हुने अनुमान पीडब्लूसीको म्याक्रोइकोनोमिक्स टिमसम्मिलित ग्लोबल इकोनोमी वाच (जीईडब्लू) ले सन २०१८ विश्व अर्थव्यवस्था र वित्तीय बजारका लागि सकारात्मक संकेत दिने खालको रहेको जनाएको छ । विश्वव्यापी अर्थव्यवस्थालाई प्रभावित पार्ने रुझान र मुद्दाहरूको विश्लेषण जीईडब्लू विश्वको अग्रणी अर्थव्यवस्थका लागि नवीनतम आर्थिक अनुमानहरूको विवरण सार्वजनिक गर्छ । उक्त संस्थाका अनुसार अगामी वर्ष विश्व अर्थव्यवस्थाको बृद्धि आफ्नो ट्रयाकमा आउने भविष्यवाणी गरेको छ । सन् २०११ यताकै सबैभन्दा द्रुत गतिमा आर्थिक सुधार हुने दाबी आफ्नो रिपोर्टमा गरेको छ । पर्चेजिङ पावर प्यारिटी (पीपीपी) का आधारमा विश्वव्यापी अर्थव्यवस्था ४ प्रतिशतले वृद्धि हुने उसले जनाएको छ । अगामी वर्ष इजी मनी (सजिलो मुद्रा) को अन्त्य हुने जीईडब्लूले जनाएको छ । फेडर रिजर्भले बिस्तारै आफ्नो ब्यालेन्स सिट र बैंक दर वृद्धिको आधारलाई घटाउन थालेयता यसलाई कसले पछयाउने भन्ने प्रश्न खडा गरिदिएको थियो । युरोपियन सेन्ट्रल बैंक (ईसीबी) ले सन् २०१८ मा मासिक सम्पत्ति खरिदलाई घटाउने अपेक्षा उसको छ । जीईडब्लूले भनेको छ, यदि हाम्रो अनुमान सही भएको अवस्थामा सन् २०१८ मा ईसीबीले सम्पत्ति खरिद कार्यक्रमलाई समाप्त गर्न सक्छ । जापानमा भने मौद्रिक नीतिमा नाटकीय रूपान्तरण हुने कुरा सोच्न सकिन्न, तथापि जी ७ को कठोर मौद्रिक नीतिले यसका कारण उत्पन्न हुने अन्तरलाई केही हदसम्म कम गर्न सक्नेछ । जीईडब्लूको अर्को भविष्यवाणी ऊर्जासँग सम्बन्धित छ । उसले सन् २०१८ मा विश्वव्यापी अर्थव्यवस्था सबैभन्दा ठूलो र ऊर्जाको भोक बढी हुने जनाएको छ । विश्वव्यापी अर्थव्यवस्थाको लगभग ६ सय वर्गमिटर ब्रिटिस थर्मल युनिट (बीटीयू) को उपभोग गर्छ, जुन १९८० को भन्दा निकै उच्च हो । भारत र चीनले एकै साथ विश्वव्यापी ऊर्जाको लगभग ३० प्रतिशत उपभोग गर्नेछन्, जुन अफ्रिकी महाद्वीपको तुलनामा झन्डै ६ गुणा बढी हुनेछ । नवीकरणीय ऊर्जाको दिशामा विश्वका विभिन्न मुलुक अघि बढ्ने निश्चितप्राय: छ । विश्व आर्थिक परिदृश्यका आधारमा सन् २०१८ मा अमेरिका र जापानमा सुस्ताएको अर्थव्यवस्था फेरि आफ्नो बाटोमा आउने लख काटिएको छ । आर्थिक सहयोग तथा विकास संगठनका अनुसार जापान र अमेरिकाको अर्थव्यस्थामा १० देखि २० प्रतिशतसम्म सकारात्मक परिवर्तत आउन सक्छ । भारतको अर्थव्यवस्था विगतको नोटबन्दी र जीएटीको प्रभावबाट मुक्त हुन सक्ने सञ्चार माध्यमहरूले जनाएका छन् । यसैगरी चीनको अर्थव्यस्था पनि अपेक्षाकृत सुस्ताएकाले सन् २०१८ मा फेरि गति लिन सक्छ । यदि विश्वमा शान्ति कायम रहेमा विश्वलाई कुनै पनि भूराजनीतिक तथा ठूलो प्राकृतिक संकटको सामना गर्न नपरेमा र कच्चा तेलको मूल्य स्थिर रहेमा सन् २०१८ आर्थिक दृष्टिले विश्वका लागि राम्रो हुने सम्भावना छ ।"
स्वदेशी उत्पादनको माग उच्च,"काठमाडौं जुत्ताचप्पल तथा छालाजन्य वस्तुको औद्योगिक प्रदर्शनी आयोजनाअघि आयोजकहरू निकै चिन्तित थिए । भृकृटीमण्डपमा बाह्रै महिना सञ्चालन हुने जुत्ता मेला ले यो पनि एउटा अर्को प्रदर्शनी हो भनेर ग्राहकले चासो नदेखाउने हो कि भन्ने आयोजक फुटवेयर म्यानुफयाक्चरर्स एसोसिएसन अफ नेपाललाई चिन्तित तुल्याएको हो । उनीहरूको चिन्ताविपरीत ग्राहककको भीड लागेको छ । प्रदर्शनी सुरु भएसँगै उद्योगीहरू उत्साहित भएका छन् ।विगतका सेल मेलाले औद्योगिक प्रदर्शनीलाई असर गर्ला भन्ने डर थियो, एसोसिएसनका अध्यक्ष रविनकुमार श्रेष्ठले भने, तर फरक प्रस्तुतिले प्रदर्शनी सोचेभन्दा धेरै राम्रो छ । अहिले प्रदर्शनीमा अवलोकनर्ताको कमी नभएको उनले बताए । चार दिनको अवधिमा ५५ हजारले प्रदर्शनी अवलोकन गरेका छन् । प्रदर्शनीको तेस्रो दिन सार्वजनिक बिदा भएकाले २० हजारभन्दा बढीले अवलोकन गरेको आयोजकको दाबी छ । प्रदर्शनीको मुख्य उद्देश्य ब्रान्डिङ हो, श्रेष्ठले भने, यस अवधिमा करिब ३ करोड रुपैयाँको जुत्ताचप्पल, छालाजन्य वस्तुको बिक्री भएको छ । आयोजकसँगै औद्योगिक प्रदर्शनीमा भेटिएका सर्वसाधारण पनि उत्साहित देखिन्थे । उनीहरू सस्तो मूल्यमा गुणस्तरको जुत्ता किन्न पाएको प्रतिक्रिया दिएका थिए । औद्योगिक प्रदर्शनीमा धेरै मोडलका जुत्ता चप्पलहरू छनोट गर्ने अवसर प्राप्त गरेको उनीहरूको भनाइ छ । सेल मेलाको तुलनामा जुत्ताहरू धेरै राम्रा छन्, इन्द्रचोकका संगम महर्जनले भने, स्टल पनि धेरै भएकाले छनोट गर्न सजिलो भएको छ । सेलको तुलनामा औद्योगिक प्रदर्शनी केही महँगो भए पनि सामानहरू गुणस्तरका पाएको उनले बताए । कीर्तिपुरकी अनिता महर्जनको भनाइ पनि उस्तै छ । एकै छानामुनि धेरै कम्पनीको उत्पादन हुँदा सजिलो भएको उनले बताइन् । प्रदर्शनीको अवधिमा आयोजकले १५ प्रतिशत छुट दिएका छन् । टाकुरा सुजका सञ्चालक नवराज गौतमले प्रदर्शनीमा गुणस्तरको ग्यारेन्टी भएको दाबी गरे । सेल मेलामा गुणस्तरको ग्यारेन्टी नहुँदा प्रदर्शनी आकर्षण बनेको उनले बताए ।औद्योगिक प्रदर्शनीले उत्पादन गरेको वस्तुको पहिचान गराउँछ । ग्राहक र बिक्रेता प्रत्यक्ष कुराकानीले मार्केट विस्तार हुन्छ, उनले भने, त्यसलाई मध्यनजर गर्दै पूर्ण गुणस्तरको जुत्ताहरू राखेका छौं । सेलमा ग्यारेन्टी पाइँदैन । गुणस्तरीय जुत्ता उत्पादनकै कारण विगत वर्षका ग्राहकहरू पनि किन्न आएको उनले बताए । उपभोक्ताबाट राम्रो प्रतिक्रिया पाएका छौं, उनले भने, प्रदर्शनीमा आउने ग्राहकहरू ९० प्रतिशतले खरिद गरेका छन् । रोयल सुजका सञ्चालक भीम पौडयालले गत वर्षको तुलनामा प्रदर्शनी राम्रो भएको बताए । बजारमा सबै नयाँ मोडलका जुत्ताहरू राखेका छौं, उनले भने, जसले गर्दा दैनिक साढे २ लाखको बिक्री भएको छ । प्रदर्शनीको मुख्य उद्देश्य बिक्रीभन्दा ब्रान्डिङ रहेको उनले बताए । शिखर सुजका सञ्चालक रामकृष्ण प्रसाईले प्रदर्शनी उपभोक्ताको छनोट स्थल भएको बताए । त्यसलाई लक्षित गरी सबै सेगमेन्टको जुत्ताचप्पल राखेको बताए । क्यालिबर सुजका सञ्चालक कालिदास गोतामेले युवा पुस्तालाई लक्ष्य गरी जुत्ताहरू प्रदर्शन गरेको बताए । कम्पनी नयाँ भए पनि सर्वसाधारणको प्रतिक्रिया राम्रो पाएको उनले बताए । मेलालाई लक्ष्य गरी ७० मोडलका जुत्ता ल्याएका छौं, उनले भने, प्रदर्शनीमा आउने सर्वसाधारणले धेरै रुचाएका छन् । जुत्ताको मूल्य भएकाले पनि रुचाएको उनको दाबी छ । क्यालिबरले १ हजार रुपैयाँदेखि २२ सय रुपैयाँमा जुत्ता बिक्री गर्दै आएको छ । उक्त मूल्यमा थप १५ प्रतिशत छुट दिएको उनले सुनाए । जुत्तामा ६ महिनाको वारेन्टी दिइएको छ । म्याजिक जुत्ताचप्पलका सञ्चालक महेश बायतीको भनाइ पनि उस्तै छ । उनले प्रदर्शनीको उद्देश्य बिक्री नभई ब्रान्डिङ भएको बताए । मेलामा धेरै प्रकारका जुत्ताचप्पलहरू प्रदर्शनीमा राखेको बताए । मेलामा उपभोक्ताको फिडब्याक लिएका छौं, उनले भने, उपभोक्तालाई पुरस्कारको व्यवस्था पनि गरेका छौं । म्याजिकले इवा, हवाई, पीभीसी, पीयू उत्पादन राखेको जनाएको छ । मेलाका अवसर पारेर एरोज ब्रान्ड सार्वजनिक गरेको बायतीले बताए । म्याजिकले बच्चादेखि बूढासम्मका लागि १ सय रुपैयाँदेखि १५ सय रुपैयाँमा बिक्री गरेको जनाएको छ । प्रदर्शनीमा अपांगमैत्री स्टल राखिएको छ । खुट्टाको नाप लिएर सानोठुलो जुत्ताचप्पल बनाउने गरेको आयोजकको दाबी छ । आयोजकका अनुसार शारीरिक असक्तता, ज्येष्ठ नागरिक, स्कुल तथा कलेजबाट अवलोकनका लगि युनिफर्ममा आउने विद्यार्थीलाई नि:शुल्क प्रवेशको व्यवस्था गरिएको छ । अन्य सर्वसाधारणका लागि भने ५० रुपैयाँ प्रवेश शुल्क तोकेको छ । प्रदर्शनी अवधिभर नि:शुल्क स्वास्थ्य शिविरको व्यवस्था गरिएको छ । रक्तदान नै जीवन दान भन्ने नारासहित प्रदर्शनी अवधिभर नेपाल रेडक्रस सोसाइटीको सहयोगमा रक्तदानको व्यवस्था मिलाएको जनाएको छ । प्रदर्शनी हलभित्रै फेसन सोको आयोजना गरिएको जनाएको छ । प्रदर्शनीको नारा आत्मनिर्भरको आधार, स्वदेशी वस्तुको प्रयोग राखिएको छ । प्रदर्शनी पुस १८ गतेसम्म चल्नेछ ।"
"सरकार बजेट थोपर्छ, प्राधिकरण खर्च गर्न सक्दैन","काठमाडौं विमानस्थल पूर्वाधार विकास गर्ने जिम्मेवारी पाएको नागरिक उड्डयन प्राधिकरणले आर्थिक वर्ष ०७३७४ मा कार्य सञ्चालनतर्फ ३ अर्बसहित २७ अर्ब पुँजीगत गरी ३० अर्ब ८३ करोड खर्च गर्ने उद्देश्य लिएको थियो । यी दुवै शीर्षकमा खर्च भइदियो ५ अर्ब ७८ करोड मात्रै । पछिल्ला वर्ष प्राधिकरणमा पुँजीगत बजेट बढदो तर खर्च खुम्चिँदो अवस्थामा रहेको छ । यसको मुख्य कारण प्राधिकरणको खर्च गर्न नसक्ने अवस्था नै हो । हाम्रो क्षमता नहेरी, हामीसँग समन्वय नै नगरी बजेट थोपरिन्छ, प्राधिकरणका एक अधिकारीले भने, यी कारणले नै हामी पुँजीगत बजेट खर्च गर्न सक्ने अवस्थामा छैनौं । प्राधिकरणका अधिकारीहरूले केही दिनअघि राष्ट्रिय योजना आयोगले गरेको राष्ट्रिय विकास समस्या समाधान समितिको बैठकमा पनि यही गुनासो गरेका थिए ।आइतबार प्राधिकरणको १९ औं वार्षिकोत्सवमा महानिर्देशक संजीव गौतमले भर्खरै सकिएको आर्थिक वर्षमा प्राधिकरणले पुँजीगत खर्चका लागि २७ अर्ब ३५ करोड ४० लाख विनियोजन गरिएको तर यो शीर्षकको खर्च २ अर्ब ३४ करोड ७९ लाख हाराहारी मात्रै भएको सुनाए । त्यसैगरी उनले कार्य सञ्चालनतर्फ ३ अर्ब ४८ करोड ५४ लाख विनियोजन गरिएको थियो तर खर्च ४३ करोड ९६ लाख मात्रै भएको बताए ।ठूला परियोजनामध्ये गएको वर्ष त्रिभुवन अन्तर्राष्ट्रिय विमानस्थलको विस्तारको काम रोकियो । प्राधिकरणले यहाँको ठेक्का लिएको स्पेनिस कम्पनी सानजोसेसँग ठेक्का सम्झौता रद्द गरेको थियो । त्यसैगरी कुल २१ अर्ब रुपैयाँमा पोखरामा बन्दै गरेको अन्तर्राष्ट्रिय विमानस्थलको स्क्रो एकाउन्ट (मध्यस्थ खाता) सञ्चालनमा भएको ढिलाइले पनि गत वर्ष प्राधिकरणको पुँजीगत बजेट खर्चमा प्रभाव पारेको अधिकारीले जनाए । ८ अर्ब रुपैयाँमा ठेक्का सम्झौता भएको भैरहवा र १ अर्ब छुटयाइएको सिमरा अन्तर्राष्ट्रिय विमानस्थलमा पनि लक्ष्यभन्दा अत्यधिक थोरै बजेट खर्च भयो, ती अधिकारीले भने, त्यसैगरी काठमाडौंको जडीबुटी क्षेत्रमा बाँड्नुपर्ने ५ अर्ब घरजग्गा मुअब्जा पनि रोकिएकै अवस्थामा रहयो ।प्राधिकरणले चालु वर्ष पुँजीगत खर्चतर्फ ३२ अर्ब ६५ करोड १३ लाख र कार्य सञ्चालनतर्फ ३ अर्ब ५३ करोड १५ लाख गरी ३६ अर्ब १८ करोड २८ लाख रुपैयाँ विनियोजन गरेको छ । यस वर्षको पहिलो चार महिनामा पनि कार्य सन्तोषजनक देखिएको छैन । केही दिनअघि पर्यटन मन्त्रालयमा आयोजित समीक्षा बैठकमा सचिव महेश्वर न्यौपानेले पनि भैरहवामा निर्माणाधीन अन्तर्राष्ट्रिय विमानस्थलमा सबैभन्दा सुस्त काम भइरहेको जनाउँदै एसियाली विकास बैंक पनि सन्तुष्ट नरहेको जानकारी दिए । प्राधिकरणले स्थापनापछि पहिलोपटक ०६८६९ मा खुद सञ्चित नाफा आर्जन गरेको थियो । यो क्रम पछिल्ला वर्षमा निरन्तर रहेको छ । जसअनुसार ०७३७४ सम्ममा प्राधिकरणको कुल सञ्चित नाफा कम्तीमा ९ अर्ब पुगिसकेको महानिर्देशक गौतमले बताए । हवाई यात्रु आवागमन वृद्धिहवाई यातायाततर्फ वायुयानको आवागमन सन् २०१७ को पहिलो १० महिना २६ प्रतिशतले बढेको छ भने यात्रुको आवागमन १० प्रतिशतले बढेको छ । यस अवधिमा ३१ लाख ११ हजार ५ सय ६३ हवाई यात्रुको आवागमन भयो । नेपालभित्रको आन्तरिक हवाई यातायातमा यो संख्या ३२ लाख ८७ हजार रहेको महानिर्देशक गौतमले सुनाए ।"
पोखरामा भारोत्तोलन,"लेखनाथ (कास) २३ औं पुरुष तथा ८ औं महिला राष्ट्रिय भारोत्तोलन प्रतियोगिता पुस २६ देखि २८ सम्म पोखरामा हुने भएको छ ।नेपाल भारोत्तोलन संघको आयोजनामा ३५ वर्षपछि पोखरामा भारोत्तोलन प्रतियोगिता आयोजना हुन लागेको हो । २०४० सालमा दोस्रो राष्ट्रिय खेलकुद प्रतियोगिता आयोजनायता पोखरामा भारोत्तोलनको प्रतिस्पर्धा भएको थिएन ।राष्ट्रिय खेलकुद परिषद्को समन्वय र कास्की जिल्ला भारोत्तोलन संघको सहआयोजनामा पोखरा उद्योग वाणिज्य संघको सभाहलमा प्रतियोगिता सञ्चालन हुनेछ । प्रतियोगितामा सिनियर पुरुषतर्फ ५२ केजीे, ५६ केजी, ६२ केजी, ६९ केजीे, ७७ केजीे, ८५ केजी, ९४ केजी, १ सय ५ केजी र एक सय ५ केजीमाथिका स्पर्धामा प्रतिस्पर्धा गराइने संघले जनाएको छ । महिलातर्फ ४४ केजी, ४८ केजी, ५३ केजी, ५८ केजी, ६३ केजी, ६९ केजी, ७५ केजी, ९० केजी र ९० केजीमाथि प्रतिस्पर्धा हुनेछ ।प्रतियोगितामा २२ जिल्लाका ७५ पुरुष र ४१ महिलासहित कुल १ सय ८२ खेलाडी सहभागी हुनेछन् । विभागीय टिम नेपाली सेनाबाट ८ पुरुष र ८ महिला, नेपाल प्रहरीबाट ८ पुरुष र ८ महिला, सशस्त्र प्रहरी बलबाट ७ पुरुष र १ महिला पनि सहभागी हुनेछन् । संघका कास्की अध्यक्ष राजनकुमार बड्गामीले राष्ट्रिय तथा अन्तर्राष्ट्रिय खेल प्रतियोगितामा सहभागिता जनाउन सक्ने दक्ष खेलाडी उत्पादन गर्नु प्रतियोगिताको उद्देश्य रहेको बताए । प्रतियोगिताबारे जानकारी दिन आइतबार पोखरामा आयोजित पत्रकार सम्मेलनमा उनले भने, देशको समग्र विकासका लागि स्वस्थ युवा जनशक्ति तयार गर्ने र आन्तरिक पर्यटन प्रवद्र्धन गर्ने पनि प्रतियोगिताको लक्ष्य हो ।"
सुनसरी११ च्याम्पियन,लवको बिदाइफिफा रेफ्रीका रूपमा लामो अवधि कार्यरत रहेका लव खत्रीले फाल्गुनन्द गोल्डकपको समाप्तिसँगै यस भूमिकाबाट बिदाइ लिएका छन् । उनलाई गोल्डकप आयोजक फिदम स्पोर्टिङ क्लबले २५ हजार रुपैयाँ र कदरपत्रसहित सम्मान गर्यो ।ललितपुरस्थित थसिखेलका खत्री २०४६ सालदेखि २०५६ सालसम्म फ्रेन्ड्सलगायत ए डिभिजन क्लबबाट खेलेका थिए । त्यसपछि एन्फाबाट फिफा रेफ्रीमा मनोनयन भएपछि आइतबारसम्म स्वदेशका ५ सय बढी खेल खेलाएका थिए भने उनले थुप्रै अन्तर्राष्ट्रिय प्रतियोगितामा पनि रेफ्रीको भूमिका निर्वाह गरेका थिए ।
सिटीको यात्रा रोकियो,"लन्डन (एएफपी) म्यानचेस्टर सिटीको इंग्लिस प्रिमियर लिगमा लगातर १८ खेलको विजय यात्रालाई आइतबार क्रिस्टल प्यालेसले गोलरहित बराबरीमा रोकिदिएको छ । अझ इन्जुरी टाइममा पाएको पेनाल्टी सदुपयोग गर्न नसक्दा प्यालेसले यस सिजनमा सिटीलाई पहिलोपटक पराजित गर्ने टोली बन्ने मौका गुमायो । पेप ग्वार्डिओलाको टोलीले निराशाजनक प्रदर्शन गर्यो, त्यसका बावजुद सिटीले प्रिमियर लिगमा १४ अंकको अग्रता बनाएको छ । नयाँ वर्ष अगाडि शीर्षस्थान र दोस्रो स्थानको टोलीबीच यो सबैभन्दा ठूलो भिन्नता हो । सिटीका लागि अझ पीडा बल्झिन सक्थ्यो । तर लुका मिलिभोजेभिजले अन्तिम मिनेटमा गरेको पेनाल्टी प्रहारलाई सिटीका गोलरक्षक इडरसनले बचाइदिए । वैकल्पिक खेलाडी रहिम स्टर्लिङले ९२ औं मिनेटमा विल्फ्रिड जाहालाई लडाएपछि प्यालेसले पेनाल्टी पाएको थियो । ब्राजिलियन स्ट्राइकर जेसस घाइते भएर मैदान छाड्नु सिटीलाई अर्को दु:खद खबर थियो । २३ औं मिनेटमा घाइते भएका जेसस दुई महिनासम्म खेल्न नसक्ने भएका छन् । शनिबार म्यानचेस्टर युनाइटेड बराबरीमा रोकिएको दिन चेल्सी र लिभरपुलले घरेलु मैदानमा जित निकाले । चेल्सीले स्टोक सिटीलाई ५० ले पराजित गर्दा विलियन, एन्टोनियो रुडिगर, ड्यानी ड्रिंकवाटर, पेड्रो रोड्रिग्वेज र डेविड जापाकोस्टाले ११ गोल गरे । लिभरपुलले एक गोलले पछाडि परेको स्थितिलाई उल्टाउँदै लेस्टर सिटीमाथि २१ को जित निकाल्यो । जेमी भार्डीको गोलमा पाहुना टोली लेस्टरले अग्रता लिए पनि मोहमद सलाहले दोस्रो हाफमा दुई गोल गरे । म्यानचेस्टर युनाइटेड भने उसकै घरमा साउथह्याम्पटनसँग गोलरहित बराबरीमा रोकियो ।दूरी घटाउँदै युभेन्ट््सरोम पाउलो डिबालाको दुई गोलमा युभेन्ट्सले भेरोनालाई ३१ ले पराजित गर्दै इटालियन सिरी ए मा शीर्षस्थानको नेपोलीसँगको अग्रता १ अंकमा छोट्याएको छ । १९ खेलको समाप्तिमा नेपोलीको ४८ र युभेन्ट्सको ४७ अंक छ । इन्टर मिलान ४१ र एएस रोमा ३९ अंकका साथ तेस्रो र चौथो स्थानमा छन् । ब्लाइसे माटुइडीले युभेन्ट्सलाई छैटौं मिनेटमै अग्रता दिलाएका थिए । गोन्जालो हिगुइनको प्रहार रिबाउन्ड भएपछि उनले त्यो गोल गरेका थिए । मार्टिन कासेरेसले २५ यार्डबाट गोल गर्दै भेरोनालाई बराबरीमा ल्याए । युभेन्ट्सले ९ खेलमा पहिलोपटक गोल खर्चेको थियो । तर डिबालाले अन्तिम १८ मिनेटमा दुई गोल गर्दै युभेन्ट्सलाई जित दिलाए । नेपोलीले शुक्रबार राति क्रोटोनेमा १० को जित हात पारेको थियो । इन्टर मिलानलाई लाजियोले गोलरहित बराबरीमा रोक्यो ।"
कोहलीसामु तेर्सिएको चुनौती,"पेरिस (एएफपी) सन् २०१७ को टेस्ट क्रिकेट विराट कोहलीको प्रभुत्व चलेको वर्षका रूपमा रह्यो । तर, उनकै टिमले अर्को वर्ष दक्षिण अफ्रिका र इंग्ल्यान्डको सामना गर्दा उत्तिकै ठूलो चुनौती सामना गर्नुपर्नेछ । आउने वर्ष हुनेछ, टेस्ट क्रिकेटमा अफगानिस्तान र आयरल्यान्डको आगमन । २९ वर्षीय कोहलीले यो वर्ष तीन दोहोरो शतक बनाए । यसक्रममा भारतले टेस्ट क्रिकेटमा लगातार नौ टेस्ट सिरिज जित पनि रच्यो । यसक्रममा भारतले बंगलादेश र अस्ट्ेरलियालाई मात्र हराएन, श्रीलंकालाई घर र बाहिर दुवै ठाउँमा पराजित गर्न पनि सफल रह्यो । भारतले अहिलेसम्म दक्षिण अफ्रिकामा भने टेस्ट सिरिज जितेको छैन । फेरि दुईपल्टको विश्वकप च्याम्पियन भारतले इंग्ल्यान्ड भ्रमणका पछिल्ला दुई शृंखलामा नमीठो हार पनि बेहोरेको छ, सन् २०१५ मा ३१ र २०११ मा ४० को । तर कोहलीको नेतृत्वमा रहेको टिमलाई भारतको अहिलेसम्मकै उत्कृष्ट टिम मानिन्छ । कोहलीसँगै यस टिमका चेतेश्वर पुजारा र मुरली विजयले ब्याटबाट खुबै रन बनाएका छन् भने बलमा चम्केका छन् स्पिनरद्वय रविचन्द्रन आश्विन र रवीन्द्र जडेजा । टेस्ट वरीयतामा दक्षिण अफ्रिकामा दोस्रो स्थानमा रहे पनि अहिलेको टिम त्यस्तो छैन । जुन कुनै समय रहने गरेको थियो । सन् २०१६ मा दक्षिण अफ्रिका बेन स्टोक्सप्रेरित इंग्ल्यान्डबाट पराजित रह्यो । यता जो रुटको नेतृत्वमा रहेको इंग्ल्यान्डले अस्ट्ेरलियामा खासै राम्रो खेल्न सकेन ।पछिल्ला सातासम्म कोहली वान डे र ट्वान्टीट्वान्टी दुवै संस्करणमा नम्बर एक ब्याट्सम्यान थिए । अहिले उनी टेस्ट क्रिकेटमा उत्कृष्ट कप्तान पनि बनेका छन् । उनकै समकालीन २६ वर्षीय रुटले इंग्ल्यान्ड र २८ वर्षीय स्टिभ स्मिथले अस्ट्ेरलियाको नेतृत्व गरिरहेका छन् । उनीहरूमध्ये कोहलीबारे दक्षिण अफ्रिकी ब्याट्सम्यान एबी डी भिलियर्सले भनेका छन्, अहिले तत्काल टेस्ट क्रिकेटमा सर्वाधिक राम्रा कप्तान हुन् कोहली । उनमा निकै सुधार देखापरेको छ ।यसैले धेरैले मानेका छन्, सन् २०१८ मा अगस्टमा भारत इंग्ल्यान्ड भ्रमणमा निस्कनेछ । त्यो कोहलीको भारतीय टिमले सामना गर्ने अहिलेसम्मकै सबैभन्दा ठूलो चुनौती हुनेछ । इंग्ल्यान्डविरुद्ध घरमै दुई दोहोरो शतक बनाए पनि कोहलीका लागि दुई वर्षअगाडि इंग्ल्यान्डको भ्रमण निकै खराब रह्यो । इंग्ल्यान्डमा तयार हुने क्रिकेट स्थितिमा कोहलीले पाँच इनिङ्समा ३९ रनको उच्च स्कोरमात्र बनाएका थिए । र, औसत थियो मात्र १३४ को । सन् १९९९ मा बंगलादेश पनि विश्व टेस्ट क्रिकेटको सदस्य भयो । त्यसको धेरै लामो समयपछि त्यही टेस्ट क्लबमा थपिनेछन्, आयरल्यान्ड र अफगानिस्तान । पाकिस्तानमाथि दस वर्षअघि विश्वकपमा प्राप्त जितयताको लगातार राम्रो प्रदर्शनका कारण आयरल्यान्डले यो पुरस्कार पाएको हो । यसबीच आयरल्यान्डले इंग्ल्यान्डमात्र होइन, वेस्ट इन्डिजलाई पनि हराएको छ । अर्कोतर्फ युद्धग्रस्त अफगानिस्तानले विश्व क्रिकेटमा गरेको विकासले सबैलाई आश्चर्यचकित बनाएको छ । अफगानका लागि पनि टेस्ट खेल्नु अर्को पुरस्कार हुनेछ ।"
राष्ट्रिय सभा चुनाव प्रदेशैपिच्छे,"काठमाडौं राष्ट्रिय सभाको निर्वाचन प्रदेशैपिच्छे हुने भएको छ । राष्ट्रिय सभा निर्वाचन अध्यादेशको व्यवस्थाअनुसार प्रत्येक प्रदेशमा एक निर्वाचन अधिकृत नियुक्त हुनेछन् । कानुन मन्त्रालयका सचिव कमलशाली घिमिरेले राष्ट्रपतिबाट अध्यादेश प्रमाणीकरण भएसँगै कार्यान्वयनमा आइसकेको बताए । अध्यादेशअनुसार निर्वाचन आयोगले न्याय परिषद्को परामर्शमा प्रत्येक प्रदेशमा एक जिल्ला न्यायाधीशलाई निर्वाचन अधिकृत नियुक्ति गर्नुपर्ने छ । अध्यादेशले मतदान केन्द्र तोक्ने अधिकार आयोगलाई दिएको छ । आयोग भने सरकारले तोक्ने प्रदेशको केन्द्रमा मतदान गराउने मनस्थितिमा छ । निर्वाचन आयुक्त ईश्वरीप्रसाद पौडेलले सम्बन्धित प्रदेशसभाका सदस्य, प्रदेशभित्र नगरपालिकाका प्रमुख, उपप्रमुख तथा गाउँपालिकाका अध्यक्ष तथा उपाध्यक्ष राष्ट्रिय सभा सदस्य निर्वाचनका मतदाता हुने भएकाले प्रदेशगत रूपमै मतदान हुने बताए । सबैलाई पायक पर्ने गरी प्रदेशभित्र मतदान केन्द्र तोकिनेछ, उनले भने, अध्यादेशको विस्तृत अध्ययनपछि थप छलफल गर्नेछौं । प्रत्येक प्रदेशमा गठित निर्वाचक मण्डलले दिएको मतका आधारमा राष्ट्रिय सभा सदस्य निर्वाचित हुनेछन् । सम्बन्धित प्रदेशका निर्वाचन अधिकृतले नै परिणाम प्रकाशन गरी विजयी उम्मेदवार घोषणा गर्नेछ ।राष्ट्रिय सभामा प्रत्येक प्रदेशबाट कम्तीमा तीन महिला, एक दलित र एक अपांगता भएका व्यक्ति वा अल्पसंख्यक तथा अन्य तीन जनासहित ८ जना चुनिने छन् । त्यसबाहेक सरकारको सिफारिसमा राष्ट्रपतिबाट एक महिलासहित तीन जना राष्ट्रिय सभामा मनोनीत हुनेछन् ।सातवटै प्रदेशबाट राष्ट्रिय सभामा चुनिने सदस्य संख्या बराबरी छ । तर प्रदेशगत रूपमा मतदाता संख्या भने फरकफरक हुनेछ । प्रदेशअनुसार प्रदेशसभा सदस्य संख्या र स्थानीय तहको संख्या फरकफरक रहेकाले मतदाता संख्या पनि त्यहीअनुसार घटीबढी रहन्छ । कुल मतदाता २ हजार ५६ छन् । राष्ट्रिय सभा सदस्यको निर्वाचनमा एकल संक्रमणीय मत प्रणाली तथा बहुमतीय दुवै अपनाइने छ । अध्यादेशले एक सदस्यमात्र निर्वाचित गर्नुपर्ने दलित र अपांगता भएका व्यक्ति वा अल्पसंख्यक समूहको निर्वाचन बहुमतीय प्रणालीबाटै गरिने व्यवस्था गरेको छ ।"
बिजुलीमा बढ्दै परनिर्भरता,१४० मेगावाट थपिनेयस आर्थिक वर्षमा कुल १५० मेगावाट बिजुली थपिने प्राधिकरणले अनुमान गरे पनि १४० मेगावाट मात्र थपिने भएको छ । निजी क्षेत्रका ८ आयोजनाबाट ३९ मेगावाट बिजुली उत्पादन भई राष्ट्रिय प्रसारण प्रणालीमा थपिइसकेको छ । निजी क्षेत्रको कुल जडित क्षमता ४४१ मेगावाट भएकामा ३९ मेगावाट थपिएपछि ४८० मेगावाट पुगेको छ । माघ दोस्रो सातादेखि प्राधिकरणकै आयोजना ३० मेगावाटको चमेलियाबाट उत्पादन सुरु हुने भएको छ । यसै वर्ष सकिने प्रक्षेपण गरिएको १४ मेगावाट कुलेखानी तेस्रो आयोजना भने अर्को आर्थिक वर्षमा मात्रै सम्पन्न हुनेछ ।
कहाँ हराए ७६७ महिला ?,"नेपालगन्ज एक वर्ष अवधिमा नेपालगन्ज नाका भएर भारत गएका मध्यपश्चिम क्षेत्रका साढे ७ सयभन्दा बढी नेपाली महिला सम्पर्कविहीन भएका छन् । भारत गएपछि हराएको भन्दै खोजीका लागि ८ सय ३४ उजुरी परेकामा ७ सय ६७ महिला अझै सम्पर्कमा नआएका हुन् । हराएकामध्ये ६७ जनाको भने उद्धार गरिएको छ । हराएकामा सबैभन्दा बढी बाँकेका छन् । मानव बेचबिखनविरुद्ध क्रियाशील माइती नेपाल नेपालगन्जका अनुसार बाँकेमा २ सय ८ महिला हराएको भन्दै उजुरी परेको थियो । तीमध्ये चार जनाको उद्धार गरिएको छ । उनीहरूलाई भारतको रेडलाइट क्षेत्रबाट उद्धार गरिएको जनाइएको छ । त्यस्तै सुर्खेतबाट भारत गएका १ सय ७१ महिला हराएको निवेदन परेकामा २ को मात्र उद्धार गरिएको छ । दाङका ९२ महिला हराएकामा खोजी गर्दा २ जनालाई उद्धार गरिएको छ । आर्थिक प्रलोभनमा परी भारत लगिएका महिलाहरू बर्दिया, सल्यान, रोल्पा, दैलेख, जाजरकोटलगायत जिल्लाका छन् । हामीसँग हराएका महिलाको उद्धारका लागि कानुनी संयन्त्र छैन । त्यसैले सबैको खोजी हुन सकेको छैन, माइती नेपाल नेपालगन्जका संयोजक केशव कोइरालाले भने, नेपालको कानुनले संयन्त्र गठन गर्ने व्यवस्था गरे पनि व्यवहारमा कार्यान्वयन हुन सकेको छैन । कतिपय महिला फेसबुकको सम्पर्ककै भरमा भारत जाने र हराउने गरेका छन् । अपरिचित व्यक्तिसँग सामाजिक सञ्जालमा मायाप्रेम गर्ने र बिहेबारी गर्ने भन्दै भारत जाने गरेका घटना पनि छन् । त्यस्तै खाडी मुलुकमा रोजगारीका लागि जाने भन्दै कतिपय महिला भारत पुग्ने गरेका छन् । तर उनीहरूलाई भारत लैजाने गिरोह भने पक्राउ पर्न सकेका छैनन् ।मानव तस्करहरू आफूसँगै कहिल्यै महिला लैजाँदैनन् । उनीहरूसँग सम्पर्क गरी भारतको रूपैडिहा पठाउँछन्, कोइरालाले भने, त्यसैले पनि मानव तस्करहरू पक्राउ पर्न नसकेका हुन् । मानव बेचबिखन हुन सक्ने भन्दै नेपालगन्ज नाकामा कडाइका साथ निगरानी बढाइएको छ । तर यस्ता घटना रोकिन सकेका छैनन् । २०१७ मा नेपालगन्ज नाकाबाट २ सय २३ महिलालाई घर फिर्ता पठाइएको माइती नेपालले जनाएको छ । सन् २००२ यता मध्यपश्चिम क्षेत्रबाट ४ हजार ३ सय १८ महिला हराएको निवेदन परेको छ । तीमध्ये ६ सय १९ को मात्र उद्धार गरिएको छ । वैदेशिक रोजगारीका लागि भारत हुँदै विदेश जाने महिला हराउने क्रम जारी छ । त्यस्ता उजुरीहरू पर्ने तर फेला पर्ने संख्या निकै कम छ । पारिवारिक कलह, आर्थिक समस्या र अरूको लहलहैका कारण महिला तथा बालबालिका हराउने गरेको प्रहरीले जनाएको छ । बालबालिकाहरू भने अभिभावकको संरक्षण अभावमा हराउने गरेका छन् । मानव तस्करीलगायतका अपराध नियन्त्रणका लागि नेपालभारत सुरक्षा अधिकारीहरूको बैठक हुँदै आएको छ । आलोपालो गरी नेपालभारतमा हुने सुरक्षा बैठकमा पनि उक्त मुद्दा प्राथमिकताका साथ उठ्ने गरेको छ । तर समस्या भने ज्यूँका त्यूँ छ ।"
९० लाख हर्जना तिर्न नसक्दा साउदी जेलमा,"गाडी हराएको दुई दिनपछि अगाडिको सिसा फोरिएको अवस्थामा रित्तो ट्रक जनद्रियाबाट १० किमि टाढा फेला परेको प्रहरी रिपोर्टमा उल्लेख छ । कम्पनीले आफूहरूले निर्देशन दिएको बाटो बदलेको र १३ घण्टा सडकमा बिताएको भन्दै चालक दोषी रहेको दाबी गर्दै अदालतमा क्षतिपूर्ति दाबी गरेको थियो । सार्वजनिक अदालतका न्यायाधीश इब्राहिम विन सिड विन अली अलअस्करको इजलासले चालकले सामानको मूल्य तिर्नुपर्ने फैसला गरेको हो । सार्वजनिक कानुनअनुसार प्रेमबहादुरले दुई महिना जेल र ५० कोर्रा भुक्तान गरिसकेका छन् ।घटना शंकास्पद रहेको भन्दै बिमा कम्पनीले सामानको क्षतिपूर्ति दिन अस्वीकार गरेको छ । कम्पनीले ८ लाख रियालबराबरको बिमा गरेको थियो । नेपाली दूतावासले प्रेमबहादुरको मुद्दा पुनरावेदन अदालतमा पुनरावेदन गरेको जानकारी दिएको छ । दूतावासले कम्पनी मालिक मोहम्मद सल्वाईसँग कुरा गरेको थियो । मालिक ३ लाख रियाल दिनुपर्छ भन्ने अडानमा छ, नेपाली दूतावासका प्रथम सचिव विजयकुमार राउतले भने, हामी प्रहरी स्टेसनमा पनि गयौं । प्रेमबहादुरलाई भेटेर विस्तृत जानकारी लिने काम भयो । पुनरावेदन अदालतबाट फैसला आइसकेको छैन । साउदीको निजी कानुनअनुसार कम्पनीलाई क्षतिपूर्ति नतिरेसम्म उनी जेलमुक्त हँुदैनन् । सरिताले माथिल्लो अदालतमा वकिल राखेर बहस गर्न नसकिएको बताइन् । श्रीमान्ले वकिल राख्दा एउटा बहसको ८ हजार रियाल तिर्नुपर्छ भन्नुभएको छ, उनले भनिन्, सरकारले नै वकिल राखिदिए हुन्थ्यो । मेरो अरू केही आधार छैन । अब सरकार र नेपाली दाजुभाइको साथ र सहयोग चाहिएको छ । प्रेमबहादुरलाई छुटाउन प्रेम बचाउ अभियान समिति ले पहल गर्दै आएको छ । एउटा निर्दोष नेपाली अनाहकमा फस्न गयो, समितिका सदस्य अनिता ताम्बुसाहले भनिन्, अरू उपाय नदेखेपछि चन्दा संकलन सुरु गरेका छौं । समितिले इन्भेस्टमेन्ट बैंकमा ०२९०५०३०२८५१७९ को खाता खोलेर चन्दा संकलन सुरु गरेको हो ।"
गाउँगाउँमा अदालती अभियान,"पाल्पा (कास) जिल्ला अदालतले अदालती प्रक्रियाबारे जानकारी दिन रैनादेवी छहरा, ३ भुवनपोखरीमा सचेतना अभियान चलाएको छ । कार्यक्रमका सहभागीले दुर्गम गाउँ, बस्ती र पिछडिएको समुदायले न्याय खोज्ने अदालती प्रकिया झन्जटिलो रहेको गुनासो गरे । कानुन नबुझ्दा सरकारी वकिललाई समेत पैसा दिनु परेको कपितयले गुनासो गरे । पीडितहरू अदालतसम्म पुगे पनि त्यहाँ पुगेर आफ्ना कुरा राख्न नसक्दा झनै पीडामा पर्ने गरेको उनीहरूको गुनासो छ । हामीलाई कानुनको खासै जानकारी छैन, १२ कक्षाकी विद्यार्थी हेमा पौडेलले भनिन् । जिल्ला अदालतका न्यायाधीश शंकरराज बरालले दुर्गम, पिछडिएको बस्तीका साथै युवामा अदालती प्रक्रियाबारेमा जानकारी होस् भन्ने हेतुले कार्यक्रम राखेको बताए ।"
नक्कली लाइसेन्सको धन्दा,"काठमाडौं २०७३ साल चैत ३ मा नमराज कुनुवारका नाममा यातायात कार्यालयले लाइसेन्स जारी गर्यो । आवश्यक कागजात र प्रमाणपत्रबिना नै ०४०६००१७७०१२ नम्बरमा उनको नाममा लाइसेन्स जारी गरेको भेटियो । सोही दिन सोमबहादुर राई, रोशन योञ्जन र अप्सन अधिकारीलगायतका नाममा पनि यसैगरी लाइसेन्स जारी गरेको भेटियो ।अर्को फाइल खोल्दा ०७३ साल चैत २४ मा वितरण गरिएको उमेश बुढामगर, चोमनारायण थनेत, दलबहादुर सिपिली, अनिश तामाङ र मानवीर तामाङको लाइसेन्ससमेत प्रक्रिया नपुर्याई जारी गरेको भेटियो । यिनीहरू भारतको आसामका थिए, स्मार्टकार्डबिना नै प्रक्रिया मिचेर लाइसेन्स वितरण गरेका रहेछन्, यातायात व्यवस्था विभाग स्रोतले कान्तिपुरसित भन्यो । यातायात व्यवस्था विभागमा केही महिनाअघि गम्भीर प्रकृतिको सूचना आयो । मातहतका सवारी चालक अनुमतिपत्र कार्यालयहरूमा प्रक्रिया नपुर्याई घूस खाएका भरमा धमाधम लाइसेन्स जारी भएको सूचनाका आधारमा विभागले छानबिन थाल्यो । विभागका शाखा अधिकृत किरण ढकाल र नासु श्रीराम भुर्तेलको टोलीले चालु आर्थिक वर्ष (साउनयता) मा करिब ३१ सय लाइसेन्स नेपालीकरण भएको प्रतिवेदन दिँदै तीमध्ये करिब सबैजसो छानबिन हुनुपर्ने भनी सिफारिस गरेको छ । छानबिनका क्रममा केही गम्भीर अनियमितताका लक्षण देखिएकाले हामीले फाइल अख्तियारमा पठाएका हौं, बिहीबार नै अख्तियारमा प्रतिवेदन बुझाएका यातायात व्यवस्था विभागका महानिर्देशक रूपनारायण भट्टराईले भने । ट्रायल छल्ने धन्दासवारी तथा यातायात व्यवस्था ऐनअनुसार कुनै पनि सवारी हाँक्न लाइसेन्स लिनुपर्ने व्यवस्था छ । लाइसेन्सका लागि तोकिएको मापदण्डमा रही ट्रायल पास गर्नुपर्छ । ट्रायलमा कडाइ हुन थालेपछि र फेल भएकालाई जथाभावी लाइसेन्स बाँड्न कडाइ गरेपछि यातायातका केही कर्मचारीले दलालसँग मिलेर नेपालीकरणको धन्दा सुरु गरेका हुन् । यातायात व्यवस्था ऐनमै कसैले विदेशमा सवारीचालक अनुमतिपत्र पाएको भए नेपालमा सवारी साधन चलाउन निवेदन दिएमा यातायात कार्यालयले लाइसेन्स दिन सक्ने व्यवस्था छ । साथै ऐनमै त्यस्ता व्यक्तिले चालक अनुमतिपत्र लिन कुनै परीक्षा दिनुपर्ने छैन भनी व्यवस्थासमेत गरिएको छ । यातायातका कर्मचारीहरूबीच नेपालीकरण भनेर चिनिने यो प्रक्रियामा पछिल्लो समय नक्कली कागजात पेस गर्ने र आवश्यक कागजात पेस नगरी लाइसेन्स किन्ने क्रम धमाधम बढेको हो । यही व्यवस्थाको फाइदा उठाई धमाधम लाइसेन्सको नेपालीकरण को कारोबार सुरु भएको हो । कर्मचारीकै मिलेमतोमा नक्कली विदेशी कागजातका आधारमा धमाधम लाइसेन्स बनिरहेको छ, यातायात स्रोतले कान्तिपुरसित भन्यो, ट्रायल परीक्षा दिन नसक्नेका लागि दलालले नै आवश्यक नक्कली कागजात तयार गरी लाइसेन्स मिलाइदिन्छन् । अलि बढी खर्च गरे पुग्छ । नेपालीकरणमा अनियमितता हुन थालेपछि यातायात व्यवस्था विभागले केही परिपत्रसमेत गरेको थियो, तर मातहतका कार्यालयका प्रमुख र कर्मचारीहरूले त्यसको वास्ता नगरी धमाधम नेपालीकरण का नाममा लाइसेन्स जारी गरिरहे । विदेशबाट आएका नेपालीको हकमा विदेशमा गएको पासपोर्ट, भिसा, वर्क परमिटसमेतका आधारमा यकिन गरी लाइसेन्स जारी गर्नुपर्ने हो, अख्तियार उच्च स्रोतबाट कान्तिपुरलाई प्राप्त प्रतिवेदनमा भनिएको छ, नेपालीकरणका लागि पेस गरिएका निवेदनमा त्यस्ता कागजात पेस गरेको भेटिँदैन । अनियमितता भएपछि विभागले पासपोर्टका आधारमा मात्रै लाइसेन्स नदिन परिपत्र गरेको थियो । त्यस्तै स्मार्टकार्डबाहेकका विदेशी लाइसेन्सलाई पनि नेपालीकरण नगर्न परिपत्र गरेको थियो । तर मनलाग्दी रूपमा लाइसेन्स बाँडेको देखिन्छ, स्रोतले भन्यो । प्रतिवेदनका अनुसार कतिपय निवेदनमा दूतावासको पत्र, विश्वभाषा क्याम्पसको अनुवादपत्र, लाइसेन्स पेस गर्नुपर्ने थियो । त्यसको साटो स्क्यान गरी नक्कली तयार गरी निवेदनका साथ पेस भएकामा कार्यालयले यस्ता कुरामा ध्यान नदिई लाइसेन्स जारी गरेको प्रतिवेदनमा उल्लेख छ ।"
आयोगले कालोसूची निकाल्ने,"लमजुङ (कास) राष्ट्रिय मानव अधिकार आयोगले द्वन्द्वका क्रममा मानवअधिकार उल्लंघन गर्नेको कालोसूची निकाल्ने तयारी गरेको छ ।मानव अधिकार उल्लंघन गर्नेलाई कारबाही गर्न सिफारिस गरे पनि सरकारी पक्षबाट काम अघि नबढाइएको आयोगको भनाइ छ । एक महिनाभित्र सरकारले आवश्यक कदम नचाले कालोसूची सार्वजनिक गर्नुको विकल्प नभएको आयोगले जनायो । आयोगका प्रवक्ता मोहना अन्सारीले सिफारिस भएका व्यक्तिलाई कारबाही गर्न सरकार डराएको बताइन् । द्वन्द्वमा बेपत्ता तेजबहादुर भण्डारी स्मरण तथा तेजबहादुर भण्डारी स्मृति खोज पत्रकारिता पुरस्कार वितरण कार्यक्रममा उनले भनिन्, हामीसँग १५ हजार उजुरी रहेकामा टुंग्याउन बाँकी ५ हजार छन् । तर, कारबाहीका लागि हामीले सिफारिस गरेकालाई सरकारले कुनै वास्ता गरेन ।सरकारको नेतृत्व गर्ने भूमिकामा कुनै न कुनै दल रहेको भन्दै आयोगले हालसम्म सरकारबाट कुनै जवाफ नपाएको बताइन् । सुरक्षा निकायसँग पनि प्रश्न गरेका छौं । चित्तबुझो जवाफ छैन, उनले भनिन् ।"
महासमिति बैठक बोलाउन देउवा तयार,"तत्काल बोलाउन मागकाठमाडौं (कास) कांग्रेसका सात युवा नेताले तत्काल केन्द्रीय कार्यसमिति र महासमिति बैठक बोलाउन पार्टी नेतृत्वसंँग आग्रह गरेका छन् । विशेष महाधिवेशन माग गर्दै आएका उनीहरूले आइतबार संयुक्त विज्ञप्ति निकाल्दै निर्वाचनमा पार्टी पराजयको समीक्षाका लागि महासमिति र केन्द्रीय कार्यसमिति बैठक बोलाउन माग गरेका हुन् । संयुक्त विज्ञप्ति जारी गर्नेमा केन्द्रीय सदस्यहरू चन्द्र भण्डारी, गगन थापा, धनराज गुरुङ, विश्वप्रकाश शर्मा, गुरुराज घिमिरे, प्रदीप पौडेल र बद्री पाण्डे छन् । युवा नेताले पार्टी नेतृत्वले रणनीतिक योजना र कार्यक्रम लैजान नसक्दा पार्टी कमजोर हुन पुगेको निष्कर्ष निकालेका छन् । उनीहरूले निर्वाचनको सम्भावित परिणामबारे पूर्वआभास हुँदाहुँदै पनि नेतृत्व सचेत हुन नसक्दा यस्तो परिणाम आएको बताएका छन् । पार्टी हार्दैछ भन्ने पूर्वआभास हुँदा तदनुकूल निर्वाचन रणनीति अख्तियार किन भएन ? पार्टीका सबै तहदेखि भ्रातृ संस्थाहरूको समुचित परिचालन किन गरिएन ? निर्वाचन दौरानमा प्रतिपक्षहरूको लाञ्छना र आरोपलाई समयमै प्रतिवाद गर्न किन सकिएन ? हामीले नेतृत्व गरेको सरकारले जनअपेक्षाअनुसार किन काम गर्न सकेन ? हामीले गरेको भनिएको लोकतान्त्रिक गठबन्धन किन राष्ट्रव्यापी, भरपर्दो र कसिलो बनाउन सकिएन ? विज्ञप्तिमा भनिएको छ, यस्ता पेचिला प्रश्नको जवाफ खोज्नका लागि पनि तत्काल केन्द्रीय कार्यसमिति र महासमितिको बैठक बोलाउन आवश्यक छ ।युवा नेताहरूले पार्टीभित्र आपसी द्वेष, गुटगत भावना, आग्रह र पूर्वाग्रहभन्दा माथि उठेर सुदृढ र आधुनिक कांग्रेसको बलियो आधारशिला खडा गर्न सबैले संकल्प गर्नुपर्ने उल्लेख गरेका छन् । हामी विश्वास दिलाउन चाहन्छौं, हामी बदलिने छौं, कांग्रेसलाई बदल्ने छौं युवा नेताहरूले भनेका छन्, राष्ट्रिय राजनीतिमा प्रमुख भूमिकाका साथ पार्टीलाई नयाँ उचाइमा पुर्याउने छौं ।"
बहसमा वाम एकता  जबज र माओवाद छाड्दा मात्र एकता,"एकतापछि ओली र दाहालले बिदा लिनु उपयुक्तएमाले सचिव योगेश भट्टराईले दुई दलबीचको एकता गराएर एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहालले सक्रिय राजनीतिबाट बिदा लिँदा उपयुक्त हुने धारणा राखेका छन् । वाम एकता गराउनु नै ठूलो योगदान हुने, त्यसभन्दा माथिल्लो उचाइमा पुग्ने अर्को ठाउँ नहुने उनको तर्क छ । दक्षिण अफ्रिकाका नेल्सन मन्डेलाको उदाहरण दिँदै भट्टराईले भने, एकता घोषणा भएकै दिन दुई पार्टीका नेताले सक्रिय राजनीतिबाट बिदा लिए हुन्छ, राजनीतिमा १०० पूर्णाङ्कमा शतप्रतिशत अंक पाएपछि उहाँहरू हार्वर्ड र अक्सफोर्डमा नेपालको शान्ति प्रक्रियाबारे पढाउन गए हुन्छ । दक्षिण अफ्रिकाको तत्कालीन संसद्ले संविधान परिवर्तन गरेर मन्डेलालाई तेस्रो कार्यकालका लागि राष्ट्रपति बनाउन खोज्दा उनले मानेका थिएनन् । एमाले सञ्चार इलाका कमिटीको कार्यक्रममा आइतबार बोल्दै भट्टराईले बहुमतसहितको वामपन्थी दल बनाउने र कम्युनिस्टलाई एक बनाउने अभियानको सफलता नै ओली र दाहालका लागि सबैले सम्झिने घटनाका रूपमा दरिने बताए । पदको विवादका कारण अब वामपन्थी सरकार र पार्टी एकतालगायत काम नरोकिने भट्टराईले दाबी गरे । उनले निर्वाचनबाट जनमत बदलिएपछि पनि कांग्रेसले सत्ता नछाडेको भन्दै आपत्ति जनाए । नियम कानुनभन्दा पनि राजनीतिक नैतिकतामाथि हुने उल्लेख गर्दै उनले भने, हाम्रा प्रधानमन्त्री शेरबहादुर देउवा सत्तामा टाँसिइरहनुभएको छ । यस्तै प्रवृत्तिका कारण कांग्रेस अबको पचासौं वर्ष सत्ताबाहिर रहन्छ ।"
कोइरालाको नीति पुस्तकमा,"काठमाडौं (कास) पूर्वप्रधानमन्त्री एवं तत्कालीन कांग्रेस सभापति स्व सुशील कोइरालाले अवलम्बन गरेको परराष्ट्र नीतिबारे लेखिएको पुस्तक सुशील कोइराला र नेपालको परराष्ट्र नीति आइतबार सार्वजनिक गरिएको छ । ३ सय ४८ पृष्ठ लामो पुस्तकमा कोइरालाले २० महिना एक दिन सरकारको नेतृत्व गर्दा सामना गरेका आन्तरिक र बाह्य चुनौतीबारे उल्लेख गरिएको छ । पुस्तकमा कोइरालाले प्रधानमन्त्री रहँदा वामपन्थी धार बोकेका दल र छिमेकसहित बाह्य शक्तिको सामना गर्नुपरेको र निकै जटिलताका बीच संविधान जारी गरेर मुुलुकलाई संक्रमणकालबाट बाहिर उतारेको उल्लेख छ । लिपुलेकबारे भारत र चीनले गरेको सम्झौताप्रति स्व कोइरालाको कूटनीतिक चाल कमजोर नभएको विषय पनि उल्लेख छ । नेपालसित परामर्श नगरेको सम्बन्धमा कोइरालाले भारत र चीन दुवैतिर सप्रमाण पत्राचार नै गरेर गल्ती सच्याउन गरेको प्रयास र आँट चानचुने थिएन, पुस्तकमा भनिएको छ । संविधान जारी गर्दा दक्षिणको छिमेकीको चर्को असन्तुष्टिलाई कोइरालाले बेवास्ता गरेको प्रसंग पनि पुस्तकमा समेटिएको छ । कोइरालाका परराष्ट्र मामिला सल्लाहकार रहेर काम गरेका पूर्वराजदूत दिनेश भट्टराईले सम्पादन गरेको पुस्तक जननायक बीपी कोइराला मेमोरियल ट्रस्टले प्रकाशनमा ल्याएको हो । पुस्तक अंग्रेजी भाषामा छ । पुस्तकमा भारतसँगको सम्बन्ध, बहुलवाद, संविधान, नेपालको परराष्ट्र नीतिको मार्गदर्शनलगायत विषय समेटिएका छन् ।"
दीक्षान्तको छैन आकर्षण,किन आउँदैनन् विद्यार्थी ?कुलपतिउपकुलपतिबाट दीक्षित हुन नपाउनुघण्टौं लाइन बस्नुपर्ने बाध्यताएकै दिन सबै संकायको दीक्षान्त राख्दा भीडभाड
साना योजनामा महानगरका वडा,"काठमाडौं (कास) काठमाडौं महानगरपालिकाका केही वडामा भौतिक निर्माणतर्फका ससाना काम गर्न थालिएको छ । अधिकांश सडक निर्माण, ढल र ढुंगा बिछ्याउने काम भएको वडाहरूले जनाएका छन् । वडा नं ३२ मा मेलम्ची परियोजनाले पाइप बिछ्याउन खनेका विभिन्न स्थानमा सडक पिच भएको छ । वडाध्यक्ष नवराज पराजुलीले सुविधानगर, गैरिगाउँ, महादेवस्थानका भित्री क्षेत्र मेलम्ची आयोजनाले खनेकाले आयोजनाले पिच गरेको बताए । मनोहरा कोरिडोर खोलिने विषयमा काम भइरहेको उनको भनाइ छ । उनले भने, गल्ली र सडकमा ढल निर्माण गरेका छौं । यसका साथै सडक बत्ती राख्ने कामको इस्टिमेटको चरणमा छौं । यो हिउँद सकिँदासम्म सडक बत्तीको काम सम्पन्न हुने उनले दाबी गरे । जनघनत्व बढी भएको इलाका र मूल सडक झलमल्ल पार्ने वडाको योजना छ । जडीबुटीदेखि पेप्सीकोलासम्म एयरपोर्टले जग्गा अधिग्रहण गर्ने काम ढिला भएको स्थानीयको गुनासो छ । मनोहरा वारिपारि जग्गा एकीकरणको कामले पनि गति पाएको छैन । पञ्चायतकालमा पञ्चायत स्मारक बनाउने नाममा तीनकुनेमा अधिग्रहण गरिएकोमध्ये २५ रोपनीका जग्गाधनीले अझ मुआब्जा पाएका छैनन् । यस्तै वडा नं ३१ मा पनि सडक निर्माणको कामलाई प्राथमिकता दिई काम भइरहेको वडाध्यक्ष नारायणप्रसाद भण्डारीले बताए । कारेश्वरी मार्ग पिच भइरहेको छ । भीमसेनगोला मार्ग, पासाङ ल्हामु मार्ग र देवकोटा मार्गमा ढल हालेर पिच गर्ने तयारी भइरहेको छ, भण्डारीले भने, सडक बत्ती हाल्ने काम पनि भइसकेको छ । उक्त वडाको १४ सयभन्दा बढी पोलमा बत्ती जडान गरिएको उनले बताए । सार्वजनिक जग्गा खोजी गरिरहेको र तथ्यांक प्राप्त भएपछि संरक्षणका योजना बनाइने वडाले जनाएको छ । विभिन्न काम गरे पनि तीव्र गतिमा देखिने गरी काम हुन नसक्नुमा कानुन अभाव मुख्य कारण रहेको भण्डारीको भनाइ छ ।वडा नं २ मा पनि ठूला योजना पुस अन्तिमबाट मात्र सुरु गरिने वडाध्यक्ष राजेन्द्रकुमार श्रेष्ठले बताए । अहिले पुराना सडकमा ब्लक बिछ्याउने र ढल फेर्नेजस्ता केही काम भएका छन् । मुख्य सडकमा ढल फेर्नेलगायतका काम अर्को महिनाको सुरुआतमा गर्नेछौं, उनले भने । वडा नं २६ मा भौतिक निर्माण र महिला सशक्तीकरणको दिशामा केही कार्यक्रमहरू गरिएको वडाले जनाएको छ । वडाध्यक्ष ख्यामराज तिवारीले ठमेल, सामाखुसीलगायतका स्थानमा सडक मर्मत तथा ब्लक बिछ्याउने काम भएको वडाध्यक्ष ख्यामराज तिवारीले बताए ।वडा २९ मा भने उल्लेखनीय काम हुन नसकेको वडाध्यक्ष कुश ढकालले स्विकारे । कर्मचारीको उदासीनता देखियो, कुनै काम हुन सकेको छैन, उनले भने । धूलो हटाउन ब्रुमरको माग गरे पनि महानगरले चासो नदिएको उनले बताए । अनामनगर, डिल्लीबजार, घट्टेकुलो २९ नम्बर वडामा पर्छन् । वडा १ ले पनि सडक र ढलका काम गरेको वडाध्यक्ष भरतलाल श्रेष्ठले बताए । देखिने गरी धेरै काम भएका छन् । सडकमा ब्लक बिछ्याउने र ढल निर्माण भए, श्रेष्ठले भने, ८ लाख रुपैयाँभन्दा बढीका सडक बत्ती जडान भएको छ । बालकृष्ण समको भत्केको सालिक पुनर्निर्माण गरेका छौं । यसबाहेक नन्दिकेश्वर मन्दिर पुनर्निर्माण गर्ने क्रममा रहेको उनले बताए ।"
लालपुर्जाविहीनले सहुलियत रकम पाएनन्,"भक्तपुर चाँगुनारायण नगरपालिका७ बागेश्वरीस्थित करिब ४१ घरधुरी परिवारले पुस्तौंदेखि भोगचलन गर्दै आएको जग्गा भान्जा राजा छत्रविक्रम शाहको नाममा छ । १९८० सालको नक्सापासमा भान्जा राजा छत्रविक्रम शाहको नाममा दर्ता भएको विर्ता जग्गामा स्थानीयले भोगचलन गर्दै आएका छन् । उनीहरूले भोगचलन गर्दै आएको जग्गाको लालपुर्जा नहुँदा २०७२ वैशाखको भूकम्पका कारण ढलेका घर पीडितले उभ्याउन सकेका छैनन् । भूकम्पका कारण घर ढल्यो, स्थानीय शिवप्रसाद श्रेष्ठले भने, भूकम्पपछिको तेस्रो हिउँद चिसो अस्थायी टहरामा कष्टकर रूपमा बितिरहेको छ । लालपुर्जाकै कारण राष्ट्रिय पुनर्निर्माण प्राधिकरणमार्फत सरकारले भूकम्पपीडितलाई वितरण गरेको निजी आवास पुनर्निर्माण अनुदानबाट समेत यहाँका भूकम्पपीडितहरू वञ्चित हुनुपरेको उनको गुनासो छ ।बागेश्वरीमा भान्जाराजा शाहको नाममा ९४ रोपनी १५ आना जग्गा छ । उक्त जग्गा २०२१ सालको नापनक्साबाट विभिन्न ८३ वटा कित्ता नम्बर भई स्थानीयवासीको नाममा मोही कायम भई नापनक्सा भए पनि लालपुर्जा नहुँदा भूकम्पपीडितले पाउने अनुदान रकमबाट वञ्चित हुनु परेको छ । पञ्चायतकालमा बनेको घर भूकम्पले भत्कायो, स्थानीय सानुधनबहादुर नायजुले भने, भूकम्पपछिको ३२ महिना टहरामै बित्यो, अझै कत्ति वर्ष टहरामै बित्ने हो । मोहियानी हक पाएका भूकम्पपीडितलाई नगरपालिकाले नक्सापास गर्ने र प्राधिकरणले राहत सुविधाको व्यवस्था गर्नुपर्ने उनीहरूले माग गरेका छन् । चाँगुनारायण नगरपालिका प्रमुख सोमप्रसाद मिश्रका अनुसार नगरका चार स्थानमा निजी गुठी, भाञ्जाराजा, मुमाबडामहारानी, कान्छी महारानीलगायतको नाममा भएका जग्गा भोगचलन गर्दै आएका पीडित राहत सुविधाबाट वञ्चित छन् । नगरपालिकामा हालसम्म करिब ३ सयभन्दा बढी भूकम्पपीडितले जग्गाको समस्या लिएर आएको उनले बताए । नगरपालिकाले प्राधिकरणलाई मोही हक भएका पीडितलाई राहत उपलब्ध गराउन पटकपटक आग्रह गरिरहेको छ, उनले भने, मञ्जुरीनामाको आधारमा पनि सरकारले पीडितको सम्बोधन गर्नुपर्छ भन्ने हाम्रो माग हो । चाँगुनारायण४ चाँगुनारायणमा कान्छी महारानी, चाँगुनारायण६ नगरकोटमा मुमा बडामहारानी, चाँगुनारायण७ बागेश्वरीमा भाञ्जाराजा छत्रविक्रम शाह र चाँगुनारायण८ सुडालमा निजी गुठीको नामको जग्गा समस्याको रूपमा रहेको नगरपालिकाले जनाएको छ । प्राधिकरणले मोहियानी हक पाएकाको नाम र हाल भोगचलन गर्दै आएकाहरूको नामको भिन्नताका कारण पनि राहत उपलब्ध गराउन नसकेको नगरप्रमुख मिश्र बताउँछन् । मोहियानी हक पाउनेमा बुबाको नाम छ भने हाल छोराले भोगचलन गर्दै आएको छ, उनले भने । कतिपय भूकम्पपीडितले अस्थायी निस्साको आधारमा निजी आवास पुनर्निर्माणका लागि पहिलो किस्ताको ५० हजार लिइसकेका छन् । तर, लालपुर्जा नहुँदा नगरपालिकामा नक्सापास गर्न नसक्दा पुनर्निर्माण अन्योलमा परेको छ । प्राधिकरणले भने नाम, अस्थायी निस्साको आधारमा भूकम्पपीडितलाई अनुदानको पहिलो किस्ता वितरणमा समस्या नभएको जनाएको छ । नाम निस्साको आधारमा पीडितलाई निजी आवास पुनर्निर्माणका लागि अनुदान प्रदान गर्छौं, राष्ट्रिय पुनर्निर्माण प्राधिकरण जिल्ला समन्वय समितिको सचिवालय भक्तपुर प्रमुख शिवराम गेलालले भने, तर, नगरपालिकाले नक्सापास गरिदिनुपर्छ । प्रक्रियाबिना बनेको घरलाई प्राधिकरणले पूरा अनुदान नदिने उनले बताए । प्राधिकरणले प्रमाणीकरण गरी दुई चरणमा पठाएका २७ हजार ६ सय ४४ लाभग्राहीमध्ये २२ हजार ५ सय ३६ लाभग्राहीसँग निजी आवास पुनर्निर्माणका लागि अनुदान सम्झौता भइसकेको भूकम्पीय आवास पुनर्निर्माण कार्यान्वयन एकाइ (ईएचआरपी) भक्तपुरले जनाएको छ । जसमध्ये हालसम्म २२ हजार २ सय ३१ लाभग्राहीको खातामा पहिलो किस्ताको रकम गइसकेको ईएचआरपी भक्तपुरका सूचना व्यवस्थापन विशेषज्ञ भोजराज भट्टले बताए । ईएचआरपीका अनुसार दोस्रो किस्ता १५ सय ९७ र तेस्रो किस्ता ४ सय २१ लाभग्राहीले प्राप्त गरेका छन् ।"
अवैध औषधि बेच्ने पक्राउ,"काठमाडौं (कास) अवैध रूपमा यौन शक्तिबद्र्धक रसायन तथा औषधि बिक्रीमा संलग्न १५ जनालाई प्रहरीले पक्राउ गरेको छ । प्रहरीले अपरेसन इल्युजन अन्तर्गत त्यस किसिमका उद्योग तथा पसलमा शुक्रबार छापा मारेको थियो । यौन शक्तिबद्र्धक भनिएका मल्हम, क्याप्सुल, टयाब्लेट सयौंको संख्यामा बरामद भएको प्रहरीले बताएको छ । पक्राउ पर्नेमा भारत हरियाणाका विकास गोयल र उत्तराखण्डका मेजर सिंह पनि छन् ।पक्राउ पर्नेमा गोर्खा हर्बो बिजका सुदिल ढकाल, हर्बल सप नेपालका सूर्यबहादुर रायमाझी, कान्तिपुर टेलिसपका रत्न घिमिरे, सितारा हर्बलका यमनाथ पौडेल, एसियन हर्बल होम फर्मका सुप्रभा केसी, नेचुरल टेलिसप सेन्टरका रबिन खडका, ग्लोबल टीभी प्रोडक्ट सपका पवनकुमार भारती, तीनकुनेको टेलिसपका विपिन बोलाखे र मीनभवनको टेलिमार्केट सञ्चालक वसन्त साम्बाहाम्फे छन् । टेलिवन टीभी एन्ड अनलाइनका बाबुराम ढकाल, फस्ट डिल अनलाइन सपिङका लक्ष्मी कट्टेल र टेलिसपका यादवकुमार भारती पक्राउ परे । यी कम्पनीमध्ये केही दर्ता नभई सञ्चालित थिए भने केहीले प्रबन्धपत्रमा उल्लेख भएभन्दा विपरीत गरेका थिए ।"
मानव तस्कर पक्राउ,काठमाडौं (कास) रोजगारीको प्रलोभन देखाएर दक्षिण अफ्रिका पुर्याई अलपत्र पार्ने चित्रप्रसाद ढुंगेललाई प्रहरीको केन्द्रीय अनुसन्धान ब्युरोले पक्राउ गरेको छ । चन्द्रागिरीका ढुंगेलले कलंकीमा करिअर हब एजुकेसनल कन्सल्टेन्सीमार्फत प्रतिव्यक्ति ७ लाख रुपैयाँ लिएर अफ्रिका पठाउने गर्थे । उनी कन्सल्टेन्सीका सञ्चालक पनि हुन् । भनेजस्तो काम नपाएर अफ्रिकाबाट मानसिक र शारीरिक यातना पाएर फर्केकाले उनीविरुद्ध प्रहरीमा उजुरी गरेका थिए । अफ्रिकाबाट फर्केका ३ पीडित सम्पर्कमा आएको ब्युरो प्रवक्ता जीवन श्रेष्ठले जानकारी दिए ।
दुर्घटनामा मृत्यु,भक्तपुर (कास) आशापुरी महादेवको दर्शन गरी फर्किने क्रममा मोटरसाइकल दुर्घटनामा परी महिलाको मृत्यु भएको छ । सूर्यविनायक नगरपालिका ८ सिपाडोलस्थित बा६४प २०७८ नम्बरको मोटरसाइकल दुर्घटना हुँदा चाँगुनारायण नगरपालिका २ झौखेलकी ३७ वर्षीया पवित्रा थापाको मृत्यु भएको हो ।शुक्रबार सिपाडोलको ठाडो उकालोको घुम्ती सडकबाट मोटरसाइकल पल्टेर दुर्घटना भएको प्रहरीले जनाएको छ । दुर्घटनामा परी चालक मृतकको पति ४७ वर्षीय सुन्दर खडका घाइते भएको महानगरीय प्रहरी वृत्त जगाती प्रमुख दीपक श्रेष्ठले बताए । घाइतेको प्रहरी अस्पताल महाराजगन्जमा उपचार भइरहेको उनले बताए ।
सशस्त्रका सइ पक्राउ,काठमाडौं (कास) महानगरीय अपराध महाशाखाले सशस्त्र प्रहरीका सइ हुमबहादुर थापालाई पक्राउ गरेको छ । ३ पुसमा सशस्त्र प्रहरी बलको हलचोकस्थित मुख्यालयको स्टोरमा भएको आगलागीमा उनको भूमिका शंकास्पद देखिएपछि पक्राउ गरेको महाशाखाले जनाएको छ । आगलागीबाट लेखा शाखाको महत्त्वपूर्ण कागजपत्र जलेको अनुमान गरिएको छ । महाशाखाले ११ लेखा शाखामै कार्यरत हवल्दार रामकृष्ण श्रेष्ठलाई पक्राउ गरेको थियो । स्रोतका अनुसार पेट्रोल छर्केर आगो लगाउने श्रेष्ठसँग थापाको संगत नजिक रहेको देखिन्छ । आगलागीको भोलिपल्ट प्रशासन विभागका एआईजी प्रेम शाहीको संयोजकत्वमा ७ सदस्यीय छानबिन समिति गठन भएको थियो । यस्तै आगलागीबारे अध्ययन गर्न गृह मन्त्रालयका उपसचिव कृष्ण राउतको नेतृत्वमा डीआईजी गणेश केसी सम्मिलित छानबिन समिति पनि गठन गरिएको छ ।
जोडिँदै किमाथांका,"विराटनगरसंखुवासभा लामो समयदेखि चर्चामा रहेको विराटनगरखाँदबारीकिमाथांका मोटरबाटो जोडिन अब ४९ किलोमिटर मात्र बाँकी छ । कुनै अवरोध नभए अबको २ वर्षभित्र यो सडकले पूर्णता पाउनेछ । प्रदेश नम्बर १ मा पर्ने यो सडक निर्माणलाई अब बन्ने प्रदेश सरकारले पहिलो प्राथमिकतामा राख्नुपर्ने उद्योगी व्यवसायी र सर्वसाधारणको माग छ । केन्द्रीय सत्ता मात्र हुँदा कहिल्यै सरकारले हाम्रो आवाज सुनेन, नेपाल उद्योग वाणिज्य महासंघ प्रदेश १ का उपाध्यक्ष राजेन्द्र राउतले भने, अब सिंहदरबार जनताका आँगनमा आएको छ, यहीँ सरकार बन्दै छ, त्यसको पहिलो प्राथमिकतामा यो सडक पर्नुपर्छ । चीन सरकारसँग पारवहन सन्धि भए पनि सडक नहुँदा त्यसको कार्यान्वयन हुन सकेको छैन । सुनसरी मोरङ औद्योगिक क्षेत्रका उद्योगीव्यवसायीले यो सडक प्रदेश सरकारको प्रमुख एजेन्डा बन्नुपर्नेमा जोड दिएका छन् । सडक बने चीनसँगको व्यापार नेपालका लागि धेरै सहज हुने उद्योगीको भनाइ छ ।अहिले उत्तरदक्षिण कोसी सडक आयोजनाले किमाथांकाहटिया र खाँदबारीहटिया गरी दुईतर्फबाट निर्माण गरिरहेको छ । यो खण्डको दूरी १४ किमि छ । यसका लागि सिन्धुपाल्चोकबाट तिब्बत हुँदै डोजर र इन्धन ल्याइएको छ । भीरको बाटो भएकाले १४ किमि सडकको डोब खन्न ठेकेदारलाई झन्डै ३ वर्ष लाग्यो । खाँदबारीबाट खनिएको सडक पनि हटियाको गोलासम्म पुगेको छ । त्यहाँसम्म ७८ किमि सडक निर्माण भएको हो । आयोजनाले हटियाबाट हाङदाकखोलासम्म २१ किलोमिटरको काम पनि गरिरहेको छ । यो रुटमा १० किमि निर्माण भइसकेको आयोजनाले जनाएको छ ।स्थानीयले भने निर्माणकार्य अपेक्षाअनुरूप अघि बढ्न नसकेको गुनासो गरेका छन् । केही स्थानमा आयोजनाका कर्मचारी र स्थानीयबीचको विवादका कारण गति सुस्त छ । विराटनगरबाट किमाथांकासम्मको दूरी ३ सय ६२ किमि छ । खाँदबारीकिमाथांका १ सय ६२ किमि ट्रयाक निर्माणको काम सम्पन्न गर्ने जिम्मेवारी पाएको उत्तरदक्षिण कोसी सडक आयोजनाका डिभिजन प्रमुख पशुपति ज्ञवालीले खाँदबारी हुँदै हटियाको स्याक्सिलासम्म ७८ किमि कच्ची सडक निर्माण भइसकेको बताए । हटियाको वरुण दोभानसम्म कच्ची सडक पुगिसकेको छ । किमाथांकाबाट छुमसुरतर्फ पनि ढुंगे गोप्तासम्म १४ किमि कच्ची सडक निर्माण भइसकेको छ । अब ४९ किमि खन्न बाँकी छ । यो खण्ड पूरा भएपछि किमाथांकाविराटनगर सडक जोडिन्छ । द्रुत गतिमा काम भए दुई वर्षभित्र किमाथांका जोडिने ज्ञवालीको भनाइ छ । कसैले विरोध र अवरोध नगरे तीव्र गतिमा काम अघि बढाउने थियौं, उनले भने, सडक खन्दै जाँदा हरेक किलोमिटरमा विवाद आउँछ, १० दिनसम्म काम रोकिने गर्छ । स्थानीयले अवरोध गरेपछि ठेकेदारले काम गर्न छाड्छन् । विशेष गरी सडकको स्वीकृत डिजाइन र रेखांकनलाई लिएर विवाद हुने गरेको छ । किमाथांकामा यही विवाद देखिएपछि त्यहाँबाट खनिएको सडकको काम १४ किमिमा पर्ने ढुंगे गोप्तामा रोकिएको छ । सदरमुकाम र हटियाबाट खनिएको सडकखण्डमा भने नियमित काम भइरहेको ज्ञवालीले बताए । सडक निर्माण भइसकेका स्थानमा हिउँदका बेला वरुण दोभानसम्म साना सवारीसाधन र ट्रयाक्टर चलिरहेको छ, उनले भने, गाउँवासीलाई यसले सहयोग पुगेको छ । पहिले तीन दिन लगाएर खाँदबारी पुग्ने उनीहरू अहिले गाडीमा १२ घण्टामै पुग्छन् ।"
फास्ट ट्रयाकमा वन्यजन्तुलाई फ्लाइओभर,"पर्सा निजगढकाठमाडौं दु्रतमार्गमा वन्यजन्तुको सहज आवागमनका लागि फ्लाइओभर निर्माण गरिने भएको छ । पर्सा राष्ट्रिय निकुञ्जका जंगली हात्ती, बाघ र गैंडाजस्ता दुर्लभ वन्यजन्तुको सहज आउजाउका लागि यस्तो विकल्प अगाडि सारिएको हो ।प्रदेश २ को एक मात्र निकुञ्जको पूर्वी सिमानाभन्दा करिब २ किमिपूर्व बाराको राष्ट्रिय वनअन्तर्गतको सामुदायिक बाटो भएर दु्रतमार्ग निर्माण हुनेछ । वन्यजन्तुको कुनै सीमा नहुने र उनीहरू आहारा खोजीमा वन क्षेत्रमा लामो यात्रा तय गर्ने भएकाले सहज आवागमनका लागि दु्रतमार्ग निर्माणअघि नै सरोकारवालाले यसमा गृहकार्य थालेका छन् ।निकुञ्जका प्रमुख संरक्षण अधिकृत हरिभद्र आचार्यले हाल नेपाली सेनाले दु्रतमार्ग निर्माणको जिम्मा लिएको र निकुञ्ज प्रशासनसँग आवश्यक राय मागेपछि यस्तो सुझाएको बताए । सेनाका अधिकारीहरूसँग एक चरण बैठक गरेका छौं, उनले भने, आवश्यक सहकार्य जारी रहनेछ, सेनाले आफैं चासो दिएपछि दु्रतमार्ग निर्माण सुरु हुनुअघि नै हामी पनि सजग र सक्रिय भएका हौं । दु्रतमार्गको हालको नक्सामा कतै पनि यस्तो फ्लाइओभरको अवधारणा नरहे पनि अब नक्सामा सुधार गरी फ्लाइओभर थप गर्न लागिएको उनले बताए । दु्रतमार्गमा पक्की संरचना हुन्छन् । निकै दु्रत गतिमा सवारी गुड्छन्, प्रमुख संरक्षण अधिकृत आचार्यले भने, वनको बीचमा दु्रत गतिमा सवारी गुड्दा वन्यजन्तुले सहजै बाटो काट्न सक्दैनन्, यसले उनीहरूको प्राकृतिक मार्गसमेत बिथोलिने भएकाले यो समस्या आउनुअघि नै त्यसतर्फ सजगता अपनाइएको हो । हात्ती, बाघ, गैंडा तथा अन्य वन्यजन्तु निकुञ्जको पूर्वी सिमाना हँुदै बारा, रौतहट र सर्लाहीको राष्ट्रिय वन क्षेत्रसम्म पुग्ने गरेका छन् । दु्रतमार्गमा पर्ने रतनपुरी गाउँ जाने बाटोको लालबकैया खोला क्षेत्रमा यस्तो फ्लाइओभर निर्माण गर्न उपयुक्त हुने सुझाव निकुञ्जले दिएको छ ।त्यहाँ करिब १ किमि लामो फ्लाइओभर आवश्यक छ, अन्य वन्यजन्तु मात्र नभई सबैभन्दा अग्लो हात्तीको सहज आवागमनलाई समेत मध्यनजर गरी कम्तीमा २२ फिट अग्लो फ्लाइओभर निर्माण गरिनुपर्छ, प्रमुख संरक्षण अधिकृत आर्चायले भने, त्यहाँ माथिबाट सवारीसाधन गुड्छन्, तलबाट वन्यजन्तु हिंड्नेछन् । उक्त स्थान जंगली हात्तीको पुरानो पदमार्गका रूपमा चिनिन्छ । अति संवेदनशील मानिने हात्तीले जहिले पनि एउटै मार्ग प्रयोग गर्छ । फ्लाइओभर बनाउँदा निकुञ्जका हात्तीको पुरानो पदमार्ग पनि बिथोलिँदैन । वन्यजन्तुको प्राकृतिक बाटो अवरुद्ध गरी फ्लाइओभर बनाउँदा नयाँ संरचना हुने भएकाले त्यहाँ माटोको चपरी र वृक्षरोपण पनि आवश्यक हुन्छ । नयाँ संरचना देखेपछि संवेदनशील वन्यजन्तुले असुरक्षा महसुस गरेर हिंडडुलै बन्द गर्ने सम्भावना हुने भएकाले यसो गर्नु आवश्यक रहेको उनले बताए ।"
अब सजिलै मुक्तिनाथ,"मुस्ताङ कागबेनी उकालो लागेपछि धेरै तीर्थालुलाई लाग्थ्यो अब यो भीर कसरी चढ्ने होला ? यो केही वर्षअघिको कुरा हो । अब भीर देख्नेबित्तिकै आत्तिने दिन गए । सडक सुविधाले यात्रुलाई यो बाटामा सधैं डुलिरहन पाए हुन्थ्योझैं लाग्छ ।प्राकृतिक रूपमा मनमोहक त छ नै । सफा, शान्त र स्निग्ध पनि छ । त्यसैमा कालोपत्रे सडक मुस्ताङको सुनमाथि सुगन्ध जस्तै बनेको छ । विकसित मुलुकको झल्को दिने गरी फनफनी घुमेको छ, मुक्तिनाथ मन्दिर जाने सडक । ३८ ठाउँका ठूला घुम्ती पार गर्दा मन्दिर पुग्ने जोकोहीलाई लाग्छ, कुनै अर्को ग्रहमा पुगिरहेको छु ।सडकबाट सजिलै उत्तर र दक्षिणतर्फका हिमालय शृंखलाको दृश्यावलोकन गर्न सकिन्छ । दक्षिणतर्फको धौलागिरि हिमाल र उत्तरतर्फका नीलगिरि र थोराङ्लापास शृंखलाले पर्यटकलाई निकै लोभ्याउँछन् । १० वर्ष अघिसम्म सामान बोकेका खच्चडको लर्को देखिन्थ्यो । यात्रु घोडामा ओहोरदोहोर गरेका भेटिन्थे । बेनीदेखि मुक्तिनाथसम्म कच्ची सडक बन्यो । जिप चल्न थाले । अहिले खच्चड देख्नै मुस्किल पर्छ । घुमफिरका लागि आउने पर्यटकले रहरले मात्र घोडा चढ्छन् । जब सडक फराकिलो बन्यो अनि साना सवारी होइन, ठूला बसको यात्राबाटै सजिलै मुक्तिनाथ मन्दिर पुग्ने सुविधा मिलेको छ । यही असोजदेखि सञ्चालनमा आएको कागबेनीमुक्तिनाथ कालोपत्रे सडकले ठूला सवारी चलाउन झनै सहज बनाइदिएको छ ।सडक कालोपत्रे भएपछि मन्दिर पुग्ने दर्शनार्थीले सुविधा पाएका छन् । १२ किमि लामो यो खण्ड कुल २१ करोड लागतमा निर्माण भएको हो । दुई खण्डमा विभाजित गरेर काम सम्पन्न भएको जिल्ला प्राविधिक कार्यालयले जनाएको छ । पहिलो खण्डमा एपेक्स जोशी जेभी कम्पनीले ७ किमि सडक निर्माण गरेको हो भने बाँकी ५ किमि एपेक्स अमिक कम्पनीले निर्माण गरेको हो । ०७२ असार २७ देखि काम सुरु भएको सडक निर्माण सम्पन्न गर्न ०७४ को असार २६ गतेसम्म म्याद दिइएको थियो । मन्दिर जाने सडकमध्ये यो खण्ड सबैभन्दा जोखिम मानिन्छ । गत वैशाखमा दर्शनार्थी बोकेको बस दुर्घटना हुँदा ५ जनाको मृत्यु र ३५ जना घाइते भएका थिए ।जोमसोमदेखि कागबेनीसम्म कालीगण्डकी करिडोरकै मूल सडकबाट सवारी पुग्नेछन् । त्यसपछि सवारी पूर्वतर्फ मोडिएर मुक्तिनाथ जाने ठाडो उकालो सडकतर्फ जानुपर्नेछ । पर्यटक र मन्दिर आउने दर्शनार्थीलाई मध्यनजर गरेर सडक कालोपत्रे गर्ने योजना अघि सारिएको थियो । निकै जोखिम र डरलाग्दो भीर पार गर्नुपर्ने भएकाले कतिपय दर्शनार्थी कागबेनीदेखि हिंडेरै मुक्तिनाथ पुग्छन् । यो सडकमा निकै जोखिम मोल्नुपथ्र्यो । अहिले ढुक्कले गाडी चलेका छन्, बस तथा जिप व्यवसायी समिति अध्यक्ष मीनप्रसाद थकालीले भने । सडक कालोपत्रे भएपछि मुक्तिनाथ पुग्ने दर्शनार्थीको संख्या बढेको उनले सुनाए । कालोपत्रे ३ दशमलव ५ मिटर र सडक ६ दशमलव ५ मिटर फराकिलो छ । ढल, पर्खाल निर्माण गरिएका छन्, सबै सवारीलाई अनुमति दिइएको छ । यो सडक मन्दिरभन्दा अलि वर बसपार्कसम्म पुगेको छ । वातावरण नब्रिगियोस् भनेर मन्दिरको गेटसम्म सवारी लान निषेध गरिएको छ । हाल जिप पार्कदेखि मन्दिरसम्म घोडाको प्रयोग हुँदै आएको छ । हिंड्न नसक्नेले घोडा प्रयोग गरे पनि अधिकांश दर्शनार्थी जिप पार्कदेखि १० मिनेट हिँडेरै मन्दिर पुग्ने गर्छन् । कोरलादेखि बेनीसम्मको कालीगण्डकी करिडोर सडकभन्दा अगावै कागबेनीदेखि मुक्तिनाथ पुग्ने बाटो कालोपत्रे गरिएको हो । कागबेनीमुक्तिनाथ सडक मुस्ताङकै पहिलो कालोपत्रे सडक हो ।तोकिएकै मितिमा सडक निर्माण सक्यौंं, प्राविधिक कार्यालयका प्रमुख इन्जिनियर रवीन्द्र तिवारीले भने, यो सडक नै मुस्ताङको पहिलो कालोपत्रे सडक हो । सडक छिटो सम्पन्न गर्न दुई खण्डमा विभाजित गरेर दुईवटा ठेकेदार कम्पनीलाई निर्माणको जिम्मा दिइएकाले समयमै सकिएको उनले बताए । यो सडकमा वर्षभरि नै सवारी चलाउन सकिने उनले जानकारी दिए ।"
दुर्घटनामा २ को मृत्यु,प्यूठान (कास) बस र मोटर साइकल ठोक्किँदा २ जनाको मृत्यु भएको छ । ऐरावती गाउँपालिका ५ झिबाङमा बुटवलबाट बरौलातर्फ जाँदै गरेको लु१ख ४१३८ नम्बरको बसले बरौलाबाट भिंग्रीतर्फ फर्कंदै गरेको लु३६प ३३२७ नम्बरको मोटरसाइकलाई शनिबार ठक्कर दिएको हो । घटनामा मोटरसाइकलमा सवार स्वर्गद्वारी नगरपालिका३ की ६ वर्षीया अनमोल ठकुरीको घटनास्थलमा मृत्यु भएको थियो । सोही नगरपालिका३ कै ४० वर्षकी डिल्ली ठकुरीको जिल्ला अस्पताल बिजुवारमा उपचारका क्रममा मृत्यु भएको प्रहरीले जनाएको छ । स्वर्गद्वारी७ का मोटरसाइकल चालक गिरुप्रसाद भुसाल घाइते छन् । उनको बुटवलमा उपचार भइरहेको छ । बस चालक चुमानन्द पराजुली प्रहरीको नियन्त्रणमा रहेको प्रहरी कार्यालय प्यूठानले जनाएको छ ।
आन्दोलन स्थगित,"रोल्पा (कास) यहाँ जारी आन्दोलन तीन दिनका लागि स्थगित गरिएको छ । गाउँपालिकाको नाम फेर्ने प्रस्तावविरुद्ध सातादेखि आन्दोलन भइरहेको थियो । पूर्वी रोल्पाको सुवर्णावती गाउँपालिकाका पदाधिकारीले नाम फेर्ने प्रस्ताव अघि सारेपछि माओवादी केन्द्रइतरका दलहरू विरोधमा उत्रिएका थिए । गाउँपालिका अध्यक्षसहितका पदाधिकारी र आन्दोलनकारीबीच आइतबार भएको वार्तामा पुस १८ मा जिल्ला समन्वय समिति (जिसस) ले बोलाउने सर्वपक्षीयसर्वदलीय बैठकमा छलफल गर्ने सहमति भएको हो । लिखित सहमतिपछि दुई दिनदेखि अवरुद्ध यातायात सेवा खुलाइएको छ । आन्दोलनकारीले शनिबार र आइतबार यातायातका साधन, बजार र शिक्षण संस्थालगायत पूर्ण रूपमा बन्द गराएका थिए ।"
चुनावपछिको भूराजनीति,"निष्कर्ष उपरोक्त भूराजनीतिक, कूटनीतिक तथा सामरिक यथार्थ तथा तथ्य र तथ्यांकका आधारमा विश्लेषण गर्दा नेपालको भूराजनीतिक महत्त्व तथा सामरिक संवेदनशीलता उच्च छ । शक्तिराष्ट्रहरूको भूराजनीतिक तथा सामरिक स्वार्थ जतिजति बढ्दै जान्छ, त्यतित्यति भूराजनीतिक तथा सामरिक स्वार्थहरू बाभिँदै जानेछन् । यसरी शक्तिराष्ट्रहरूको भूराजनीतिक तथा सामरिक स्वार्थ बढ्दै तथा बाभिँदै जाँदा त्यसको प्रतिविम्ब र प्रतिध्वनि नेपालमा निरन्तर आइरहनेछन् । त्यसैले आगामी दिनमा नेपालमा शक्तिराष्ट्रहरूको स्वार्थ अझै बाझिनेछ र अन्तर्राष्ट्रिय बहस र विवाद भइरहने सम्भावना उच्च छ । नेपालमा शक्तिराष्ट्रहरूको सामरिक तथा कूटनीतिक मात्रै होइन, आर्थिक र व्यापारिक स्वार्थ पनि छन् । उक्त बहुआयामिक स्वार्थ हिजो पनि थिए, आज पनि छन् र भोलि झन् बढ्दै जानेछन् । त्यसैले नेपालले आफ्नो राष्ट्रहित र स्वार्थका आधारमा राष्ट्रिय सुरक्षा तथा विदेश नीति अवलम्बन गर्नुपर्छ । शक्तिराष्ट्रहरूको सामरिक तथा कूटनीतिक स्वार्थप्रति नेपाल उच्च सतर्क भई राष्ट्रहितमा आधारित राष्ट्रिय सुरक्षा तथा विदेश नीतिको आधारमा कूटनीतिक तथा सामरिक सन्तुलन कायम गर्नुपर्छ । होइन भने नेपाल शक्तिराष्ट्रहरूको भूराजनीतिक स्वार्थको खेलमैदान हुनसक्छ ।"
कांग्रेसमा सत्तरीको सकस,"हालैको प्रतिनिधि तथा प्रदेशसभाको नतिजापछि कांग्रेसमा एक खालको बहसले विस्तारै बजार पाउँदैछ । र यसलाई भविष्यमा पार्टीभित्र साँच्चिकै प्रजातान्त्रिक र व्यावहारिक बनाउनसकेमा भविष्य उज्यालो पनि छ । एउटा पुसले जाडो जाँदैन अर्थात यस पटकको पराजयले भविष्य अन्धकार हुने होइन । तर चुनावमा शर्मनाक हारका कारण के होला भनी खासगरी नेृतत्व वर्गदेखि जिल्ला र गाउँतहका जिम्मेवार पदाधिकारी तथा नेताकार्यकर्ताले गम्भीर भएर आत्मसमीक्षा गर्ने र भएगरेका गल्ती स्वीकार गरी सुधारको बाटोमा जान सक्नुपर्छ । अहिले आएर एकैपटक ७० नाघेका बुढाखाडाले जिम्मेवारी लिन नहुने तथा पुस्ता हस्तान्तरण गर्दैमा पार्टी जीवन्त हुने होइन । फेरि हाम्रो राजनीतिमा ५० कटेर दाह्रीजुँगा फुलेका तथा नातिनातिना भएकासम्म युवा पुस्तामै दरिने गरेको छ । गएको चुनावमा शेरबहादुर देउवाको खै चुनावी भाषण दौड ? बरु गिरिजाप्रसाद कोइराला गाला चाउरिएर पनि दाह्रीजुँगा सफाचट पारी एकैदिन ३४ ठाउँमा हेलिकप्टरबाट भए पनि दौडधुप गरेका थिए । महाधिवेशन भएको यतिका समय बितिसक्दा समेत पार्टी चलायमान हुनसकेको छैन । फाइदाका लागिमात्र नेताको वरिपरि झुन्डिने झुन्ड धेरै भए । राजदूतदेखि प्रहरी प्रमुखसम्म सुपको भए राम्रो भन्ने हावाले छुँदा मध्यपश्चिमदेखि पूर्वका कार्यकर्ता अवसरबाट विमुख भएकोमा हेक्का गरिएन । बहुचर्चित विषय तथा सवालमा सधैं ढुलमुले चरित्र, अरू दलको बुइँ चढेर रमाउँदै सत्ता नै सबैथोक भनेर पार्टी नेतृत्व विचलनमा परे । देशभरिको जीर्ण सांगठनिक संरचनालाई बन्दै गएको नयाँ संरचनामा बदल्न भुले । जेजस्तो गरे पनि पहिले पो गुट थियो, यसपटक वाम गठबन्धन बनेकाले तिनमा असन्तुष्टि हुनेको भोट कांग्रेसले पाउनेमा मख्ख परे । स्थानीय तथा प्रदेशसभामा कस्तो उम्मेदवारले अवसर पाउने तथा विपक्षीसँग प्रतिस्पर्धा गर्नसक्ने उम्मेदवार छनोटको मापदण्ड बन्न सकेन । झोलामा बिटा बुझाएर टिकट पाएको भनी गौरव गर्ने धेरै भए । अनि बोराका बोरा पैसा खन्याउन सक्छु भन्नेले टिकट पाए । यस्तो रोग त कांग्रेस मात्र नभएर अरू दलमा पनि देखिएको, सुनिएको नै हो । ठेकेदार, गुन्डा तथा व्यापारीले टिकट पाउनु त्यसैको उपलब्धि होइन र ? श्रीकृष्ण राजवंशी सुनकोसी३, सिन्धुली २०७४ को निर्वाचनमा निराशाजनक परिणामले कांग्रेसका युवा पुस्ता अत्तालिएका छन् । इतिहासबाट पाठ नसिक्नेहरूले भविष्यमा कांग्रेसलाई खरो उतार्न सक्दैनन् भन्ने मान्यता युवा पुस्तामा देखिएको हुनाले वृद्ध नेतालाई अभिभावकको जिम्मेवारी दिनुपर्ने धारणा देखिन्छ । जबसम्म पार्टीमा पुस्तान्तरण र हस्तान्तरणको सिद्धान्तलाई स्विकार्दैनन्, तबसम्म पार्टीभित्रको गुट वा अन्तरद्वन्द्वलाई चिर्न सक्दैन । यसको उदाहरण कांग्रेसलाई लिन सकिन्छ । विगतमा नेपाली कांग्रेसले विवादपूर्ण कार्य गरेको प्रतिफल निर्वाचनको परिणामले देखाएको समीक्षा युवा पुस्ताले गरेको हुनाले अब कांग्रेसलाई अब्बल बनाउन युवा पुस्ताको काँधमा जिम्मेवारी दिनु नै उपयुक्त देखिन्छ । वृद्ध भएका नेताहरूको सल्लाह, सुझाव तथा अभिभावकत्वबाट युवा पुस्तालाई मार्गदर्शन दिनु नै यतिखेरको आवश्यकता हो । प्रमोद पौडेलश्रीपुर११, वीरगन्जकांग्रेसका युवा नेताको ७० कटेका विश्राम लिनोस् भन्ने आग्रहले भविष्यमा के रूप लेला, त्यो समयले बताउला । यद्यपि युवा नेताहरूबाट जुन आक्रोश अहिले आयो, केही ढिला गरी आए तापनि स्वागतयोग्य नै छ । आजको युगमा नेपाली कांग्रेसले पुराना नेताको गाथाले भरिएको टेप रेकर्डर बजाएर मात्र पुग्ने छैन भन्ने कुराको अभिव्यक्तिको रूपमा यसलाई लिनुपर्छ । नेपालको समग्र राजनीतिमा जेरीमा झिँगा भन्केझैं आजीवन लागिरहने मनोविज्ञानलाई परिवर्तन गर्नका खातिर युवा नेताहरूको यस जागरणले सहयोग पुग्नु अझै सकारात्मक हुन जान्छ । टाउको, मुटुजस्ता अङ्गको शल्यक्रिया गर्नुपर्यो भने भर्खरका युवा चिकित्सक रोज्ने र राजनीतिमा चाहिँ प्रखर र मेधावी युवाहरूलाई अनुभवहीन भन्ने संस्कृतिको अन्त्य हुनैपर्छ । अबको राजनीति विकास र समृद्धिका लागि हो । त्यसका लागि सक्षम नेतृत्वको छनोट नयाँ पद्धतिबाट हुनसके मात्र सबैको भलो हुनेछ । महेशप्रसाद ढुंगानानयाँबानेश्वर, काठमाडौं"
द्यौसीभैलो होइन विकास सपना,"आजभोलि विभिन्न दलका शीर्षनेताहरू जुनसुकै कार्यक्रममा सहभागी हुँदा आर्थिक क्रान्ति र विकासका सपना जनतासँग बाँड्न थालेका छन् । यद्यपि, उच्च शासकीय तहमा पुगिसकेका कुनै नेताको विगत समृद्धिको रूपरेखा कोर्न सफल देखिएन । सरसर्ती हेर्दा प्रगतिमार्गमा उल्लेखनीय योगदान पुर्याउने महत्त्वपूर्ण क्षेत्र लथालिङ्ग र भताभुङ्ग बन्न पुगेका छन्, यतिबेला । उद्योगधन्दा, विद्युत उत्पादन, कृषि, पर्यटन, घरेलु उद्योग, समाज सुधार सबै क्षेत्रमा आशाभन्दा निराशा चरम उत्कर्षमा पुगेको छ । राजनीतिक परिवर्तन भएको ३ दशक पुग्नलाग्दा पनि पश्चिमी पहाडमा बसोबास गर्ने निमुखा जनताको कुपोषण, अकाल मृत्यु, अशिक्षा, खाद्यान्न अभावजस्ता समस्यामा परिवर्तन भएको पाइँदैन । गाउँघरमा केटाकेटी र बूढाबूढी कुरुवा बनेर बसेका छन् भने अधिकांश ठाउँका उर्वर कृषि भूमि लामो समयदेखि बाँझो राखिंँदा बञ्जर र मरुभूमिसरह बनेका छन् । निजीकरणको नाममा भएभरका ठूला उद्योगमा भोटेताल्चा लाग्नुका साथै ट्रेड युनियनका उच्छृङखल क्रियाकलापबाट त्रसित व्यवसायी उद्योगधन्दामा लगानी बढाउन उत्सुक देखिएका छैनन् । वैदेशिक सहयोग, अनुदानबाट सञ्चालित आयोजनाको तहतहमा अनि यान्त्रिक तरिकाको भ्रष्टाचार मौलाएको छ । यतिसम्म कि दस नङ्रा खियाउँदै केही रकम जोडेका गैरआवासीय नेपालीले मुलुकको दुरावस्था देखेर मन थाम्न नसकी विकास कार्यमा लगानी गर्न खोज्दा भ्रष्टाचारको आहालमा डुव्न पल्केको नेतृत्वले लगानीको इच्छा राख्नेहरूसँग लाज पचाएर पहिले नै कमिसन माग्ने गरेको कुरा सार्वजनिक भइरहँदा यस्ता घृणित गतिविधि रहेसम्म विकास कसरी अघि बढ्न सक्ला ? तिहारमा द्यौसीभैलो खेल्दा भट्टयाउँदै स्वरमा स्वर मिलाएर उफ्रने शैलीबाट पूरा हुँदैन, समृद्धि सपना । डा भुवनेश्वर शर्माचन्द्रागिरि२, काठमाडौं"
बुद्धिजीवी बरालसित असहमत,"१६ पुस गते प्रकाशित लोकराज बरालको नेपाली कांग्रेस र अबको राजनीति पढ्दा उहाँ पनि स्खलित हुँदै गएका नेपाली तथाकथित बुद्धिजीवीहरूकै सूचीमा पर्नुभएको स्थिति देखियो । सबै कुरो कांग्रेस हो । कांग्रेसको मात्र इतिहास छ । अरू सबै दल उसकै सैद्धान्तिक पिछलग्गु हुन् भन्ने खालको उहाँको अभिव्यक्ति पढ्दा स्वाभाविक प्रश्न उठ्छ, उहाँ कांग्रेस नेता कि देशकै बुद्धिजीवी ? कम्युनिस्ट भन्ने बित्तिकै संसदीय राजनीतिको विरोधी हुनुपर्छ । कम्युनिष्ट भएर बहुदलीय प्रतिस्पर्धामा भाग लिनु भनेको कांग्रेसमा समाहित हुनु हो भन्ने खालको उहाँको विचारलाई बौद्धिक दरिद्रता बाहेक अरू के भन्न सकिन्छ र ? विश्वभरि नै अनि विशेषगरी ल्याटिन अमेरिकी मुलुकहरूमा चुनावबाट नै समाजवादी पार्टीहरूले शासनसत्ता हासिल गरेको अनि जनमुखी काम थप्दै लगेर फेरि हासिल गरेको कुरो बुझ पचाउनुभएको छ, उहाँले । स्थानीय निर्वाचन सम्पन्न भएको जम्मा ६ महिना भएको छैन । एमालेबाट निर्वाचित मेयरले जादुको छडी घुमाएनन् भनेर गाली गर्न थालिसक्नुभो, उहाँले । तथापि जनप्रतिनिधिहरूको कमीकमजोरी हुँदै नभएको चाहिँ होइन । २००७ सालदेखि नै नेपालका कम्युनिस्टहरू बहुदलीय लोकतन्त्रप्रति सदासर्वदा प्रतिबद्ध थिए र छन् । पुष्पलालले २०२१ सालमै प्रस्ताव गरेको संयुक्त जनआन्दोलन कार्यक्रमकै सैद्धान्तिक विजय भएको हो, २०४६ सालमा । सुशीलकुमार गौतमचन्द्रागिरि१३, काठमाडौं"
स्वास्थ्य स्थितिमा सुधारको सवाल,"आइतबार प्रकाशित स्वास्थ्य संस्थामा रित्तिँदै औषधी समाचारले सारै दु:खित बनायो । कोही मानिस जन्मिएपछि स्वस्थसँग बाँच्न पाउनु उसको अधिकार हो भने त्यसका लागि स्वास्थ्यसेवा उपलब्ध गराउनु राज्यको दायित्व हो । कुनै देशको जनताको स्वास्थ्य राम्रो भयो भनेमात्र त्यहाँ दक्ष जनशक्ति उत्पादन हुनसक्छ । देशमा अझै पनि सामान्य रोग लुतो, झाडापखाला आउँको उपचार तथा औषधी नपाएर धेरै सर्वसाधारणले ज्यान गुमाएका छन् । यसबारे राज्यको राम्रोसँंग ध्यान नजानु दु:खद कुरा हो । निर्वाचनको समयमा जनताको हकअधिकार, शिक्षा, स्वास्थ्य, रोजगारी सुनिश्चित गर्छु भन्ने वाचा गर्ने र सत्तामा पुगेपछि यी सबै कुरा बिर्सने र मन्त्री वा पार्टीका उच्च तहका नेताहरू बिरामी पर्दा विदेश गएर राज्यको ढुकुटीबाट उपचार गराउने परिपाटीले गर्दा यस बारेमा ध्यान नपुगेको हो कि ? राष्ट्रिय ढुकुटीको पैसा खर्च गरेर विदेश उपचार गराउनुभन्दा गाउँगाउँमा अस्पताल खोलेर सबैलाई देशभित्रै राम्रो स्वास्थ्य सुविधा उपलब्ध बनाउने र निर्वाचित जनप्रतिनिधिलाई पनि यसबारे ध्यानाकर्षण गराउने हो भने स्वास्थ्य अवस्थामा सुधार ल्याउन सकिन्छ । अमृत पौडेल गैंडाकोट१२, नवलपुर"
अपराध र राजनीति नछुट्टिँदा,"अपराधीसंँग न विचार हुन्छ न कुनै वाद । न त अपराधीको जात, धर्म र भूगोल नै हुन्छ । जो भए पनि आपराधिक क्रियाकलापलाई आफ्नो मूल पेसा बनाउने व्यक्ति अपराधी नै हो । दुर्भाग्य, आजभोलि नेपालको राजनीति अपराधीहरूको अखडा बन्दैछ । राजनीतिक दलहरूले नै अपराधीहरूको संरक्षण गरेका छन् । किनकि उनीहरूको पनि आआफ्नै पार्टी छ, पद छ र त्यसैका आधारमा सामाजिक प्रभाव पनि छ । गत स्थानीय तह निर्वाचनदेखि प्रदेशसभा र प्रतिनिधिसभाको निर्वाचनसम्म आइपुग्दा जघन्य अपराधमा संलग्न धेरै कुख्यात र नामुद अपराधीहरूलाई समेत ठूलठूला राजनीतिक दलले टिकट दिएर उम्मेदवारको रूपमा उतारे । कोही जितेरै आए, कोही पराजित भए । कालान्तरमा यस्तो प्रवृत्तिले राजनीतिक दलको छवि बिग्रने मात्रै होइन, जनतामा दलहरूप्रतिको वितृष्णा अझै बढाउँछ ।स्वाभाविक रूपमा प्रश्न उठ्छ गुन्डा, तस्कर, दलाल, किर्ते, हत्यारा, अपहरणकारी अर्थात यस्तै कुनै संगठित अपराधमा संलग्नलाई नेता बनाएर दलहरूले समाजमा कस्तो परिवर्तन चाहेका हुन् ? अझ मूलप्रश्न त यो हो कि हाम्रा दलहरूले राजनीतिलाई अपराधीकरणतर्फ डोर्याउन चाहेका हुन् कि अपराधीहरूको राजनीतीकरण गर्न खोजेका हुन् ? जसको आफ्नै आचरण राम्रो छैन, आफै कैयन अनैतिक, अराजक र उच्छृङखल क्रियाकलापमा संलग्न छ, त्यस्ताहरूबाट जनताले सामाजिक न्याय, समतामूलक समाज, सुशासन र समृद्धिको अपेक्षा कसरी गर्ने ? सधैं परिवर्तन र कानुनी राज्यको ठूलठूला कुरा गर्ने दलहरू यो विषयमा किन संवेदनशील छैनन् ? के आपराधिक माफियाले नै राजनीतिक दलहरू चलाएका हुन् ? अपराधीलाई पदको पगरीले सुशोभित पार्ने व्यवस्था हामीले चाहेको लोकतन्त्र होइन, नत समाजमाथि जबर्जस्त अपराधीको शासन लाद्ने परिपाटी नै लोकतान्त्रिक हुनसक्छ । हाम्रा दलहरूले कहिले सोच्ने ? निरोज खड्का लिखु गाउँपालिका३, रामेछाप"
खर्चिलो संघीयता कार्यान्वयन,"पुुस १३ गते प्रकाशित खर्च जुटाउन दाता गुहारिंँदै समाचार पढ्दा मेरो मनमा धेरै प्रश्न उब्जिएकाले केही लेख्नैपर्ने भयो । किनभने संविधान प्रदत्त संघीय लोकतान्त्रिक गणतन्त्र नेपालको परिकल्पना अनुसार अहिले मुलुकमा ७ वटा प्रदेशसहितको नयाँ संरचना लागू हुने पक्कापक्की भइसकेको छ । सोही अनुसार संघीयताको कार्यान्वयन गर्ने सिलसिलामा राज्यका तीनै तह अर्थात स्थानीय तह, प्रतिनिधिसभा र प्रदेशसभाको निर्वाचन सम्पन्न भएको छ । स्थानीय तहले कार्यसम्पादन समेत गरिरहेको छ भने प्रदेशसभा र प्रतिनिधिसभाको प्रत्यक्षतर्फको नतिजा प्रकाशित भइसकेको छ । तर प्रदेश र स्थानीय तहका सेवा सञ्चालन गर्न १० खर्ब र प्रदेश संरचना र स्थानीय तहको व्यवस्थापनका लागि ३ खर्ब ५० अर्ब रुपैयाँ आवश्यक पर्ने देखिन्छ । उक्त रकमको व्यवस्थाका लागि आन्तरिक ऋणले समेत धान्न नसकेपछि सरकारले दातासँग गुहार मागेको देखिन्छ र त्यसका लागि विश्व बैंकले अन्य दातृ निकायसंँग समन्वय गरी सरकारलाई आवश्यक स्रोत जुटाउन पहल गरिदिने संकेत दिएको देखिन्छ । गंगाराज अर्यालपाणिनी८, पाली, अर्घाखाँची"
"चिठी, प्रचण्ड र भोलि","पुष्पकमल दाहाल प्रचण्डजी, सोचेको थिएंँ, मैले यसपालिको लेखमा राजनीतिको कुनै चर्चा गर्ने छैन, एक स्वतन्त्र निरपेक्ष प्राज्ञिक मानिसले किन लेख्नु र राजनीतिका कुरा सधैंँ । तर पनि तपाईंलाई यो चिठी लेख्न मन लाग्यो । किनभने देशमा गहिरिँंदै गएका समस्याको निदान गर्न नसक्ने एक मनोग्रन्थिले उत्तरदायित्व बोकेका मानिसलाई समातेको कुराले चिन्तित छु । म कुनै दल विशेषभित्र फर्मुलामा आबद्ध भएर, बोली पनि त्यसैसंँग मिलाउने र दलका नेताहरूलाई खुसी पारेर लाभ लिने कित्ताको मानिस नपरेकाले होला, अहिलेको ऐतिहासिक परिवर्तनका एकाध कुराले झस्केको छु । शक्ति कसले लिने, भोलि कसरी लोकको हित गर्ने र पूरा समय चल्ने सरकार बनाउने भन्ने कुराको बीचमा द्वन्द्व भयो भने त्यो एउटा चिन्ताको विषय हुनेछ । लाग्यो, कसैलाई आफ्ना एकाध कुरा राखौं । विचार गर्दै जांँदा तपाईं नै त्यस्तो व्यक्ति देखेंँ । हामी साहित्य र मिडियामा लगाम लगाउने शासक, राज्य र दलप्रति प्रतिरोधी विचार राख्छौं । तर म तपाईंलाई किन यो पत्र यस्तो बेला लेख्न थालेंँ त ? आपैंसंँग प्रश्न गर्छु । त्यसको उत्तर यो पत्रले नै बोल्नेछ । यो पत्र मैले स्वस्फुर्त लेखेको हुंँ । तपाईंहरूको राजनीतिक अभियानले पाएको जनमतका आधारमा एउटा दिगो र टिकाउ सरकार बनाउनु हुनेछ भन्ने कामना गर्दै तपार्इंलाई चिठी लेख्न लागेको कारणमा मानवीय स्पन्दन र सन्दर्भहरू बढी जोडिएका छन् ।अर्को, तपाईंसँंग समयले मलाई कहीं न कहीं जोड्दै लगेकाले पनि चिठी लेख्न मन भएको हो । प्राध्यापक लोकराज बरालले २०६३ को अमूक महिनामा भूमिबाट भर्खरै बाहिर आउनुभएका तपाईं र बाबुराम भट्टराईलाई आफ्नो केन्द्रमा बोलाउनुभएको रहेछ । मलाई पनि १९ जना प्राध्यापकसंँगै बोलाउनुभयो । अन्त्यमा सम्बोधन गर्ने क्रममा तपाईंले अभि सर, मलाई पढाएको बिर्सनुभयो, पाटन कलेजमा ? भनेपछि सम्झेंँ । त्यसपछि पटकपटक मैले तपाईंको विद्यार्थीको बेलाको चित्र दिनुपर्यो । नयाँदिल्लीको एउटा साहित्य विचार सम्मेलनमा तपार्इंबारे अनर्गल बोल्ने एक विद्वानलाई माथि गएर भनेँ, म उनको शिक्षकको हैसियतले बोल्दैछु, तपाईं भ्रममा बोल्दै हुनुहुन्छ । प्रचण्डले गरेको राजनीतिक सम्झौता तपाईंलाई पनि मोडल हुनसक्छ । अहिले प्रचण्डका प्रधानमन्त्री र सम्वाद गरिबस्ने व्यक्ति भेट्न चाहनुहुन्छ भने उता विज्ञान भवनमा गएर हातमा अक्सिजनको बट्टा र पाइप बोकेर सार्क सम्मेलनमा बोल्दै गरेका गिरिजाप्रसाद कोइरालालाई भेट्नुहोस् । भारतीय पत्रकार अनिर्बन रोयले तपाईंमाथि किताब लेख्दा मलाई तपाईंबारे सोधेका छन् । त्यो किताबको विमोचन १९ सेप्टेम्बर २००८ मा काठमाडांैमा हुंँदा म एकमात्र बक्ता थिएंँ । तपाईं प्रधानमन्त्री हुनुहुन्थ्यो । तपाई कुनै कारणवश आउन सक्नुभएन । मञ्चमा तपाईंका पिताजी मुक्तिनाथ दाहालसँंग म एक्लै थिएंँ । यो बेला तपाईंबारे उहांँले भनेका कुरा र उहांँको तपार्इंप्रतिको विश्वासले म द्रवित भएँं । उहांँबारे कान्तिपुर पत्रिकामा लेखेको पनि थिएँं । मैले तपाईंलाई भनेको थिएँ, कसैको जमघटमा । तपाईंलाई पुत्रशोक पर्दा म धेरै दु:खित छु । मलाई तपाईंको अस्ति चितवनमा दिएको एउटा भाषणले छोयो । तपाईंले एउटा मिडियामा उठेको हल्लाको उत्तर दिँंदै त्यो कुरा भन्नुभएको थियो । चर्चा थियो, माओवादी र एमाले अब एउटै गठबन्धनमा बस्ने छैनन् । तपाईंले एउटा मार्मिक, साहित्यिक किसिमले सम्झिंँदा, वाचाल विम्ब प्रयोग गर्दै भन्नुभयो हामीले फर्किने बाटोको पुल नै भत्काइसक्यौं, अब जाने बाटो छैन । मलाई यो अभिव्यक्ति एउटा निजी अथवा भित्रदेखि उठेको केही साहित्यको निबन्धमा लेखिने उद्गारजस्तो लाग्यो । यो भनाइमा सीमाको चेतना छ । यो भनाइमा आफ्ना मानिस लिएर यात्रा गर्ने मानिस वा अगुवाको चिन्ता बोल्छ । तपाईंको बोलीमा आफ्ना मानिस लिएर इजिप्टको भूमि छाड्दै गएका र एकदिन फर्किने डायस्पोराका इरादा बोकेका मोजेजको जस्तो आदिम चिन्ता बोल्छ । यो भनाइमा अहिले सीमाहीन अवस्थातिर लागेका यात्रीको भावनाको आभास हुन्छ । प्यालेस्टाइनी विद्वान एडबार्ड सइदले एउटा यस्तो अवस्थाको मानिसमाथि सिद्धान्त निकालेका छन्, जसलाई उनले अर्थपूर्ण सीमा बाहिर निस्केको मानिसको रूपमा चित्रण गरेका छन् । तर तपाईंको यात्रा सीमाभित्रै सीमाको खोजी हो । तपार्इंले अहिलेसम्म कुराहरू मिलाइसक्नु पनि भयो होला । लाग्छ, तपाईंको राजनीतिक कर्म नै सायद शक्तिको शाश्वत बाँडफाँड गर्ने हो, जसमा तपाईंको धेरै र महत्त्वपूर्ण समय बितेको छ । तपाईंका सहयात्रीको कुरा पनि यसमा आउंँछ । तपाईंको राजनीतिक कर्म भनेकै आउनु हो, फर्किनु होइन । तपाईंको राजनीतिक शक्ति पनि त्यही हो । तपाईं छापामार आन्दोलन २५ वर्ष नेतृत्व गरेर आउनुभयो । पुलै भत्काएर आउनुभयो । त्यता फर्किने पुल छैन । त्यसरी आएकोलाई स्वागत गर्ने गिरिजाबाबुले इतिहास बुझेछन् । तपाईं एमालेको घर पुग्दा पछाडि पुल भत्किएको अर्थ अलिक जटिल लाग्यो । पुलभञ्जन गर्दै आइबस्ने तपाईंलाई कसैले कमजोर भन्लान् । म चाहिंँ भन्दिन । एउटा संयन्त्र अँठ्याएर बस्ने, अलिकति पनि नचल्ने, एकल राजनीतिक राग अलाप्ने अनि दायाँबायांँ केही नहेर्ने, जीवन र जगतलाई एक इन्च पनि तलमाथि नगरी बस्ने राजनेता र दलहरूको भन्दा तपाईंको गति जीवनको नजिक छ । म बीपी कोइरालाको प्रशंसक भएको कारण त्यही हो । तपाईं पनि हुनुहुन्छ । तपाईं सुन्दरीजल जेल परिसरमा प्रधानमन्त्री भएको बेला भावातित भएर बसेको कुरा मलाई सञ्जीव पोखरेलले भन्नुभएको थियो । तपाईंलाई थाहै होला, केही शंका छन्, तपाईंमाथि । भन्छन्, तपाईं यो बाटोबाट कम्युनिष्टहरूको विशाल बहुमत बनाएर डिक्टेटरसिप चलाउने सपना बोकेको मानिस हो । तर केही कुरा यस्ता छन्, जसको राम्ररी अध्ययन गर्ने हो भने अब त्यो तपाईंको लक्ष्य हुन सक्तैन । स्तालिनदेखिका नेताका फोटा टाँसेर कार्यक्रम गरे पनि अब तपाईंहरू कम्युनिष्टको एउटा शास्त्रीय पुल भत्काएर आउनुभएको छ । तर माक्र्सवादको दृष्टि भत्काउनु पर्दैन । मेरो तपाईंलाई एउटा सल्लाह छ । सुरुदेखि नै एउटा कुरामा ध्यान पुर्याउनु होला । सबै साथीलाई लोकतान्त्रिक संविधान पालना गर्न लगाउनु होला । संविधान मिच्ने कर्म सूक्ष्म हुन्छन् र ती शक्तिका सपनाले रञ्जित हुन्छन् । मानिस अलिअलि गर्दै संविधान मिच्छन् । दुरुपयोग गर्छन् । देखिएको छ । डिक्टेटरसिपको जन्म त्यसरी नै हुन्छ । मिडिया र स्वतन्त्र चिन्तनमाथि विस्तारै लगाम लगाइन्छन् । बीपीले २०३४ मा अदालतको बयानमा पनि यही भने । तर तपाईंलाई थाहा छ, तपाईंको पुलको निर्माण कसरी भएको थियो ? यो कुरा विचार गर्नुभएको छैन होला । तपार्इं र गिरिजाबाबुले विस्तृत शान्ति सम्झौतामा २०६३ मंसिर ५ मा सही गर्नुभन्दा ३ वर्ष पहिले मार्टिन चौतारीका रमेश पराजुलीले निकै खोज गरेर तयार पारेको नेपालको माओवादी आन्दोलन सन्दर्भ ग्रन्थ प्रकाशित भयो । त्यसमा माओवादी आन्दोलनमाथि लेखिएका ६ सय ७ वटा सन्दर्भसूची छन्, जसमा नेपालीमा २ सय ८९ र अंग्रेजीमा ३ सय १८ वटा छन् । अनेक विचार र व्याख्या भए पनि त्यो सन्दर्भको एउटा ऐतिहासिक कलेवर हो । त्यसमा तपाईंले लेखेका निकैवटा लेख छन् । बाबुराम भट्टराईले लेखेको एउटा लेखको शीर्षक प्रचण्डपथ : सिर्जनशील माक्र्सवादको नवीनतम कडी अहिले पढ्दा रमाइलो लाग्ने रहेछ । दीपक थापा र बन्दिता सिजापतिको अ किङडम अन्डर सिज (२०६०) भन्ने किताबमा अरू १६ वटा सन्दर्भ छन् । यहाँं सबै राख्न सकिँंदैन । मार्टिन चौतारीले धेरै विषयका क्याटलग निकालेको छ । खोजेर तयार पारेका सन्दर्भहरूको आफ्नै सैद्धान्तिक आधार हुन्छ । यसै सन्दर्भमा मेरो एउटा अनुभव भन्छु । केही साता अगाडि नेपाल एकेडेमीले प्रकाशनमा ल्याएको प्रज्ञा समकालीन नेपाली कविता विमर्श भन्ने किताबमा मैले लेखेको समकालीन नेपाली कवितामा जनजातीय चेतना शीर्षकको लामो लेखमा मैले नेपाल र बेलायतमा पनि गएको बेला पारेर ५६ वटा सन्दर्भ राखेकामा काटेर ६ वटामात्रै राखिएका रहेछन् । मनपरेका प्राज्ञ र मनपरेका सम्पादकले भनेर लेखेको थिएंँ, चकित छु । हार्वर्ड विश्वविद्यालयको एउटा फुटनोट (१९९७) भन्ने किताबमा एन्थोनी ग्राफटन भन्छन् इतिहास यस्तै सन्दर्भहरूले बनिएको शक्ति हो र यसले शासकहरूले लुकाएका खराब कर्मलाई बाहिर ल्याइदिन्छ । साहित्यमा पनि सन्दर्भ सामग्रीले एउटा शक्तिको रचना गर्छ ।अहिले तपाईंले कुनै पुल भाँच्नुभएको हो भने त्यसलाई प्रयोग हो भनेर मानौं । बाँकी इतिहासले भन्ला । तपाईंले छाडेको इतिहास र तपाईंले बनाउन खोजेको इतिहासमा संवादको शक्ति छ । देशलाई भ्रष्टाचार, मेडिकलमा भएका बेथिति, पीडितका समस्या, दिनदिनै अनुर्वर बनाइँंदै लगिएको माटोबाट पीडित किसान, बाहिर कामको खोजीमा गएका र उपेक्षित नेपालीका समस्या, शिक्षामा बढिरहेको अराजकता जस्ता कुराको समाधान गर्नु स्थायी वाम गठबन्धनको सरकारको काम हुनेछ । तपाईंले मैले जङ्गलको जीवन बिताएंँ, अब उज्यालोको जीवन बाँच्छु (हिन्दुस्तान टाइम्स, नोभेम्बर १८, २००६) भनेको निकै वर्ष भएछन् । सबैलाई उज्यालोको जीवन बाँच्न सक्ने अवस्था सिर्जना गर्न लाग्नुहोला । बाँकी अर्को पत्रमा ।"
पराजयको कारण खोज्ने वैधानिक थलो,"हामी आफ्ना कमजोरी सुधार्नेभन्दा बढी अरूको आलोचनामा आफ्नो सफलताको भ्रम पाल्छौं । पहिले आफ्नो कमजोरीको खोजी गरौं र सोही अनुसार सुधारको जमर्को गरौं । बीपीले आलोचनालाई सकारात्मक रूपमा लेऊ र त्यसको सम्मान गर्न सिक भनेर दिएको अर्ती अहिलेका कांग्रेस नेतालाई विषजस्तो हुन्छ । जसरी मुलुकको गुप्तचरी निकम्मा छ, त्यस्तै निकम्मा छ, कांग्रेसको संयन्त्र । कसैलाई उछित्तो काढ्नुछ भने त्यो हाम्रो मान्छे होइन भनिदिए पुग्यो । गुट, उपगुट र झुन्डहरूको भकुन्डो बन्न तयार हुनुपर्छ, कांग्रेस हुन । चुनाव पहिले सभापति शेरबहादुर देउवाले चुनावमा अन्तर्घात गरे कारबाही गर्छु भनेर केही हदसम्म सचेत गराए । कांग्रेसमा अनुशासन मान्नुपर्छ अन्यथा पार्टीले कारबाही गर्छ भन्ने मान्यता २०५१ सालमै स्थापित हुन्थ्यो भने अन्तर्घातको कुरा पुराना भइसक्थ्यो । आज पनि कांग्रेसलाई कांग्रेसले हराएको छ । कांग्रेसको हकमा दार्शनिक भोल्तेयरको भगवान् मलाई आफ्ना मित्रहरूबाट मात्र बचाइदिनुस्, शत्रुसँग त म आफैं सुरक्षित हुनसक्छु भन्ने भनाई ठ्याक्कै मिल्छ । अपजशको भागिदार हुनबाट सभापति शेरबहादुर देउवाले बँच्ने ठाउँ छैन र सुविधा पनि छैन । तर सबै अपजशको भागिदार देउवालाई मात्र बनाएर अरू पानीमाथिको ओभानो बन्ने ठाउँ छैन । आत्मसमीक्षा गरौं । निष्ठा र आदर्श होइन, धनवादी पात्रहरूलाई टिकट वितरणको प्राथमिकतामा राखियो । कांग्रेसका लागि योगदान गरेका राम्रा होइन, हाम्रा र हाम्राभित्र नातेदार, श्रीमती र गुटका धनाढ्यहरूलाई रोजियो । टिकटका आकांक्षी धेरै हुनु अस्वाभाविक होइन । तर अन्तिममा टिकट पाउने त एक जनाले मात्र हो । तर मैले टिकट पाए मात्र जितिन्छ अन्यथा जितिन्न भन्दै नेताहरूको ढोकाढोका पुग्ने गणेशहरूलाई पर राख्न सकेन कांग्रेसले । अहंकार, प्रतिशोधको सिकार भए कांग्रेसका इमानदार उम्मेदवारहरू । चुनाव सिंगो पार्टीले होइन, उम्मेदवार एक्लैले उठिरहेको देखिन्थ्यो । पार्टीका कार्यकर्ता स्वस्फुर्त होइन, सशुल्क मात्र परिचालित हुने अनि उम्मेदवारले करोडौं रकमको जोहो गर्नुपर्ने विसंगतिको सिकार भए, पहुँच नभएका उम्मेदवारहरू । पार्टी संयन्त्र कहीं कतै परिचालित थिएन, देखिएन । २०४८ देखि ०७४ सालम्म त्यही एउटै व्यक्तिले मात्र चुनाव उठ्ने टिकट पाउँछ । गाउँमा माओवादीसँग लडेर, आफ्नो परिवार पालेर कांग्रेसको साख जोगाएर बसेको कांग्रेस सिपाहीले आफ्नो उम्मेदवार रोज्न पाउँदैन । कुनै आयातीत पात्र टिकट लिएर देखापर्छ । गाउँ, इलाकामा कुनै सांगठनिक संरचना छैन । युवा, तरुण पुस्तालाई आकर्षित गर्ने न नारा छ, न एजेन्डा छ । अहिलेको कांग्रेसको विसंगति आफैंभित्र प्रजातान्त्रिक संस्कार र अभ्यास नहुनुमा छ । अहिलेको नेतृत्व पुस्ताले राजनीतिक परिवर्तनका लागि गरेको योगदानको साँवाब्याज खाइसक्यो, अब संरक्षकत्व ग्रहण गर्न लाग्नुपर्छ । कांग्रेसमा १३ भन्दा बढी त भ्रातृ संघ, संगठन छन्, अनि १७ भन्दा बढी शुभेच्छुक संघ, संस्था आबद्ध छन् । विदेशमा नेपाली जनसम्पर्क समिति क्रियाशील छ । तर यो चुनावमा कांग्रेसले आफ्ना भ्रातृ एवं शुभेच्छुक संघ, संस्थालाई कहाँ परिचालन गर्यो ? केन्द्रीय नेतृत्वले सबैलाई बोलाएर सामुहिक छलफल र प्रचारप्रसारमा जुट्न निर्देशनसमेत दिएन । जम्बो प्रचार समिति बनाइयो । तर प्रचार संयन्त्र सबैभन्दा प्रभावहीन रह्यो । २०४८ सालयता धेरै प्रगति भएका छन्, जसको जश पाउने भागिदार कांग्रेस हो । यस बीचमा गरिबीको रेखामुनि रहेको जनसंख्याको प्रतिशत ४९ बाट झरेर २१ मा पुग्यो, साक्षरता प्रतिशत ५० बाट ९० मा पुग्यो, ७४ प्रतिशत जनसंख्याको पहुँचमा विद्युत सेवा पुगेको छ । २५ वर्ष पहिले ७,३३० किलोमिटर सडक संरचना रहेकोमा अहिले ८१,३७१ किलोमिटर सडक विस्तार भएको छ । यी यस्ता केही सूचकांक हुन्, जसले केही नभएको होइन, विकास भएको देखिन्छ । तर असीमित चाहना र अवसरका बाबजुद अपेक्षित प्रगति सन्तोषजनक भएन । यस बीचमा १२ वर्षभन्दा बढी माओवादी हिंसाले विकास र प्रगति अवरुद्ध भयो । तर कांग्रेसले भए, गरेका प्रगतिलाई डेलिभर गर्न सकेन । सपना देखाउन सकेन, आशावादी बनाउन सकेन । चुस्त, दुरुस्त र प्रभावकारी संगठन बनाउन चुक्यो । टालटुले रणनीति भयो । केन्द्रीय समितिको बैठक आह्वान गरी समीक्षा र छलफल गर्नुपर्छ । चुनावका समय जिल्लाजिल्लामा कांग्रेसले केन्द्रीय प्रतिनिधि खटाएको हो । ती प्रतिनिधिले पार्टीका उम्मेदवारलाई जिताउन के कस्तो सहयोग र पहल गरे अनि आफू खटिएको जिल्लामा कांग्रेस पराजयको कारण के रह्यो ? जिल्ला नेतृत्व तहमा रहेकाहरूको भूमिका के रह्यो ? यसको तथ्य सहितको विवरण केन्द्रीय समितिमा पेस गर्नुपर्यो । त्यसको छानबिन केन्द्रीय समितिले गरी पराजयका कारकहरूलाई निष्काशनसमेत गर्ने आँट गर्नुपर्यो । अवसरवादी र अन्तर्घातीलाई कारबाही गर्नसक्ने हो भने कांग्रेसमा लागेको ऐंँजेरु थप झाँगिन पाउँदैन । पुस्तान्तरणको स्वरूप र संरचना अब संगठनमा देखिनुपर्छ । परिवर्तित संघीय संरचना अनुसारको सांगठनिक स्वरूप बनाउन ढिलाई गर्नुहुन्न । केन्द्रीय नेतृत्व तत्काल पूरा गर्नुपर्छ । विभाग र समिति पूर्ण बनाउनुपर्छ । आफ्ना होइन, राम्रा र सक्षमलाई जिम्मेवारी दिनुपर्छ । युवा पुस्ताले गनगन गर्नेमात्र होइन, जिम्मेवार बन्न सक्नुपर्छ । आफ्नो नेतृत्व क्षमता प्रदर्शन गर्न कसैले पद दिनुपर्ने माग नाजायज हो । कामले जिम्मेवारी दिन्छ भन्ने मान्यता बोक्नुपर्यो । विधान अनुसार महासमिति बैठक बोलाउनुपर्यो । महासमितिमा यस विषयमा छलफल गर्नुपर्छ । अहिले कांग्रेसको जिल्ला नेतृत्व जिल्लामा बस्दैन । गाउँमा पुग्दैन । कार्यकर्ता र संगठन परिचालनमा कांग्रेसको जिल्ला नेतृत्व पूर्णत उदासीन छ । चुनावमा टिकट लिएर राजधानीबाट गाडीमा जिल्ला जान्छ र चुनाव सकेपछि जिल्लामा नबसी त्यो नेतृत्व व्यापक अन्तर्घात भयो भन्दै राजधानीमा पुन: गुटको नेताको चाकरीमा लाग्छ । यो प्रवृत्ति अन्त्यका लागि कांग्रेस नेतृत्वले पहिले आफैंलाई सुधार्नुपर्छ । यो हारको समीक्षा गर्दैगर्दा सभापतिलाई दोष थोपरेर भाग्न मिल्दैन । भ्रातृ संघ, संगठन खिइसकेको छ, कांग्रेसको । यस पटकको चुनावमा कुनै पनि भ्रातृ संगठनको उपस्थिति कतै देखिएन । त्यसैले तल्लो इकाइदेखि कांग्रेसलाई पुन: संगठित गर्नुपर्छ । यसका लागि संरचना निर्माणमा नेतृत्वले पहलकदमी लिनुपर्छ । सदस्यहरूलाई नै प्रतिनिधि र नेता चुन्ने अधिकार दिनुपर्छ । नेतृत्वले थोपर्ने होइन, सदस्य बनेको कार्यकर्ताले आफ्नो प्रतिनिधि रोज्ने अवसर दिनुपर्छ । यसो भएमा नेतृत्वको आकांक्षी संगठनका लागि खट्छ र कार्यकर्ताको मन र मत जित्न प्रयासरत रहन्छ । कांग्रेसले जनमतमा आफूलाई अब्बल बनाउन सकेन, तर संसदीय राजनीति र कांग्रेसको एजेन्डाले जितेको छ । लेखक आबद्ध संस्थासँग यी निजी विचारको कुनै सम्बन्ध छैन ।"
समानुपातिक प्रणालीको पाठ,"निर्वाचनमा थ्रेसहोल्ड कटाउने राजनीतिक दलहरूले निर्वाचन आयोगले बाँडफाँड गरिदिएको सिटअनुसार प्रदेशसभा सदस्यमा समानुपातिक प्रणालीतर्फ निर्वाचित हुने उम्मेदवारको सूची बुझाइसकेका छन् । उनीहरूले प्रतिनिधिसभाका लागि समानुपातिकतर्फ विजयी उम्मेदवारको नामावली केही सातामा बुझाउनेछन् । यसपालि संसदमा सहभागी हुनपाउने सीमित दलमध्ये प्राय: सबै १२ जना पुरुष प्रतिनिधिलाई राखेर अरू सिटमा महिला छान्नुपर्ने बाध्यतामा छन् । यस्तो बाध्यता राजनीतिक दलहरू महिलाप्रति सम्मान, दयामाया गर्नुपरेकाले नभई संविधानले नै संसदमा ३३ प्रतिशत महिला सुनिश्चित गरिदिएकाले भएको हो । संसदमा प्रत्यक्ष र समानुपातिक प्रणालीबाट गरी दलहरूले पाउने कुल सांसदमध्ये ३३ प्रतिशत महिला पुर्याउनैपर्ने बाध्यात्मक व्यवस्था संविधानमा छ । प्रत्यक्ष निर्वाचन प्रणालीमा उम्मेदवार बनाउँदा पनि निश्चित संख्या अनिवार्य गरिदिएको भए वा प्रतिस्पर्धा गर्नसक्ने महिला नेतृहरूलाई उम्मेदवार बन्ने अवसर दिएको भए निर्वाचनमार्फत सांसद बन्ने महिलाको संख्या बढी हुन्थ्यो । जसका कारण केही समेट्नैपर्ने पुरुष नेता समानुपातिक प्रणालीबाट सांसद बन्न सक्थे । तर पुरुषवादी मानसिकता बोकेका पार्टीका नेताहरूले प्रत्यक्षतर्फ थोरै स्थानमात्रै महिलालाई उम्मेदवार बनाए । यस अघि पटकपटक प्रत्यक्षतर्फ जितेका महिलाले समेत समानुपातिकको उम्मेदवार बन्नुपर्यो । प्रत्यक्षमा लड्नका लागि महिला नेतृहरूले आवाज उठाए पनि सुनवाइ भएन ।समानुपातिक प्रणालीको प्रावधान राखिनुको औचित्य नै पिछडिएका र प्रत्यक्ष निर्वाचनमार्फत प्रतिस्पर्धाबाट तत्काल आउन नसक्ने वर्ग र समुदायलाई सहभागी गराउनु हो । महिलाहरूलाई समानुपातिक सिटबाट मात्रै ल्याउनुपर्छ भन्ने पनि होइन । जसको राजनीतिक पार्टीमा लामो र महत्त्वपूर्ण लगानी छ, जसले प्रतिस्पर्धा गर्न सक्छन्, त्यस्ता महिलालाई त झन् पार्टीले प्रत्यक्षतर्फ लड्न उत्प्रेरित गर्नुपर्ने हो । त्यसो गर्नसके हिजो समानुपातिकबाट ल्याइनुपर्ने समुदाय विस्तारै प्रतिस्पर्धाबाट आउन सक्छ । तर राजनीतिक दलहरूले प्रत्यक्षतर्फ कम महिलालाई उम्मेदवार बनाउँदा समानुपातिकमा पिछडिएको समुदायका पुरुष अटाउन नसक्ने भए । त्यसैले केहीले विस्मात मान्नुपर्ने अवस्था बनेको छ । राजनीतिक दलहरूले यसको समीक्षा गर्नु जरुरी छ । समानुपातिक प्रणाली महिला वा अन्य पिछडिएका वर्गका समुदायलाई समेट्नका लागि अंगिकार गरिएको प्रणाली अवश्य हो । तर त्यस समुदायबाट अरू सबैसंँग प्रतिस्पर्धा गर्न सक्नेका लागि होइन । संघीय संसदमा ३३ प्रतिशत महिलाको अनिवार्य उपस्थितिको प्रावधान राख्नका लागि महिलामात्रै होइन, पुरुष नेताहरूको पनि महत्त्वपूर्ण योगदान छ । तर राजनीतिक दलहरूको पुरुष बाहुल्य शीर्ष तह महिला नेतृलाई टिकट दिन हिचकिचायो । २०५६ सालको प्रतिनिधिसभा निर्वाचनमा ५ जना महिला प्रत्यक्षबाट सांसद भएका थिए भने २०६४ सालको संविधानसभा निर्वाचनमा ३२ तथा २०७० दोस्रो संविधानसभा निर्वाचनमा १० महिला प्रत्यक्षबाट चुनिएका थिए । भर्खरै भएको प्रतिनिधिसभा निर्वाचनमा भने ६ जना महिलामात्र प्रत्यक्ष प्रणालीबाट सांसद बनेका छन् । २०५६ देखि ०७४ सालसम्ममा नेपाली राजनीतिमा धेरै महत्त्वपूर्ण परिवर्तन भएका छन् । महिलाका सन्दर्भमा उल्लेख्य उपलब्धि पनि हासिल भएका छन् । तर प्रत्यक्ष निर्वाचन प्रणालीमा प्रतिस्पर्धा गर्ने र जित्ने महिलाको संख्या भने अहिले पनि २०५६ सालकै हाराहारी देखिन्छ । यसको कारण के हो ? महिला नेतृहरूमा प्रत्यक्षमा लड्ने हिम्मतको कमीले हो वा टिकट वितरणमा पुरुषवादी मानसिकता प्रतिविम्बित भएर हो ? वा महिला नेतृहरूको आवाज बुलन्द हुन नसकेर ? यी प्रश्न अनुत्तरित छन् । नेपाली समाज पितृसत्तावादी मानसिकताबाट ग्रसित छ । तर हाम्रो मुलुकमा केही महिना अघिमात्रै न्यायपालिका र व्यवस्थापिकाको नेतृत्व महिलाले सम्हाल्नुभएको थियो भने अहिले पनि राष्ट्रप्रमुख (राष्ट्रपति) महिला हुनुहुन्छ । राज्यको महत्त्वपूर्ण अंगको नेतृत्व कुशलतापूर्वक गरेको पृष्ठभूमि एवं स्थानीय तहको नेतृत्वमा देखिएको महिलाको राम्रो उपस्थितिले महिलाले प्रतिस्पर्धाबाटै पनि आफ्नो स्थान सुनिश्चित गर्दै लगेको संकेत गर्छ । तर विभिन्न आन्दोलनको राप र तापबाट बढ्दै गएको महिला पहुँचलाई संस्थागत गर्नेतर्फ राजनीतिक दलहरू विशेषत: महिला नेतृहरूले ध्यान दिन सकेनन् भने प्राप्त उपलब्धि गुम्न बेर लाग्दैन । यसप्रति सबै सचेत रहनैपर्छ । समानुपातिक कोटाबाट सांसद हुनु र प्रत्यक्षबाट सांसद हुनुले खासै फरक नपार्ला, तर आफ्नो शक्तिलाई विश्वसामु गुञ्जाइरहन र आफ्नो श्रेष्ठता देखाइरहन पनि महिलाले प्रत्यक्षबाटै प्रतिस्पर्धा गर्न जरुरी हुन्छ । राजनीतिक दलहरूले प्रत्यक्षमा भिड्न महिलालाई प्रेरित गर्नुको साटो समानुपातिकमा धकेल्ने गल्ती आगामी दिनमा नदोहोर्याउन् ।"
एम्नेस्टीमाथि प्रचारबाजीको निसाना,"भर्खरै सत्याग्रही एवं न्यायकी योद्घा गंगामाया अधिकारीले मसँग भनिन्, पीडित मात्र होइन, अपराधीको पनि अधिकार हुन्छ भन्ने मलाई थाहा छ । मानव अधिकारले आमरण अनशनलाई मान्दैन भन्ने बुझेकी छु । किनभने ज्यान मार्ने कार्यलाई यसले मान्दैन । तर के गर्ने मेरा पति नन्दप्रसादले १७ वर्षे छोरा कृष्णप्रसादको हत्याको न्याय माग्दामाग्दै ३ सय ३४ दिनको अनशनमा ज्यान गुमाए । म पनि न्यायको खोजी गर्दागर्दै धेरैपटक मरेर बाचेँ । छोराको हत्या भएको १२ वर्षभन्दा बढी भइसक्यो । तर न्याय पाइएको छैन । मेरो धैर्यको सीमा नाघिसक्यो । अनशनमा जानबाट कसैले मलाई अब रोक्न सक्दैन र मिल्दैन पनि । मेरो बुढाको जे गति भयो, मेरो पनि त्यही हुने हो । मसँग बाँकी नै के छ र बाँच्नलाई ? नेपालमा आमरण अनशनबाट मृत्यु भएका नन्दप्रसाद पहिलो नागरिक हुन् । राज्यको न्यायप्रति यही उदासीनता रहिरहे गंगामायाले पनि नन्दप्रसादको नियति भोग्नु नपर्ला भन्न सकिन्न । यसमा हरेक नागरिक गम्भीर हुनुपर्ने देखिन्छ । तथापि दु:ख लाग्छ, यस संवेदनशील विषय समेतलाई जोडेर एक अधिकरकर्मीले आफ्नो कुण्ठा पोख्ने गरेको सुनिन्छपढिन्छ । यसमा राज्यको अकर्मण्यताको दोष नदेख्ने, तर अमूक संस्थालाई सत्तोसराप गर्ने गरेको पाइन्छ । सत्यलाई बंग्याई सीके राउतको प्रसंग समेतलाई जोडेर निष्पक्ष रूपमा काम गर्ने विश्व अधिकारवादी संस्था एम्नेष्टी इन्टरनेसनललाई तारो बनाएको भेटिन्छ । जुन संस्थाबाट तिनले पहिचान पाए र प्रशिक्षित भए । व्यक्तिगत स्वार्थ पूरा नभएपछि त्यसैलाई समाप्त पार्न कम्मर कसेर लागेका छन् । हुन त एम्नेष्टीलाई समाप्त पार्न धेरै शक्तिकेन्द्र र निरंकुश शासक लागे, तर आफै सकिए । बरु तिनका शासन ढलेपछि अप्ठेरो पर्दा एम्नेष्टीलाई सम्झेगुहारे । उदाहरणका लागि रोमानियाका तत्कालीन तानाशाह निकोलाई चेचुष्कु र इराकका निरंकुश शासक सद्दाम हुसेनलाई लिन सकिन्छ । चेचुष्कुले आफ्नो शासन कालभर एम्नेष्टीलाई सबैभन्दा ठूलो दुश्मन देखे । त्यस देशमा भएका ज्यादती र अधिकार उल्लंघनका विषय उठाउनाले एम्नेष्टी उनको तारो बन्यो । अन्तत: सन् १९८९ मा चेचुष्कुको शासन ढल्यो । विश्व जनमत उनको विपक्षमा थियो । नयाँ शासकले बदला लिन खोज्दा तिनले एम्नेष्टीसँग जीवनरक्षाका लागि गुहारे । जनमत जता भए पनि उनका पक्षमा एम्नेष्टीले बोल्यो । तथापि आक्रोशित जनलहरको प्रभावमा त्यहाँको अदालतले सुनेन । सन् १९९० मा उनलाई मृत्युदण्ड दिइयो । एम्नेष्टीले त्यसको विरोध गर्यो ।इराकमा पनि मानवअधिकार उल्लंघनका घटना विश्वसामु ल्याएकामा तत्कालीन शासक सद्दाम हुसेन एम्नेष्टीसँग रुष्ट थिए । उनले इराकको सार्वभौमिकताको हवाला दिँदै एम्नेष्टीलाई तथानाम गाली गरे । अमेरिकन एजेन्ट भएको र उसैको इसारामा चलेको आरोप लगाए । तर त्यही अमेरिकी नेतृत्वमा पदच्युत भएपछि उनको पक्षमा र अमेरिकी ज्यादतीका विरोधमा एम्नेष्टीले बोल्यो । सन् २००६ मा मृत्युदण्ड दिनुअघि उनको जीवनरक्षाका निम्ति विश्वभर अभियान चलायो । मानवीय व्यवहार गर्न अपिल गर्यो । निष्पक्ष न्यायिक सुनवाइका लागि अभियान चलायो । यसबाट जो भए पनि तिनका अधिकार रक्षा हुनुपर्छ भन्ने सन्देश एम्नेष्टीले दियो । पञ्चायती निरंकुशकालमा एम्नेष्टीले धेरै राजनेताको जीवनरक्षा गरेको । त्यसबेला नुतन थपलियाले सुरु गरेको एम्नेष्टी नेपालमा बन्द भयो, तर अभियान जारी रह्यो । सशस्त्र द्वन्द्वकालमा पनि धेरै नागरिकको ज्यान जोगायो । शान्तिपूर्ण राजनीति अँंगालेका कांग्रेसका नेता कृष्णप्रसाद भट्टराई आस्थाका बन्दी भए । चेर्नोभेल दूधकाण्डमा शान्तिपूर्ण विरोध गर्दा बन्दी भएका तत्कालीन माले नेता राधाकृष्ण मैनाली पनि आस्थाका बन्दी बने । ज्ञानेन्द्रको शासनमा गगन थापा, ठाकुर गैरेजस्ता युवा नेतालाई आस्थाको बन्दी मान्यो । तिनको विनासर्त रिहाइको निम्ति एम्नेष्टीले विश्वभर अभियान चलायो । यसैगरी जननायक बीपी कोइरालाका साथै दक्षिण अफ्रिकाका विश्व चर्चित नेता नेल्सन मण्डेला एम्नेष्टीको राजबन्दीको सूचीमा परे । तिनका जीवन तथा आधारभूत अधिकार रक्षाका लागि एम्नेष्टीले बोल्यो, तर आस्थाका बन्दी भने मानेन । किनभने हिंसा यसले स्वीकार्दैन, जसको वकालत तिनले गरेका थिए । हिजोआज नेपालीे राजनीतिमा विगतमा नचिनिएका सीके राउत प्रसंग कोट्याएर उनको महत्त्व बढाउने काम भएको पाइन्छ । स्मरण रहोस्, २०६२६३ को जनआन्दोलनताका राउत नेपालमा थिएनन् । उनी सन् २००८ मा अमेरिकाबाट आएको बताइन्छ । नेपाली राजनीतिमा उनको चर्चा थिएन । तर सन् २०१४ सेप्टेम्बरमा मोरङको रंगेलीमा गिरफ्तार भएपछि उनलाई चर्चामा ल्याइयो । यसपछि उनका सहयोगीलाई काठमाडौंको सुन्धाराबाट गिरफ्तार गरेर ४० घण्टासम्म इन्कम्युनिकेडो (सञ्चारविहीन मानवअधिकार विरोधी कार्य) मा राखेर राज्य आफैंले यसलाई अन्तर्राष्ट्रियकरण गर्यो । यसमा एम्नेष्टी लगायत अन्य संस्थाको ध्यानाकर्षण हुनु स्वाभाविक थियो । नेपालको अदालतले पनि यस प्रकरणमा आफ्नो निर्णय दिइसकेको छ । एम्नेष्टीले राउतको विचारधारामा कुनै पोजिसन (धारणा) कहिल्यै राखेन र राख्दैन पनि । तर व्यक्तिगत अधिकारका पक्षमा भने बोल्न छाड्दैन ।नेपालमा पृथकतावादी राउत प्रवृत्ति नौलो प्रयोग होइन । २००७ सालको क्रान्तिपछि तराईमा वेदानन्द झाको अध्यक्षतामा नेपाल तराई कांग्रेस भन्ने दल गठन भएको थियो । यसले हिन्दी भाषासहित स्वतन्त्र तराई को एजेन्डा बोकेको थियो । तर तराईका जनताले त्यसलाई अस्वीकार गरे । २०१५ सालको आमनिर्वाचनमा झासहित त्यस दललाई नराम्रोसँग हराइदिए । तर २०१७ सालपछि झा पञ्चायतको एक प्रमुख सहयोगी बने । प्रभावशाली मन्त्री पनि भए । यस पटकका स्थानीय तह र राष्ट्रिय चुनावमा पनि राउतको अभियानले खासै प्रभाव परेन । जनताले उनका विचारलाई स्वीकारेनन् । यद्यपि चुनावका बेला राउतलाई गिरफ्तार गरेर राज्यले उनको महत्त्व बढाउने काम गर्यो ।यो प्रसंग यहाँ उठाउन खोज्नुको तात्पर्य मानिसको आआफ्नो विचार हुन्छ भन्ने हो । कानुनत: विचार राख्ने स्वतन्त्रता सबैमा हुन्छ । यो विश्वब्यापी मान्यता पनि हो । यसको प्रत्याभूति मानवअधिकारको विश्वब्यापी घोषणापत्र, नेपाल पक्षराष्ट्र भएको राष्ट्रसंघको नागरिक तथा राजनीतिक अधिकारसम्बन्धी महासन्धि र नेपालको संविधान समेतले गरेको छ । तथापि राज्यले मुलुकको अखण्डतामा आँच पुग्ने खाले विरोधका स्वरलाई कसरी लिन्छ र ह्यान्डल (व्यवहार) गर्छ भन्ने अहंप्रश्न हो । राउतको गिरफ्तारीमा बोल्ने अन्य अधिकारवादी संस्था पनि थिए । तर एम्नेष्टीलाई मात्र यसको निसाना बनाइयो । राउत र नन्दप्रसाद प्रकरणलाई गलत ढंगबाट जोडेर एम्नेष्टीलाई सके नेपालमा बन्द गर्ने, नसके बदनाम गर्ने कसरतमा नियतवश लागेको पाइयो । अनशनको समर्थन नगरे पनि अधिकारी दम्पतीले उठाएको न्यायको सवालमा एम्नेष्टी कहिल्यै पछि परेन । नेपाल शाखा समेतले तिनका पक्षमा अभियान चलाउँदै आएको छ । न्यायका लागि सरकारलाई बारम्बार दबाब दिएको छ । तर विडम्बना, आफू सिन्को नभाँच्ने, तर ठूलो गफ हाँक्ने चलन मुलुकमा बढेर गएको छ । यो नभुलांै, सन् १९९६ मा चीनमा कोही सुरक्षित छैनन् भनेर त्यहाँ भएका मानवअधिकार उल्लंघनका घटना रोक्न एम्नेष्टीले विश्वभर अभियान चलायो । नेपालमा पनि कार्यक्रम भए । तर यस विशुद्ध अधिकारको विषयलाई राजनीतिक रंग दिइयो । फ्रि टिबेट अभियान भएको दुष्प्रचार गरियो । प्राय: सबै मिडियाले यस प्रचारबाजीमा साथ दिए । कतिपयले एम्नेष्टीको विरोधमा सम्पादकीय समेत लेखे । त्यसबेला म समेत एम्नेष्टीका २० सदस्यलाई सातादिन भन्दा बढी समय थुनामा राखियो । यसलाई राजनीतिक भएको पुष्टि गर्न घरघरबाट समातेर तिब्बती शरणार्थीलाई थुनियो । तथापि ब्यापक विरोध र प्रचारबीच एम्नेष्टीका एक शुभचिन्तक बारबरा एडम्सले राइजिङ नेपालमा इन फेभर अफ एम्नेष्टी (एम्नेष्टीका पक्षमा) शीर्षकमा लेख लेखिन् । त्यस अभियानलाई सही ढंगबाट बुझ्ने कोही त रहेछन्, यो मुलुकमा भन्ने लाग्यो । त्यसपछि त्यो प्रचारबाजी सेलाउँदै गयो । त्यसैले अनर्गल प्रचारबाजीको सिकार नेपालमा एम्नेष्टी भएको यो घटना पहिलो होइन । फरक यतिमात्र छ, हिजो यसमा प्राय: बाहिरिया थिए भने आज घरभित्रका पनि छन् । त्यसैले यो अभियानमा लाग्नेहरू आत्तिनु पर्दैन । गलत नियतबाट चालिएका कार्य आफै सेलाएर जानेछ । भ्रमको खेती धेरै दिन टिक्ने छैन । आजको दिनमा गंगामायाको न्यायको लडाइँमा साथ दिएर उनको जीवनरक्षामा जुट्नु हामी सबैको कर्तव्य हो । संक्रमणकालीन न्याय सम्बोधन हुनुपर्नेछ । उनी जस्ता लाखौं पीडितको आशाभरोसामा बल्ने एम्नेष्टीबत्ती अटल रहोस् । प्रसाईं एम्नेस्टी इन्टरनेसनल नेपालका पूर्वअध्यक्ष हुन् ।"
पदाधिकारी जोगाउन थन्क्याइयो प्रतिवेदन,"काठमाडौं लुम्बिनी बौद्ध विश्वविद्यालयले उद्देश्यविपरीत सम्बन्धन दिएको भनिएका कलेजमाथि अनुसन्धान भए पनि विश्वविद्यालयका पदाधिकारी कारबाहीमा पर्ने देििखएपछि शिक्षा मन्त्रालयले प्रक्रिया नै रोकेर छानबिन प्रतिवेदन थन्क्याएको छ । मन्त्रालयले गत वर्ष अनियमितता छानबिन गर्न विश्वविद्यालय अनुदान आयोगलाई जिम्मेवारी दिएको थियो । आयोगले गत चैत ३० मै बुझाएको प्रतिवेदन मन्त्रालयले गुपचुप राखेको छ ।विश्वविद्यालयका पदाधिकारीले कानुनी हैसियत नै नभएका कलेजलाई सम्बन्धन दिएको, उद्देश्यभन्दा फरक विषय (इन्जिनियरिङ, व्यवस्थापन) का कलेजलाई सम्बन्धन दिएको, प्राविधिक विषयमा शिक्षा मन्त्रालयबाट एलओआईसमेत नपाएका कलेजलाई सम्बन्धन दिएको लगायतका गम्भीर गल्ती गरेको छानबिन समितिले आंैल्याएको छ । संकाय र आंगिक क्याम्पससमेत नभएको अवस्थामा विश्वविद्यालयले साधारण र प्राविधिक कार्यक्रमको सम्बन्धन दिएको छानबिनमा पाइएको छ । विश्वविद्यालयले लुम्बिनी इन्टरनेसनल एकेडेमीलाई इन्जिनियरिङ काउन्सिलको अनुमतिपत्र र शिक्षा मन्त्रालयको एलओआईबिनै एमएस्सी इन कन्स्ट्रक्सन इन्जिनियरिङ, एमएस्सी इन डिजास्टर रिस्क इन्जिनियरिङ र रुरल इन्फ्रास्ट्रक्चर इन्जिनियरिङ सञ्चालन गर्न सम्बन्धन दिएको छ । उक्त प्रतिवेदनअनुसार सम्बन्धन दिने विश्वविद्यालयका पदाधिकारीलाई कारबाही गर्नुपर्नेमा अनुदान आयोगले तयार गरेको प्रतिवेदन नै मन्त्रालयले थन्क्याएको छ । प्रक्रिया पूरा नगरी सम्बन्धन पाएको लुम्बिनी इन्टरनेसनल एकेडेमीले नियमित अध्यापन गराइरहेको छ । कारबाही गर्नेभन्दा पनि कसरी हुन्छ एलओआई दिन मन्त्रीदेखि अन्य कर्मचारी लागिपरेका छन् । लुम्बिनी विश्वविद्यालयबाट समस्या भएपछि अर्को विश्वविद्यालयबाट सम्बन्धन लिने वातावरण बनाइरहेका छन्, मन्त्रालय स्रोतले भन्यो । पूर्वशिक्षामन्त्रीद्वय गिरिराजमणि पोखरेल र धनीराम पौडेल तथा अहिलेका मन्त्री गोपालमान श्रेष्ठसमेत यो कलेजलाई एलओआई दिन लागिपरेका थिए । कानुन बाधक बनेपछि अहिलेका मन्त्री र राज्यमन्त्रीले यो कलेजलाई अर्को विश्वविद्यालयमार्फत सम्बन्धन दिएपछि एलओआई दिने तयारी गरेको मन्त्रालय स्रोतले जनायो । हामीले ९ महिनाअघि नै अध्ययन प्रतिवेदन मन्त्रालय पठाइसकेका हौं, अनुदान आयोगका सदस्यसचिव देवराज अधिकारीले भने, अहिलेसम्म केही जवाफ आएको छैन । मन्त्रालयका अधिकारीले आर्थिक चलखेल गरेर प्रतिवेदन गुपचुप बनाएको हुन सक्ने छानबिन समितिका एक सदस्यले बताए । विश्वविद्यालयले आफ्नो कानुन मिचेर सम्बन्धन दिँदा पनि कारबाही नहुनु लज्जास्पद भएको ती सदस्यले बताए । एलओआई नलिई इन्जिनियरिङ कलेजमा विद्यार्थी भर्ना लिनुले मन्त्रालयको हैसियत प्रस्ट देखिन्छ, छानबिन समितिका एक सदस्यले भने, कानुन र सिस्टमलाई नै पैसाले चलाएको देखियो । मन्त्रालयको उच्च शिक्षा महाशाखाका प्रमुख सूर्यप्रसाद गौतमले प्रतिवेदन अध्ययन भइरहेको दाबी गरे । बौद्ध दर्शनसम्बन्धी अध्ययन गराउन विश्वविद्यालय स्थापना भए पनि इन्जिनियरिङ विषयको समेत सम्बन्धन दिएपछि विवाद भएको थियो । शिक्षा मन्त्रालयबाट एलओआईसमेत नलिएको कलेजले इन्जिनियरिङका कार्यक्रम अध्ययन गराइरहेको छ । यस विषयमा प्राध्यापक उपेन्द्रबहादुर प्रधानांगको संयोजकत्वमा अध्ययन समिति गठन गरिएको थियो । समितिले गत चैत ३० मा अध्ययन सकेर प्रतिवेदन बुझाइसकेको छ । विश्वविद्यालयबाट निजी तथा अन्य प्रकारका क्याम्पसलाई सम्बन्धन दिइएको र अन्य केही कार्य विधिपूर्वक नभएको उजुरी परेपछि अध्ययन भएको थियो । अन्तर्राष्ट्रिय सिद्धान्त र प्रचलनअनुसार मूलभूत विषयमा असल अभ्यास गर्नुको सट्टा खराब अभ्यास अवलम्बन गरेको समितिको निष्कर्ष छ ।विश्वविद्यालयले बौद्ध र बुद्धिष्ट शब्द जोड्दै साधारण शिक्षा अध्ययन गराइरहेको छ । प्रतिवेदनमा भनिएको छ, बौद्ध र बुद्धिष्ट शब्द जोडिँदैमा बौद्ध शिक्षा विधा वा बौद्ध साधारण शिक्षा विधाभित्र पर्छन् भन्ने अर्थ लगाउन सकिन्न, प्रतिवेदनमा भनिएको छ, सामान्यत: नाम त जे जस्तो पनि हुन सक्छ । मुख्य कुरा कानुनले निर्धारण गरेको उद्देश्य र सीमाको पालना हो । विश्वविद्यालयले गुरुयोजनाअनुसार यस्ता विषय सुरु गरेको जनाएको छ । अध्ययन समितिले गुरुयोजनामा समावेश गर्दैमा वैधता प्राप्त गर्न नसकिने समितिले उल्लेख गरेको छ ।विश्वविद्यालयले कानुनअनुसार दर्ता नभएका संस्थालाई समेत सम्बन्धन दिएको छानबिन समितिले औंल्याएको छ । निश्चित समयावधि तोकेर कानुनी दर्ता र वैधता प्राप्त गराउन सुझाव दिएको छ । विश्वविद्यालयले आफ्नो संकाय र आंगिक क्याम्पसमा समेत नभई सम्बन्धन दिएको छ । विश्वविद्यालयले सम्बन्धन लिँदा पूरा गर्नुपर्ने विधि र प्रक्रियाबिनै लुम्बिनी इन्टरनेसनल एकेडेमीलगायत अन्य शैक्षिक संस्थालाई सम्बन्धन प्रदान गरेको छ । यो कार्य सरकारको उच्च शिक्षा नीतिविपरीत देखिएको छानबिन समितिले आंैल्याएको छ । विश्वविद्यालयका पदाधिकारी भने यस विषयमा जानकारी नभएको भन्दै पन्छिने गरेका छन् । छानबिन समितिले विश्वविद्यालयका पदाधिकारीसँग छलफल गर्दा पनि आफ्नो कमजोरी स्वीकार गरेको प्रतिवेदनमा उल्लेख गरेको छ ।"
ढुंगागिट्टी र बालुवा निकासी खुलाउन दबाब,"काठमाडौं सत्ता हस्तान्तरणको तयारीमा रहेका प्रधानमन्त्री शेरबहादुर देउवा नेतृत्वको सरकारले वातावरण मन्त्रालयको प्रस्तावविपरीत गिट्टी, ढुंगा र बालुवालगायतको निर्माण सामग्री भारत निकासी फुकुवा गर्ने तयारी गरेको छ । भारत निकासी खुला गर्न नहुने वातावरण मन्त्रालयको दुई वर्षदेखिको अडानविपरीत मापदण्ड परिवर्तन गरेर निकासी खोल्ने तयारी भएको मन्त्रिपरिषद् स्रोतले बतायो । चुरे क्षेत्रको अत्यधिक दोहन भएको भन्दै सरकारले २०७१ साउनपछि गिट्टी, ढुंगा र बालुवालगायतका निर्माण सामग्री निकासी रोकेको थियो । २०७१ साउनमा वाणिज्य मन्त्रालयले सूचना निकालेर रोकेको निकासी खुला गर्ने तयारी भइरहेको हो ।त्यसका लागि उपप्रधान तथा स्थानीय विकासमन्त्री विजयकुमार गच्छदार र अर्थमन्त्री ज्ञानेन्द्रबहादुर कार्कीले पछिल्ला केही दिनदेखि दबाब दिइरहेको मन्त्रिपरिषद् स्रोतले बतायो । निकासी खुला गराउने प्रयास पहिलेदेखिकै हो, स्रोतले आइतबार कान्तिपुरसँग भन्यो, निकासी खुलाउने प्रयोजनकै लागि अहिले फेरि मन्त्रिपरिषद् मातहतको अर्थ तथा पूर्वाधार समितिको बैठक बोलाउन दबाब दिइएको छ । दुई वर्षअघि वातावरण मन्त्रालयले भारत निकासी सधैंका लागि बन्द गर्नुपर्ने सुझावसहितको प्रतिवेदन मन्त्रिपरिषद्मा बुझाएको थियो । मन्त्रालयले खोलानदीको किनार, राजमार्ग, पुल, मठमन्दिर, पुरातात्त्विक सम्पदालगायत सार्वजनिक संस्था, निकुञ्जआरक्ष, संरक्षण क्षेत्रलगायतको ५ सय मिटरसम्म क्रसर सञ्चालनका साथै गिट्टी, ढुंगा र बालुवा संकलन तथा उत्खनन गर्न दिन नमिल्ने प्रस्ताव गरेको थियो । सोही मापदण्ड संशोधन गर्दै सीमांकन फेर्ने कसरतसमेत भइरहेको छ ।गिट्टी, ढुंगा र क्रसर व्यवसायीले मुलुकभित्र पनि निर्माण सामग्री अभाव भएको भन्दै गत वर्षदेखि नै निकासी खुला गर्न सरकारलाई दबाब दिँदै आएका छन् । तर, त्यसो गर्दा चुरे क्षेत्रमा विनाश हुने भन्दै सर्वत्र विरोध भएपछि सरकार पछि हटेको थियो ।चुरे फैलिएका दुन र तराईका अधिकांश जिल्ला, निकुञ्ज, आरक्ष र संरक्षण क्षेत्र, खोलानाला, सिमसार लगायतका क्षेत्रमा अनियन्त्रित ढंगले क्रसर स्थापना गरी मनलाग्दी दोहन गर्न थालेपछि सरकारले २०७१ को असार २ मा समग्र चुरे क्षेत्रलाई संरक्षण क्षेत्र घोषणा गर्दै उत्खनन रोकेको थियो । उत्खननका साथै निकासी नै रोक लगाए मात्र दोहन घट्ने तर्कसहित भारत निकासीमा बन्देज लगाइएको थियो । मन्त्रालयले मापदण्डविपरीत र अवैध हिसाबले सञ्चालित क्रसर उद्योग तत्काल बन्द गर्नसमेत प्रस्ताव गरेको थियो । तर, केही अवैध क्रसरले अहिले पनि म्याद थपका लागि दबाब दिइरहेका छन् । वातावरण मन्त्रालयले हरेक क्रसरले कच्चा पदार्थको समेत स्रोत खुलाउनुपर्ने मापदण्ड ल्याएको छ । तर त्यसको कार्यान्वयन भएको छैन । मन्त्रालयले क्रसर उद्योगहरूले हरेक वर्षको असार मसान्तसम्म अनिवार्य रूपमा आफ्नो स्टक क्लियर गर्नुपर्ने प्रस्ताव गरे पनि त्यसको समेत अनुगमन भएको छैन । बाह्रै महिना स्टक भन्दै आफूखुसी जंगल, नदी र संवेदनशील स्थानबाट निर्माण सामग्री संकलन गर्दै ओसारपसार गर्ने प्रवृत्ति अन्त्यका लागि मन्त्रालयले यस्तो प्रस्ताव गरेको हो । मन्त्रिपरिषद्बाटै निजी आवादी जग्गामा भएको ढुंगा र माटो खानी स्थानीय निकायसँग सहमति लिएर सञ्चालनका लागि दिन सकिने व्यवस्थाको निर्णय गराउने प्रयाससमेत भइरहेको छ । यसो गरिए चुरे र वन क्षेत्रमा दोहन बढ्ने सम्बद्ध जानकारको दाबी छ । चुरे क्षेत्रको दिगो संरक्षणका लागि २० वर्षे गुरुयोजना ल्याएको मन्त्रिपरिषद्ले नै त्यसलाई प्रत्यक्ष प्रभाव पर्ने गरी निकासी प्रक्रिया अघि बढाएकामा सरकारी अधिकारी र विज्ञले आपत्ति जनाएका छन् । करिब ४ करोड रुपैयाँ र विशेषज्ञहरू लगाएर तयार गरिएको गुरुयोजनामा चुरेको दिगो संरक्षणका लागि उत्खनन सधैंका लागि पूर्ण रूपमा बन्द गर्नुपर्ने उल्लेख छ । राष्ट्रपति चुरे तराईमधेस संरक्षण विकास समितिका पूर्वसदस्य एवं चुरे विज्ञ डा विजयकुमारसिंह दनुवारले निकासी खुला गरिए चुरे र मधेसको बर्बाद हुने तर्क गरे । निकासी खुला गर्नेबारे सोच्नु पनि हुन्न, दनुवारले भने, त्यसो गर्नु विपत्ति निम्त्याउनु मात्र हो । डडेलधुराको जोगबुढासहित केही भित्री मधेसमा भने वर्षौंदेखि बगेर आएको प्रशस्त गेग्रान भएकाले रोपवे बनाएर नियमन गर्दै भारत निकासी गर्न सकिने विकल्प उनले प्रस्तुत गरे । राष्ट्रपति चुरेले तराईका ३६ जिल्लामा चुरे संरक्षणका काम अघि बढाइरहेका बेला उत्खनन र निकासी खुला गर्दा संरक्षणमा आघात पुग्ने सरोकारवाला निकायको बुझाइ छ । समितिका सदस्यसचिव हेमलाल अर्यालले निकासी खुला गर्दाको प्रत्यक्ष असर चुरे क्षेत्रमा पर्ने बताए । निकासी खुला गर्दा विगतमा जुन गतिमा चुरे विनाश भएको थियो, फेरि पनि हामीले त्यही हालत व्यहोर्नुपर्ने हो, अर्यालले भने, निकासी खुला गरिए फेरि पुल, सडक र चुरेको फेदमा अनियन्त्रित हिसाबले क्रसर खुल्नेछन् र केही व्यक्ति रातारात मालामाल हुनेछन् । राज्यसँग नियन्त्रण गर्ने संयन्त्र, इच्छाशक्ति र मनोबल नहुने भएकाले नियमन र नियन्त्रण कसैको बसको विषय नभएको उनको तर्क छ ।"
करेन्ट लागेर मृत्यु,"धादिङ (कास) बिजुलीको पोलमा चढेर तार जोड्दै गरेका मजदुरको करेन्ट लागेर मृत्यु भएको छ । तार जोड्दै गर्दा माथि अर्काे तारमा तार जुधेपछि करेन्ट लागेर बझाङको बिछदं गाउँपालिकाका जयराम अगस्तीको ज्यान गएको हो । शनिबार साँझ ज्वालामुखी गाउँपालिका ४, पुर्सुकमा पोलमा चढेर मेन लाइनबाट शाखा लाइनमा तार जोड्ने क्रममा करेन्ट लागेर २३ वर्षीय अगस्तीको ज्यान गएको जिल्ला प्रहरी कार्यालय धादिङले जनाएको छ ।"
नियुक्तिको ६ महिनासम्म पठाइएन राजदूत,"काठमाडौं कूटनीतिक हेलचेक्र्याइँ र गैरजिम्मेवारीका कारण नियुक्ति पाएको ६ महिना बितिसक्दा पनि परराष्ट्र मन्त्रालयले राजदूतलाई तोकिएको देश पठाउन सकेको छैन । संसदीय सुनुवाइसमेत भएर सम्बन्धित मुलुकको सहमति (अग्रिमा) समेत आइसकेर राष्ट्रपतिबाट घोषणा भइसकेका राजदूतलाई आफ्नो कार्यक्षेत्र पठाउन परराष्ट्र मन्त्रालयले आनकानी गरेको हो । मन्त्रालयले कर्मचारी व्यवस्थापनको किचलो झिकेर स्पेनका लागि राजदूत नियुक्त भएका भरतबहादुर रायमाझीलाई नपठाएको हो । पुष्पकमल दाहाल नेतृत्वको सरकारकै पालामा स्पेनमा दूतावास खोल्ने निर्णय भएको थियो । २०७३ फागुन ९ मा सरकारले एकै पटक १४ स्थानमा राजदूत सिफारिस गरेको थियो । तीमध्ये १२ राजदूतले कार्यभार सम्हालेको कम्तीमा ६ महिनाभन्दा बढी भइसकेको छ । रायमाझीको अग्रिमा आएर नियुक्ति भएको ६ महिना पुग्न लाग्दासमेत उनलाई पठाउन मन्त्रालयले चासो नदेखाएको हो । सेनाबाट निवृत्त जनरल रायमाझी तत्कालीन राप्रपा नेपालको कोटाबाट स्पेनमा राजदूत सिफारिस भएका हुन् । दूतावास खोल्ने र राजदूत सिफारिस गर्ने निर्णय एकै दिन भएको थियो ।७ हजार नेपाली रहेको स्पेनमा दूतावास खोल्न आवश्यक नभएको सुझाव आए पनि तत्कालीन परराष्ट्रमन्त्री प्रकाशशरण महतको जोडमा दूतावास खोलिएको थियो । स्पेनमा दूतावास खोल्ने सामान्य प्रक्रियासमेत नपुर्याई राजदूत नियुक्तिको सिफारिस गरिएको थियो । जसका कारण रायमाझीको प्रक्रियामा अन्यको भन्दा ढिलाइ भएको थियो । आवश्यक नभएको स्थानमा पहिल्यै दूतावास खोल्नु हुँदैन, खोलिसकेपछि त्यहाँ उपस्थिति आवश्यक हुन्छ । तर, त्यो न्यूनतम कूटनीतिक डेकोरम समेत परराष्ट्र मन्त्रालयले पुर्याउन सकेको छैन । परराष्ट्र प्रवक्ता भरतराज पौड्यालले स्पेनमा राजदूत पठाउने विषयबारे आफूलाई यकिन जानकारी नभएको बताए । परराष्ट्र प्रशासन पनि यसबारे बोल्न चाहँदैन । दरबन्दी, नियुक्ति सबै ठीकै छ तर निर्णय आवश्यक छ, मन्त्रालयका एक अधिकारीले भने, कि सरकारले अहिले नपठाउने भन्नुपर्यो कि पठाउने निर्णय कार्यान्वयन गर्नुपर्छ । यसरी अल्झाउँदा राजदूतको नियुक्ति लिएर बसेकालाई समेत समस्या हुन्छ र मुलुकको कूटनीतिक बेथिति पनि भल्किन्छ । दूतावास स्थापना र कर्मचारी व्यवस्थापन जस्ता विषयले ढिलाइ भएको परराष्ट्र अधिकारीले स्वीकार गरेका छन् । पछिल्लो समय सबै प्रक्रिया पूरा भइसक्दा पनि मन्त्रालयले सरकार परिवर्तनको संघार भन्दै उनलाई रोकेको हुन सक्ने परराष्ट्र एक उच्च अधिकारी बताउँछन् । गत साउनमा राष्ट्रपति विद्यादेवी भण्डारीले सरकारको सिफारिसमा नियुक्त गरिसकेका उनलाई मन्त्रालयले कहिले स्पेनमा दूतावास भवन, त कहिले दरबन्दी व्यवस्थापनको विषय भन्दै रोकेको भए पनि यथार्थ सरकार परिवर्तनपछि उनलाई फर्काउन सक्ने भन्ने नै हो ।मन्त्रालयले कुवेत र इजरायलमा रहेको दूतावासको कूटनीतिक दरबन्दी स्पेन सारेको छ । तर, त्यसमा पनि निर्णय गर्न सकेको छैन । अहिले संगठन तथा व्यवस्थापन ओएन्डएम सर्बे नभई कर्मचारी सार्न मिल्दैन । तर, भियनामा खुलेको नयाँ स्थायी नियोग र क्यालिफोर्नियामा खेल्ने भनिएको दूतावासको शाखा कार्यालयमा भने त्यस्तो कुनै प्रक्रिया अपनाउनु परेको थिएन । भियनामा दूतावास स्थापना गर्दा परराष्ट्रले निकै छिटो प्रक्रिया अपनाएको थियो । कूटनीतिको अभ्यासलाई राम्ररी नबुझदा र सम्बन्धित मुलुकको संवेदनशीलता नबुझदा क्यालिफोर्नियाको लस एन्जलसमा शाखा खोल्ने विषय पनि अडकिएको छ । बिना अध्ययन दूतावास स्थापना गर्न हतार गर्ने परराष्ट्र मन्त्रालयले आफ्ना कर्मचारीबाटै सिफारिस भएका व्यक्ति भए यस्तो अवस्था नै आउन नदिने जानकारहरू बताउँछन् । राजदूत रायमाझी अहिले दिनहुँ मन्त्रालय पुग्छन् । राजदूत कक्षमा बस्छन् अनि कहिले सचिव शंकरदास बैरागीको कोठा त कहिले प्रशासन महाशाखामा पुगेर फर्कन्छन् । कान्तिपुरसँग भने उनले अहिले यो विषयमा आफू नबोल्ने बताए । रायमाझीको उत्तर थियो, बोल्ने समय पनि आउला ।"
रोज्जा कविता लिएर सुब्बा,"काठमाडौं पञ्चायत कालमै व्यवस्थाको बेथितिविरुद्ध कवि विक्रम सुब्बाले कविता लेखेका थिए, सगरमाथा नाङ्गै देखिन्छ । पछि यही शीर्षकमा कविता संग्रह निकाले । लोकतान्त्रिक आन्दोलन क्रममा पनि यी कवि भन्दिनू है भन्दिनू पारिजात दिदीलाई भन्दै राजाको निरंकुशताको कथा सुनाउँदै सडकमा निस्के । यसपछि पनि कविता कृति नै निकाले, निरंकुश जुँगाविरुद्ध । कविको आँखा कविताको भाका, सुम्निमा पारुहाङ, विक्रम सुब्बाका कविता र गीतहरू जस्ता काव्य कृतिका धनी यी कविले पछिल्लो समय कविताबाट संन्यास लिने घोषणा गरेका थिए । शनिबार ६५ वर्षे उनै कवि रोज्जा कविता नामक नयाँ कृति लिएर देखा परे । पाटन संग्रहालयमा आयोजित समारोहमा शताब्दी पुरुष एवं वरिष्ठ संस्कृतिविद् सत्यमोहन जोशी, नेपाल प्रज्ञा प्रतष्ठिानका पूर्वकुलपति वैरागी काइँला, भाषाविद् डा माधव पोखरेल, साहित्यकार शारदा शर्मा लगायतले लोकार्पण गरे । जोशीले सुब्बाका कविता समसामयिक र निकै लाक्षणिक रहेको दाबी गरे । उनले सुब्बाका मन पर्ने कविता भन्दै इतिहास र परेवा र चील शीर्षकका कविता नै सुनाए । पूर्वकुलपति काइँलाले विक्रमका कविताहरू मुलुकलाई जोड्ने प्रकृतिका रहेको औंल्याए । उनले काठमान्डू साहेब र हार्मोनियम शीर्षक कविताको उदाहरण दिँदै चोर औंला मात्रै ठड्याउने दम्भी मनोविज्ञानबाट मुक्त भएर हार्मोनियमबाट निस्कने बहुल र सुललित संगीत जस्तो समाज निर्माणतर्फ सुब्बाका कविताहरूले अभिव्यक्ति दिने दाबी गरे । भाषाविद् पोखरेलले सुब्बाका कविता जति सरल र अर्थपूर्ण छन् उनमा उत्तिकै समालोचकीय क्षमता पनि रहेको खुलाए ।सुब्बामा समालोचकको अब्बल क्षमता पनि रहेछ भन्ने यो कृतिको भूमिका पढेपछि थाहा हुन्छ, उनले भने, फुटनोट सहितको विश्लेषणमा म लोभिएँ । साहित्यकार शर्माले भने सुब्बाका कविताको अध्यात्मिक पक्ष पर्गेल्दै कविताको स्तर अब्बल रहेको दाबी गरिन् । मुलुकको सामाजिक र राजनीतिक परिवर्तनबाट सुब्बाका कविताहरू प्रभावित रहेको औंल्याउँदै शर्माले कवि सुब्बाका सिर्जनाले भूपि शेरचनको सम्झना गराउने पनि दाबी गरिन् ।कवि सुब्बाले चाहिँ सगरमाथा नाङ्गै देखिन्छ कविता वाचन गर्दै मुलुकको राष्ट्रिय पहिचान निर्माणको सन्दर्भ जोडे । उनले ज्ञान र दर्शनका हिसाबले मुलुकको इतिहास बौद्ध, हिन्दु र किरात सभ्यताबाट गुज्रिएका कारण अबको राष्ट्रिय पहिचान निर्माणमा पनि त्यही आधारलाई समाउनुपर्ने औंल्याए ।उक्त कविता संग्रह सांग्रिला बुक्सले निकालेको हो ।"
आवरण लाई चार,"पाश्र्व गायकमा राजेशपायल राई र पाश्र्व गायिकामा मीना निरौलाले अवार्ड जिते । पाश्र्व संगीतमा राजनराज सिवाकोटीले अरूलाई उछिने ।सर्वोत्कृष्ट राष्ट्रिय भावनायुक्त गीतको अवार्ड बुद्ध खेल्ने आँगन ले जित्दा छायाँकारमा राजेश घिमिरे, सम्पादनमा दीपक विष्ट र रेकर्डिस्टमा साजन साहले अवार्ड पाए । म्युजिक कम्पनीको अवार्ड भावना म्युजिक सलुसनले जित्यो ।अन्तर्राष्ट्रिय संगीतकर्मीको अवार्ड डीआर अटुटले पाउँदा जुरी अवार्ड आज फेरि बाट अजर जंगमले पाए । पब्लिक च्वाइस अवार्डका लागि सारिका केसी र विमल अधिकारी भाग्यमानी बने ।राजधानीमा शनिबार आयोजित समारोहमा वरिष्ठ गीतकार रत्नशमशेर थापालाई ५१ हजार रुपैयाँसहित लाइफटाइम अचिभमेन्ट अवार्डले सम्मान गरियो । त्यस्तै २५ हजार ५ सय २५ रुपैयाँको कला पत्रकारिता सम्मान सञ्चारकर्मी डब्बु क्षत्रीलाई, १५ हजार ५ सय १५ रुपैयाँको संगीत रत्नसम्मान गायिका रीमा गुरुङ होडालाई र १० हजार १ रुपैयाँसहितको सम्मान फिल्म निर्देशक सुदर्शन थापालाई दिइयो ।"
यति यति पानी भन्दै अनमोल,"काठमाडौं (कास) वर्षकै बहुप्रतीक्षित फिल्म कृ ले आइतबार आफ्नो नयाँ गीत सार्वजनिक गरेको छ । अनमोल केसी फिचरिङ यति यति पानी गंगा रानी बोलको उक्त क्लब सङमा अल्मोडा राना उप्रेती र मिस्टर आरजेले स्वर दिएका छन् । कोरियोग्राफर रेनेशा वान्तवा राईले अनमोललाई पहिलो पटक मज्जैसँग नचाउन सफल भएकी छन् । अनमोलको फङकी गेटअपले फिल्मप्रति झनै आशा बढाएको छ । रिभेन्ज लभस्टोरी रहेको कृ को यसअघि सार्वजनिक ट्रेलरमा भने अनमोललाई एक्सन अवतारमा देखिएको थियो । उक्त ट्रेलरलाई अनमोलका फ्यानले रुचाइदिएका थिए ।अंग्रेजी नयाँ वर्षको पूर्वसन्ध्या पारेर सार्वजनिक गरिएको उक्त गीतको शब्द र संगीत पनि आर जेकै रहेको छ । पुरुषोत्तम प्रधान सिनेमाटोग्राफर रहेको उक्त गीतलाई राजधानीको डेजा भू र राजु पेन्टरले बनाएको सेटमा खिचिएको थियो । सुवास इन्टरटेन्मेन्टको ब्यानरमा सुवास गिरी र भुवन केसीको निर्माण रहेको फिल्मलाई सुरेन्द्र पौडेलले निर्देशन गरेका हुन् । फिल्ममा अनमोलसँगै अदिती बुढाथोकी, अनुपविक्रम शाही, कामेश्वर चौरासिया, सरोज खनाल, लक्ष्मी गिरी, रूपा राना लगायतका कलाकारको मुख्य भूमिका रहेको छ । माघ २६ गतेबाट प्रदर्शनमा आउन लागेको यस फिल्मबाट अदितीले नायिकाका रूपमा डेब्यु गर्न लागेकी छन् ।"
ए सोल्टिनी को ट्रेलर,"काठमाडौं (कास) निमा लामा तामाङ निर्देशित ए सोल्टिनी फिल्मको पोस्टर, गीत र ट्रेलर शुक्रबार एकसाथ सार्वजनिक गरिएको छ । दिलकुमार घलान तामाङले निर्माण गरेको फिल्ममा सबिन श्रेष्ठ, अर्जुन गुरुङ, जयनन्द लामा, मन्जु श्रेष्ठ, ज्ञानबहादुर जिम्बा, गंगा रानामगर, अनिता गोले, बीबी रानामगर, सम्झना श्रेष्ठ, शेरबहादुर थिङलगायतका कलाकारले अभिनय गरेका छन् । तामाङ भाषाका झन्डै एक दर्जन फिल्म निर्देशन गरिसकेका निर्देशक निमाले ए सोल्टिनी बाट नेपाली फिल्ममा डेब्यु गरेका हुन् । उनले निर्देशन गरेका दोषी को र परदेशले लुटेको सपना पनि रिलिजको क्रममा छन् । कार्यक्रममा निर्देशक निमाले ए सोल्टिनी निकै रमाइलो फिल्म भएकाले दर्शकले मन पराउने विश्वास व्यक्त गरे ।नायक सबिनले फिल्मको स्क्रिप्ट मन परेकाले अभिनय गरेको बताउँदै नयाँ टिमसँग काम गर्दा बेग्लै अनुभव भएको सुनाए । काठमाडौं वरिपरि खिचिएको फिल्मको छायांकन र सम्पादन दुवै विश्वास भण्डारीले गरेका हुन् भने संगीत सोमलाल बाइवा र विनय केटुको रहेको छ । राज गोलेले द्वन्द्व निर्देशन गरेको फिल्मको कोरियोग्राफी अभि लामाले गरेका हुन् । सार्वजनिक ट्ेरलरमा कमेडी र प्रेम प्रस्तुत गरिएको छ ।"
बेलायतमा ल्होछार उल्लास,"लन्डन बेलायतस्थित तमु (गुरुङ) समुदायले शनिबार आफ्नो महान् पर्व ल्होछार हर्षोल्लासका साथ मनाएका छन् ।तमुधिं यूके, तमु समाज यूके, तमु प्ये ल्हु संघ यूके लगायतका संस्थाले बेग्लाबेग्लै गरेका कार्यक्रममा बेलायतका गुरुङहरू सहभागी भए । बेलायतको गुरुङ समुदायमा तमु संस्कृति अनुसार पुस १५ मा सामूहिक भोज, सांस्कृतिक कार्यक्रम एवं नाचगान गरेर नयाँ वर्षको स्वागतसहित यो पर्व मनाउने प्रचलन छ । यसपटक उनीहरूले चरा वर्षको बिदाइ गरेर कुकुर वर्षको स्वागत गरेका हुन् । तमुधिं यूकेले रेडिङस्थित रिभरमेड लिजर कम्प्लेक्समा गरेको सत्रौं ल्होछार कार्यक्रम धर्मगुरुहरू गुप्ती लामा, धुंग्से नम्खा डोर्जे, खेम्पो छेवाङ घले र खेम्पो भगिन्द्र शिला लगायतको पूजासहित सुरु भएको थियो । त्यसपछि आयोजित सांस्कृतिक कार्यक्रममा नेपालबाट आएका कलाकारहरू नरजंग गुरुङ, मेलिना राई, बीमाकुमारी दुरा, धन गुरुङ, अश्मी गुरुङ र मन्जु विकले प्रस्तुति दिए । शैक्षिक क्षेत्रमा सफलता हासिल गर्ने तमु युवालाई प्रशंसापत्र र यो वर्ष जीसीएसई र ए लेभलमा राम्रो अंक ल्याउने तमु विद्यार्थीलाई राजदूत डा दुर्गाबहादुर सुवेदीले डा हर्क गुरुङ अवार्ड हस्तान्तरण गरे । तमुधिं यूके अध्यक्ष ज्ञाम गुरुङले आफ्नो संस्थाले नेपाल र बेलायतमा रहेका हरेक समुदायलाई सहयोग गर्दै आएको बताए । तमुधिं यूके उपाध्यक्ष नन्दजंग गुरुङले पनि एकताका साथ अघि बढ्नुपर्ने औंल्याए । राजदूत सुवेदी, विशेष अतिथि रेडिङ बरोका डेपुटी मेयर ग्लेन डेनिस लगायतले फ्रेन्सीं नामक पत्रिकाको समेत लोकार्पण गरे ।"
विमलको त्यो पारि गाउँमा,"काठमाडौं (कास) पेसाले डाक्टर विमल मगरले आफ्नो युट्युब च्यानलमार्फत नयाँ गीत त्यो पारि गाउँमाको म्युजिक भिडियो सार्वजनिक गरेका छन् । म्युजिक भिडियो आदिवासी युगको झल्को दिने खालको छ । केही भिज्युअल इफेक्ट्ससमेत गरिएको भिडियोमा सांस्कृतिक परम्परालाई जोड दिइएको छ । आदिवासी योद्धाको क्रोध र प्रेम कथालाई म्युजिक भिडियोमा आकर्षक रूपमा प्रस्तुत गरिएको छ । स्थापित कलाकारहरू विष्णु चेम्जोङ, गोविन्द राईसहित निर्मल मगर र निशान लिम्बू भिडियोमा देखिन्छन् ।फ्युज पप शैलीको गीत पनि आकर्षक छ । म्युजिक एरेन्जमेन्ट र फ्युजन फरक किसिमका छन् । गिटारको आवाज फरक तवरले निकालिएको छ । अस्ट्रेलियन आदिवासी बाजा डिजिरिडोदेखि लोक नेपाली बाजाहरू नरसिंह, धिमे, हुसिया, झ्याम्टा, मादलसहित गिटारको प्रयोग गरिएका छन् । गीतको शब्दमा नेपालीपन छ भने संगीतमा फ्युजन गरिएको छ, विमलले भने, म्युजिक भिडियो पनि युनिक भएकोले लोकप्रिय बन्ने आशा गरिएको छ । यो उनको पाँचौं गीत हो र चौथो म्युजिक भिडियो । बेलायत, हङकङ र नेपालका विभिन्न स्थानमा थुप्रै कन्सर्ट भ्याइसकेका उनले यसअघि चिहाई हेर, बाह्र बज्यो है, कपुरी कलरवको म्युजिक भिडियो सार्वजनिक गरेका थिए । चिहाई हेर युट्युबमा ६ लाख बढीले हेरेका छन् ।विमलका पाँच कभर सङ पनि आइसकेका छन् । दन्त्य चिकित्सामा स्नातकोत्तर गरेका विमलले भने, एक्वेस्टिक लुप भर्सनमा पनि चाँडै म्युजिक भिडियो ल्याउनेछु ।"
बालकको तेस्रो एल्बम,"काठमाडौं (कास) लेखकगीतकार बालकुमार गुरुङ बालक तेस्रो एल्बमसहित श्रोतामाझ आएका छन् ।सुर सुगन्ध मा छ गीत छन् : म त माया, यस्तै रहेछ, जाँदै छु म त, यो जन्ममा, धरान बजार र फूल है फुलेछ । बालकुमार, स्वरूपराज आचार्य र युवराज गुरुङले संगीतबद्ध गरेका गीतहरूमा दीपक खरेल, स्वरूपराज, सत्यराज आचार्य, युवराज तथा राजेशपायल राई र मेलिना राईको स्वर सुन्न सकिन्छ । यी गीतहरूको संगीत संयोजन आमोस तामाङ र अशोक लोहारुङ राईले गरेका हुन् ।यो एल्बमका गीतहरूमा श्रोताहरूले नौलो स्वाद पाउनुहुनेछ, बालक भन्छन् । उनका यसअघि स्टार र कर्म एल्बम आएका छन् ।बेलायतमा जन्मेका र पूर्वी पहाडमा हुर्केबढेका ५० वर्षे बालक कविता र आख्यानमा पनि कलम चलाउँछन् । उनको एउटा उपन्यास पनि निस्केको छ । ओइली झरेछ सयपत्री उपन्यासमा खाडी मुलुकहरूमा कार्यरत नेपाली चेलीहरूको भुक्तभोगाइ पढ्न सकिन्छ ।"
रजनीकान्तले राजनीति गर्ने,"को हुन रजनीकान्त ? सन् १९५० डिसेम्बर १२ मा निकै गरिब परिवारमा जन्मिएका रजनीकान्त भारतमा सर्वाधिक चर्चित छन् । उनी दक्षिण एसियाकै महँगोमध्येका अभिनेता हुन् । रजनीकान्तले सन् १९७५ मा तमिल फिल्म अपूर्व रागान्जल मा पहिलोपटक अभिनय गरेका थिए । सन् १९५० डिसेम्बर १२ मा बेंलुरीको मराठी परिवारमा जन्मिएका रजनीकान्तको खास नाम शिवाजी राव गायकवाड हो । उनले बलिउडमा भने अन्धा कानुन फिल्ममार्फत १९८० मा डेब्यु गरेका हुन् । ४२ वर्षको अवधिमा उनले करिब २ सय फिल्ममा अभिनय गरिसकेका छन् । सन् २०१६ को उनको फिल्म कबाली ले सार्वजनिक हुनुपूर्व नै २ करोड डलर कमाएको थियो । उनका रोबर्ट, शिवाजी दी बोस, चन्द्रमुखी चालबाज, हम और खुनका कर्ज, विरासत लगायतका फिल्म संसारमै चर्चित छन् । उनका कतिपय फिल्म रिलिज हुँदा दक्षिण भारतमा सार्वजनिक बिदा समेत दिने गरिएको छ । दक्षिण भारतमा भगवान् नै मानिने रजनीकान्तको नाममा मन्दिरसमेत स्थापना गरिएको छ । मजदुर, कार्पेन्टर तथा कन्डक्टर हुँदै फिल्मको दुनियाँमा सर्वाधिक रुचाइएका रजनीकान्त राजनीतिमा कत्तिको जम्ने हुन्, त्यो भने प्रतीक्षाको विषय हुनेछ ।"
क्षेत्रीय सरकार पुन:स्थापना गर्न माग,"ब्रसेल्स (एएफपी) क्याटालोनिया पूर्वराष्ट्रपति कार्लस पुइग्डेमोन्टले स्पेनको केन्द्र सरकारले भंग गरेको आफ्नो नेतृत्वको क्षेत्रीय सरकार पुन:स्थापित गर्न आग्रह गरेका छन् । गतसाता क्याटालोनियामा सम्पन्न चुनावमा पृथकतावादी दलहरूले बहुमत प्राप्त गरेपछि उनले यस्तो आग्रह गरेका हुन् । स्वैच्छिक निर्वासनमा ब्रसेल्समा रहेका पुइग्डेमोन्टले भिडियोमार्फत क्याटालोनियाका जनतालाई दिएको नयाँवर्षको सन्देशमा उनले यस्तो माग गरेका हुन् । आफू अझै पनि क्याटालोनियाको राष्ट्रपति भएको दाबी गर्दै उनले भने, क्याटालोनियाको राष्ट्रपतिका हैसियतले स्पेनी सरकार र यसका समर्थकलाई म उनीहरूले क्याटालोनियाको सहमतिबिना लिएका सम्पूर्ण अधिकार फिर्ता गर्न आग्रह गर्छु । स्पेनी प्रधानमन्त्री मारियानो राखोयले पुइग्डेमोन्टको भनाइ हास्यास्पद भएको प्रतिक्रिया दिएका छन् । उनले पुइग्डेमोन्टको माग सम्बोधन गर्न सकिने किसिमको नभएको जनाए । स्पेनको सर्वोच्च अदालतले पुइग्डेमोन्ट तथा अन्य आठ क्षेत्रीय नेताविरुद्ध मुद्दा चलाएको छ । उनीहरूलाई राजद्रोह, विद्रोह, र राज्यकोषको चरम दुरुपयोग गरेको भन्दै सरकारले मुद्दा दायर गरेको हो । क्याटालोनियाले गत अक्टोबर १ मा जनमत संग्रहमार्फत स्पेनबाट स्वतन्त्र भएको घोषणा गरेसँगै स्पेनले क्षेत्रीय संसद भंग गर्दै डिसेम्बर २१ मा निर्वाचन गरेको हो ।"
झडपमा कम्तीमा २ मारिए,"तेहरान (बीबीसी) इरानमा सरकारको विरोधमा विरोधी प्रदर्शन हिंसात्मक बन्दै गएपछि आइतबार कम्तीमा २ जनाको मृत्यु भएको छ । इरानको समाचार संस्था मेहरका अनुसार इरानको पश्चिमी सहर डोरुडमा शनिबार राति भएको प्रदर्शनका क्रममा उनीहरूको मृत्यु भएको अल जजिराले जनाएको छ । समाजिक सञ्जालमा पोस्ट गरिएका भिडियोमा प्रदर्शनकारीमाथि गोली प्रहार भएपछि उनीहरूको ज्यान गएको देखिएको छ । तर लोरेस्तान प्रान्तका सुरक्षा उपप्रमुख हबिबुल्लाह खोजास्तेपुरले प्रदर्शनकारीमाथि प्रहरीले गोली प्रहार नगरेको दाबी गरे । उनले भने, प्रहरी वा अन्य सुरक्षाकर्मी कसैले पनि प्रदर्शनकारीलाई गोली प्रहार गरेको छैन । उनले प्रदर्शनकारीमाथि गोली प्रहार गर्नुपर्ने कुनै कारण नरहेको दाबी गरे । देशका अन्य भागबाट सामजिक सञ्जालमा पोस्ट गरिएका दृश्यमा प्रदर्शनकारीले प्रहरीको गाडीमा आगो लगाएको देखिएको छ । अन्तर्राष्ट्रिय सञ्चारमाध्यमका अनुसार उनीहरूले कतिपय सरकारी भवनमा पनि आक्रमण गरेका छन् । यसअघि आन्तरिक मामिलामन्त्री अब्दोलरहमान रहमनी फजलीले इरानी जनतालाई गैरकानुनी भेला तथा प्रदर्शनहरू नगर्न चेतावनी दिएका थिए । उनले इरानी नागरिकलाई समस्या उत्पन्न हुने भन्दै विरोध प्रदर्शन नगर्न आग्रह गरेका हुन् । सरकारी टेलिभिजनमार्फत फजलीले भने, सार्वजनिक सम्पत्ति हिनामिना गर्ने, स्थापित मूल्य र मान्यताविरुद्ध लाग्ने र कानुनको उल्लंघन गर्ने सबैजना आफ्नो व्यवहारका लागि जिम्मेवार हुनुपर्छ र उनीहरूले त्यसको मूल्य तिर्नेछन् । उनको चेतावनीका बाबजुद पनि देशका विभिन्न सहरमा जारी प्रदर्शनमा सहभागीले भ्रष्टाचार र महँगीविरुद्ध नारा लगाउँदै राष्ट्रपति हसन रुहानी, सर्वोच्च नेता आयोतुल्लाह अलि खामेनी र धर्मगुरुको शासनको विरोध गरिरहेका छन् । राजधानीस्थित एक विश्वविद्यालय नजिकै प्रदर्शनकारीले सर्वोच्च नेता खामेनीले पद छोड्नपर्ने भन्दै नारा लगाएको सुनिन्छ । इरानी सहर मसादबाट गत बिहीबार मूल्यवृद्धिको विरोधमा सुरु भएको विरोध प्रदर्शन मुख्य सहरमा फैलिएको हो । अमेरिकी राष्ट्रपति डोनाल्ड ट्रम्पले आइतबार ट्वीट गर्दै दमनकारी शासन धेरै टिक्न नसक्ने प्रतिक्रिया दिएका छन् । उनले इरानी जनताले आफ्नो रोजाइको सरकार बनाउने दिन नजिकै आएको दाबी गरेका छन् । इरानी विदेश मन्त्रालयले ट्रम्पको टिप्पणी अवसरवादी र कपटपूर्ण भएको जनाएको छ । इरानी इरानी रेभोलुसनरी गार्ड ले सरकारविरोधी प्रदर्शन जारी रहे कडा जवाफ दिने चेतावनी दिएको छ । सर्वोच्च नेतासँग निकट इरानी रेभोलुसनरी गार्ड इस्लामिक व्यवस्था संरक्षण गर्न कटिबद्ध मानिन्छ । गार्डका कमान्डर इस्मेल कोसारीले भने, यदि मानिसहरूले मूल्यवृद्धिको विरोध गरेका हुन् भने उनीहरूले राष्ट्रपति तथा धार्मिक नेताविरुद्ध नाराबाजी तथा सार्वजनिक सम्पत्ति र गाडीहरूमा आगजनी गर्नु हुन्न । यसैबीच, इरानले प्रदर्शनकारीले प्रयोग गरेका भन्दै सामाजिक सञ्जालमा प्रतिबन्ध लगाएको छ । अधिकारीले सन्देश पठाउन प्रयोग गरिने टेलिग्राम तथा इन्स्टाग्राममाथिको प्रतिबन्ध अस्थायी भएको प्रस्ट पारेका छन् ।"
आक्रमणकारी पक्राउ,मस्को (बीबीसी) रुसी अधिकारीले गत बुधबार सेन्ट पिटर्सबर्गस्थित एक सुपरमार्केटमा आक्रमण गर्ने व्यक्तिलाई आइतबार पक्राउ गरेको जनाएका छन् । उक्त आक्रमणको इस्लामिक स्टेट (आइएस) समूहले शनिबार जिम्मा लिएको थियो । रुसी समाचार संस्थालाई उद्धृत गर्दै बीबीसीले जनाएअनुसार संघीय सुरक्षा सेवाका अधिकारीले उक्त घटनाको योजनाकार र आक्रमणकारी एउटै भएको बताए । तर अधिकारीहरूले आक्रमणकारीको नाम भने सार्वजनिक गरेका छैनन् । स्थानीय सञ्चारमाध्यमका अनुसार ग्राहकले झोला राख्ने लकरभित्र झोलामा लुकाएर राखिएको बम विस्फोट भएको थियो । विस्फोटमा कम्तीमा १३ जना घाइते भएका थिए । तर आईएसले भने उक्त आक्रमणको संलग्नता पुष्टि हुने कुनै प्रमाण सार्वजनिक गरेको छैन । रुसी राष्ट्रपति भ्लादिमिर पुटिनले उक्त घटना आतंककारी कार्य भएको जनाएका थिए । साथै उनले गत शुक्रबार मात्रै आतंककारी घटनाका दोषीलाई सजाय दिने कानुन थप कडा पारेका थिए । उक्त कानुनअनुसार आतंकवादी गतिविधिमा संलग्नलाई हुने सजाय १० वर्षबाट बढाएर आजीवन कारावास बनाइएको हो । इस्लामिक स्टेटले रुस तथा पूर्व सोभियत संघका हजारौं लडाकुलाई भर्ती गरेको छ । पुटिनले उनीहरूको फिर्ती देशका लागि निकै खतरनाक भएको बताएका थिए ।
चिसोले निदाउँदैनन् भूकम्पपीडित,ज्येष्ठ नागरिकलाई न्यानो कपडादोलखा दोलखा बजारका भूकम्पपीडित ज्येष्ठ नागरिकहरूलाई न्यानो कपडा वितरण गरिएको छ । दुई सय ज्येष्ठ नागरिकलाई अमेरिकास्थित नेपाल भिजनका अध्यक्ष मोहनकृष्ण श्रेष्ठले पठाएका ज्याकेट शनिबार वितरण गरिएको हो । नेप्लिज फेसन होमकी अध्यक्ष हेमा मानन्धर र मिस लिटिल नेवा (नेसं ११३७ विजेता) जेनी मानन्धरलगायतको नेतृत्वमा दोलखा बजार आएको टोलीले चम्पुजा पार्कमा वृद्धवृद्धालाई ज्याकेट हस्तान्तरण गर्यो ।
पहिलो किस्तै पाएनन्,"ओखलढुंगा (कास) दुई वर्षअघिको भूकम्पले मानेभञ्ज्याङ९ माधवपुरकी कुलकुमारी विश्वकर्माको घर भत्कियो । प्राविधिकले उनलाई पूर्ण क्षति भएकाको सूचीमा राखे । आवास अनुदानअन्तर्गत घर निर्माण योजनाको सम्झौता पनि भयो । तर, उनले अझै पहिलो किस्ता रकम पाउन सकेकी छैनन् । किस्ता लिन बैंक जाँदा तपाईंको नाम नै लाभग्राही सूचीमा छैन भनेर फर्काइयो, उनले भनिन्, यता पुरानो पाल पनि च्यातिएपछि भत्किएको घरको माथ्लो तला फालें । अनि त्यहीमुनि मसिना केटाकेटी लिएर बसेका छौं । माधवपुरकै सूर्य अधिकारीको समस्या पनि उस्तै छ । जोखिमपूर्ण घरमा भान्सा राखिएको छ । राति भने परिवारै गोठमा सुत्छन् । धराप छ । मनले मान्दैन । राम्रोसँग निदाउन सकिन्न, अधिकारीले भने, त्यसैले घर भत्काइहालेका पनि छैनौं । दिनभरि घरमै अरू काम भए पनि राति गोठमा सुत्छौं । सदरमुकामस्थित पुनर्निर्माण प्राधिकरण कार्यालय पटकपटक धाउँदा पनि रकम नपाएपछि उनी आक्रोशित छन् । योजना सम्झौताका कागजात देखाउँदै उनले भने, सबै प्रक्रिया पुग्यो, अब रकम पाउँछौ भनेर योजना सम्झौता गराए । तर, डेढ वर्षभित्र बित्दा पनि पहिलो किस्ता पाइएन । आफूभन्दा पछि सम्झौता गरेकाहरूले घर बनाइसकेको उनले बताए । माधवपुरमै भूकम्पपीडित १७ परिवारको व्यथा उस्तै छ । उनीहरू अहिलेसम्म पहिलो किस्ता कुरेर बसेका छन् । केहीले भने किस्ता आउने आशमा आफ्नै लगानीमा घर बनाइसकेका छन् । जिल्लामा करिब ६० घरधुरीले पहिले किस्ता पाउन सकेका छैनन् । बैंकमा रकम लिन जाँदा उनीहरूको नाम नै लाभग्राही सूचीमा भेटिन्न । यो प्राधिकरणको सफ्टवेयर अपडेटको बेलादेखिकै समस्या हो, प्राधिकरण जिल्ला समन्वय समितिका प्रमुख युवराज खरेलले भने, यसको समाधान केन्द्र बाटै हुने भएकाले कुरा राख्दै आएको छु । पीडितहरूले अब पनि प्राधिकरणले समस्या समाधान नगरे क्षतिपूर्ति माग गरी अदालत जाने बताएका छन् । पुनर्निर्माणको जिम्मेवारी स्थानीय तहलाई दिइएको भने पनि अधिकार नाम मात्रको रहेको जनप्रतिनिधि बताउँछन् । अनुदान दिने, पीडित हो कि होइन भन्ने छुट्याउने अधिकार हामीलाई छैन, मानेभञ्ज्याङ गाउँपालिका प्रमुख मोतीराज राईले भने, पीडित दर्जनौं समस्या लिएर आउँछन् । कागजी अधिकार मात्र भयो ।"
बेंसी झरे उपल्लो डोल्पाली,"डोल्पा (कास) चिसो बढेपछि डोल्पाको उच्च भेगका स्थानीय औलतिर लागेका छन् । माथिल्लो डोल्पाका छार्का, मुकोट, तिन्जे, धो, भिजेर, फोक्सुन्डो र साल्दाङ, छार्का ताङसोङ र सेफोक्सुन्डो गाउँपालिकाका बासिन्दाले गाउँ छाडेका हुन् । चिसो सकिएपछि चैतवैशाखमा मात्र गाउँ फर्कन्छन् । त्यति बेला उपभोग्य सामग्री पनि खरिद गरेर लैजान्छन् । सेफोक्सुन्डो गाउँपालिकाका अध्यक्ष टसितुण्डुप गुरुङका अनुसार केही स्थानीयले काठमाडौं, नेपालगन्जलगायत सहरमा दैनिक उपभोग्य सामान खरिद गर्ने गरेका छन् । उनीहरू प्रतिव्यक्ति ११ हजार ५ सय रकम तिरेर प्लेन चार्टर गरी नेपालगन्ज र सुर्खेत झर्ने गरेका छन् । चिसो बढेपछि माथिल्लो डोल्पाका १ हजार ५ सयभन्दा बढी स्थानीय जहाज चार्टर गरेर बेंसीतिर झरेको फोक्सुन्डोका आङबहादुर लामाले बताए ।"
हिउँदमा पनि ढाकिएन आङ,"मकवानपुर (कास) तीन दशकअघि ओडारमा बस्थे रामबहादुर चेपाङ । अहिले फुसको छाप्रोमा बस्छन् । तर, त्यो बसाइँ र यो बसाइँमा कुनै अन्तर छैन । बरु फुसको छानो हुरीले उडाउँदा पटकपटक छाइरहनुपर्ने झन्झट थपिएको छ । अहिले पनि आङ ढाकिएको छैन । एउटा लँगौटीका भरमा गुजारा चलाउँछन् । हिउँद लागेसँगै ७९ वर्षीय रामबहादुरको सकस अझ बढेको छ । अगेनाछेउ बसेर रात कटाउँछन् । छिमेकीको करबलपछि ओडार छाडेका उनी अति दुर्गम कैलाश गाउँपालिका५ सर्सीका बासिन्दा हुन् । सर्सी गाउँको उकालोमा छ छाप्रो । त्यहीं बस्छन्, उनकी पत्नी, कान्छा छोराबुहारी र पाँच नातिनातिना । चिसो नलागोस् भनेर रामबहादुरले शरीरभरि खरानी दलेका छन् । ओडारमा बस्दा पनि यही चारऔंले र खरानीकै भरमा थिए, ८० वर्षीय हर्कबहादुर चेपाङले भने, रामबहादुरले कपडा भएका बेला मात्र आङ ढाक्न पाउँछन्, अहिले कपडा नभएर बिजोग छ । रामबहादुरको घरमा जम्मा एउटा कम्बल छ, प्वालैप्वाल परिसकेको । त्यो छोराबुहारी र नातिनातिनाले ओढ्छन् । रामबहादुर र उनकी पत्नी राममाया अगेनाको तातोका भरमा रात काट्छन् । राममायाले टालेको चोलो र फरिया लगाएकी छन् । त्यो पनि एक वर्षअघि एक गैरसरकारी संस्थामा काम गर्ने महिलाले दिएकी थिइन् । खानेकुराको उस्तै अभाव छ । आफ्नो बारीमा उत्पादित मकै र कोदो मुस्किलले चार महिना मात्र पुग्छ । बाँकी ८ महिना गिट्ठा भ्याकुर खाएर धानिँदै आएको छ परिवार । ओढारमा बस्दाभन्दा अहिलेको एउटै फरक भनेको उनीसँग नागरिकता छ । तर, वृद्धभत्ता पाउन सकेका छैनन् । १९९५ सालमा जन्मे पनि नागरिकतामा २००८ साल उल्लेख छ । नागरिकतामा जन्ममिति गलत लेखेकाले उनले वृद्ध भत्ता पाउन सकेका छैनन्, स्थानीय दुर्गबहादुरले भने । रामबहादुरको घरमा भदौअसोजसम्म मकैकोदो थियो । अहिले त्यो ठाउँमा गिट्ठाभ्याकुर थुपारिएको छ । छोराले ज्यालाबनी गरेर कमाएका दिन खोले खाएर पेट भर्छन् । कमाइ नभएका दिन त्यही गिट्ठा उसिनिन्छ । लाउने र खाने कुरा छैन, छाप्रोमा बसे पनि दु:ख ओडारकै जस्तो छ, रामबहादुरले भने । ७८ वर्षीय रामसिंह चेपाङको छाप्रोमा पनि उस्तै सकस देखिन्छ । पूरै परिवार अगेनोवरिपरि झुम्मिएर ज्यान तताउँछ । रामसिंहले पनि जीउ पूरै ढाकिने न्यानो लुगा लगाउन पाएका छैनन् । परिवारका सदस्य एकसरो लुगाको भरमा जाडोसँग जुध्दै छन् । सर्सीका सबैजसो बासिन्दा अत्यन्त कष्टकर जीवन बिताइरहेका छन्, चार वर्षदेखि स्थानीय विद्यालयमा पढाउँदै आएका आत्मराज मोक्तानले भने ।"
मतपत्र राजधानी लगियो,संखुवासभा (कास) प्रतिनिधिसभातर्फको मतगणना एकपक्षीय ढंगबाट गरिएको भन्दै उजुरी परेपछि सदरमुकाम खाँदबारीबाट मतपत्र निर्वाचन आयोग लगिएको छ । सर्वोच्च अदालतले मतपत्र झिकाउन आदेश दिएको थियो ।कांग्रेसका प्रतिनिधिसभा उम्मेदवार दीपक खड्काले मतगणना एकपक्षीय भएको भन्दै उजुरी गरेका थिए । सर्वोच्चको आदेशअनुसार आइतबार मतपत्रलगायत सम्पूर्ण निर्वाचन सामग्री सेनाको हेलिकप्टरबाट काठमाडौं लगिएको प्रमुख जिल्ला अधिकारी शिवराज जोशीले बताए ।खड्काले पुस ३ गते पुन: मतगणना माग गर्दै सर्वोच्चमा उजुरी गरेका थिए । अदालतको आदेशअनुसार आयोगले पुस १४ गते जिल्ला निर्वाचन कार्यालयलाई मुचुल्कासहितको मतपत्र पठाउन पत्राचार गरेको थियो । खड्काले कांग्रेस प्रतिनिधि उपस्थित नभईकनै एक पक्षीय ढंगले गणना गरिएकाले बदर मतको संख्या बढी भएको तथा मुख्य निर्वाचन अधिकृतले आफूखुसी विजयी घोषणा गरेको आरोप लगाएका छन् । आयोगले प्रदेशसभा क र ख तथा समानुपातिकतर्फको मतपत्र र मुचुल्कासमेत लगेको छ । प्रतिनिधिसभातर्फ ६९ हजार २ सय ४६ मत खसेकामा ३ हजार २ सय ५६ मत बदर भएको थियो । एमाले उम्मेदवार राजेन्द्र गौतमले खड्कालाई १ हजार १ सय ३० मतको अन्तरले हराएका थिए ।
निक्षेपको ब्याज नबढाउन भद्र सहमति,"काठमाडौं बचतको ब्याजदर नबढाउन बैंकहरूले भद्र सहमति गरेका छन् । तरलता आभाव भएको भन्दै केही दिनयता तीव्र रूपले निक्षेपको ब्याजदर बढाइरहेको बेला बैंकहरूले १२ प्रतिशतभन्दा बढी ब्याज नदिने सहमति गरेका हुन् । मंगलबार बसेको बैंकर्स संघको बैठकमा यस्तो सहमति भएको एक सहभागी बैंकरले बताए । बैंकहरूबीचको उक्त सहमति नयाँ भने होइन । बैंकहरूले विगतमा पनि पटकपटक यस्ता सहमति गर्दैतोड्दै आएका छन् ।केही दिनयता बैंकहरूले अस्वस्थ्य रूपमा ब्याजदर बढाउन थालेकाले त्यसो नगर्ने विषयमा आइतबार छलफल भएको संघका उपाध्यक्ष ज्ञानेन्द्र ढुंगानाले बताए । अहिले बजारमा तरलता अभाव भइनसकेको जनाउँदै उनले भने, तरलता अवस्था असहज भइसकेको छैन तर बैंकहरूबीच ब्याजदर वृद्धिको अस्वस्थ प्रतिस्पर्धा देखियो, त्यो नियन्त्रण गर्न ब्याजदरलाई स्थायित्व प्रदान गर्ने विषयमा छलफल भएको हो । पुस मसान्तमा राजस्वमार्फत करिब ७० देखि ८० अर्ब रुपैयाँ सरकारी खातामा जाने र यही बेला ऐनसेलको लाभांशबापतको रकम बाहिरिने सम्भावना रहेकाले बैंकहरूबीच ब्याजदर वृद्धिको अस्वस्थ प्रतिस्पर्धा देखिएको ढुंगानाले बताए । तरलताको अवस्था त्यति नराम्रो पनि छैन, यसकारण बैंकहरूलाई संयमित हुन आग्रह गरेका हौं, उनले भने । तत्काल बैंकिङ प्रणालीमा तरलता अभाव देखिए त्यो समस्या समाधान गर्न अर्थ मन्त्रालय र राष्ट्र बैंकबाट सकारात्मक प्रतिबद्धता आएकाले बैंकहरूलाई संयमित बन्न आग्रह गरिएको उनले बताए । करिब २ साताअघि साढे ९ प्रतिशतसम्म रहेको मुद्दती निक्षेप आइतबारसम्म १३ प्रतिशत माथि पुगिसकेको छ । यही प्रवृत्तिमा ब्याजदर बढ्दै गएमा ऋणको ब्याजदर झनै महँगो हुने भएकाले लगानी निरुत्साहित हुने विज्ञहरू बताउँछन् । स्रोतका अनुसार तरलता अभाव भएको भन्दै बैंकरहरू अर्थ मन्त्रालय र राष्ट्र बैंक पनि पुगिसकेका छन् । अर्थ मन्त्रालयबाट सरकारको खातामा रहेको पैसाबाट केही (करिब २८ देखि ३० अर्ब रुपैयाँ) रकम बैंकहरूको खातामा हालिदिने आश्वासन आएको स्रोतले बताएको छ । अदालतको आदेशपछि ऐनसेललाई लाभांश बाहिर लैजान बाटो खुलेको छ । त्यो रकम बाहिर जाने भए पनि तरलता अभाव नहोस् भन्ने उद्देश्यले त्यत्ति नै रकम बराबर पैसा प्रणालीमा पठाइदिने तयारी अर्थ मन्त्रालयले गरेको हो । के कसरी पठाउने सम्बन्धमा राष्ट्र बैंकसँग छलफल गर्छौं, स्रोतले भन्यो । राष्ट्र बैंकले पनि पुनर्कर्जामार्फत तरलता अभावको समस्या समाधान गर्ने आश्वासन दिएको बैंकहरूले जनाएका छन् । उता बैंकहरूले भनेजस्तो बजारमा तरलता अभाव नभएको राष्ट्र बैंकले बताएको छ । आइतबार बैंकिङ प्रणालीमा ३१ अर्ब रुपैयाँ अधिक तरलता भएको र त्यो तत्कालका लागि पर्याप्त रहेको राष्ट्र बैंक अनुसन्धान विभाग प्रमुख नरहादुर थापाले बताए ।बैंकहरूले मनपरी ढंगले कर्जा विस्तार गरेकाले कर्जा, निक्षेप तथा प्राथमिक पुँजी (सीसीडी) अनुपातमा दबाब परेको थापाको भनाइ छ । साउन १ देखि पुस ९ गतेसम्म बैंकहरूमा १ खर्ब ६ अर्ब रुपैयाँ निक्षेप थपिएको छ । सोही अवधिमा बैंकहरूले १ खर्ब ६० अर्ब रुपैयाँ कर्जा विस्तार गरेको उनले बताए । करिब ५ महिनामा निक्षेपभन्दा ५४ अर्ब रुपैयाँ बढी कर्जा प्रवाह भएको छ, थापाले भने, यही कारण अहिले बैंकहरूको सीसीडीमा दबाब परेको हो । दुई सातायता कुनै पनि बैंकले स्थायी तरलता सुविधा (एसएलएफ) नलिएको र अन्तरबैंक ब्याजदर ५ प्रतिशत तल रहनुले पनि तरलता अभाव नभएको पुष्टि हुने थापाको भनाइ छ । अन्तर बैंकदर ५ प्रतिशतभन्दा तल रहेकै कारण दुई सातायता राष्ट्र बैंकले रिपो जारी गर्न पाएको छैन, थापाले भने । राष्ट्र बैंकका अनुसार आइतबार तीनवटा सरकारी बैंकको औसत सीसीडी अनुपात ७२ प्रतिशत र निजी बैंकहरूको ७७ प्रतिशत छ । सबै बैंकहरूको औसत सीसीडी ८० प्रतिशतभन्दा तल रहे पनि केही बैंकहरूले उक्त सीमा नाघिसकेको हुन सक्ने स्रोतले बताएको छ । राष्ट्र बैंकको निर्देशनअनुसार बैंकहरूले दैनिक रूपमा ८० प्रतिशत सीसीडी कायम गर्नुपर्छ । बैंकहरूमा निक्षेप वृद्धिको तुलनामा कर्जा प्रवाह धेरै भइसकेकाले बैंकहरूले कर्जा विस्तारमा सजगता अपनाउनुपर्ने थापाको सुझाव छ । यस्तो अवस्थामा आक्रामक रूपमा कर्जा विस्तार गर्नु भनेको जोखिम निम्त्याउनु हो, उनले भने, जति कर्जा बढ्छ, जोखिम पनि त्यत्तिकै बढ्छ, यसकारण बैंकहरू सचेत र विवेकशील बन्नुपर्छ । बैंकहरूले तरलता अभावको समस्या देखाउँदै राष्ट्र बैंकलाई बासेल थ्री लागू गर्न आग्रह गरिरहेको उनले खुलासा गरे । राष्ट्र बैंकले बासेल थ्री लागू गरेपछि सीसीडी स्वत: हट्छ र आफूहरूलाई राहत हुन्छ भन्ने बैंकहरूको सोचाइ हो, उनले भने, राष्ट्र बैंकले तत्काल त्यसो गर्दा वित्तीय प्रणालीमा झनै जोखिम बढ्छ । बैंकहरूले सरकारी खातामा रहेको करिब ३ खर्ब ४० अर्ब रुपैयाँ देखाउँदै कर्जा विस्तार गरिरहेको उनले बताए । सरकारको खातामा रहेको रकम निकालेर बैंकहरूलाई दिने हो भने भोलि सरकारले माग्दा के दिने ? उनले प्रतिप्रश्न गरे । सरकारी खर्चको करिब ७१ प्रतिशत आयातमा जाने भएकाले सरकारी खर्चले निक्षेप बढ्छ भन्ने आधारमा कर्जा विस्तार गर्न नहुने थापाको भनाइ छ ।बैंकहरूको मागअनुसार तत्काल सीसीडी अनुपातमा सुविधा दिए कर्जा थप विस्तार हुने र त्यसको प्रत्यक्ष असर शोधनान्तरमा पर्ने उनले बताए । कात्तिकमा रेमिटयान्सको वृद्धिदर ऋणात्मक रहेको जनाउँदै उनले भने, असोजमा ४ अर्ब २७ करोडले बचतमा रहेको शोधनान्तर कात्तिकमा घटेर २ अर्ब ४० करोड छ, कर्जा बढेपछि आयात पनि बढछ । यसले शोधनान्तरमा थप चाप पर्छ । यसकारण अहिले राष्ट्र बैंकको प्रमुख उद्देश्य शोधनान्तर थप चाप पर्न नदिनु रहेको उनले बताए । यसकारण बैंकहरूले आक्रामक ढंगले कर्जा विस्तार नगरी निक्षेपको वृद्धिअनुसार कर्जा विस्तार गर्न उनले आग्रह गरे ।"
वैदेशिक सहायता राजधानी केन्द्रित,"काठमाडौं विकासका अन्य गतिविधिसँगै वैदेशिक सहायता पनि राजधानी काठमाडौं रहेको प्रदेश नम्बर ३ मा बढी केन्द्रित भएको छ । राष्ट्रियस्तरका ठूला परियोजनामा गएको सहयोगलाई हटाएर देखाइएको सहायताअनुसार करिब २५ प्रतिशत रकम प्रदेश नम्बर ३ मा परिचालन भएको छ । अर्थ मन्त्रालयले आइतबार सार्वजनिक गरेको वैदेशिक सहायता प्रतिवेदनअनुसार करिब १ खर्ब ४३ अर्ब रुपैयाँ वैदेशिक सहायता आर्थिक वर्ष २०७३७४ मा परिचालन भएको छ । अर्थको प्रतिवेदनले करिब ७० अर्ब रुपैयाँ राष्ट्रिय आयोजनामा परिचालन भएको जनाएको छ । बाँकी रहेको झन्डै ७० अर्बको आधाभन्दा बढी रकम अर्थात् ३६ अर्ब ५३ करोड रुपैयाँ प्रदेश ३ मा खर्च भएको छ । प्रतिव्यक्ति सहायता पनि यसै प्रदेशमा बढी भएको छ । प्रतिवेदनअनुसार यस प्रदेशका एक व्यक्तिमा ६४ डलर अर्थात् ६ हजार ५ सय रुपैयाँ खर्च भएको छ । धेरै कार्यालय यस क्षेत्रमा भएको, प्राविधिक सहायता र अन्य सहयोग यसै प्रदेशका नाममा देखिने भएकाले प्रदेश नम्बर ३ मा बढी सहयोग देखिएको हो, बढी सहायता गएको प्रस्टयाउँदै प्रतिवेदनमा भनिएको छ, यसबाट धेरै विकास परियोजना यसै क्षेत्रमा रहेको भन्न सकिँदैन ।तुलनात्मक रूपमा विकसित नै मानिएको प्रदेश नम्बर ४ मा भने कम सहायता परिचालन भएको छ । पर्यटकीय नगरी पोखरासमेत रहेको प्रदेश नम्बर ४ मा साढे ३ अर्ब रुपैयाँ मात्रै वैदेशिक सहायता परिचालन भएको छ । प्रतिव्यक्ति सहायता धेरै जानेमा प्रदेश नम्बर ६ दोस्रो स्थानमा छ । पिछडिएको क्षेत्र कर्णालीसमेत रहेको उक्त प्रदेशमा प्रतिव्यक्ति सहायता ४८ डलर अर्थात् ५ सय रुपैयाँ गएको छ । उक्त प्रदेशमा करिब ६ अर्ब रुपैयाँ परिचालन भएको छ । अर्को पिछडिएको क्षेत्र प्रदेश नम्बर ७ मा ६ अर्ब २० करोड रुपैयाँ हाराहारीमा वैदेशिक सहायता परिचालन भएको छ । प्रतिव्यक्ति सहायता भने २३ डलर मात्रै छ । आर्थिक वर्ष २०७३७४ मा सरकारी बजेटमा रहेका आयोजनामा दातृ निकायले खर्च गर्ने प्रवृत्ति बढेको छ । अन बजेट भनिने प्रणालीगत सहयोग १० प्रतिशत विन्दुले बढेको छ । कुल सहायताको ७३ प्रतिशत सरकारी बजेटका कार्यक्रममा आएको देखाइएको छ । त्यसअघिको वर्षमा ६३ प्रतिशत सहायता बजेटका कार्यक्रममा आएको प्रतिवेदनमा उल्लेख छ । अर्थ मन्त्रालयको निरन्तरको प्रयासले बजेट सहायता बढ्दै गएको छ, प्रतिवेदन सार्वजनिक कार्यक्रममा अर्थमन्त्री ज्ञानेन्द्रबहादुर कार्कीले भने । बजेटका कार्यक्रममा करिब १ खर्ब ४ अर्ब रुपैयाँ वैदेशिक सहायता परिचालन भएको छ । बाँकी करिब ३९ अर्ब रुपैयाँ भने दातृ निकायले आफैं परियोजना छानेर खर्च गरेका हुन् । बजेटका आयोजनामा खर्च भए पनि सबै रकम सरकारी खातामा भने नआएको प्रतिवेदनमा उल्लेख छ । प्रतिवेदनअनुसार १ खर्ब ४ अर्बमध्ये अन ट्रेजरी खर्च ६ खर्ब ६० अर्ब रुपैयाँ मात्रै छ । विश्व बैंक, एसियाली विकास बैंक, भारत, चीनजस्ता दातृ निकायको ९० प्रतिशतभन्दा बढी सहायता बजेटमार्फत हुने गरेको प्रतिवेदनमा उल्लेख छ । अन्तर्राष्ट्रिय गैरसरकारी संस्थाहरूले यस वर्ष करिब १९ अर्ब रुपैयाँ खर्च गरेका छन् । उक्त सहयोगलाई वैदेशिक सहायता (ओडीए) भित्र समावेश गरिएको छैन । उक्त रकम ती संस्थाहरूले सीधै गैरसरकारी संस्था वा अन्य निकायबाट खर्च गरेका हुन् । यसलाई समेत जोडदा गत वर्ष करिब १ खर्ब ५५ अर्ब रुपैयाँ बराबरको रकम विदेशबाट सहुलियत ऋण, अनुदान वा प्राविधिक सहायताका रूपमा भित्रिएको छ ।प्रतिवेदनअनुसार सबैभन्दा धेरै विश्व बैंकले करिब ३५ अर्ब सहयोग गरेको छ । यसैगरी दोस्रो ठूलो दातृ निकाय एसियाली विकास बैंकले करिब २५ अर्ब रुपैयाँ सहयोग गरेको छ । संयुक्त राष्ट्रसंघका निकायहरू (यूएनसीटी) धेरै सहायता गर्ने बहुपक्षीय दाताको सूचीमा तेस्रो नम्बरमा छन् । यूएनसीटीबाट १२ अर्ब रुपैयाँभन्दा बढी सहायता प्राप्त भएको छ । अमेरिका र बेलायत धेरै सहयोग गर्ने ठूला द्विपक्षीय दातृ निकाय हुन् । अमेरिकाले करिब १३ अर्ब ८० करोड रुपैयाँ र बेलायतले करिब १३ अर्ब २० करोड सहयोग गरेका छन् । मन्त्री कार्कीले कार्यक्रममा संघीय नेपालमा सहायता परिचालनसम्बन्धी प्रतिवेदन र विकास सहायता समीक्षा प्रतिवेदन पनि सार्वजनिक गरेका थिए ।"
मार्जिन कल को चापमा सेयर,"काठमाडौं विगत केही दिनयता घटिरहेको सेयर बजार आइतबार पनि दोहोरो अंकले ओरालो लाग्यो । नयाँ सरकार गठनमा देखिएको नीतिगत अन्योल हटेपछि आइतबार बजार बढ्ने अपेक्षा गरिए पनि नेप्सेमा त्यस्तो देखिएन । बजार २४२० अंकले घटेपछि समग्र नेप्से १ हजार ३ सय ९०५८ विन्दुमा ओर्लियो । सेयर बजार लगातार घट्न थालेपछि बैंक तथा वित्तीय संस्थाबाट लगानीकर्तालाई मार्जिन कल आउन थालेको छ । बजार घटेर सेयरको मूल्य कर्जा लिँदा गरिएको सेयरको मूल्यांकन रकमभन्दा कम भएमा लगानीकर्ताले अपुग रकम बैंकमा थप्नुपर्छ । यसैलाई मार्जिन कल भनिन्छ । गत सातादेखि लगानीकर्तालाई बैंक तथा वित्तीय संस्थाबाट धमाधम मार्जिन कल आउन थालेको ब्रोकरहरू बताउँछन् । यसकारण आइतबार बजार उच्च अंकले घटेको उनीहरूको भनाइ छ । गत सातादेखि बजारमा आत्तिएर सेयर बेच्ने प्रवृत्ति (पेनिक सेल) देखिएको छ, एक ब्रोकरले भने, यसको असर पनि परेको होला । आइतबार बजार घट्नुको कारण अर्कै भएको उनले बताए । आइतबार टेलिकम, स्टयान्डर्ड चार्टर्डलगायत केही कम्पनीको सेयर मूल्य समायोजन भएको छ, यसकारण बजार घटेको हो, उनले भने । पछिल्ला दिनहरूमा पेनिक सेल बढदै गएको उनले बताए । नेपाल इन्भेस्टर्स फोरममा अध्यक्ष अम्बिका पौडेलले मार्जिन कल मा सुविधा दिन बैंकहरूसँग आग्रह गरेका छन् । फोरमले आइतबार बैंकर्स संघका पदाधिकारीहरूँग भेटेर यस्तो आग्रह गरेको हो । लगानीकर्ताले बैंकहरूसँग यस्तो आग्रह गरिनुले पनि बजार मार्जिन कल को चापमा रहेको पुष्टि हुने जानकारहरू बताउँछन् । हकप्रद र बोनस सेयरको मूल्य समायोजन नभएसम्मका लागि मार्जिन कल मा केही सुविधा दिन आग्रह गरेका छौं, उनले भने, संघबाट सकारात्मक प्रतिक्रिया पाइएको छ । लगातार घटिरहेको बजार नियन्त्रणका लागि सहयोग गरिदिन लगानीकर्ताले आग्रह गरेको बैंकर्स संघका उपाध्यक्ष ज्ञानेन्द्र ढंगानाले बताए । उनले भने, केही कुरामा छलफल भएको हो, ठोस निर्णय केही भएको छैन । अघिल्ला दुई सातादेखि नेप्से लगातार घटिरहेको छ । आइतबार १ हजार ४ सय १४७८ विन्दुबाट सुरु भएको नेप्से घटेर मध्याह्नमा १ हजार ३ सय ८२४२ को न्यून विन्दुमा झरेको थियो । त्यसपछि केही सम्हालिएको बजार अन्तत: करिब २४ अंकले घटेर बन्द भयो । आइतबार परिसूचकसँगै कारोबार रकम करिब २८ प्रतिशतले घटेको छ । करिब ५ हजार ५ सय कारोबारबाट १ सय ५८ कम्पनीका १८ लाख २५ हजार १ सय ८२ कित्ता सेयर किनबेच भए । ती किनबेचबाट ५८ करोड ७८ लाख रुपैयाँ बराबरको सेयर कारोबार भयो । कुल बजार पुँजीकरण पनि घटेर १६ खर्ब १७ अर्ब रुपैयाँमा सीमित भएको छ । कारोबारमा आएकामध्ये होटल समूहको परिसूचक ०२३ प्रतिशतले बढयो ।"
रुकुमपोखरा बस सेवा,"रुकुम पश्चिम (कास) रुकुम पश्चिमदेखि कास्की पोखरासम्म बस सेवा सुरु भएको छ । आइतबारबाट रुकुम पश्चिमको सदरमुकाम खलंगा र कास्कीको पोखराबाट एकएक बस छुटेका छन् । रुकुम र पोखराका यातायात व्यवसायी समितिले बस सञ्चालनका लागि सम्झौता गरेका छन् । रुकुमको सानोभेरी यातायात सेवा समिति र पोखराको पृथ्वी राजमार्ग बस सञ्चालक समितिले समझदारी गरेर पहिलोपटक रुकुमपोखरा र पोखरारुकुम पश्चिम बस सेवा सञ्चालनमा आएको हो । रुकुमपोखरा सिधा बस सेवा सुरु भएपछि अब सर्वसाधारण एउटै सवारीमा आवतजावत गर्न सजिलो भएको छ । यसअघि यहाँबाट पोखरा जाने यात्रु दाङ, बुटवल, नारायणघाट वा मुग्लिनमध्ये एक ठाउँबाट अर्को बस चढ्नुपर्ने बाध्यता थियो ।"
नयाँ वर्षले पर्यटकीय गतिविधि बढायो,"होटल भरिभराउकाभ्रे अंग्रेजी नयाँ वर्षको अवसरमा जिल्लाका होटलहरू स्वदेशी तथा विदेशी पर्यटकले भरिभराउ भएको छन् । होटलहरूले विशेष अफरसहितको छुट दिएपछि त्यसले झन् ग्राहको आकर्षण बढाएको हो । राजधानीबाट नजिकै र हिमशृंखलाको अवलोकनबाट लोभिने पर्यटहकरूका लागि जिल्लाको धुलिखेल, नगरकोट र बल्थली मुख्य रूपमा गन्तव्यस्थल बनेका छन् । क्षेत्रीय होटल संघ धुलिखेलका अध्यक्ष तथा होटल व्यवसायी प्रेमकण्ठ माकजु श्रेष्ठका अनुसार दुई साताअघि होटलका कोठा बुक भइसकेका छन् । कोठा उपलब्ध गराउन नसकेर फिर्ता पठाउनुपर्ने बाध्यता छ, उनले भने, अंग्रेजी नयाँ वर्षको अवसरमा होटलले छुटसहितका अफर ल्याएका छन् । रुम चार्जमा ३० प्रतिशत र खानामा १५ प्रतिशत छुट दिएको जानकारी उनले गराए । उनले भने, धुलिखेलका सबैजसो होटलले छुट र अफर दिएका छन् । पाहुनालाई मनोरञ्जन दिन विभिन्न व्यान्डसहितको सांगीतिक प्रस्तुति दिने योजना होटलहरूले बनाएका छन् । धुलिखेलका साना तथा ठूला होटलहरूले दैनिक ५ सय पर्यटकलाई सेवा दिने क्षमता राख्दै आएका छन् । उनका अनुसार यो वर्ष पर्यटकको चाप बढेको छ । यसको सकारात्मक प्रभावले अन्य होटल पनि थपिने क्रममा छन् । स्थानीय वातावरण तथा पर्यटन प्रवद्र्धन समितिका सचिव तथा धुलिखेल इको रिसोर्टका सञ्चालक दीपेश घिनाञ्जु श्रेष्ठले पर्यटकको रोजाइमा धुलिखेल पर्ने संकेत रहेको बताए । दीपेशले भने, यहाँको हावापानी र वातावरणले पनि धेरैलाई लोभ्याउने गरेको छ । समितिले हालै धुलिखेलमा पर्यटक सूचना केन्द्र सञ्चालन गरेको छ । यहाँ आउने पर्यटकलाई सबै खालका सूचना एकै स्थानबाट उपलब्ध गराउने उद्देश्यले केन्द्र सञ्चालन गरिएको हो । नगरकोटका साना तथा ठूला ६० होटलहरू अंग्रेजी नयाँ वर्षमा भरिभराउ छन् । नगरकोटमा प्राय: पर्यटक हाउसफुल नै हुन्छ, नयाँ वर्षमा त झन् हुने नै भयो, नगरकोट नाल्दुम पर्यटन विकास समितिका उपाध्यक्ष नवीन गुरुङले भने, यहाँ बिदाको समयमा आउने पर्यटकको चाप उत्तिकै हुन्छ । विभिन्न संघसंस्थाका सेमिनार, गोष्ठीलगायतका कार्यक्रमका कारण यहाँका व्यवसायीलाई भ्याई नभ्याई हुने गरेको छ । नगरकोटका साना ठूला होटलले एक रातमा ८ सय पर्यटकलाई सेवा दिन सक्छन् । पाहुनाको बजेटअनुसार सेवा सुविधा दिने दाबी उनले गरे । भंगेरी दरबार रिसोर्टका सञ्चालक गुरुङले भने, वेभरेज र स्न्याक्समा २० प्रतिशतसम्म छुट दिन्छौं । अन्य होटलहरूले पनि आफ्नै प्याकेज बनाएको उनले जानकारी दिए । बल्थली भिलेज रिसोर्टका सञ्चालक रामप्रसाद हुमागाई दुई साताअघि नै बुकिङ भइसकेको बताउँछन् । सीमित क्षमताका कारण कोठाहरू दुई साताअघि प्याक भयो, उनले भने । सहरको कोलाहालबाट मुक्त हुन गाउँले परिवेशमा रमाउन चाहने धेरै बल्थली पुग्ने गरेका छन् । धुलिखेल, नगरकोट र बल्थलीमा विभिन्न सांस्कृतिक कार्यक्रमको तय गरिएको छ । होटलहरूले ब्यान्डमार्फत पाहुनालाई सांस्कृतिक मनोरञ्जन दिने तयारी गरेका छन् । (जिल्ला संवाददाता : विमल खतिवडा, नवीन पौडेल, कमल पन्थी, रवीन्द्र उप्रेती र नगेन्द्र अधिकारी)"
१९ मेगावाट मध्य त्रिशूली गंगाको ईआईए,"तुप्चे (नुवाकोट) विदुर नगरपालिका तुप्चेमा बन्ने १९ मेगावाट क्षमताको मध्य त्रिशूली गंगाको वातावरणीय प्रभाव मूल्यांकन (ईआइए) गरिएको छ । पर्फेक्ट इनर्जी डेभलपमेन्ट प्रालिले निर्माण गर्न लागेको यो आयोजनाको शनिबार ईआईए गरेको हो । आयोजना निर्माण गर्दा वायु, जल, ध्वनि प्रदूषण र भूक्षयको असर कम देखिएको छ । वातावरण प्रभाव न्यूनीकरणका उपाय र सामाजिक दायित्व भनेर आयोजनाले १५ करोड २६ लाख रुपैयाँ छुटयाएको छ । उत्तरगयाधामको संरक्षण र व्यवस्थापनका लागि ३ करोड रुपैयाँ बजेट विनियोजन गरेको छ । त्यसका लागि उत्तरगया क्षेत्र वरिपरि घुम्न रिङ रोड, किरियापुत्री भवन, शिवलिंग निर्माण गर्ने, गोसाइँकुण्ड जान नसक्ने भक्तजनलाई कुण्ड निर्माण गर्ने योजना छ । उत्तरगया क्षेत्रलाई असर नपारीकन आयोजना निर्माण गर्छौं, कम्पनीका प्रबन्धक सञ्चालक भरत खडकाले भने । निर्माण स्थलमा खेतीयोग्य जमिन, सामुदायिक वन, लाङटाङ राष्ट्रिय निकुञ्जको लहरेपौवा मध्यवर्ती क्षेत्र, आवास र सरकारी जमिन रहेका छन् । वनमा मुख्य गरी साल र उत्तिस छन् । २१ प्रजातिका रूख, १३ प्रजातिका स्तनधारी जीवहरू, २० प्रजातिका चराचुरुंगी, ५ प्रजातिका माछा र केही घस्रने जीव प्रभावित हुने देखिएको छ । तुप्चे, मनकामना र लहरेपौवा प्रभावित क्षेत्र हुन् । पानी सुकाउन पाइन्न उत्तरगया गाउँपालिकाको उत्तरगयाधामलाई असर पुर्याउने गरी आयोजना निर्माण नगराउन भन्दै शनिबार रसुवाको बेत्रावतीमा विरोध कार्यक्रम भएको छ । आयोजनाले त्रिशूली नदीको पानी प्रयोग गरेपछि उत्तरगया धाममा मृतक जलाएपछि पखाल्ने पानी अभाव हुने भन्दै विरोध जनाएका हुन् । यो धामलाई सुकाउन मिल्दैन, उत्तरगया क्षेत्र विकास समितिका अध्यक्ष शिवशंकर डंगोलले भने ।"
विश्व अर्थतन्त्रले २०१७ मा गति लियो,"२०१८ पनि राम्रै हुने अनुमान पीडब्लूसीको म्याक्रोइकोनोमिक्स टिमसम्मिलित ग्लोबल इकोनोमी वाच (जीईडब्लू) ले सन २०१८ विश्व अर्थव्यवस्था र वित्तीय बजारका लागि सकारात्मक संकेत दिने खालको रहेको जनाएको छ । विश्वव्यापी अर्थव्यवस्थालाई प्रभावित पार्ने रुझान र मुद्दाहरूको विश्लेषण जीईडब्लू विश्वको अग्रणी अर्थव्यवस्थका लागि नवीनतम आर्थिक अनुमानहरूको विवरण सार्वजनिक गर्छ । उक्त संस्थाका अनुसार अगामी वर्ष विश्व अर्थव्यवस्थाको बृद्धि आफ्नो ट्रयाकमा आउने भविष्यवाणी गरेको छ । सन् २०११ यताकै सबैभन्दा द्रुत गतिमा आर्थिक सुधार हुने दाबी आफ्नो रिपोर्टमा गरेको छ । पर्चेजिङ पावर प्यारिटी (पीपीपी) का आधारमा विश्वव्यापी अर्थव्यवस्था ४ प्रतिशतले वृद्धि हुने उसले जनाएको छ । अगामी वर्ष इजी मनी (सजिलो मुद्रा) को अन्त्य हुने जीईडब्लूले जनाएको छ । फेडर रिजर्भले बिस्तारै आफ्नो ब्यालेन्स सिट र बैंक दर वृद्धिको आधारलाई घटाउन थालेयता यसलाई कसले पछयाउने भन्ने प्रश्न खडा गरिदिएको थियो । युरोपियन सेन्ट्रल बैंक (ईसीबी) ले सन् २०१८ मा मासिक सम्पत्ति खरिदलाई घटाउने अपेक्षा उसको छ । जीईडब्लूले भनेको छ, यदि हाम्रो अनुमान सही भएको अवस्थामा सन् २०१८ मा ईसीबीले सम्पत्ति खरिद कार्यक्रमलाई समाप्त गर्न सक्छ । जापानमा भने मौद्रिक नीतिमा नाटकीय रूपान्तरण हुने कुरा सोच्न सकिन्न, तथापि जी ७ को कठोर मौद्रिक नीतिले यसका कारण उत्पन्न हुने अन्तरलाई केही हदसम्म कम गर्न सक्नेछ । जीईडब्लूको अर्को भविष्यवाणी ऊर्जासँग सम्बन्धित छ । उसले सन् २०१८ मा विश्वव्यापी अर्थव्यवस्था सबैभन्दा ठूलो र ऊर्जाको भोक बढी हुने जनाएको छ । विश्वव्यापी अर्थव्यवस्थाको लगभग ६ सय वर्गमिटर ब्रिटिस थर्मल युनिट (बीटीयू) को उपभोग गर्छ, जुन १९८० को भन्दा निकै उच्च हो । भारत र चीनले एकै साथ विश्वव्यापी ऊर्जाको लगभग ३० प्रतिशत उपभोग गर्नेछन्, जुन अफ्रिकी महाद्वीपको तुलनामा झन्डै ६ गुणा बढी हुनेछ । नवीकरणीय ऊर्जाको दिशामा विश्वका विभिन्न मुलुक अघि बढ्ने निश्चितप्राय: छ । विश्व आर्थिक परिदृश्यका आधारमा सन् २०१८ मा अमेरिका र जापानमा सुस्ताएको अर्थव्यवस्था फेरि आफ्नो बाटोमा आउने लख काटिएको छ । आर्थिक सहयोग तथा विकास संगठनका अनुसार जापान र अमेरिकाको अर्थव्यस्थामा १० देखि २० प्रतिशतसम्म सकारात्मक परिवर्तत आउन सक्छ । भारतको अर्थव्यवस्था विगतको नोटबन्दी र जीएटीको प्रभावबाट मुक्त हुन सक्ने सञ्चार माध्यमहरूले जनाएका छन् । यसैगरी चीनको अर्थव्यस्था पनि अपेक्षाकृत सुस्ताएकाले सन् २०१८ मा फेरि गति लिन सक्छ । यदि विश्वमा शान्ति कायम रहेमा विश्वलाई कुनै पनि भूराजनीतिक तथा ठूलो प्राकृतिक संकटको सामना गर्न नपरेमा र कच्चा तेलको मूल्य स्थिर रहेमा सन् २०१८ आर्थिक दृष्टिले विश्वका लागि राम्रो हुने सम्भावना छ ।"
स्वदेशी उत्पादनको माग उच्च,"काठमाडौं जुत्ताचप्पल तथा छालाजन्य वस्तुको औद्योगिक प्रदर्शनी आयोजनाअघि आयोजकहरू निकै चिन्तित थिए । भृकृटीमण्डपमा बाह्रै महिना सञ्चालन हुने जुत्ता मेला ले यो पनि एउटा अर्को प्रदर्शनी हो भनेर ग्राहकले चासो नदेखाउने हो कि भन्ने आयोजक फुटवेयर म्यानुफयाक्चरर्स एसोसिएसन अफ नेपाललाई चिन्तित तुल्याएको हो । उनीहरूको चिन्ताविपरीत ग्राहककको भीड लागेको छ । प्रदर्शनी सुरु भएसँगै उद्योगीहरू उत्साहित भएका छन् ।विगतका सेल मेलाले औद्योगिक प्रदर्शनीलाई असर गर्ला भन्ने डर थियो, एसोसिएसनका अध्यक्ष रविनकुमार श्रेष्ठले भने, तर फरक प्रस्तुतिले प्रदर्शनी सोचेभन्दा धेरै राम्रो छ । अहिले प्रदर्शनीमा अवलोकनर्ताको कमी नभएको उनले बताए । चार दिनको अवधिमा ५५ हजारले प्रदर्शनी अवलोकन गरेका छन् । प्रदर्शनीको तेस्रो दिन सार्वजनिक बिदा भएकाले २० हजारभन्दा बढीले अवलोकन गरेको आयोजकको दाबी छ । प्रदर्शनीको मुख्य उद्देश्य ब्रान्डिङ हो, श्रेष्ठले भने, यस अवधिमा करिब ३ करोड रुपैयाँको जुत्ताचप्पल, छालाजन्य वस्तुको बिक्री भएको छ । आयोजकसँगै औद्योगिक प्रदर्शनीमा भेटिएका सर्वसाधारण पनि उत्साहित देखिन्थे । उनीहरू सस्तो मूल्यमा गुणस्तरको जुत्ता किन्न पाएको प्रतिक्रिया दिएका थिए । औद्योगिक प्रदर्शनीमा धेरै मोडलका जुत्ता चप्पलहरू छनोट गर्ने अवसर प्राप्त गरेको उनीहरूको भनाइ छ । सेल मेलाको तुलनामा जुत्ताहरू धेरै राम्रा छन्, इन्द्रचोकका संगम महर्जनले भने, स्टल पनि धेरै भएकाले छनोट गर्न सजिलो भएको छ । सेलको तुलनामा औद्योगिक प्रदर्शनी केही महँगो भए पनि सामानहरू गुणस्तरका पाएको उनले बताए । कीर्तिपुरकी अनिता महर्जनको भनाइ पनि उस्तै छ । एकै छानामुनि धेरै कम्पनीको उत्पादन हुँदा सजिलो भएको उनले बताइन् । प्रदर्शनीको अवधिमा आयोजकले १५ प्रतिशत छुट दिएका छन् । टाकुरा सुजका सञ्चालक नवराज गौतमले प्रदर्शनीमा गुणस्तरको ग्यारेन्टी भएको दाबी गरे । सेल मेलामा गुणस्तरको ग्यारेन्टी नहुँदा प्रदर्शनी आकर्षण बनेको उनले बताए ।औद्योगिक प्रदर्शनीले उत्पादन गरेको वस्तुको पहिचान गराउँछ । ग्राहक र बिक्रेता प्रत्यक्ष कुराकानीले मार्केट विस्तार हुन्छ, उनले भने, त्यसलाई मध्यनजर गर्दै पूर्ण गुणस्तरको जुत्ताहरू राखेका छौं । सेलमा ग्यारेन्टी पाइँदैन । गुणस्तरीय जुत्ता उत्पादनकै कारण विगत वर्षका ग्राहकहरू पनि किन्न आएको उनले बताए । उपभोक्ताबाट राम्रो प्रतिक्रिया पाएका छौं, उनले भने, प्रदर्शनीमा आउने ग्राहकहरू ९० प्रतिशतले खरिद गरेका छन् । रोयल सुजका सञ्चालक भीम पौडयालले गत वर्षको तुलनामा प्रदर्शनी राम्रो भएको बताए । बजारमा सबै नयाँ मोडलका जुत्ताहरू राखेका छौं, उनले भने, जसले गर्दा दैनिक साढे २ लाखको बिक्री भएको छ । प्रदर्शनीको मुख्य उद्देश्य बिक्रीभन्दा ब्रान्डिङ रहेको उनले बताए । शिखर सुजका सञ्चालक रामकृष्ण प्रसाईले प्रदर्शनी उपभोक्ताको छनोट स्थल भएको बताए । त्यसलाई लक्षित गरी सबै सेगमेन्टको जुत्ताचप्पल राखेको बताए । क्यालिबर सुजका सञ्चालक कालिदास गोतामेले युवा पुस्तालाई लक्ष्य गरी जुत्ताहरू प्रदर्शन गरेको बताए । कम्पनी नयाँ भए पनि सर्वसाधारणको प्रतिक्रिया राम्रो पाएको उनले बताए । मेलालाई लक्ष्य गरी ७० मोडलका जुत्ता ल्याएका छौं, उनले भने, प्रदर्शनीमा आउने सर्वसाधारणले धेरै रुचाएका छन् । जुत्ताको मूल्य भएकाले पनि रुचाएको उनको दाबी छ । क्यालिबरले १ हजार रुपैयाँदेखि २२ सय रुपैयाँमा जुत्ता बिक्री गर्दै आएको छ । उक्त मूल्यमा थप १५ प्रतिशत छुट दिएको उनले सुनाए । जुत्तामा ६ महिनाको वारेन्टी दिइएको छ । म्याजिक जुत्ताचप्पलका सञ्चालक महेश बायतीको भनाइ पनि उस्तै छ । उनले प्रदर्शनीको उद्देश्य बिक्री नभई ब्रान्डिङ भएको बताए । मेलामा धेरै प्रकारका जुत्ताचप्पलहरू प्रदर्शनीमा राखेको बताए । मेलामा उपभोक्ताको फिडब्याक लिएका छौं, उनले भने, उपभोक्तालाई पुरस्कारको व्यवस्था पनि गरेका छौं । म्याजिकले इवा, हवाई, पीभीसी, पीयू उत्पादन राखेको जनाएको छ । मेलाका अवसर पारेर एरोज ब्रान्ड सार्वजनिक गरेको बायतीले बताए । म्याजिकले बच्चादेखि बूढासम्मका लागि १ सय रुपैयाँदेखि १५ सय रुपैयाँमा बिक्री गरेको जनाएको छ । प्रदर्शनीमा अपांगमैत्री स्टल राखिएको छ । खुट्टाको नाप लिएर सानोठुलो जुत्ताचप्पल बनाउने गरेको आयोजकको दाबी छ । आयोजकका अनुसार शारीरिक असक्तता, ज्येष्ठ नागरिक, स्कुल तथा कलेजबाट अवलोकनका लगि युनिफर्ममा आउने विद्यार्थीलाई नि:शुल्क प्रवेशको व्यवस्था गरिएको छ । अन्य सर्वसाधारणका लागि भने ५० रुपैयाँ प्रवेश शुल्क तोकेको छ । प्रदर्शनी अवधिभर नि:शुल्क स्वास्थ्य शिविरको व्यवस्था गरिएको छ । रक्तदान नै जीवन दान भन्ने नारासहित प्रदर्शनी अवधिभर नेपाल रेडक्रस सोसाइटीको सहयोगमा रक्तदानको व्यवस्था मिलाएको जनाएको छ । प्रदर्शनी हलभित्रै फेसन सोको आयोजना गरिएको जनाएको छ । प्रदर्शनीको नारा आत्मनिर्भरको आधार, स्वदेशी वस्तुको प्रयोग राखिएको छ । प्रदर्शनी पुस १८ गतेसम्म चल्नेछ ।"
"सरकार बजेट थोपर्छ, प्राधिकरण खर्च गर्न सक्दैन","काठमाडौं विमानस्थल पूर्वाधार विकास गर्ने जिम्मेवारी पाएको नागरिक उड्डयन प्राधिकरणले आर्थिक वर्ष ०७३७४ मा कार्य सञ्चालनतर्फ ३ अर्बसहित २७ अर्ब पुँजीगत गरी ३० अर्ब ८३ करोड खर्च गर्ने उद्देश्य लिएको थियो । यी दुवै शीर्षकमा खर्च भइदियो ५ अर्ब ७८ करोड मात्रै । पछिल्ला वर्ष प्राधिकरणमा पुँजीगत बजेट बढदो तर खर्च खुम्चिँदो अवस्थामा रहेको छ । यसको मुख्य कारण प्राधिकरणको खर्च गर्न नसक्ने अवस्था नै हो । हाम्रो क्षमता नहेरी, हामीसँग समन्वय नै नगरी बजेट थोपरिन्छ, प्राधिकरणका एक अधिकारीले भने, यी कारणले नै हामी पुँजीगत बजेट खर्च गर्न सक्ने अवस्थामा छैनौं । प्राधिकरणका अधिकारीहरूले केही दिनअघि राष्ट्रिय योजना आयोगले गरेको राष्ट्रिय विकास समस्या समाधान समितिको बैठकमा पनि यही गुनासो गरेका थिए ।आइतबार प्राधिकरणको १९ औं वार्षिकोत्सवमा महानिर्देशक संजीव गौतमले भर्खरै सकिएको आर्थिक वर्षमा प्राधिकरणले पुँजीगत खर्चका लागि २७ अर्ब ३५ करोड ४० लाख विनियोजन गरिएको तर यो शीर्षकको खर्च २ अर्ब ३४ करोड ७९ लाख हाराहारी मात्रै भएको सुनाए । त्यसैगरी उनले कार्य सञ्चालनतर्फ ३ अर्ब ४८ करोड ५४ लाख विनियोजन गरिएको थियो तर खर्च ४३ करोड ९६ लाख मात्रै भएको बताए ।ठूला परियोजनामध्ये गएको वर्ष त्रिभुवन अन्तर्राष्ट्रिय विमानस्थलको विस्तारको काम रोकियो । प्राधिकरणले यहाँको ठेक्का लिएको स्पेनिस कम्पनी सानजोसेसँग ठेक्का सम्झौता रद्द गरेको थियो । त्यसैगरी कुल २१ अर्ब रुपैयाँमा पोखरामा बन्दै गरेको अन्तर्राष्ट्रिय विमानस्थलको स्क्रो एकाउन्ट (मध्यस्थ खाता) सञ्चालनमा भएको ढिलाइले पनि गत वर्ष प्राधिकरणको पुँजीगत बजेट खर्चमा प्रभाव पारेको अधिकारीले जनाए । ८ अर्ब रुपैयाँमा ठेक्का सम्झौता भएको भैरहवा र १ अर्ब छुटयाइएको सिमरा अन्तर्राष्ट्रिय विमानस्थलमा पनि लक्ष्यभन्दा अत्यधिक थोरै बजेट खर्च भयो, ती अधिकारीले भने, त्यसैगरी काठमाडौंको जडीबुटी क्षेत्रमा बाँड्नुपर्ने ५ अर्ब घरजग्गा मुअब्जा पनि रोकिएकै अवस्थामा रहयो ।प्राधिकरणले चालु वर्ष पुँजीगत खर्चतर्फ ३२ अर्ब ६५ करोड १३ लाख र कार्य सञ्चालनतर्फ ३ अर्ब ५३ करोड १५ लाख गरी ३६ अर्ब १८ करोड २८ लाख रुपैयाँ विनियोजन गरेको छ । यस वर्षको पहिलो चार महिनामा पनि कार्य सन्तोषजनक देखिएको छैन । केही दिनअघि पर्यटन मन्त्रालयमा आयोजित समीक्षा बैठकमा सचिव महेश्वर न्यौपानेले पनि भैरहवामा निर्माणाधीन अन्तर्राष्ट्रिय विमानस्थलमा सबैभन्दा सुस्त काम भइरहेको जनाउँदै एसियाली विकास बैंक पनि सन्तुष्ट नरहेको जानकारी दिए । प्राधिकरणले स्थापनापछि पहिलोपटक ०६८६९ मा खुद सञ्चित नाफा आर्जन गरेको थियो । यो क्रम पछिल्ला वर्षमा निरन्तर रहेको छ । जसअनुसार ०७३७४ सम्ममा प्राधिकरणको कुल सञ्चित नाफा कम्तीमा ९ अर्ब पुगिसकेको महानिर्देशक गौतमले बताए । हवाई यात्रु आवागमन वृद्धिहवाई यातायाततर्फ वायुयानको आवागमन सन् २०१७ को पहिलो १० महिना २६ प्रतिशतले बढेको छ भने यात्रुको आवागमन १० प्रतिशतले बढेको छ । यस अवधिमा ३१ लाख ११ हजार ५ सय ६३ हवाई यात्रुको आवागमन भयो । नेपालभित्रको आन्तरिक हवाई यातायातमा यो संख्या ३२ लाख ८७ हजार रहेको महानिर्देशक गौतमले सुनाए ।"
पोखरामा भारोत्तोलन,"लेखनाथ (कास) २३ औं पुरुष तथा ८ औं महिला राष्ट्रिय भारोत्तोलन प्रतियोगिता पुस २६ देखि २८ सम्म पोखरामा हुने भएको छ ।नेपाल भारोत्तोलन संघको आयोजनामा ३५ वर्षपछि पोखरामा भारोत्तोलन प्रतियोगिता आयोजना हुन लागेको हो । २०४० सालमा दोस्रो राष्ट्रिय खेलकुद प्रतियोगिता आयोजनायता पोखरामा भारोत्तोलनको प्रतिस्पर्धा भएको थिएन ।राष्ट्रिय खेलकुद परिषद्को समन्वय र कास्की जिल्ला भारोत्तोलन संघको सहआयोजनामा पोखरा उद्योग वाणिज्य संघको सभाहलमा प्रतियोगिता सञ्चालन हुनेछ । प्रतियोगितामा सिनियर पुरुषतर्फ ५२ केजीे, ५६ केजी, ६२ केजी, ६९ केजीे, ७७ केजीे, ८५ केजी, ९४ केजी, १ सय ५ केजी र एक सय ५ केजीमाथिका स्पर्धामा प्रतिस्पर्धा गराइने संघले जनाएको छ । महिलातर्फ ४४ केजी, ४८ केजी, ५३ केजी, ५८ केजी, ६३ केजी, ६९ केजी, ७५ केजी, ९० केजी र ९० केजीमाथि प्रतिस्पर्धा हुनेछ ।प्रतियोगितामा २२ जिल्लाका ७५ पुरुष र ४१ महिलासहित कुल १ सय ८२ खेलाडी सहभागी हुनेछन् । विभागीय टिम नेपाली सेनाबाट ८ पुरुष र ८ महिला, नेपाल प्रहरीबाट ८ पुरुष र ८ महिला, सशस्त्र प्रहरी बलबाट ७ पुरुष र १ महिला पनि सहभागी हुनेछन् । संघका कास्की अध्यक्ष राजनकुमार बड्गामीले राष्ट्रिय तथा अन्तर्राष्ट्रिय खेल प्रतियोगितामा सहभागिता जनाउन सक्ने दक्ष खेलाडी उत्पादन गर्नु प्रतियोगिताको उद्देश्य रहेको बताए । प्रतियोगिताबारे जानकारी दिन आइतबार पोखरामा आयोजित पत्रकार सम्मेलनमा उनले भने, देशको समग्र विकासका लागि स्वस्थ युवा जनशक्ति तयार गर्ने र आन्तरिक पर्यटन प्रवद्र्धन गर्ने पनि प्रतियोगिताको लक्ष्य हो ।"
सुनसरी११ च्याम्पियन,लवको बिदाइफिफा रेफ्रीका रूपमा लामो अवधि कार्यरत रहेका लव खत्रीले फाल्गुनन्द गोल्डकपको समाप्तिसँगै यस भूमिकाबाट बिदाइ लिएका छन् । उनलाई गोल्डकप आयोजक फिदम स्पोर्टिङ क्लबले २५ हजार रुपैयाँ र कदरपत्रसहित सम्मान गर्यो ।ललितपुरस्थित थसिखेलका खत्री २०४६ सालदेखि २०५६ सालसम्म फ्रेन्ड्सलगायत ए डिभिजन क्लबबाट खेलेका थिए । त्यसपछि एन्फाबाट फिफा रेफ्रीमा मनोनयन भएपछि आइतबारसम्म स्वदेशका ५ सय बढी खेल खेलाएका थिए भने उनले थुप्रै अन्तर्राष्ट्रिय प्रतियोगितामा पनि रेफ्रीको भूमिका निर्वाह गरेका थिए ।
सिटीको यात्रा रोकियो,"लन्डन (एएफपी) म्यानचेस्टर सिटीको इंग्लिस प्रिमियर लिगमा लगातर १८ खेलको विजय यात्रालाई आइतबार क्रिस्टल प्यालेसले गोलरहित बराबरीमा रोकिदिएको छ । अझ इन्जुरी टाइममा पाएको पेनाल्टी सदुपयोग गर्न नसक्दा प्यालेसले यस सिजनमा सिटीलाई पहिलोपटक पराजित गर्ने टोली बन्ने मौका गुमायो । पेप ग्वार्डिओलाको टोलीले निराशाजनक प्रदर्शन गर्यो, त्यसका बावजुद सिटीले प्रिमियर लिगमा १४ अंकको अग्रता बनाएको छ । नयाँ वर्ष अगाडि शीर्षस्थान र दोस्रो स्थानको टोलीबीच यो सबैभन्दा ठूलो भिन्नता हो । सिटीका लागि अझ पीडा बल्झिन सक्थ्यो । तर लुका मिलिभोजेभिजले अन्तिम मिनेटमा गरेको पेनाल्टी प्रहारलाई सिटीका गोलरक्षक इडरसनले बचाइदिए । वैकल्पिक खेलाडी रहिम स्टर्लिङले ९२ औं मिनेटमा विल्फ्रिड जाहालाई लडाएपछि प्यालेसले पेनाल्टी पाएको थियो । ब्राजिलियन स्ट्राइकर जेसस घाइते भएर मैदान छाड्नु सिटीलाई अर्को दु:खद खबर थियो । २३ औं मिनेटमा घाइते भएका जेसस दुई महिनासम्म खेल्न नसक्ने भएका छन् । शनिबार म्यानचेस्टर युनाइटेड बराबरीमा रोकिएको दिन चेल्सी र लिभरपुलले घरेलु मैदानमा जित निकाले । चेल्सीले स्टोक सिटीलाई ५० ले पराजित गर्दा विलियन, एन्टोनियो रुडिगर, ड्यानी ड्रिंकवाटर, पेड्रो रोड्रिग्वेज र डेविड जापाकोस्टाले ११ गोल गरे । लिभरपुलले एक गोलले पछाडि परेको स्थितिलाई उल्टाउँदै लेस्टर सिटीमाथि २१ को जित निकाल्यो । जेमी भार्डीको गोलमा पाहुना टोली लेस्टरले अग्रता लिए पनि मोहमद सलाहले दोस्रो हाफमा दुई गोल गरे । म्यानचेस्टर युनाइटेड भने उसकै घरमा साउथह्याम्पटनसँग गोलरहित बराबरीमा रोकियो ।दूरी घटाउँदै युभेन्ट््सरोम पाउलो डिबालाको दुई गोलमा युभेन्ट्सले भेरोनालाई ३१ ले पराजित गर्दै इटालियन सिरी ए मा शीर्षस्थानको नेपोलीसँगको अग्रता १ अंकमा छोट्याएको छ । १९ खेलको समाप्तिमा नेपोलीको ४८ र युभेन्ट्सको ४७ अंक छ । इन्टर मिलान ४१ र एएस रोमा ३९ अंकका साथ तेस्रो र चौथो स्थानमा छन् । ब्लाइसे माटुइडीले युभेन्ट्सलाई छैटौं मिनेटमै अग्रता दिलाएका थिए । गोन्जालो हिगुइनको प्रहार रिबाउन्ड भएपछि उनले त्यो गोल गरेका थिए । मार्टिन कासेरेसले २५ यार्डबाट गोल गर्दै भेरोनालाई बराबरीमा ल्याए । युभेन्ट्सले ९ खेलमा पहिलोपटक गोल खर्चेको थियो । तर डिबालाले अन्तिम १८ मिनेटमा दुई गोल गर्दै युभेन्ट्सलाई जित दिलाए । नेपोलीले शुक्रबार राति क्रोटोनेमा १० को जित हात पारेको थियो । इन्टर मिलानलाई लाजियोले गोलरहित बराबरीमा रोक्यो ।"
कोहलीसामु तेर्सिएको चुनौती,"पेरिस (एएफपी) सन् २०१७ को टेस्ट क्रिकेट विराट कोहलीको प्रभुत्व चलेको वर्षका रूपमा रह्यो । तर, उनकै टिमले अर्को वर्ष दक्षिण अफ्रिका र इंग्ल्यान्डको सामना गर्दा उत्तिकै ठूलो चुनौती सामना गर्नुपर्नेछ । आउने वर्ष हुनेछ, टेस्ट क्रिकेटमा अफगानिस्तान र आयरल्यान्डको आगमन । २९ वर्षीय कोहलीले यो वर्ष तीन दोहोरो शतक बनाए । यसक्रममा भारतले टेस्ट क्रिकेटमा लगातार नौ टेस्ट सिरिज जित पनि रच्यो । यसक्रममा भारतले बंगलादेश र अस्ट्ेरलियालाई मात्र हराएन, श्रीलंकालाई घर र बाहिर दुवै ठाउँमा पराजित गर्न पनि सफल रह्यो । भारतले अहिलेसम्म दक्षिण अफ्रिकामा भने टेस्ट सिरिज जितेको छैन । फेरि दुईपल्टको विश्वकप च्याम्पियन भारतले इंग्ल्यान्ड भ्रमणका पछिल्ला दुई शृंखलामा नमीठो हार पनि बेहोरेको छ, सन् २०१५ मा ३१ र २०११ मा ४० को । तर कोहलीको नेतृत्वमा रहेको टिमलाई भारतको अहिलेसम्मकै उत्कृष्ट टिम मानिन्छ । कोहलीसँगै यस टिमका चेतेश्वर पुजारा र मुरली विजयले ब्याटबाट खुबै रन बनाएका छन् भने बलमा चम्केका छन् स्पिनरद्वय रविचन्द्रन आश्विन र रवीन्द्र जडेजा । टेस्ट वरीयतामा दक्षिण अफ्रिकामा दोस्रो स्थानमा रहे पनि अहिलेको टिम त्यस्तो छैन । जुन कुनै समय रहने गरेको थियो । सन् २०१६ मा दक्षिण अफ्रिका बेन स्टोक्सप्रेरित इंग्ल्यान्डबाट पराजित रह्यो । यता जो रुटको नेतृत्वमा रहेको इंग्ल्यान्डले अस्ट्ेरलियामा खासै राम्रो खेल्न सकेन ।पछिल्ला सातासम्म कोहली वान डे र ट्वान्टीट्वान्टी दुवै संस्करणमा नम्बर एक ब्याट्सम्यान थिए । अहिले उनी टेस्ट क्रिकेटमा उत्कृष्ट कप्तान पनि बनेका छन् । उनकै समकालीन २६ वर्षीय रुटले इंग्ल्यान्ड र २८ वर्षीय स्टिभ स्मिथले अस्ट्ेरलियाको नेतृत्व गरिरहेका छन् । उनीहरूमध्ये कोहलीबारे दक्षिण अफ्रिकी ब्याट्सम्यान एबी डी भिलियर्सले भनेका छन्, अहिले तत्काल टेस्ट क्रिकेटमा सर्वाधिक राम्रा कप्तान हुन् कोहली । उनमा निकै सुधार देखापरेको छ ।यसैले धेरैले मानेका छन्, सन् २०१८ मा अगस्टमा भारत इंग्ल्यान्ड भ्रमणमा निस्कनेछ । त्यो कोहलीको भारतीय टिमले सामना गर्ने अहिलेसम्मकै सबैभन्दा ठूलो चुनौती हुनेछ । इंग्ल्यान्डविरुद्ध घरमै दुई दोहोरो शतक बनाए पनि कोहलीका लागि दुई वर्षअगाडि इंग्ल्यान्डको भ्रमण निकै खराब रह्यो । इंग्ल्यान्डमा तयार हुने क्रिकेट स्थितिमा कोहलीले पाँच इनिङ्समा ३९ रनको उच्च स्कोरमात्र बनाएका थिए । र, औसत थियो मात्र १३४ को । सन् १९९९ मा बंगलादेश पनि विश्व टेस्ट क्रिकेटको सदस्य भयो । त्यसको धेरै लामो समयपछि त्यही टेस्ट क्लबमा थपिनेछन्, आयरल्यान्ड र अफगानिस्तान । पाकिस्तानमाथि दस वर्षअघि विश्वकपमा प्राप्त जितयताको लगातार राम्रो प्रदर्शनका कारण आयरल्यान्डले यो पुरस्कार पाएको हो । यसबीच आयरल्यान्डले इंग्ल्यान्डमात्र होइन, वेस्ट इन्डिजलाई पनि हराएको छ । अर्कोतर्फ युद्धग्रस्त अफगानिस्तानले विश्व क्रिकेटमा गरेको विकासले सबैलाई आश्चर्यचकित बनाएको छ । अफगानका लागि पनि टेस्ट खेल्नु अर्को पुरस्कार हुनेछ ।"
