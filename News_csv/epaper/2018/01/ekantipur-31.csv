शीर्षक,विवरण
आश्चर्यजनक रिहा !,बलात्कारपछिका घटनाबारे जानकार एक प्रहरी भन्छन् कमलपोखरी वृत्तमा आउँदा युवती रोइरहेकी थिइन् । उनी विक्षिप्त अवस्थामा थिइन् । उनको पीडा वनावटी थिएन । उनले आफू सामूहिक बलात्कारमा परेको र केटाहरू होटलमै रहेको भन्दै तुरुन्तै पक्राउ गर्न अनुरोध गरेकी थिइन् । लगत्तै वृत्तबाट ती युवतीलाई लिएर दुईवटा गाडीसहित प्रहरी टोली होटलमा पुग्दा केटाहरू भागिसकेका थिए । सीसीटीभी फुटेज हेर्दा केहीबेरअघिसम्म केटाहरू होटलमै रहेको देखियो । टोलीले होटलको कोठा पनि निरीक्षण गरेको थियो । त्यसको केहीबेरमै दरबारमार्ग वृत्तको टोली पनि आइपुग्यो । दरबारमार्ग वृत्तको टोलीले पनि सीसीटीभी फुटेज हेरेको थियो । कमलपोखरी वृत्तको टोली दरबारमार्ग वृत्तका प्रहरीलाई सबै कुरा बताएर फर्कियो । त्यसपछि के के भयो थाहा भएन ।
बेहद खुसी छन् सन्दीपका अभिभावक,"चितवन सन्दीप लामिछानेले चार वर्षअगाडि एउटा हक्की निर्णय गरेका थिए, नेपाल फर्किने । त्यतिखेर उनी अभिभावकसँग भारतमा बस्दै आएका थिए । क्रिकेटको ठूलो संस्कार रहेको भारत छाडेर नेपालमा भविष्य खोज्ने उनको यो निर्णय निकै चुनौतीपूर्ण थियो । नेपाली क्रिकेट भारतको तुलनामा खासै केही थिएन । १३१४ वर्षे बालक सन्दीपको मनमा एक्कासि पलाएको नेपाल फर्किने चाहनाले परिवारमा सबैलाई आश्चर्यमा पार्यो । तर, अभिभावकले छोराको चाहनामा साथ दिए । उसले नेपालमा गएर केही गर्न मन लागेको बताएपछि बुवाआमालाई भनेर यहाँ ल्याएका हौं । चितवन क्रिकेट एकेडेमीमा भर्ना गरेपछि बाँकी काम सबै उसैले गर्दै आयो । यहीं रजहरबाट दैनिक नारायणगढ पुगेर अभ्यास गरी फर्किन्थ्यो, सन्दीपका भिनाजु अनिल न्यौपाने मंगलबार नवलपरासीमा भन्दै थिए, ऊ एकदमै सीधा थियो, यहाँको वातावरण केही बुझेको थिएन । सबैसँग मिल्थ्यो । क्रिकेटमा धेरै समय बिताउन खोज्थ्यो । भारतमा रहँदा पढाइका क्रममा सन्दीपको संगत क्रिकेट खेल्ने समूहसँग भयो । त्यही संगतले उनलाई त्यसतर्फ डोर्याएको बुवा चन्द्रनारायणले सुनाए । पढाइमा भन्दा खेलमा धेरै रुचि राख्थ्यो । पढाइमा तपाईंलाई कति प्रतिशत चाहिने हो, त्योभन्दा माथि ल्याउँछु । त्यसपछि खेल्न जान रोक्न मिल्दैन भन्थ्यो, चन्द्रनारायणले भने, हाम्रो र नेपालको नाम उचो राख्छु भनेर यहाँ आएको हो । हामीले त्यसमा कुनै बाधाअड्चन गरेनौं । नेपाल आएपछि उसले दैनिक कठिन प्रशिक्षण गरेर आज यो स्थितिमा पुग्दा गर्व लाग्नु स्वाभाविक हो । ऊ यहाँसम्म पुग्नुको श्रेय प्रशिक्षकहरू राजु खड्का, पुबुदु दासानायके, चितवन क्रिकेट एकेडेमीलाई दिनुपर्छ । भाग्यले पनि साथ दियो । सन्दीप स्याङ्जाको आरुचौरमा जन्मिएका हुन् । बुवा २०२८ मा रोजगारीका लागि भारततिर लागे । पछि सन्दीप पनि उतै गएका थिए । हरियाणामा रेल्वेमा जागिरे चन्द्रनारायणले दुई वर्षअघि अवकाश पाए । जेठो छोरालाई त्यही जागिर थमाई चन्द्रनारायण दम्पती नेपाल फर्किएको ४ महिना मात्र हुन लाग्यो । उनीहरू हाल चितवनको सौराहास्थित चित्रासारीमा बस्छन् । त्यहाँ जग्गा पहिला नै लिएका थिए । पछि घर बनाएर कुरुवा राखे । आफू भारतमै बस्थे । अक्सनको प्रत्यक्ष प्रसारण हेरिरहेका उनीहरूले आफ्नो छोरो इन्डियन प्रिमियर लिगमा दिल्ली डेयरडेभिल्समा छनोट भएको थाहा पाएका थिए । भारतमा सन्दीपले ६७ वर्ष बिताए । हामी भारतमा बस्दा क्रिकेट हेरिरहन्थ्यौं । त्यसैले छोराले नेपाल गएर खेल्छु भन्दा केही भनेनौं । नेपालले पनि क्रिकेटमा राम्रै गरिरहेको थाहा पाएका थियौं, चन्द्रनारायणले भने, ऊ भारतमा बस्दा स्कुल स्तरमा खेलिरहन्थ्यो । युजभेन्द्र चाहाल ऊभन्दा केही सिनियर थिए । उसले सानो छँदा उनीहरूसँगै खेलेको थियो । चाहाल बेङ्लोरबाट आईपीएल खेल्नेछन् । अहिले सानोमा सँगै खेलेका साथीहरू सन्दीपकहाँ पुग्यो, हामी यहीं छौं भन्छन् ।माइकल क्लार्कलाई भेट्नु सन्दीपको खेलजीवनको टर्निङ प्वाइन्ट मान्छन् उनीहरू । हङकङ ब्ल्टि्ज खेल्न जानुअघि नाबालक भएकाले सन्दीपको भिसाका लागि चन्द्रनारायणले भारतबाटै कागज बनाएर स्वीकृति पठाइदिएका थिए । हङकङमै उनले अस्ट्रेलियाका विश्वकप विजयी कप्तान क्लार्कसँगै कावलुन क्रिकेट क्लबबाट खेलेका थिए ।आमा कोपिलादेवीलाई सन्दीपले भनेको एउटा कुरा झलझली याद आउँछ । इन्जिनियर, ओभरसियर्स बने घर छेउछाउकाले चिन्लान् तर खेलाडी बने पूरै देशले चिन्छ भन्थ्यो, छोराले आईपीएलसम्मको यात्रा गर्न लाग्दा उनले सम्झिइन् । नेपाल आएपछि सन्दीप रहजरस्थित भिनाजुको घरमा दिदी इन्दुसँगै बस्दै आएका थिए । मंगलबार कान्तिपुर संवाददाता रजहर पुग्दा इन्दु पोखरामा थिइन् । उनले हालै त्यहाँ व्यापार सुरु गरेकी छन् । इन्दुको घरमा सन्दीपका फोटा टाँगिएका थिए । एउटा कोठा उनले पाएका व्यक्तिगत ट्रफीले सजिएको थियो । किट ब्याग र हेलमेट स्ल्यापमा राखिएको थियो ।बिहानदेखि बेलुका नहुन्जेल अभ्यास गरिरहन्थ्यो । बिहान नजिकैको चौरीमा खेल्न जान्थ्यो । दिउँसो अभ्यास गर्न नारायणगढ पुग्थ्यो । ऊ आउँदादेखि नै यहाँको स्तरमा राम्रै खेलाडी थियो । एकेडेमीमा पठाएपछि खेलमा धेरै सुधार आयो, भिनाजु अनिलले भने ।आईपीएलमा छनोट भएपछि अनिलले फोन गरेर बधाई दिएका थिए सन्दीपलाई । उनले दिदीभिनाजुकै प्रमुख कारणले यहाँ पुगेको हुँ भनेको अनिल बताउँछन् । बाहिर खेल्न जानुअगाडि गएँ भनेर खबर गर्छ । विदेश पुगेपछि पनि खबर गरिरहन्छ । आईपीएल पुग्छ भन्ने विश्वास लाग्दै गएको थियो, उनले भने ।राष्ट्रिय टोलीमा पहिलो पटक पर्दा सन्दीप जुन उद्देश्यले नेपाल आए, त्यो पूरा भएको लागेको रहेछ दिदीभिनाजुलाई । नामिबियासँगको खेल दिदीभिनाजुले कीर्तिपुर मैदानमै हेरेका थिए । गत वर्ष केन्यासँगको खेल बुवाआमाले पनि काठमाडौं गएर हेरे । चन्द्रनारायणले भने, केन्यासँगको खेल हेरेपछि महसुस भयो कि हाम्रो बच्चा अझै माथि पुग्नेछ ।"
भुटानी नेता रिजालको आग्रह,"काठमाडौं भुटानका प्रजातन्त्रवादी नेता टेकनाथ रिजालले नेपालले भारतलाई समेत राखेर भुटानी समस्या समाधानको पहल गर्नुपर्ने बताएका छन् । भारतीय विदेशमन्त्री सुष्मा स्वराजको दुईदिने नेपाल भ्रमणको पूर्वसन्ध्यामा नेता रिजालले उक्त आग्रह गरेका हुन् । भारतीय विदेशमन्त्रीको टोलीलाई शरणार्थीको समस्यासमेत राखिदिन नेपाल सरकारलाई आग्रह छ, उनले भनेका छन् । भारतले नबोलिदिएकै कारण आफूहरूले समस्या भोग्नुपरेको उनले बताए । १५ वर्षदेखि नेपालमा शरण लिइरहेका नेता रिजालले आफ्नो मुलुकमा अझै प्रजातन्त्र आउन नसकेकै कारण शरणार्थीहरू स्वदेश फर्कन नपाएको र आफूहरू माथि अझै असुरक्षा रहेको बताएका छन् । भुटान फर्कन नपाएका कारण १ लाख ७ हजार भुटानीहरू बाध्य भएर तेस्रो मुलुक गए । म त भुटान जान चाहनेहरूलाई स्वदेश फर्काउन र आफू पनि फर्कन चाहिरहेको छु, प्रजातन्त्रका लागि लड्दा १० वर्ष जेल जीवन बिताएर देश निकाला भएका उनले भने, अब त मलाई स्वास्थ्य समस्या हुनुका साथै बुढ्यौली पनि लागेको छ । मजस्ता ८ हजार यही झापामा छौं । तत्कालीन राजा जिग्मे सिंघे वाङचुकको शासनकालमा रिजाल देश निकाला भएका थिए । रिजाल सन् २००३ मा दोस्रो पटक नेपाल आएका थिए । नेपाल र भुटानबीच १५ औं चरणसम्म वार्ता भए पनि फलदायी हुन सकेनन् । अन्तत: नेपालको कूटनीति चुक्यो र शरणार्थीहरू तेस्रो मुलुक पुन:स्थापना हुन बाध्य भए । हामीले भुटानमा नै गएर मर्न चाहेका छौं । त्यहाँ जाने वातावरण बनाइदिन भारतको पनि भूमिका हुन्छ, नेता रिजालले भने, त्यसका लागि नेपालले भारतसँग पहल गरिदिनुपर्छ । नेपाल स्वयंले पहल गरेर सफलता हात लागेन । सन् २००३ पछि नेपाल र भुटानबीच दुईपक्षीय वार्ता हुन सकेको छैन । भुटानमा आफूसँगै जेल परेका ३७ नेपालीभाषीहरूलाई अझै बाँधेर राखिएको उल्लेख गर्दै उनले तिनीहरूले यातना पाइरहेको खबर आएको पनि बताए ।"
एमालेले मतदातालाई प्रदेश छाड्न रोक लगायो,"काठमाडौं एमालेले राष्ट्रिय सभा निर्वाचन सम्पन्न नभएसम्म मुलुक र प्रदेशबाहिर नजान आफ्ना पार्टीका मतदातालाई निर्देशन दिएको छ । मतदानको समयमा अनुपस्थित गराउने चलखेल हुन सक्ने आशंका गर्दै पार्टीले तत्काल सबै कार्यक्रम रद्द गरी प्रदेशबाहिर जान रोक लगाएको हो ।एमाले स्थायी समितिको मंगलबार बसेको बैठकले राष्ट्रिय सभा निर्वाचनका मतदाता प्रदेश सांसद, महानगरपालिका, उपमहानगरपालिका तथा नगरपालिकाका प्रमुख तथा उपप्रमुखहरू र गाउँपालिकाका अध्यक्ष तथा उपाध्यक्षहरूलाई पार्टीको निर्देशन पालना गर्न भनेको छ । राष्ट्रिय सभा निर्वाचनका लागि आगामी २४ गते मतदान हुँदै छ । राष्ट्रिय सभामा एकल संक्रमणीय निर्वाचन प्रणालीबाट सांसद चुनिने भएकाले पार्टीले मतदातालाई त्यसम्बन्धी तालिमसमेत दिने भएको छ । आउँदो २१ गते निर्वाचनको मौन अवधि सुरु हुनुअगावै तालिम दिइसक्न प्रदेश संगठन कमिटीलाई निर्देशन दिइएको कार्यालय सचिव कृष्णगोपाल श्रेष्ठले बताए । यसअघि एमालेले २१ देखि २३ गतेसम्म प्रशिक्षण दिने गरी आन्तरिक तयारी गरेको थियो । तर मौन अवधिमा प्रशिक्षण दिँदा आचारसंहिता उल्लंघन हुन सक्ने भन्दै त्यसअगावै तालिम दिइसक्ने निर्णय बैठकले गरेको हो । एमालेले वाम गठबन्धनबाट साझा उम्मेदवार भएकाले दुवै पार्टीका उम्मेदवारलाई विजयी गराउन संयुक्त रूपमा प्रचारप्रसार, मतदाता शिक्षा, व्यवस्थापनलगायत काम गर्ने निर्णय पनि गरेको छ । यसैबीच एमालेले प्रदेश संसदीय दलको नेता सकेसम्म सहमति, नभए निर्वाचनबाटै चयन गर्ने जनाएको छ । राष्ट्रिय सभा निर्वाचनलगत्तै दलको नेता चयन गर्ने एमालेको तयारी छ । त्यसअघि प्रदेश संसदीय दलको बैठक तत्काल राख्न र ज्येष्ठ सदस्यको अध्यक्षतामा सञ्चालन गर्न पार्टीले निर्देशन दिएको छ । सोही बैठकबाट संसदीय दलको नेता चयनसम्बन्धी विधि र प्रक्रिया तथा संसदीय दल र दलका सदस्यहरूले निर्वाह गर्नुपर्ने भूमिका तय गर्न भनिएको छ । संसदीय दलको नेता चुन्न ३ सदस्यीय निर्वाचन कमिटीसमेत सोही बैठकबाट गठन गर्न पार्टीले निर्देशन दिएको छ ।एमालेले प्रदेश ५ बाहेक अन्य प्रदेशमा संसदीय दलको नेता चयन गरेको छैन । प्रदेश ५ मा भने शंकर पोखरेल सर्वसम्मत चयन भइसकेका छन् । दलको नेता चयनमा सकेसम्म सर्वसम्मत, नभए मतदान गराउन, दलको नेता चयन र सभामुखको निर्वाचनमा कुनै प्रकारका अनुचित र अस्वस्थ गतिविधि नगर्न पनि पार्टीले नेताहरूलाई सचेत गराएको छ ।मुख्यमन्त्री पाउने प्रदेश १, ३, र ४ मा एमालेभित्र संसदीय दलको नेता बन्न आकांक्षीहरूबीच तीव्र दौडधुप छ । प्रदेश १ मा सचिव भीम आचार्य र पोलिटब्युरो सदस्य शेरधन राई प्रतिस्पर्धामा छन् । आचार्य प्रदेश संयोजक र राई सहसंयोजक हुन् । प्रदेश ३ मा उपाध्यक्ष अष्टलक्ष्मी शाक्य र पोलिटब्युरो सदस्यहरू राजेन्द्र पाण्डे, पशुपति चौंलागाईंलगायतको प्रतिस्पर्धा छ । प्रदेश ४ मा सचिव पृथ्वी सुब्बा गुरुङ र स्थायी समिति सदस्य किरण गुरुङ दौडधुपमा छन् । कहाँ, कसलाई जिम्मेवारी दिने भन्ने केन्द्रीय तहमै मिलाउने प्रयास पनि जारी छ ।राष्ट्रिय सभाको निर्वाचन अवधिसम्म पनि सहमति प्रयास सफल नभए संसदीय दलको नेता प्रतिस्पर्धाका आधारमा चयन गरी त्यही व्यक्तिलाई मुख्यमन्त्री बनाउने तयारी एमालेको छ । मुख्यमन्त्री नपाउने प्रदेश ६, ७ र २ मा भने संसदीय दलको नेता को बन्ने भन्ने ठूलो प्रतिस्पर्धा छैन ।"
खालिङका नाममा उठेको रकम सदुपयोग भएन,"काठमाडौं साउदी अरबको जेलमा रहेका माई नगरपालिका४, इलामका ३१ वर्षीय प्रेमबहादुर राईलाई छुटाउन अनिश खालिङका नाममा उठेको रकम सदुपयोग गर्नुपर्ने आवाज उठेको छ । राई बचाउ अभियान र अनिश खालिङ बचाउ अभियानमा संलग्न अभियन्ताहरूले यस्तो आवाज उठाएका हुन् । राईको कमजोरीले सामान लोड गरिएको गाडी चोरी भएको भन्दै अदालतले ९० लाख रुपैयाँ क्षतिपूर्ति भराउने फैसला सुनाएपछि उनी २०१६ मार्च ३१ देखि साउदी जेलमा छन् । राई बचाउ अभियानले क्षतिपूर्ति तिरेर राईलाई जेलमुक्त गराउन चन्दा संकलन गरिरहेको छ । अभियन्ताहरूले पछिल्लो समय चन्दा उठाउनुको सट्टा अनिशको नाममा उठेको पैसा सदुपयोग गर्नुपर्नेमा जोड दिएका हुन् । अनिशको नाममा उठेको ३ करोड २९ लाख ९३ हजार रुपैयाँमध्ये २ करोड ३६ लाख १७ हजार रुपैयाँ हाल अनिशकै नाममा स्थापित अनिश प्रतिष्ठानसँग छ । संयुक्त अरब इमिरेट्स (यूएई) मा पाकिस्तानी नागरिकको हत्या अभियोगमा मृत्युदण्डको सजाय पाएका मत्स्यपोखरी, संखुवासभाका अनिशको जीवन बचाउका लागि देशविदेशबाट उक्त रकम संकलन भएको थियो । ब्लडमनी बापत पाकिस्तानी परिवारलाई ८० लाख रुपैयाँ दिनुपर्ने भए पनि यूएईका एक शेखले उक्त रकम तिरिदिएपछि अभियानले उक्त रकम प्रतिष्ठान स्थापना गरी संस्थाकै नाममा राखेको छ ।प्रतिष्ठानका अध्यक्ष रामरतन राईले राई बचाउ अभियानले रकम माग गरेकाले १ लाख रुपैयाँ दिन लागेको बताए । प्रतिष्ठानले उक्त रकम हस्तान्तरण गर्न बुधवार पत्रकार सम्मेलन गरे पनि अभियानले स्वीकार गरेन । अनिशका नाममा उठेको रकममध्ये कम्तीमा आवश्यक पर्ने रकमको आधा रकम दिनुपर्छ, राई बचाउ अभियानका अध्यक्ष चन्द्रसिंह कुलुङले भने, एक लाख रुपैयाँ मात्रै स्वीकार गर्ने कुरा आउँदैन । साउदी जेलमा रहेका राईको उद्धार गर्न झन्डै ९० लाख रुपैयाँ संकलन गर्नुपर्ने कुलुङले बताए । प्रतिष्ठानका महासचिव प्रकाश खालिङले संस्थाको विधान र नियमअनुसार एक लाख रुपैयाँ मात्रै दिन सकिने बताए । यता, वैदेशिक रोजगार प्रवद्र्धन बोर्डले अनिसको नाममा उठेको रकम बुझाउन बारम्बार ताकेता गर्दा पनि सुनुवाइ भएको छैन । बोर्डले अनिशको नाममा उठेको रकम प्रयोगमा नआएपछि त्यस्तै प्रकृतिको व्यक्तिलाई सहयोग गर्नुपर्ने भन्दै रकम बुझाउन ताकेता गरेको थियो । हामीले रकम बुझाउन भन्यौं । जिल्ला प्रशासन र राष्ट्र बैंकलाई खाता बन्दका लागि आग्रह पनि गर्यौं, बोर्डका कार्यकारी निर्देशक रघुराज काफ्लेले कान्तिपुरसित भने, प्रशासन र राष्ट्र बैंकबाट पनि आवश्यक सहयोग प्राप्त भएन ।पूर्वमहान्यायाधिवक्ता हरि फुयालले जुन उद्देश्यका लागि चन्दा संकलन गरिएको हो । त्यसमा प्रयोगमा नआए स्वत: सरकारको हुने बताए । प्रयोग नभएपछि सरकारलाई बुझाउनुपर्छ । आफैंले प्रतिष्ठान बनाएर खर्च गर्न मिल्दैन, फुयालले भने ।"
पार्टी शुद्धीकरण गर्न जुत्ता पालिस,"४३ वर्षअघि पनिनेपालको राजनीतिक र साहित्यिक आन्दोलनको इतिहासमा बुट पालिस आन्दोलनलाई महत्त्वपूर्ण सांकेतिक विरोधका रूपमा बुझिन्छ । पञ्चायती व्यवस्थाको विरोधमा २०३१ साल भदौमा १५ जना साहित्यकारले न्युरोडमा जम्मा भएर बटुवाको जुत्ता पालिस गरेर यो आन्दोलन सुरु गरेका थिए । त्यसबेला पञ्चायतले जनपक्षीय वा स्वतन्त्र लेखकले आफ्ना संकलनहरू प्रकाशन गर्न पाउने अधिकार कटौती गरेर मधुपर्क र रूपरेखामा मात्र छाप्न पाउने व्यवस्था गरेको विरोधमा त्यो आन्दोलन गरिएको थियो, बुट पालिसका एक अभियन्ता नारायण ढकालले सुनाए । आफैं साहित्यिक पत्रिका निकालेर रचना छाप्ने योजना बनेको सम्झँदै ढकालले भने, यसका लागि केही व्यापारीकहाँ सहयोग माग्न जाँदा लेखकलाई अपमान गरेपछि जुत्ता पालिस गरेर पैसा उठाउने भनेर त्यो अभियान थालिएको थियो । त्यतिखेरको आन्दोलनमा ढकालका अलावा कवि शैलेन्द्र साकार, कविताराम श्रेष्ठ, भाउपन्थी, प्रेम कैदी, काशीनाथ तमोट, मोहन घिमिरेलगायत थिए ।"
डाक्टरको लाइसेन्स परीक्षा फेल भएका नै जाँच्छन् बिरामी,"काठमाडौं मुलुकमा चिकित्सकीय अभ्यास गर्न नेपाल मेडिकल काउन्सिलको लाइसेन्स लिनैपर्ने नियम छ । तर, पछिल्ला दिनमा भने यसरी लाइसेन्स नलिई प्राक्टिस गर्ने स्वदेशी डाक्टरको संख्या भने बढदो छ । बिरामी सुरक्षाका हिसाबले यो संवेदनशील भए पनि हालसम्म यसबारे खासै निगरानी गरिएको छैन । चिकित्साशास्त्रमा स्नातक अर्थात् एमबीबीएस पास गरेकाले पनि लाइसेन्स परीक्षा पासपछि मात्र डाक्टरी पेसा सञ्चालन गर्नयोग्य मानिन्छन् । लाइसेन्स नलिएका चिकित्सकले उपचार गर्दा बिरामीको ज्यान गए डाक्टरमाथि ज्यान मार्ने मुद्दा चल्न सक्छ ।मेडिकल काउन्सिल स्रोतका अनुसार लाइसेन्स परीक्षामा फेल भएकाहरूमध्ये धेरैजसोले चिकित्सकीय अभ्यास जारी राखेका छन् । तर, उनीहरूमाथि कुनै कारबाही हुन सकेको छैन । लाइसेन्स परीक्षामा फेल भएकाहरूमध्ये अधिकांशले बिरामी जाँचिरहेका छन्, काउन्सिलका एक पूर्वसदस्यले भने, यो निकै संवेदनशील कुरा हो तर यसमा खासै निगरानी र कारबाही हुन सकेको देखिँदैन ।काउन्सिलको लाइसेन्स परीक्षा पास नगरी चिकित्सा अभ्यास गर्नु गैरकानुनी रहेको नेपाल चिकित्सक संघका अध्यक्ष डा मुक्तिराम श्रेष्ठ बताउँछन् । यस्ता व्यक्तिलाई कडा कारबाही गर्नुपर्छ, उनले भने, उजुरी आए खोजबिन गरी कारबाही हुन्छ । अनुगमन एकाइको अभावले उनीहरूले काम गरिरहेका छन् । हालसम्म यसबारे कुनै ठोस अनुसन्धान नगरिए पनि लाइसेन्स परीक्षामा फेल भएकाहरूमध्ये करिब ८० प्रतिशतले बिरामी परीक्षण गरी उपचार गरिरहेको काउन्सिलका एक पूर्वपदाधिकारीको आकलन छ । पटकपटक लिइने लाइसेन्स परीक्षामा फेल हुनेहरूको संख्या बर्सेनि बढदो छ । करिब २ महिनाअघि लिइएको पछिल्लो लाइसेन्स परीक्षामा एमबीबीएस गरेका ६२ प्रतिशत डाक्टर फेल भएका थिए । लाइसेन्स परीक्षामा एमबीबीएस गरेका १ हजार २ सय २ जना सरिक भएकामा ४ सय ६१ जना मात्र पास भएका थिए । यो परीक्षामा ७ सय ४१ जना डाक्टर फेल भएका थिए । दन्त विज्ञानमा स्नातक अर्थात् बीडीएस गर्ने ८५ जना डाक्टर परीक्षामा सहभागी भए पनि ४३ जना पास र ४२ जना फेल भए । अर्थात् ४९ प्रतिशत फेल भएका थिए । यो परीक्षामा नेपालकै मेडिकल कलेजमा एमबीबीएस गरेका ६ सय ८३ जना सरिक भएकामा ४ सय ३ जना मात्र पास भएका थिए । कुनै केस तलमाथि भयो भने मात्र लाइसेन्स खोजिने चलनले अनुत्तीर्ण डाक्टरहरूले समेत आफ्नो प्राक्टिस जारी राखेका छन्, काउन्सिलका अर्का एक पदाधिकारीले भने । यदि कसैले लाइसेन्स परीक्षा पास नगरी प्राक्टिस गर्छ भने हाम्रो रजिस्टरमा नचढुन्जेलसम्म जतिसुकै ठूलो डिग्री ल्याए पनि त्यो डाक्टर होइन । त्यस्तो व्यक्तिले लेख्ने पुर्जा (प्रेसकिप्सन) गैरकानुनी हुन्छ, काउन्सिलका अध्यक्ष डा धर्मकान्त बास्कोटाले कान्तिपुरसँग भने । यस्तो प्राक्टिस गर्ने व्यक्तिलाई ३ वर्ष जेल, ३ हजार रुपैयाँ जरिवाना वा दुवै सजायसमेत हुन सक्ने प्रावधान छ । लाइसेन्स नलिएकाहरूले चिकित्सा अभ्यास गरिरहेको सूचना कतैबाट पाइए काउन्सिल एक्सनमा जाने पनि उनले बताए । डाक्टरहरूलाई इन्टर्नसिप गरुन्जेल अस्थायी दर्ता गरिएको हुन्छ । अस्थायी भनेको अन्डर सुपरभिजन (कुनै विज्ञको देखरेखमा गर्ने गरी) हुन्छ । यस्ता व्यक्तिले पुर्जा लेखेपछि आफ्नो प्रोफेसरलाई देखाउनुपर्छ । दर्ता नभएर चिकित्सकीय अभ्यास गरिरहेको व्यक्तिको एमबीबीएस वा अन्य कुनै सक्कली डिग्री भए पनि त्यो नक्कली चिकित्सक नै मानिने उनी बताउँछन् ।"
कुन प्रदेशमा कस्तो छ वन ?,"काठमाडौं मुलुकको सबैभन्दा बढी वन क्षेत्र प्रदेश ६ मा देखिएको छ । १० जिल्ला रहेको प्रदेश ६ मा ११ लाख ८३ हजार ४ सय हेक्टर वन छ । सबैभन्दा कम प्रदेश २ मा २ लाख ६३ हजार ६ सय ३० हेक्टर मात्र वन क्षेत्र छ । ८ जिल्ला समेटिएको प्रदेश २ मा २७ दशमलव ४९ प्रतिशत मात्र वन क्षेत्र छ । प्रदेश २ का जिल्लामा उत्तरतिरबाहेक दक्षिणतिर खासै वन क्षेत्र छैनन् । कम्तीमा आधा हेक्टर वन भएको र त्यसभित्र रुखको छत्रले १० प्रतिशत ढाकेको क्षेत्रलाई विशेषज्ञहरूले वन क्षेत्र भनेका छन् । सन् २०१० देखि २०१४ सम्म सञ्चालित वन स्रोत सर्वेक्षण आयोजनाको प्रतिवेदनलाई आधार मानेर ७ वटै प्रदेशमा वन क्षेत्रको विश्लेषण गरिएको हो । वन अनुसन्धान तथा सर्वेक्षण विभागका महानिर्देशक दीपक खरालले प्रदेश ६ को भौगोलिक हिसाबले समेत ठूलो भएकाले वन क्षेत्र पनि बढी देखिएको बताए । विभागले सातै प्रदेशको वन क्षेत्रको अवस्था समेटिएको नक्सा हालै तयार गरेको हो । ती नक्सा सबै प्रदेशमा पठाइने पनि खराललले बताए ।नक्सा तयार गर्न खटिएका विभागका जीआईएसविज्ञ शिव खनालका अनुसार प्रतिशतका हिसाबले सबैभन्दा बढी वन क्षेत्र प्रदेश ७ मा छ । ११ लाख ४६ हजार १ सय १० हेक्टर वन रहेको प्रदेश ७ मा झन्डै ५८ प्रतिशत वन क्षेत्र छ । यो प्रदेशमा कैलाली, डडेलधुरा र बझाङ बढी वन क्षेत्र भएका जिल्ला हुन् । सबभन्दा कम कञ्चनपुरमा ७८ हजार ८ सय हेक्टर वन छ ।१४ जिल्ला समेटिएको प्रदेश १ मा ११ लाख ३४ हजार २ सय ५० हेक्टर वन क्षेत्र छ । प्रतिशतका हिसाबले यो प्रदेशमा ४३ दशमलव ४४ वन क्षेत्र छ । प्रदेश २ मा २ लाख ६३ हजार ६ सय ३० हेक्टर वन क्षेत्र रहे पनि प्रतिशतका हिसाबले २७ दशमलव ४९ मात्र छ । यहाँका ८ जिल्लामा वन क्षेत्र भए पनि भौगोलिक हिसाबले साना भएकाले कम कभरेज देखिएको हो ।१३ जिल्ला समेटिएको प्रदेश ३ मा १० लाख ९० हजार ८ सय ८० हेक्टर वन क्षेत्र (५३ दशमलव ७३ प्रतिशत) छ । प्रदेश राजधानी रहेको मकवानपुर र सिन्धुलीमा झन्डै बराबर वन क्षेत्र रहेको खनाल बताउँछन् । मकवानपुरमा १ लाख ६६ हजार ७ सय र सिन्धुलीमा १ लाख ६६ हजार ५ सय ३० हेक्टर वन क्षेत्र छ । त्योपछि चितवन र सिन्धुपाल्चोकमा बढी वन क्षेत्र छ । सबैभन्दा कम भक्तपुरमा २ हजार ४ सय ७० हेक्टर मात्र वन क्षेत्र छ ।प्रदेश ४ मा ८ लाख १७ हजार २ सय ९० हेक्टर वन क्षेत्र छ । ११ जिल्ला समेटिएको यो क्षेत्रमा ३७ दशमलव २२ प्रतिशत वन क्षेत्र छ । सबैभन्दा बढी गोरखामा १ लाख ३२ हजार १ सय १० हेक्टर वन क्षेत्र छ भने सबभन्दा कम पर्वतमा २७ हजार ६ सय ५० हेक्टर मात्र वन क्षेत्र छ । मनाङमा २७ हजार ८ सय ९० हेक्टर मात्र वन क्षेत्र छ ।१२ जिल्ला समेटिएको प्रदेश ५ मा ९ लाख ७४ हजार ३ सय ८० हेक्टर वन क्षेत्र छ । प्रतिशतका हिसाबले ५० दशमलव ४३ छ । सबभन्दा बढी दाङमा २ लाख ७ सय २० हेक्टर र कम २२ हजार हेक्टर नवलपरासीमा छ ।"
ओलीको आपत्तिजनक अभिव्यक्ति,"गैरकानुनी क्रियाकलापबाट आर्जित सम्पत्ति शुद्धीकरण गर्ने प्रयासलाई गम्भीर आर्थिक अपराध मानी नियन्त्रण गर्ने अन्तर्राष्ट्रिय पहल चलिरहेका बेला पूर्वप्रधानमन्त्री तथा नेकपा एमालेका अध्यक्ष केपी शर्मा ओलीले अवैध धनलाई वैध हुन दिनुपर्ने बताएका छन् । सबभन्दा ठूलो राजनीतिक दलको अध्यक्ष मात्र नभएर करिब एक महिनामै मुलुकको कार्यकारी प्रमुख हुने तर्खरमा रहेका राजनीतिज्ञबाट यस्तो अभिव्यक्ति आउनु गैरजिम्मेवार र आपत्तिजनक छ । नेपाल चेम्बर्स अफ कमर्सको नवनिर्वाचित कार्यसमितिलाई सोमबार सम्बोधन गर्ने क्रममा ओलीले अवैध कारोबारआर्जनलाई प्रोत्साहन पुग्ने गरी सम्पत्ति शुद्धीकरण (अवैधलाई वैध बनाउने) प्रक्रियालाई नै सहयोग पुग्ने पक्षमा धारणा सार्वजनिक गरेका हुन् । यसले या त उनी सम्पत्ति शुद्धीकरणमा लचकता अपनाउँदा राष्ट्रियअन्तर्राष्ट्रिय स्तरमा आइपर्ने बहुआयामिक असरबारे जानकार छैनन् वा अवैध कारोबारीको प्रभावमा परेर त्यही उद्देश्यका साथ जानाजान बोलिरहेका छन् भन्ने अनुमान लगाउन सकिन्छ । जुनसुकै दृष्टिकोणले भए पनि उनको अभिव्यक्ति मुलुकको आर्थिक अनुशासनलाई कमजोर बनाउने र अन्तर्राष्ट्रिय स्तरमा नेपालको गरिमा घटाउने खालको छ । अवैध रूपमा कमाएको रकम प्रत्यक्ष वैदेशिक लगानी, घरजग्गा, सहकारी, सेयर बजारलगायत क्षेत्रमार्फत शुद्धीकरण भइरहेको विभिन्न प्रतिवेदन तथा सरकारी अधिकारीहरूको अनुमान छ । केही ठूला कारोबारीका विषयमा सम्पत्ति शुद्धीकरण अनुसन्धान विभाग तथा नेपाल राष्ट्र बैंकको वित्तीय जानकारी एकाइले अनुगमन गरी अनुसन्धानसमेत गरिरहेका छन् । ओलीको अभिव्यक्तिले अनुसन्धान गरिरहेका कर्मचारीको मनोबलमा असर गर्ने र आर्थिक अपराधमा संलग्न व्यवसायीको अवैध आर्जनलाई वैध सम्पत्तिमा रूपान्तरण गर्ने प्रयत्नलाई सघाउ पुग्नेछ । अन्डरग्राउन्ड मनीलाई सर्फेसमा आउन दिने, त्यसलाई वैध हुने बाटो दिने भन्नेजस्ता उनका अभिव्यक्तिलाई कुनै पनि दृष्टिकोणबाट जायज मान्न सकिँदैन ।सम्पत्ति शुद्धीकरणको विषयमा अनुगमन, छानबिन तथा कारबाही गर्नैपर्ने बाध्यात्मक अवस्था हामीसामु छ । यी काम गर्न नसके सम्पत्ति शुद्धीकरणसम्बन्धी हेर्ने अन्तर्राष्ट्रिय निकाय फाइनान्सियल एक्सन टास्क फोर्स (एफएटीएफ) ले नेपाललाई कालोसूचीमा राख्ने जोखिम छ । कालोसूचीमा परे अन्तर्राष्ट्रिय स्तरमा नेपाल टयाक्स हेवन (करका लागि अनुकूल स्थान), गैरकानुनी क्रियाकलाप गरी धनआर्जन गर्ने मुलुकका रूपमा चिनिनेछ । नेपाली बैंकहरूले खोलेको प्रतीतपत्र धेरै अन्तर्राष्ट्रिय बैंकले स्वीकार नगर्ने हुँदा अन्तर्राष्ट्रिय व्यापारमा समस्या सिर्जना हुनेछ । दातृ निकायहरूले पनि मुलुकलाई सहायता रोक्ने हुनाले अर्थतन्त्रमा जटिलता उत्पन्न हुनेछ । नेपालमा सम्पत्ति शुद्धीकरण निवारणका लागि जेजति कानुनी तथा संरचनागत पहल भएका छन्, ती एफएटीएफको दबाबमा भएका हुन् । नेपालमा सम्पत्ति शुद्धीकरणसम्बन्धी कानुनै नबनाएको, संरचना खडा नगरेको भेटिएर कालोसूचीमा राख्ने अवस्था सिर्जना भएपछि त्यसबाट जोगिन २०६४ सालमा सम्पत्ति शुद्धीकरण निवारण ऐन ल्याइएको थियो । र, त्यसैअन्तर्गत सम्पत्ति शुद्धीकरण विभाग गठन गरिएको हो । एफएटीएफले दुई वर्षभित्रै अर्को पारस्परिक मूल्यांकन गर्न लागेको अवस्थामा नियमकानुन परिमार्जन गर्दै सम्पत्ति शुद्धीकरण निवारणमा कडिकडाउका साथ लाग्नुपर्नेमा उल्टै त्यसका पक्षमा जिम्मेवार नेताबाट अभिव्यक्ति आउनु उदेकलाग्दो छ ।सन् १९८९ मा गठन भएको एफएटीएफले सम्पत्ति शुद्धीकरणलाई गम्भीर आर्थिक अपराधका रूपमा परिभाषित गरेर नियन्त्रणका लागि विश्वव्यापी पहल गरिरहेको छ । नेपालले पनि अवैध आर्जन रोक्न सम्पत्ति शुद्धीकरण निवारण ऐन, भ्रष्टाचार निवारण ऐन, कसुरजन्य सम्पत्ति तथा साधन (रोक्का, नियन्त्रण र जफत) ऐनलगायतका विभिन्न कानुन निर्माण गरेको छ । सम्पत्ति शुद्धीकरणको विषयमा काम गर्ने एसियाप्रशान्त क्षेत्र समूह (एपीजी) को बैठक अगामी साउनमा नेपालमै गर्ने निर्णय भइसकेको छ । यो बैठकमा सदस्य राष्ट्रहरूले सम्पत्ति शुद्धीकरण निवारणका सम्बन्धमा गरिरहेको गतिविधिबारे जानकारी गराउँछन् । अनुगमन, अनुसन्धान, विस्तृत अनुसन्धान, मुद्दा दायर र त्यसको फैसलाबारे जानकारी गराउँदा कमजोर देखिए मुलुकको साख गुम्नेछ । मुलुकको साख जोगाउन सरकारी निकायहरूबाट केही नीतिगत प्रयासहरूसमेत भइरहेका छन् । सहकारी विभागले सोमबार मात्रै सम्पत्ति शुद्धीकरण निवारण ऐनअनुसार सहकारीहरूका लागि छुट्टै निर्देशिका जारी गरिसकेको छ । यो पृष्ठभूमिमा हालसम्म भएका नीतिगत व्यवस्था सरकारले कार्यान्वयन गर्नुपर्छ, त्यसलाई उल्टाउने होइन । किनभने, सम्पत्ति शुद्धीकरणले मुलुकको वित्तीय प्रणालीको स्वरूप, सन्तुलन तथा विकासमै नकारात्मक असर पार्छ । मुद्रा सटही दर र ब्याजदरलाई विकृत बनाउन सक्छ, कर छल्ने प्रवृत्ति मौलाउँछ । सरकारले अवैध सम्पत्तिलाई वैध बनाउन छुट दिनु भनेको मुलुकलाई संकटमा जाक्नु हो । मुलुकमा आर्थिक सुशासन र पारदर्शिता कायम गर्न सरकारले सबै खाले अस्त्र प्रयोग गर्नैपर्छ । आवश्यकताअनुसार कानुन परिमार्जन गर्दै र कानुनबमोजिम गठन भएका संरचनालाई सक्रिय पार्दै आर्थिक अपराध नियन्त्रणमा दृढ बन्नुपर्छ । शंकास्पद कारोबार गरेको देखिए छानबिन गरेर स्रोत नखुलेका सम्पत्ति जफत गर्न सक्नुपर्छ । सीमित व्यवसायीको स्वार्थ र प्रभावमा परेर अवैध कारोबारलाई कतैबाट प्रोत्साहन गरिनु हुन्न ।"
वीरगन्जको विवाद,"समाधानको उपाययसका लागि प्रथमत: राष्ट्रिय स्तरबाट सीमा समस्याको पहिचान, क्षेत्रगत स्थल अवलोकन, पुराना नक्सा दस्तावेजको अध्ययन, प्रादेशिक तथा स्थानीय तहको प्रामाणिक भनाइ मनन गर्नुपर्छ । दोस्रो, पन्ध्र वर्षअघि उठेको त्यसै क्षेत्रको सीमांकन कार्य रोकिएको मामिला समाधान गरियो, गरिएन भन्ने कुराको छानबिन हुनुपर्छ । पुरानो समस्या ज्युँदै राखी किन त्यस क्षेत्रको पुन: काम थालियो ? यसबारे त्यसै क्षेत्रको सरोकारवालालाई समेत जानकारी गराउनुपर्छ । तेस्रो, १८८२ को नक्सालाई आधारभूत सामग्री मानी १९८८ मा रेड लाइन म्याप अर्थात् सीमानक्सा तयार पारी जमिनमा रेखांकन गर्न सीमाखम्बा गाड्नाले समस्या उत्पन्न भएको छ । १९८८ को ४ इन्च बराबर १ माइल स्केलको नक्सा नेपालका लागि यथार्थ र अनुकूल नक्सा होइन कि कतै योभन्दा ठूलो माननापको नक्सा पाउन सकिन्छ कि किनकि जति बृहत स्केलको नक्सा हुन्छ, त्यसमा त्यतिकै धेरै मात्रामा भरपर्दो र शुद्ध विवरण पाउन सकिन्छ । यसैले यस्ता ठूला नक्सा खोजी गरी स्ट्रिप नक्सा संशोधन गर्नुपर्ने देखिएमा त्यसोगरी समस्या समाधानको बाटो पहिल्याउन सकिन्छ । चौथो, अन्तर्राष्ट्रिय स्तरमा पानीढलो सिद्धान्त, भौगोलिक वस्तु, स्थिर सीमा, तरल सीमा, भोगचलन, सट्टापट्टा, पारम्पारिक सीमारेखा मान्ने सिद्धान्त रहेको छ । नेपाल र भारतबीच स्थिर सीमा सिद्धान्त अपनाई काम भइरहेकोमा मामिला उब्जिएकोले पकेट क्षेत्रमा गिभ एन्ड टेक प्रिन्सिपल अथवा कस्टोमरी बाउन्ड्री प्रिन्सिपल अपनाइए चाँडो समाधान हुनसक्ने सम्भावना रहन्छ कि ?गिभ एन्ड टेक प्रिन्सिपल नेपाल र भारतले ९४ वर्षअघि भारतमा शारदा ब्यारेज बनाउने क्रममा अवलम्बन गरेको थियो । ब्यारेज बनाउन भारतलाई नेपालको भूभाग नभई नहुने भएकोले १९२० देखि पत्रचार गरी १९२४ मा नेपालको वनवासा क्षेत्रको ४ हजार १ सय ३० एकड जमिन भारतलाई दिई भारततर्फबाट बर्दियाको राजापुर क्षेत्र र दाङको कोइलाबास नजिकको ४ हजार ९३ एकड जमिन नेपालले लिएको थियो । यद्यपि ३७ एकड नेपालले पाउन बाँकी नै छ । समाधानका लागि वैकल्पिक सिद्धान्तका रूपमा पारम्पारिक (कस्टोमरी) सीमा सिद्धान्त पनि अपनाइएको थियो । उदाहरणार्थ, नेपाल र चीनबीच १९६१६२ मा सीमांकन गर्दा पानीढलो पारम्पारिक सीमा सिद्धान्तसमेत अपनाइएको थियो ।पाँचांै, नेपालको सीडीओ र भारतको डीएमको नेतृत्वमा हाल नापी गरिरहेको संयुक्त सीमा टोलीमा नापी अधिकृतहरू, सशस्त्र प्रहरी, नेपाल प्रहरी, स्थानीय वन कार्यालय, सहरी विकास तथा भवन निर्माणका क्षेत्रीय अधिकृतहरू सदस्यका रूपमा रहेका छन् । यसमा स्थानीय जनप्रतिनिधि (नेपालको जिल्ला समन्वय समिति सभापति तथा भारतका स्थानीय निकायका उच्च सरपञ्च) लाई पनि सम्मिलित गर्नुपर्छ । सीमा मामिला भनेको त्यसै क्षेत्रको स्थानीय बासिन्दाको पनि सरोकारको विषय हो । दुर्भाग्यवश, छपकैया मामिलाबारे वीरगन्ज महानगरपालिकाका मेयर अथवा वडा नं १ का अध्यक्षले यथार्थ स्थानीय भनाइ के हो भन्ने कुरा आजसम्म बताएका छैनन् । यसबारे संयुक्त सीमा नापी टोलीबाट नेपालको नेतृत्व गर्ने पर्साका प्रजिअले पनि खास बोलेका छैनन् ।जे होस्, वीरगन्जको छपकैयाजस्ता ससाना पकेट क्षेत्रको सीमांकन गर्दा स्थिर सीमा सिद्धान्तले मामिला उब्जाएको हुँदा दुवै देशबीच अन्य अन्तर्राष्ट्रिय सीमा सिद्धान्तमध्ये कुनै अपनाई किचलो समाधान गर्न सहमति भए सीमांकन कार्य चाँडो सम्पन्न हुने थियो । तर नेपालको वर्तमान संविधानको धारा ४ (२) (क) मा उल्लिखित नेपालको क्षेत्र (फल) यो संविधान प्रारम्भ हुँदाको बखतको क्षेत्र हुनेछ भन्ने कुरा पटक्कै बिर्सन हुँदैन ।"
अधुरो समृद्धि सपना,"कुनै पनि क्षेत्रलाई नयाँ गति दिएर अघि बढाउन युवाहरूको विचार, सीप, दृष्टिकोण, आँट र अठोटले अहम् भूमिका खेलेको हुन्छ । सञ्चार र प्रविधिको द्रुत विकासले गर्दा अधिकांश क्रियाकलापमा युवाले पुराना पुस्तालाई पछि पार्न थालिसकेको छ । तर दु:खसाथ भन्नुपर्छ, अहिले कर्मशील, मिहिनेती र कर्मठ युवा मुलुकको कुनाकुनामा पनि भेट्न सकिँंदैन । सर्वत्र विकास, निर्माण कार्य सम्पन्न गर्न धौधौ पर्नथालेको छ । अर्घाखाँचीको सन्दर्भलाई लिएर मंगलबारको अर्थ वाणिज्य पृष्ठमा छापिएको स्वदेशी कामदार अभाव खबरले उक्त कुराको थप पुष्टि गरेको छ । दक्ष जनशक्ति र युवा कामदारको विदेशमोह कहिले टुट्ने हो ? अहिले भन्न सकिने अवस्था छैन । अब मुलुकभित्र विकासको मूलस्तम्भ कसले खडा गर्ने हो ? त्यो पनि थाहा छैन । जसरी अर्घाखाँचीमा स्थानीय युवा नहुँदा सम्पूर्ण निर्माण कार्यको लागि भारतीय कामदार र दक्ष व्यक्तिले पकड जमाएका छन्, त्यही हालत देशका अधिकांश गाउँसहरमा देख्न बाध्य हुनुपरेको छ । काठमाडौं उपत्यकाको कुरा गर्ने हो भने झन्डै ९० प्रतिशत दक्ष, अदक्ष काम भारतीय नागरिकले भ्याएका छन् । एउटा सानो उदाहरण लिऊँ : तराई मूलका छिटफुट मानिसबाहेक मुलुकभर कपाल काट्ने शैलुन भारतीयहरूको अड्डा बन्दै आएको छ । फोहोर उठाउनेदेखि डकर्मी, सिकर्मी, रंगरोगन लगाउने र हरेक सीपमूलक काम गर्ने पनि उनीहरू नै छन् । यो तितो यथार्थ महसुस गर्दै अब बन्ने प्रादेशिक सरकारको पहिलो कदम युवा पलायन रोक्नेमा केन्द्रित हुनुपर्छ । यहाँका युवाको अग्रसरता र सहभागिताविना समृद्धि सपना कहिल्यै पूरा हुनसक्ने छैन । डा भूवनेश्वर शर्माचन्द्रागिरि२, काठमाडौं"
लोकतान्त्रिक मान्यतामा आघात,"अझै शक्तिशाली बन्ने दाउ पढेर अचम्म लाग्यो । पार्टीलाई कमजोर बनाउँदै, देशलाई टाट पल्टाएर आफू शक्तिशाली र धनवान बन्ने कस्तो आत्मघाती दाउ हो ? जसको नेतृत्वमा पार्टीले हार बेहोर्छ, त्यसले तुरुन्तै राजीनामा दिएर नयाँ नेतालाई बाटो छोड्ने लोकतान्त्रिक मान्यतालाई लत्याएर, विभिन्न बहानामा टाँसिएर दूरगामी निर्णय गर्दै बस्नु प्रजातान्त्रिक मान्यताको खिल्ली उडाउनु हो । यिनको नेतृत्व र योजना जनताले अस्वीकृत गरिसके । समानुपातिक मतले स्पष्ट गर्छ कि पार्टीमा जनताको विश्वास छ, उम्मेदवार बनाउने टीके प्रथामा विश्वास छैन । तिमीहरूको समर्थनबाट नभएर ज्योतिषीको बलले प्रधानमन्त्री बनेको भनेर आम जनताको अपमान गर्दा पनि जिताउने मतदाता पाउने कति भाग्यमानी नेता ? ग्रहदशा निकै बलियो रहेछ । शुक्रराज आचार्य नयाँबजार, कीर्तिपुरथप निर्णय गर्दै प्रधानमन्त्री समाचारमा नेपाली कांग्रेस नेतृत्वको सरकारले जसरी भए पनि राज्यको ३ तहको चुनाव सम्पन्न गरायो र जेजस्तो भए पनि यसको केही श्रेय वर्तमान कामचलाउ सरकारका प्रधानमन्त्रीलाई जान्छ । वाम गठबन्धनलाई सरकार बनाउन जनताले अनुमति दिइसकेको अवस्थामा कानुनविद तथा संविधानविदहरूको मत बाझिएर हो या संविधान बनाउँदा हतार भएर, संविधानका केही धारा अस्पष्ट भएर नै होला, राष्ट्रियसभाको चुनावको विषयलाई लिएर एकल या बहुल पद्धतिबारे कुन अपनाउने भन्ने सम्बन्धमा दलहरूबीच मत बाझिँदा अन्त्यमा राष्ट्रपतिबाट रोकिएको अध्यादेश जारी भयो । र राष्ट्रियसभा चुनावको लागि बाटो खुले तापनि यस बीचमा कामचलाउ सरकारले नीतिगत निर्णय भन्दै देशलाई दीर्घकालीन रूपमा आर्थिक भार पर्नेगरी उत्पादनमूलक महतमुखी डक्ट्रिनमा चलेको कांग्रेसलाई वितरणमुखी बनायो । सरकारका पछिल्ला जति पनि निर्णयहरू छन् : वृद्ध भत्ताको उमेरको हद घटाएर ६५ वर्ष, राज्यका विभिन्न निकायका महत्त्वपूर्ण पदमा दुई दर्जनभन्दा बढी नियुक्ति, भूकम्प पीडितलाई १ लाख रुपैयाँ, स्वास्थ्य स्वयम्सेविकालाई मासिक २ हजार भत्ता, युवा बेरोजगार भत्ता मासिक २ हजार, सामुदायिक विद्यालयमा बच्चा पढाउने आमाबाबुलाई प्रोत्साहन भत्ता, एकल महिला र दलितलाई ५५ वर्षमा सामाजिक सुरक्षा भत्ता आदि अनिवार्य लागू गर्नेगरी अर्थतन्त्रमा दीर्घकालीन नकारात्मक असर पर्नेगरी निर्णय गर्नु हुन्थेन । खिमराज गिरी लमजुङ"
सामाजिक भत्ताबारेको भ्रम,"नेपाल सरकारको ६५ वर्षमै वृद्धभत्ता दिने निर्णयलाई केही सञ्चार माध्यमले अमेरिकामा दिने सामाजिक सुरक्षा अर्थात् सोसल सेक्युरिटी भत्ताजस्तै हो भनी व्याख्या गरिरहेका छन्, जुन विलकुलै गलत छ । नेपालमा दिने वृद्धभत्ता भनेको जोकसैले ६५ वर्ष उमेर पुग्ने बित्तिकै पाउने भयो, यसमा उक्त व्यक्तिको योगदान भनेको केवल एउटा निश्चित उमेरसम्म बाँच्नु हो । तर अमेरिकामा पाइने सामाजिक सुरक्षा भत्ता भनेको उक्त व्यक्तिको आफ्नो लगानीमा आधारित छ । अमेरिकामा रोजगारी गर्ने हरेकले आफ्नो आम्दानीको ६२५ प्रतिशत रकम सामाजिक सुरक्षाका लागि तिर्छन् र रोजगारी दिने संस्थाले त्यति नै थपेर जम्मा १२४५ प्रतिशत रकम उसको नाममा जम्मा गर्छ । यसरी १० वर्ष लगातार उसको सामाजिक सुरक्षाका लागि रकम काटेर जम्मा भएको हुनुपर्छ, अनिमात्र ६२ वर्ष उमेर पुगेपछि उसले हरेक महिना त्यस्तो भत्ता पाउँछ । विशुद्ध व्यक्तिगत लगानीमा आधारित भएकाले भत्ताको आयतनचाहिँ जम्मा गरेको रकम, उमेर, आदिमा भर पर्छ, जसले नगदमा काम गरेर हरेक महिना त्यस्तो रकम जम्मा गरेको छैन भने उसले पछि त्यस्तो भत्ता पाउँदैन । अत: सही सूचना दिने गरे नबुझेकाहरुलाई भ्रम हुने थिएन कि ? नवीन रायमाझीसंयुक्त राज्य अमेरिका"
बैंक नोटमा फोटै प्रभावकारी,"मंगलबार प्रकाशित बैंक नोटमा रहने फोटो असाध्यै चित्त बुझ्यो । राष्ट्र बैंकका कार्यकारी निर्देशक भूवन कँडेलले लेख्नुभएजस्तै बैंक नोटमा मानिसको अनुहार जतिको प्रभावकरी अरु चित्र हुंँदैन । यसै सन्दर्भमा देशको नोटसँग भावनात्मक सम्बन्ध रहने भएकोले पहाड, जंगल, जनावर तथा धार्मिक प्रतीकहरूको चित्रबाहेक राष्ट्रिय धरोहरको प्रतीक व्यक्तित्वहरूको फोटो चित्र राख्नु उपयुक्त हुनेछ । नेपाल एक बहुजातीय, बहुधार्मिक तथा बहुसांस्कृतिक देश भएकोले बैंक नोटमा राख्न फोटो चित्रको चयन गर्दा विविधता झल्कने हुनुपर्छ । यसले देशमा रहेका विभिन्न समाज बीचको एकतालाई बढी मजबुत बनाउँछ । आज सहिद दिवसको अवसरमा देशका लागि आफ्नो ज्यान दिने चार सहिदको फोटो चित्र नेपालको नोटमा राख्न कार्यकारी निर्देशकमार्फत नेपाल राष्ट्र बैंकसंँग विनम्र अनुरोध गर्छु । केआर तुलाधरकाठमाडौं"
घिनलाग्दो घटना,"मंगलबार प्रकाशित सामूहिक बलात्कार घटनामा प्रहरी गुपचुप निकै घिनलाग्दो घटना हो । पहिला प्रहरी प्रशासन निरंकुश राजतन्त्रको बलमा यस्ता घृणित काम गर्थे । अहिले लोकतन्त्रको आडमा खुल्ला आकाशमुनि देखादेखी गलत घटनाको पहरेदारी गरिरहेका छन्, प्रहरी प्रशासन । जता सुन्छु र हेर्छु, प्रशासनिक निकायभित्र विनविन छ । राज्य र नागरिकलाई जेसुकै होस्, मस्ती गर्न र सम्पत्ति कमाउने वास्तविक लोकतन्त्रको प्रत्याभूति प्रशासनिक निकायमा छ । राजतन्त्र अन्त्यको प्रभाव सबैतिर परे पनि प्रहरी प्रशासनभित्र त्यसको कुनै प्रभाव परेको छैन । रूपमा फेरिएको देखिए पनि सारमा पुरानै चरित्रको छ । राजतन्त्रभन्दा सयौं गुणा आनन्द लोकतन्त्रमा भेटेका छन् । राज्यको निर्णायक र वैधानिक कलम र बन्दुक उनीहरूकै हातमा छ । मनपरी गर्न पाएका छन् । दोहोरो चरित्रको कानुनी फाइदा लिन माहिर छन् । सत्यलाई असत्य, असत्यलाई सत्यमा बदलेर ब्रह्मलुट गरिरहेका छन् । यो कस्तो लोकतन्त्र हो ? यो कसको लोकतन्त्र हो ? निमुखा दीनहीनहरूका लागि नत राजतन्त्रको साथ न अहिले लोकतन्त्रको साथ । किन् मर्छन् र बलिदान गर्छन् र गरे ती महान मान्छेहरूले ? तिनै शासक र मानछेहरूका लागि जो हिजो थियो र आज पनि उही छ । परिवर्तन भनेको घुमिफिरी हुनेखाने, सुकिलामुकिला र शासकहरूकै दुनियाँ रहेको आम महसुस भएको छ । दरबार मार्गमा भएको युवतीमाथिको बलात्कारको घटना यसैको परिदृश्य हो । यस्तो घटनामा संलग्न दोषीलाई हदैसम्म कारबाही गर । कमाउने माध्यम नबनाऊ । सबैको घरमा आमा, दिदीबहिनी र छोरीचेली छन् । आफूतिर एकपटक फर्केर हेर । राजेश विद्रोहीलहान, सिरहा"
सहिदको परिभाषा ?,"काठमाडौंको अन्तर्राष्ट्रिय विमानस्थल नजिक जन्मिएको मैले कक्षा ३ को अध्ययनको अन्त्यतिर २०३७ मा सहिद गेटको दर्शन गर्न पाउँदा खुट्टा भुइँमा थिएन । सहिदगेट भ्रमणको अनुभव र विशाल गेटमा रहेका ४ सहिदको आकृतिबारे दशकौंसम्म चर्चा गरेको थिएँ । सहिद गेटको भ्रमणले मात्र होइन, देशको स्वतन्त्रताका लागि लडेका सहिदहरूको जीवनीले हामीलाई नतमस्तक मात्र बनाउँदैनथ्यो, राष्ट्रप्रेमको पक्षमा जुरुकजुरुक उचाल्ने गथ्र्याे । राणाहरूका अगाडि माफी माग्नुको सट्टा मृत्युवरणलाई सहज रूपमा अँगालेका थिए । यो महानता जोकोहीका लागि प्रेरणादायी हुन्थ्यो । मेरो बालापनमा नै मैले सहिदको सही परिभाषा पाएको थिएँ । सहिद भन्ने बित्तिकै मेरो शिर निहुरिन्थ्यो । सहिदका कथा सुन्दा हिम्मत बढ्थ्यो । आजभोलि सहिदको परिभाषा बदलिएको छ । सरकारद्वारा दिनहुँ सहिद घोषणाका समाचार सुन्ने गरिन्छ । बिभिन्न परिस्थिति र परिवेशमाझ मरेका र मारिएका मान्छेलाई मरणोपरान्त उनका आफन्तले आर्थिक लाभ पाउन् भन्ने उद्देश्यले सहिदको उपाधि प्रदान गरिने नयाँ प्रचलन प्रारम्भ भएको छ । सहिदका नाममा देशको ठूलै सम्पत्ति बाँडफाँड भइरहेका बेला गंगालाल, दसरथ चन्द, धर्मभक्त र शुक्रराजजस्ता वीर सहिदहरूको योगदान गुमनाम हुनपुगेको छ । सहिद बन्न आवश्यक मापदण्ड के हो ? सरकारको आँखाले देखेको र सरकारमा बस्नेहरूले अनुमान लगाएका सबै मान्छे सहिद हुन् त ? अहिले नेपालमा सहिद कतिजना छन् ? तीमध्ये लोकतन्त्रप्रजातन्त्रको पक्षमा अनि निरंकुशताको विरुद्धमा संघर्ष गर्दागर्दै युद्धभूमिमा मारिएकाहरू कोको हुन् ? कति सहिदको छातीमा गोली लागेको छ ? अनि कतिको पिठ्युँमा गोली लागेको छ ? यसको लेखाजोखा सरकारसंँग छ ? बसमा यात्रा गर्दैगर्दा कुनै अपराधीको बमका सिकार भएकाहरू कसरी सहिद कहलाउँछन् ? जेलभित्र रहेका अपराधकर्मी बीचको झगडामा एउटा अपराधी मर्छ, अनि त्यस्तो घटनामा मर्नेलाई दबाबमा सहिद घोषणा गरिन्छ । किन सहिदहरूको यत्रो अपमान गरिएको छ ? सत्ताको आयु र भत्ताको चाहले सहिद घोषणा हुँदै गर्दा सहिदको महिमा र परिभाषा खुम्चिएको छ । उत्तम पुडासैनी जोरपाटी, काठमाडौंहरेक साल माघ १६ गते आउँदा महान सहिदहरूका सम्झनामा सार्वजनिक विदा दिँदै उनीहरूका फोटामा माल्यार्पण हुन्छन्, सलामी अर्पण पनि गरिन्छन् र ज्ञातअज्ञात महान सहिदहरूका रगतले सिँचेका राजकीय सत्ताहरूमा आलिशानपूर्वक शयन आरोहण गर्दै भाषणबाजी हुन्छन्, केवल औपचारिकता पूरा गर्न । सहिदहरूका आत्मोत्सर्गले मार्गनिर्देश गरेका तमाम कुराबारे प्रधानमन्त्रीदेखि दलैपिच्छेका नेताहरूले भाषणले पर्रा लगाउँछन् पनि सहिदहरूलाई शव्द श्रद्धाञ्जली अर्पण गर्दै । तर यथार्थमा भने नत सहिदले देखाएका भावी देशका सुन्दर तस्विरहरूबारे केही गरिन्छन् न सहिद भन्ने सामान्य शब्दको मार्मिकताको सामान्य ख्याल गरिएको देखिन्छ, अहिलेको तातो राजनीतिमा । सामान्यतया ड्राइभरको लापरबाहीले गाडी दुर्घटनामा पर्दा होस् वा आकस्मिक तवरले निधन हुँदा वा कतै सांघातिक हमला वा पुलिससँगको झडप अथवा मुठभेडमा मृत्यु हुँदा अनि अस्पतालमा डाक्टरले उपचार गर्दैगर्दा मृत्यु हुनगएमा समेत फेसनको रूपमा बलपूर्वक सहिद घोषणा गर्न माग गर्ने र राज्यबाट तत्कालै सहिद भनी घोषित गरिदिने गरिएका घटना पत्रपत्रिकामा बेलाबखत खबर आइरहन्छन् पनि । तर के त्यति सजिलै सहिदको सम्मान र दर्जा प्राप्त गर्ने अवसर पाइने हो ? श्यामसुन्दर कुइँकेलहाँडीगाउँ, काठमाडौँ"
नाजायज माग,"माघ १२ गते प्रकाशित आश्वासनमा महिला स्वास्थ्य स्वयम्सेविका समाचार पढ्दा नेपालमा महिला स्वास्थ्य स्वयम्सेविका कार्यक्रम तथा स्वयम्सेविकाको सेवा, सुविधाबारे आम पाठक लगायतलाई जानकारी नभए जस्तो लाग्यो । २०४४४५ सालमा जनताको घरदैलोमै गुणस्तरीय स्वास्थ्यसेवा पुर्याउने स्वास्थ्य नीति अनुसार गाउँ स्तरबाटै सघाउन स्वास्थ्य स्वयम्सेवक कार्यक्रमको थालनी गरियो, जुन नितान्त स्वयम्सेवक कार्यक्रम हो । तत्कालीन जनवर्गीय महिला संगठनको अनुरोधमा यो कार्यक्रम महिला स्वास्थ्य स्वयम्सेविका कार्यक्रममा रूपान्तरण भई लागू गरिएको हो । त्यस अनुसार देशभरका तत्कालीन हरेक वडाबाट साक्षर वा निराक्षर, २५ वर्ष पुगेका, स्थानीय वडाका वासिन्दा, बालबालिका जन्माएको अनुभव वा सुत्केरी भएका महिलाहरूको समूहलाई आमा समूहको रूपमा गठन गर्ने र यसै समूहबाट एकजना सदस्य महिला स्वास्थ्य स्वयम्सेविकाको रूपमा छनोट भई १५ दिने आधारभूत तालिम दिई आफ्नो वडामा नै परिचालन गरिएको हो । अहिले देशभर गाउँ तथा सहरमा गरी जम्मा ५१४१६ महिला स्वास्थ्य स्वयम्सेविका सेवारत छन् । यसरी आआफ्नो वडामा नै आधारभूत प्राथमिक स्वास्थ्य सेवाभित्र पर्ने सुरक्षित मातृत्व, परिवार नियोजन, बाल स्वास्थ्य तथा समुदायमा आधारित स्वास्थ्य कार्यक्रमको प्रबद्र्धन गर्ने सिलसिलामा आआफ्नै वडा भित्रका जनतालाई प्रेषण गर्ने तथा स्वास्थ्य सन्देश फैलाउनुका साथै राष्ट्रिय स्वास्थ्य कार्यक्रममा सघाउने आदि महत्त्वपूर्ण उद्देश्य लिई महिला स्वास्थ्य स्वयम्सेविकालाई परिचालित गरिएको हो । त्यतिबेला हरेक महिला स्वास्थ्य स्वयम्सेविकालाई पारिश्रमिकको रूपमा मासिक १०० रुपैयाँ प्रदान गरिएको थियो ।वैदेशिक सहयोगबाट मासिक पाउने पारिश्रमिक कटौती भएपछि महिला स्वास्थ्य सेविकाहरूमा नैराश्यता बढ्न थाल्यो । तालिम तथा गोष्ठीमा भत्ता र खाजामात्र उपलब्ध हुनथाल्यो भने महिला स्वास्थ्य स्वयम्सेविकाले आफू स्वयम्सेवकको रूपमा सेवारत भन्ने तथ्य चटक्क बिर्सेर घरदैलोबाट पुर्याउने सन्देश र सल्लाहसमेत दिनछाडे । तर नेपाल सरकार, स्वास्थ्य मन्त्रालयले भने महिला स्वास्थ्य स्वयम्सेविकाको महत्त्वपूर्ण योगदानको फलस्वरुप नै देशले स्वास्थ्य क्षेत्रका महत्त्वपूर्ण र सम्पूर्ण उपलब्धि हासिल भएको भनी बखान र पुरष्कृत गर्दै गयो । कुनै कारणवश महिला स्वास्थ्य स्वयम्सेविकालाई काम गर्न मन नलागेमा उनकै सिफारिसमा आफ्नै नाता पर्ने महिलालाई छनोट गरी तालिम दिई काममा परिचालनका साथै मुलुकभरिका सेविकालाई तालिम, गोष्ठीमा भत्ता, खाजा दिइएको छ भने पोसाक भत्ताको रूपमा वार्षिक ७००० र मोबाइल सेटसमेत प्रदान गरिएको मात्र होइन, स्वयम्सेविका कोषको रूपमा वार्षिक १०००० उपलब्ध गराइन्छ । त्यसैले महिला स्वास्थ्य स्वयम्सेविकाले आफू स्वयम्सेविका भएको हुनाले तलब नपाउने तथ्य चटक्कै बिर्सेर सरकारसंँग कर्मचारी र मजदुरको न्यूनतम ज्याला बराबर तलबभत्ता माग गर्नुु कति जायज होला ? गंंगाराज अर्यालपाणिनि८, पाली, अर्घाखाँची"
माननीयज्यू र सप्तरंगी सपना,"लौ आउनुहोस् नेता र जनताका सप्तरंगी सपनाहरूलाई जोडेर प्रदेशको नयाँ चित्र खिचौं । कुरा थालौं, माघ ७ गते बाट । त्यो दिन प्रदेशसभा सदस्यहरूको सपथग्रहण सम्पन्न भयो । प्राविधिक कारणले सपथग्रहण कार्यक्रमहरू भब्य देखिएनन् । केही अपुग जस्तो, केही हतार जस्तो, केही छुटे जस्तो । तर अनुमान गर्न सकिन्छ कि प्रदेशसभा सदस्यका सपनाहरू भने पक्कै भब्य थिए । उनीहरूमा विजेताको गर्व, उत्साह र चञ्चलता देखिन्थ्यो । निश्चय नै सपना देख्नु उनीहरूको हक हो । जिज्ञासा यो छ कि त्यो दिन हाम्रा माननीयहरूले कस्ता सपना देखे होलान् ? उन्मादका उग्र सपना कि विनम्रता र जिम्मेवारी बोधका मखमली सपना । यहींनेर जनतालाई जोडौं । त्यो दिनको प्रत्यक्ष प्रसारण हेरिरहका जनताले चाहिँ कस्ता सपना देखे होलान् ? के नेता र जनताका सपनाहरूबीच कुनै साइनो छ ? आजका लागि विचार गर्नुपर्ने पहिलो प्रश्न यही हो । यतिबेला प्रदेशका अस्थायी राजधानीमा उत्सव छ । ठूला बैठक कक्षको खोजी, आरामदायी आवासको प्रबन्ध, रंगरोगन, कार्यालय सजावट, कर्मचारीहरूको भागदौड । प्रदेशसभा सदस्यहरू क्वाटर खोज्दै होलान् । मुख्यमन्त्री र मन्त्रीको अंकगणित पनि चर्कै देखिन्छ । रमाइलो यो छ कि फागुन ५ गतेभित्र सातै प्रदेशमा मुख्यमन्त्रीहरू निर्वाचित हुनेछन् । स्टेट बिल्डिङको प्रक्रिया तीव्र छ । यो यस्तो उत्सव हो, जसले प्रदेशमा सपनाको नर्सरी तयार गर्दैछ । पक्कै एकदिन नर्सरीमा सपना फुल्नेछन् र जनताले समृद्धिको सुगन्ध पाउलान् । तर यहींनेर आशंका पनि गरौं । के हाम्रा नेताहरूले प्रदेशमा स्टेट बिल्डिङको ऐतिहासिकतालाई बुझ्ने सामथ्र्य राख्छन् ? के उनीहरूसंँग जनताका सपनाहरूलाई अनुभूत गर्ने वर्कत छ ? कतै माननीयहरू आफ्नै सपनाको सुतिखेतीमा त लाग्दैनन् ? अन्यथा आज जे हुँदैछ, त्यसको युगिन महत्त्व छ । सायद वर्षाैंपछि हाम्रा सन्ततिहरूले भन्लान् कि ठिक यही विन्दुबाट मुलुकमा नयाँ युगको सुरुवात भएथ्यो । सायद उनीहरूले बुझ्लान् कि प्रदेशसभा हलहरूमा पोतिएका रंगहरूमा उनकै पुर्खाको रगत र पसिनाको सुगन्ध छ । भोलिको त्यो गर्वका लागि काम गर्ने बेला सुरु भयो । काम गर्नु भनेको सत्ता, शक्ति र अंकगणित मिलाउनु मात्र होइन । यो गम्भीर विमर्श, नवीन सोच र फरक गर्ने हुटहुटी हो । जसका लागि हाम्रा माननीयहरूको परीक्षा सुरु हुन्छ, अब । केही प्रश्नबाट कुरा अघि बढाऊँ । मुख्यत: राज्य पुनर्संरचना र प्रदेश निर्माणको स्पिरिट के हो ? के हाम्रा सांसदहरूले यसको अर्थराजनीतिलाई बुझेका होलान् ? सुशासन, सदाचार र सिर्जनशील संस्कृतिका लागि हाम्रा माननीयहरू अहं त्याग गर्न तयार छन् ? उनीहरू सस्तो लोकप्रियतामा रमाउलान् कि गम्भीर परिणामका लागि प्रतिबद्ध रहलान् ? अन्यथा प्रादेशिक योजनाहरू अर्थपूर्ण हँुदैनन् । अन्यथा राज्य पुनर्संरचना रूपको मायाजालमा फँस्छ । त्यसो भयो भने राज्यको गुण र चरित्र ओझेलमा पर्छ । राज्य पुनर्संरचना ७ जना मुख्यमन्त्री, दर्जनौं मन्त्री र सयौं सांसदहरूलाई जागिर दिने राजनीतिक प्रयोगशाला होइन । योसंँग युगिन दायित्वहरू छन् । आफ्नो प्रदेशलाई सिँगार्ने, जनतालाई सबैभन्दा धेरै न्याय र सुखको प्रत्याभूति दिने दायित्व । राज्य पुनर्संरचना प्रदेशमा आर्थिक, सामाजिक र सांस्कृतिक न्याय हस्तान्तरण गर्ने विषय हो । अन्यथा यो प्रादेशिक विभाजन र भूगोलको भागबन्डामा सीमित हुनपुग्छ । यो सत्ताको लिपापोती र परम्परागत स्वार्थमा फँस्छ । जबसम्म राज्यको चरित्रमा फेरबदल गरिँदैन, राज्य पुनर्संरचनाको आधा काम बाँकी नै रहन्छ । के पूरा काम गर्ने अभिष्टबाट प्रदेशका माननीयहरू अभिप्रेरित छन् ? आशा गरौं, प्रदेश नेतृत्व आध काम सकेर आत्मरतिमा रमाउने छैन । प्रदेश नेतृत्वले ध्यान दिनुपर्ने अर्को कुरा केही भाष्यहरूमाथि पुनर्चिन्तन हो । मुख्यत: संघीयताको बहसमा उठेका केही विवादमाथि स्पष्ट हुनैपर्छ । जस्तो आत्मनिर्णयको अधिकार के हो ? के हाम्रा प्रदेशहरूसंँग आत्मनिर्णयको अधिकार छ ? छ भने त्यो कस्तो हुन्छ र कसरी प्रयोग गरिन्छ ? आत्मनिर्णयको अधिकारको सचेत ढंगले न्यारेटिभ गर्नसके मात्र प्रदेशले राजनीतिक सफलता प्राप्त गर्छ । अन्यथा प्रदेशले स्वनिर्णय गर्ने क्षमता गुमाउँछ । नेपालमा पछिल्लो एक दशक आत्मनिर्णयको अधिकारमाथि काफी बहस भयो । तर त्यो खास अर्थमा शिष्ट नभई उग्र र अलगावमुखी बन्यो । कतिपय बहस लेनिनको आत्मनिर्णयको परिभाषाबाट प्रेरित देखिए । जसले हाम्रा प्रदेशहरूको आत्मनिर्णयको स्वभाव, अभिष्ट र चरित्रलाई नै भ्रमित गर्यो । लेनिनले बोल्सेभिक क्रान्तिका सहयात्री विभिन्न स्वतन्त्र देशलाई सोभियत संघमा आउन आह्वान गरे । लेनिनले भने, आज संँगै बसौं, पछि चाहेमा अलग हुने आत्मनिर्णयको अधिकार रहनेछ । यसरी लेनिनले देशहरूलाई जोडे । सोभियत संघ बनाए । यद्यपि लेनिनको आत्मनिर्णयको अधिकार कहिल्यै कार्यान्वयनमा आएन । सन् १९१८ मै पोल्यान्ड र फिनल्यान्ड लगायत करिब १३ वटा गणराज्यहरू सोभियत संघबाट स्वतन्त्र हुनचाहे । तर त्यो कार्यान्वयन भएन । कज्जाक विद्रोहीहरूलाई बोल्सेभिकहरूले नै दमन गरे । स्टालिनले सन् १९३६ मा सोभियत गणराज्यहरूको सामान्य स्वशासनलाई पनि समाप्त गरे । सन् १९६१ सम्म सोभियत संघमा निरन्तर केन्द्रीकरणको प्रक्रिया चल्यो । अन्त्यमा सोभियत राष्ट्रपति बोरिस यल्तसिनले नै रूस सोभियत संघबाट अलग गरेर सोभियत संघको विघटन गरे । यसरी लेनिनले अलग देशहरू जोडेर सोभियत संघ बनाए । हामी एउटै देशभित्र संघ बनाउँदैछौं । यसर्थ हामीलाई छुट्टिन पाउने आत्मनिर्णयको अधिकार चाहिँदैन । तर हामीलाई सुन्दर प्रदेश बनाउन स्वतन्त्रतापूर्वक निर्णय गर्ने अधिकार भने चाहिन्छ । त्यसो भए हामीले भनेको आत्मनिर्णयको अधिकार के हो ? त्यो लेनिनको थेसिसमा भेटिँदैन । प्रदेशका जनता के चाहन्छन् ? यही हो, हाम्रो आत्मनिर्णयको मूलसूत्र । हाम्रा प्रदेशहरूसंँग आत्मनिर्णयको अधिकार छ । त्यही संवैधानिक अधिकारभित्र आफ्नो प्रदेशको ढाँचा, शैली र सोच निर्माण गर्न प्रदेशहरू स्वतन्त्र छन् । हाम्रो आत्मनिर्णयको अधिकार स्वतन्त्रतापूर्वक आफ्नो प्रदेशलाई आफ्नै बुद्धि, विवेक र वर्कतले सिँगार्ने कुरा हो । आत्मनिर्णयको यस्तो सूत्रलाई प्रदेश नेतृत्वले बुझ्नुपर्छ । तब मात्र निर्णय गर्ने शक्ति आउँछ । जब आत्मनिर्णय गर्ने शक्ति आफूसँंग छ भन्ने अनुभूति हुन्छ, स्वभावत: प्रदेश स्वचालित हुन्छ । हामीसंँग निहित आत्मनिर्णयको अधिकार प्रदेशको नाम र राजधानी तोक्ने अधिकारमात्र होइन । बरु कसरी प्रदेशका जनतामा साझा भावना जागृत गर्ने ? प्रदेश कस्तो बनाउने र यसको वैभव कसरी निर्माण गर्ने ? यही अधिकारले नै प्रदेशहरूलाई एकताको सूत्र खोज्न, सम्पदाहरू संरक्षण गर्न, भाषा, संस्कृति र परम्पराहरू जोगाउन र सबैको पहिचान, न्याय र समृद्धिको रक्षा गर्न सहयोग गर्छ । यो यस्तो अधिकार हो, जसले अगाडि बढ्न प्रदेशलाई बाटो देखाउँछ । अब काम गर्न काठमाडौँ ताकिरहनु पर्दैन । प्रदेशहरूमा निहित आत्मनिर्णयको शक्तिलाई माननीयहरूले बुझ्नुपर्छ । निश्चय नै विगतमा संघीयतालाई जातीय पहिचानसंँग जोडियो । कतिपय सन्दर्भमा जातीय पहिचान कट्टर जातिवादको रूपमा उपस्थित भयो । तर जातीय पहिचान र जातिवाद अलग कुरा हुन् । प्रदेशहरू जातिवादी हुनुहुँदैन, तर जातीय पहिचानको पक्षमा उभिनुपर्छ । सबै प्रदेशले बुझ्नुपर्छ कि हाम्रा प्रदेशहरू एकल जातीय छैनन् । प्रदेशमा अनेकौं जाति छन् र उनीहरूको पहिचानको अर्थ छ । यस्तो बेला आफ्नो प्रदेशलाई कुनै निश्चित जात, धर्म र सम्प्रदाय केन्द्रित बनाउने कि साझा ? निश्चय नै साझा । साझा बनाउनुको अर्थ सबैलाई उचित आइडेन्टिटी र स्पेस दिनु हो । नेपाललाई बहुजातीय, बहुभाषिक, बहुसांस्कृतिक र विविधतापूर्ण मुलुक भनिन्छ । स्वाभाविक छ, प्रदेशहरू पनि विविधतापूर्ण र बहुआयामिक छन् । यो बहुजातीय फूलबारी हो । अत: प्रदेश यस्तो होस् कि सबै फूलले फुल्न पाउन् । प्रदेशको स्थायित्व र समृद्धि जनताको एकता र सहकार्यमा निर्भर हुन्छ । अन्यथा एकल जातिवादी सोचले गडबड ल्याउने निश्चित छ । हिजो काठमाडौँले गरेका गल्ती नत मधेसले गर्न मिल्छ, न पश्चिमले, न पूर्वले । प्रदेशहरूको सामाजिक न्यायप्रतिको अविच्छिन्न लगाव प्रादेशिक सफलताको सूत्र हो । प्रदेशले विकासको मात्र कुरा गर्ने कर्पोरेट मोडलमा उभिनु हुँदैन । उसको चरित्र न्यायमुखी हुनुपर्छ । प्रदेश सरकारले भुइँका मान्छेहरूको सुख र समृद्धिबाट सफलताको खुड्किलो चढ्नुपर्छ । यो मूलत: प्रदेशको चरित्र र पक्षधरतासँंग सम्बन्धित विषय हो । अन्यथा पुरानै शैलीको सरकार र शक्ति आर्जनको लालसामा अल्झिने हो भने राज्यको स्वरुपमात्र फेरिन्छ । यसले सीमान्त समूह, महिला, जनजाति, दलित र गरिबहरूलाई केही फरक पर्दैन । मुख्य कुरा उत्पादन सम्बन्धमा बदलाव, प्रतिफल वितरणमा न्याय र सामाजिक सुरक्षाको सुनिश्चितता हो । चुरो कुरा राज्यको चरित्रलाई फेर्नु हो ।राज्यको स्वरुप र चरित्रका भेदहरूबारे प्रदेश नेतृत्व स्पष्ट हुनैपर्छ । हामी राज्यको स्वरुपमा अल्झिने कि चरित्र फेर्ने ? विद्वानहरू भन्छन् कि वस्तुको भौतिक स्वरुपले चरित्रको अभिव्यक्ति गर्दैन । स्वरुपमा जतिसुकै रंगरोगन गरे पनि गुण वा चरित्र राज्यको प्रधान पक्ष हो । यसको अर्थ कति मन्त्री बनाउने, राजधानी कहाँ राख्ने, कुन सभाहलमा बैठक बस्ने, तलब कति लिने ? यी खासै महत्त्वपूर्ण विषय होइनन् । यी स्वरुपका कुरा हुन् । हामीलाई स्वरुपमा होइन, गुण र चरित्रमा उत्कृष्ट प्रदेश बनाउनुछ । याद गरौं, राज्यको स्वरुप नेताहरूको महत्त्वकांक्षासंँग सम्बन्धित हुन्छ । तर नागरिकलाई त जनमुखी चरित्रको राज्य पहिलो प्राथमिकता हो । संविधानले प्रदेशको स्केचमात्र गरेको छ । यसलाई रंग भर्नुपर्छ, प्रदेश आफैले । प्रदेश भनेको यसको भूगोलमात्र होइन, बरु यो यहाँ बस्ने जनताको साझा मनोविज्ञान र सपना हो । सप्तरंगी सपना । प्रदेश सरकार र जनताका सपनाहरू जब एक हुन्छन्, निश्चय नै परिवर्तन सम्भव छ । के यस्तो सुखद अपेक्षा गर्न सकिन्छ ? माननीयज्यू, कृपया सपना बचाउनु होला । जनताका सपनाहरू अमूल्य हुन्छन् । अन्यथा तपाईंहरू माननीय हुनुको कुनै अर्थ र प्रयोजन बाँकी रहने छैन ।ट्विटर :"
लोग्नेमान्छेका पीडा,"यो साता नेपाली मिडियाको ठूलो हिस्सा मनोजमिनाले ओगटे । कलाकारितामा आफ्नो राम्रो स्थान बनाएका सफल कलाकार मनोज गजुरेलले आफ्नो पारिवारिक जिन्दगी भने सफल बनाउन सकेनन् । उनले श्रीमती मिना ढकालसँगको २२ वर्ष लामो सहयात्रामा पूर्णविराम लगाए । सेलिब्रेटीका हिसाबले उनको पारपाचुकेको खबरले स्थान पाउनु ठूलो कुरा भएन र लागेन पनि । तर डिभोर्सपछि मनोजकी पूर्वपत्नी मिना एकाएक चर्चामा आइन् । सबैभन्दा बेसी मिनाले युट्युब च्यानलमा स्थान पाइन् । उनी कतै रोइन्, कतै मज्जाले दिल खोलेर हाँसिन् । मिनाका आँसु र हाँसोले लाखौं भिअर्स पाए । युट्युब ट्रेन्डिङको पहिलो नम्बरमा आउन सफल भए उनका आँसु र हाँसोको कथा । तर मिनालाई भन्दा धेरैले चिनेका मनोजका आँसु कुनै युट्युबमा फेला परेनन् । मनोजलाई खोज्दै खोजेनन् अथवा रुन र हाँस्न चाहेनन्, यो समयमा । त्यो फरक कुरा भयो । तर यहाँ मिनाकै झैँ विभिन्न समयमा, विभिन्न तरिकाले महिलाका पीडा, कुण्ठा र आक्रोशको व्यापार भएको छ ।केही समयअघि रूपन्देहीकी युवती मीना यादवलाई उनका पिताले निर्घात रूपमा कुटेको एक भिडियो एकाएक युट्युबमा चर्चामा आयो । कारण थियो, प्रेम गरेको दोष । त्यो पनि तल्लो जातको (भनिने) युवासँग । स्थानीय युवा दिनेश लोधसँग प्रेम सम्बन्ध गाँसेकी उनलाई एकान्तमा भेटेको निहुँमा बाबुले मर्नेगरी कुटे, गाउँलेको अगाडि नै, लाठैलाठाले । घटना त्यति मात्रै थिएन । उनीसँगै कुटिएका थिए, उनका प्रेमी दिनेश पनि । यो घटना २०७४ असार १९ गतेको हो । घटना भएको करिब १५ दिनपछि सार्वजनिक भएको भिडियो सामाजिक सञ्जालभर फैलियो । मीनाले असाध्यै धेरै सहानुभूति पनि पाइन् । भिडियोले धेरैलाई तरंगित बनायो । चौतर्फी आलोचनापछि स्थानीय प्रशासन पनि तात्यो र कुटपिटमा संलग्न ५ जनालाई हिरासतमा लियो । महिला हिंसा, महिलामाथि निर्घात कुटपिट लगायतका ट्यागमा समाचार र भिडियोले सर्वत्र बजार पिट्यो । तर मीनासँगै पिटिएका दिनेशको खासै चर्चा भएन । प्रेम गरेकै आधारमा कुटाइ खाएर उल्टै १ लाख क्षतिपूर्ति तिरेका दिनेश माथिको अन्याय यो समाजले देख्यो कि देखेन ? देखेको थियो भने मीनालाई जस्तै दिनेशको नामलाई किन स्थान दिइएन ? कि पुरुष हिंसाको वकालत हुँदैन ? भाटा बजार्दा पुरुषलाई नदुख्ने भन्ने पनि हुन्छ र ? होइन भने मिडियाकर्मीको समेत त्यसतर्फ ध्यान किन पुग्न सकेन ?प्रेमीसँगै कुटिएकी एउटी छोरीको आँसुको व्यापार गर्दै उसमाथि थप परेको अन्यायको विषयमा के सोच्यो समाजले ? छोरी कुटेको समाचारका आधारमा जेल परेका बाबुले जेलबाट फर्किएपछि त्यही घरमा छोरीलाई आश्रय सहजै देलान् ? प्रेमीले उनीसँग विवाह नगर्ने भनिसकेका छन् । सार्वजनिक रूपमा प्रेम अपराधमा कुटिएकी मीनालाई विवाह गर्न अर्को पुरुष तयार हुन्छ या हुँदैन ? मीनाको अबको बाँच्ने आधार के ? उनको आँसुको व्यापार गरेर केही पैसा कमाएका युट्युबले उनको भविष्यको ठेक्का लिन्छन् ? समाचार लेख्दा किन पीडितलाई झन् पीडा दिनेगरी लेखिन्छ ?मीना ढकाल र मीना यादवहरू त यो समाजका प्रतिनिधि पात्रमात्रै हुन् । यो समाजले कहिले बेच्छ, ज्योति मगरहरूका अर्धनग्न शरीर । र उदाङ्गो बन्न सिकाउँछ, समाजलाई । कहिले बेच्छ, अर्चना पनेरुहरूका सपना, कुसुमहरूका सुन्दरता र यौवन, मूकदर्शक बन्छ र हेर्छ समय । कहिले बेचिन्छन्, शारदा भुषालहरूका एकोहोरो कुण्ठा । र बदनाम गरिन्छ, कसैको । त्यही पनि कहिल्यै खुल्दैनन्, हाम्रा आँखा । छ्यापछ्याप्ती पार्छौं, कञ्चन शर्माहरूका एकोहोरो विलाप र धज्जी उडाउँछौं कसैको जीवन, विवशता र इज्जतको । फेरि हामी भन्छौं, सभ्य भएका छौं । हामी र सुरक्षित छन्, हाम्रा चेलीहरू । हिजो सुदूर गाउँबाट बम्बई पुर्याइन्थ्यो, छोरीहरूलाई (अहिले केही कम होला, तर चेली बम्बई पुग्ने क्रम रोकिएको छैन), आज सहरका चोकचोक र गल्लीगल्लीबाट सामाजिक सञ्जाल मार्फत संसारभर व्यापारका लागि राखिन्छ, छोरी मान्छेको अस्मिता र आँसु । फरक छ, हिजो छोरीको शरीर बेचिन्थ्यो, आज आँसु, कुण्ठा, जवानी, रहर र सपना बेचिन्छन् । हुन त शारदा भुषालको पीडालाई आत्मकथाको नाम दिएर प्रकाशन र बिक्री गरेका मञ्जरी प्रकाशनका कृष्ण अविरल यो व्यापार नभएर न्यायका लागि चालिएको कदम भन्छन् । कोही महिला पीडित छु भन्दै आउँछिन्, उनको पीडा पुष्टि हुन्छ भने किन प्रकाशित नगर्ने भनेर प्रकाशित गरिएको हो । व्यवसायसँगै सामाजिक उत्तरदायित्व निर्वाह गरेका हौं । तिम्रो दृष्टिमा मञ्जरी प्रकाशनले टन्नै कमायो भन्ने रैछ, धरातलबाट । सारमा भन्नुपर्दा व्यावसायिक दृष्टिले उक्त पुस्तक औसत रह्यो कृष्ण अविरलले मलाई लेखेरै दिएको जवाफ हो, यो । तर बुुझ्न नसकेको कुरा उनको यो आत्मकथाले केही थान मान्छेका अगाडि भुषाललाई चरित्रहीन बनाउनुभन्दा अरु कुनै उपलब्धि गरेकै छैन । त्यही हो, उनले केही रकम उठाए होलान्, उनको यौनको व्यापार गरेर । उनले भुषाललाई न्याय दिन भन्दै प्रकाशन गरेको धरातल ले मोदनाथको जीवनमा कुनै असर गर्नै सकेन । उल्टै शारदा भुषालले मानसिक रोगीको बिल्ला भिर्नुपर्यो, चरित्रहीन आइमाई बन्नुपर्यो । यो पुस्तक प्रकाशन गरेर मीना यादवका पितालाई जति पनि कारबाही गर्न सकिएन । कञ्चनको घटना अलिक फरक रह्यो । उनका श्रीमानले उनलाई राहत दिए । त्यो अलग कुरा हो । तर अहिले तिनै कञ्चन सहरको कुन कुनामा छिन्, हिजो उचाल्ने मिडियाकर्मीहरू नै बेखबर छन् । फेरि पनि समाजलाई किन हतारो हुन्छ, छोरी मान्छेका आँसु बेच्न ? कञ्चनको कुरा सुनेर कञ्चनको अघि उनका श्रीमानको पीडा सुनाएको भए यो समाज त्यसैगरी कोकोहोलो गरेर पछि लाग्थ्यो या लाग्दैनथ्यो ? मनोज गजुरेलका आँसुहरूले उत्तिकै भिअर्स पाउँथे या पाउँदैनथे । यसको प्रयोग कसले गर्ने ? लोग्नेमान्छेहरू पनि चट्टान होइनन् होला, धेरै लोग्नेमान्छेसँग पनि छन् होला, दु:खका पहाड । भोक निलेर भोकै हिँड्ने पुरुष पनि छन्, यो समाजमा । किन सक्दैन, यो समाजले ती लोग्नेमान्छेहरूका आँसु, पीडा, अभाव र दुखाइहरूको व्यापार गर्न ? कृष्ण अविरलहरू किन अघि सर्दैनन्, तिनका आत्मकथा प्रकाशन गर्न ? नारीका आँसु, पीडा, वेदना, कुण्ठा र जवानीको व्यापार गरेर किन कहिल्यै अघाउँदैन, यो समाज ? र बारम्बार रमिता बनिरहन्छन्, यहाँ चेलीहरू ।"
स्थानीय तहमा नियन्त्रण,"सिधै भनौं आफूलाई बेलैमा नसच्याए एमालेको साख गिराउन काठमाडौं महानगरपालिकाका मेयर विद्यासुन्दर शाक्यको कार्यशैली भविष्यमा काफी हुनेछ । संकुचित घेराभित्र अड्किएका उनी आफ्नै मतदातासँग तर्सिन्छन् । गुनासा सुन्दैनन् । अरुको सल्लाह लिँदैनन्, पचाउँदैनन् । आलोचनालाई गाली ठान्छन्, इख राख्छन् । आफ्नै विवेकले केही गरेर देखाउँदैनन् पनि । देखिने केही न केही काम गरिसक्नुपर्ने यति लामो अवधिमा उनी फगत रानीपोखरीको व्यापार मा अल्झिएका छन् । संसारमै राजधानीको महानगरपालिका सरकारको समानान्तर शक्तिशाली हुन्छ । संसारले हेर्ने अनुहार त्यही हो, जसले देशको सुन्दरता झल्काउँछ । काठमाडौंको भद्रगोल पाराले हाम्रो देशको कुरुपता देखाइरहेको छ । अझैसम्म एक मात्र अन्तर्राष्ट्रिय विमानस्थल रहेको नेपालमा राजधानी सिंगार्नु झन् अपरिहार्य छ । किनकि, जति विदेशी नेपाल हेर्न आउँछन्, पहिला काठमाडौंमै उत्रिन्छन् । यही बाटो फर्किन्छन् । सगरमाथाको सुन्दरता वा लुम्बिनीको महानता सुनेर आएकाहरू सुरुमै नाक थुन्छन् । खासमा हाम्रो पर्यटन उद्योगको बोहोनी नै बिग्रिन्छ । कमजोर काठमाडौं भएकै परिणामस्वरुप संसारको नजरमा नेपाल फोहोर, अव्यवस्थित एवं भद्रगोल देशका रुपमा चित्रित भइरहेको छ ।धनुषाको गणेशमान चारनाथ नगरपालिकाकी उपमेयर मीनाकुमारी यादवले गाडी सुविधाको प्रस्ताव नराखिएको भन्दै बैठकको निर्णयपुस्तिका च्यातिन् । उनले कार्यपालिका बैठकको निर्णय मात्र च्यातिनन्, मेयरले प्रयोग गरिरहेको नगरपालिकाको गाडी लिएर गइन् । मेयर वा उपमेयरले केके सुविधा पाउने भन्ने आफ्नो ठाउँमा छ तर यसले उनको चरम गाडीमोह लाई उजागर गरेको छ । स्थानीय तहमा यस्ता धेरै घटना देखिइसकेका छन्, जसमा जनप्रतिनिधिले गाडीका नाममा मरिहत्ते गरिरहेका छन् । सुरुमै किन्न हतारिएका तिनलाई स्थानीय विकास मन्त्रालयले रोक लगाएपछि लाखौं भाडामा बगाइरहेका छन् । हो, गाडी अत्यावश्यक हो, तर त्यसभन्दा अत्यावश्यक सर्वसाधारणको सेवा गर्नु र मन जित्नु होइन र ? जनप्रतिनिधि भनेका जनताका लागि हुन्, आफ्नो स्वार्थसिद्धिका लागि होइनन् । तर, खोलो उल्टो बगिरहेको छ । तिनले कुरो बुझिरहेका छैनन् । जनताका करमा मस्ती मार्न जितेर आएको ठानिरहेका छन् । दलहरूले स्थानीय तह निर्वाचनअघि आआफ्ना घोषणापत्र जारी गरेका थिए । सम्बन्धित उम्मेदवारका पनि आआफ्नै आश्वासनपत्र थिए । सबैभन्दा धेरै र अपत्यारिला प्रतिबद्धता जनाउने काठमाडौंकै मेयरका उम्मेदवार शाक्य थिए । उनले भारी मतले जिते पनि । ठूलो जनसर्मथन पाए । उनीलगायत अधिकांशले अवधि तोकेका थिए । त्यो पनि छोटो १०१ दिनको । तर, आफ्ना बचनमा चुके । चुकिरहेका छन् । तैपनि बेला घर्किएको छैन । अझै आफ्ना प्रतिबद्धता पूरा गराउन लागिपर्ने र इमानदार भएर आत्मसमीक्षा गर्ने हो भने आफ्नो र दलको इज्जत बचाउन सक्नेछन् । राजधानीले परिवर्तनको महसुस गर्न पाउनेछ । अन्य स्थानीय तहको हकमा पनि कुरो उही हो । शाक्य त ठूलाखाले प्रतिनिधि पात्र मात्र हुन् । राज्यको पुनर्संचनासँगै स्थानीय तह साना सरकार बनेका छन् । त्यसको मतलब ती शासन चलाउने थलो होइनन् । संविधानले फराकिलो आकारका स्थानीय तहको परिकल्पना तलैसम्म पूर्वाधार पुगुन् भनेर गरेको हो । प्रशासनिक पहुँच तलसम्म भयो भने विकासको रेखा पनि सँगसँगै कोरिनेछन् भन्ने संविधानको अवधारणा हो । हरेक स्थानीय तहका आआफ्नै पहिचान र प्रकृति हुन सक्छन् । अधिकांशका छन् । हाम्रा समुदायहरू जातीय, सांस्कृतिक एवं भाषिक रुपमा सम्पन्न छन् । तर, त्यो सम्पन्नताको उजागर हुन सकेको छैन । स्थानीय जनप्रतिनिधिको पहिलो वर्ष आफ्ना सबल एवं दुर्बल पक्षको पहिचान गरी अघि बढ्ने मार्ग खोज्न केन्द्रित हुनुपर्ने हो । स्वपहिचानको योजनामा मुख्य ध्यान जानुपर्ने हो । पिछडिएका समुदायको हित, तिनको भाषासंस्कृतिको प्रबद्र्धनसँगै भौतिक विकासले समृद्ध बनाउन टाउको दुखाउनुपर्ने हो । जनप्रतिनिधि तब त्यति महँगो गाडी चढ्न लायक हुनेछन्, जब आफैंले आफ्नो स्थानीय तहलाई त्यसको लायक समृद्ध बनाउनेछन् । सरकारले दिएको पैसाले ठूलाठूला सुविधाको सपना देख्नु पापै हो । अर्को समस्या एउटै दलका मेयरउपमेयर भए सेटिङ हुने, फरकफरक भए असमझदारी बढ्ने पूर्वलक्षण देखिइसकेका छन् । प्रमुख र उपप्रमुख कामको तारतम्य नमिलेका उदाहरण धेरै छन् । यी सबै शक्ति र सम्पत्तिको दुरुपयोगका सन्दर्भमा सिर्जित समस्या बनिरहेका छन् । बीस वर्ष जनप्रतिनिधिविहीन भएका स्थानीय तहमा शासनको रडाको देखिनु राम्रो होइन । जनप्रनिनिधिको दायित्वमा धेरैखाले सरकारी निकायका संरचनासमेत छन् । ती सबैलाई समेटेर लैजाने चौडा छाती भएन भने तिनले बदनामी शिवाय केही गर्ने छैनन् । साधनसुविधामा र्याल चुहाउनेले सम्पत्तिमा कति चुहाउलान् भन्ने प्रश्न उत्तिकै महत्वपूर्ण हुन्छ । मूल कुरो हामी दलीय राजनीतिक प्रणालीमा छौं । एकादुई स्वतन्त्रलाई छाडेर सबैजसो जनप्रतिनिधि राजनीतिक दलका छन् एमाले, कांग्रेस, माओवादी, संघीय समाजवादी फोरम, राजपा आदिका । लगाम तिनकै हातमा छन् । लोकप्रियता वा बदनामी भोलि तिनकै थाप्लामा पुग्नेछ । त्यसका लागि हरेक राजनीतिक दलले स्थानीय तह परिचालन विज्ञ समूह बनाउनु उचित हुनेछ । त्यो यस्तो समूह होस्, जसले स्थानीय तहमा आफ्ना प्रतिनिधिलाई पार्टीका नीति, प्रतिबद्धता र घोषणामा बाँध्न सकोस् । दलका प्रतिबद्धता के थिए, जितेका जनप्रतिनिधिका के थिए, ती केकति पूरा भएभएनन्, भएनन् भने किन भएनन् भनेर समीक्षा गरोस् । आफ्नै दुनो सोझ्याउन लागिपर्नेको कठालोमा समाउन सकोस् । किनकि, जसअपजस भोलि सम्बन्धित दललाई जानेछ । बेलैमा सोचेको राम्रो ।"
सुरक्षित डिजिटल संक्रमण,"कार्ल बिल्ड्टकेही दशकयता इन्टरनेटले विश्व अर्थव्यवस्थालाई नै परिवर्तन गर्दै गएको छ र पुरानो वेस्टफालियन क्रम अप्रचलित हँुदै गइरहेको छ । तर साइबर खतरा र दुव्र्यवहारहरू व्यवस्थित गर्न नयाँ प्रशासनिक ढाँचाबिना विश्वव्यापीकरणका लागि वरदान मानिएको इन्टरनेट प्रभावकारी नहुन सक्छ ।हरेक वर्ष विश्व आर्थिक मञ्चले ग्लोबल रिस्क रिपोर्ट प्रकाशित गर्ने गर्छ । यस्तो प्रतिवेदनले विश्वभरका विशेषज्ञ र नीति निर्माताको विचार छानेर समावेश गर्ने गर्छ । यो वर्ष विश्वव्यापी चासोका विषयहरूको शीर्षस्थानमा साइबर सुरक्षा छ र यो हुनु पनि पर्छ । समाजका सबै क्षेत्रमा प्रभाव पार्ने साइबर आक्रमण र सुरक्षा प्रहारमा सन् २०१७ मा भएको निरन्तर वृद्धिको संसार नै साक्षी छ । यसमा २०१८ मा फरक हुनेमा विश्वास गर्ने कुनै पनि कारण छैन । प्रभाव निरन्तर बढ्दैछ । सकभर छिटो हामी इन्टरनेटको हैकमका साथसाथै इन्टरनेटको साथमा उत्रिनुपर्छ । अन्यथा डिजिटल प्रविधिहरूद्वारा प्राप्त हुने अवसरहरू नियामक र कानुनी हतियारको दौड, नयाँ सीमा सम्बन्धी प्रतिस्पर्धा र नयाँ विश्वव्यापी तनावका कारण गुमाउने निश्चित छ । तर यहाँनेर एउटा ठूलो मुद्दा छ । हामी सबै जुन गतिका साथ डिजिटल युगमा दौडिरहेका छौं, त्यति नै विश्व स्थिरता सुनिश्चित गर्ने प्रयासहरू धेरै पछि परेका छन् । धेरै सन्दर्भमा हाम्रो संसार अझै पनि वेस्टफालियन ढाँचाभित्र व्यवस्थित छ । राज्यहरू (अधिकांश) का मान्यता प्राप्त सीमाहरू अन्तर्राष्ट्रिय प्रणाली निर्माणका बाधक भएका छन् । तिनीहरूको अन्तरक्रिया र सार्वभौमिकता साझा गर्न उनीहरूको इच्छुकताले विद्यमान विश्वव्यापी क्रम परिभाषित गर्छ । तर विश्वव्यापीकरणले वास्तविक धरातलमा क्रमश: परिवर्तन ल्याएको छ । प्रथम विश्वयुद्धपछिका केही दशक कमजोर भए पनि हालैका दिनमा भूराजनीतिका कारण समृद्ध हँुदै गएको छ । प्राविधिक परिवर्तनको गतिलाई कम गर्ने प्रयासका बाबजुद डिजिटल परिवर्तनले विभिन्न स्वरुपको विश्वव्यापीकरणलाई प्रेरित गरिरहेकै छ । आखिर इन्टरनेटको मुख्य विशेषता यसको सीमाविहीन उपलब्धता हो । परम्परागत सीमाहरू तोडेर यसले वेस्टफालियान ढाँचाको जगलाई सिधा चुनौती दिइरहेको छ । यो एक गहिरो सकारात्मक विकास हो, किनकि यसले स्वतन्त्र अभिव्यक्ति र सीमा वारपार सामान र विचार आदानप्रदान गर्ने सुविधा उपलब्ध गराउँछ । तर सबै मानव आविष्कारजस्तै इन्टरनेट पनि दुरुपयोग गर्न सकिन्छ । उदाहरणका लागि साइबर क्राइम, उत्पीडन, घृणित भाषण, हिंसाको उत्तेजना र चरमपन्थी व्यवहारहरू अनलाइनमार्फत प्रयोग र प्रदर्शन गर्न सकिन्छ । आगामी वर्षहरूमा यस्ता दुव्र्यवहारहरू कम गर्न साझा नियम स्थापना र लागू गर्न अन्तर्राष्ट्रिय समन्वय आवश्यक पर्छ । सरकारले आफ्नै मामिलामा समस्या निवारण गर्न नसक्ने हुनाले छुट्टै वा एकल रूपमा कुनै पनि समाधान सम्भव छैन । समयको अन्तरालसँगै संस्थाहरूको एक वर्णमालाले प्राविधिक समुदाय, व्यवसाय, सरकार र नागरिक समाजलाई सँगसँगै ल्याइदिएको छ । आईसीएएनएन (इन्टनेट कोअपरेसन फर नेम्स एन्ड नम्बर्स), आईटीएफ (इन्टरनेट इन्जिनियरिङ टास्क फोर्स) र डब्लु ३ सी (वल्र्डवाइड वेभ कनसोर्टियम) ले अहिले इन्टरनेटको वास्तुकलाको वास्तविक तथ्याङ्क प्रदान गर्छन् । तर इन्टरनेटको नियमन निकै जटिल छ । यहाँ संस्थागत परिदृश्य भिडयुक्त र अव्यवस्थित छ । यो अव्यवस्थित किन छ भने असंख्य प्रतिनिधिहरू साइबर स्पेसको सामान्य ढाँचालाई आकार दिने प्रतिस्पर्धामा दौडिरहेका छन् । धेरै देशमा सम्बन्धित विभिन्न मन्त्रालयहरूले अनलाइन गतिविधि नियमन गरिरहेका छन् । वेबसाइट र अनलाइन सेवाबारे अत्यन्तै फरक सामुदायिक दिशानिर्देश र सेवाका सर्तहरू लागू गरिएका छन् । सार्वजनिक तथा निजी क्षेत्रका विकासकर्ताहरूले इन्टरनेटको परिवर्तित पूर्वाधारको डिजाइन निर्धारण गर्छन् । र धेरै नागरिक समाज समूहहरू आफ्नै साइबर सिद्धान्तहरू प्रस्ताव गरिरहेका छन् । जबकि अन्तर्राष्ट्रिय संस्थाहरू भने बहुपक्षीय सम्झौताहरू विकास गर्न प्रयासरत देखिन्छन् । तर देशहरू बीचको विवादित प्राथमिकता र अन्तर्राष्ट्रिय सहयोगका कारण परिदृश्यमा भने खासै परिवर्तन देखिसकिएको छैन । यसमा अझै जटिलता थप्दै केही साझेदार भने अन्तरक्रियामार्फत मुद्दाहरूलाई व्यवस्थित गर्न तथा समस्या समाधानमा केन्द्रित देखिन्छन् । पारस्परिक सहमतिपूर्ण ढाँचाको अभावमा सरकारहरू तात्कालिक एकपक्षीय उपायहरू जस्तै बाध्यकारी तथ्यांकको स्थानीयकरण, अत्यधिक सामग्रीमाथि प्रतिबन्ध र घुसपैठको निगरानी गर्ने जस्ता उपाय अवलम्बन गर्न बाध्य छन् । तर यी सब उपायले अन्तत: अन्तर्राष्ट्रिय तनाव घटाउनुको साटो बढाउनेतर्फ गतिशीलता प्रदान गर्छ । डिजिटल प्रशासन साइबर सुरक्षादेखि अर्थतन्त्र र मानव अधिकारसम्म सम्बन्धित छ । साथै यसले कुन कानुनी क्षेत्राधिकारमा कुन कानुन प्रयोग वा लागू हुन्छ भन्ने अनिश्चितता पैदा गर्छ । जसका कारण त्यस्ता कानुनको कार्यान्वयनमा असर पुर्याउँछ । यस बाहेक एउटा आयामलाई सम्बोधन गर्ने उपायले अरूलाई सजिलै असर गर्न सक्छ, जसको अर्थ समन्वयविहीन र कमजोर नीतिले नकारात्मक परिणाम उत्पन्न हुनसक्छ । मैले सन् २०१६ मा इन्टरनेटको नियमनबारे विश्वव्यापी आयोगको अध्यक्षता गर्ने मौका पाएको थिएँ । त्यतिबेला प्रकाशित प्रतिवेदनमा विभिन्न जोखिमलाई प्राथमिकताका साथ उल्लेख गरेका थियौं । साथसाथै भविष्यमा इन्टरनेटको पहुँच, समावेशिता, सुरक्षा र विश्वसनीयता सुनिश्चित गर्न एक नयाँ सामाजिक सम्झौताका लागि आग्रह गरेका थियौं । त्यसपछिको प्रगति सीमित भएको छ । विश्वव्यापी साइबर नियमहरू स्थापित गर्न संयुक्त राष्ट्र संघमा भएका प्रयासहरू सुस्त छन् । त्यसैले यस प्रक्रियालाई अघि बढाउन वैकल्पिक पहलहरू लिन आवश्यक भएको छ । भाग्यवश, ग्लोबल कमिसन अन द स्ट्याबिलिटी अफ साइबर स्पेसले हालै इन्टरनेटको सार्वजनिक तहलाई सुरक्षित गर्न आह्वान गरेको छ । क्यानाडाको ओटावामा हुने विश्वव्यापी सम्मेलनले समाधानका उपायको खोजी जारी राख्न नीति निर्मातालाई अमूल्य अवसर प्रदान गर्नेछ । त्यस्ता प्राविधिक र वैधानिक कार्यविधि विश्वव्यापी संक्रमणलाई औद्योगिकबाट डिजिटल युगतर्फ लैजान आवश्यक छन् । कानुनी हतियारको दौडबाट बच्न नीतिकारहरूले अनुसन्धानका लागि सेवाप्रदायकको भूमिकादेखि अपमानजनक भाषणलाई सम्बोधन गर्न आपसी सहायता सम्झौतासम्मका छरिता उपाय अवलम्बन गर्न जरुरी छ । न्यायिक क्षेत्राधिकारमा नीतिको सहभागिता प्राप्त गर्नु सर्वोच्च प्राथमिकता हुनुपर्छ । यसो गर्दा सबै साझेदारबीच प्रत्यक्ष कुराकानी आवश्यक पर्छ । त्यसपछि हामी सीमा वारपार इन्टरनेट प्रयोगको रोकथाम, मानव अधिकारको रक्षा, दुव्र्यवहार विरुद्ध लड्न र वास्तवमा विश्वव्यापी डिजिटल अर्थव्यवस्थालाई स्थिर राख्नका लागि एक ढाँचा बनाउन सक्छौं । जस्तै कोफी अन्नानले २००४ मा भनेका थिए, हाम्रो जीवनमा इन्टरनेटलाई व्यवस्थित गर्न, बढाउन, र सुरक्षित गर्न यसका आविष्कारकहरूभन्दा कम रचनात्मक भएर हुँदैन । वेस्टफालिया हाम्रोपछि छ । अब के आउँछ, त्यो हाम्रो साथमै हुनेछ । ग्लोबल कमिसन अन इन्टरनेट गभर्नेन्सका अध्यक्ष बिल्ड्ट स्वीडेनका पूर्वप्रधानमन्त्री हुन् । (प्रोजेक्ट सिन्डिकेट)"
मुख्यमन्त्री टुंगो लगाउन छलफल,"राजविराज प्रदेश २ को सबैभन्दा ठूलो दल संघीय समाजवादी फोरम नेपालले आगामी माघ २० गते सरकार गठनबारे औपचारिक छलफल गर्ने जनाएको छ । प्रदेश र प्रतिनिधिसभामा फोरम नेपाल र राष्ट्रिय जनता पार्टी नेपाल गठबन्धन गरेर चुनाव लडेका थिए । उनीहरूबीच सरकार गठनमा पनि गठबन्धन नै गरी अगाडि बढ्ने सहमति छ । दुई दलमध्ये बढी प्रदेशसभा सदस्य हुने पार्टीले मुख्यमन्त्री पाउने पूर्वसहमतिअनुसार फोरमको भागमा मुख्यमन्त्री परेको छ । फोरमको भागमा मुख्यमन्त्री परेपछि पछिल्लो समय उक्त पार्टीभित्र पनि आंकाक्षीहरूको संख्या बढ्दै गएको छ । फोरम स्रोतका अनुसार मुख्यमन्त्रीका लागि पार्टी उपाध्यक्ष लालबाबु राउत गद्यी, कोषाध्यक्ष विजय यादव र केन्द्रीय सदस्य तथा राजनीतिक समिति सदस्य शैलेन्द्रप्रसाद साहले आकांक्षा देखाएका छन् । तर उक्त पार्टीभित्र २ नम्बर प्रदेशको मुख्यमन्त्री को हुने भन्ने विषयमा कुनै औपचारिक छलफल भने हुन सकेको छैन । फोरमकी केन्द्रीय उपाध्यक्ष तथा तराईमधेस प्रादेशिक समिति संयोजक रेणुकुमारी यादवले आगामी माघ २० गतेदेखि सरकार गठन र नेतृत्वका बारेमा छलफल हुने जानकारी दिइन् । उनका अनुसार पार्टी अध्यक्ष उपेन्द्र यादवको उपस्थितिमा माघ २० गते जनकपुरमा हुने प्रदेश सदस्य र तराईमधेस प्रादेशिक समितिका पदाधिकारीहरूको बैठकले मुख्यमन्त्री र सरकार गठनबारे टुंगो लगाउनेछ । अहिले नेताहरूले आकांक्षा राख्नु स्वाभाविक हो, यादवले भनिन्, तर पार्टीमा छलफलको औपचारिक प्रवेश भने माघ २० गते मात्र हुन्छ । उनले फोरमभित्र आन्तरिक छलफलपछि सरकार गठन र सभामुख, उपसभामुखका विषयमा राजपासित छलफल अघि बढ्ने बताइन् । प्रदेश सरकारको विषयमा प्रदेशस्तरमै सहमतिको टुंगो लगाउने तयारी गरिए पनि त्यसो हुन नसके केन्द्रीय समितिलाई आग्रह गरिने उनको भनाइ छ ।"
सहजीकरण गर्दै संसदीय टोली,"पोखरा प्रादेशिक संसदीय व्यवस्थामा सहजीकरण गर्न चार सदस्यीय संसदीय टोली मंगलबार पोखरा आएको छ । सोमबार बिहान ११ बजे हुने प्रदेश ४ को पहिलो बैठकको प्रक्रियामा सघाउन टोली आएको हो ।प्रादेशिक राजधानी अस्थायी रूपमा तोकिएयता पोखरामा संसद् भवन र सचिवालयलगायत पूर्वाधारको तयारी तीव्र रूपमा भइरहेको छ । टोलीले आवश्यक पूर्वाधारसहित पहिलो बैठक कसरी बस्ने र बैठकस्थलमा आवश्यक संरचना र सभामुखको निर्वाचनलगायतमा सघाउनेछ । सहसचिव जीवराज बुढाथोकीको संयोजकत्वमा उपसचिव गोपाल सिग्देल, अधिकृत अनन्त कोइराला र प्राविधिक सहायक सुदर्शन गौतमको टोली आएको हो । पोखरा पुगेलगत्तै टोलीले नदीपुरस्थित प्रदेश सभाहलदेखि अन्य पूर्वाधारको अवलोकन गर्यो । सरकारी अधिकारीसँग पनि भेटघाट गरी आवश्यक जानकारी लिएको छ । हामी केही समयका लागि मात्र आएका हौं, बुढाथोकीले भने, प्रदेशसभाको पहिलो बैठकका लागि सरोकारवाला र सर्वदलीय बैठकमार्फत आवश्यक समन्वय र सहकार्य हुनेछ । विशेष गरी बैठक केकसरी बस्ने, केके पूर्वाधार चाहिने हो, निक्र्योल गरी सोहीअनुसारको पूर्वाधार र स्रोत जुटाउने उनले बताए । सरकारले बुढाथोकीलाई १५ दिन र अरूलाई एक महिनाको काजमा खटाएको हो । टोलीले प्रदेशसभामा खटिने अरू कर्मचारीलाई आवश्यक तालिमसहित संसदीय अभ्याससमेत गराउनेछ । सभामुख कहाँ बस्ने, सत्तापक्ष र प्रतिपक्षका सांसद कहाँ रहने, मन्त्री कता बस्ने, मर्यादापालक, कर्मचारी र पत्रकारलगायतलाई बस्ने ठाउँको व्यवस्थापन पनि टोलीले गर्ने जनाइएको छ । सर्वदलीय बैठकमार्फत प्रदेशसभाको बैठकका लागि आवश्यक कार्यसूची तयार गरिने टोलीले जनाएको छ । प्रदेशसभाको बैठकले अन्तरिम कार्यविधि पारित गरी नियमावली नबनाएसम्मका लागि सहज हुने वातावरण मिलाइने बुढाथोकीले बताए । प्रदेशसभालाई प्राविधिक सहयोग र सहजीकरण गर्ने मुख्य काम हो, उनले भने, बैठक कसरी सुरुवात गर्ने भन्ने पनि जानकारी गराइनेछ । उनले प्रदेश प्रमुख, मुख्यसचिव, प्रमुख जिल्ला अधिकारीलगायत प्रदेशसभाका फोकल पर्सनसँगको सहकार्यमा काम गरिने बताए । प्रदेश सभाहलमा कार्पेट बिछ्याउने, रंगरोगन, फूलबिरुवा रोप्नुका साथै मर्मतको काम भइरहेको छ । एकदुई दिनभित्रै फर्निसिङको पनि काम सकिएर तयार हुने अवस्थामा भवन पुगेको छ । त्यसैगरी मुख्यमन्त्री, मन्त्रिपरिषद् र केही मन्त्रालयको कार्यालय तोकिएको सीप विकास प्रशिक्षण केन्द्रको निर्माणाधीन भवनमा पनि तयारी तीव्र छ । तत्काल सबै काम नसकिए पनि मुख्यमन्त्री, मुख्यसचिव, मन्त्रिपरिषद् र साझा बैठकका लागि तत्काल कोठा तयार पार्न दिनरात काम भइरहेको सहरी विकास तथा भवन निर्माण डिभिजन कार्यालयले जनाएको छ । निर्वाचन परिणाम घोषणा भएको मितिले २० दिनभित्र प्रदेशसभाको पहिलो बैठक डाक्नुपर्ने संवैधानिक व्यवस्था अनुसार माघ २२ मा तय गरिएको हो । पहिलो बैठकपछि सभामुख र उपसभामुखको निर्वाचन सुरु हुनेछ । प्रदेशसभाको पहिलो बैठक सुरु भएको मितिले १५ दिनभित्र प्रदेश सभामुख र उपसभामुखको निर्वाचन गर्नुपर्ने व्यवस्था छ । यस प्रदेशमा ३६ प्रत्यक्ष र २४ समानुपातिक गरी ६० सांसद छन् ।"
आएनन् कर्मचारी,"हेटौंडा प्रदेश३ को प्रथम प्रदेशसभा सुरु हुन दुई दिनमात्र बाँकी छ । तर, प्रदेशसभा सचिवालयमा खटाएका कर्मचारीहरू मंगलबार अपराह्नसम्म हेटौंडामा आइपुगेका छैनन् ।सहसचिवको नेतृत्वमा २७ जना दरबन्दी रहेको सचिवालयमा एकजना कर्मचारी पनि उपस्थित नभएका हुन् । प्रदेश सचिवालयमा खटाएका कर्मचारी आउँदै होलान्, ३ नम्बर प्रदेशका सचिव रेश्मीराज पाण्डेले भने, काम चलाउन भने कर्मचारीको समस्या छैन । क्षेत्रीय शिक्षा निर्देशालय र क्षेत्रीय प्रशासन कार्यालयका कर्मचारी प्रथम अधिवेशनको सञ्चालनको तयारीमा जुटेका छन् । संसद् सचिवालय काठमाडौंबाट सोमबार आएका सहसचिव रोजराज पाण्डेसहित चारजनाको टोलीले डिजाइनअनुसार सभाहल तयार गर्दै छन् ।बुधबार अपराह्नसम्म सभाहल तयार हुन्छ, उपसचिव अधिराज राईले भने, प्रदेश सचिवालयको भवनमा मिडिया सेन्टर र स्वास्थ्य कक्ष पनि व्यवस्था गरिन्छ । प्रदेशसभा अधिवेशनको सभाहलबाहिर स्क्रिनमार्फत प्रत्यक्ष प्रसारण गर्ने व्यवस्था मिलाउन लागिएको छ । ३० जना प्रहरीलाई मर्यादापालकका रूपमा जिल्ला प्रहरी कार्यालयमा तालिम दिने काम भइरहेको छ । तीमध्ये १० जना मर्यादापालक सेतो दौरासुरुवाल, भादगाउँले कालोटोपी र कालो कोटमा हुनुपर्नेछ, उपसचिव राईले भने, प्रवेशद्वार, मञ्च वरिपरि रहने मर्यादापालक तोकिएको राष्ट्रिय पोसाकमा हुनुपर्छ ।प्रथम प्रदेशसभा सञ्चालन गर्न अन्तरिम कार्यविधि तयार बनाउन बुधबार काठमाडौंबाट आएको संसद् सचिवालय टोलीले सर्वदलीय बैठक बोलाएको छ । प्रदेशसभाको प्रथम अधिवेशन सञ्चालन के कसरी गर्ने भनेर सर्वदलीय बैठकले अन्तरिम कार्यविधि तयार पार्ने छ । उक्त कार्यविधि बिहीबारको प्रथम अधिवेशनले पारित गर्नेछ । प्रदेश सरकार निर्माण नभएसम्म शून्य समय र विशेष समय पनि नरहने संसद सचिवालयबाट आएका एक अधिकृतले भने ।सात प्रदेशमध्ये सबैभन्दा पहिला सुरु हुने ३ नम्बर प्रदेशको अधिवेशनलाई प्रभावकारी र आकर्षक ढंगले सञ्चालन गर्न प्रदेश कार्यालय, राजधानीबाट आएका संसद सचिवालय कर्मचारी, प्रदेशका मुख्यसचिव र प्रजिअ सक्रियतासाथ जुटिरहेका छन् । प्रदेशसभा सचिवालय हेटौंडा उपमहानगरपालिका१० स्थित मध्यमाञ्चल क्षेत्रीय शिक्षा निर्देशनालयको भवनमा राखिएको छ । साढे एक बिघा जमिनमा फैलिएको उक्त दुईतले भवनमा सभाहलसहित १० कोठा छन् ।प्रदेशका मन्त्रालय बस्ने भनेर तोकिएका क्षेत्रीय र जिल्लास्तरीय कार्यालय स्थानान्तरण हुँदै छन् । मन्त्रालय राख्ने तोकिएका शिक्षा कार्यालय र डिभिजन सहकारी कार्यालय मंगलबारदेखि स्थानान्तरण हुन सुरु गरेका हुन् । कपडा उद्योगको प्रशासनिक भवन, श्रम कार्यालयको भवन, महिला तथा बालबालिका कार्यालय र स्वास्थ्य कार्यालयको भवनमा प्रदेशका मन्त्रालय स्थापना गर्ने भवनका रूपमा तोकिएका छन् । प्रदेशसभा सदस्यलाई ४० प्रतिशत छुटप्रदेशसभाको प्रथम अधिवेशनमा आउने प्रदेश ३ का सांसदहरूलाई हेटौंडाका होटल व्यवसायीले ४० प्रतिशत छुट दिने भएका छन् । होटल एसोसिएसन मकवानपुरको मंगलबार बसेको बैठकले लज भाडामा ४० र खानामा १५ प्रतिशत छुट दिने निर्णय गरेको हो ।प्रदेशसभाका सदस्यलाई हेटौंडामा स्वागत र थोरै भए पनि सहयोग पुर्याउने उद्देश्यले छुटको निर्णय गरेका हौं, होटल एसोसिएसनका अध्यक्ष भागिरथ शर्माले भने । हेटौंडामा सुविधायुक्त एक दर्जन होटल तथा लजहरू रहेका छन् ।"
सवारी व्यवस्था गर्नै सकस,"विराटनगर प्रदेश प्रमुख, मुख्यमन्त्री र अन्य पदाधिकारीका लागि सवारीसाधन जुटाउनै हम्मे परेको छ । प्रदेश प्रमुखसँगै निजामती तर्फबाट सचिव आउन थालेपछि स्थानीय प्रशासनलाई सवारीसाधन उपलब्ध गराउन धौधौ भएको हो । सवारीसाधनको निकै कमी छ, मोरङका प्रमुख जिल्ला अधिकारी रामप्रसाद आचार्यले भने, अस्थायी रूपमा यहीँका कार्यालयका सवारीसाधन तानेर काम चलाउँदै छौं ।प्रदेश प्रमुख गोविन्दबहादुर तुम्बाहाङलाई जिल्ला शिक्षा कार्यालयको गाडी दिइएको छ । केही दिनमा आउने प्रदेशका प्रमुख सचिवदेखि मुख्यमन्त्रीसम्मलाई कुन सवारी साधन उपलब्ध गराउने भन्ने टुंगो छैन । प्रदेश प्रमुख, मुख्यमन्त्री, सभामुख, उपसभामुख, प्रतिपक्षी दलको नेता, मन्त्री, राज्य तथा सहायकमन्त्री र हरेक मन्त्रालयका सचिवलाई सवारीसाधन उपलब्ध गराउनुपर्ने हुन्छ ।सरकारले निजामती कर्मचारीतर्फ सहसचिव स्तरसम्मलाई सवारीसाधन दिँदै आएको छ । यसो गर्दा ५० वटा भन्दा बढी नयाँ सवारीसाधन आवश्यक पर्छ । त्यसबाहेक विशिष्ट पदाधिकारीको सुरक्षाका लागि एस्कर्टिङदेखि गस्तीसम्मका लागि सुरक्षाकर्मीलाई पनि त्यत्तिकै संख्यामा सवारीसाधन आवश्यक पर्छ । हाल जिल्लामा रहेका धेरै कार्यालयका सवारीसाधन पुराना छन् । त्यसमा पनि विराटनगर विमानस्थल प्रयोग गर्दै प्रदेश १ र २ का जिल्लामा समेत जाने मन्त्री धेरै हुन्छन् । दैनिकजसो एक न एक मन्त्री नआएको दिन हुँदैन । उहाँहरूलाई पनि सवारीसाधन उपलब्ध गराउने जिम्मा हाम्रो नै हुन्छ, प्रजिअ आचार्यले भने, पहिला त गाडीको सधैं अभाव हुन्थ्यो, अब झन् कसरी व्यवस्थापन गर्ने ? सरकारले प्रदेशसभा सदस्य संख्याको १० प्रतिशतसम्म मन्त्री बनाउन पाउने व्यवस्था गरेको छ । यो प्रदेशमा ९ मन्त्रालय हुने सम्भावना छ । पहिलो चरणमा ७ मात्र मन्त्रालय राख्ने तयारी भएको छ । प्रादेशिक अस्थायी राजधानी विराटनगर घोषणा भएलगत्तै मन्त्रालयलगायत भौतिक संरचना मर्मतका लागि ७ करोड ५० लाख रुपैयाँ आएको छ । प्रदेश सभाहल जिल्ला समन्वय समितिको कार्यालयमा रहनेछ । अहिले त्यहाँको मर्मत कार्य ८० प्रतिशत सकिएको छ । २० गतेसम्म हल तयारी हुने सहरी विकास तथा भवन निर्माण डिभिजन कार्यालय विराटनगरका प्रमुख श्यामकिशोर सिंहले बताए । २० गतेसम्म प्रथम अधिवेशनमा लागि हल तयार भइ सक्छ, उनले भने, अन्य मन्त्रालय लगायतका आवश्यक कार्यालयहरूमा मर्मत कार्य जारी छ ।"
जग्गा सम्याउने निहुँमा दोहन,"अवैध ढुवानी गर्ने ट्रिपर समातिएगोरखा (कास) जिल्ला अनुगमन समितिले नदीजन्य पदार्थ उत्खनन र बिक्री वितरणमा कडाइँ गरेपछि अनधिकृत काम गरिरहेका ट्रिपर र स्काभेटर समातिन थालेका छन् । अवैधरूपमा ढुंगा, गिटी र बालुवा उत्खनन तथा ढुवानीमा संलग्न १६ वटा ट्र्रिपर र एउटा स्काभेटर प्रहरीले नियन्त्रणमा लिएको हो । जिल्लाका विभिन्न र स्थानमा रातको समयमा ढुवानी र उत्खनन गर्ने साधन नियन्त्रणमा लिइएको प्रहरी नायब उपरीक्षक भेषराज रिजालले बताए । जिल्ला अनुगमन समितिले अवैध उत्खनन, ढुवानी र बिक्री गर्नेलाई एक हजार जरिवाना लिँदै आएकोमा बढाएर ४० हजार बनाएको छ । अवैध खानीबाट बालुवा लिएर आउने, नदीजन्य पदार्थ ढुवानीका लागि आवश्यक कागजात नभएका ट्रिपरलाई नियन्त्रणमा लिएर कारबाही प्रक्रिया अघि बढाएको हौं, रिजालले भने । ट्रिपर व्यवसायीले जरिवाना शुल्क बढी भएको भन्दै तिर्न अटेरी गरेका छन् । समातिएका ट्र्रिपर जिल्ला प्रशासन, प्रहरी र समितिको कार्यालय वरपर अलपत्र छाडिएको छ ।प्रहरीले पक्षपात गरेका कारण जरिवाना तिरेर समातिएका ट्रिपर नछुटाएको ढुवानी व्यवसायीको भनाइ छ । जनप्रतिनिधि र नेताको दबाबमा प्रहरीले कुनैलाई समात्ने कुनैलाई त्यसै छाड्ने गरेको ढुवानी संघका संयोजक भाइचन्द्र श्रेष्ठले दाबी गरे । ट्रिपर नम्बर प्रहरीले टिपेर राखेर छानीछानी कारबाही गरिएको छ, एक व्यवसायीले भने । प्रहरी उपरीक्षक रिजालले भने प्रहरीले निष्पक्ष रूपमा काम गरिरहेको दाबी गरेका छन् ।"
कम्प्युटर पसलमा आगलागी,"सिरहा (कास) गोलबजारको मुख्य चोकमा अवस्थित कम्प्युटर पसलमा मंगलबार आगलागी भएको छ । गोलबजार प्रहरीका अनुसार सुधीर इन्टरप्राइजेज पसलमा आगलागी हुँदा पसल तथा गोदामका ल्यापटप, प्रिन्टर मेसिन, राउटरलगायत विद्युतीय र कम्प्युटरसम्बन्धी उपकरण र सामग्री जलेर नष्ट भएका छन् । राति एक बजे मलाई पसलमा आगलागी भयो भनेर पसल छेउका छिमेकीहरूले फोन गरे सुधीर इन्टरप्राइजेजका सञ्चालक सुधीर साहले भने, अधिकांश गाउँपालिका, नगरपालिका र विभिन्न संस्थाको माग बमोजिम ल्याइएका कम्प्युटरसम्बन्धी सबै सामान जल्दा म त कंगाल नै हुने भएँ । इलाका प्रहरी गोलबजारका प्रहरी निरीक्षक राजेश सुवेदीले विद्युतीय सर्ट हुँदा आगलागी भएको हुन सक्ने जानकारी दिए ।"
दुर्घटनामा चालकको मृत्यु,सिरहा (कास) ट्रयाक्टर दुर्घटनामा मंगलबार चालकको मृत्यु भएको छ । प्रहरीका अनुसार स१त ५१३७ नम्बरको ट्रयाक्टर पल्टिँदा अर्नामा गाउँपालिका ४ का १८ वर्षीय जितेन्द्र मण्डलको घटनास्थलमै मृत्यु भएको हो । माटो लिन जाँदै गर्दा साँघुरो बाटोका कारण अर्नामा गाउँपालिका ३ लक्ष्मीपुरमा ट्रयाक्टर पल्टिएको थियो ।
अझै पुगेनन् कर्मचारी,"सेवा प्रभावितनुवाकोट (कास) स्थानीय तहमा कर्मचारी अभाव हुँदा काममा समस्या भएको छ । तत्काल शिक्षा शाखा हेर्ने र प्राविधिकतर्फ इन्जिनियर छैनन्, सूर्यगढी गाउँपालिका कार्यकारी अधिकृत उत्तम खतिवडाले भने, शिक्षा र प्राविधिक भए काम चल्थ्यो । ९ दरबन्दी रहे पनि कर्मचारी अभावले योजना सञ्चालनमा समस्या आएको गाउँपालिकाले जनाएको छ । स्रोतव्यक्तिबाहेक शिक्षा शाखा हेर्ने कर्मचारी नै आएनन्, उनले भने । किस्पाङ गाउँपालिका प्रमुख छत्र लामा कर्मचारी अभावले योजना अगाडि बढाउन समस्या भएको बताउँछन् । ३४ कर्मचारीले मात्रै गाउँपालिका चलेको छ, उनले भने, कर्मचारी आइदिए धेरै योजना अघि बढ्थे ।"
मालती नेपालकै होची,"मोरङ (कास) मोरङको सुन्दरहरैंचा४ की १९ वर्षीया मालती ऋषिदेवको उचाइ ३२ इन्च मात्र छ । १४ किलो तौल भएकी ऋषिदेव नेपालकै होची भएको दाबी गरिएको छ । आइतबार सुन्दरहरैंचाका नगरप्रमुख शिवप्रसाद ढकालले पत्रकार सम्मेलन गरी मालती नेपालकै घोची महिला भएको दाबी गरे । बाबु रमेशकुमार मरर र आमा मीनादेवी मररको साथमा आएकी मालतीलाई आफ्नो टेबुलमाथि उभ्याएर प्रमुख ढकालले उचाइ नापेका थिए ।जन्मदा छोरी ठीकै थिइन्, बाबु रमेशले भने, एक वर्षपछि बढ्दै बढिनन् । सुकुम्बासी रमेशले छोरीलाई उपचारका लागि अहिलेसम्म कहीं पनि लगेका छैनन् । थोरै खाने मालती घरपरिवारसँग बोल्छिन् । सहजै हिँड्ने उनी साथीभाइसँग खेल्न सानैदेखि मन गर्दैनथिन् । रमेशका तीन छोरी र एक छोरा छन् । मालती पहिलो सन्तान हुन् । गछिया खोलामा गिट्टी कुटेर जीविका चलाउँदै आएका रमेशका कुनै सन्तानले पनि स्कुल देखेका छैनन् । दुई छोरीको विवाह भइसकेको छ । सामान्य झुपडीमा बस्ने मालतीलाई हातमुख जोड्न समेत समस्या छ । केही दिनअघि मालती बाबुसँग नागरिकता बनाउन सुन्दरहरैंचा४ को वडा कार्यालयमा पुगिन् । बाबु र आमा दुवैको नागरिकता जन्मका आधारमा बनेको भए पनि छोरीको नागरिकता नबन्ने वडाअध्यक्ष शैलेन्द्र श्रेष्ठले बताए । उनले त्यतिबेलै खिचेको मालतीको फोटो सामाजिक सञ्जालमा राखे । वडाध्यक्षले राखेको तस्बिरले मेरो मन छोयो, नगर प्रमुख शिव ढकालले भने, त्यसपछि यो कुरा बाहिर ल्याउनुपर्छ भनेर पत्रकार सम्मेलन गरेका हौं । प्रमुख ढकालले नगरपालिकाको आन्तरिक स्रोतबाट खर्च हुने गरी मालतीलाई मासिक २ हजार रुपैयाँ सामाजिक सुरक्षाबापत दिने बताए । मालतीको उपचार र घरबासको जिम्मा यो नगरको हो, उनले भने, एक वर्षसम्म विराटनगरको नोबेल मेडिकल कलेजले उपचार नि:शुल्क गर्ने भएको छ । हामी घर बनाउन सहयोग गर्छाैं । बाबुआमाको नागरिकता जन्मका आधारमा बनेको भए पनि मालतीलाई नागरिकता राज्यले दिनुपर्ने ढकालको माग छ । उनी नेपालकै होची महिला हुन् भन्ने हाम्रो दाबी छ, ढकालले भने । २०५६ साल भादै १८ गते उनले जन्म दर्ता गराएकी छन् । २९ इन्च उचाइ भएका नेपालकै चन्द्रबहादुर डाँगी र २६ इञ्चका खगेन्द्र थापा मगर विश्वकै होचामध्येका परिचित भएका थिए । उनीहरू दुवैको मृत्यु भइसकेको छ ।"
छक्का पञ्जा लाई सर्वाधिक अवार्ड,"काठमाडौं छक्का पञ्जा लाई ८ विधाको अवार्ड दिलाउँदै मंगलबार राजधानीमा कामना फिल्म अवार्ड२०७४ सम्पन्न भएको छ । आर्मी अफिसर्स क्लबमा सम्पन्न अवार्ड समारोहमा यो फिल्म गतवर्ष प्रदर्शन भएका सबैलाई उछिनेर उत्कृष्ट समेत घोषित भयो । दीपाश्री निरौलाले उत्कृष्ट नवनिर्देशकको अवार्ड यही फिल्मबाट चुमिन् । दीपकराज गिरीले उत्कृष्ट खलनायक, जितु नेपाल उत्कृष्ट सहअभिनेता र केदार घिमिरे माग्ने बूढा ले उत्कृष्ट हास्य अभिनेताको अवार्ड थाप्दा यही फिल्मबाट कविराज गहतराजले उत्कृष्ट नृत्य निर्देशकको अवार्ड उचाले ।उत्कृष्ट संवादको अवार्ड पनि छक्का पञ्जा कै भागमा पर्यो । यो विधाका लागि दीपकराज गिरी, जितु नेपाल र केदार घिमिरेले संयुक्त अवार्ड पाए । यही फिल्मको सुन न चम्पा गीतबाट कृष्ण काफ्लेले उत्कृष्ट गायकको अवार्ड जिते । उत्कृष्ट अभिनेताको अवार्ड भने फिल्म जात्रा का लागि विपिन कार्कीलाई दिइयो । जात्रा बाटै प्रदीप भट्टराईले उत्कृष्ट पटकथाकारको अवार्ड पाए । रंगकर्ममा भिन्न छवि बनाएकी सृजना सुब्बाले फिल्म डाइङ क्यान्डिल बाट उत्कृष्ट अभिनेत्रीको अवार्ड उचालिन् । जुरी अवार्ड पनि डाइङ क्यान्डिल नै पायो । यही फिल्मबाट रवीन आचार्य उत्कृष्ट छायांकार, लाक्पा सिंगे तामाङ उत्कृष्ट बाल कलाकार, र सरोज बुढाथोकी उत्कृष्ट मेकअप आर्टिस्ट दरिए । डाइङ क्यान्डिल ले जस्तै फिल्म गाजलु ले पनि पाँच अवार्ड जित्यो । उत्कृष्ट निर्देशकको अवार्ड गाजलु बाट हेमराज बिसीले पाए भने उनैले उत्कृष्ट कथाको अवार्ड पनि थापे । यही फिल्मबाट सृष्टि श्रेष्ठले नवअभिनेत्रीको अवार्ड, उत्तम न्यौपानेले उत्कृष्ट ध्वनि मिश्रणको अवार्ड र सुरेन्द्र पौडेलले उत्कृष्ट फिल्म सम्पादकको अवार्ड जिते । उत्कृष्ट नवअभिनेताको अवार्ड भने के म तिम्रो हैन र ? बाट आर्यन अधिकारीले पाए । हिमाल केसीले यही फिल्मबाट उत्कृष्ट द्वन्द्व निर्देशकको अवार्ड र एलिस कार्कीले उत्कृष्ट पाश्र्व संगीतको अवार्ड पाए । यस वर्षको अभिनेत्रीतर्फ पपुरल च्वाइस अवार्ड एसएमएस भोटिङका आधारमा केकी अधिकारी अब्बल ठहरिइन् । त्यस्तै, उत्कृष्ट सहअभिनेत्रीको अवार्ड फिल्म होमवर्क का लागि गौरी मल्लले, उत्कृष्ट गायिकाको अवार्ड किस्मत२ का लागि अञ्जु पन्तले र उत्कृष्ट गीतकारको अवार्ड शब्द फिल्मका लागि डा कृष्णहरि बरालले पाए । उत्कृष्ट संगीतकारको अवार्ड भने लुट२ को ठमेल बजार का लागि कालीप्रसाद बाँस्कोटाले पाए । समारोहमा संगीत विधाको क्रिटिक्स अवार्डबाट गायिका इन्दिरा जोशी, कोरियोग्राफी तथा फेसनतर्फको क्रिटिक्स अवार्डबाट कोरियोग्राफर रचना गुरुङ शर्मा र रंगमञ्चतर्फको क्रिटिक्स अवार्डबाट नाटयकर्मी राज शाह सम्मानित भए । कामना पब्लिकेसनले सिजी इन्टरटेनमेन्टको सहकार्यमा गरेको अवार्डमा नेपाली फिल्म तथा रंगमञ्चमा पाँच दशकभन्दा लामो समयदेखि योगदान पुर्याएबापत् तीन अग्रज फिल्मकर्मीलाई कामना कीर्तिमय दीर्घ योगदान सम्मान२०७४ दिइयो । अग्रज रंगकर्मी दम्पती हरिहर शर्मा र शकुन्तला शर्मासँगै अग्रज छायाकार मञ्जुकुमार श्रेष्ठलाई यो सम्मान दिइएको हो । समारोहमा वरिष्ठ गायक प्रेमध्वज प्रधान र वरिष्ठ गायिका तारा थापाले फिल्म माइतीघर को न आऊ सामु यसरी, वरिष्ठ संगीतकार शम्भुजित बाँस्कोटा र मीना निरौलाले चट्ट रुमाल क्यामालुम गीत गाएका थिए । त्यस्तै, मदनकृष्ण श्रेष्ठले हे भगवान् मेरो खल्तीको घाउ, आनन्द कार्कीले वनमा फुल्यो फूल गीत गाएका थिए । रामकृष्ण ढकाल, यम बराल, युवराज चौलागाईं, कृष्ण काफ्ले, ताराप्रकाश लिम्बूले पनि आफ्ना चर्चित गीत गाएका थिए । कामना पब्लिकेसनका अध्यक्ष पुष्करलाल श्रेष्ठ र गीतकार एवं कवि वसन्त चौधरीले कामना अवार्डबारे प्रकाश पारे । अवार्डका निर्णायकमा भने वरिष्ठ चलचित्रकर्मी लक्ष्मीनाथ शर्मा, रंगकर्मी हरिहर शर्मा, संगीतकार किरण प्रधान, रंगकर्मी अशेष मल्ल र करुण थापा थिए ।"
तीन स्रष्टा पुरस्कृत,"काठमाडौं (कास) सुरभि साहित्य प्रतिष्ठानले आफ्नो दसौँ स्थापना दिवस पारेर तीन आख्यानकारलाई पुरस्कृत गरेको छ । बौद्ध रामहिटीस्थित साहित्य सदनमा मंगलबार आयोजित समारोहमा प्रतिष्ठानले वरिष्ठ आख्यानकार डा ध्रुवचन्द्र गौतमलाई सुरभि बाजुराम आख्यान साधना पुरस्कार र अर्का वरिष्ठ आख्यानकार नरेन्द्रराज पौडेललाई सुरभि आख्यान पुरस्कार प्रदान गरेको हो । दुइटै पुरस्कारमा जनही ११ हजार ५ सय रुपैयाँ दिने गरिन्छ ।कथाकार राममणि पोखरेललाई सुलेख साहित्यिक प्रतिभा पुरस्कार पनि दिइयो । सुलेख मासिकमा वर्षभरि छापिएका कथामध्ये पोखरेलको सिर्जना उत्कृष्ट ठहर्याई ८ हजार ५ सय रुपैयाँसहित पुरस्कृत गरिएको हो । सबै पुरस्कार प्रतिष्ठान अध्यक्ष बाजुराम पौडेल, प्रतिष्ठान संरक्षक विजय चालिसे र वरिष्ठ साहित्यिक पत्रकार नगेन्द्रराज शर्माले हस्तान्तरण गरे ।समारोहमा वरिष्ठ साहित्यकार शान्ता मानवी, प्रतिष्ठान संरक्षक वेदमणि घिमिरे, समाजसेवी माधव खनाल, डा रामप्रसाद ज्ञवाली, लक्ष्मी भट्टराई, रामकुमार पण्डित क्षत्रीको समेत उपस्थिति थियो । भूधरा उपाध्याय, प्रमोद प्याकुरेल र पवित्रा अधिकारीले कथा वाचन गरेका थिए । राममणि पोखरेलको कथा संग्रह छेदीलाल र अच्युत घिमिरेद्वारा सम्पादित पहाडदेखि मधेससम्म को लोकार्पण पनि गरियो ।"
टीएनएफएफले गर्यो फिल्म आह्वान,"काठमाडौं (कास) पछिल्लो समय मुलुकबाहिर नेपाली फिल्म प्रवद्र्धनका अनेक अभियान हुँदै आएका छन् । क्यानडाको टारेन्टोमा झन्डै एक दशकदेखि नेपाली फिल्म फेस्टिभल नै हुँदै आएको छ । नेपाली फिल्म प्रेमीहरूको सानो समूहले सुरु गरेको यो टोरन्टो नेपाली फिल्म फेस्टिभल (टीएनएफएफ) ले नवौं संस्करणमा प्रवेश गरेको छ । सोमबार फेस्टिभलले आफ्नो नयाँ संस्करणका लागि फिल्म आह्वान गरेको छ । यस पटक फेस्टिभल युनिभर्सिटी अफ टोरेन्टोको इनिस टाउन हलमा आउँदो मे महिनाको १९ तारिखमा हुँदै छ । त्यसका लागि यही फ्रेबुअरी २८ सम्ममा फिल्म पठाइसक्नुपर्ने विज्ञप्तिमा जनाइएको छ । संसारको जुनसुकै देशबाट नेपाली फिल्ममेकर बनाएको फिल्म, छोटो फिल्म, डकुमेन्ट्रीजस्ता सिर्जना फेस्टिभलमा पठाउन सकिनेछ । फेस्टिभलमा अडियन्स च्वाइस र जुरी च्वाइस अवार्डसहित क्रमश: १५ सय र ५ सय क्यानेडियन डलर प्रदान गरिँदै आएको फेस्टिभलका नेपाल संयोजक संगम पुलामीले विज्ञप्तिमा जनाएका छन् । यसबाहेक फेस्टिभलमा सहभागी फिल्मले दर्शकबाट टिकटबापत् उठेको पैसा पाउने बताइएको छ ।"
सुन्दर पश्चिम अभियन्ता,"सुर्खेत नेपाली भाषाको पहिलो अभिलेखका लागि चिनिन्छ दैलेख । विसं १०३८ मै लेखिएको दुल्लुस्थित दामु पालको अभिलेखदेखि राणा शासनको जग बसाल्ने जंगबहादुरका पिता बालनरसिंह कुँवरले जीर्णोद्धार गरेको मन्दिर यहीँ छन् । नेपाली आर्य समुदायका दुई दर्जनभन्दा बढी थरको उदगम थलोको चिनारी पनि यसले बोकेको छ । यीलगायत मध्यपश्चिमका ऐतिहासिक सम्पदाहरू तन्नेरी पुस्तामा खासै प्रवद्र्धन हुन नसकिरहेका बेला फोटो पत्रकार भरतबन्धु थापा यति बेला यिनलाई मल्टि मिडियामा उतार्दै छन् । यसअघि मध्यपश्चिममै केन्द्रित भई वाइल्ड वेस्ट नेपाल : अ पिक्टोरियल जर्नी पुस्तक ल्याइसकेका यिनी यति बेला दैलेखसँगै प्रदेश नम्बर ५, ६ र ७ लाई समेटेर तस्बिर र भिडियो प्रदर्शनीको अभियानमा लागेका हुन् । मुलुकको पर्यटकीय र सांस्कृतिक चिनारीलाई बल पुर्याउने अतुलनीय सम्पदा पश्चिम नेपालमा छन्, हालै पश्चिम एक फन्को घुमेर फर्किने क्रममा सुर्खेतमा भेटिएका भरतबन्धुले भने, विडम्बना मान्नुपर्छ, यी सम्पदाको उचित प्रवद्र्धन हुन सकेको छैन । ब्याकप्याक, गगल्स अनि क्यामेरा । दैलेखको मन्घरका उनको धेरैजसो समय घुमफिरमै बित्छ । यो घुमफिरसँगै जोडिएको खास सपना छ, पश्चिम चिनाउने । यही सपनामा डोरिएर उनले आधा दशकदेखि पश्चिमकेन्द्रित फोटो प्रदर्शनी गर्दै आएका छन् । समृद्ध मध्यपश्चिम थिममा उनले सुर्खेत, नेपालगन्ज, दैलेख र काठमाडौंमा एकल फोटो प्रदर्शनी गरिसकेका छन् भने नेपालभरकै सम्पदा र प्रकृति समेटेर भक्तपुरमा र सुदूरपश्चिम केन्द्रित रहेर धनगढीमा पनि एकल प्रदर्शनी गरिसकेका छन् । उनको समृद्ध मध्यपश्चिम प्रदर्शनीले राम्रै काम पनि गर्यो । पश्चिम नेपालमै सबैभन्दा बढी पर्यटक आइपुग्ने थलो बर्दियाको पर्यटकीय नक्सा उनैले बनाएका हुन् । यो जिम्मेवारी उनले आफ्नो समृद्ध मध्यपश्चिम प्रदर्शनीकै ख्यातिका कारण पाएका थिए ।बर्दिया पर्यटकीय थलो बनेको दुई दशक हुँदा पनि पर्यटकीय नक्सा बन्न सकेको रहेनछ, उनले अनुभव सुनाए, बेलायतका राजकुमार हयारी पनि काठमाडौंबाट बाघ हेर्न कहीँ नगई सिधै बर्दिया आएका थिए । यस्तो थलोमा पनि नक्सा नहुनु दु:खद कुरा थियो । पश्चिम नेपालको कलासंस्कृति, मठमन्दिर, तालझरना, वन्यजन्तु, हिमाली जनजीवन, प्राकृतिक सुन्दरताबाट मुलुकको अर्थतन्त्रले ठूलो लाभ लिन सक्ने सम्भावना भए पनि आझेलमा परेको प्रति उनी गुनासिए । तैपनि उनले आफ्नो व्यक्तिगत प्रयास जारी नै राखेका छन् । यस पटक फोटो प्रदर्शनीसँगै भिडियो प्रस्तुतिलाई पनि जोडेको छु, पश्चिमका तीनवटै प्रदेशकेन्द्रित रहेर हुन लागेको प्रदर्शनीबारे उनले भने, यसले पक्कै पनि नयाँ पुस्तालाई आफ्नो रुटतिर फर्काउन र पश्चिमको पयर्टकीय एवं सांस्कृतिक सम्पदा सम्वद्र्धनमा योगदान दिनेछ ।यसबाहेक उनी दैलेख केन्द्रित रहेर फोटो पुस्तक पनि तयार पारिरहेका छन् । पुस्तकको मूल विषय दैलेखको इतिहास, प्रकृति र संस्कृति रहेको उनले जनाए । यसअघि छापिएको वाइल्ड वेस्ट नेपाल : अ पिक्टोरियल जर्नी मा भने खप्तड, रारा, जुम्ला, अपि हिमाल, बर्दियाका कलासंस्कृतिसँगै पर्यटकीय पक्ष झल्कने फोटाहरू समेटेका थिए । कुराकानी क्रममा उनले घुमफिर अविस्मरणीय अनुभव पनि सुनाए । बडीमालिका खप्तड यात्रामा १६ घण्टा हिँडेर पनि दुई घुटकी पानीको भरमा सुत्यौं । बाटो भुलेर हैरान त्यस्तै, उनले भने, हामीजस्तै थुपै्र पर्यटकले दु:ख पाइरहेका छन् । नक्सा छैन, होडिङ बोर्ड छैन । गत वर्ष सिमकोटबाट पाँच दिन हिँडेर उनी हुम्लाको लिमी भ्याली पुगे । त्यहाँ उनले हजार वर्षभन्दा पुराना गुम्बाहरू भेट्टाए । तिब्बतसँग जोडिएको त्यहाँको मौलिक जनजीवन बाँकी दुनियाँका लागि रोचक थियो । क्यामेरामा कैद गरे । त्यसपछि ५४ सय मिटर उचाइमा पुगेर यार्सागुम्बा टिप्न जानेहरूको फोटो स्टोरी बनाए । तिनै फोटाका कारण उनले यस वर्षको हेमसुनिल जोखिमपूर्ण पत्रकारिता पुरस्कार पनि पाए ।यसअघि यार्साबारे तल्लो भेकका मात्रै तस्बिरहरू आउँथे, उनले भने, त्यति उचाइमा पुग्ने हिम्मत गरेर खिचिएको यार्सा फोटो अरूसित सायद छैन ।"
जापानी फिल्म फेस्टिभल हुँदै,"काठमाडौं (कास) जापानी समाज, संस्कृति र जीवनशैली बुझन् चाहनेका लागि खुसीको खबर । जापानी दूतावास, जापान फाउन्डेसन र जापानिज टिचर्स एसोसिएसन नेपालले यही फेब्रुअरीमा पोखरा र काठमाडौंमा जापानी फिल्म फेस्टिभल गर्दै छन् । पोखराको चेम्बर अफ कमर्स भवनमा फेब्रुअरी ९ र १० तथा र काठमाडौंको आर्मी अफिसर्स क्लबमा फेब्रुअरी २३ र २४ तारिखमा फेस्टिभल हुने जापानी दूतावासले जनाएको छ । पोखराको फेस्टिभलमा व्हेन द कर्टेन राइज, माई लभ स्टोरी, सेटो एन्ड सुमी र राउन्ड ट्रिप हार्ट जस्ता फिल्म देखाइनेछन् । काठमाडौंमा हुने फेस्टिभलमा बलाड, द गार्डेन अफ वर्डस्, अ टेल अफ सामुराई कुकिङ : अ ट्रु लभ स्टोरी, ब्रेभ स्टोरी र नेमशिवा प्रदर्शन हुने बताइएको छ । दुवै फेस्टिभलका लागि नि:शुल्क पास उपलब्ध हुने दूतावासले विज्ञप्तिमा जनाएको छ ।"
"मलाई मन पर्छ  जुगल डंगोल, संगीतकार","ठाउँपोखराको सौन्दर्यमा लोभिन्छु । यो ठाउँ एकदमै रोमान्टिक, कुल र लभ्ली लाग्छ । पोखरा भनेको पोखरै हो । परिकार नेपाली खाना दाल, भात र तरकारी । नेवारी खाजा सेटको पारखी हुँ । पेय पानीबाहेक मेरो अरू प्रिय पेय पदार्थ छैन । अल्कोहलको बानी कहिल्यै परेन । दिनमा कम्तीमा दुईतीन लिटर पानी पिउँछु । शरीरलाई निरोगी राख्न प्रशस्त पानी पिउनु आवश्यक छ । पुस्तक साहित्यको पनि पारखी हुँ, तर समय नै मिल्दैन । संगीतसम्बन्धी पुस्तकहरू छुटाउँदिनँ । सानोमा लक्ष्मीप्रसाद देवकोटा र सिद्धिचरण श्रेष्ठका सिर्जनाहरूबाट प्रभावित थिएँ । मुनामदन धेरै पटक दोहोर्याएको छु । लेखक लक्ष्मीप्रसाद देवकाटा र सिद्धिचरण श्रेष्ठ । गीत प्रेमध्वज प्रधानको स्वर र राजेन्द्र थापाको लेखन रहेको पर लैजाऊ फूलहरू गुनगुनाइरहन मन लाग्छ । यो गीत सुन्दा भिन्दै आनन्द र ऊर्जा मिल्छ । गायकगायिका पुरानामा प्रेमध्वज दाइ र तारादेवीको स्वर मन पर्छ । नयाँ गायकगायिकाले पनि निकै राम्रो गरिरहेका छन् । पछिल्लो समय नेपाली संगीत क्षेत्रमा राम्रै प्रयासहरू भइरहेका छन् । फिल्म यादव खरेलको निर्देशन रहेको बालकृष्ण समको प्रेमपिण्ड लाई कहिल्यै भुल्दिनँ । यो फिल्म कथावस्तु र प्रस्तुतिका हिसाबल अब्बल लाग्छ मलाई । अभिनेताअभिनेत्री पुरानामा सरोज खनाल र गौरी मल्ल । नयाँमा चाहिँ दयाहाङ राई र प्रियंका कार्की राम्रा लाग्छन् । ग्याजेट लामो समयदेखि आइफोन चलाउँदै आइरहेको छु । यसैमा बानी पर्यो ।"
चित्रकलाको माग बढ्दै छ,"गैंडाकोट (नवलपरासी) कलावती आर्ट काउन्सिलका अध्यक्ष भीम शर्माको मुहार अचेल पहिलाभन्दा हँसिलो छ । चित्रकलाको प्रवद्र्धनमा सक्रिय उनले गत भदौमा करिब १० लाख बराबरको चित्र बिक्री गरे । गत चैतमा अमपरापुरीमा प्रथम अन्तर्राष्ट्रिय प्रकृति कला उत्सवको आयोजना मात्र गरेनन्, त्यहाँ बनाइएका चित्रको प्रदर्शनीसमेत गरे । प्रदर्शनीकै क्रममा उनी १० लाखको चित्र बिक्री गर्न सफल भए ।अहिले चित्रकलाको माग बढदै गएको छ, उनले भने, त्यही भएर यो क्षेत्रमा आशा पलाउँदै गएको छ ।अहिले उनलाई काठमा बनाइएको चित्रकलाको माग धान्न भ्याइनभ्याई छ । चार सय वटा बिक्री गरिसकेँ, उनले काठमा बनाइएको चित्र देखाउँदै भने, अझै पाँच सय चित्रको माग छ ।उनका अनुसार उक्त चित्र मायाको चिनोका रूपमा दिन उनका चित्रको माग आउने गरेको छ । सानो र छरितो भएकाले सबैले यस्तै चित्र खोज्छन् । वन्यजन्तुको आकृति भएको चित्र बढी बिक्री हुन्छ । शर्मा दुर्लभ वन्यजन्तु र चराका चित्र बनाउन रुचाउँछन् । यति बेला उनी दुइटा चित्र प्रर्दशनी गर्ने तयारीमा छन् । दुर्लभ वन्यजन्तु र बुद्धको चित्र मात्र प्रदर्शनीमा राखिनेछन् । पछिल्लो समय घरमा राख्न कोठाको रंग सुहाउँदो चित्र खोज्ने बढदै गएको अर्का चित्रकार प्रकाश थापा प्रथा बताउँछन् । तर पनि चित्रकला पूर्ण व्यावसायिक नभएको उनको गुनासो छ । श्रमअनुसार मात्र चित्रको मूल्य राख्ने गरिन्छ, उनले भने, तर चित्र किन्न मान्छे हिच्किचाउँछन्, लागतअनुसार चित्रको मूल्य पाइएको छैन । गैंडाकोटस्थित काउन्सिलमा हालै जम्मा भएका पाका पुराना चित्रकारहरूले एक घर, एक चित्र राख्ने अभियान महानगरपालिका, नगरपालिका र गाउँपालिकामा चलाउनुपर्ने तर्क गरे । अब वास्तुविद् र वातावरणविद्ले नयाँ घर बनाउनेलाई एउटा चित्र अनिवार्य राख्नुपर्छ भन्ने सल्लाह दिन आवश्यक छ, साहित्यकार एवं पुराना चित्रकार गोविन्दराज विनोदीले भने, प्रकृतिको विम्ब राख्न सकिए घर सुन्दर देखिने थियो । चित्रकलाले कवि र चित्रकारलाई जोड्ने काम गरेको उनले सुनाए । अब व्यावसायिक चित्रकारिता कसरी गर्न सकिन्छ भनेर बहस गर्न जरुरी छ, उनले भने, चित्रकारलाई बाँच्ने आधार सिर्जना गर्न राज्यको ध्यान जान पनि जरुरी छ । अक्षर समूह चितवनका अध्यक्ष एवं चित्रकार ईश्वर कँडेलले चित्रकलामा चित्रकारको बेजोड लगाव रहने गरेको बताए । यो पेसा छाडे अरूतिर गएर बाँच्न सकिन्छ, तर चित्रकार पैसा कमाउनभन्दा राम्रो चित्र बनाउन तल्लीन हुने गरेका छन्, उनले भने, लगाव बढी छ । यो क्षेत्रलाई बलियो बनाएर चित्रकार बाँच्ने आधार सिर्जना गर्न जरुरी छ ।सुन्दर चित्रले घरलाई सुन्दर बनाउंछ, पुराना चित्रकार एवं सञ्चारकर्मी रामबाबु सुवेदीले भने ।"
अमेरिकालाई चीन र रूसबाट उस्तै खतरा,"पुटिनसूची सार्वजनिक वासिङ्टन अमेरिकाले सन् २०१६ मा भएको राष्ट्रपतीय निर्वाचनमा डोनाल्ड ट्रम्पको पक्षमा प्रभाव पारेको भनिएका २ सय १० राजनीतिकर्मी र व्यापारीको सूची मंगलबार सार्वजनिक गरेको छ । सूचीमा संलग्न व्यक्तिलाई अमेरिकाले पुटिनसूची को नाम दिएको छ । अमेरिकी आर्थिक विभागले सार्वजनिक गरेको सूचीमा १ सय १४ जना राजनीतिक नेता र ९६ जना व्यापारी रहेका छन् । तीमध्ये सबैजसो रूसी राष्ट्रपति भ्लादिमिर पुटिनका सहयोगी समूहका सदस्यहरू हुन् । अमेरिकी राष्ट्रपतिको निर्वाचनमा उनीहरूले ट्रम्पका पक्षमा प्रभाव पारेको दाबी गरिएको छ । बीबीसीले उनीहरूमाथि व्यापार र अमेरिका प्रवेशमा प्रतिबन्ध लगाइन सकिने जनाएको छ । यसैबीच, रूसी राष्ट्रपति भ्लादिमिर पुटिनले अमेरिकाले सार्वजनिक गरेको नयाँ सूची समग्र रूसीप्रति लक्षित रहेको प्रतिक्रिया दिएका छन् । उनले पछिल्लो अमेरिकी कदम चुनावी साँठगाँठबारे रूसलाई सजाय दिने कानुनको एक अंश भएको बताए । पुटिनले उक्त सूची शत्रुतापूर्ण कदम भएको बताउँदै यसले अमेरिका र रूसबीचको सम्बन्ध थप जटिल बन्ने चेतावनी दिए । उनले अमेरिकी चुनावभन्दा रूसले आफ्नो र अर्थतन्त्रबारे सोच्नु उत्तम हुने बताए ।"
ब्रेक्जिटमा थपियो जटिलता,"लन्डन युरोपियन युनियन (ईयू) बाट बेलायतको बहिर्गमन अर्थात् ब्रेक्जिटका कारण आउँदो १५ वर्षसम्म बेलायती अर्थतन्त्रको वृद्धि ८ प्रतिशतसम्मले कम हुने प्रक्षेपण गरिएको छ । बेलायती सञ्चारमाध्यममा चुहिएको सरकारी प्रतिवेदनले बेलायतको पक्षमा हुने भए पनि उक्त सम्झौताले अर्थतन्त्र शिथिल हुने आंकलन गरेको हो । प्रतिवेदनमा बेलायतलाई कुन रूपमा ईयूबाट निस्कँदा कसरी असर पार्छ भन्नेजस्ता विभिन्न कोणबाट विश्लेषण गरिएको छ ।दोस्रो चरणको ब्रेक्जिट वार्ता सुरु गर्ने तयारी भइरहँदा सार्वजनिक आंकलनसँगै पछिल्लो समय बेलायती राजनीति थप तातेको छ । अबको वार्तामा मुख्यत: व्यापार सम्झौता र बेलायत र ईयूबीचको भविष्यको सम्बन्ध मुख्य एजेन्डामा छन् । ईयू विरोधीहरूले प्रतिवेदन लिक भएसँगै बेलायती प्रधानमन्त्री टेरेजा मे नेतृत्वको कडा आलोचना गरेका छन् । प्रधानमन्त्री मेको आफ्नै पार्टीका केही सांसदले नामको मात्र ब्रेक्जिट गर्न लागेको र बेलायतको स्पष्ट ब्रेक्जिट धारणा राख्न नसकेको आरोप मेमाथि लगाएका छन् । ईयूको कमन मार्केट, भन्सार संघ र न्यायालयबाट पूरा बहिर्गमन हुने भन्ने प्रधानमन्त्री मेको नीतिलाई ईयू समर्थक एवं बहुमत व्यवसायीहरूले आलोचना गर्दै आएका छन् । बेलायती संसद्मा ईयू समर्थकहरूको नै बहुमत भएकाले ब्रेक्जिट वार्ताका लागि आफ्नो नीति लागू गर्न प्रधानमन्त्रीका लागि थप चुनौतीपूर्ण हुने देखिएको छ । बेलायतको प्रमुख प्रतिपक्ष पार्टी लेबरले आफ्नो ब्रेक्जिट नीति स्पष्ट नपारे पनि ईयूको कमन मार्केट तथा भन्सार संघमा रहनका लागि ऊ लचिलो देखिएको छ । बेलायतले ईयू फ्री मार्केट सम्झौता गरे ५ प्रतिशतसम्म वृद्धि कम हुने र ईयूको कमन मार्केटमा रहे पनि २ प्रतिशत कम हुने जनाएको लन्डनस्थित अर्थ व्यवस्थापनविज्ञ विकलचन्द्र आचार्य बताउँछन् । बेलायतको करिब १७ प्रतिशत व्यापार अमेरिकासँग भइरहेको उल्लेख गर्दै आचार्यले अमेरिकासँग बेलायतले चाहेको जस्तो व्यापारिक सम्झौता भए पनि ब्रेक्जिटले बेलायती अर्थतन्त्रमा भने प्रतिकूल प्रभाव पार्ने बताए । सन् २०१९ को मार्च महिनामा आधिकारिक तवरले बेलायतले ईयू छोड्ने तालिका छ । यसपछि २१ महिना संक्रमणकालीन व्यवस्थाअनुरूप ईयू बेलायत सम्बन्ध यथावत् रहने जनाइएको छ । ईयूका मुख्य ब्रेक्जिट वार्ताकार मिसेल बार्नियरले बेलायत सरकारको अनुरोधबमोजिम संक्रमणकालीन व्यवस्था ईयूले स्वीकार गरेको सोमबार ब्रसेल्समा बताएका छन् । यस अवधिमा बेलायतले ईयूका सबै नियम अवलम्बन गर्नुपर्ने, ईयू बजेटमा यथावत् योगदान, अन्यत्र व्यापार सम्झौता गर्न नमिल्ने तर ईयूको नीतिनियम बनाउने काममा बेलायतको भूमिका नहुने वार्ताकार मिसेल बार्नियरले बताएका छन् ।उनको यस भनाइलाई ईयू विरोधीहरूले भने बेलायतमा चर्को आलोचना गरेका छन् । अमेरिकी राष्ट्रपति डोनाल्ड ट्रम्पले बेलायती टेलिभिजन अन्तर्वार्तामा बेलायत ब्रेक्जिट वार्तामा थप आक्रामक हुनुपर्ने धारणा राखेका छन् । सुरुदेखि नै ब्रेक्जिटका समर्थक ट्रम्पले ईयूसँग व्यापारिक सम्झौता गर्न आफू तयार भए पनि निकै कडा रूपमा प्रस्तुत हुने धारणा उक्त अन्तर्वार्तामा राखेका थिए । बेलायत कुन सर्तमा ईयूबाट बहिर्गमन हुनुपर्छ भनी जनमतसंग्रह गर्नेको आवाज पनि बढेको एक मत सर्वेक्षणले देखाएको छ । बेलायतले ईयू छाडदा कस्तो प्रभाव पार्छ भन्ने बहसबिनै गरिएको जनमतसंग्रहले अहिलेको परिस्थिति उब्जिएको बताउनेको संख्या बेलायतमा उल्लेख्य छ । मुख्यत: ईयूका आप्रवासीहरूको बढो आगमनले बेलायतमा ईयूविरोधी जनमत बढेको हो । तर, प्राविधिक रूपमा भने बेलायत ईयू बहिर्गमन जटिल हुँदै गएको छ ।"
विद्यालय शुल्कमा बेथिति,"काठमाडौं निजी विद्यालयहरूले विभिन्न शीर्षकमा अभिभावकहरूबाट चर्को शुल्क असुल्दै आएको पाइएको छ । आपूर्ति व्यवस्थापन तथा उपभोक्ता हित संरक्षण विभागले विभिन्न स्कुलमा गरेको अनुगमनमा यस्तो भेटिएको हो । विभागका महानिर्देशक कुमार दाहालका अनुसार विद्यालयले जिल्ला शिक्षा कार्यालयले स्वीकृत गरेको सीमामा मात्र भर्ना लिन पाउँछन् । तर, विद्यालयहरूले स्वीकृति नलिई मनपरी भर्ना शुल्क असुल्दै आएको विभागले जनाएको छ । स्वास्थ्य सेवा, सामाजिक उत्तरदायित्वको नाममा लाखौं रुपैयाँ असुल्दै आएको फेला परेको छ । शिक्षा विभागबाट अनुमोदन नगरी शुल्क असुलेका छन्, उनले भने, स्कुल सञ्चालकले बाध्यताको फाइदा उठाएका छन् । अभिभावकलाई ठगी गर्दै आएका छन् ।विभागका अनुसार स्कुलहरूले छात्रावृत्ति दिएको भन्दै शुल्क असुलेका छन् तर शुल्क लिएबापत पर्याप्त मात्रमा सुविधा दिएका छैनन् । केही विद्यालयले १० प्रतिशत छात्रावृत्तिसमेत दिएका छैनन् । विद्यार्थी भर्ना शुल्कको नाममा ७५ हजार, धरौटी रकमबापत २५ हजार र मासिक एकमुष्ठ २७ हजार रुपैयाँसम्म लिएको विभागले जनाएको छ । कतिपय विद्यालयले कम्प्युटर बिलिङ स्वीकृतिबिना सञ्चालन गर्दै आएका छन् । यसरी विभिन्न शीर्षक राखेर चर्को शुल्क असुल्नु लुट भएको उपभोक्ता अधिकारकर्मीहरू बताउँछन् ।तीनचार वर्षका बालबालिकालाई कम्प्युटरसम्बन्धी कुनै ज्ञान हुँदैन, कम्प्युटर शुल्कका नाममा ठगी हुन्छ । स्कुलको आफ्नो भवन नभए पनि भवन मर्मतनिर्माण भन्दै विद्यार्थीसँग शुल्क उठाइन्छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, सामाजिक उत्तरदायित्वलगायतको नाममा विद्यार्थीबाट आर्थिक शोषण भएको छ । शिक्षा दिने नाममा ठगी धन्दा भएको उनले बताए । स्कुलशिक्षा क्षेत्रमा भएको ठगी शिक्षा मन्त्रालय, शिक्षा विभागले नियमन गर्नुपर्ने भए पनि ती निकायकै कर्मचारीको संलग्नतामा ठगी धन्दा भएको महर्जनले दाबी गरे ।अत्यावश्यक सेवा तथा वस्तुको सञ्चालनसम्बन्धी ऐनअनुसार सरकारले मूल्य अनुगमन, नियमन र नियन्त्रण गर्न सक्छ, अध्यक्ष महर्जनले भने, त्यसको मतलव स्कुललाई हस्तक्षेप गरी शुल्क पनि तोक्न सक्छ तर सरकारले चाहेन ।विभागका अनुसार अनुगमनका क्रममा केही विद्यालयले जिल्ला शिक्षा कार्यालयको स्वीकृति पत्र र शुल्क संरचना पनि देखाउन सकेनन् । वार्षिक शुल्कमा लिइएकालाई मासिकमा दोहोर्याएर लिने गरेको पनि विभागले फेला पारेको छ । वार्षिक शुल्क लिएपछि खेलकुद शुल्क, पुस्तकालय शुल्क र मर्मत शुल्क लिन नपाइने व्यवस्था भए पनि केही विद्यालयले शुल्क लिएका छन् ।सरकारी कर्मचारीहरूको मिलेमतोमा स्कुल सञ्चालकले लुट गरेको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । मूल्य नियन्त्रण गर्न सरकारले इच्छा देखाए तत्काल नियन्त्रण गर्न सक्छ, उनले भने, तर, मिलेमतोमा विद्यार्थी र अभिभावकलाई लुटेको देखिन्छ । हाल देखिएको समस्यालाई समाधान गर्न शिक्षा मन्त्रालय र विभागले सक्रिय भूमिका खेल्नुपर्ने उनले बताए ।आपूर्ति सचिव अनीलकुमार ठाकुरले कानुन फितलो हुँदा अनुगमन गर्ने, दोषी देखाउने मात्र काम भएको गुनासो गरे । कारबाही गर्न विभागलाई प्रभावकारी रूपमा कानुनी अधिकार नहुँदा समस्या भएको बताए । उपभोक्तासँग प्रत्यक्ष जोडिएको कानुन उपभोक्ता संरक्षण ऐन भए पनि प्रभावकारी कारबाही गर्न सकिँदैन । कालोबजारी ऐनबाट कारबाहीका लागि प्रहरीकै भर पर्नुपर्छ, उनले भने, जसले गर्दा बजार स्वच्छ हुन सकेन । बजार स्वच्छ र अनुगमन प्रभावकारी बनाउन अनुगमनस्थलमै कारबाही आवश्यक भएको बताए । उपभोक्ताको हकहितलाई हेर्ने उपभोक्ता अदालत नहुँदा समयमै मुद्दा फैसला हुन नसकेको बताए । विभागले सरकारी वकिलको रायका आधारमा उपभोक्ता संरक्षण ऐनअनुसार मुद्दा दायर गरे पनि समयमै फैसला हुन सकेको छैन । जसले गर्दा दोषी व्यवसायीले उन्मुक्ति पाउँदै आएको मन्त्रालयको ठहर छ । अनुगमनको माध्यमबाट बजार प्रभावकारी बनाउन दोषीलाई अनुगमनस्थलमै जरिवाना र उपभोक्त अदालत आवश्यक छ ।यसअघि सरकारले करिब २० वर्षदेखि तयारी थाले पनि उपभोक्ता अदालत गठन हुन सकेको छैन । उपभोक्ता ठगिने क्रम घटाउन यस्तो अदालत गठनको तयारी थालिएको थियो । उपभोक्ता संरक्षण ऐन २०५४ मा पनि उपभोक्तालाई पर्ने मर्काका विरुद्धमा उपचार दिलाउने निकायको स्थापना गरी उपभोक्ताको हक, हित र अधिकारको संरक्षण गर्ने व्यवस्था गर्ने भनिएको छ । तर, हालसम्म कार्यान्वयन हुन सकेको छैन । अहिले सबै मुद्दा जिल्ला अदालतमा दायर हुने गरेको छ । अदालतमा अन्य मुद्दाको चाप रहने गरेकाले उपभोक्ताका मुद्दामा ढिलाइ हुने गरेको छ ।"
साउदी र ओमनमा रोजगारको क्षेत्र कटौती,"काठमाडौं आफ्ना नागरिकलाई रोजगारको व्यवस्था गर्न साउदी अरब र ओमनले विभिन्न क्षेत्र र पेसामा विदेशी कामदार राख्न नपाउने नीति ल्याएको छ ।साउदी र ओमनले सामान्य काममा पनि आफ्ना नागरिकलाई प्रोत्साहन गर्ने नीति ल्याएपछि विदेशीले अवसर नपाउने भएका हुन् । साउदीले १२ वटा क्षेत्र र ओमनले ८७ वटा पेसामा विदेशी कामदार राख्न नपाउने नीति लागू गरेको हो । साउदीको श्रम तथा सामाजिक विकासमन्त्री अली अल घफिसले आउँदो सेप्टेम्बरदेखि नियम लागू हुने जानकारी दिएका हुन् । घडी, चस्मा, मेडिकल औजार तथा उपकरणहरू, इलेक्ट्रिकल तथा इलेक्ट्रोनिक उपकरणहरू, गाडीका पार्टपुर्जा, निर्माण सामग्री, कार्पेट, गाडी तथा मोटरसाइकल, घर तथा कार्यालयका फर्निचर, बच्चाका लुगाफाटा तथा पुरुषका सरसामान, घर तथा भान्सामा प्रयोग हुने भाँडाकुँडा र चकलेट बेच्ने पसलमा विदेशी कामदार राख्न नपाउने निर्णय लिएको साउदी प्रेस एजेन्सीले जनाएको छ । मन्त्रीस्तरको यो निर्णयलाई प्रभावकारी रूपमा कार्यान्वयन गरिने मन्त्रालयका प्रवक्ता खालिद अवलखालीले बताए । यसअघि जनवरीदेखि नै साउदीले १९ वटा पेसामा विदेशी कामदारको भिसा नवीकरणमा रद्द गर्नुको साथै नयाँ आपूर्ति बन्द गरिसकेको छ । यी पसलमा धेरैजसो नेपालीसहित विदेशी कामदार रहेको साउदीमा कार्यरत काठमाडौंका महेश श्रेष्ठ बताउँछन् । साउदीका आफ्ना नागरिकलाई रोजगारका अवसर बढाउँदा नेपालीजस्ता विदेशी कामदारको रोजगार खोसिन पुगेको छ, उनले भने, यी क्षेत्रमा कार्यरत कामदारको भविष्य के हुन्छ भन्नेमा अन्योलमा छ ।साउदीको श्रम बजार लेवरमा केन्द्रित हुनुको साथै ठूला प्रोजेक्ट लागू नभएपछि नयाँ कामदारसमेत गएका छैनन् । वैदेशिक रोजगार विभागका अनुसार पछिल्लो ६ महिनामा ५९ हजार कामदार साउदी गएका थिए । गत वर्ष यसै अवधिमा ७८ हजार कामदार साउदी गएका थिए । ओमनका जनशक्तिमन्त्री अब्दुल विन नासिर विन अब्दुल्लाह अल बर्खीले ८७ पेसाका लागि आगामी ६ महिनाका लागि नयाँ भिसा जारी नगर्ने निर्णय लिएका छन् । मन्त्री बर्खीले सूचना प्रणाली, मिडिया, प्रविधि, हवाई उडान, लेखा र अर्थ, इन्जिनियर, बिमा, मार्केटिङ, मेडिकल र मानव संसाधन क्षेत्रका ८७ पेसाका लागि भिसा जारी नगर्ने जानकारी दिए । यी पेसामा झन्डै २५ हजार ओमनी नागरिकलाई व्यवस्थापन गर्ने ओमन सरकारको योजना छ । नयाँ कामदारका लागि भिसा जारी नगर्ने भएकाले हामी पुरानालाई असर पर्छ जस्तो लाग्दैन, १२ वर्षदेखि ओमनमा इन्जिनियरको काम गर्दै आएका एक नेपालीले भने, हाम्रो आवासीय भिसा नै नवीकरण नगरेमा फर्कनुको विकल्प छैन । ओमनले आफ्नो राजस्व वृद्धिका लागि विदेशी कामदारको सवारी चालक अनुमति हरेक दुई वर्षमा नवीकरण गर्नुपर्ने निर्णयसमेत गरेको छ । यसअघि १० वर्षमा मात्रै नवीकरण गर्नुपथ्र्यो ।"
१२ स्थानीय तहमध्ये ४ मा मात्र बैंक,"गुल्मी आर्थिक वर्ष सकिन ५ महिना बाँकी छ । तोकिएका बैंक दुर्गमका स्थानीय तहमा नजाँदा धेरै उपभोक्ताको भुक्तानी र योजना कार्यान्वयनमा समस्या पर्ने गरेको छ । कारोबार समस्याले कर्मचारीसमेत हैरानीमा छन् । जिल्लाका १२ स्थानीय तहमध्ये ८ वटामा अझै वाणिज्य बैंक पुगेका छैनन् । तीन स्थानीय तहमा यसअघि नै वाणिज्य बैंकले काम गर्दै आएका थिए । अहिलेसम्म गुल्मी दरबार गाउँपालिकाको केन्द्र गौंडाकोटमा ग्लोबल आईएमई र चन्द्रकोट गाउँपालिकाको केन्द्र शान्तिपुरमा प्रभु बैंकले मात्र शाखा खोलेका छन् । स्थानीय तहले सबै कारोबार वाणिज्य बैंकमार्फत नै गर्नुपर्ने भएकाले उपभोक्तालाई योजना सम्झौता गर्न र खाता खोलेर कारोबार गर्न समस्या परेको हो । इस्मा गाउँपालिका ४ दोहोलीमा ३० हजार रुपैयाँका ३३ वटा योजना छन् । सबै योजनाको रकम भुक्तानीका लागि वाणिज्य बैंकमै खाता खोल्नुपर्छ । तर, स्थानीय तहमा बैंक अभावले ३० हजार रुपैयाँ भुक्तानीका लागि खाता खोल्न सदरमुकाम तम्घास नै पुग्नुपर्छ । खाता खोल्न जाउआउ गर्दा कम्तीमा १५ हजार खर्च लाग्ने समस्याले योजना सम्झौता हुन नसकेको वडा अध्यक्ष गनुप्रसाद अधिकारीले बताए । ३० हजारको योजना सम्झौता गर्न ३ पटक तम्घास जाउआउ गर्नुपर्छ, उनले भने, तीनपटक जाँदाआउँदा सबै रकम सकिने भएपछि अहिले योजना नै सम्झौता गरेका छैनौं । जहिले बैंक आउँछ, त्यतिबेलै योजना सम्झौता गरेर काम गर्ने गरी बसेको उनले बताए । इस्मा र मालिका गाउँपालिकामा मेघा बैंक जाने निर्णय भए पनि अहिलेसम्म गएका छैनन् । दुवै गाउँपालिकाले माइक्रो प्रोजेक्ट भन्दै ३० हजार रुपैयाँका झन्डै १ सय योजना वितरण गरेका छन् । ती उपभोक्ताका लागि छुट्टिएको रकम बैंक अभावले कार्यान्वयन नहुँदै अन्य खर्चमै सकिने अवस्था छ ।धुर्कोट गाउँपालिका ४ जैसीथोकको मोटरबाटो उपभोक्ता समितिकी सचिव गीता केसीले खाता खोल्न र रकम निकाल्न गरी कम्तीमा २ पटक सदरमुकाम पुग्नैपर्ने बाध्यता भएको बताइन् । पहिला खाता खोल्नकै लागि तम्घास पुगियो, उनले भनिन्, अब रकम निकाल्न पनि तम्घासै पुग्नुपर्छ । हरेकपटक तम्घास पुग्नैपर्ने बाध्यताले १० प्रतिशत रकम त्यसै खेर जाने उनले बताइन् । दुर्गमका धुर्कोट, मदाने, इस्मा, कालीगण्डकीमा आर्थिक कारोबारका लागि कुनै बैंक नै छैनन् । कालीगण्डकीको केन्द्र पुर्तीघाटबाट सामान्य बैंकिङ कारोबारका लागि एक व्यक्ति सदरमुकाम आउँदा कम्तीमा ५ हजार रुपैयाँ खर्च हुन्छ । सत्यवती, मालिकामा वाणिज्य बैंक नहुँदा समस्या छ । विद्युतीकरण, इन्टरनेट, सुरक्षा चुनौती, भवन अभाव देखाउँदै बैंकले गाउँ पुग्न आनाकानी गरिरहेका छन् । सदरमुकाममा सरकारीसहित ८ वाणिज्य बैंक र ४ विकास बैंकले आर्थिक कारोबार गर्दै आएका छन् । राष्ट्रिय वाणिज्य बैंकका शाखा प्रबन्धक हरि पाण्डेले स्थानीय तहमा बैंक नपुग्दा सेवाग्राहीले हैरानीसँगै विकासमा समस्या थपिएको बताए । वाणिज्य बैंकहरू दुर्गम गाउँ पुग्नु जरुरी छ, उनले भने, तर, पुग्न खोजेका छैनन्, त्यसले गाउँमै सेवाको पर्खाइमा रहेका उपभोक्ता हैरानीमा छन् । मुसिकोट नगरपालिकाको वामीटक्सारमा शाखा विस्तारको तयारी गरेको वाणिज्य बैंकले केन्द्रको निर्देशन नआएकै कारण अझै गएको छैन । गाउँ जाने निर्णय गरेका बैंकले समेत अनेक समस्या देखाउँदै आउन नखोज्दा जनप्रतिनिधिदेखि सेवाग्राही सबैलाई समस्या परेको इस्मा गाउँपालिका अध्यक्ष लक्ष्मण विष्टले बताए । यहाँ आउने भनेको मेघा बैंकलाई पटकपटक आग्रह गर्यौं, उनले भने, अनेक समस्या मात्र दर्साएर आउनै खोज्दैनन् । बैंकिङ कारोबारको समस्याले धेरै योजना कार्यान्वयन हुन नसकेको उनले बताए । अधिकांश योजनाको कारोबार अहिले पनि सदरमुकाम तम्घासमा रहेको सरकारी वाणिज्य बैंकबाट मात्र हुने गरेको छ ।"
भेरीबबईमा २ किमि सुरुङ खनियो,"सुर्खेत भेरीबबई बहुउद्देश्यीय डाइभर्सन आयोजनामा सुरुङ खन्न प्रयोग गरिएको टनेल बोरिङ मेसिन (टीबीएम) ले हालसम्म २५ प्रतिशत काम सम्पन्न गरेको छ । टीबीएम सुरुङ खन्ने चालकरहितको अत्याधुनिक मेसिन हो । अढाइ महिनामा १८ सय मिटर सुरुङ खनिएको आयोजनाका सिनियर डिभिजनल इन्जिनियर रुक्मांगद खनालले बताए । मेसिनले कात्तिक मसान्तदेखि सुरुङ खन्न थालेको हो । नेपालमै पहिलोपटक परीक्षणका लागि प्रयोग गरिएकाले पहिले थुपै्र आशंका थिए, खनालले भने, अहिलेसम्म कुनै समस्या आएको छैन । माघ मसान्तसम्म हर्रे डाँडामुनि सुरुङ पुगिसक्ने अनुमान गरेका छौं । उनले यही गतिले काम अघि बढे तोकिएकै समयमा सुरुङ खन्ने काम पूरा हुने बताए । सुरुङसम्बन्धी निर्माणका सबै कार्यहरू सन् ०२० मार्चसम्म गरिसक्ने आयोजनाको लक्ष्य छ । आयोजनाका भूगर्भविद् अनील खत्रीले दैनिक १८ घण्टा सञ्चालित टीबीएमले प्रतिदिन २० देखि २५ मिटरसम्म सुरुङ खनिरहेको बताए । उनका अनुसार मेसिन सञ्चालनका लागि ८४ जना चिनियाँ प्राविधिक र झन्डै ६ सय नेपाली कामदार चौबिसै घण्टा सुरुङ निर्माणमा खटिएका छन् । सुरुङको लम्बाइ १२ किमि र चौडाइ ५६ मिटर छ । टीबीएमले सुरुङ खनेसँगै सेग्मेन्टको काम पनि भइरहेको छ । हाल दैनिक ८० सेग्मेन्टको प्रयोग भइरहेको छ । १२ किमि सुरुङका लागि ३६ हजार सेग्मेन्ट आवश्यक पर्छ ।यसअघि ड्रिलिङ र ब्लास्टिङबाट मात्रै सुरुङ खन्ने चलन थियो । संवेदनशील भूबनोटका कारण ड्रिलिङब्लास्टिङबाट सुरुङ खन्न असम्भव भएपछि सिँचाइ विभागले टीबीएम खरिदको प्रस्ताव गरेको हो, भूर्गभविद् खत्रीले भने, पहिलोपटक प्रयोग भएको मेसिनको सफल परीक्षणले भविष्यमा सरकारले अन्य आयोजनामा पनि प्रयोग गर्न सक्नेछ । अमेरिकी कम्पनी रोबिन्सले निर्माण गरेको यो मेसिन चीनबाट ल्याइएको हो । आयोजनाको निर्माण चिनियाँ कम्पनी चाइना ओभरसिज इन्जिनियरिङ गु्रप लिमिटेड (कोभेक) ले गरिरहेको छ । अत्याधुनिक कम्प्युटरचालित उक्त मेसिन खरिदपूर्व कोभेकले उत्पादक कम्पनीसँग जडानका साथै परीक्षणस्वरूप पाँच मिटर सुरुङ खनेर मात्र हस्तान्तरण गर्नुपर्ने सर्त राखेको थियो । सर्तअनुसार उत्पादक कम्पनीले २ सय ५० मिटर लामो मेसिन जडान गरेको हो ।मेसिनले भेरी र बबई नदीबीचको १२ किमि लामो चुरे पर्वत खन्दै छ । टीबीएमले खनेको माटो ओसार्न मोनो रेल प्रयोग गरिएको छ । सरकारले अन्तर जलाधार जल स्थानान्तरण परियोजनामध्ये यसलाई मुलुककै पहिलो तथा नमुना परियोजनाका रूपमा अघि बढाएको छ । मुलुकमै पहिलोपटक बहुउद्देश्यीय, एउटा बेसिनबाट अर्को बेसिनमा स्थानान्तरण, मेसिनले सुरुङ खन्नेजस्ता विशेषताका कारण यसलाई नमुना भनिएको हो । सिँचाइ विभाग र कोभेकबीच ०७१ माघमा निर्माण सुरु गरी ०७५ फागुनमा सुरुङ निर्माण सम्पन्न गर्ने सम्झौता छ । यसअन्तर्गत सुर्खेतको भेरीगंगा नगरपालिकाको छिन्चुजाजरकोट सडक खण्डको चिप्लेबाट १५ मिटर अग्लो बाँध बनाई १२ किमि लामो सुरुङमार्फत भेरी नदीको प्रतिसेकेन्ड ४० घनमिटर पानीलाई बबईमा मिसाइनेछ । बबईमा मिसाइएको पानीबाट ४८ मेगावाट विद्युत् तथा बाँके र बर्दियाको ५१ हजार हेक्टर जमिनमा सिँचाइ सुविधा उपलब्ध हुनेछ । सुरुङ खन्ने काम सम्पन्न भएपछि विद्युत् गृह निर्माण थालिनेछ । स्वदेशी लगानीमा निर्माण हुन लागेको यस आयोजनाको कुल लागत साढे १६ अर्ब रहेको छ । बाह्रै महिना सिँचाइ उपलब्ध भएपछि कृषि उत्पादन बढ्न गई आयोजनाबाट वार्षिक ३ अर्ब र विद्युतबाट ४ अर्ब प्रत्यक्ष आम्दानी अनुमान गरिएको छ ।"
उद्योगले नारायणपुरबाट क्लिंकर ल्याउँदै,"पर्सा भारतीय रेल्वेले रक्सौल स्टेसनबाट क्लिंकर लोड अनलोड बन्द गरेपछि पर्साबारा औद्योगिक करिडोरका सिमेन्ट उद्योगले नारायणपुर रेल्वे स्टेसनबाट ढुवानी गरी ल्याउन थालेका छन् । करिडोरका नारायणी र शालिमार सिमेन्ट उद्योगले २ सातायता नारायणपुर स्टेसनमा क्लिंकर ल्याएर लोड अनलोड सुरु गरेका हुन् । रक्सौलबाट करिब १ सय ५० किमि टाढा रहेको नारायणपुर स्टेसनदेखि करिडोरस्थित उद्योगसम्म क्लिंकर ल्याउन केही थप खर्च लाग्ने नारायणी उद्योगका प्रबन्ध निर्देशक उमेशचन्द्र ठाकुरले बताए । हामीले समस्या समाधान हुन्छ कि भनी लामो समय प्रतीक्षा गर्यौं, उनले भने, तर कच्चा पदार्थ अभावमा उद्योग नै बन्द हुने अवस्था आएपछि बाध्य भई टाढाबाट भए पनि क्लिंकर ल्याउँदै छौं । नेपाल सरकारको तदारुकता र संवेदनशीलता नदेखिएपछि यो कदम चालेको ठाकुरले सुनाए । ढुवानी व्यवसायी तथा वीरगन्ज उद्योग वाणिज्य संघका सचिव माधव राजपालले अम्बे, रिलायन्स, एडभान्स, इन्टरनेसनललगायतका उद्योगले पनि नारायणपुरबाटै क्लिंकर ल्याउने गृहकार्य थालिसकेको बताए । केही उद्योगको क्लिंकर नारायणपुरबाट ट्रिपरमा ल्याई रक्सौलमा अनलोड भइरहेको र केहीको उद्योगसम्म पुग्ने गरेको उनले सुनाए । रक्सौलमा क्लिंकर लोड अनलोड बन्द गरिए पनि सिमेन्ट उद्योगका अन्य कच्चा पदार्थ जिप्सम, फ्लाइएस, कोइला आदि भने आइरहेको राजपालले जानकारी दिए । भारतीय रेल्वेले २२ डिसेम्बरदेखि रक्सौलमा क्लिंकर ढुवानी बन्द गरेको हो । रक्सौलबासीको विरोध पछि भारतीय रेल्वेले अचानक नेपालतर्फको क्लिंकरको ढुवानी र बुकिङ बन्द गरेको छ । करिडोरका अधिकांश सिमेन्ट उद्योग यसका कच्चा पदार्थहरू क्लिंकर, कोइला, जिप्सम, स्ल्याग, फ्लाइएसलगायतका वस्तु भारतमै निर्भर छन् । भारतको उडिसा, मध्यप्रदेश, आसामलगायतका राज्यबाट यी कच्चा पदार्थ नेपाल ल्याइन्छन् । करिडोरका नेपाल शालिमार सिमेन्टलगायतका केही उद्योगले थोरै परिमाणमा क्लिंकर उत्पादन गरे पनि यसको कच्चा पदार्थ भारतबाटै ल्याउनुपर्ने बाध्यता छ । क्लिंकरकै प्लान्ट राखेर आफूलाई चाहिने क्लिंकर उत्पादन गर्न सिमेन्ट उद्योगले सकेका छैनन् । महाभूकम्पपछिको पुनर्निर्माण तथा ठूला जलविद्युत् आयोजनालगायतको निर्माण कार्य जारी रहँदा मुलुकमा सिमेन्टको आन्तरिक माग अत्यधिक रहेको छ ।"
अवैध धन नियन्त्रण गर्नुपर्छ : अर्थविद्,"काठमाडांै अर्थविद्हरूले अवैध धनलाई नियन्त्रण गर्नुपर्ने बताएका छन् ।पूर्वप्रधानमन्त्री एवं एमाले अध्यक्ष केपी शर्मा ओलीले देश विकासका कुराहरूलाई ध्यानमा राखेर अन्डरग्राउन्ड मनीलाई सर्फेसमा आउन दिने, त्यसलाई लिगलाइज हुन दिने, शुद्धीकरण हुने बाटो दिने र सरकारले त्यसबापत कर लिने अभिव्यक्ति दिएको भोलिपल्ट अर्थविद्हरूले नियन्त्रण गर्नुपर्ने बताएका हुन् । योजना आयोगका पूर्वउपाध्यक्षद्वय शंकर शर्मा, दीपेन्द्रबहादुर क्षेत्री र पूर्वसदस्य डिल्लीराज खनालले रिपोर्टर्स क्लब नेपालमा मंगलबार यस्तो धारणा राखेका हुन् । इल्लिगल मनीलाई प्रोत्साहन गर्न थालियो भने राजनीतिज्ञहरूले छुट पाउँछन्, ब्युरोक्रेटहरूले छुट पाउँछन्, गुन्डागर्दी र धम्क्याएर आर्जन गरेको पैसा पनि लिगल बनाउने क्रम सुरु हुन्छ, त्यसैले यस्तो काम कहिल्यै पनि गर्नुु हुँदैन, शर्माले भने ।निश्चित समय अवधिका लागि सरकारले आम्दानीको स्वयं घोषणा गरी अनौपचारिक अर्थतन्त्रलाई नियन्त्रणमा लिन सकिने अर्थविद्हरूको धारणा छ । पूर्वगभर्नर एवम् राष्ट्रिय योजना आयोगका पूर्वउपाध्यक्ष क्षेत्रीले अनौपचारिक अर्थलाई औपचारिक बनाउन सरकारले गम्भीर पहल लिनुपर्ने धारणा राखे । परम्परागत रूपमा नेपालमा ७० प्रतिशत अर्थतन्त्र अनौपचारिक छ, यसका लागि एउटा बाटो खोल्नुपर्छ, यदि ओलीले त्यो हिसाबले भनेको हो भने यो स्वागतयोग्य कुरा हो, उनले भने । ओलीले आम्दानीको स्वयं घोषणाबारेमा चर्चा नै गरेका थिएनन् ।क्षेत्रीले पूर्वअर्थमन्त्री कृष्णबहादुर महराले नेपालमा ५० प्रतिशत अनौपचारिक अर्थतन्त्र रहेको भनेर सार्वजनिक अभिव्यक्ति दिएको कुरा अन रेकर्ड रहेकाले अहिले सत्य सावित हुँदै गरेको सुनाए । ५० प्रतिशत मात्रै होइन अझै बढी नै छ जस्तो लाग्छ, उनले भने । अर्का अर्थविद् खनालले अवैध धनलाई वैध गर्ने कुरालाई समान्तर अर्थतन्त्रको संज्ञा दिँदै पूर्ण रूपमा नियन्त्रण गर्नुपर्ने बताए । कर छलेर आर्जन गरेको अवैध धनलाई वैध बनाउने काम गर्नु हुँदैन, यसलाई पूर्ण रूपमा नियन्त्रण गर्नुपर्छ, उनले भने ।ओलीले सोमबार सार्वजनिक गरेको धारणालाई लिएर अर्थविद्हरूले अवैध धनलाई नियन्त्रणमा लिनुपर्ने बताएका हुन् । ओलीले अवैध धनलाई शुद्धीकरण हुन दिनुपर्ने धारणा राखेका थिए । हालको व्यवस्थाअनुसार अन्डरग्राउन्ड मनी (अवैध धन) बाहिर निस्कन नसकेको भन्दै शुद्धीकरण हुन दिनुपर्ने धारणा राखेका हुन् । नेपाल चेम्बर अफ कमर्सको ६७ औं वार्षिक साधारणसभाबाट निर्वाचित पदाधिकारीलाई पार्टी कार्यालय धुम्बाराहीमा सोमबार स्वागत गर्दै उनले भने, देश विकासका कुराहरूलाई ध्यानमा राखेर अन्डरग्राउन्ड मनीलाई सर्फेसमा आउन दिने, त्यसलाई लिगलाइज हुन दिने, शुद्धीकरण हुने बाटो दिने र सरकारले त्यसबापत कर लिने गर्नुपर्छ । उनको यो अभिव्यक्तिबारे सामाजिक सञ्जालहरूमा व्यापक आलोचना भएको छ ।"
संस्थानले धान खरिद नगर्दा किसान मर्कामा,"गुलरिया खाद्य संस्थानअन्तर्गत आधुनिक कारखाना राजापुरले धान खरिद नगर्दा किसान मर्कामा परेका छन् । यस क्षेत्रमा बढी उत्पादन हुने धानको मूल्य संस्थानले निर्धारण नगर्दा किसानले बेच्न नपाएका हुन् । संस्थानले दुई महिनाअघि मोटो धानको समर्थन मूल्य कायम गरेको थियो । राजापुरमा उत्पादन हुने धानमध्ये मोटो र मसिनो २० प्रतिशत जति मात्रै उत्पादन हुन्छ । यस क्षेत्रमा ८० प्रतिशत उत्पादन हुने मकवानपुरे धानको हालसम्म मूल्य नतोक्दा किसानले संस्थानलाई बेच्न पाएका छैनन् । उनीहरूले घरखर्च चलाउन र ऋण तिर्न बिचौलियालाई सस्तोमा बिक्री गर्न बाध्य छन् । संस्थाको यस वर्ष मोटो धान खरिद लक्ष्य ३० हजार क्विन्टल छ । मोटो धानकै उत्पादन कम भएकाले धान खरिद न्यून भएको संस्थानले जनाएको छ । संस्थानको लापरबाहीले मकवानपुर धान खरिद प्रक्रिया नभएको स्थानीय किसान वीरबल थारूले बताए । हरेक वर्ष यो धान खरिद गर्दै आएको संस्थानले यस वर्ष मोटो धानको समर्थन मूल्य कायम गरेको हो । उद्योग वाणिज्य संघ राजापुरका पूर्वअध्यक्ष रामकुमार वैश्यले संस्थान प्रमुखको हेलचेक््रयाइँले किसान सस्तो मूल्यमा व्यवसायीलाई धान बेच्न बाध्य भएको आरोप लगाए । संस्थानले मोटो धान प्रतिक्विन्टल २ हजार तोकेको छ । व्यक्तिगत फाइदाका कारण संस्थानले ढिलो मूल्य कायम गरेको छ, उनले भने, किसानले धान व्यापारीलाई बेचेपछि व्यवसायीसँग महँगोमा खरिद गर्ने गरेका छन् ।राजापुर क्षेत्रका किसानको धान खरिद गर्ने उद्देश्यले ०४४ सालमा जापान सरकारको सहयोगमा खाद्य संस्थानले आधुनिक धानचामल कारखाना निर्माण गरेको थियो । यस वर्ष लक्ष्य पूरा गर्न संस्थानले छिमेकी जिल्ला कैलालीबाट धान खरिद गरिरहेको छ । संस्थानका प्रमुख भोजराज पाण्डेले कैलालीबाट धान खरिद भइरहेको जनाए । केन्द्रले मकवानपुर र मसिनो धानको मूल्य कायम नगरेकाले मोटो खरिद गरिएको उनको भनाइ छ ।"
थप पाँच नयाँ सुरुङ मार्गको अध्ययन सुरु,"काठमाडौं भौतिक पूर्वाधार तथा यातायात मन्त्रालयले पाँच नयाँ सुरुङ मार्ग निर्माणको सम्भाव्यता अध्ययन सुरु गरेको छ । यातायातलाई छिटोछरितो र सहज बनाउन सुरुङ मार्ग निर्माण प्रक्रिया सुरु गरेको हो । नौबिसेनागढुंगा सुरुङ मार्ग निर्माणसँगै थप पाँचवटाको अध्ययन भइरहेको सडक विभागका महानिर्देशक गोपालप्रसाद सिग्देलले जानकारी दिए । विभागले बीपी राजमार्गमा पर्ने खुर्कोटसिन्धुलीबजार, नवलपरासीको दाउन्ने, कुलेखानीहेटौंडा सुरुङ मार्गको अध्ययन अघि बढाएको छ । नुवाकोट जोड्ने टोखाछहरेमा सुरुङ मार्ग बनाउन विभागले अध्ययन सुरु गरेको छ । त्यसैगरी पोखराको हेम्जादेखि नागडाँडाकाँडेलुम्ले सडकलाई छोटयाउन हेम्जानयाँपुल सुरुङ मार्गको अध्ययन सुरु गरेको उनले बताए । उपत्यका भित्रिने अर्को नाका टोखाछहरे सुरुङ मार्ग अघि बढाउने तयारी गरेको उनले बताए । उक्त सुरुङमार्ग निर्माणका लागि विभिन्न विदेशी बैंकले इच्छा देखाए पनि कसले लगानी गर्ने भन्नेबारे निक्र्योल भइसकेको छैन । एसियन इन्फ्रास्ट्रक्चर इन्भेस्टमेन्ट बैंकले लगानी गर्ने इच्छा देखाएको थियो, विभागका एक अधिकारीले भने, तर, अहिले त्यसले नै लगानी गर्छ भनेर यकिन गरेर भन्न सकिँदैन । उक्त बैंकले करिब ४ किलोमिटर सुरुङमार्ग निर्माण गर्ने इच्छा देखाएको हो । भौगोलिक बनावटले लामो यात्रालाई छोटयाएर गाडी गुडाउन सुरुङ मार्ग निर्माण अघि बढाउन लागेको उनले बताए । सुरुङमार्ग निर्माण गर्दा यात्रुको यात्रा छिटोछरितो र सहज हुन्छ, उनले भने, त्यसकारण पनि नयाँ सुरुङमार्ग निर्माण अघि बढाउँदैछौं । नौबिसेनागढुंगा सुरुङमार्गको विस्तृत अध्ययन प्रतिवेदन (डीपीआर) तयार गर्ने काम भइरहेको भन्दै उनले आगामी असोजमा टेन्डर आह्वान गर्ने बताए ।सडकको दूरी छोटयाएर ट्राफिक जाम र इन्धन खपत कम गर्न सुरुङको अवधारण अघि बढाएको उनको भनाइ छ । परामर्शदाता नियुक्त गरेर अध्ययन गर्दै छौं, उनले भने, परामर्शदाताले सम्बन्धित क्षेत्रको भौगोलिक र वस्तुस्थिति अध्ययन गरेर प्रतिवेदन बुझाएपछि निर्णय गर्छौं । डीपीआर तयार गर्न लाग्ने लागत, भूबनोट, सुरुङको लम्बाइ, नक्सा र खर्च विवरणसहित परामर्शदाताले वास्तविकता अध्ययन गरेपछि सुरुङ मार्ग निर्माणबारे स्पष्ट खाका बाहिर ल्याउने उनले बताए । विभागका अनुसार विस्तृत अध्ययनपछि मात्र सुरुङ मार्ग निर्माणका लागि सरकारले आफैं वा दातृ निकायमार्फत निर्माण गर्ने भन्नेबारे निष्कर्षमा पुग्नेछ । निर्माण भइसकेको पनि सुरुङमार्गमा विद्युत्लगायत समस्या भने निकै हुने सिग्देलले बताए । कमजोर भूगोल, विद्युत्को अभावले सुरुङमार्गमा निर्माण अलि समस्या छ, उनले भने, तर विस्तृत अध्ययनपछि मात्र स्पष्ट रूपमा भन्न सकिन्छ ।नौबिसेनागढुंगा सडकमा पर्ने दहचोकदेखिसिस्नेखोला सुरुङ मार्गमा जापानले लगानी गर्ने सम्झौता गरिसकेको छ । जापान सरकारको १५ अर्ब रुपैयाँ सहुलियत ऋणमा निर्माण गर्न लागिएको नागढुंगानौबिसे सडकखण्ड सुरुङ मार्गको लम्बाइ २७ किलोमिटर हुनेछ । २०७९ भदौसम्म सम्पन्न गर्ने लक्ष्य राखिएको उक्त सुरुङ मार्गको डीपीआर निर्माण गर्ने काम भइरहेको छ ।"
मुसुरो निर्यातभन्दा आयात दोब्बर,"काँकडभिट्टा कुनै समय बंगलादेशसँगको व्यापारमा मुख्य हिस्सा ओगट्ने मुसुरो (दाल) को निर्यात क्रमश: घट्दै जाँदा आयात भने दोब्बर बढिरहेको छ । खासगरी अस्ट्रेलिया, क्यानाडा, म्यानमारलगायतका मुलुकहरूबाट मुसुरोको आयात भइरहेको छ । मुसुरोको निर्यातको तुलनामा आयात दोब्बरभन्दा बढी देखिन्छ, मेची भन्सारका प्रमुख टेकबहादुर अर्यालले भने, मुसुरोको आयात बढ्ने क्रममा जारी छ । अर्यालका अनुसार विगतमा मुसुरोको आयात ज्यादै न्यून थियो । केही वर्षयता आयात बढ्न थालेको छ । निर्यात क्रमश: घट्न थालेको छ । मेची भन्सार कार्यालयका अनुसार चालु आर्थिक वर्षको ६ महिनामा करिब ३५ करोड ९९ लाख २० हजार मूल्य बराबरको करिब ३३ लाख १३ हजार किलो मुसुरो बंगलादेश निर्यात भएको छ । यही अवधिमा दोब्बरभन्दा ज्यादा अर्थात् ८१ करोड ३९ ला ३४ हजार मूल्यको ७८ लाख ४३ हजार किलो मुसुरो तेस्रो देशबाट आयात भएको छ । गत आर्थिक वर्षमा पनि मुसुराको आयात निर्यातको तुलनामा बढी नै थियो । गत वर्ष १ अर्ब ५ करोड ५८ लाख ८८ हजार मूल्यको करिब १ करोड १४ लाख २३ हजार किलो मुसुरो आयात हुँदा ९५ करोड २२ लाख ४५ हजार मूल्यको करिब ६१ लाख ८६ हजार किलो मुसुरो निर्यात भएको थियो । मुसुरोको आयात अझै बढ्न सक्ने देखिन्छ । तर, निर्यात बढ्ने भन्दा पनि घट्ने सम्भावना ज्यादा छ । ५ वर्षयता मुसुरोको निर्यात क्रमिक रूपमा घटिरहेको छ । त्यही समयदेखि आयात क्रमिक रूपमा बढ्दै गएको देखिन्छ । मुसुरोको घट्दो निर्यातले नेपालबंगलादेशबीचको व्यापारमा समेत प्रत्यक्ष असर पुगेको छ । भन्सार अधिकृत मनोजकुमार विश्वकर्माका अनुसार अधिकांश मुसुरो झापा धाइजनको सूर्य पल्स एन्ड प्रोसेसिङको नाममा आयात भइरहेको छ । क्यानाडा, अस्ट्रेलियाका साथै म्यानमारबाट उसले मुसुरो आयात गरिरहेको विश्वकर्माले बताए ।बंगलादेशको व्यापारमा सहजीकरण गर्ने नेपाल पारबहन गोदाम तथा व्यवस्था कम्पनी शाखा कार्यालय काँकडभिट्टाका अनुसार आव ०६९०७० मा २ अर्ब ७१ करोड १४ लाखको मुसुरो निर्यात भएको थियो । ०७००७१ मा निर्यातक्रम घटेर १ अर्ब ९६ करोडमा झरेको थियो । ०७१०७२ मा आइपुग्दा १ अर्ब ११ करोडको मात्रै निर्यात भएको थियो ।२०७२०७३ मा थोरै बढेर १ अर्ब २० करोड १९ लाख भए पनि २०७३०७४ मा त साढे ९५ करोडको मात्रै मुसुरो निर्यात भएको थियो । यो वर्ष अझ घट्ने सम्भावना देखिन्छ, पारवहन कार्यालयका प्रमुख यादव शिवाकोटी भन्छन्, ६ महिनामा ३५ करोडको मात्रै निर्यात भएको छ । व्यवसायीहरू मुसुरोको उत्पादनमै आएको गिरावटका कारण निर्यात घटेको दाबी गर्दै आएका छन् । तर, नेपालमा त्यो परिमाणमा मुसुरो उत्पादन हुने सम्भावना नै छैन । भारतबाट ल्याइएको मुसुरो नै बंगलादेश निर्यात हुने गरेको स्रोतको दाबी छ । केही समययता भारतमा मुसुरोको उत्पादन नै घटिरहेको छ, व्यापारी स्रोत भन्छन्, भारतमा उत्पादन घटेपछि नेपालमा पर्याप्त दाल पठाउन सकिएन, जसका कारण नेपालबाट बंगलादेश निर्यात खस्कियो । विराटनगरका व्यवसायी प्रदीप सारडाका अनुसार सरकारी नीतिका कारण मुसुरोको निर्यात क्रमिक रूपमा घटिरहेको दाबी गर्छन् । उनका अनुसार एकतिर निर्यात प्रोत्साहनका लागि भन्दै १ प्रतिशत सहुलियत दिने र अर्कातिर प्रतिकिलो १ रुपैयाँ कर असुल्ने प्रवृत्तिले मुसुरोको निर्यातमा गिरावट आएका उनको दाबी छ ।व्यवसायी सारडाका अनुसार निर्यात व्यापारमा विगतको ४ प्रतिशत सहुलियत घटाएर १ प्रतिशतमा झार्नु नै आपत्तिजनक छ । उनले थपे, निर्यातलाई प्रोत्साहनका लागि सहुलियत बढाउनुपर्नेमा सरकार उल्टै घटाइरहेको छ, अनि कसरी हुन्छ निर्यात व्यापारलाई प्रोत्साहन । सन् १९९७ जुन १ देखि काँकडभिट्टाफूलबारीबंगलाबन्द मार्ग सञ्चालन भएयता नेपालले बंगलादेशमा पहिले गहुँ र अहिले मुसुरो निर्यात गर्दै आएको छ ।"
अब निजी क्षेत्रको नेतृत्व,"काठमाडौं (कास) नेपाल उद्योग वाणिज्य महासंघकी अध्यक्ष भवानी राणाले निजी क्षेत्रले अब मुलुकको आर्थिक विकासका लागि नेतृत्वदायी भूमिका निर्वाह गर्ने बताएकी छन् । उनले भनिन्, निजी क्षेत्रले मुलुकलाई आर्थिक विकासको एकल सूत्रमा अगाडि बढाउन सरकार, राजनीतिक दल र सरोकारवाला सबै निकायलाई निरन्तर दबाब दिइरहनेछ । महासंघले आगामी फागुनमा आयोजना गर्न लागेको नेपाल अन्तर्राष्ट्रिय व्यापार मेलाका विषयमा जानकारी गराउन सोमबार महासंघ सचिवालयमा आयोजित पत्रकार सम्मेलनमा उनले भनिन्, स्थानीय तहमा रहेको सम्भाव्यताको उजागर गर्न, घरघरमा उद्यमशीलता प्रवद्र्धन गर्न आवश्यक छ ।"
बैंकहरूको नाफा बढयो,"काठमाडौं यो वर्षको दोस्रो त्रैमासिक अवधिको विवरण सार्वजनिक गर्ने बैंकहरूको नाफा बढेको देखिएको छ । यो अवधिमा एनएमबीको खुद मुनाफा ४३ प्रतिशत र एनआईसी एसियाले २५ प्रतिशतले वृद्धि भएको देखिएको हो । एनएमबी बैंकले दोस्रो त्रैमासमा अघिल्लो वर्षको सोही अवधिमा भन्दा खुद मुनाफा ४३ प्रतिशतले वृद्घि गरी १ अर्ब रुपैयाँ कटाउन सफल भएको छ । निक्षेप ८६ अर्ब तथा कर्जा ६६ अर्ब रुपैयाँले बढाएको बैंकले जनाएको छ । हाल बैंकको निक्षेप ८०५५ अर्ब छ भने कर्जा ७०९३ अर्ब रुपैयाँ पुगेको जारी विज्ञप्तिमा उल्लेख छ । यस अवधिमा बैंकले आफ्नो निष्क्रिय कर्जालाई १६७ प्रतिशतबाट झारेर १२० प्रतिशतमा पुर्याएको जनाएको छ । मेगा बैंक नेपालले यो अवधिमा मुनाफा हात्तै बढाएको विज्ञप्तिमार्फत जनाएको छ । बैंकका अनुसार पहिलो त्रैमासमा ८ करोड ११ लाख मात्र खुद मुनाफा गरेको मेगाले पुस मसान्त सम्ममा ३९ करोड ३६ लाख रुपैयाँ कमाएको छ । यो जुन ३ सय ८५ प्रतिशतको वृद्धि हो । दोस्रो त्रैमासिक अवधिमा बैंकको निक्षेप ६ अर्ब १८ करोड रुपैयाँले वृद्धि भएको छ भने कुल कर्जा ५ अर्ब ४८ करोड रुपैयाँले बढेको छ, बैंकको विज्ञप्तिमा उल्लेख छ, बैंकको निष्क्रिय कर्जा घटेर १ प्रतिशतभन्दा कम छ । यसैगरी ६५ प्रतिशतको हकप्रद सेयर यसै अवधिमा बाँडफाँट भएका कारण बैंकको चुक्ता पुँजीमा पनि उल्लेख्य वृद्धि भएको जनाएको छ । जसले बैंकको प्रतिसेयर आम्दानी अनुपातलाई प्रतिकूल असर गरे पनि खुद मुनाफामा भएको उल्लेख्य वृद्धिले अघिल्लो त्रयमासको ६८८ प्रतिशतको तुलनामा यो त्रयमासमा प्रतिसेयर आम्दानी १०६४ प्रतिशत कायम भएको छ । एनआईसी एसिया बंैकले यो अवधिमा सम्भावित नोक्सानीअघिको सञ्चालन मुनाफामा २५ प्रतिशतको वृद्धि हासिल गरेको जनाएको छ । बंैकका अनुसार गत वर्षको सोही अवधिको ०८९ अर्ब रुपैयाँ मुनाफाको तुलनामा चालु वर्ष ११२ अर्ब रुपैयाँ सञ्चालन मुनाफा आर्जन गरेको छ । बैंकले गत वर्षको सोही अवधिमा कर्जा नोक्सानी व्यवस्थाबाट उल्लेख्य फिर्ता ३२८३ करोड भएको हुनाले ७२१४ करोड खुद मुनाफा भएकामा चालु आवको दोस्रो त्रैमासिकमा बंैकले ५७१७ करोड रुपैयाँ खुद मुनाफा आर्जन गर्न सफल भएको छ । चालु आवमा बंैकको सञ्चालन मुनाफामा भएको स्वस्थ वृद्धि तथा कर्जामा उल्लेख्य वृद्धिका कारणले असल कर्जाको कर्जा नोक्सानी व्यवस्थामा ३६ करोडको वृद्धिका बाबजुद पनि बंैकले दोस्रो त्रैमासिकमा आर्जन गरेको खुद नाफा उत्साहजनक रहेको छ, जारी विज्ञप्तिमा उल्लेख छ ।"
रसुवागढीमा सुक्खा बन्दरगाह बन्ने निश्चित,"रसुवा चीनसँगको व्यापार सहजीकरणका लागि रसुवाको टिमुरेमा अन्तर्राष्ट्रियस्तरको सुक्खा बन्दरगाह निर्माण हुने निश्चित भएको छ । गत साता दुवै मुलुकका अधिकारीबीच बन्दरगाहको विस्तृत डिजाइनमा हस्ताक्षर भएपछि निर्माण सुनिश्चत भएको हो । नेपाल इन्टरमोडल यातायात विकास समितिका निर्देशक लक्ष्मणबहादुर बस्नेतले फाइनल डिजाइनपत्र स्वीकृतसँगै बन्दरगाहको निर्माण प्रक्रिया अघि बढेको जानकारी दिए । चीनले बढीमा तीन महिनामा लागत इस्टमेट तयार हुने जानकारी दिएको छ । विस्तृत डिजाइन तीन महिनामा पूरा गरेर त्यसको एक महिनामा निर्माण कम्पनीको छनोट गरिने जानकारी बस्नेतले दिए । चीनले २०१४ मा बन्दरगाह बनाउन प्ररम्भिक सहमति जनाएको थियो । भूकम्पलगत्तै सिन्धुपाल्चोकको तातोपानी नाका बन्द भएपछि चीले केरुङको विकासलाई बढी प्राथमिकता दिँदै आएको छ । जनवरी १५ अर्थात् गत १ गते चीनको छेन्दु भएको पछिल्लो सम्झौतामा मुलुकका दुवै अधिकारीबीच हस्तान्तरण गरेका थिए । नेपालको तर्फबाट बस्नेतले हस्ताक्षर गरेका थिए । गुरु योजनामा भने २०१५ बन्दरगाह ८ हेक्टर क्षेत्रफलमा निर्माण हुनेछ । बन्दरगाहको डिजाइन, इस्टमेट, लगानी तथा निर्माण सबै चीनले नै गर्नेछ । संरचना निर्माणका लागि लाङटाङ राष्ट्रिय निकुञ्जबाट ५ र सर्वसाधाणको ३ हेक्टर जमिन अधिग्रहण गरिसकिएको छ । बन्दरगाहमा एउटा मुख्य भवन हुनेछ । त्यसमा प्रशासनिक कार्यकक्ष, क्वारेनटाइन, बैंक, ल्याब, सुरक्षालगायतका कार्यालयहरू रहनेछन् । बन्दरगाहमा ३ सय १५ भन्दा बढी कन्टेनरहरू पार्किङ गर्न सक्ने क्षमता हुनेछ । ७ सय ५० वर्ग मिटरको क्षेत्रफलमा गोदामघर निर्माण हुनेछ । सामान जाँच टर्मिनल, चेकपोस्टलगायतका आधारभूत संरचना निर्माण हुनेछ । चीनलेले आफ्नो भूभाग रसुवागढी नाकाबाट करिब ३० किलोमिटर टाढा केरुङमाथि पाङसिङमा आधुनिक बन्दरगाह निर्माण गरिरहेको छ । चीनको सिगात्सेदेखि केरुङसम्मको दूरी ४ सय ५० किमि छ । चीनले सन् २०२० सम्म केरुङलाई रेल सञ्जालमा जोड्ने लक्ष्य राखेको छ । पछिल्लो समय चीनसँग स्थल मार्गबाट हुँदै आएको प्रमुख व्यापार यही नाका भएकाले यसको व्यावसायिक महत्त्व बढदै गएको छ । रेलबाट ल्याएको सामानलाई सीधै ट्रकमा लोड गरी सुख्खा बन्दरगाहमा ल्याएर आवश्यक प्रक्रिया पूरा गर्न सजिलो हुने बस्नेतले बताए । यो रसुवागढीबाट स्याफ्रु, मैलुङ, त्रिशूली, गल्छी हुँदै भारत जोड्ने सबैभन्दा छोटो रुटको सडक हुनेछ ।"
पौने चार लाखले अवलोकन गरे क्यान इन्फोटेक,"काठमाडौं (कास) सूचना प्रविधि सम्बन्धि मेला सुबिसु क्यान इन्फोटेक ३ लाख ७६ हजारले अवलोकन गरेका छन् । आयोजक क्यान महासंघद्वारा जारी विज्ञप्तिअनुसार माघ ११ देखि १६ सम्म चलेको मेलामा उक्त सहभागिता रहेको हो । मेलाको २४ औ संस्करण स्मार्ट टेक्नोलोजी र डिजिटाइजेसनलाई प्राथमिकतामा राखेर आयोजना गरिएको जनाइएको छ । मेलामा नयाँ प्रविधि र उत्पादनले नेपालमा प्रविधिको विकास, विस्तार र प्रवद्र्धनमा टेवा पुर्याउने दाबी आयोजकको छ । प्रदर्शनीमा हार्डवेयर सेल्स तथा मेन्टिनेन्स, पावर सोलुसन्स, मोबाइल एसेसोरिज, डिलर र डिस्ट्रिब्युटर्स, इन्टरनेट सेवा प्रदायक, टेलिकम्युनिकेसन्स, आईसीटी कलेज तथा ट्रेनिङ इन्स्टिच्युट्स, सफ्टवेयर सोलुसन्स, पेमेन्ट सोलुसन्सलगायत गरी १५० भन्दा बढी कम्पनीका २ सय २२ स्टल थिए । सन् १९९५ देखि प्रत्येक वर्ष क्यान इन्फोटेक आयोजना हुँदै आएको छ ।"
जलविद्युत् मा सेयर हाल्न तँछाडमछाड,"इलाम पञ्चकन्या माई हाइड्रो पावरले सेयर निष्कासन गरेको छ । हाइड्रोले इलाम नगपालिका र सन्दकपुर गाउँपालिकाका लागि ११ लाख कित्ता सेयर निष्कासन गरेको हो । सेयर हाल्ने म्याद सकिनै लाग्दा इच्छुकको भीड बढेको छ ।सन्दकपुर गाउँपालिकाको माबु, सुलुबुङ, जमुना र माई मझुवामा सञ्चालित २ आयोजनाका लागि कम्पनीले सेयर निष्कासन गरेको हो । सन्दकपुर गाउँपालिकालाई अति प्रभावितको सूचीमा राख्दै ११ लाख कित्तामध्ये ६० प्रतिशत अर्थात् ६ लाख ६० हजार कित्ता सेयर हाल्ने अवसर दिइएको छ । त्यस्तै प्रभावित इलाम नगरपालिकाकाका बासिन्दाका लागि ४० प्रतिशत अर्थात ४ लाख ४० हजार कित्ता सेयर रहेको छ । हालसम्म १६ करोड ५० लाख रुपैयाँ जम्मा भइसकेको छ । माघ १९ सम्म सेयर हाल्ने म्याद छ । सनराइज, प्रभु र लक्ष्मी बैंकसहित सन्दकपुर गाउँपालिकाको कार्यालय र माबु हाइड्रोको कार्यालयमा गरी पाँच स्थानबाट सेयर रकम संकलन गरिरहेको छ । न्यूनतम २० कित्तादेखि अधिकतम ५ हजार ५ सय कित्तासम्मका लागि आवेदन भर्न पाउने व्यवस्था गरिएको छ । कम्पनीले इलामको माबु, माईमझुवा र सुलुबुङमा अप्पर माई जलविद्युत् आयोजनाबाट १२ मेगावाट क्षमताको अपरमाई हाइड्रोपावर सञ्चालन गरेको छ । सुलुबुङ र जमुनामा ६१ मेगावाटको क्यास्केड आयोजना सञ्चालन गरेको छ ।"
क्यानलाई अन्तिम मौका,"काठमाडौं नेपाल क्रिकेट संघ (क्यान) को झन्डै दुई वर्षदेखि कायम विवाद सुल्झाउन अन्तर्राष्ट्रिय क्रिकेट परिषद् (आईसीसी) ले नेपाललाई अन्तिम मौका दिएको छ । आईसीसीका कार्यवाहक प्रमुख उस्मान ख्वाजाको नेतृत्वमा राजधानीमा आइतबार र सोमबार फरकफरक समूहसँगको बैठकले जुनमा हुने आईसीसीको चुनावी साधारणसभाअगावै नेपालको विवाद सुल्झाउन अल्टिमेटम दिएको छ । आईसीसी प्रतिनिधिमण्डलले राष्ट्रिय खेलकुद परिषदा सदस्यसचिव केशवकुमार विष्ट, सल्लाहकार समूह, क्रिकेटका सरोकारवाला निकाय, निवार्चित क्यान र तदर्थ समितिसँग निरन्तर छलफलपछि निलम्बन फुकुवा हुने सम्भावना भने बढेको छ । यसअघि निर्वाचित क्यानले साधारणसभा गरेर पास गरेको संशोधित विधान अमान्य भएपछि जिल्ला संघको निर्वाचन प्रक्रिया फेरि दोहोर्याउनुपर्ने भएको छ । विधानमा संशोधित गरिएका बुँदाहरू आईसीसीले अमान्य रहने बताएपछि सल्लाहकार समितिले प्रस्ताव गरेको विधान पारित गर्नुपर्ने अवस्था आएको छ । केही दिनमै उक्त प्रक्रिया पूरा गरेर आईसीसीले अगाडि बढ्ने रोडम्याप दिने बताइएको छ । त्यसैमा रहेर क्यानको आगामी कार्यशैली अगाडि बढ्ने छ । राष्ट्रिय खेलकुद परिषद (रँखेप) का सदस्य सचिव केशव कुमार विष्टले दुवै पक्ष मिलेर अगाडी बढ्नुको विकल्प नरहेको बुझाइ राखे । नेपाली क्रिकेटले निकास पाउन अब दुवै पक्ष मिल्नु जरुरि छ । राखेप नेपाली खेलकुदकै अभिभावक संस्था भएको नाताले अब सक्दो चाँडो यस विवादलाई सुल्झाउन दुवै पक्षलाई अगाडि बढ्न आग्रह गर्छौं, उनले भने । दुवै पक्षले सम्झौता गर्न नसक्दा भने राखेप कठोर निर्णय लिन बाध्य हुने विष्टले बताए ।सल्लाहकार समितिका संयोजकमध्ये एक विनयराज पाण्डेले जिल्लादेखि नै क्रिकेट हितका लागि काम गर्ने मान्छे नेतृत्वमा आए नेपाली क्रिकेटको दीगो विकास हुने बताए । हामीले अन्तिम मौका पाएका छौं । अहिले राम्रो निर्णय लिएर अघि बढे नेपाली क्रिकेटले निकास पाउँछ । अहिले हामी चुकेको खण्डमा क्यान खारेज हुनुको विकल्प नरहेको आईसीसी प्रतिनिधिले प्रस्ट पारिसकेका छन्, उनले भने ।निवार्चित क्यानका महासचिव अशोकनाथ प्याकुर्यालले क्यानमाथि लागेको प्रतिबन्ध हटेको खण्डमा आफ्नो पक्ष सकारात्मक रहेको जानकारी दिए । हामीले पनि क्रिकेटको विकास चाहेका हौं । जिल्लालाई अझै माथि उठाउन विधानमा संशोधन गरिएको थियो । अब आईसीसीले क्यानलै फुकुवा गर्छ भने हामी आफ्नो अडान राख्ने छैनौं, उनले भने । प्याकुर्यालले आगामी दिनमा सहमतिअनुसार काम बढे आफ्नो तर्फबाट कुनै बाधा नआउने प्रस्ट पारे ।आईसीसीले अबको केही दिनमा क्यानको आगामी गतिविधि कसरी हुनेबारे रोडम्याप तयार गर्दै छ । विशेष साधारणसभा र त्यसपछि हुने जिल्लाको चुनावबारे समयसीमा पनि त्यसै रोडम्यापले बनाउने छ । त्यसअघि आईसीसीका तीन सदस्यसहित क्यान र सल्लाहकार समितिका ११ सदस्य रहेर अनुगमन समिति पनि गठन गरिने छ । आईसीसीको निर्देशनअनुसार सम्पूर्ण प्रक्रिया पूरा गरे आगामी जुनमा आईसीसी बैठकले नेपालको निलम्बन फुकुवा गर्न सक्नेछ ।"
अभ्यासमा नेपाल विजयी,"काठमाडौं (कास) विश्व क्रिकेट लिग डिभिजन(२ को तयारीका लागि संयुक्त अरब इमिरेट्स (यूएई) पुगेको नेपाली टोलीले पहिलो अभ्यास खेलमा यूएई ए लाई २५ रनले पराजित गरेको छ । यूएईको राष्ट्रिय टोलीका चिराग सुरी र मोहमद कासिमसहित राष्ट्रिय स्तरका खेलाडी रहेको टोलीविरुद्ध नेपालले टस जितेर ब्याटिङ रोजेको थियो ।नेपालले इनिङ्सको तीन बल बाँकी छँदा अलआउट हुनुअघि २ सय ४६ रन जोड्यो । उपकप्तान ज्ञानेन्द्र मल्ल १८ रनमा कट बिहाइन्ड भएपछि दिलीप नाथ र अनिल साहले दोस्रो विकेटमा ६० रनको साझेदारी गरे । अनिलले ३१ तथा दिलीपले ६१ रन जोडे । मध्यक्रममा १६ रनको अन्तरमा ४ विकेट गुमाएको नेपालको इनिङ्सलाई रोहित पौडेलले उकासेका थिए । कप्तान पारस खड्काले २० रन जोड्दा आरिफ शेख र दीपेन्द्रसिंह ऐरीले २(२ रन जोडे । ४३ रन जोडेका रोहितले २१ रन बनाएका वसन्त रेग्मीसँग सातौं विकेटमा ४५ रन जोडेपछि नेपाल राम्रो स्कोरतर्फ उन्मुख भयो । नवौं नम्बरमा ब्याटिङ गर्न आएका करण केसीले १६ बलमा ४ चौका र २ छक्कासहित ३५ रन जोडेपछि नेपालले बलियो लक्ष्य प्रस्तुत गरेको थियो । यूएईका कासिमले ३ विकेट लिए ।जवाफी ब्याटिङमा यूएई ए ले बलियो सुरुआत गर्यो । प्रारम्भिक जोडीले १५ ओभरमा ८७ रनको साझेदारी गरेपछि नेपाली टोली दबाबमा परेको थियो । त्यसपछि दीपेन्द्र र कप्तान पारसले चार ओभरमा ४ विकेट निकालेपछि नेपाल खेलमा फर्किएको थियो । दीपेन्द्रले ओपनरद्वय फहाद नवाज (३६) र चिराग (४५ रन) लाई पेभेलियन फर्काए ।मध्यक्रममा नील लोबोले ५९ रन जोड्दै टोलीलाई उकास्न खोजे पनि अन्य ब्याट्सम्यानले राम्रो साथ दिन सकेनन् । घरेलु टोली ४८४ ओभरमा २ सय २१ मा अल आउट भयो । कप्तान पारसले ५ तथा दीपेन्द्रले ३ विकेट लिएका थिए । नेपालले यस अभ्यास खेलका लागि १४ सदस्यीय अन्तिम टोलीबाट शरद भेषावकर, सन्दीप लामिछाने र सोमपाल कामीलाई विश्राम दिएको थियो । नेपालले यूएईमा अझै दुई अभ्यास खेल खेल्नेछ । टोली यूएईबाट आइतबार नामिबिया जाने कार्यक्रम छ ।"
यू१२ टोली छनोट,"लेखनाथ (कास) जापानमा हुने यू१२ कोपा पुमा टोरेरस फुटबल प्रतियोगिताका लागि नेपाली टोली छनोट गरिएको छ । पूर्व राष्ट्रिय खेलाडी वसन्त गौचनको उपस्थितिमा पोखरा रंगशालामा १२ सदस्यीय टोली छनोट गरिएको हो । जापानस्थित फन रुट्स एकेडेमीका प्रशिक्षक रहेका वसन्तले चैतमा प्रतियोगिता हुने बताए । छनोट हुनेमा अजित श्रेष्ठ, साइमन गौचन, अनिल सूचीकार, राजकुमार गुरुङ, सुवास गुरुङ, मनीष क्षत्री, रितेश गुरुङ, मनीष सिंजाली, मनोज विश्वकर्मा, अनुपम श्रेष्ठ, श्रेयस थापामगर र नोर्बु लामा छन् । गौचनसहित फन रुट्स एकेडेमी जापानका सञ्चालक जुन हिरानो, प्रशिक्षक राजेन्द्र तामाङ, राखेप पूर्व फुटबल प्रशिक्षक शम्भु केसी लगायत टोलीले खेलाडी छनोट गरेको हो । नेपाली टोलीले ब्राजिल, स्पेन, जर्मनी, अस्ट्रेलिया, दक्षिण कोरिया, चीन, ताइवान, घाना लगायतका देशका खेलाडीसँग प्रतिस्पर्धा गर्नेछ । सञ्चालक हिरानोले कोपा पुमा टोरेरस प्रतियोगिता खेल्न पाउनु निकै राम्रो अवसर भएको बताए । पोखरा रंगशालामा मंगलबार आयोजित पत्रकार सम्मेलनमा उनले नेपालको टिमले जापानमा प्रदर्शन गर्ने फुटबलले अरुलाई पनि अवसर मिल्ने जनाए । जापानको टोकियोस्थित रिसहो विश्वविद्यालयका प्रशिक्षक तोकाई रिनले आगामी दिनमा जापानी विश्वविद्यालयको टिम पोखरा ल्याउन सकिने बताए । आहारारा गोल्डकपकै समयमा आइपुगेका प्रशिक्षक तोकाईले नेपाली क्लबको फुटबलस्तर निकै राम्रो भएको प्रतिक्रियासमेत दिए । पश्चिमाञ्चल क्षेत्रीय खेलकुद विकास समितिका अध्यक्ष खगराज पौडेलले अब नेपालमा पनि स्पोर्ट्स विश्वविद्यालयको परिकल्पना गरिएको बताए । पूर्व राष्ट्रिय खेलाडी वसन्त गौचनले यू१२ नेपाली टिम लैजाने यो तेस्रो अवसर भएको भन्दै आगामी दिन अझ राम्रो प्रदर्शन गर्नेमा आफू विश्वस्त भएको बताए । उनले जापानी युनिभर्सिटीको टिम नेपाल ल्याउने विषयमा भने पहल गर्ने सुनाए ।"
माडी विजयी,चितवन (कास) वसन्तपुर युनाइटेड क्लब माडीले मंगलबार सुरु चौथो चितवन च्याम्पियनसिप फुटबलमा हर्दी युवा समाज भण्डारालाई १० ले पराजित गरेको हो । जुनियर प्रहरी अधिकृत शिक्षालयको मैदानमा दोस्रो हाफको १० औं मिनेटमा माडीका विदेशी खेलाडी अबु बकरले गोल गरेका थिए । एभरेस्ट क्लब चितवनको आयोजनामा भएको प्रतियोगिता विजेताले २ लाख २२ हजार र उपविजेताले १ लाख ११ हजार रुपैयाँ पुरस्कार जित्ने छन् ।
घले समूहलाई उपाधि,सिन्धुपाल्चोक (कास) चौतारा साँगाचोकगढी नगरको टुँडिखेल मैदानमा सम्पन्न सेभेन ए साइड फुटबलमा घले युवा समूह विजयी भएको छ । घलेले आयोजक चौतारा युवा समूहलाई २१ ले हरायो । विजेताले १५ हजार रुपैयाँ पुरस्कार पायो ।
जोन र विविशा उत्कृष्ट,"काठमाडौं (कास) बूढानीलकण्ठ डोजो प्रथम अन्तर्राष्ट्रिय खुला कराते प्रतियोगितामा ७ स्वर्ण, २ रजत र २ कांस्य पदक जित्दै टिम च्याम्पियन भएको छ । भारतीय टोली समान ५५ स्वर्ण, रजत र कांस्य जितेर दोस्रो भयो । तेस्रो भएको बंगलादेशी टोलीले २ स्वर्ण र १ कांस्य जितेको थियो । पुरुषमा भारतका गोलो जोन र महिलामा नेपालकी विविशा स्याङतान उत्कृष्ट खेलाडी भए ।"
बाबा फाइनलमा,काठमाडौं (कास) बाबा बोर्डिङ दोस्रो बौद्ध अन्तरस्कुल बास्केटबलको गल्र्सतर्फ फाइनल पुगेको छ । मंगलबार राउन्ड रोबिन लिगको अन्तिम खेलमा बाबाले आयोजक बौद्ध स्कुललाई ३३१२ स्कोरले हरायो । बाबाकी सोनीले १० स्कोर जोडिन् । उपाधि भिडन्तमा बाबाले एचएचसीएको सामना गर्नेछ । ब्वाइजमा नेरिक एकेडेमी र बुद्ध एकेडेमी फाइनल पुगेका छन् ।
टीआईए विजयी,"काठमाडौं (कास) ज्ञान निकेतनले दोस्रो भानुभक्त विन्टर कप अन्तरस्कुल बास्केटबलको ब्वाइजतर्फ मंगलबार बेलिलनलाई ३५११ स्कोरले पराजित गरेको छ । त्यस्तै टीआईएले ओडिसी एकेडेमीलाई ३७२०, विल्सनले काठमाडौं जेभियरलाई ५५३४ र महामञ्जुश्रीले सेबलाई २९२७ स्कोरले हराए ।"
अर्किड र ग्लोबल सफल,काठमाडौं (कास) उपत्यकाव्यापी फिजम् कप फुटबल प्रतियोगितामा मंगलबार अर्किड र ग्लोबल पब्लिक विजयी भएका छन् । अर्किडले माउन्ट सेबलाई २० ले र ग्लोबलले ग्रामरलाई १० ले हराए । रत्नशिक्षाले बाई पायो ।
पुलिससामु मनाङ निरीह,आजको खेलथ्रीस्टारविरुद्ध बरिधरा
लापोर्ट सिटीमा,"लन्डन (एएफपी) म्यानचेस्टर सिटीले क्लब इतिहासकै सर्वाधिक बढी रकम खर्चंदै एथलेटिक बिल्बाओका डिफेन्डर एमेरिक लापोर्टलाई भित्र्याएको छ । प्रशिक्षक पेप ग्वार्डिओलाले मंगलबार नयाँ डिफेन्डर लापोर्टको आगमनले क्लबको उपाधि जित्ने अभियान अझै बलियो हुने बताए । सिटीले लापोर्टलाई भित्र्याउन साढे ६ करोड युरो खर्चेको अनुमान गरिएको छ । २३ वर्षीय फ्रान्सेली खेलाडी जारी सिजनमा ग्वार्डिओलाले अनुबन्धन गरेका छैटौं खेलाडी हुन् । उनले सन् २०२३ सम्म सम्झौता गरेका छन् ।क्लबसँग आबद्ध भएपछि लापोर्टले खुसी व्यक्त गरे । म यहाँ आउन पाउँदा निकै खुसी छु । सिटी ठूलो लक्ष्य बोकेर अगाडि बढिरहेको युरोपको प्रतिष्ठित क्लब हो, उनले थपे, म ग्वार्डिओलाको प्रशिक्षणमा खेल्दै क्लबलाई सफलता दिलाउन सक्दो प्रयास गर्नेछु । क्लबका निर्देशक सिकी बेगरस्टेनले प्रशिक्षकको रणनीतिमा भिज्नसक्ने लापोर्टलाई लामो समय पछयाएपछि भित्र्याउन सफल भएको बताए ।"
प्युठानी जितमा राजवीर नायक,काठमाडौं (कास) राष्ट्रिय यू१९ टोलीका पूर्व खेलाडी राजवीर सिंहको अलराउन्ड प्रदर्शनमा आरसीए प्युठान च्यालेन्जर्सले मलपोखरी क्रिकेट क्लबलाई हराएको छ । खुकुरी च्यालेन्जर कप ट्वान्टी२० अन्तर्गत समूह ए मा दोस्रो जित दर्ता गर्ने क्रममा प्युठान १ सय १७ रनको फराकिलो अन्तरले विजयी रह्यो । मुलपानी क्रिकेट मैदानमा मंगलबार ब्याटिङको निम्तो पाएको प्युठानले राजवीरको नटआउट ९३ रन मदतले निर्धारित २० ओभरमा १ सय ९३ रन खडा गर्यो । उनले ५८ बलमा ७ चौका र ७ छक्का प्रहार गरे । बलिङमा पनि उत्कृष्ट प्रदर्शन जारी राख्दै राजवीरले १ मेडनसहित १५ रन खर्चेर ४ विकेट लिएका थिए । उनलाई यज्ञमान कुमालले ३ विकेट लिँदै साथ दिँदा मलापोखरी ७६ रनमा अलआउट भयो ।अर्को खेलमा शान्तिनगर युवा क्लबले काठमाडौं क्रिकेट प्रशिक्षण केन्द्र (केसीटीसी) लाई ६ रनले हरायो । शान्तिनगरले छाडेको १ सय ६० रनको लक्ष्य पछयाउने क्रममा केसीटीसीले २० ओभरमा ६ विकेट गुमाउँदै १ सय ५३ रनमात्र बनाउन सक्यो । अमित श्रेष्ठले ५१ रन जोड्का शान्तिनगरले राम्रो स्कोर खडा गरेको हो । बुधबार वाइवाइ जीएचसीएले नेपाल क्रिकेट स्कुल तथा ओसिस क्रिकेट एकेडेमीले त्रिभुवन आर्मी क्लबविरुद्ध खेल्ने छन् ।
