शीर्षक,विवरण
चिकित्सक लाइसेन्स परीक्षा स्वदेशकै ४१ फेल,"काठमाडौं नेपालकै मेडिकल कलेजबाट चिकित्साशास्त्रमा स्नातक (एमबीबीएस) गरेका ४१ प्रतिशत डाक्टर अति सामान्य मानिने लाइसेन्स परीक्षामा फेल भएपछि मुलुकमा हुने पढाइको स्तरमा प्रश्नचिह्न खडा भएको छ । यति ठूलो संख्यामा चिकित्सकहरू फेल हुनुका पछाडि पढाइको स्तरमात्र नभई एमबीबीएस परीक्षामा हुने अनियमिततालाई पनि कारण मानिएको छ । एमबीबीएस परीक्षामा व्यापक अनियमितता हुने गरेको दाबी गरिएको छ । मुलुकका विश्वविद्यालयले लिने एमबीबीएसका विभिन्न तहको परीक्षा पास भएकाहरू काउन्सिलको लाइसेन्स परीक्षामा ठूलो संख्यामा फेल हुनुले परीक्षा नै शंकास्पद रहेको समेत विज्ञहरूले औंल्याएका हुन् । यसो हुनुमा चिकित्सा शिक्षा प्रणालीकै गडबडी कारक रहेको औंल्याउँदै उनीहरूले यसलाई अविलम्ब सुधार गर्न चेतावनी दिएका छन् । काउन्सिलका केही पदाधिकारी नै लाइसेन्स परीक्षाको प्रश्नपत्र एकदम सामान्य र सजिलो हुने बताउँछन् । एमबीबीएसमा साढे पाँच वर्षसम्म पढाइ गरेकाले लाइसेन्स परीक्षामा सहजै ९० प्रतिशतसम्म अंक ल्याउन सक्छन्, एक पदाधिकारीले भने, यस्तोमा पनि फेल हुनेले एमबीबीएस कसरी पास गरे होलान् ? नेपालका मेडिकल कलेजमध्ये त्रिवि शिक्षण अस्पताल, पाटन स्वास्थ्य विज्ञान प्रतिष्ठान र बीपी कोइराला स्वास्थ्य विज्ञान प्रतिष्ठानबाट एमबीबीएस गरेर लाइसेन्स परीक्षामा फेल हुनेको संख्या भने १० प्रतिशतभन्दा तल रहेको काउन्सिलका एक पदाधिकारीले बताए । गत महिना भएको पछिल्लो लाइसेन्स परीक्षामा देशभित्रकै मेडिकल कलेजमा एमबीबीएस गरेका ६ सय ८३ जनाले परीक्षा दिएका थिए । यीमध्ये ४ सय ३ जना मात्र पास भए । ४१ प्रतिशत अर्थात् २ सय ८० जना फेल भएका थिए । यो परीक्षामा देश र विदेशबाट एमबीबीस गर्नेहरू कुल १ हजार २ सय २ जना सरिक भएकामा ४ सय ६१ जना मात्र पास भएका थिए, ७ सय ४१ फेल भए । लाइसेन्स परीक्षामा स्वदेश र विदेशबाट एमबीबीएस गरेका गरी जम्मा ६१७ र बीडीएस गरेका ४९४२ प्रतिशत फेल भएको काउन्सिलका रजिस्ट्रार डा दिलीप शर्मा बताउँछन् । लाइसेन्स परीक्षामा बर्सेनि एमबीबीएस गरेका ३ हजारदेखि ३ हजार ५ सय डाक्टर सहभागी हुने गरेका छन् । यस्तै दन्त विज्ञानमा स्नातक अर्थात् बीडीएस गर्ने ८५ डाक्टर परीक्षामा सहभागी भएकामा ४३ जना पास भए भने करिब आधा अर्थात्् ४२ जना फेल भए । काउन्सिलका एक पदाधिकारी लाइसेन्स परीक्षाको जाँच कडा गर्ने वा प्राक्टिकल परीक्षासमेत गर्ने हो भने फेल हुने डाक्टरको संख्या अझ बढ्ने बताउँछन् । काउन्सिल सम्बद्ध स्रोतका अनुसार केही वर्ष अघिसम्म नेपालभित्रका कलेजमा पढेका विद्यार्थीको नतिजा यस्तो खराब हुँदैनथ्यो । केही खास मुलुकबाट एमबीबीएस गरेर आउने विद्यार्थी लाइसेन्स परीक्षामा बढी फेल हुने गर्थे । यसमा सबभन्दा बढी विश्वविद्यालयको कमजोरी देखिएको छ, सम्बन्धन दिने विश्वविद्यालयले मेडिकल कलेजलाई छाडा छोडिराखेका छन्, काउन्सिलका अध्यक्ष डा धर्मकान्त बाँस्कोटाले कान्तिपुरसँग भने, योग्यताका आधारमा विद्यार्थीको चयन र परीक्षा प्रणाली कडा भएमा लाइसेन्स परीक्षामा फेल हुनेको संख्या धेरै घट्छ । डा बाँस्कोटाले अनुगमनका क्रममा विराटनगरमा ९ बजे परीक्षा सुरु हुनुअगावै प्रश्नपत्र खोलिएको पाइएको पनि बताए । हिजो मात्र एउटा टोली विराटनगरबाट फर्केको छ, त्यहाँ लिइने परीक्षा माछा बजार जस्तो देखिएको छ, उनले भने, पूरा छाडातन्त्र देखिएको छ, यसरी पढेर पास भएकामध्ये हालको लाइसेन्स परीक्षामा ३८ प्रतिशत मात्र पास भए भने पनि बढी जस्तो लाग्छ । प्रश्नपत्र बाँडेर परीक्षा नसिद्घिएसम्म बाहिरबाट आएका स्वतन्त्र निरीक्षकले निरीक्षण गरिराख्नुपर्ने स्थिति आएको उनले बताए । पैसाको भरमा चिकित्साशास्त्रको पढाइ हुने परिपाटीले पनि चिकित्सकको गुणस्तर प्रभावित भइरहेको छ, डा बाँस्कोटाले भने । उनले अर्को टोली नेपालगन्जमा परीक्षा अनुगमनमा गएको समेत बताए । यति ठूलो संख्यामा किन फेल भइरहेका छन् भन्नेबारे काउन्सिलले समीक्षा गर्नुपर्छ, त्रिवि चिकित्साशास्त्र अध्ययन संस्थानका पूर्वडिन डा रमेशकान्त अधिकारीले भने, मेडिकल कलेजका शिक्षकहरू नै नाम मात्रका भएकाले (खाना पूर्ति) पनि गुणस्तर कमसल भएको हो । निजी मेडिकल कलेजमा गुणस्तरीय शिक्षाप्रति प्रतिबद्घताभन्दा पनि आफ्नो लगानीको सुरक्षा गर्ने र नाफा कमाउने मात्रै प्रवृत्ति विद्यमान रहेको उनी बताउँछन् । हाल मुलुकमा चिकित्सा पढ्नेमा करिब ५० प्रतिशत ग्ल्यामर र अभिभावकको रुचिले आउने गरेको डा अधिकारीको आकलन छ । चिकित्साशास्त्रमा स्नातक अर्थात् एमबीबीएस गरेपछि काउन्सिलको परीक्षा पास गरेपछि मात्र नेपालमा प्राक्टिस गर्न पाउने कानुुनी व्यवस्था छ । सर्वोच्च अदालतले २०५८ फागुुन २५ गतेभन्दा पछि एमबीबीएस पढेर आउने सबैलाई लाइसेन्स परीक्षा अनिवार्य हुुने फैसला गरेको थियो ।"
कर्मचारी संख्या तय,"काठमाडौं सरकारले प्रदेश सरकारमा रहने मन्त्रालय र तत्काल आवश्यक कर्मचारी संख्या तय गरेको छ । सामान्य प्रशासन मन्त्रालयले गरेको अन्तरिम प्रस्तावमा आधारित भएर उपप्रधानमन्त्री कमल थापा नेतृत्वको प्रशासन समितिले प्रदेशका मन्त्रालय र कर्मचारी संख्यासम्बन्धी प्रस्तावलाई अन्तिम रूप दिएको हो । आगामी मन्त्रिपरिषद्ले औपचारिक निर्णय लिएपछि उक्त प्रस्ताव कार्यान्वयनमा जानेछ ।उक्त प्रस्तावअनुसार प्रदेश प्रमुखको निजी सचिवालयमा १२ र कार्यालयमा १३ गरी २५ कर्मचारी रहनेछन् । मुख्यमन्त्री कार्यालयमा २६ र प्रदेशसभा सचिवालयमा २७ कर्मचारी रहने छन् । बाँकी ६ मन्त्रालयमध्ये अर्थमा २१ र आन्तरिक मामिला तथा कानुन मन्त्रालयमा २६ कर्मचारी हुनेछन् । पूर्वाधार विकास मन्त्रालयमा २६, उद्योग मन्त्रालयमा ३३ र स्वास्थ्य, कृषि, भूमि व्यवस्थापन, सहकारी तथा पशुसेवा मन्त्रालयमा ३३ रहने छन् भने शिक्षा तथा सामाजिक विकास मन्त्रालयमा ३९ कर्मचारी खटिने छन् । यसमा कार्यालय सहायक र चालकहरूको संख्या जोडिएको छैन । सबै कुराको टुंगो मन्त्रिपरिषद् बैठकले लगाउनेछ, प्रधानमन्त्री तथा मन्त्रिपरिषद् कार्यालयका सचिव खगराज बरालले भने । कर्मचारीसम्बन्धी अन्तरिम व्यवस्था नहुँदा प्रदेशको प्रशासनिक संरचना निर्माणमा समस्या देखिने भएपछि सामान्य प्रशासन मन्त्रालयले अन्तरिम व्यवस्था गर्न लागेको हो । उच्चस्तरीय प्रशासनिक सुधार समितिले एक महिनाअघि केन्द्रमा १५ र प्रदेशमा ७ मन्त्रालय रहने अन्तरिम प्रस्ताव गरेको थियो । उक्त प्रस्तावमाथि एक महिनादेखि प्रधानमन्त्री तथा मन्त्रिपरिषद् कार्यालयमा छलफल जारी छ । स्थायी संरचनाका लागि कम्तीमा ६ महिना लाग्नेछ । संघीय संरचनाका लागि आवश्यक कर्मचारी समायोजनमा अपनाउनुपर्ने लामो र जटिल प्रक्रियाका कारण समय लम्बिने देखिएको हो । कर्मचारी समायोजन प्रक्रिया नियमावलीको टुंगो लाग्न बाँकी रहेकाले ढिलाइ भएको उल्लेख गर्दै सामान्य प्रशासन मन्त्रालयका प्रवक्ता शिवराम न्यौपानेले नियमावली छिटो आउनुपर्ने बताए ।"
बिहेको उमेर नपुग्दै सन्तानको रहर पूरा,"बैतडीहेटौंडा  बैतडीको डिलासैनी गाउँपालिका३ रुद्रेश्वरकी वसन्ती बोहरा २० वर्ष पुगिन् । बिहेको उमेर नहुँदै दुई सन्तानकी आमा बनेकी वसन्तीले स्थायी परिवार नियोजन गरिसकेकी छन् । सिगास गाउँपालिका२ धौलाडीकी निर्मला धामीको बल्ल बिहे गर्ने बेला भयो । २१ लागेकी धामीका दुई सन्तान छन् । १६ वर्षमै बिहे भएकी उनले पनि स्थायी परिवार नियोजन गरेकी छन् । बिहेबारे थाहा नहुँदै आफ्नो बिहे भयो । धेरै सन्तान जन्माएर कसरी हुर्काउनु ? निर्मलाले भनिन्, दुई छोराछोरी भएपछि अब नजन्माउने सहमतिमा बन्ध्याकरण गरेका हौं । वसन्तीको १५ वर्षको उमेरमा ७ कक्षा पढ्दा बिहे भएको थियो । १६ वर्षमा पहिलो र १८ पुग्दा दोस्रो छोरा जन्मिएको हो । बिहेलगत्तै गर्भवती भएपछि उनले पढ्न पाइनन् । १५ वर्षमा बिहे भयो, १८ वर्ष पुग्दा दुई छोरा जन्मिए, धेरै सन्तान नजन्माउने सोचले परिवार नियोजन गरेकी हुँ, वसन्तीले भनिन्, पढेर जागिर गर्ने धोको अधुरै रह्यो । सरकारले २० वर्षमुनिको विवाह गैरकानुनी घोषणा गरे पनि यहाँ अझै कायम छ । मुलुककै ५औं बढी बालविवाह हुने बैतडीमा एक सर्वेक्षणका अनुसार ६० प्रतिशत किशोरीको १७ वर्ष नपुग्दै बिहे हुने गरेको छ । बालिका दुलही हैनन्, नामक राष्ट्रिय अभियानले गरेको सर्वेक्षणमा ५९ दशमलव ४ प्रतिशत महिलाको १७ वर्ष नपुग्दै बिहे र १९ वर्षमै आमा बन्ने गरेको पाइएको थियो । २०७५ सम्म बालविवाह मुक्त जिल्ला घोषणा गर्ने लक्ष्य राखे पनि अवस्था चुनौतीपूर्ण छ । बढी सन्तान जन्माउँदा शारीरिक र आर्थिक बोझका साथै पारिवारिक समस्या हुने भएकाले स्थायी परिवार नियोजन गरेको उनीहरू बताउँछन् । गाउँमा ३० वर्षमा ४५ सन्तान जन्माएका महिला स्थायी बन्ध्याकरण गराउन आउँछन्, जिल्ला स्वास्थ्य कार्यालयका परिवार नियोजन सुपरभाइजर डिल्लीरमण जोशीले भने, १५१६ वर्षमै बिहे र २० वर्षमा आमा बनिसकेका धेरै छन् । उमेर नपुग्दै बिहे गर्ने र सन्तान जन्माउने परिवारका बालबालिकामा कुपोषण, रक्तअल्पतालगायत कारणले शारीरिक र मानसिक विकास प्रभावित हुने गरेको स्वास्थ्य कार्यालय प्रमुख डा गुणराज अवस्थीले बताए । यस्तै समस्या छ, मकवानपुरका चेपाङ बालिकामा । हेटौंडा उपमहानगरपालिकासँग जोडिएको गाउँँपालिकाकी एक चेपाङ बालिका १७ वर्षको उमेरमा तीन बच्चाका आमा बनिसकेकी छन् । उनी चौथो जन्माउने तरखरमा छिन् । सत्र वर्षकी बालिका मकवानपुर मनहरी गाविस४ मुसेधापको जंगलमा सानो त्रिपालमुनि सात महिनादेखि ५ वर्षसम्मका दुई छोरी र एक छोरा च्यापेर बसेकी छन् । ११ वर्षमा गाउँकै १६ वर्ष उमेरका केटासंँग विवाह गरेकी निशा चेपाङले १२ वर्षको उमेरमा जेठी छोरी जन्माइन् । उनका ५ र २ वर्षका छोरी छन् भने काखमा ७ महिने छोरा छ । उपमहानगरपालिकासँग जोडिएको गाउँपालिकाको चेपाङ बालिकाको अवस्थाभन्दा दुर्गम क्षेत्रका चेपाङ बाहुल्य रहेको गाउँँपालिकाका बालिकाको अवस्था झन् कहालीलाग्दो छ । राक्सिराङ गाउँँपालिका७ काँकडाकी वृषामाया चेपाङ १५ वर्षमात्र टेकेकी छन् । तर उनी २ बच्चाका आमा बनिसकेकी छन् । १३ वर्ष नपुग्दै अभिभावकले उनलाई विवाह गरिदिए । विवाह गरेको ११ महिना बित्न नपाउँदै उनले छोरा जन्माइन् । अहिले उनका काखमा तीन महिने छोरी छिन् । कैलाश गाउँपालिकाभार्ता सर्सीका १७ वर्षीया चुनमाया चेपाङका पनि तीन बच्चा छन् । मकवानपुरको उत्तर पश्चिमी क्षेत्रका चेपाङ समुदायमा बालविवाह व्याप्त भएकाले १४१५ वर्षमै आमा बन्ने गर्छन् । निशा, सेतीमाया, वृषमाया, चुनमाया चेपाङमात्र होइन ९० प्रतिशतभन्दा बढी चेपाङ महिलाहरू १४१५ वर्षको उमेरमा नै आमा बन्ने गर्छन् ।"
कांग्रेसले सच्यायो सूची,"काठमाडौं (कास) कांग्रेसले प्रदेशसभा अन्तर्गतका समानुपातिक उम्मेदवारको त्रुटिपूर्ण सूची सच्याएर बुधबार निर्वाचन आयोगमा बुझाएको छ । निर्वाचन आयोगले क्लस्टर र क्रमानुसार उम्मेदवारको नाम नमिलेको भन्दै त्रुटि सच्याउन कांग्रेसलाई मंगलबार पत्र पठाएको थियो । कांग्रेसले यसअघि पठाएको सूचीमा १, २ र ५ नम्बर प्रदेशमा त्यस्तो त्रुटि भेटिएको थियो ।कांग्रेस केन्द्रीय कार्यसम्पादन समितिको बुधबारको बैठकले प्रदेश १ मा सीतादेवी पौडेलको नाम झिकेर शान्त पौडेलको नाम उम्मेदवारको सूचीमा समावेश गरेको छ । क्रमानुगत नाममा सीतादेवीभन्दा शान्तको नाम अघि थियो । तर पार्टीले क्रमानुगत गर्नुपर्ने नियम लत्याएर सीतादेवीको नाम पठाएको थियो । सीतादेवीको नाम हटाइएको प्रति कांग्रेसका पूर्वमहामन्त्री कृष्णप्रसाद सिटौलाले बैठकमा आपत्ति जनाएका थिए । उक्त प्रदेशमा ७ जना महिला पठाउनुपर्नेमा ६ जनामात्रै पठाइएको र दलित एकजना पनि नराखिएपछि आयोगले क्लस्टर नमिलेको भन्दै ध्यानाकर्षण गराएको थियो । त्यसलाई मिलाउन यसअघिको सूचीमा परेका उम्मेदवार टेकचन्द्र विश्वासलाई हटाएर कांग्रेसले दलित कोटामा कल्पनाकुमारी सरदारलाई पठाएको छ । प्रदेश २ मा महिला जनजाति कोटामा कांग्रेसले शोभाकुमारी लामाको नाम थपेको छ । आदिवासी जनजातिअन्तर्गत महिलातर्फका कोटा नमिलेपछि कांग्रेसले सलमान खातुनको नाम हटाएर लामालाई सिफारिस उम्मेदवारको सूचीमा राखेको हो । प्रदेश ५ मा अल्पसंख्यकबाट नराखी खसआर्यतर्फका महिला कोटामा बढी राखिएपछि कांग्रेसले त्यसलाई सच्याउँदै अल्पसंख्यकबाट शान्तिदेवी बर्मा सोनारको नाम सूचीमा समावेश गरेको छ । उनलाई पठाउँदा खसआर्यबाट यसअघि उम्मेदवार रहेकी सूर्यमती उपाध्यायको नाम काटिएको छ । कांग्रेस केन्द्रीय सदस्य अर्जुननरसिंह केसीले समानुपातिक उम्मेदवारको निर्णय लिँदा पार्टीको संसदीय समितिले सिफारिस गरी केन्द्रीय कार्यसमितिले अनुमोदन गर्नुपर्नेमा उक्त प्रक्रिया र पद्धतिविपरीत गएर भागबन्डाका आधारमा गरिएको भन्दै आपत्ति जनाएका थिए ।"
निर्वाचन आयोगले भन्यो अनर्गल प्रचार नगरौं,"काठमाडौं निर्वाचन आयोगले निर्वाचन परिणाम दिन आफूले ढिलाइ गरिरहेको भनी विभिन्न कोणबाट लगाइएको आरोपप्रति असन्तुष्टि व्यक्त गरेको छ । आयोगले औपचारिक रूपमा पहिलोपटक प्रतिनिधिसभाको समानुपातिकतर्फको परिणाम दिन संवैधानिक र कानुनी अड्चन रहेको जनाउँदै त्यस्ता अनर्गल प्रचार नगर्न आग्रह पनि गरेको छ । निर्वाचनमा बहुमत सिट जितेको वाम गठबन्धनमा त्यसमा पनि विशेषत: एमालेका नेता तथा कार्यकर्ताबाट आयोगमाथि विभिन्न खालको आरोप लगाउने तथा दबाब दिने क्रम बढेपछि आयोगले मुख खोलेको हो । संवैधानिक र कानुनी अड्चनबारे अहिलेसम्म नबोलेको आयोगले बुधबार विज्ञप्ति जारी गर्दै राष्ट्रिय सभाको निर्वाचन सम्पन्न नभई प्रतिनिधिसभाको समानुपातिकतर्फको परिणाम सार्वजनिक गर्न नसकिने जनाएको छ । छिटोभन्दा छिटो परिणाम सार्वजनिक गर्न आयोग आतुर हुँदाहुँदै सम्भव हुन सकेको छैन, विज्ञप्तिमा छ, राष्ट्रिय सभाको निर्वाचन सम्पन्न नभई प्रतिनिधिसभाको समानुपातिकतर्फ दलहरूले प्राप्त गरेको सिट तोक्न तथा दलहरूलाई बन्दसूचीबाट विजयी हुने उम्मेदवारहरूको नाम सिफारिस गर्न दलहरूलाई पत्राचार गर्न आयोग असमर्थ छ । आयुक्त ईश्वरीप्रसाद पौडेलले संविधान र कानुनअनुसार आफ्नो काम गरिरहेका बेला विभिन्न कोणबाट लगाइएको लाञ्छनाप्रति आयोग आश्चर्यचकित भएको बताए । जनताले मतदान गरिसकेपछि परिणाम दिन ढिलाइ गर्नुपर्ने आयोगको कुनै मनसाय होइन, उनले भने, तर संविधान र कानुनमा उल्लिखित प्रावधानले बाधा भएको हो । त्यस कुरालाई सबैले बुझिदिनुपर्छ । आयोगले परिणाम सार्वजनिक गर्न ढिलाइ गरेको भनी लाञ्छना तथा आयोगको मानमर्दन हुने गरी कतिपयबाट अराजक गतिविधि भएका प्रति आश्चर्य व्यक्त गरेको छ । आयोगले पहिलो हुने निर्वाचन प्रणालीतर्फको मत परिणाम तत्कालै सार्वजनिक गरिएको, प्रदेशसभाको समानुपातिकतर्फको परिणाम दिने तयारी पनि अन्तिम चरणमा रहेको उल्लेख गर्दै प्रतिनिधिसभाको समानुपातिकतर्फको परिणामको पनि तयारी भइरहेको जनाएको छ । आयोगले संविधानको धारा ८४ (८) र प्रतिनिधिसभा सदस्य ऐनको दफा ६० (४) को प्रावधानले परिणाम सार्वजनिक गर्न समस्या भएको बताएको छ । आयोगले प्रदेश प्रमुखको नियुक्ति गर्न र राष्ट्रिय सभा निर्वाचनको मिति घोषणा गर्न पुन: सरकारको ध्यानाकर्षणसमेत गराएको छ । राष्ट्रिय सभा सदस्यको निर्वाचन यथासमयमै होस् भनेर आयोगले निर्वाचन कानुन छिटो दिन पटकपटक सरकार र राजनीतिक दलहरूलाई ध्यानाकर्षण गराएको समेत विज्ञप्तिमा स्मरण गराइएको छ । राष्ट्रपतिबाट निर्वाचन अध्यादेश प्रमाणीकरण भएसँगै राष्ट्रिय सभा निर्वाचन तयारीलाई तीव्र बनाइएको समेत विज्ञप्तिमा भनिएको छ । आयोगले विधि र प्रक्रियालाई नजरअन्दाज गरी उत्तेजना फैलाउन तथा संवैधानिक आयोगको मानमर्दन गरी लाञ्छना लगाउने क्रियाकलाप नगर्ननगराउन सरोकारवालासँग आग्रह गरेको छ । आयोगका प्रवक्ता दिनेश घिमिरेद्वारा जारी विज्ञप्तिमा छ, जनताको गोप्य मतदानबाट व्यक्त अभिमतलाई उच्च सम्मान एवं संविधान र कानुनको अक्षरश: पालना गर्दै अगाडि बढ्न आयोग दृढ संकल्पित छ । राष्ट्रिय सभा निर्वाचन नियमावली तयार गरिँदै निर्वाचन आयोगले राष्ट्रिय सभा निर्वाचन नियमावली बनाउन पहिलेका नियमकानुनहरूको अध्ययन र अनुभवीहरूसँग परामर्श थालेको छ । एकल संक्रमणीय पद्धतिद्वारा निर्वाचन हुने भएपछि आयोगले नियमावली तयार गर्ने बेला त्यसका जानकारसँग सुझाव र अनुभव बटुलिरहेको छ । आयोगले बुधबार संसद् सचिवालयबाट त्यससम्बन्धी डकुमेन्ट लगेको छ । ०४७ सालको संविधानअनुसार ०४८ साल र त्यसपछि एकल संक्रमणीय विधिद्वारा नै राष्ट्रिय सभाको निर्वाचन भएको थियो । त्यतिबेला आयोगले समन्वय गरे पनि निर्वाचन संसद् सचिवालय आफैंले गराएको थियो । त्यतिबेला निर्वाचन गराएका मानिसहरू अवकाश लिइसकेका र आयोगमा पनि एकल संक्रमणीय विधिको निर्वाचनमा प्रत्यक्ष संलग्न व्यक्तिको अभाव रहेकाले आयोगले पुराना अभ्यासहरूको अध्ययनमा जोड दिएको हो । प्रवक्ता सहसचिव दिनेश घिमिरेले नियमावली बनाउने क्रममा पुराना व्यवस्था र प्रावधान अध्ययन भइरहेको बताए । राष्ट्रपति विद्यादेवी भण्डारीले राष्ट्रिय सभा निर्वाचन अध्यादेश प्रमाणीकरण गरेपछि त्यसैलाई टेकेर आयोगले नियमावली तयार गरिरहेको छ । आयोगको कानुन महाशाखाका प्रमुख सहसचिव सुशील कोइरालाले एकल संक्रमणीय निर्वाचन प्रणालीमा जित्नका लागि आवश्यक मत निर्धारण गर्ने अन्तर्राष्ट्रिय सूत्रहरू रहेको बताए । ती सूत्रहरूको अध्ययन गरिरहेका छौं । विगतमा हामीकहाँ अभ्यास भएका सूत्र पनि छन्, उनले भने, हामीलाई उपयुक्त हुन सक्ने सूत्रको प्रस्ताव गरी राजनीतिक दलहरूको समेत परामर्शमा त्यसलाई टुंग्याउने छौं । सूत्र निर्धारण भएपछि खसेको सदर मतको निश्चित मत पाउने उम्मेदवार विजयी हुने कुरा निर्धारण हुनेछ । आयोगले उक्त सूत्र तय गर्न तथ्यांकविद् र अन्य विज्ञहरूसँग पनि परामर्श लिइरहेको छ । कोइरालाले विगतमा एकल संक्रमणीय विधिको प्रयोग भए पनि अहिले कतिपय कुरा फरक रहेकाले पुराना प्रावधान हुबहु लागू हुन नसक्ने बताए । यतिबेला दुई थरी मतदाता छन् । उनीहरूको मतभार फरक छ । क्लस्टरअनुसारको उम्मेदवार र निर्वाचित हुने प्रावधान छ, उनले भने, फेरि केही सिटमा बहुमतीय र केहीमा एकल संक्रमणीय निर्वाचन विधि अपनाउनुपर्छ । हरेक कोणबाट अध्ययन गरी नियमावली बनाउने काम गरिरहेका छौं । आयोगले माघ २५ गते राष्ट्रिय सभा निर्वाचन गराउने प्रस्ताव सरकारलाई गरिसकेको छ । निर्वाचन आयुक्त ईश्वरीप्रसाद पौडेलले सरकारले बिहीबार बस्ने मन्त्रिपरिषद्बाट उक्त मिति घोषणा गर्ने विश्वास व्यक्त गरे । माघ २५ मा निर्वाचन गराउने गरी हामीले आन्तरिक तयारी गरिरहेका छौं, नियमावली तयार हुने क्रममा छ, उनले भने, निर्वाचन प्रक्रिया, मतदान र गणना विधिबारे आवश्यक तयारी तथा सफ्टवेयर बनाउने काममा जुटेका छौं ।"
राप्रपाको चुनावी समीक्षा,"काठमाडौं (कास) प्रदेशसभा र प्रतिनिधिसभाको चुनावी परिणामपछि राष्ट्रिय प्रजातन्त्र पार्टीको समीक्षा बैठक बुधबारदेखि राजधानीमा सुरु भएको छ । बैठकको प्रारम्भ गर्दै पार्टी अध्यक्ष कमल थापाले चुनावमा पार्टीले अनपेक्षित हार बेहोर्नुपरेको भन्दै त्यसको नैतिक जिम्मेवारी आफूले लिने बताएका थिए । यद्यपि अर्को चुनावसम्ममा पार्टी संगठन बलियो पारी पुन: जनमत बटुल्ने दृढता उनले राखेका थिए ।पार्टीमा देखिएका कमीकमजोरी सुधार्दै पुन: बलियो पार्टी बनाउनेतिर काम गर्ने दृढता अध्यक्षज्यूबाट आएको छ, महामन्त्री एवं प्रतिनिधिसभामा प्रत्यक्षबाट निर्वाचित सांसद राजेन्द्र लिङ्देनले कान्तिपुरसँग भने ।गत मंसिर १० र २१ गते भएको चुनावमा प्रतिनिधिसभामा लिङ्देन मात्र झापा३ बाट विजयी बनेका थिए । एमालेसहितको तालमेलका कारण उनी त्यहाँ विजयी बने । अध्यक्ष थापासहित अन्य पदाधिकारी र केन्द्रीय नेताहरू सबै निर्वाचन क्षेत्रबाट हार बेहोरेका थिए । अघिल्लो पटक चौथो राजनीतिक शक्ति बनेको राप्रपा यस पटक भने समानुपातिकमा समेत ३ प्रतिशत मत ल्याउन नसकी राष्ट्रिय पार्टी हुन सकेन । केन्द्रीय समिति बैठकमा त्यसको विस्तृत समीक्षा हुने भएको छ । बैठकको सुरुमा सांसद लिङ्देनलाई स्वागत एवं बधाई दिइएको थियो । त्यस क्रममा लिङ्देनले अर्को चुनावमा पार्टी बलियो हुने विश्वास राखेका थिए । एक पटक चुनावमा हार्दैमा सबै सकिँदैन । हामीले कमीकमजोरी खोजौं । सच्चिएर अघि बढौं । पुन: बलियो शक्ति हुनेछौं, लिङ्देनले भनेका थिए ।"
प्रहरीले पत्र पठाउनु स्वाभाविक,"काठमाडौं उच्च अदालत पाटनले सञ्चारमाध्यमसँग कुनै विवरण माग राखेर पत्र पठाउँदैमा प्रेस स्वतन्त्रतामाथि हस्तक्षेप हुन नसक्ने आदेश दिएको छ । जिम्मेवार अधिकारीहरूले अपराध अनुसन्धानको सिलसिलामा सहयोगको अपेक्षा राखी पत्र पठाउन सक्ने अदालतले उल्लेख गरेको छ । सुशासन न्युज डट कमका सञ्चालक मदन भण्डारीलगायतले दायर गरेको रिट निवेदनमाथि सुनुवाइपछि अदालतले डीआईजीहरूको कार्यसम्पादन मूल्यांकन विवाद छानबिनका क्रममा प्रहरीले गरेको पत्राचारलाई अन्यथा ठान्न नमिल्ने आदेश दिएको हो । मुख्य न्यायाधीश प्रकाशकुमार ढुंगाना र न्यायाधीश नीता गौतम दीक्षितको संयुक्त इजलासले अपराध अनुसन्धानको सिलसिलामा सहयोगको अपेक्षा राखी प्रहरीले पत्र पठाउनु स्वाभाविक हुने ठहर्याएको हो ।संवैधानिक व्यवस्था अहरणीय रूपमा स्थापित भएको परिप्रेक्ष्यमा, आदेशमा भनिएको छ, अपराध अनुसन्धानको सिलसिलामा सहयोगको अपेक्षा राखी प्रेषित पत्रले प्रेस स्वतन्त्रतासम्बन्धी राष्ट्रिय र अन्तर्राष्ट्रिय मूल्यमान्यता र परिपाटीलाई कुण्ठित, निगमन, बन्देज वा कटौती गर्न सक्ने अवस्था देखिएन ।महानगरीय प्रहरी परिसर काठमाडौंको अपराध अनुसन्धान तथा कारबाही शाखाले गत पुस ९ गते पत्र पठाई तत्कालीन डीआईजी नवराज सिलवाल, प्रकाश अर्याललगायतको कार्यसम्पादन मूल्यांकनको विवरण प्रकाशित गर्ने क्रममा समाचार स्रोतको विवरण खुलाई सहयोग गरिदिन पत्राचार गरेको थियो । पत्रमार्फत प्रहरीले समाचारको स्रोत खोल्न बाध्य पारेको र त्यसले प्रेस स्वतन्त्रतामाथि प्रहार हुने भन्दै तीनवटा अनलाइनका सञ्चालकले उच्च अदालत पाटनमा निवेदन दिएका थिए । उच्च अदालतले प्रहरीको पत्रलाई स्वाभाविक भने पनि स्रोतको विवरण दिन पत्रकार बाध्य हुनुपर्नेबारे भने केही बोलेको छैन ।"
झडपमा ४ घाइते,"भरतपुर (कास) कृषि तथा वन विज्ञान विश्वविद्यालय रामपुरमा बुधबार एमाले निकट अखिल र माओवादी केन्द्र निकट अखिल (क्रान्तिकारी) बीच झडप भएको छ । प्रहरीका अनुसार घटनामा विद्यार्थीहरू किसन घिमिरे, विकलचन्द्र श्रेष्ठ, श्रीराम आचार्य र मिथलेस अधिकारी घाइते भएका छन् ।"
ओलीको स्वास्थ्य अवस्था सामान्य,"काठमाडौं (कास) एमाले अध्यक्ष केपी ओलीलाई सामान्य झाडापखाला देखिए पनि अवस्था सामान्य भइसकेको छ । उहाँलाई धपेडीले सामान्य झाडापखाला देखिएको थियो, ओलीका निजी चिकित्सक डा दिलीप शर्माले भने, स्थिति सामान्य भइसकेको छ ।"
मुक्तियोद्धाको सम्झना,"काठमाडौं (कास) २००७ सालका मुक्तियोद्धा इन्द्रप्रसाद श्रेष्ठको ४५ औं पुण्यतिथिका अवसरमा सोमबार राजधानीमा श्रद्धाञ्जलीसभा आयोजना गरियो । भोजपुरका श्रेष्ठ २००७ सालका क्रान्तियोद्धा रामप्रसाद राई र नारदमुनि थुलुङसँगै युद्धमा सहभागी थिए । कार्यक्रममा साहित्यकार परशु प्रधान, भोजपुरे सेवा समाजका अध्यक्ष पासाङदोर्ची शेर्पा, समाजका परिषद् अध्यक्ष दयाकृष्ण न्यौपाने, सल्लाहकार केदार न्यौपाने, भविन्द्र खत्रीलगायतले श्रद्धाञ्जली व्यक्त गरे ।"
विरोधमा निजी विद्यालय सञ्चालक,"काठमाडौं उच्चस्तरीय शिक्षा आयोगले गठन गरेको विज्ञ समूहले निजी विद्यालयप्रति कठोर नीति लिने गरी सुझाव दिएको भन्दै विद्यालय सञ्चालकहरू विरोधमा उत्रिएका छन् । सरकारले यसअघि ल्याएका कानुन उल्लंघन गर्दै आफूखुसी सञ्चालनको आरोप खेपेका निजी विद्यालयहरूलाई व्यवस्थित गर्नर्ुपर्ने विज्ञ समूहले सुझाव दिएको छ । आयोगको अन्तिम प्रतिवेदन आफ्नो पक्षमा पार्न प्याब्सन र एनप्याब्सनले अहिलेदेखि विरोध थालेका हुन् । यी दुई संस्थाले बुधबार राजधानीमा पत्रकार सम्मेलन गरी विज्ञ समूहको प्रतिवेदनमाथि असन्तुष्टि जनाए । एनप्याब्सनका महासचिव सुवास न्यौपानेले विज्ञ समूहलाई कथित प्राध्यापक को समेत संज्ञा दिए । विज्ञ समूहले निजी तथा सार्वजनिक विद्यालयको शैक्षिक स्तर समान बनाउन प्रत्येक ६६ महिनामा गुणस्तरीय खाकाको आधारमा स्थानीय सरकारले मूल्यांकन गर्नुपर्ने सुझाव दिएको छ । निजी विद्यालयहरूको शुल्क निर्धारण गर्ने, कार्यरत शिक्षक तथा कर्मचारीको सेवा सुविधाको मानक तोक्ने, लगानीकर्ताको मुनाफा तोक्ने काम स्थानीय सरकारले नै गर्नुपर्ने, निजी विद्यालयमा पढाउने शिक्षकहरूको अनुभवलाई शिक्षक सेवा आयोगले मान्यता दिनुपर्ने विज्ञ समूहको सुझाव छ ।त्यस्तै मेधावी, दलित, अपांग र विपन्न बाल बालिकालाई निजी विद्यालयले नि:शुल्क पढाउनुपर्ने, विद्यालयको पहुँच नभएका विपन्न, दलित, तथा जनजाति बस्तीमा निजी विद्यालयको विस्तार गर्न सुझाव दिएको छ । यसरी खोल्ने निजी विद्यालयलाई स्थानीय सरकारले प्रतिविद्यार्थी लागत, पूर्वाधार बनाउन ऋण तथा भाडामा निश्चित अवधिका लागि जग्गा उपलब्ध गराउन समेत विज्ञ समूहले सुझाव दिएको छ । सहरी क्षेत्रमा मात्रै सीमित हुन चाहने निजी विद्यालयलाई स्थानीय सरकारले गिर्दो शैक्षिक स्तर भएका, कम विद्यार्थी भएका सार्वजनिक विद्यालय भवनहरू उपलब्ध गराउनुपर्नेसम्मको सुविधा दिनुपर्ने सुझाव दिएको छ । विज्ञको सुझावमा भनिएको छ, यसो गरेबापत निजी विद्यालयहरूले विद्यार्थी संख्यालाई नि:शुल्क र आधा शुल्कमा पढाउनैपर्ने बाध्यात्मक व्यवस्था गरिनुपर्छ ।निजी, गुठी, धार्मिक तथा सार्वजनिक विद्यालयका शिक्षक एवं कर्मचारीलाई भेदभाव नगरी तालिममा सहभागी हुने प्रबन्ध मिलाइनुपर्ने, निजीको राम्रो पक्ष सामुदायिक विद्यालयका शिक्षक, कर्मचारी र व्यवस्थापकहरूलाई पनि आदानप्रदान गर्ने व्यवस्था मिलाउनुपर्ने सुझाव छ । संविधानले व्यवस्था गरेअनुसार नि:शुल्क शिक्षा सरकारको जिम्मेवारी भएकाले निजीलाई बालविकास र उच्च शिक्षा तहमा खोल्न दिने बाध्यात्मक व्यवस्था गर्नुपर्ने सुझाव दिएको छ । सुझावमा भनिएको छ, यसो गर्दा अहिलेका लगानीकर्ताहरूलाई संगठित गरी त्यस दिशातर्फ उन्मुख गराउनुपर्छ । निजी विद्यालयलाई व्यवस्थित गरेर सामुदायिकलाई सुधार गर्ने गरी सुझाव दिएका छौं, विज्ञ समूहका एक सदस्यले भने, यस्तो प्रतिवेदनलाई निजी विद्यालय बन्द गर्न लागेको भन्दै आफूखुसी गर्न पाउनुपर्ने, कानुन नमान्न खोज्नु उसको मूर्खता हो । प्रा विद्यानाथ कोइरालाको संयोजकत्वमा १३ सदस्यीय विज्ञ समूह छ । विज्ञ समूहले दिएको प्रतिवेदन ११ सदस्यीय कार्यदल र ६५ सदस्यीय आयोगमा छलफलसमेत भएको छैन । आयोग र कार्यदलमा समेत निजी विद्यालयका सञ्चालकको बाहुल्य छ । शिक्षामन्त्रीको अध्यक्षता गठित आयोगमा ७ सदस्य निजी विद्यालयका सञ्चालक नै छन् । ११ सदस्यीय कार्यदलमा पनि निजीका दुई सञ्चालक सदस्य बनाइएका छन् । यस हिसाबले आयोगमा मात्रै निजी शिक्षण संस्थाको प्रतिनिधित्व १०७६ प्रतिशत भएको छ । प्याब्सन र एनप्याब्सनले विज्ञ समूहको प्रतिवेदनको विरोध गर्दै शिक्षा मन्त्रालयलाई ७३ बुँदे सुझाव दिएका छन् ।"
प्रतिरात डेढ सय पक्राउ,"काठमाडौं (कास) पुस महिनाको ठिहिर्याउने चिसो । त्यसमाथि मध्यरात । ओछ्यानको तातो छाडेर को नै बाहिर निस्केला र ? तर यथार्थ यस्तो छैन । सिंगो उपत्यकाका अधिकांश मान्छे सुते पनि राजधानीका तीन जिल्लामा मध्यरातमा निष्फिक्री हिँडडुल गर्नेको ठूलो संख्या छ । मध्यरातमा मदिराको नशामा होहल्ला गर्दै हिँड्नेहरूको संख्या पनि ठूलो छ । महानगरीय प्रहरी कार्यालयका अनुसार पुस १ गतेपछिका १० दिनमा उपत्यकाका तीन जिल्लाबाट राति दस बजेदेखि बिहान चार बजेसम्मको अवधिमा १ हजार ३ सय ६१ जना पक्राउ परेका छन् । यो तथ्यांकका अनुसार उपत्यकाका तीन जिल्लाबाट प्रत्येक मध्यरातमा औसतमा एक सय ३६ जना पक्राउ पर्छन् । यो अवधिमा सबभन्दा धेरै काठमाडौंबाट पक्राउ परेका छन् । काठमाडौंबाट १ हजार २ सय ३२ जना पक्राउ परेका छन् । छिमेकी जिल्ला भक्तपुरबाट ९९ जना र ललितपुरबाट ३० जना पक्राउ परेका छन् । प्रहरी परिसर काठमाडौंका अनुसार बालाजु, न्युरोड, ठमेल र कालीमाटी क्षेत्रबाट पक्राउ पर्नेको संख्या सबैभन्दा धेरै छ । परिसरका प्रवक्ता एसपी रामदत्त जोशीका अनुसार मदिरा सेवन गरेर होहल्ला गर्नेहरू सबैभन्दा धेरै पक्राउ परेका छन् । प्रहरीले राति दुई चरणमा चेकिङ र गस्ती गर्ने गर्छ । राति ७ देखि १२ बजेसम्म पहिलो चरण र १२ बजेदेखि बिहान ६ बजेसम्म दोस्रो चरणको चेकिङ हुन्छ । डीएसपी र इन्स्पेक्टरको कमान्डमा हरेक रात काठमाडौंमा मात्रै औसत ७५ देखि ९० स्थानको चेकजाँच हुने गरेको छ । शुक्रबार, शनिबार र बिदाका दिन काठमाडौं उपत्यकामा पक्राउ पर्नेको संख्या ह्वात्तै बढ्ने गरेको छ । बिदाका दिनमा अक्सर राति घुम्न निस्कने र मदिरा पिएर घर फर्किनेको संख्या धेरै हुने गरेको छ । महानगरीय प्रहरी कार्यालयका एआईजी जयबहादुर चन्दका अनुसार रात्रिकालीन चेकिङका कारण काठमाडौं उपत्यकामा अपराधको संख्या घटाउन मद्दत गरेको छ । चन्दका अनुसार रात्रिकालीन अपराध धेरै हुने भएकाले चेकिङको मात्रा बढाइएको हो ।"
गोदावरीमा यातायात सकस,"ललितपुर (कास) पुराना र थोत्रा गाडी, त्यसमाथि कच्ची सडक छ । यहाँको दनुवारबस्ती यस्ता सार्वजनिक यातायातमा झुन्डिएर कष्टकर यात्रा गर्न बाध्य मात्र छैनन्, खहरे बसपार्कसम्म पुग्न घण्टौं पैदल हिँड्नुपर्छ । ललितपुर मिनिबस व्यवसायी संघले दनुवार बस्तीभन्दा पर कटुवाल दहसम्म बस लैजाने र बस थप्ने योजना कागजमा सीमित छ । गोदावरी नगरपालिका८ डुकुछाप बेंसी टोलका श्रीनाथ दनुवार भन्छन्, रोजागारीको सिलसिलमा ९ वर्ष बिदेसिएँ । लामो समय मेलेसिया बसाइका क्रममा गाउँ नगरमा परिणत भएछ, जनप्रतिनिधि आएको पनि ७ महिना बितिसक्यो, उनले भने, तर समस्या भने जस्ताको त्यस्तै छ । ललितपुर मिनिबस व्यवसायी संघ ललितपुरका अध्यक्ष नीररत्न नेवाले गतिलो सडक नभएकाले कटुवाल दहसम्म बस पुर्याउन नसकेको दाबी गरे । इन्चार्जलाई सडकको निरीक्षण गर्न पठाउँछौं, उनले भने, सबै ठीक भएमा दुइटा बस थप्ने योजना छ ।लगनखेलडुकुछापको दूरी १० किमिमात्र छ । लगनखेलबाट यहाँ दैनिक ५ वटा मात्र बस चल्छन् । त्यो पनि हिउँदमा मात्र । बा२ख १३९४ नम्बरको थोत्रो बस २०७५ असोज मसान्तमा २० वर्ष पुग्छ । उक्त बसका चालक प्रकाश बस्नेतले पुराना बस भएकाले कहिले बसको पट्टा बिग्रिने, कहिले के समस्या आउने हुँदा नियमित सञ्चालनबारे भन्नै नसक्ने गरेको बताए । कच्ची सडक भएकाले डुकुछापसँग जोडिएको बुङमती बसपार्कसम्म पुग्न पनि एक घण्टा लाग्छ, उनले भने ।काजोल दनुवारलाई २ वर्षीया छोरीलाई अस्पतालमा लैजान खहरे बसपार्कमा बस पर्खिरहेको अवस्थामा भेटियो । घरबाट साढे १० बजे निस्केकी थिएँ, यहीँ १२ बजिसकेको छ, उनले भनिन्, उपचार गराएर फर्कंदा साँझ बस नपाउने समस्याले पैदल हिँडेर राति घर पुग्नुपर्ने बाध्यता छ । उनका अनुसार साँझ बुङमती बसपार्क चल्ने सार्वजनिक यातायातमा आउनुपर्छ । बुङमतीबाट गाउँसम्म पुग्न झन्डै दुई घण्टा पैदल हिँड्नुपर्छ, उनले सुनाइन् । अनिता दनुवार भने घरायसी सामान किनेर फर्कंदा फर्पिङ चल्ने बसमा आउन बाध्य हुने बताउँछिन् । भारी बोकेर फर्पिङको अप्ठ्यारो बाटो हिँड्नुपर्छ, उनले भनिन् ।दनुवार मात्रै एक सय ६५ घरधुरी छन् । दुनुवारको बाहुल्य भएको बस्तीमा अन्य समुदायको पनि समस्या उस्तै हो । देवीचौर पुग्ने दुईवटा रुट छन् । चापागाउँटीकाभैरवदेवीचौरधुसेल सडक र भैंसेपाटीबुङमतीडुकुछापदेवीचौर सडक । अहिले देवीचौर हुँदै घुसेलसम्म दैनिक एउटा मात्र बस चल्छ । कटुवाल दहमा बसपार्क भएको खण्डमा दुर्गम पहाडी भेगका देवीचौरवासीलाई पनि यातायातको सुविधा पुग्नेछ । यातायातको समस्या समाधान गर्न पहिला सडक सुधार गर्नुपर्ने स्थानीय चणीदेवी आधारभूत विद्यालयका शिक्षक विष्णुहरि दनुवार भन्छन्, जनप्रतिनिधि निर्वाचित भएपछि गाउँमा अवलोकनमा आएका छैनन् । उनले यातायातमा सिन्डिकेटका कारणले पनि समस्या भएको बताए । समयमा बस नछुट्ने मात्र नभई बेलैमा नआउने चालकको मनपरी छ, उनले भने ।जिल्लाको दक्षिण पश्चिम भेगमा मात्र भनई दक्षिणपूर्वी भेगमा पनि समस्या उस्तै छ । बस व्यवसायीको सिन्डिकेटका कारण गोदावरी नगरपालिकाको गोदामचौर, विशंखुनारायण र गोदावरीका यात्रुले पनि समस्या खेपिरहेका छन् । बस व्यवसायी संघद्वारा सञ्चालित सार्वजनिक यातायातका साधन तोकिएको समयमा सञ्चालन नहुनु, साँझ गन्तव्यसम्म नपुग्नु इत्यादिले यात्रु हैरान छन् । संघले बिहान ५ देखि बेलुका ८ बजेसम्म बस सञ्चालनको समय तोकेको छ । तर, बेलुका ७ बजेपछि लगनखेल बसपार्कमा सवारीसाधन भेट्न मुस्किल हुन्छ । बेलुका लगनखेलबाट गोदामचौर र विशंखुनारायणका लागि छुट्ने गाडी गन्तव्यमै नपुगी ठैब चोकबाटै फर्किन्छन् । यसले उक्त क्षेत्रका स्थानीयवासी मर्कामा छन् । बस व्यवसायी संघका अनुसार तोकेको समयसम्म बस सञ्चालन गर्न लगनखेल, लेले, चापागाउँ, लुभु, बुङमतीलगायत क्षेत्रका बसपार्कमा ३४ कर्मचारी खटाइएका छन् । तर तोकिएको समयावधिसम्म कर्मचारीले बस समयमा आउजाउ गरेको छछैन, समयावधिसम्म बसेको छछैन निगरानी गर्दैनन् ।"
प्रभावित क्षेत्रमा टोली,हुम्ला (कास) रुघाखोकीले ४ जनाको मृत्यु भएपछि जिल्ला जनस्वास्थ्य कार्यालयले प्रभावित क्षेत्रमा औषधिसहित चिकित्सक टोली पठाएको छ । सहायक प्रजिअ ऋद्धिप्रसाद सिटौलाले डा नवीन रोकाया नेतृत्वमा ६ जनाको टोली पठाइएको बताए । टोलीले रोग प्रभावित क्षेत्र रोडिकोट गाउपालिकाको ७ र ८ नम्बर वडामा पुगेर बिरामीको उपचार गर्नेछ । प्रभावित क्षेत्रमा अझै धेरै बिरामी रहेको र रोग नियन्त्रणमा नआएको सर्केघाटबाट सदरमुकाम सिमकोट पुगेका प्रबल बुढाले बताए । जिल्लाको पश्चिमदक्षिण भेगमा समेत रुघाखोकी फैलिएको स्थानीयले जनाएका छन् । ताजाकोट गाउपालिका५ की २७ वर्षीय रन्देवी परियार र ६० वर्षीया नन्दकली परियारको मृत्यु भएको स्थानीयको दाबी छ । जनस्वास्थ्य कार्यालयले भने यसको पुष्टि गरेको छैन ।
राजधानी माग्दै आन्दोलन,"धनकुटा (कास) प्रदेश राजधानीको माग राख्दै आन्दोलनमा उत्रिएका धनकुटावासीले बुधबार आह्वान गरेको हडतालले जनजीवन प्रभावित भएको छ । बिहानैदेखि कोसी राजमार्गको धरानधनकुटा खण्ड बन्द गराएपछि यात्रु अलपत्र परे । सरकारले माग सुनुवाइ नगरेकाले आन्दोलनलाई सशक्त पारिएको आन्दोलन समितिका संयोजक सुन्दरबाबु श्रेष्ठले बताए । सवारी तोडफोडप्रदर्शनकारीले बन्द अवज्ञा गरेको आरोपमा चारवटा सवारीसाधनमा तोडफोड गरेका छन् । दुई सरकारी, एक संस्थान र एक भाडाको सवारीमा तोडफोड भएको हो । प्रहरीका अनुसार को१झ ४८३ र को१झ १६९ नम्बरको सरकारी जिपमा तोडफोड गरिएको छ । यस्तै ना१ज ६४११ र ना७ख ४७६० नम्बरको दूध बोक्ने गाडीमा पनि तोडफोड भएको छ । सवारीसाधनमा तोडफोड गरेको आरोपमा प्रहरीले संखुवासभाका सुमन कटुवाललाई नियन्त्रणमा लिएको छ ।आन्दोलनरत पक्षले कटुवाललाई मुक्त गरेपछि मात्र बन्दका कार्यक्रम फिर्ता लिने जनाएको छ । सार्वजनिक सम्पत्तिमा क्षति पुर्याउने क्रम बढ्न सक्ने भन्दै सुरक्षामा कडाइ गरिएको प्रमुख जिल्ला अधिकारी प्रेमप्रकाश उप्रेतीले बताए । उनले प्रशासनले भरपूर संयमता अपनाएको दाबी गरे ।"
सैतानी ब्याज बारे छानबिन गर,"सर्लाहीको विभिन्न गाउँबाट ब्याजको पासोमा परेर न्यायको खोजीमा राजधानी आउन बाध्य ऋणीहरूको कथा आधुनिक लोकतान्त्रिक समाजका निम्ति लाजमर्दो प्रतिनिधि घटना हो । चर्को ब्याजदरमा ऋण लगाउने र निरुपाय ऋणसँग दुईतीनवटा कागज गराएर राख्ने साहुमहाजनको संख्या अझै ठूलै छ । यस्ता साहुमहाजन चर्को चक्रीय ब्याजदरमा ऋण त लगाउँँछन् नै, ऋण दिएबापत घर, खेत र खलिहानको काम लगाउने, ब्याज तिरेको भर्पाई नदिने, ऋणीले समयमै ऋण नतिरे किर्ते कागजका सहारामा मुद्दामामिलामा फसाउने काम पनि गर्छन् । तराईमा सैतानी ब्याज भनिने यस्तो पासोमा पर्ने अधिकांश दलित, महिला र निमुखाहरू नै छन्, जो एकपटक ऋण लिएपछि जिन्दगीभर घाँटीमा ब्याजको धारिलो तरबार झुन्डाएर बाँच्न अभीशप्त हुन्छन् । सैतानी ब्याजको यस्तो डरलाग्दो पासोबारे राजनीतिक दल, सामाजिक अभियन्ता वा गैरसरकारी संस्थाहरूको अनौठो मौनता देखिन्छ । निर्वाचनका बेला होस् वा अरू बेलामा पनि मधेसको राजनीतिक वृत्तमा सैतानी ब्याजको यस्तो खेलोबारे गम्भीर छलफल हुँदैन । सामन्ती हैकम र कागजी खेलो का भरमा सीमित पैसावालहरूले ब्याजको खेती लगाएर जिन्दगीभर दलित, निमुखा र कमजोर वर्गमाथि शोषणको साम्राज्य निर्बाध चलाइरहेका छन् । शोषणको यस्तो डरलाग्दो अभ्यास मौलाउनुका पछाडि विद्यमान प्रशासनिक र न्यायिक प्रणाली पनि कम्ती दोषी छैन । लेनदेनको मुद्दा भन्दै प्रहरीप्रशासन सैतानी ब्याजको पासोमा परेकाहरूको कुरा सुन्दैन । कानुनले नै प्रहरीलाई लेनदेनको मुद्दा हेर्ने अधिकार दिएको छैन । तर लेनदेनका नाममा हुने चर्को शोषण र यसैको आडमा मौलाइरहेको निरन्तरको दमन र हिंसालाई पनि प्रहरी कानुनी धाराउपधारा देखाएर पन्छिरहेको छ, जसका कारण मिटर ब्याजका साहुहरू बलिया हुन पाएका छन् । न्यायको अन्तिम ढोका भनेको अदालत नै हो । तर निरक्षर र नेपाली भाषामा आफ्नो कुरा स्पष्टसँग राख्नसमेत नसक्ने ऋणीहरू अदालतसम्म पुग्नै सक्दैनन् । पुगे पनि उनीहरूको बोलीभन्दा साहुमहाजनले गराएको किर्ते कागज बलियो प्रमाण भइजान्छ । अदालती प्रक्रियामा कागज मात्रै हेरिन्छ, त्यसपछाडिको खेलोफड्को हेरिँदैन, जसका कारण ऋणीहरूको कुरा सुनिदिने र त्यसलाई मिहिन ढंगले केलाएर सैतानी ब्याजको खेलोफड्को बुझ्ने कोही हँुदैन ।विद्यमान कानुनी प्रणालीमा रहेको छिद्रको उपयोग गरेर समाजमा कथित बलशाली वर्ग सैतानी ब्याजको पासो थापिरहने र गरिब, निमुखा त्यसमा अल्झेर जिन्दगीभर तडपिरहनुपर्ने परिस्थितिको अन्त्य कसको जिम्मेवारीको विषय हो त ? परिबन्धबाट उम्किन एकाध लाख रुपैयाँ ऋण लिएकाहरू आठदस लाख रुपैयाँ तिर्दासमेत छुटकारा नपाउने र सधैं परिस्थितिको उल्झनमा परिराख्नुपर्ने हो ? न्याय प्रणाली सधैं कागजी कानुनका आधारमा मात्रै तय गर्नु हुँदैन । त्यसका पछाडि व्यावहारिक कसी र परिस्थितिको मिहिन विश्लेषण पनि जरुरी पर्छ । सर्लाहीका तीन सयभन्दा बढी ऋणीलाई ऋण प्रवाह गर्ने व्यक्तिको आर्थिक हैसियतको निष्पक्ष सरकारी जाँच गर्ने हो भने सैतानी ब्याज को धन्दाबारे धेरथोर तस्बिर बाहिर आउन सक्छ । साथै साँवा र ब्याज तिर्दा पनि भर्पाई नदिने, ऋण दिँदा तीनचारवटा कागज गर्ने काम लेनदेनको मुद्दा मात्रै होइन । यो त विशुद्ध ठगी हो । लेनदेनको मुद्दा भनेर प्रहरीले नपन्छिईकन निष्पक्ष रूपमा कागजातको अध्ययन गर्ने हो भने पनि सयौं निमुखालाई ब्याजको पासोमा पार्नेको असली धन्दा उदांगो भइहाल्छ । लोकतन्त्रको गीत गाइरहने र यस्तो गीतको चर्को ध्वनिमा सैतानी ब्याजको पासोमा पर्नेको मधुरो आवाज बिलाइरहने हो भने हामीले ल्याएको लोकतन्त्रको के अर्थ ? ब्याजको पासोमा पर्नेहरूको ठूलो संख्या मधेसभरि फैलिएको छ । सार्वजनिक भएको यो घटना त एउटा प्रतिनिधि उदाहरण मात्रै हो । हजारौंको संख्यामा ऋणीहरू किर्ते कागजको जालोमा परी रोएर बाँचिरहेका छन् । कैयौं दलित परिवारको त अवस्था यस्तो छ कि, उनीहरूको दुईतीन पुस्ता नै एउटै ऋण तिर्दातिर्दै बितेको छ । अवस्था कतिसम्म दर्दनाक भेटिन्छ भने कथित साहुको पासोमा परेका कैयौं बाबुहरू आफ्ना छोरा र नातिलाई अंशबन्डामा ऋणको भाग लगाउन विवश छन् ।सर्लाहीका जस्ता घटनामाथि प्रहरीप्रशासनले निष्पक्ष छानबिनको एउटा संयन्त्र निर्माण गर्नु आवश्यक छ । मिटर ब्याजको धन्दा चलाउनेको सम्पत्ति छानबिन, त्यसमा संलग्नहरूको पहिचान र ऋण प्रवाहका क्रममा भएका अवाञ्छित लेनदेन र फर्जी कागजबारे प्रहरीले अनुसन्धान गर्नु जरुरी देखिन्छ साथै अदालतमा एउटै व्यक्तिले लेनदेनसम्बन्धी दर्जनौं मुद्दा दर्ता गरेको सन्दर्भलाई केलाउन अदालतले पनि कागजी प्रमाणइतरको प्रमाण खोज्न जरुरी छ । सैतानी ब्याजको पासोलाई केही दर्जन ऋणीहरूको मुद्दाका रूपमा मात्रै बुझियो र यसलाई सामान्यीकरण गर्न खोजियो भने त्यो झनै घातक हुनेछ । यसले ब्याजको पासो थापेर अकुत सम्पत्ति आर्जन गर्नेहरूको मनोबल झनै बढाउनेछ र मधेसको देहातमा ऋणको पासोमा परेर निरुपाय जिन्दगी बाँच्न विवश दलित र विपन्नहरूका निम्ति लोकतन्त्र एउटा परिहासको विषयमा मात्र सीमित हुनेछ ।"
विकास बहस,"पुस १९ गते प्रकाशित संजीव पोखरेल र सुरेश ढकालको विकास : कस्तो र कसका लागि ? तथ्यमा आधारित छ । यो लेख विकास बहसलाई ठिक बाटोमा डोर्याउन ज्यादै महत्त्वपूर्ण छ । नेपालको विकास प्रयासको सबैभन्दा ठूलो चुनौती भनेको राज्यका स्रोतसाधनको न्यायोचित वितरण हुन नसक्नु नै हो । आम सिमान्तकृत समुदायका मानिसभित्र अहिले पनि एउटा भय र त्रासका रूपमा हीनताबोध रहेको छ । हामीले केही गर्न सक्दैनांै, हामी त भाग्यले नै गरिब बनाएको भन्ने मान्यताले घर गरिरहेको छ । हरेक मानिसलाई उत्साही बनाउन हाम्रा प्रयत्न घनिभुत हुनुपर्छ । विकास हाम्रालागि हो र विकास हामी आफैले आफ्नालागि आफै गर्ने हो भन्ने चिन्तनलाई स्थापित गराउन मानवीय क्षमता विकास अहिलेको प्रमुख आवश्यकता हो । संरचनागत विभेदले मानिसलाई समाजमा विभाजित गरेको छ र हरेक मानिसमा ज्ञान, सीप र क्षमता छ, आवश्यक वातावरण पाउने हो भने हरेक मानिसले आफ्नालागि आफै धेरै विकल्प खोज्न सक्छ । सिमान्तकृत तथा गरिब भनिएकाहरूलाई ऋण दिएर कहिल्यै पनि गरिबी न्यूनीकरण हुन सक्दैन । मानिसको विकासको लागि विश्वमा गरिएका विभिन्न प्रयत्न र त्यस सिलसिलामा प्राप्त अनुभवलाई मध्यनजर राख्दा विकास र मानिसलाई अलगअलग रूपमा हेर्न नमिल्ने निष्कर्ष सन्् १९९० को दशकको सुरुमा महसुस गरियो । मानिस स्वयं सशक्त र सक्षम नभएसम्म अन्य परिवर्तन सम्भव छैनन् र भए पनि तिनीहरू दीर्घकालीन हुँदैनन् भन्ने निचोड निस्केकोले सन्् १९९० को प्रारभ्भदेखि नै सशक्तीकरणमा जोड दिइँदै आएको छ । मानव विकासको पहिलो सर्त नै चेतना विकास हो । यसले मानिसलाई आवश्यक अन्य परिवर्तनको निक्र्योल गर्छ । हरेक मानिसभित्र विकास हुनसक्ने क्षमता हुने भएकोले क्षमता विकास भएपछि मात्र उसको सहज जीवनयापनका लागि अन्य परिवर्तन आवश्यक हुन्छन् । सशक्तीकरण प्रक्रियाले व्यक्तिलाई स्वयंभित्रको क्षमता बोध गर्न र त्यसको प्रयोग गर्न सहयोग पुर्याउँछ । आजभोलि विकासका लागि गरिने प्रयत्न राज्य तथा कुनै व्यक्ति वा संघसंस्थाको निगाहमा हुने नभएर विकास सम्बन्धित मानिसको अधिकार हो र उनीहरूले हकको रूपमा विभिन्न किसिमका सेवासुविधा र समर्थन पाउनुपर्छ भन्ने धारणा आएको छ । यसलाई अधिकारमा आधारित विकास अवधारणा पनि भन्ने गरिन्छ । विगतको लामो अनुभवको आधारमा सन्तुलित विकासमा विशेष जोड दिइएको छ । सन्तुलित विकास भन्नाले मानिसको चेतना तथा भौतिक विकासका प्रयत्न भन्ने बुझिन्छ । विकासमा जनसहभागितालाई अर्थपूर्ण रूपमा अघि बढाउनु आवश्यक छ । चम्फासिंह भण्डारीभीमदत्त४, कञ्चनपुर"
अपरिपक्व नेता,"संसदीय निर्वाचनमा वाम गठबन्धनले एकछत्र विजय हासिल गरेपछि भरोसा र निराशाका अनेक तर्क बजारमा छरपस्ट भए । माओवादी केन्द्रका अध्यक्षले सामाजिक रूपमा अत्यन्तै होशियारीपूर्वक आफ्ना धारणा राख्दै निसंकोच अबको प्रधानमन्त्रीका रूपमा केपी शर्मा ओलीलाई प्रस्ताव गरेका छन् । सायद ओलीको जवाफका लागि प्रक्षेपण गरिएको अस्त्र हो यो । जितको उन्मादलाई विवेकले मत्थर पार्दै उनीबाट व्यक्त सन्तुलित विचार सर्वत्र प्रशंसायोग्य रह्यो । यसैको सेरोफेरोमा भावी प्रधानमन्त्रीका रूपमा चर्चित ओलीबाट व्यक्त विचार असन्तुलित र अपरिपक्व रहे । स्पष्ट शब्दमा प्रदेशका गभर्नरहरू नियुक्त नगर्न उनले सरकारलाई चेतावनीमात्र दिएनन्, सरकारले गभर्नर नियुक्ति गरेमा उनीहरूबाट सपथ ग्रहणसमेत नगर्ने धम्कीसमेत दिए । त्यसो त राष्ट्रियसभाको गठन प्रक्रियाप्रति उनले लगाएको धारेहात राजनीतिक कुसंस्कारको ज्वलन्त उदाहरण नै थियो । रुनु र कराउनु त पराजितहरूको अश्त्र हो । विजेताहरू शालिन र धैर्यवान हुनु जरुरी छ । राष्ट्रियसभाको गठनबिना संसदले पूर्णता नपाउने स्वयंसिद्ध तथ्य हो । राष्ट्रियसभाको निर्वाचनमा प्रदेशसभा सदस्यहरूसमेत मतदाता रहने संवैधानिक व्यवस्था छ । निर्वाचन आयोगले प्रदेशसभाको निर्वाचन सम्बन्धी जानकारी र प्रदेशसभा सदस्यहरूको नामावली पेस गर्ने निकाय भनेकै सम्बन्धित प्रदेशको गभर्नर हो । प्रदेशसभा सदस्यहरूले सपथ लिने निकाय पनि त्यही हो । यावत कुराको ख्यालै नगरी हठात प्रदेशसभाको गभर्नर नियुक्त नगर्न र उनीहरूबाट सपथ नलिने सार्वजनिक घोषणा ओलीबाट हुनु दुर्भाग्यपूर्ण हो । सम्भावना बोकेका नेताको प्रत्येक शब्द ओजपूर्ण हुनुपर्छ । गहन श्रवणशक्ति र दुर्लभ अभिव्यक्ति असल नेताका गहना हुन् । नेताका हरेक शब्द देशमा विद्यमान कानुनले बाँधिएका हुन्छन् भन्ने हेक्का नेतामा हुनु जरुरी छ । त्यस्ता नेताहरूको प्रत्येक शब्द खासगरी आफ्ना पार्टीका कार्यकर्ताका लागि निर्देशन सावित भएका हुन्छन् । उत्तम पुडासैनी जोरपाटी, काठमाडौं"
शक्तिशाली बन्ने दाउ,"हेरिल्याउँदा राजनीतिमा सधैं प्रचण्डकै प्रभाव र बोलवाला हुने देखियो । नेकपा माओवादी पार्टी स्थापनादेखि नै पार्टी अध्यक्ष रहिआएका उनले १० वर्षे जनयुद्धलाई निर्णायक बिन्दुमै पुर्याए । २२ पटक प्रधानमन्त्री पनि भए । आफ्नै पार्टीभित्र फरक मत राख्नेलाई बेवास्ता गर्दै, पार्टीलाई पनि निरन्तर अगाडि बढाइरहे । रुने, हाँस्ने, ढाँट्ने, छल्ने, सबै कूटनीतिक कला प्रयोग गर्दा पनि कालान्तरमा पार्टीको लोकप्रियता नबढेर आखिर त्यो महान गौरवशाली पार्टी नै लोप हुने स्थितिमा पुगेपछि एकअर्कामा पानी बाराबारको स्थितिमा रहेका एमालेका केपी शर्मा ओलीजस्ता चतुर राजनीतिक खेलाडीलाई समेत फस्ल्याङफुस्लुङ पारेर ६०४० को अनुपातमा प्रतिनिधिसभा र प्रदेशसभा उम्मेदवार बाँडफाँड गरी चुनावी मैदानमा जाने कुरा मनाएर पार्टी एकीकरणको प्रस्ताव राखे । अनि त्यो प्रस्तावलाई पारित गराएर राम्रो चुनावी परिणाम आएपछि अहिले गठबन्धन विजयको जश पनि उनैले पाएका छन् । सियो बनेर पस्ने मुसल बनेर निस्कने भनेझैं सिद्धान्त, नेतृत्व र नाम जेजे छोड्ने राख्ने भए पनि चुनाव जितेपछिको स्थितिमा अहिले उनी ५० प्रतिशत शक्ति बाँडफाँड हुनुपर्छ भन्ने दाबासाथ पार्टी एकीकरण गर्ने भन्दैछन् । ठूलो पार्टी भएको नाताले सरकारको नेतृत्व र पार्टीको नेतृत्वमध्ये रोजी एमालेलाई दिइछोडी आफूले लिने भन्ने धुत्र्याइँपूर्ण अभिव्यक्तिभित्र जसरी पनि आफू शक्तिशाली बन्ने प्रचण्डदाउ रहेको प्रस्टै छ । इन्द्रकुमार श्रेष्ठकमलाकुञ्ज, ओखलढुंगा"
ब्याजको पासो,"२१ औं शताब्दीका हामी नागरिक कहिलेसम्म साहुको ब्याजको पासोमा पिल्सिएर बस्ने हो, थाहा छैन । राज्य कहाँ छ कहाँ, थाहा छैन । सरकार कहाँ छ कहाँ, त्यो पनि थाहा छैन । लोकतान्त्रिक संविधान बनेको छ, तर त्यो कसका लागि बनेको हो, थाहा छैन । निर्वाचन भएको छ, कसका लागि भएको हो, त्यो पनि थाहा छैन । विदेश जानका लागि साहुसँग लिएको एक लाख रुपैयाँको ब्याज ५ लाख तिर्नुपर्छ, तर पनि साहु चुक्ता भएको हँुदैन । यो अत्याचारको अन्त्य कहिले होला ? गरिब जनताले साहुको ब्याज नलिकन सुख पनि छैन । भनेको बेलामा पैसा हुँदैन, पैसा नभई केही काम छैन । अन्त्यमा के गर्नेभन्दा साहुले जे भन्छ, त्यही मान्ने अनि पैसा लिनेभन्दा अन्य विकल्प पनि केही छैन । बुधबार प्रकाशित ब्याजको पासोले मन छोयो र केही लेख्न मन लाग्यो । पुरुषोत्तम घिमिरेजोरपाटी, काठमाडौं"
अनावश्यक दबाब,"समानुपातिकतर्फको मतपरिणाम छिटो घोषणा गर्नुपर्ने माग राखी निर्वाचन आयोगमा वाम गठबन्धनका नेताहरूले दिएको दबाबले कानुनी शासनको खिल्ली उडाएको छ । निर्वाचन आयोगले कानुन बनाउने होइन, कानुनको कार्यान्वयन गर्ने मात्र हो । कानुन बनाउने काम सांसदहरूले गर्छन् । राष्ट्रियसभाको निर्वाचन सम्पन्न भएपछि मात्र प्रतिनिधिसभाले पूर्णता पाउने व्यवस्था संविधानमा भएका कारण निर्वाचन आयोगले समानुपातिकतर्फको मतपरिणाम घोषणा नगरेको हो । राष्ट्रियसभाको निर्वाचन गर्न प्रदेशका सासंदहरूले मतदान गर्नुपर्छ । मतदान गर्नुभन्दा पहिला प्रदेशपाल समक्ष प्रदेशका सासंदहरूले सपथ लिनुपर्छ । प्रदेशपालको लागि अस्थायी राजधानी, कार्यालय र आवश्यक कर्मचारीको व्यवस्था हुनुपर्छ । अहिलेसम्म यी कुनै पनि कुराको व्यवस्था भएको छैन । प्रक्रिया पुर्याउन तत्परता देखाउनुपर्नेमा सासंदहरू स्वयम्ले बनाएको कानुन उनीहरूले नै नबुझ्नु र निर्वाचन आयोगलाई बुझाउन बाध्य पार्नु भनेको मुलुककै निम्ति दुर्भाग्य हो । यसले सम्पूर्ण नेपालीलाई लज्जित बनाएको छ । अझ विद्यार्थी संगठन र भ्रातृ संस्थाका युनियनहरूलाई समेत उचालेर निर्वाचन आयोगमा ज्ञापनपत्र बुझाउन लगाउने र अनावश्यक माग तेर्साउन लगाउने परिपाटीले त लोकतन्त्रकै खिल्ली उडाएको छ । माग र ज्ञापनपत्रको आधारमा निर्वाचन आयोगले काम गर्ने होइन, कानुन अनुसार गर्ने हो भनेर राजनीतिक दलहरूले आफ्ना भ्रातृ संगठनलाई नसिकाएसम्म लोकतन्त्र सुदृढ हुनसक्दैन । तसर्थ लोकतान्त्रिक संस्कार सिकेर लोकतान्त्रिक व्यवहार गर्नुमा नै सबैको भलाइ हुन्छ । पुरुषोत्तम घोरासैनी बालाजु१६ ,काठमाडौं"
ओली उदार बन्नुपर्छ,"सबैलाई थाहा छ कि लोकतन्त्रमा कसैको जित स्थायी हँुदैन । आवधिक निर्वाचन अबको ५ वर्षमा फेरि आउँछ । मुख्य कुरा ५ वर्षभित्र देशले कति प्रगति गर्छ भन्ने हो । प्रगतिको विवरण भोलि पनि विभिन्न सूचकले प्रस्ट देखाउने नै छन् । मुलुकमा लगभग सबै राजनीतिक मुद्दा टुङ्गोमा पुगिसकेको अवस्थामा प्रधानमन्त्री हुनलाग्नुभएका एमाले अध्यक्ष केपी शर्मा ओलीको ध्यान मुलुकको समृद्धितर्फ केन्द्रित हुनुपर्छ । त्यो पनि हिजोजस्तै दलहरूबीच सहमति, सहकार्य र एकताको बाटोबाट । ओली एक्लैको दम्भले संसार थेग्ने होइन । चुनाव जित्ने दलले जितको मात र दम्भ देखाउनु शोभनीय हुँदैन । विपक्षीलाई अनावश्यक अपमानित गरेर मुलुकमा समृद्धि आउने पनि होइन, नत सरकार बनाउन र देश समृद्ध बनाउन यो प्रवृत्तिको आवश्यकता नै पर्छ । गालीगलौजको संस्कार राजनीतिको सभ्य संस्कार होइन, राष्ट्र निर्माणको महाअभियानमा सामेल हुने यो बेला ओलीजस्ता ठूला नेताहरूले त सबैसँग उदार भएर ठूलो छाती देखाउन सक्नुपर्छ । ओली नेतृत्वमा बहुमतीय सरकार बने पनि राष्ट्रिय स्वार्थमा अझै दलहरूबीच सहमति, सहकार्य र एकताको बाटो टुट्न दिनु हँुदैन । निरोज खड्का लिखु गाउँपालिका३, रामेछाप"
लगानीमैत्री वातावरण बनाऊ,"भर्खरै मात्र सम्पन्न चुनावमा सबै दलको एउटै एजेन्डा थियो, देशले राजनीतिक लक्ष्य पूरा गर्यो, अब आर्थिक वृद्धि गर्नुछ । त्यसका लागि स्थिर सरकार अनि त्यही सरकारले वैदेशिक लगानी भित्र्याउने । यसैका माध्यमबाट देश आर्थिक समृद्धितिर लम्कने । वैदेशिक लगानीलाई ठूलो मात्रामा भित्र्याउनसके युवा जनशक्ति पलायन रोक्न सकिने । देशमा रोजगारीका अवसर सिर्जना हुने सपना सबै दलले घरदैलोदेखि चुनावी घोषणापत्र समेतमा समेटे । निर्वाचन सम्पन्न भयो, तर समानुपातिकको पूर्ण नतिजा आइनसक्दै २०६८ मा लगानी बोर्ड स्थापना भएपछि देशमा सरकारसँग लगानी गर्न सम्झौता गर्ने पहिलो कम्पनी डांगोटे देशबाट बाहिरिनेतिर लागेको छ । नेपालमा ५५ अर्ब रुपैयाँ लगानीमा सिमेन्ट उद्योग स्थापना गर्ने लक्ष्य लिएर अघि बढेको डांगोटे खानी नपाएकोमा बाहिरिनु देशको लागि दु:खद खबर हो । दैनिक ६ हजार मेट्रिक टन सिमेन्ट उत्पादन गर्ने उसको लक्ष्य हाम्रै छिर्के थाप्ने दाउकै कारण फर्किनुपर्ने अवस्था भएको हो । नेपालमा एउटा बहुराष्ट्रिय कम्पनीले लगानी गर्छु भनेर आउँदा पनि लगानी गर्न समस्या रहेको सन्देश विश्वभर देखाइदिएको छ ।खाडी मुलुक लगायत विभिन्न देशमा सस्तो ज्यालामा दैनिक हजारौं नेपाली विदेशिनु परिरहेको अवस्थामा हजारौं जनतालाई रोजगार दिनसक्ने कम्पनी देशबाट फिर्ता जानु घरमा आएको अवसरलाई पनि लिन नसक्नु हो । यसले अझै पनि हाम्रो देश लगानीमैत्री नभएको प्रस्ट पार्छ । डांगोटे नाइजेरियाको मात्र नभएर पश्चिम अफ्रिकाको ठूलो कम्पनी हो, जसको सञ्जाल पूरा अफ्रिकी महादेशमा छ । डांगोटेलाई नेपालमा स्थापित हुन नदिन प्रतिस्पर्धामा पछि पर्ने डरले सिमेन्ट उद्योगीहरू लागिपरे । समय अधिकारी सिनाम, ताप्लेजुङ अफ्रिकाको सबैभन्दा धनी नागरिक एलिको डांगोटेको डांगोटे र भारतको प्रसिद्ध रिलायन्स सिमेन्ट उद्योगले नेपालमा प्रत्यक्ष वैदेशिक लगानीको स्वीकृति पाइसकेर पनि क्रमश: चुनढुङ्गा खानी र ब्रान्ड नेम नपाउँदा लगभग एक खर्बको लगानी नगर्ने खबरले दु:खी बनाएको छ । एक खर्बको प्रत्यक्ष विदेशी लगानीबाट सञ्चालनमा आउने दुइटा उद्योगले प्रत्यक्ष र अप्रत्यक्ष रूपले हजारौं युवालाई रोजगारी र सीप दिनसक्ने सम्भावना पनि यसैसाथ समाप्त भएको छ । साथै यो खबरले अन्य लगानीकर्तालाई समेत प्रभावित पार्न सक्नेछ । देशमा व्याप्त उच्च बेरोजगारीको समस्या ठूला उद्योगहरूले केही हदसम्म समाधान गर्न सक्छन् भन्ने कुरा सरकारलाई थाहा हुँदाहुँदै विदेशी लगानीलाई आकर्षित पार्न सरल कानुन, करमा छुट र झन्झटरहित उद्योग दर्ता प्रक्रिया अपनाउन किन ढिला ? महेन्द्रसिंह बम टीकापुर१, कैलाली"
सहयोगको अपिल,झापा जिल्ला शनिअर्जुन नगरपालिका११ निवासी म ३५ वर्षीया सरिता राई लामो समयदेखि नाकको क्यान्सरबाट पीडित छु । मेरो आर्थिक अवस्था अत्यन्त कमजोर छ । आजसम्मको उपचारमा मेरो जो भएको सम्पत्ति सबै सकिइसक्यो । अब कसैको सहयोगविना थप उपचार गर्न असमर्थ छु । तसर्थ देशविदेशमा रहनुभएका सहयोगी व्यक्ति तथा संघसंस्थासँग सहयोगको अपेक्षा गरेको छु । मलाई सहयोग गर्न चाहनुहुने व्यक्ति तथा संघसंस्थाले राष्ट्रिय बाणिज्य बैंकमा रहेको खाता नं ३९०४४ मा आफूले सकेको रकम जम्मा गरी सहयोग गरिदिनु हुन अनुरोध गर्छु । साथै ९८१०२३७०३५ मा सम्पर्क गरी थप जानकारी लिन सकिनेछ ।
"खोइ, नागरिक जिम्मेवारी ?","नयाँ मेयर आएर काठमाडौं सफा गर्छु भनेको हैन ? कस्तो दुर्गन्ध ? सबै भाषण गरेर भोट माग्छन्, काम गर्ने हैनन् ।चुनाव भएपछि केके न होला भनेको, जस्ताको तस्तै । न धारामा पानी आउँछ, न बाटो सफा छ ।हाम्रो देश बिगारेको नेताले हो, नेता गतिलो भए पो सरकार गतिलो हुन्छ ।यी र यस्तै प्रकृतिका भनाइहरू हामी प्रत्येक दिन घर, कार्यालय वा सभासम्मेलनमा सुन्छौं । मैले आफै पनि कति ठाउँमा यसै भन्ने गरेकी छु । लाग्छ, सरकार र नेतालाई गाली गर्नु हाम्रो नियमित कर्म हो । हामीले जनता नै सर्वोपरी रहने संविधान बनायौं, यसमा जनताको अधिकारका धेरै कुराहरू लिपिबद्ध गर्यौं, तर विकास र लोकतन्त्रका लागि एक नागरिकको जिम्मेवारी के हुने ? जवाफदेहिता कस्तो हुने ? भन्ने विषयमा सायद कमैमात्र चर्चा गर्यौं । आफ्नो जिम्मेवारी निर्वाह नगर्ने नागरिकलाई के गर्ने ? यसतर्फ सायद सोचेकै छैनौं । सफा काठमाडौं बनाउने कुराबाटै थालौं । बिहानको हिँडाइमा निस्कँदा मैले प्राय: पढेलेखेका, राम्रै आम्दानी भएका र कामकाजी पुरुषहरूलाई म हिँड्ने बाटोमै हिँडिरहेको देख्छु, जो २३ दिन बिराएर हातमा फोहोर राखेको प्लास्टिकका थैलो बोकेर आउनुहुन्छ । उहाँहरू हिँड्दा समसामयिक राजनीतिक कुरा गर्नुहुन्छ र सरकारलाई राम्रो काम नगरेकोमा भरपुर गाली गर्नुहुन्छ । स्वस्थ रहन बिहान हिँड्ने गर्नुभएको ती सज्जनहरू नख्खु खोला पुगेपछि टक्क अडिनुहुन्छ, आफ्नो हातमा झुन्ड्याउँदै ल्याएको फोहोरको प्लाष्टिक खोलाको किनारमा वा खोलामै पुग्नेगरी फाल्नुहुन्छ, अनि घरतिर लाग्नुहुन्छ । मलाई थाहा छ, यो टोलमा महानगरपालिकाको ट्रकले घरघरबाट हप्तामा दुईपटक नि:शुल्क फोहोर उठाउँछ, अनि युवा भाइबैनीहरूले सुरु गरेको सामुदायिक संस्थाबाट मासिक ३०० रुपियाँमा दिन बिराएरै फोहोर लान्छ । फोहोर व्यवस्थापन गर्ने उपाय नभएर नदीमा फाल्नुपर्ने बाध्यता छैन । काठमाडौंमा तत्कालीन मुख्य सचिव लीलामणि पौडेलको अगुवाइमा विगत तीन वर्षदेखि प्रत्येक हप्ता शनिबार वागमती सफाइको अभियान चल्यो र चलिरहेको छ । सर्वसाधारण, निजामती कर्मचारी, निजी क्षेत्र र सामुदायिक संघसंस्थाको राम्रो सहभागिता रहेको भए पनि खोलाको फोहोर सकिने वा घट्ने नाम नै छैन । घटोस् पनि कसरी ? जब शिक्षितजस्ता देखिने काठमाडौंका नागरिक नै खोलामा फोहोर फाल्छन् । अशिक्षित र गरिब त आफैं पनि बुझ्छन्, खोलामा फोहोर फाल्यो भने अरूबाट गाली खाइएला वा जरिवानामा परिएला भनेर डराउँछन् । तर मैले माथि उल्लेख गरेजस्ता शिक्षित बुज्रुकहरू न आफैं कुरा बुझ्छन्, न जरिवानासँग डराउँछन् । मलाई लाग्छ, तत्कालीन मुख्य सचिव पौडेलले सुरु गरेर सरकारले नियमितता दिएको काठमाडौंको नदी सफा राख्ने अभियान यसैकारण असफल हँुदैछ । सहरमा प्लाष्टिक झोलाले प्रदूषण भयो भनेर तत्कालीन सरकारले किनमेलमा यस्ता झोला प्रयोगमा रोक लगाएको पनि करिब तीन वर्ष भयो । नखिपोट बसपार्कमा एकटा निकै राम्रो चल्ने बेकरी छ, प्रत्येक दिन त्यहाँ पाउरोटी र अन्य परिकार लिनेको भिड नै लाग्छ । प्लाष्टिक झोला प्रयोग प्रतिबन्ध भएको केही दिनसम्म त त्यो बेकरीले कपडाको झोलामा सामान दियो, त्यसपछि प्लाष्टिककै झोलामा फर्कियो । त्यहाँ वरपरका सबै किराना र तरकारी पसलमा अहिले प्लाष्टिककै झोला प्रयोग हुन्छ, बिना कुनै रोकटोक । किन फेरि प्रतिबन्धित झोलाको प्रयोग ? बेकरीका भाइ भन्छन्, मेरा सबै नियमित ग्राहकलाई मैले एकएकवटा कपडाको झोला दिएर अबदेखि यही लिएर आउनुस् है भनेको थिएँ । धेरै कमले मात्रै झोला ल्याउनुहुन्छ, सबैले जतिपटक आयो, त्यतिपटक प्लाष्टिकको झोला नै माग्नुहुन्छ र नदिए किन्दिन भन्नुहुन्छ, दिनैपर्यो । यस्तै गुनासो छ, तरकारी बेच्ने दिदीहरू र किराना पसलेको पनि । कपडाको झोला प्रयोग गर्ने वा प्लाष्टिककै झोला पनि पुन: प्रयोग गरेमा फोहोर कम हुने कुरा सबैलाई थाहा छ । सामान किन्न आउँदा झोला नल्याउने, अनि पसलेले झोला छैन भन्दा तिम्रोमा किन्दिन भनेर घुर्की लगाउनेमध्ये धेरैजना शिक्षित, आफू कार्यालय जाने र छोराछोरी अंग्रेजी स्कुलमा पठाउने सज्जनहरू पर्छन् । अनि यिनै सज्जनले कार्यालयको चियागफ वा सभाभेलामा भन्छन् सरकारले आफूले बनाएको नीति लागू गरेन, अनुगमन छैन, कमिसन र भ्रष्टाचारको कारण प्लाष्टिकको झोलाको प्रयोग रोकिएन इत्यादि । खानेपानीको अवस्था यस्तै छ । मेलम्चीबाट पानी कहिले आउने हो, थाहा छैन । भएको पानी पनि खानेपानी संस्थानले प्रभावकारी रूपमा वितरण गर्नसकेको छैन । यस्तो अवस्थामा हामी हुनेखाने र किन्न सक्नेले इलेक्ट्रिक मोटर लगाएर पानी तान्छौं । एउटा घरले बिजुली मोटरबाट पानी तान्दा अरू १० घरमा आउनुपर्ने पानी पनि आउँदैन भन्ने राम्रो हेक्का भएका शिक्षित र हुनेखाने नागरिक हामी किन जानीजानी मोटर जडान गर्छौं । सरकारले प्रदूषण कम गर्ने वा पानीको समानुपातिक वितरण गर्ने नीति बनाएपछि त्यसको अनुशरण गर्ने काम नागरिकको हैन ? यहाँ पनि सरकार नै आएर, नागरिकको हातबाट प्लाष्टिक झोला खोस्नुपर्ने, पानी तान्ने मिटर बन्द गर्ने वा जरिवाना गर्नुपर्ने ? हाम्रो नागरिकको आफ्नो जिम्मेवारी र जवाफदेहिता खै त ?हामी लोकतन्त्रका पक्षधरका लागि बोल्नलेख्न पाउने अधिकार सम्पन्न नागरिक हुनु गौरवको कुरा हो । तर नागरिकको सबभन्दा धेरै गैरजिम्मेवारीपन र छाडापन यसै क्षेत्रमा देखिन थालेको छ । शिक्षित र आफूलाई विद्वान ठान्नेबाटै आफ्नो नाममा व्यक्तिगत रूपमा खोलिएका फेसबुक र ट्विटरजस्ता सामाजिक सञ्जालमा राष्ट्रका गौरव, सम्मानित संस्था वा व्यक्तिमाथि गरिएको नकारात्मक टिकाटिप्पणी बढिरहेको छ । लोकतन्त्र स्थापनासँगै बनेका सम्मानित संस्थाहरूलाई बेइज्जत हुनेगरी सामाजिक सञ्जालमा लेखिएको टिकाटिप्पणी देख्दा पढ्नेको त शिर लाजले निहुरिन्छ, त्यो लेख्ने विद्वानले कसरी लेखे होलान् भन्ने लाग्छ । सामाजिक सञ्जालबाट अन्य व्यक्ति, संस्था वा राष्ट्रलाई नै जथाभावी गाली गर्ने अधिकार हामीसँग छ ? हिजो राजतन्त्र थियो, हामीले सरकार वा राजाको विरुद्धमा बोल्ने, लेख्ने त परै जाओस्, सोच्न पनि सम्भव थिएन । हामी सबै मिलेर लोकतन्त्र ल्यायौं, जनताको छोराछोरी राष्ट्रको सर्वोच्च पदमा पुगेको, जनप्रतिनिधिले चुनाव जितेरै सरकार चलाएको यो गौरवमय समयमा सम्मानित संस्थालाई नै सार्वजनिक सञ्जालमा गालीगलौज गर्दा हामीले ल्याएको लोकतन्त्रको साख रहन्छ ? मैले माथि उल्लेख गरेका उदाहरणहरू केही प्रतिनिधि पात्र र घटनामात्रै हुन् । वातावरण, विकास र लोकतन्त्र सुदृढ गर्नेतर्फ चालिएका सरकारी निर्णय र नीतिहरूलाई जानीनजानी व्यक्तिगत तवरबाट असहयोग गर्ने तथा सरकार र लोकतन्त्रलाई नै दोषी देखाउनेहरू सबै क्षेत्रमा छन् । उनीहरू थोरै छन्, पढेलेखेका छन्, सार्वजनिक क्षेत्रमा ख्यातिप्राप्त छन्, आफूलाई बुद्धिजीवी नै हुँ भन्छन् र प्राय: नियमित आम्दानी हुने सरकारी, गैरसरकारी र निजी संस्थाहरूमा कार्यरत छन् । त्यसैले यस्ता नागरिकहरूले नजानेर हैन, जानेरै विकास र लोकतन्त्र दिगो बनाउन असहयोग गरेजस्तो लाग्छ ।अग्रजहरू आशिर्वाद दिँंदा भन्नुहुन्छ, सके राम्रो गर, नसके चुप लागेर बस, नराम्रोचाहिँं नगर । हुन त सिंगापुर, चीन, युरोप, अमेरिका लगायत विकसित देशहरूमा सरकारी निर्णयलाई अटेर गरी फोहोर गर्ने, जथाभाबी बाटो काट्ने, हल्ला गर्ने वा कुनै व्यक्ति र संस्थालाई गालीगलौज गर्ने, समग्रमा भन्दा नराम्रो काम गर्ने जुनसुकै नागरिकलाई पनि सरकारले कडाइका साथ ठूलो जरिवाना गर्छ । गैरजिम्मेवार बनेको वा अरूको मानहानि गरेको मुद्दा लगाएर थुनाउँछ । सरकारी अनुगमन दह्रो भएकोले सबै नागरिकले मनपरे पनि नपरे पनि नियमको पालना गर्छन् । बच्चाहरूले पनि आफ्नै परिवार र ठूला नागरिकबाट जिम्मेवार र अनुशासित बन्न सिक्छन् । नेपालमा पनि सरकारले यसैगरी कडा अनुगमन गरेर फोहोर जथाभावी फाल्ने, सरकारी निर्णय र नीति उल्लंघन गर्ने, सार्वजनिक सञ्चार माध्यम वा सञ्जालमा गालीबेइज्जत गर्नेहरूलाई जरिवाना गर्न सक्छ, थुन्न सक्छ । अब बन्ने स्थायी सरकारले सुरुमा केही अलोकप्रिय लागे पनि माथि उल्लेख गरिए जस्ता गैरजिम्मेवार काम गर्नेहरूलाई सजाय दिने व्यवस्था गर्नुपर्छ । तर मेरो प्रश्न उही हो हामी नागरिकले राजनीतिक संघर्षबाट यो देशमा जनतालाई सर्वोपरी ठान्ने र जनताले नै शासन गर्ने परिपाटी बसाएका हौं । अनि हामी आफैं जिम्मेवार भएर विकास र लोकतन्त्र सुदृढ गर्ने काममा आफ्नो ठाउँबाट स्वस्फुर्त रूपमा सकारात्मक योगदान गर्ने कि फेरि पनि सरकारबाटै शासित बन्ने र जरिवानाको डर र त्रासले मात्रै नराम्रो काम नगर्ने ? देशको नागरिकले स्वस्फुर्त रूपमा जिम्मेवार नबनी जरिवानाको डरले मात्रै नराम्रो काम नगर्ने हो भने त हामी फेरि पनि शासित नै भयौं नि, हाम्रो सर्वोच्चता कहाँ रह्यो र ?सर्वसाधारणले सिक्ने, देख्ने र विकास र लोकतन्त्रको फल यस्तो हुनेरहेछ भनेर अनुभव गर्ने भनेको शिक्षित नागरिकको सोच, व्यवहार र कामबाट हो । शिक्षित नागरिकबाट देशले पनि ठूलो अपेक्षा राखेको हुन्छ । यदि समाजमै विकास र लोकतन्त्रप्रति इमानदार, जिम्मेवार र जवाफदेही नागरिक भएनन् भने सरकार पनि यस्तो हुनसक्दैन, किनभने जिम्मेवार र जवाफदेही सरकार बनाउने भनेको समाजबाटै गएका व्यक्तिले नै हो । हामी नागरिकको कर्तव्य सरकारले राम्रो काम सुरु गरेको भए सघाउने, नराम्रो काममा खबरदारी गर्ने हो । नागरिकको सोच र व्यवहार जिम्मेवार र जवाफदेही नभए विकास र लोकतन्त्र फस्टाउँदैन, अनि जति स्थायी सरकार बने पनि हाम्रो देश विकसित हुँदैन । त्यसैले अरूको आलोचना गर्नुभन्दा पहिले आफैं गम्भीर बनौं ।पौड्याल राष्ट्रिय योजना आयोगकी पूर्वसदस्य हुन् ।"
सुकुलगुन्डा चिन्तन,"नवसामन्तवादको उदयवास्तवमा सामन्तवादबाट पुँजीवादको यात्रा कठिन छ । यस क्रममा नयाँ पुँजीवादी आर्थिक संरचनाका साना बिरुवालाई बीचैमा नष्ट गरेर मोटाउने राज्यशक्ति र जनताको वैधानिकता दुरुपयोग गर्ने प्रवृत्ति सामन्तवादको अन्त्य नभएर नवसामन्तवादको सुरुवात हो । यही तथ्य आजको यथार्थ हो । यही कारणले गर्दा सरकारबाट करोडौंको रकम आफ्ना आसेपासेलाई बाँड्न पैसाको कमी हुँदैन र कानुनले रोक्दैन । वर्ष दिनभरिको विदेश भ्रमणको रकम चार महिनामा सक्दा कसैको ध्यान जाँदैन । बजेटको एक तिहाइ आर्थिक वर्षको अन्तिम महिनामा खर्च भयो भनी हिसाब मिलान गर्ने अनुशासनहीनता नियन्त्रण गर्नमा कसैको चासो हुँदैन । तर पाण्डेजस्ता जायजेथा सबै बैंकमा राखेर उत्पादन गर्ने किसानलाई आत्महत्या गर्छु भन्ने स्थितिमा पुग्दा पनि त्यसप्रति चासो लिन राज्यलाई अप्ठ्यारो लाग्छ । यही हो नवसामन्तवाद, जसका चेहराहरू गरिबको कुरा गर्छन्, जनजीविकाको कुरा गर्छन्, तर यथार्थमा सिर्फ कुत असुल्न कृतसंकल्प छन् । नेपालमा हावी हुँदै गएको नवसामन्तवादलाई परास्त गर्न नीतिगत रूपमा सजिलो छ । सरकारमा यसको लागि आधारशिला निर्माणलाई लक्ष्यअनुसार पूरा गर्ने, आयात प्रतिस्थापन उद्योगलाई उठाउने, कृषि र औद्योगिक उत्पादनको निर्यात बढाउन नयाँ महाअभियान चलाउने र भ्रष्टलाई तेरोमेरो नभनेर जेल हाल्ने राजनीतिक प्रतिबद्धता मात्र आवश्यक छ । भनेको समयमा आधारशिला निर्माण गर्न सुशासन आवश्यक छ, जुन आज देशमा छैन । कृषि र उद्योग उत्पादनको निर्यात वृद्धि प्रतिस्पर्धा उत्कृष्टता र कार्यक्षमतालाई प्रोत्साहनबिना सम्भव छैन, जुन भागबन्डाको राजनीतिमा आज तिरस्कृत हुँदै गएका छन् । त्यस्तै भ्रष्टाचार नियन्त्रण गर्ने कुरा नेताले आफू भ्रष्टाचार नगर्ने र भ्रष्टलाई जेल हाल्ने दृढताबिना सम्भव छैन । यी सामान्य कुराझैं लाग्छन् र यस्तै सामान्य बुँदालाई आफ्नो शासनको आधार बनाएर सिङ्गापुरका महान नेता ली क्वान युले त्यहाँका जनताको प्रतिव्यक्ति आय आफ्नो जीवनकालमै ५०० डलरबाट ३०,००० डलरभन्दा माथि पुर्याए । यस अर्थमा नेपालको आजको समस्या सामन्तवाद, अर्धसामन्तवाद या अन्य कुनै थरीका जनवाद नभएर पुँजीवादी विकास र यसलाई चाहिने न्यूनतम शासनको मान्यताको तिरस्कार गर्ने वर्तमानमा हावी नवसामन्तवाद हो । यो नवसामन्तवादी राज्य संरचनालाई विप्रेषणमा आधारित सुकुलगुन्डा शैलीको अर्थतन्त्रले अडाएको छ । सर्वस्वीकार्य छ । केही वर्षको लागिमात्रै किन नहोस्, यो नक्कली तामझामले शासक वर्गलाई देश लुट्ने मौका दिएको छ र जनतालाई अन्ततोगत्वा अल्मलाएको छ । तर यसले नेपाल राज्यलाई जनताबाट टाढा लिएर गइरहेछ र मुलुकको अस्तित्वमाथि नै प्रहार भइरहेछ । लोहनी एराप्रपा राष्ट्रवादीका अध्यक्ष हुन् ।"
प्रादेशिक र स्थानीय सरकारको बाटो,"केन्द्रबाट शक्ति तान प्रादेशिक सरकारमा ज्यादै अस्तव्यस्तता आउँछ कि भन्ने कुरातिर अहिलेदेखि नै नजर लाउनु पर्नेछ । प्रदेशको नाम र राजधानीको निर्धारण मात्र होइन, भाषा, विदा, पाठ्यपुस्तक जस्ता विषयहरूको छिनोफानो गर्नु पर्नेछ । प्रदेशका जुनसुकै हिस्सामा बसोबास गर्ने जुनसुकै पहिचानका नागरिकमाझ सहअस्तित्वको सोच बलियो भएर देखा परोस् । त्यसका निम्ति प्रादेशिक भूगोलभित्रका वासिन्दामाझ जोडिने सूत्रहरू र त्यसका समन्वयका आधारहरू पहिल्याउनु पर्नेछ । कर्मचारीको बन्दोबस्ती र तिनको सहयोग लिनुपर्ने हुन्छ । स्थानीय सरकार र संघीय सरकार दुइटैसँंग तालमेल मिलाउनुपर्ने हुन्छ । अरू प्रदेशका हकमा संघमा यदि वामपन्थी गठबन्धनको सरकार बन्यो भने तिनका निम्ति संघसंँग सहकार्य गर्न सहज हुनसक्छ, बरु स्थानीय तहसंँग समन्वयको समस्या हुन्छ । तर प्रदेश २ को हकमा भने संघ र स्थानीय दुइटैतिरबाट चुनौती थेग्रिने सम्भावना छ । यसो भन्नुको पछाडि प्रदेश २ मा प्रदेशसभाका लागि जो दलहरू सानो संख्यामा देखापरेका छन्, तिनीहरू बरु उत्साहित छन् वा भनौं खुसी छन्, जो दलहरू सरकार निर्माण गर्ने हैसियतमा पुगेका छन्, तिनका प्रतिनिधिहरू चिन्तित देखिन थालेको अवस्थाले गर्दा हो । निश्चय नै अहिले प्रादेशिक र स्थानीय सरकारका सामुन्ने देखिएका कतिपय समस्या संरचनागत भन्दा प्रवृत्तिगत छन् भनी आक्षेप छ भने त्यसमा सत्यता छ । तर प्रवृत्तिको नियन्त्रण पनि संरचनागत सुधारलाई सार्थकता दिएर नै गर्न सकिन्छ । स्थानीय तहमा छोटो अवधिको अभ्यासले जेजस्ता गल्ती, रिक्तता वा अप्ठ्याराहरू देखिएका छन्, त्यसका आधारमा अब बन्ने प्रदेश सरकारको चुनौतीको पूर्वाभाष गरी बाटो पहिल्यायो भने त्यसले सम्भावित टकरावलाई रोक्न सक्छ । बहुतह अभ्यासको विकल्प अब राम्रो बहुतहको अभ्यास मात्रै हो । यति भनिराख्दा फेरि भन्नैपर्छ, अब केन्द्रीय वर्चस्वले सिर्जना गर्ने अहंकारलाई भावी संघीय सरकारले छोड्न सक्नुपर्छ । अबको संघीय सरकारले प्रदेशहरूमाझ कार्यमूलक र सिर्जनामूलक प्रतिस्पर्धाका मार्गचित्र कोरिदिनुपर्छ भने प्रदेश सरकारले स्थानीय सरकारहरूका निम्ति । यतिखेर बहुतहको संरचनाले ठूलो राजनीतिक परिवर्तन ल्याइदिएको छ । यसले केन्द्रको भूमिका र दायित्वमा परिवर्तन आउनुपर्ने हो । संँगसंँगै प्रदेश र स्थानीय तहले पनि आफ्नो भूमिका र दायित्वबारे परिचित र परिवर्तित हुनुपर्ने हो । यसले नै स्थानीय तह र प्रदेशहरूको स्वाभिमान र समुन्नतिको ढोका खोल्न सक्छ । स्थानीय तहले प्रदेशसंँग जुध्ने र संघको चाकरी गर्ने मनोवृत्ति त्याग्नुपर्छ । कोसिस यो हुनुपर्छ, जसरी पनि केन्द्रको शक्ति तल झार्ने । प्रदेश २ ले मात्र होइन, जहाँ मधेसी दलहरूले आफ्नो वजन र प्रभाव प्रयोग गर्ने अवस्था छ, बाँकीका जुनसुकै प्रदेशले पनि आफ्नो अधिकारको सवालमा केन्द्रसंँग जुझारुपन देखायो भने संविधानको अन्तर्य आफै परिभाषित हुन जान्छ । तसर्थ प्रादेशिक र स्थानीय तहको बाटो निश्चित हुने आधार भनेको यसका अभियन्ताहरूले आफ्ना पैतालाहरूलाई भुइँ छाड्न लाउनु भएन । स्थानीय तहले प्रादेशिक संरचनालाई उपेक्षा गरेर केन्द्रीय आधिपत्यलाई निरन्तरता दिनु पनि भएन । बहुतहको आधार र संस्कार बसाउनुपर्ने भएको हुनाले प्रतिद्वन्द्विता र विद्वेष देखाउनुभन्दा पनि आपसी समझदारी र प्रतिस्पर्धाको मात्रा बढाउनु बुद्धिमानी हुनेछ ।"
उत्तर कोरियाले खोल्यो दक्षिणसँगको हटलाइन,सम्बन्ध सुधार्ने अवसरउत्तर कोरियाली नेता किम जोङ उनले नयाँ वर्षको सम्बोधनमा दक्षिण कोरियासँग वार्ता सुरु गर्ने जनाउँदै अर्को महिना सोलमा हुने हिउँदे ओलम्पिकमा आफ्नो टोली पठाउने जनाएका थिए । जनताबीचको एकता देखाउने यो राम्रो अवसर हुने उनले बताएका थिए । दक्षिण कोरियाले पनि हिउँदे ओलम्पिकमा उत्तर कोरियाको सहभागितालाई स्वागत गर्ने संकेत गरिसकेको छ । किमको सम्बोधनको प्रतिक्रियामा दक्षिण कोरियाले उच्च स्तरीय वार्ता टोलीको प्रस्ताव गरेको छ ।
इरानमा सरकारको समर्थनमा प्रदर्शन,तेहरान (एएफपी) इरानका विभिन्न सहरमा बुधबार सरकारको समर्थनमा प्रदर्शन भएका छन् । राजधानी तेहरानसहितका विभिन्न सहरमा जम्मा भएका लाखौं नागरिकले आफूहरू सरकारलाई जस्तोसुकै सहयोग गर्न तयार भएको जनाएका थिए । इरानमा ६ दिनदेखिको सरकारविरोधी प्रदर्शनमा २१ जनाको मृत्यु भइसकेको छ । सरकारले उक्त प्रदर्शनमा विदेशीको हात रहेको बताउँदै आएको थियो । बुधबारको सरकार समर्थित प्रदर्शनलाई सरकारी टेलिभिजनले पनि देखाएको थियो । सर्वोच्च नेता आयातोल्लाह अली खामेनीको फोटो र इरानको झन्डा बोकेर प्रदर्शन गरिएको थियो । खामेनीले मंगलबार दिएको एक भाषणमा विदेशी शत्रुहरूले प्रदर्शनकारीलाई परिचालन गरेको दाबी गरेका थिए ।
दुर्घटनामा ८ को मृत्यु,नयाँदिल्ली (सिन्हवा) भारतको राजस्थानमा भएको सडक दुर्घटनामा ८ जनाको मृत्यु भएको छ । जयपुरमा ट्रक र टेम्पो ठोक्किँदा भएको दुर्घटनामा अन्य दुई घाइते भएका छन् । टेम्पोका चालकसहित ६ जनाको घटनास्थलमै र अन्य २ जनाको अस्पतालमा उपचारका क्रममा मृत्यु भएको हो । गएराति एक विवाह समारोहमा सहभागी भएर फर्किरहेका एकै परिवारका तीन महिला र दुई बालबालिकासमेत उक्त दुर्घटनामा परेका प्रत्यक्षदर्शीले बताएका छन् ।
पानी खायो बाघैले,"बागलुङ धौलागिरि क्षेत्रमा निकै लोकप्रिय सालैज्यो भाका गाएर लोकगायक खडग गर्बुजाले बागलुङेसँग रमाइलो बाँडेका छन् । पाँचौँ बागलुङ महोत्सवका आएका गर्बुजाले आइतबारदेखि दुई दिन दर्जनौँ गीत प्रस्तुत गरे ।पानी खायो बाघैले, सोले डाँडा काटयो मायाले र जाउँला पाखा पानी मामाकी छोरी लिन जस्ता गीत प्रत्यक्ष सुन्न पाउँदा दर्शकश्रोता उत्साहित बने । दुई दिनसम्म हील चियरमा बसेर गाएका गायकलाई उनकै श्रीमती मीना गर्बुजाले साथ दिएकी थिइन् । खडगको गीतमा मीनाले नाच्दा दर्शकश्रोताले थप रमाइलो महसुस गरे । पुसको चिसो भुलेर दर्शकश्रोता झुमेको देख्दा कलाकारलाई हौसला मिलेको उल्लेख गर्दै अर्का गायक गणेश पौडेलले भने, झयाउरे भाका, पञ्चेबाजाको ताल तथा सालैज्योप्रति बागलुङेको बढी चासो रहने गर्छ ।बागलुङ उद्योग वाणिज्य संघद्वारा चार दिनअघि सुरु महोत्सव अझै एक साता जति चल्नेछ । यस अवधिमा स्थानीय र राष्ट्रिय गरी ६ दर्जनजति कलाकारलाई निम्त्याइएको संघका अध्यक्ष जयराम भारीले बताए ।महोत्सवमा हरेक दिन ५६ जना कलाकारले मनोरञ्जन दिने गरेका छन् । खुला लोकदोहोरी प्रतियोगिता पनि सञ्चालन छ । आफ्नै क्षेत्र र जिल्लाको स्थानविशेषको गीत गाएपछि रमाएर नाच्ने धेरै हुन्छन्, संघका कलाकार संयोजक राजन शाक्यले भने, लोकगीत, दोहोरी र सालैज्यो गीतले मेलाप्रति आकर्षण बढेको छ ।महोत्सवमा इन्डियन आइडल भइसकेका प्रशान्त तामाङले पनि आकर्षण थपेका थिए । उनले गोर्खा पल्टन को गीत, केही हिन्दी गीत सुनाएका थिए ।"
इस्तानबुलमा लिलिबिली प्याकअप,"लन्डन लभस्टोरीमा आधारित नेपाली फिल्म लिलिबिली को मुलुकबाहिर सुटिङ सकिएको छ । ५० दिन लामो युरोपको सुटिङ यात्रा हालै टर्कीको इस्तानबुलमा प्याक अप भएको फिल्मका निर्देशक मिलन चाम्सले जनाए ।नेपालको सुटिङको भने अलिकति बाँकी छ, बेलायतमै स्थायी बसोबास गर्दै आएका निर्देशन मिलन चाम्सले भने, युरोपको सुटिङ यात्रा निकै फलदायी र अविस्मरणीय रहयो । ९० प्रतिशत बेलायतमै सुटिङ गरिएको फिल्मको लन्डनबाट सुटिङ यात्रा सुरु भएको थियो । त्यसपछि स्कटल्यान्ड हुँदै टर्की पुगेर विदेशको सुटिङ यात्रा टुंगिएको हो । इस्तानबुलमा प्रदीप खडका र प्रियंका कार्कीको रोमान्टिक लभ सङ छायांकन गरिएको चाम्सले बताए । केहीअघि स्कटल्यान्डको एडिनबरा टाउन सेन्टरमा खडकासँगै अभिनेत्री जसिता गुरुङलाई कोरियोग्राफर कविराज गहतराजले नचाएका थिए । जिरो डिग्री भन्दा कमको चिसोमा प्रदीप र जसिताले एकसरो लुगा मात्रै लाएर गरिएको उक्त छायांकन दर्शकलाई अर्को रोमाञ्चककारी हुने फिल्म युनिटको दाबी छ । प्रियंकासँगको इस्तानबुलको छायांकन पनि उत्तिकै रोमाञ्चकारी रहेको चाम्सले बताए । काफिया फिल्म्स, सुदीप खडका प्रोडक्सन र चाम्स इन्टरटेनमेन्टको संयुक्त ब्यानरमा फिल्म निर्माण भइरहेको फिल्ममा निर्देशक चाम्ससँगै गोविन्द शाही र सुदीप खडकाको लगानी रहेको छ । नेपाली फिल्मलाई अन्तर्राष्ट्रिय बजार प्रवद्र्धन गर्न पनि हामीले लोकेसन बाहिरको रोजेका हौं, चाम्सले भने, नेपाली फिल्ममा धेरै सम्भावना देखिरहेको छु ।आउँदो माघ १२ मा देशव्यापी रिलिज हुन लागेको चाम्सकै फिल्म हयाप्पी डेज को पनि ९० प्रतिशत छायांकन बेलायतमै गरिएको थियो । लिलिबिली ले भने नेपाली नयाँ वर्षलाई लक्षित गरी चैत ३० लाई रिलिज मिति तोकिसकेको छ । फिल्ममा प्रियंका, प्रदीप, जसितासँगै अनुपविक्रम शाहीलगायतको अभिनय रहेको छ ।"
"मलाई मन पर्छ  रागिनी उपाध्याय कुलपति, नेपाल ललितकला प्रज्ञा प्रतिष्ठान","रंग कोबाल्ट ब्लु । यो धेरै गाढा नीलो पनि हुन्न, धेरै चम्किलो पनि हुन्न । मेरो स्वभाव पनि यस्तै छ । चित्र कोर्दाचाहिँ टपिकमा पनि भर पर्छ । चित्रकार नेपालीमा मनुजबाबु मिश्र । विदेशीमा चाहिँ स्पेनिस सरियालिस्टिक आर्टिस्ट साल्भाडोर डाली ।"
सेन्जल पहिलो मिस सिन्धुली,"काठमाडौं (कास) पहिलो मिस सिन्धुलीको ताज सेन्जल श्रेष्ठले जितेकी छन् । फस्ट रनरअप इशा श्रेष्ठ, सेकेन्ड रनरअप आस्थाकिरण मगर र थर्ड रनरअप सोनु महत भएका छन् । प्रतियोगिताको शीर्ष ताज पहिरेपछि सिन्धुली क्याम्पसकी बीबीएसकी विद्यार्थी श्रेष्ठले आफ्नो बैंकर बन्ने लक्ष्य रहेको बताइन् । उनी संगीत, मोडलिङ र घुमफिरमा रुचि राख्छिन् । युवतीहरूमा लुकेर रहेको प्रतिभा उजागर गर्न बुधबार आयोजित प्रतियोगितामा सवटाइटलतर्फ बेस्ट टयालेन्ट अवार्ड आस्थाकिरण मगर, बेस्ट पफमेन्स सोनु महत, बेस्ट डिसिप्लेन सुषमा तामाङ, बेस्ट पर्सनालिटी अवार्ड आर्जु पाण्डे, मस्ट कन्फिडेन्ट, ब्युटिफुल स्माइल, अडियन्स च्वाइस आवार्ड सृष्टि स्याङ्बा, बेस्ट फ्रेन्डसिपमस्ट ग्ल्यामरस अवार्ड अनुशा श्रेष्ठ, बेस्ट फोटोजेनिकब्युटिफुल वाक सेन्जल श्रेष्ठ, ब्युटिफुल फिगरब्युटिफुल स्किन इशा श्रेष्ठ र ब्युटिफुल हेयर सुजिता लोप्चनले जिते । सञ्चारकर्मीहरू लीलानाथ घिमिरे, दीपक श्रेष्ठ, अभिनेता प्रकाश घिमिरे, गायिका प्रशन्ना पाण्डे र सुशीलबाबु श्रेष्ठ रहेको निर्णायकमण्डलले नतिजा घोषणा गरेको हो । मिस सिन्धुली विजेताले मिस नेपालमा सहभागिता जनाउन पाउने छन् । कार्यक्रममा गायक आनन्द कार्की र गायिका प्रशन्ना पाण्डेले गाएर दर्शकलाई नचाएका थिए ।"
ओस्कारलाई सिंगापुरको साथ,"काठमाडौं (कास) सिंगापुरको इन्फिनिटी स्टुडियोले ओस्कार इन्टरनेसनल फिल्म कलेजका पाँच जना विद्यार्थीलाई छात्रवृत्ति दिने घोषणा गरेको छ । बुधबार राजधानीस्थित कलेज परिसरमै आयोजित कार्यक्रमका स्टुडियो प्रतिनिधि स्यु मोले छात्रवृत्ति पाउने विद्यार्थीको नाम घोषणा गरिन् । यस वर्ष निपिल शर्मा, बबिन दुलाल, दिवस अम्गाईं, आशिष लिम्बू र सन्दीप श्रेष्ठले छात्रवृत्ति पाएका हुन् । छात्रवृत्तिबापत् उनीहरूले जनही ३५ हजार रुपैयाँ पाउनेछन् । ओस्कार कलेज र इन्फिनिटी स्टुडियोले अघिल्लो वर्षबाट विद्यार्थीलाई छात्रवृत्ति दिने सम्झौता गरेका थिए । गतवर्ष भने यो छात्रवृत्ति अमेश भण्डारी, रिजन गजुरेल, मार्टिन भण्डारी, अंकित पौडेल र इशान भुसालले पाएका थिए । स्यु मोले छात्रवृत्तिको रकम थोरै भए पनि यसले फिल्म क्षेत्रतर्फ विद्यार्थीलाइै ऊर्जा दिने दाबी गरिन् । उनले फिल्म निर्माण रचनात्मक प्रक्रियाका साथसाथै व्यवसाय पनि भएकाले विद्यार्थीहरूले रचना र व्यापारलाई जोडेर लैजान सक्ने क्षमता बनाउनुपर्ने पनि औंल्याइन् । कलेजका प्रिन्सिपल विनोद पौडेलले सिंगापुरसँगको सहकार्यले आफूहरू उत्साहित बनेको बताए । ओस्कार कलेज र इन्फिनिटीले अन्य प्राविधिक विषयमा पनि क्रमैसँग साझेदारी गर्दै जाने योजना रहेको पौडेलले बताए ।"
फुर्के टिमद्वारा सहयोग,"परासी (कास) फुर्के युनिटले च्यारिटी सोबाट प्राप्त रकम पूर्वी नवलपरासीका विपन्न वृद्ध दम्पतीलाई सहयोग गरेको छ । कावासोतीको गणपति चलचित्र मन्दिरमा फिल्मको च्यारिटी सो गरेर उठेको रकमले कावासोती१६ पिप्रेनीका ८० वर्षीय तिलक र ७५ वर्षीया धनकली केसी दम्पतीलाई न्याना कपडा र खाद्यान्न सहयोग गरेका निर्माता देवेन्द्र खड्काले बताए । दुनाटपरी बनाएर जीविकोपार्जन गर्दै आएका उनीहरूलाई जाडोमा लगाउने र ओढ्ने कपडाको अभाव भएको थियो ।जातीय विभेदविरुद्ध सन्देश दिइएको फुर्के मा दीपक ढकाल, सुरेन्द्र बुढाथोकी, सुनील सिंह, कसिस दाहाल, नैना राना, उत्तम केसी लगायतको अभिनय देख्न सकिन्छ । भद्र भुजेल निर्देशित फिल्म माघमा रिलिज गर्ने तयारी रहेको निर्माता खड्काले जानकारी दिए ।"
एनसेलको लाभकर दायित्व टेलियालाई पन्छाइँदै,"काठमाडौं राजनीतिक नेतृत्व र आन्तरिक राजस्व विभागका तत्कालीन प्रमुखको मिलेमतोमा पुँजीगत लाभकर तिर्नु नपर्ने भन्दै भगाइसकेको एनसेलको यसअघिको लगानीकर्ता टेलियालाई कर तिर्न भन्दै ठूला करदाता कार्यालयले सूचना जारी गरेको छ । करको दायित्वबाट भागिसकेको कम्पनी टेलियासोनेरालाई नै कर तिर्न भनेर सार्वजनिक सूचना जारी गरी कार्यालयले हालको एनसेल कम्पनी र यसको हालको लगानीकर्ता आजियाटालाई उन्मुक्ति दिन खोजिएको हो । सँगै एनसेलको लाभकर निर्धारणबारेको मुद्दा सर्वोच्च अदालतको पूर्ण इजलासमा विचाराधीन छ । यसबारे पूर्ण इजलासले टुंग्याउने व्यहोराको संकेत सर्वोच्च अदालतले गत पुस ९ गते दिइसकेको छ ।ठूला करदाता कार्यालयले भने बुधबार नेपालस्थित अंग्रेजी दैनिकहरूमा सूचना प्रकाशित गरी टेलियासोनेरालाई १५ दिनभित्र कर बुझाउन अपिल गरेको छ । जवकि अदालतमा मुद्दा परिसकेपछि त्यससँग सम्बन्धित विषयमा औपचारिक रूपमा सरकारी निकायले प्रतिक्रियासमेत जनाउने गरेका छैनन् । सूचना अनुसार ६५ अर्ब ४० करोड ३१ लाख ६० हजार १ सय ८० रुपैयाँ कर बुझाउन टेलियासोनेरालाई सूचना जारी गरिएको छ । २०७२ मा बिक्री भएको एनसेलको पुँजीगत लाभकर ६० अर्ब ७१ करोड २४ लाख ९६ हजार ९७ रुपैयाँ निर्धारण गरिएको जनाइएको छ । कर बुझाउन नआएकाले थप ५ अर्ब रुपैयाँ बढेर गएको हो । अन्यथा आयकर ऐन २०५८ को दफा १ सय ४ र १ सय ११ अनुसार कारबाही गरिने जनाइएको छ । आयकर ऐनको १ सय ४ देखि १० सम्ममा कर नतिर्ने व्यक्ति वा संस्थाको जायजेथा, उसको साहू, प्रतिनिधि वा एजेन्टसमेतबाट रकम असुल गर्न सकिने व्यवस्था छ । चलअचल सम्पत्ति दाबी गरी लिलाम गरेर कर असुल गर्न सकिने व्यवस्था पनि यी दफाहरूमा छ । तर एनसेलको नेपालमा ठूलो अचल सम्पत्ति देखिँदैन । अदालतको पुस ९ को आदेशपछि एनसेलले विगतका वर्षहरूमा गरेको नाफाबाट लाभांश लान पाउने बाटो खुला भइसकेको छ । कम्पनीले आर्थिक वर्ष २०७२७३ र २०७३७४ को नाफाबाट लाभांश लान पाऊँ भनी राष्ट्र बैंकमा आवेदन दिइसकेको छ । दफा १ सय ११ ले भने कर नतिर्ने व्यक्तिविरुद्ध अदालतमा मुद्दा दायर गर्न सक्ने व्यवस्था छ । टेलियासोनेरालाई दबाब सिर्जना होस् भनी सूचना निकालिएको ठूला करदाता कार्यालयका प्रमुख गंगाराम गेलालले बताए । उसलाई कर तिर्न सबैतिरबाट अभिप्रेरित गरिरहेका छांै । कर असुलीका लागि कूटनीतिक नियोगहरू सक्रिय भइसकेका छन्, उनले भने, टेलियासोनेरासँग सम्बन्धित कोही व्यक्ति वा निकाय यहाँ हुन सक्छन् । उनीहरूले थाहा पाउन् भनेर दबाब सिर्जना गर्न सूचना निकालिएको हो ।एउटा करदातालाई मात्रै प्राथमिकतामा राखेर सूचना निकालिएको यो पहिलोपटक भएको र सिर्जनात्मक रहेको उनले बताए । अरूको निकै कम यस्ता सूचना निस्कने गरेका छन्, उनले भने । सरकारले एनसेलको लाभकर दायित्व भागिसकेको कम्पनी टेलियातर्फ पन्छाउँदै गए पनि कर असुलीका अन्य आधारहरू भने प्रयोग गरेको छैन । एनसेलको खरिदकर्ता आजियटा र एनसेल कम्पनीमाथि दिनुपर्ने दबाबमा सरकार पछि परिरहेको छ । अदालतमा प्रवेश भइसकेको तर निर्णय नभएको मुद्दामा सूचना निकाल्नु खरिदकर्ता आजियटा र एनसेलबाटै कर असुल गराउने दबाब कम गर्नु हो, यहाँ रहेको कम्पनीबाटै कर असुल गर्न सकिने आधार रहेको दाबी गर्ने एक सरकारी अधिकारी भन्छन्, यो सूचनाले अदालतको पूर्ण इजलासको मुद्दालाई कुनै न कुनै रूपमा प्रभावित पार्न सक्छ । ठूला करदाता कार्यालयका प्रमुख गेलालले कर निर्धारण टेलियामाथि भइसकेकाले त्यसको दायित्व अन्यत्र सार्न नमिल्ने बताए । तर कम्पनीबाट असुल गराउनका लागि उसको लाभांश लैजान रोक लगाएको संकेत भने उनले गरे । लाभांश रोकेका थियांै । पहल नै नगरेको होइन, उनले भने, यसबारे सर्वोच्च अदालतले अन्तरिम आदेश जारी गरिसकेको छ । सर्वोच्च अदालतले गत ९ गते लाभकर असुल नभएसम्म विदेश पैसा लैजान सरकारले रोकिदिएको निर्णय उल्ट्याउँदै लाभांश लैजाने बाटो खुला गरिसकेको छ । कर निर्धारणपछि एनसेलको विभिन्न खातामा रहेको रकम रोक्का गरिदिएको थियो ।सरकारको उक्त निर्णय उल्ट्याउँदै सर्वोच्चले एनसेलको ८० प्रतिशत हिस्सा ओगटेको रेनोल्ड होल्डिङ्स लिमिटेडलाई आफ्नो लाभांश विदेश लैजान बाटो खोलिदिएको हो । रेनोल्ड होल्डिङ्सको लाभांश रोक्नुपर्ने आधार र कारण नदेखिएको उल्लेख गर्दै सर्वोच्चका न्यायाधीश डम्बरबहादुर शाहीको इजलासले अन्तरिम आदेश दिएको थियो । न्यायाधीशद्वय ओमप्रकाश मिश्र र केदारप्रसाद चालिसेको संयुक्त इजलासले गत ९ गते सोही अन्तरिम आदेशलाई निरन्तरता दिँदै पैसा विदेश लैजान बाटो खुला गरिदिएको हो ।एनसेलको कर विवादमा ८० प्रतिशत सेयर स्वामित्व रहेको ब्रिटिस भर्जिन आइल्यान्सको रेनोल्ड होल्डिङ्स हुँदै स्विडेनको टेलिया सोनेरा कम्पनी जोडिएको हो । यहाँको कम्पनी रजिस्ट्रारको कार्यालयमा एनसेलको ८० प्रतिशत स्वामित्व रेनोल्ड होल्डिङ्सको नाममा छ । यो सेयर संरचना परिवर्तन नगरी विदेशमै रेनोल्ड कम्पनी खरिदबिक्री गरी कर छलीको प्रयास भएको हो । टेलिया सोनेराले मलेसियाको आजियटा ग्रुपलाई उक्त कम्पनी बिक्री गरी नेपालबाट बाहिरिइसकेको छ । ठूला करदाता कार्यालयले निकै ढिलो गरी एनसेलको ८० प्रतिशत बिक्रीमा ६० अर्ब ७१ करोड रुपैयाँ पुँजीगत लाभकर निर्धारण गरेको थियो । यसमध्ये एनसेलले अग्रिम करका रूपमा दुई पटक गरी २३ अर्ब ५६ करोड रुपैयाँ बुझाइसकेको छ । करिब ३७ अर्ब रुपैयाँ असुल हुन बाँकी छ । ठूला करदाता कार्यालयले पनि कर निर्धारण पछिको गतिविधि र आयकर ऐन २०५८ का अन्य दफा प्रयोग नगरिरहेका कारण थप कर असुलीको सम्भावना न्यून बन्दै गएको हो । कर नतिर्ने प्रपञ्च र चलखेलको सम्भावना आँकलन गर्दै आयकर ऐन २०५८ मा दायित्व यहाँ रहेको संस्थापन कम्पनीमा सर्ने व्यवस्था गरिएको छ । एनसेलले ऐनको दफा ९५ क अनुसार अग्रिम कर बुझाइसकेकाले अब टेलिया वा रेनोल्ड्सको स्थायी संस्थापन एनसेल नै रहेको पुष्टि हुन्छ । दफा ९५ क ले विदेशी निकायले यस्तो कारोबारमा अग्रिम करका रूपमा १५ प्रतिशत बुझाउनुपर्ने व्यवस्था गरेको छ । फेरि एनसेलमा कानुनी रूपमा रेनोल्ड्स होल्डिङ्स देखिए पनि यहाँका उच्च व्यवस्थापनको नियुक्ति टेलियाले नै गरेको थियो । अहिले आजियाटाले गरिसकेको छ । ९५ क अनुसार कर बुझाउनु भनेको एनसेल टेलियाको स्थायी संस्थापन हो भनेर स्वीकार्नु हो । विवरण बुझाइसकेकाले सोही ऐनको दफा ६८ अनुसार थप कारबाही गर्न सकिन्छ । दफा ६८ अनुसार विदेशी संस्थापनको हकमा कर बुझाउने दायित्व त्यही कम्पनीको हुनेछ । ऐनको दफा ६८ मा भनिएको छ, दफा ३ मा जुनसुकै कुरा लेखिएको भए पनि यस ऐनका अन्य व्यवस्थाहरूको अधीनमा रही गैरबासिन्दा व्यक्तिको नेपालस्थित कुनै विदेशी स्थायी संस्थापनको आयमा लाग्ने कर दाखिला गर्ने जिम्मेवारी सोही संस्थापनको हुनेछ । यी कानुनी प्रावधानले एनसेलले कानुनबमोजिम हुने कर दाखिला गर्नु पर्नेछ । यसमा थप विवाद सिर्जना भए ऐनले आन्तरिक राजस्व विभागलाई दिएको अधिकार प्रयोग गर्न सकिनेछ । ऐनको दफा ३५ ले कर मुक्तिका लागि गरिएको प्रयासलाई पुन: चारित्रीकरण गर्न सकिने प्रावधान राखेको छ । दफा ३५ को क ले मुक्ति योजनाको भागका रूपमा गरिएको वा गर्न खोजिएको कुनै प्रबन्ध वा प्रबन्धको कुनै भागलाई पुन: चारित्रीकरण गर्न सक्ने अधिकार विभागलाई दिएको छ । यसको अर्थ विभागसँग कर असुल उपर गर्ने पूरा अधिकार छ । कर कानुनबारे जानकार अधिकारीहरूका अनुसार टेलियाले नेपालमा लगानी गर्ने निर्णय गर्नु केही दिनअघि मात्रै कम्पनी खोलिएको छ । यससँगै आंशिक रकम बुझाएर बाँकी रकममा चलखेल गर्नु कर छलीको प्रपञ्च भएको ठहर विभागले गर्न सक्छ । आन्तरिक राजस्व विभाग र ठूला करदाता कार्यालयले यी प्रयासहरू भने गरेका छैनन् ।"
उद्योगमा लगानी बढ्दो,"विराटनगर मुख्यतया लोडसेडिङमा आएको कमीले सुनसरीमोरङ औद्योगिक करिडोरको उत्पादन सन् २०१७ मा २० प्रतिशतसम्म बढेको छ । भएको उद्योगको उत्पादन बढेसँगै नयाँ लगानी पनि थपिएको छ । यसअघि ऊर्जा अभावमा उद्योगहरूले आधा उत्पादन कटौती गर्नुपरेको थियो ।विद्युत् नियमित भएकाले सन् २०१७ अघि क्षमताको ५० प्रतिशतमात्र उत्पादन गर्दै आएका उद्योगले ७५ प्रतिशत पुर्याएका छन्, नेपाल उद्योग वाणिज्य महासंघका केन्द्रीय सदस्य अविनाश बोहराले भने, थपिएका नयाँँ उद्योग र पुरानाले विस्तार समेत गर्दा १० अर्बभन्दा बढी लगानी भएको अनुमान छ । यो वर्ष करिडोरमा सिमेन्ट, चाउचाउ, टायर, रड, चप्पल, प्लास्टिक, स्टिल, खानेतेल, ब्याट्री, पशुपक्षी दानालगायत उद्योगहरू थपिएका छन् । अन्य धेरै चालु अवस्थामा रहेका उद्योगहरूले समेत क्षमता बढाएका छन् । करिडोरमा ६० करोडको लगानीमा नयाँँ सिमेन्ट उद्योग स्थापना भएको छ । मोरङको बूढीगंगा गाउँपालिकाको हात्तीमुढामा स्थापना भएको उद्योगले अन्नपूर्ण ब्रान्डको पीपीसी सिमेन्ट बजारमा ल्याउन लागेको हो । दैनिक १२ हजार बोरा सिमेन्ट उत्पादन गर्ने लक्ष्य लिएको सञ्चालक राजेन्द्र राउतले बताए । मोरङको हात्तीमुढामै तीनवटा सिमेन्ट उद्योग थपिँदै छन् । मुरारका ग्रुप र हरिवंश राठीले पनि सिमेन्ट उद्योग स्थापना गर्न लागेका छन् । उद्योगपति प्रदीप मुरारकाको एक अर्ब लगानीमा सिमेन्ट उद्योग स्थापना हुँदै छ भने उद्यमी हरिवंश राठी, मनीष मारूलगायतको समूहले हात्तीमुढामै एक अर्ब लगानीमा नेपाल अल्ट्रा टेक नामक अर्को सिमेन्ट उद्योग स्थापना गरेका छन् । सुनसरीको खनारमा बोहरा गु्रपले रिफाइन खाने तेलको नयाँँ उद्योग स्थापना गरेको छ । २५ करोडको लगानीमा उद्योग स्थापना गरिएको सञ्चालक अविनाश बोहराले बताए । सुनसरी मोरङमा दुगड समूहले स्वस्ती, पशुपति खाद्य उद्योगले पशुपति, वाग्मती आयलले सेलो ब्रान्डको खाने तेल उत्पादन गर्दै आएका छन् । यसैगरी राठी र मुन्दडा ग्रुपले बाबा ब्रान्डको तेल उत्पादन गर्दै आएको छ । यहाँको विशाल गु्रपले ५० करोड लगानीमा मोरङको कटहरीमा टायर उद्योग खोलेको छ । भारतको फ्युचर गु्रपसँगको साझेदारीमा ग्रिन टायर प्रालिले नयाँँ वर्षसँगै उत्पादन थाल्ने बताएको छ । उद्योगले मोटरसाइकल, स्कुटी र ईरिक्साका गरी चार प्रकारका टायर उत्पादन गर्नेछ । वार्षिक उत्पादन २ लाख थान टायर उत्पादन गर्ने लक्ष्य लिएको उद्योगले जनाएको छ । डेल्टा र शेर्पा ब्रान्डका टायरहरू उत्पादन गरिने भएको छ । तत्काल ५० करोडको लगानीमा स्थापना गरिएको उद्योगमा ५ वर्षभित्रै लगानी विस्तार गरेर २ अर्ब ५० करोड पुर्याउने उद्देश्य छ । अहिले ८० प्रतिशत आयात भारतबाट गरिन्छ । सारडा गु्रपले सुनसरीको दुहबीमा प्रिमियर स्टिल उद्योग स्थापना गरेको हो । निर्माण सामग्री उत्पादन गर्ने उक्त उद्योगले फलामे रड, एङगल, च्यानललगायत सामग्री उत्पादन गर्नेछ । १ अर्बको लगानी रहेको मोरङ व्यापार संघका अध्यक्षसमेत रहेका सञ्चालक पवन सारडाले बताए । अहिले भौतिक संरचना निर्माण भइरहेको छ । उद्योगका लागि आवश्यक मेसिन आउने क्रममा छन् । ६ महिनादेखि ९ महिनाभित्र उत्पादन बजारमा आउँछ, सारडाले भने, गुणस्तरीय भएकाले उपभोक्ताको मन जित्न सफल हुन्छौं । यसैगरी ४० करोडको लगानीमा गुडलाइक बेभरेजले जुस उद्योग स्थापना गरेको छ । श्याम एग्रो गु्रपले नयाँँ प्लास्टिक उद्योग स्थापना गरेको छ ।स्वस्तिक पोलिमेस इडस्ट्रजले आउने दसैंबाट आफ्ना उत्पादन बजारमा ल्याउने तयारी गरेको छ । रमेश राठी, श्रवण अग्रवाल र अनुपम राठीको समूहले ३० करोडको लगनीमा मोरङको हात्तीमुढामा उक्त उद्योग स्थापना गरेका हुन् । उपभोक्ताको मागलाई मध्यनजर राख्दै प्लास्टिकका अत्याधुनिक गुणस्तरीय र आकर्षक प्रयोगका सामग्री उत्पादन गर्ने सञ्चालक राठीले बताए ।यसबाहेक अन्य पूरा उद्योगले व्यापक रूपमा विस्तार गरेको मोरङ व्यापार संघका महासचिव नवीन रिजाल बताउँछन् । २०१७ को सुरुवातमा नाकाबन्दी र बन्द हडतालको चपेटामा परे पनि त्यसपछिका सुधारले आशा जगाएको छ, रिजालले भने, नयाँँ लगानी बढ्नुका साथै २० प्रतिशतसम्म उत्पादनसमेत बढेको छ । विद्युत् नियमितताले उत्पादन वढ्नुका साथै नयाँँ लगानीसमेत तानेको रिजालको भनाइ छ ।२ अर्बको कृषिउपज निर्यात यो आर्थिक वर्षको पहिलो चार महिनामा २ अर्बभन्दा बढीको कृषिउपज निर्यात भएको छ । पूर्वका नाकाबाट यो अवधिमा २ अर्ब १४ करोड १८ लाख ७४ हजार रुपैयाँको कृषिउपज निर्यात भएको हो । पूर्वबाट बन्दा, मुसुुरो, अदुवा, पिना, अलैंची, अम्रिसो, तेजपात, चिया, जडीबुटीलगायतका वस्तुहरू निर्यात हुने गरेको क्षेत्रीय कृषि निर्देशक हस्तबहादुर विष्टले बताए ।यो अवधिमा सबैभन्दा बढी बन्दाकोपी र मुला निर्यात भएको छ । यहाँबाट ७ करोड ६८ लाख १८ हजार रुपैयाँ बराबरको बन्दा र मुला निर्यात भएको कार्यालयले जनाएको छ । ३४ करोड ६६ लाख ८० हजारको मुुसुरो, २५ करोड १९ लाख ७७ हजार रुपैयाँको अदुवा, २१ करोड ३६ लाख ८४ हजार रुपैयाँ बराबरको पिना निर्यात भएको छ ।यस्तै १ अर्ब ६ करोड ६६ लाख ५० हजार रुपैयाँको अलैंची, १३ करोड ४२ लाख ९८ हजार रुपैयाँको अम्रिसो, २ करोड ६४ लाख २६ हजार रुपैयाँको चिया निर्यात भएको विष्टले बताए । छ । गहुुँको चोकर, तेजपात, जडीबुटी, चिराइतो, आलस, दलहनका साथै अन्य वस्तुहरूसमेत निकासी हुने गरेका छन् ।"
अल्लोबाट जुत्ता उत्पादन,"बागलुङ जंगलमा प्रशस्त पाइने अल्लो (चाल्ने सिस्नो) बाट यहाँका महिलाले जुत्ता उत्पादन थालेका छन् । ताराखोलाको सोनाम अल्लो कपडा उत्पादन समूहले अन्य सामग्रीसँगै जुत्ता उत्पादन थालेका हो । पछयौरा, झोला, स्विटर, टोपी र पर्सलगायत उत्पादन गर्दै आएको समूहले अल्लोबाट जुत्ता बनाउन सुरु गरेको छ । पहिलो पटक भएकाले धेरै बनाएका छैनौं तर धरैले मन पराएका छन्, समूहकी सदस्य भीमा रोकाले भनिन्, हामीले बनाउँदै आएका सामानमा एउटा थपेका हौं । समूहले प्रतिजोडी २ हजार ५ सय रुपैयाँमा अल्लोका जुत्ता बिक्री गरिरहेको उनले बताइन् । उनीहरूको उत्पादनलाई अवलोकनकर्ताले नौलो मानेका छन् । ताराखोलामा मात्र अल्लोका दुईवटा समूह छन् । यिनमा ३० महिला आबद्ध छन् । स्वरोजगार भएका उनीहरूले परिवारका अरू सदस्यलाई पनि काम सिकाइरहेका छन् । जुत्ता सिलाउने मेसिनको अभावमा महिलाले गलकोटस्थित हटिया बजारमा लगेर फिनिसिङ गर्नुपरेको बताए । जंगलबाट अल्लो संकलन गरेर पकाउने, कुट्ने र सुकाएपछि कपासजस्तो बनाएर धागो कात्ने गरिन्छ । मंसिर र पुसमा जंगल गएर खोज्छौं, समूहकी सदस्य कली बुढाथोकीले भनिन्, घरको काम भ्याएर बचेको समयलाई सदुपयोग गर्दै उद्यमी बन्न सिक्दै छौं । पर्याप्त आम्दानी नहुँदा घर धान्न गाह्रो भइरहेका परिवारका महिलाका लागि यो पेसा निकै उपयोगी भएको उनले बताइन् । तुलनात्मक रूपमा महँगो भएकाले अल्लोका सामान गाउँघरमा भने बेच्न अप्ठयारो भएको उनीहरूको गुनासो छ । बागलुङ बजारमा यामकुमारी थापाले सौगातगृह सञ्चालन गरेर अल्लो र ढाकाका सामग्री बिक्री कक्ष बनाएकी छन् ।"
टुरिजमका ५ शाखा विस्तार,काठमाडौं (कास) टुरिजम डेभलपमेन्ट बैंकले काठमाडौं र भक्तपुरमा एकैसाथ ५ शाखा विस्तार गरेको छ । बैंकले काठमाडौंको ज्ञानेश्वर र भक्तपुरको सूर्यविनायमा शाखा सञ्चालन गरेको विज्ञप्तिमा उल्लेख छ । त्यसैगरी काठमाडौंको कागेश्वरी मनहराको गोठाटार र नागार्जुनस्थित राधाकृष्ण मन्दिर र चन्द्रागिरीको दहचोकमा एक्सटेन्सन काउन्टरको स्थापना गरेको जनाइएको छ ।
ज्योतिलाइफको सद्भावनादूतमा राजेश हमाल,काठमाडौं (कास) ज्योतिलाइफ इन्स्योरेन्स कम्पनीले आगामी २ वर्षका लागि व्यासायिक सद्भावनादूतमा राजेश हमालसँग सम्झौता गरेको छ । उक्त सम्झौता पत्रमा कम्पनीको तर्फबाट कार्यकारी उपप्रमुख प्रकाशविक्रम खत्री र राजेश हमालले हस्ताक्षर गरेको विज्ञप्तिमा उल्लेख छ । कम्पनीको मीनभवनमा बुधबार सञ्चालनमा ल्याइएको शाखासहित २७ वटा पुगेको जनाइएको छ ।
टिकेन नेप्सेको वृद्धि,"काठमाडौं (कास) अघिल्ला दुई दिन उच्च अंकले बढेको नेप्से परिसूचक बुधबार साढे २० अंकले घट्यो । दुई सातादेखि लगातार घटेको परिसूचक सोमबार करिब ४४ र मंगलबार साढे २ अंकले बढेको थियो । तर, त्यो वृद्धि धेरै दिन टिक्न सकेन र बुधबार २०६३ अंकले घटेर १ हजार ४ सय १६६१ मा ओर्लियो । कारोबारमा आएका सबै समूहको परिसूचक घटेपछि समग्र नेप्सेमा दबाब परेको थियो । बुधबार कारोबार सुरु भएदेखि नै उतारचढावमा रहेको बजार मध्याह्नमा केही समय सम्हालिएको थियो । त्यसपछि फेरि नेप्सेको घट्ने क्रम तीव्र बन्यो र अन्तिममा करिब साढे १ प्रतिशतले ऋणात्मक भएर बन्द भयो । उक्त दिन परिसूचकसँगै कारोबार रकममा पनि कमी आएको छ । करिब ५ हजार कारोबारबाट १ सय ५५ कम्पनीका ८ लाख ९० हजार ४ सय ६३ कित्ता सेयर किनबेच भयो । ती कारोबारबाट ४४ करोड ५५ लाख रुपैयाँ परिचालन भयो । अघिल्लो दिनको तुलनामा कारोबार रकम करिब २९ प्रतिशतले बढी हो । बुधबार कुल बजार पुँजीकरण पनि घटेर १६ खर्ब ४८ अर्ब रुपैयाँ कायम भएको छ । क वर्गका कम्पनीको सेयर कारोबार मापक सेन्सेटिभ परिसूचक १४५ प्रतिशत र कारोबारमा रहेका सबै कम्पनीहरूको कारोबार मापक फ्लोट परिसूचक १३६ प्रतिशतले घट्यो । अन्य समूहको परिसूचक २४९, बीमाको १८२, लघुवित्तको १५३, होटलको १३६, जलविद्युत्को १३४, बैंकिङको १३१, विकास बंैकको १०६ प्रतिशतले घट्यो । यसैगरी, व्यापार, वित्त कम्पनी र उत्पादन समूहको परिसूचक क्रमश : ०६९, ०६५ र ००६ प्रतिशतले ऋणात्मक रह्यो ।"
द्वारीखोलाको विद्युत् उत्पादन घट्यो,"दैलेख (कास) नौमूलेमा ३५७ मेगावाटको द्वारीखोला जलविद्युत् आयोजनाको विद्युत् उत्पादन घटेको छ । पानीको सतह घटेसँगै उत्पादन कम भएको आयोजनाले जनाएको छ । हाल आयोजनाबाट ६ सय किलोवाट मात्र विद्युत् उत्पादन भइरहेको छ । सुर्खेतदेखि दैलेखसम्म ३३ केभीए क्षमताको विद्युत् लाइन विस्तारसमेत भइसकेकाले उत्पादनमा कमी भए पनि समस्या नहुने आयोजनाले जनाएको छ । उत्पादन भएको विद्युत् दैलेख सदरमुकाममा रहेको पावरहाउसबाट जिल्लाभर वितरण गरिने भनिए पनि सदरमुकामबाहिर वितरण भएको छैन । द्वारीखोलामा विद्युत् उत्पादन गरेको डोल्टिपावर कम्पनीले नौमूले गाउँपालिकामै पादमखोला विद्युत् उत्पादन सुरु गरेको छ । तर, स्थानीय बासिन्दा भने खुसी छैनन् । द्वारीखोलाबाट विद्युत् उत्पादन भए पनि आफूहरूले उपभोग गर्न नपाएको स्थानीयको गुनासो छ । कम्पनीले फाइदाका लागि मात्र काम गरेकाले स्थानीयवासी निराश भएको नौमूलेका शशिराम विकले बताए । धेरैपटक धेरै सर्तहरू राखिए पनि हाइड्रो कम्पनीले काम सम्पन्न भएपछि वास्तै नगरेको स्थानीयको भनाइ छ ।"
कुरा नमिले आफैं बनाउँछौं,"काठमाडौं नेपाली सेनाले तराईकाठमाडौं जोड्ने द्रुत मार्ग (फास्ट ट्रयाक) को विस्तृत परियोजना प्रतिवेदन (डीपीआर) खरिदका विषयमा भारतीय पक्षसँग सहमति नभए आफैं तयार गर्ने जनाएको छ । सकेसम्म तयार डीपीआर नै खरिद गर्ने तर शुल्क अधिक भए नयाँ प्रक्रियामा अघि बढ्ने सैन्य स्रोतले जनाएको छ । सेनाले फास्ट ट्रयाकको कामसँगै डीपीआरसमेत बनाउने तयारी गरेको हो । भारतीय कम्पनीले आफ्नो डीपीआरका लागि अस्वाभाविक रकम माग गरेएको भन्दै सेनाले आन्तरिक तयारी थालेको हो । सेनाको प्राविधिक टोलीले भारतीय कम्पनीको डीपीआर अध्ययन प्रतिवेदन उच्चस्तरीय समन्वय समितिलाई पेस गर्ने क्रममा त्यस्तो सुझावसमेत दिएको स्रोतले बतायो । दुई दिनअघि दिइएको उक्त प्रतिवेदनले डीपीआरको आवश्यक पाटोमात्र खरिदबारे सुझाव दिएको सैन्य उच्च स्रोतले बतायो । दु्रत मार्ग चार वर्षमा सम्पन्न गर्न नयाँ डीपीआर बनाएर अघि बढदा समय लाग्ने भन्दै सेनाले भारतीय कम्पनीले तयार गरेको डीपीआर नै उपयोग गर्ने बताएको थियो । तर भारतीय कम्पनीले निकै धेरै रकमको अपेक्षा गर्दै आएकाले सेनाले अर्को विकल्प पनि सुझाएको अधिकारीहरूले बताए । नेपाली सेनाले बाटो चौडा गर्नेलगायतका कामका लागि विभिन्न नौ स्थानका लागि टेन्डरसमेत गरिसकेको छ । त्यो सकिएपछि डीपीआरअन्तर्गत महत्त्वपूर्ण अन्तर्राष्ट्रियस्तरको टेन्डर हुनेछ । बाटो चौडासँगै डीपीआर तयार गर्ने गरी सेनाले काम अघि बढाएको हो । नेपाली सेनाले बाह्य विज्ञ तथा कम्पनीको आवेदन मागेर नै डीपीआर अध्ययन गरेको हो । फिल्डमा खटिएका सेनाका प्राविधिक र सम्बन्धित मन्त्रालयका प्राविधिक पनि उक्त अध्ययनमा सामेल थिए । उक्त टोलीले रथी पूर्णचन्द्र थापाको नेतृत्व रहेको उच्चस्तरीय समन्वय समितिलाई प्रतिवेदन दिएको हो । समितिले त्यसमा अध्ययन गरेर निर्णयमा पुग्नेछ । काठमाडौंलाई तराईसँग जोड्ने एक महत्त्वपूर्ण मार्गका रूपमा रहेको फास्ट ट्रयाकलाई सरकारले राष्ट्रिय गौरवको योजनाका रूपमा अघि बढाउँदै यसको सबै कामको जिम्मेवारी नेपाली सेनालाई दिएको हो । पुष्पकमल दाहाल नेतृत्वको सरकारले सेनालाई फास्ट ट्रयाक निर्माणको जिम्मेवारी गत वैशाख २३ मा दिएको हो । उक्त सडकलाई मन्त्रिपरिषद्ले फास्ट ट्रयाक भने पनि सेनाले यसलाई एक्सप्रेस वे भनेको छ । तर, यसको सबै तयारी फास्ट ट्रयाक शैलीमा नै भएको पनि सेनाले जनाएको छ ।सेनाका सहायक रथी नैनराज दाहालले यसलाई सेनाको प्रतिष्ठाको विषयका रूपमा लिँदै काममा तीव्रता दिइएको बताए । उनले प्राविधिक अध्ययन सकिएको भन्दै अब डीपीआर खरिदबारे नेगोसिएसन हुने बताए । उच्चस्तरीय समितिले अध्ययन गरेर भारतीय कम्पनीसँग डीपीआर खरिदबारे नेगोसिएसन थाल्नेछ, प्रवक्ताबाट बिदा भएर शान्ति सेनाको सुडानस्थित सेक्टर कमान्डरमा जानुअघि उनले भने, कुनै समस्या नदेखिए समयै काम सम्पन्न गरिनेछ । भारतीय इन्फ्रास्ट्रक्चर लिजिङ एन्ड फाइनान्सियल सर्भिसेज (आईएलएन्ड) को डीपीआर अध्ययन गरेकाले त्यही अध्ययनको आवश्यक पाटो खरिद गर्ने गरी अध्ययन भइरहेको थियो । योजना आयोगका उपाध्यक्षको नेतृत्वमा रहेको एक उच्चस्तरीय समितिले गत वैशाखमा पहिले नै तयार भएको डीपीआर उपयोग गरेर त्यसका आधारमा काम अघि बढाउन आवश्यक पर्ने सुझाव दिएको थियो । सेनाले ट्रयाक खोलेको हुनाले सेनाको जस्तो अध्ययन अन्यको हुन नसक्ने सुझावसमेत अधिकारीहरूको छ । दुवैतिर रेलिङसहित ३१ मिटर फराकिलो उक्त ७६ किलोमिटर सडकको बीचमा एक मिटर चौडाको डिभाइडर रहनेगरी मोडल तय भइसकेकाले डीपीआर त्यहीअनुरूप गर्न सेनाले खरिद गर्न सक्ने भए पनि सुरुङ र पुलको डिजाइनले गर्दा लम्बाइ घट्ने जनाइएको छ । वर्तमान मापदण्डमा नै काम सम्पन्न हुन सकेमा एसियाली मापदण्डमा उत्कृष्ट राजमार्गका रूपमा रहने बुझाइ सरकारको छ । ९२ पुल र करिब दुई किलोमिटर सुरुङ मार्गसहित निर्माण हुने उक्त सडक सक्दो सीधा अत्याधुनिक हाइवे हुने सेना स्रोतले बतायो ।"
ब्लडमनी बुझाउन चन्दा पुग्यो,"काठमाडौं चार वर्षदेखि साउदी अरबको जेद्दास्थित धावन जेलमा रहेका ३५ वर्षीय स्थानेश्वर भुसालको उद्धारका लागि आवश्यक १ लाख ५० हजार रियाल (झन्डै ४५ लाख रुपैयाँ) संकलन भएको छ । प्रवासी नेपाली समन्वय समितिले आवश्यक रकम उपलब्ध भइसकेकाले चन्दा संकलन रोक्न मंगलबार अपिल गरेको छ । मध्यबिन्दु४, नवलपरासीका भुसाल ब्लडमनी बुझाउन नसक्दा ६ फेब्रुअरी २०१४ देखि जेलमा छन् । समितिका अध्यक्ष कुलबहादुर कार्कीले आवश्यक रकम संकलन भएकाले चन्दा अभियान बन्द गरिएको बताए । ४५ लाख रुपैयाँमध्ये २३ लाख १५ हजार अभियानले सञ्चालन गरेको खातामा जम्मा भइसकेको छ, उनले भने, बाँकी २३ लाख २० हजार दिने प्रतिबद्धता भएबमोजिम खातामा जम्मा हुनेक्रम जारी छ । भुसालको उद्धारका लागि गैरआवासीय नेपाली संघले १५ लाख रुपैयाँ दिने निर्णय गरेको छ । उनले अभियानका लागि प्रतिबद्धता भएको रकम यथाशीघ्र खातामा पठाइदिन पनि दातालाई अनुरोध गरेका छन् । २७ सेप्टेम्बर २०११ मा इनोभेटिक म्यानपावरबाट साउदी अरब गएका उनी त्यहाँ गाडी चलाउँथे । ५ जुन २०१२ मा उनी गाडीसहित सडकमा थिए । गाडी गुडेको थिएन । रोकिराखेको गाडीलाई पछाडिबाट एक भारतीय चालकले चलाएको गाडीले ठक्कर दियो, स्थानेश्वर भन्छन्, मेरो गाडी हुत्तिएर अगाडि रोकिराखेको अर्काे गाडीलाई ठक्कर दिन पुग्यो । त्यो दुर्घटनामा ठक्कर दिने भारतीय चालक इशम साहिब र ठक्कर खाने गाडीका चालक साउदी नागरिक रद जमान अलजदानी दुवैको ज्यान गयो । जेद्दा प्रान्तमा अपराध हेर्ने न्यायालयका न्यायाधीश अब्दुलरहिम विन इब्राहिम अन्मुतेहेफले भुसाल र साहिब शतप्रतिशत दोषी रहेको फैसला गरिदिए । र, अलजदानीको परिवारलाई ३ लाख रियाल ब्लडमनी बुझाउन आदेश दिए । आदेशअनुसारको रकम दुई चालकका परिवारले आधाआधा जम्मा गर्नुपर्ने भयो ।भुसाल परिवार त्यत्रो रकम बुझाउन सक्ने हैसियतमा नभएपछि प्रवासी नेपालीको सक्रियतामा चन्दा अभियान गत सेप्टेम्बर १० बाट सुरु गरिएको थियो । नेपाली कन्सुलेटले अलजदानी परिवारलाई भेटेर ब्लडमनी मिनाहा गर्न आग्रह गरे पनि स्वीकार भएन । निजी कानुनमा परिवारलाई निर्णय गर्न छुट छ । तर, परिवारले अस्वीकार गरेपछि ब्लडमनी नबुझाएसम्म जेलमुक्त गर्न सकिन्न । भुसालकी ६५ वर्षीया आमा यमकुमारीले अब छोरो स्वदेश फिर्ने वातावरण बनेकामा खुसी भएकी छन् । साउदी जाँदा छोराले बिहे गरेर गएको थियो । जेल परेको खबर आएपछि बुहारीले घर छाडिन्, उनले भनिन्, हामी गरिब, त्यत्रो पैसा तिर्न कसरी तिर्नू ? जेलबाट छोराले रुँदै फोन गर्छ । मेरो छोरालाई छुटाउन देशविदेशबाट रकम उठ्यो । उहाँहरूलाई मेरो आशिष लागोस् । अध्यक्ष कार्कीले सबै रकम खातामा आएपछि प्रक्रिया बढाइने बताए ।"
ह्यान्डबलमा पश्चिमाञ्चल विजयी,"लेखनाथ राखेप च्याम्पियनसिप अन्तर्गत बुधबार पोखरा रंगशालामा सुरु १८ औं पुरुष तथा ९ औं महिला राष्टिय ह्यान्डबल प्रतियोगिताको उद्घाटन खेलमा पुरुषतर्फ घरेलु टिम पश्चिमाञ्चल विजयी भएको छ ।पश्चिमाञ्चलले विभागीय टोली एपीएफ क्लबलाई ३०२२ गोल अन्तरले पराजित गरेको हो । खेलको दोस्रो मिनेटमै एपीएफका गोलरक्षक रामबाबु यादव रातो कार्ड पाएर मैदानबाट बाहिरिएका थिए । पुरुषतर्फ नेपाल आर्मीले दुई र मध्यमाञ्चलले एक खेलमा जित पाएका छन् । आर्मीले सुदूरपश्चिमलाई ३८१२ ले पराजित गर्यो । मध्यमाञ्चलले मध्यपश्चिमविरुद्ध २६१४ ले सफलता पायो । अर्को खेलमा आर्मीले मध्यमाञ्चललाई २८७ को फराकिलो अन्तरमा पन्छायो ।महिलातर्फ एपीएफ, पश्चिमाञ्चल र आर्मी विजयी भए भने मध्यमाञ्चल र सुदूरपश्चिमले ३३ को बराबरीमा खेल टुंग्याए । एपीएफले सुदूरपश्चिमलाई ४३३ को विशाल गोलअन्तरले हराएको हो । दोस्रो खेलमा पश्चिमाञ्चलले मध्यपश्चिमलाई २१३ ले हरायो । तेस्रो खेलमा आर्मीले पूर्वाञ्चलमाथि २१३ को गोलले विजय नतिजा निकाल्यो । बिहीबार पनि लिग चरणका खेल हुने कास्की ह्यान्डबल संघका उपाध्यक्ष चित्र थापाले बताए । प्रतियोगितामा महिला तथा पुरुषतर्फ दुई विभागीय र ५ विकास क्षेत्रका ११ गरी ७७ टिम सहभागी छन् । दुवैका विजेताले ३० र उपविजेताले २० हजार र तेस्रो हुनेले १० हजार रुपैयाँ प्राप्त गर्नेछन् ।"
सिटीको सहज जित,लन्डन (एएफपी) रहिम स्टर्लिङले ३८ सेकेन्डमै गोल गरेपछि म्यानचेस्टर सिटीले प्रिमियर लिगमा वाटफोर्डलाई ३१ ले पराजित गरेको छ । पछिल्लो खेलमा क्रिस्टल प्यालेससँग गोलरहित बराबरीमा रोकिएको सिटीका लागि मंगलबार क्रिस्टियन काबासेलेको आत्मघाती गोल सहयोगी बन्यो । अर्को गोल सर्जियो अगुइरोको नाममा रह्यो । सिटीले दोस्रो स्थानको म्यानचेस्टर युनाइटेडसँग शीर्षस्थानमा १५ अंकको अग्रता बनाएको छ ।अर्को खेलमा टोटेनहम हट्स्परले स्वान्सी सिटीको घरेलु मैदानमा २० को जित हासिल गर्यो । ह्यारी केन बेन्चमा रहको खेलमा पाहुना टोलीका लागि स्वान्सीका पूर्वखेलाडी फर्नान्डो लोरेन्टले सुरुआती गोल गरे । दोस्रो गोल खेलको अन्तिम समयमा डेले अलीको नाममा रह्यो । अन्य खेलमा एन्डी क्यारोलको दुई गोल मदतले वेस्ट ह्यामले वेस्ट ब्रोमविच आल्बियनलाई २१ ले हरायो । क्रिस्टल प्यालेसले १ गोलले पछाडि रहेको स्थिति उल्टाउँदै साउथह्याम्पटनमाथि २१ को जित दर्ता गरायो ।
बंगलादेशमा टंकको उत्कृष्ट प्रदर्शन,"काठमाडौं (कास) टंकबहादुर कार्कीले ३३ औं बंगलादेश एमेच्योर गल्फ च्याम्पियनसिपको पहिलो दिन ढाकास्थित कुर्मितोला गल्फ क्लबमा इभन पार ७२ स्कोर गरेका छन् । उनी एक स्ट्रोक अन्तरमा तेस्रो स्थानमा रहेको नेपाल गल्फ संघका अध्यक्ष टासी घलेले बताए । अर्का नेपाली शुक्रबहादुर राईले चार ओभर ७६ को कार्ड बनाए । टिम स्पर्धामा नेपाल १ सय ४८ स्कोरसहित बंगलादेशको बी टिमसँगै संयुक्त दोस्रो स्थानमा छ । बंगलादेशको सी टिमले दुई स्ट्रोकको अग्रता लिँदै शीर्षस्थान ओगटेको छ । यस स्पर्धामा नेपाल, हङकङ, बंगलादेश, श्रीलंका, अफगानिस्तान र भुटानका नौ टिम सहभागी छन् ।"
तेक्वान्दो पदकविजेता सम्मानित,धरान (कास) अन्तर्राष्ट्रिय खुला मैत्री तेक्वान्दो च्याम्पियनसिप (आईओएफटीसी) मा स्वर्ण र रजत पदक जितेका खेलाडीलाई केके इन्टरनेसनल स्कुलले बुधबार सम्मान गरेको छ । केके स्कुलका संयोग लिम्बूले स्वर्ण र इङा लिम्बूले रजत जितेका थिए । उनीहरूलाई प्रोत्साहनस्वरुप सम्मान गरिएको विद्यालयका अध्यक्ष प्रवीण अग्रवालले बताए । विराटनगरमा सम्पन्न राष्ट्रिय कबड्डीमा उत्कृष्ट खेलाडी भएकी कक्षा ९ अध्ययनरत सुनीता बिकलाई पनि सम्मानित गरिएको छ । उनलाई कबड्डीको प्रशिक्षकसमेत बनाइएको छ ।
लालीगुराँसलाई उपाधि,"ताप्लेजुङ (कास) संघीय मेलाको अवसरमा आयोजित भलिबल प्रतियोगिताको उपाधि लालीगुराँस स्पोर्टिङ क्लब सिदिङवा सुरुमखिमले जितेको छ । फाइनलमा लालीगुराँसले स्काई स्पोर्टिङ क्लब आम्बेगुदिनलाई २५२२, २५२३, १५१३ ले हरायो । विजेताले ५१ र उपविजेताले ३० हजार रुपैयाँ पुरस्कार पाए । कृष्ण अधिकारी बेस्ट स्पाइकर, मुस्कान खुदाङ बेस्ट सर्भर, पदम भट्टराई बेस्ट डिफेन्स र मिलन खुदाङ बेस्ट लिफ्टर चुनिएको आयोजक क्लबका अध्यक्ष रक्की थेवेले बताए ।"
एपीएफ र आर्मी सुपर लिगमा,"आजका खेलसुदूरपश्चिमविरुद्ध मध्यमाञ्चल (१२:१५ बजे)नेपाल पुलिसविरुद्ध पूर्वाञ्चल (२:४५ बजे)एन्फा कम्प्लेक्स, सातदोबाटो"
एन्फा अध्यक्षमा थापाको उम्मेदवारी,"लेखनाथ अखिल नेपाल फुटबल संघ (एन्फा) को अध्यक्ष पदमा पूर्व प्राविधिक निर्देशक कृष्ण थापाले उम्मेदवारी घोषणा गरेका छन् । राष्ट्रिय फुटबल टोलीका पूर्व प्रमुख प्रशिक्षक थापाले बुधबार पोखरामा पत्रकार सम्मेलन गरी उम्मेदवारी घोषणा गरेका हुन् । चैत १४ मा हुने एन्फाको १६ औं केन्द्रीय महाधिवेशनमा आफ्नो विजय निश्चित रहेको उनको दाबी छ । राष्ट्रिय टोलीका पूर्व खेलाडी उनले एन्फालाई भ्रष्टाचारमुक्त गर्न आºनो उम्मेदवारी रहने बताए । एन्फा अहिले पर्दाभित्रका खेलाडीले चलाएका छन्, उनले भने, आर्थिक अनुदानको चरम दुरुपयोग भएको छ । त्यसलाई रोक्ने काम मेरो हुनेछ । उनले २७ महिना एन्फाको प्राविधिक निर्देशक भएर काम गरिसकेकाले त्यहाँभित्रको विकृति केलाउने मौका पाएको उल्लेख गरे । भ्रष्टाचारको आरोपमा फिफाबाट प्रतिबन्धमा रहेका पूर्व अध्यक्ष गणेश थापाको घरमा मालीको जागिर खानेले एन्फाबाट तलब लिएको, जिल्लाका प्रशिक्षकलाई एसियाली फुटबल महासंघ (एएफसी) ले तलबस्वरुप मासिक ३ सय डलर पठाए पनि नेपाली ३ हजार रुपैयाँ मात्रै दिएको आरोप उनले लगाए । उक्त तलब बैंक खाताबाट नदिई मनी ट्रान्सफरबाट दिएको, खेलाडीका लागि आएको ८० लाख रुपैयाँ अनुदानबाट गाडी किनेर उपाध्यक्ष मणि कुँवरले चढिरहेको पनि उनले बताए । एन्फालाई विकेन्द्रीकरण गर्ने, ७ प्रदेशमा ७ एकेडेमी सञ्चालन गर्ने, रंगशाला लगायत भौतिक पूर्वाधार निर्माण गर्ने र लिग सञ्चालन गर्ने आºनो मुख्य एजेण्डा रहेको थापाले सुनाए । उनले राष्ट्रिय टोलीका पूर्व कप्तानहरूको साथ आफूलाई रहेको समेत उल्लेख गरे । राकेश श्रेष्ठ, हरि खड्का, उपेन्द्रमान सिंह र बालगोपाल महर्जनको साथ मलाई छ, उनले भने । एमालेका खेलकुद विभाग केन्द्रीय सदस्य रहेका उनले आफूलाई पार्टीका शीर्ष नेताको साथ रहेको पनि खुलाए । एन्फामा राजनीतिकरण गर्दैनौं, उनले भने, समीकरण गर्नुपर्दाको अवस्थामा भने म खुला छु । उनले एन्फामा एमाले, कांग्रेस र राप्रपाबीच त्रिपक्षीय भिडन्त हुने संकेत गरे । आफू पैसा खर्च गरेर भोट किन्ने पक्षमा नरहेको उनको भनाइ छ । सन् १९८४ मा नेपाली राष्ट्रिय टोलीले काठमाडौंमा भएको पहिलो दक्षिण एसियाली खेलकुदमा स्वर्ण पदक जित्दा उनी टोलीका फरवार्ड थिए । सन् १९८७ मा कोलकातामा सम्पन्न तेस्रो दक्षिण एसियाली खेलकुदमा नेपालले रजत जित्दा पनि उनी टोलीका सदस्य थिए । थापा पोखराका स्थानीयवासी हुन् । अहिले एन्फा अध्यक्षमा उम्मेदवारी दिन जिल्लाबाट प्रतिनिधि भएर आउनुपर्दैन । एन्फा चुनावमा ४५ जिल्ला शाखा, १४ ए डिभिजन क्लब, ७ बी डिभिजन क्लब, ३ सी डिभिजन क्लब, रेफ्री, प्रशिक्षक, महिला फुटबल र खेलाडी संघबाट ११ प्रतिनिधिले मत दिन पाउँछन् ।"
रोहित फेरि पर्सिजामै,"काठमाडौं (कास) नेपाली राष्ट्रिय फुटबल टोलीका सदस्य रोहित चन्दले इन्डोनेसियाली क्लब पर्सिजा जाकार्तासँग एक वर्ष अनुबन्धन थप गरेका छन् । इन्डोनेसियाको पहिलो श्रेणीको क्लब पर्सिजाले बुधबार तेस्रो विदेशी खेलाडीका रूपमा रोहितलाई अनुबन्धित गरेको हो । अघिल्लो सिजन राम्रो प्रदर्शन गरेका कारण उनलाई यस वर्ष पनि निरन्तरता गरिएको हो ।प्रशिक्षक स्टेफानो कुगुर्राले अन्य दुई विदेशी खेलाडी उपलब्ध भए पनि रोहितलाई अनुबन्धन गर्न चाहेको क्लबले जनाएको छ । अन्य दुई खेलाडी पनि राम्रा छन् तर उनीहरू मैले चाहेजस्तो खेलाडी हैनन्, कुगुर्राले भने । रोहितले यसअघि पनि दुई वर्ष पर्सिजाबाट खेलिसकेका छन् ।गत सिजन पर्सिजामा आबद्ध हुनुअघि रोहित चोटका कारण करिब एक वर्ष मैदान बाहिर रहेका थिए । उनी सन् २०१६ को सुरुआतमा मलेसियाली क्लब टीटिम एफसीसँग आबद्ध रहँदा घाइते भएका थिए । चोटबाट पुनरागमन गर्ने क्रममा उनले मनाङ मस्र्याङ्दी क्लबबाट खेलेर आहा गोल्डकप र झापा गोल्डकपको उपाधि जित्न महत्त्वपूर्ण भूमिका निर्वाह गरेका थिए ।गत सिजन इन्डोनेसियाली लिगको चौथो स्थानमा रहेको पर्सिजाले यस सिजन एएफसी कपको समूह चरणमा सिधै स्थान पाएको छ । गत सिजन इन्डोनेसियाली लिगको उपाधि जितेको भयंकाराले एएफसीको क्लब लाइसेन्स प्राप्त नगरेका कारण पर्सिजाले सिधै समूह चरणमा स्थान पाएको हो । लिगको उपविजेता बाली एफसीले भने एएफसी च्याम्पियन्स लिगको छनोट चरण खेल्दै छ । बाली च्याम्पियन्स लिगमा छनोट भएको खण्डमा लिगमा पाँचौ स्थानमा रहेको मदुराले एएफसी कपको समूह चरणमा स्थान बनाउने छ ।"
मुनरो चम्कँदा न्युजिल्यान्ड विजयी,न्युजिल्यान्ड (एएफपी) कोलिन मुनरोको कीर्तिमानी तेस्रो अन्तर्राष्ट्रिय ट्वान्टी२० शतकसँगै न्युजिल्यान्डले तेस्रो ट्वान्टी२० मा वेस्ट इन्डिजलाई १ सय १९ रनले पराजित गरेको छ । बुधबार १ सय ४ रनको आक्रामक इनिङ्स खेल्दै मुनरो अन्तर्राष्ट्रिय ट्वान्टी२० मा तेस्रो शतक प्रहार गर्ने पहिलो खेलाडी बनेका हुन् । वेस्ट इन्डिजका क्रिस गेलसहित अन्य चार खेलाडीले ट्वान्टी२० मा दुई शतक बनाएका छन् ।पहिलो ब्याटिङ गरेको न्युजिल्यान्डले उनकै इनिङ्स मदतले २ सय ४३ रनको विशाल योगफल खडा गरेको थियो । मुनरोले यसअघि भारत र बंगलादेशविरुद्ध पनि शतक बनाएका थिए । ५३ बल खेलेका मुनरोले आउट हुनुअघि १० छक्का र ३ चौका प्रहार गरे । इनिङ्सको पहिलो बलमै जेरोमी टेलरलाई चौका प्रहार गरेका उनले डेब्यु गरिरहेका रायद एम्रितको सुरुआती दुई बलमा छक्का हाने । मुनरो इनिङ्सको अन्तिम ओभरमा क्रेग ब्रेथवेटको बलमा आउट भएका थिए । न्युजिल्यान्डका लागि अर्का ओपनर मार्टिन गुप्टिलले ६३ रनको योगदान दिए ।विशाल योगफल पछयाएको वेस्ट इन्डिजले १६३ ओभरमा अलआउट हुनुअघि १ सय २४ रनमात्र जोड्न सक्यो । दुवै ओपनरलाई शून्यमा गुमाएको वेस्ट इन्डिजका लागि आन्द्रे फ्लेचरले सर्वाधिक ४६ रनको योगदान दिए । न्युजिल्यान्डका टिम साउथी र ईश सोधीले २२ विकेट लिएका थिए । न्युजिल्यान्डले ३ खेलको शृंखला समग्रमा २० ले हात पार्यो । दोस्रो खेल वर्षाका कारण रद्द भएको थियो ।
चिकित्सक लाइसेन्स परीक्षा स्वदेशकै ४१ फेल,"काठमाडौं नेपालकै मेडिकल कलेजबाट चिकित्साशास्त्रमा स्नातक (एमबीबीएस) गरेका ४१ प्रतिशत डाक्टर अति सामान्य मानिने लाइसेन्स परीक्षामा फेल भएपछि मुलुकमा हुने पढाइको स्तरमा प्रश्नचिह्न खडा भएको छ । यति ठूलो संख्यामा चिकित्सकहरू फेल हुनुका पछाडि पढाइको स्तरमात्र नभई एमबीबीएस परीक्षामा हुने अनियमिततालाई पनि कारण मानिएको छ । एमबीबीएस परीक्षामा व्यापक अनियमितता हुने गरेको दाबी गरिएको छ । मुलुकका विश्वविद्यालयले लिने एमबीबीएसका विभिन्न तहको परीक्षा पास भएकाहरू काउन्सिलको लाइसेन्स परीक्षामा ठूलो संख्यामा फेल हुनुले परीक्षा नै शंकास्पद रहेको समेत विज्ञहरूले औंल्याएका हुन् । यसो हुनुमा चिकित्सा शिक्षा प्रणालीकै गडबडी कारक रहेको औंल्याउँदै उनीहरूले यसलाई अविलम्ब सुधार गर्न चेतावनी दिएका छन् । काउन्सिलका केही पदाधिकारी नै लाइसेन्स परीक्षाको प्रश्नपत्र एकदम सामान्य र सजिलो हुने बताउँछन् । एमबीबीएसमा साढे पाँच वर्षसम्म पढाइ गरेकाले लाइसेन्स परीक्षामा सहजै ९० प्रतिशतसम्म अंक ल्याउन सक्छन्, एक पदाधिकारीले भने, यस्तोमा पनि फेल हुनेले एमबीबीएस कसरी पास गरे होलान् ? नेपालका मेडिकल कलेजमध्ये त्रिवि शिक्षण अस्पताल, पाटन स्वास्थ्य विज्ञान प्रतिष्ठान र बीपी कोइराला स्वास्थ्य विज्ञान प्रतिष्ठानबाट एमबीबीएस गरेर लाइसेन्स परीक्षामा फेल हुनेको संख्या भने १० प्रतिशतभन्दा तल रहेको काउन्सिलका एक पदाधिकारीले बताए । गत महिना भएको पछिल्लो लाइसेन्स परीक्षामा देशभित्रकै मेडिकल कलेजमा एमबीबीएस गरेका ६ सय ८३ जनाले परीक्षा दिएका थिए । यीमध्ये ४ सय ३ जना मात्र पास भए । ४१ प्रतिशत अर्थात् २ सय ८० जना फेल भएका थिए । यो परीक्षामा देश र विदेशबाट एमबीबीस गर्नेहरू कुल १ हजार २ सय २ जना सरिक भएकामा ४ सय ६१ जना मात्र पास भएका थिए, ७ सय ४१ फेल भए । लाइसेन्स परीक्षामा स्वदेश र विदेशबाट एमबीबीएस गरेका गरी जम्मा ६१७ र बीडीएस गरेका ४९४२ प्रतिशत फेल भएको काउन्सिलका रजिस्ट्रार डा दिलीप शर्मा बताउँछन् । लाइसेन्स परीक्षामा बर्सेनि एमबीबीएस गरेका ३ हजारदेखि ३ हजार ५ सय डाक्टर सहभागी हुने गरेका छन् । यस्तै दन्त विज्ञानमा स्नातक अर्थात् बीडीएस गर्ने ८५ डाक्टर परीक्षामा सहभागी भएकामा ४३ जना पास भए भने करिब आधा अर्थात्् ४२ जना फेल भए । काउन्सिलका एक पदाधिकारी लाइसेन्स परीक्षाको जाँच कडा गर्ने वा प्राक्टिकल परीक्षासमेत गर्ने हो भने फेल हुने डाक्टरको संख्या अझ बढ्ने बताउँछन् । काउन्सिल सम्बद्ध स्रोतका अनुसार केही वर्ष अघिसम्म नेपालभित्रका कलेजमा पढेका विद्यार्थीको नतिजा यस्तो खराब हुँदैनथ्यो । केही खास मुलुकबाट एमबीबीएस गरेर आउने विद्यार्थी लाइसेन्स परीक्षामा बढी फेल हुने गर्थे । यसमा सबभन्दा बढी विश्वविद्यालयको कमजोरी देखिएको छ, सम्बन्धन दिने विश्वविद्यालयले मेडिकल कलेजलाई छाडा छोडिराखेका छन्, काउन्सिलका अध्यक्ष डा धर्मकान्त बाँस्कोटाले कान्तिपुरसँग भने, योग्यताका आधारमा विद्यार्थीको चयन र परीक्षा प्रणाली कडा भएमा लाइसेन्स परीक्षामा फेल हुनेको संख्या धेरै घट्छ । डा बाँस्कोटाले अनुगमनका क्रममा विराटनगरमा ९ बजे परीक्षा सुरु हुनुअगावै प्रश्नपत्र खोलिएको पाइएको पनि बताए । हिजो मात्र एउटा टोली विराटनगरबाट फर्केको छ, त्यहाँ लिइने परीक्षा माछा बजार जस्तो देखिएको छ, उनले भने, पूरा छाडातन्त्र देखिएको छ, यसरी पढेर पास भएकामध्ये हालको लाइसेन्स परीक्षामा ३८ प्रतिशत मात्र पास भए भने पनि बढी जस्तो लाग्छ । प्रश्नपत्र बाँडेर परीक्षा नसिद्घिएसम्म बाहिरबाट आएका स्वतन्त्र निरीक्षकले निरीक्षण गरिराख्नुपर्ने स्थिति आएको उनले बताए । पैसाको भरमा चिकित्साशास्त्रको पढाइ हुने परिपाटीले पनि चिकित्सकको गुणस्तर प्रभावित भइरहेको छ, डा बाँस्कोटाले भने । उनले अर्को टोली नेपालगन्जमा परीक्षा अनुगमनमा गएको समेत बताए । यति ठूलो संख्यामा किन फेल भइरहेका छन् भन्नेबारे काउन्सिलले समीक्षा गर्नुपर्छ, त्रिवि चिकित्साशास्त्र अध्ययन संस्थानका पूर्वडिन डा रमेशकान्त अधिकारीले भने, मेडिकल कलेजका शिक्षकहरू नै नाम मात्रका भएकाले (खाना पूर्ति) पनि गुणस्तर कमसल भएको हो । निजी मेडिकल कलेजमा गुणस्तरीय शिक्षाप्रति प्रतिबद्घताभन्दा पनि आफ्नो लगानीको सुरक्षा गर्ने र नाफा कमाउने मात्रै प्रवृत्ति विद्यमान रहेको उनी बताउँछन् । हाल मुलुकमा चिकित्सा पढ्नेमा करिब ५० प्रतिशत ग्ल्यामर र अभिभावकको रुचिले आउने गरेको डा अधिकारीको आकलन छ । चिकित्साशास्त्रमा स्नातक अर्थात् एमबीबीएस गरेपछि काउन्सिलको परीक्षा पास गरेपछि मात्र नेपालमा प्राक्टिस गर्न पाउने कानुुनी व्यवस्था छ । सर्वोच्च अदालतले २०५८ फागुुन २५ गतेभन्दा पछि एमबीबीएस पढेर आउने सबैलाई लाइसेन्स परीक्षा अनिवार्य हुुने फैसला गरेको थियो ।"
कर्मचारी संख्या तय,"काठमाडौं सरकारले प्रदेश सरकारमा रहने मन्त्रालय र तत्काल आवश्यक कर्मचारी संख्या तय गरेको छ । सामान्य प्रशासन मन्त्रालयले गरेको अन्तरिम प्रस्तावमा आधारित भएर उपप्रधानमन्त्री कमल थापा नेतृत्वको प्रशासन समितिले प्रदेशका मन्त्रालय र कर्मचारी संख्यासम्बन्धी प्रस्तावलाई अन्तिम रूप दिएको हो । आगामी मन्त्रिपरिषद्ले औपचारिक निर्णय लिएपछि उक्त प्रस्ताव कार्यान्वयनमा जानेछ ।उक्त प्रस्तावअनुसार प्रदेश प्रमुखको निजी सचिवालयमा १२ र कार्यालयमा १३ गरी २५ कर्मचारी रहनेछन् । मुख्यमन्त्री कार्यालयमा २६ र प्रदेशसभा सचिवालयमा २७ कर्मचारी रहने छन् । बाँकी ६ मन्त्रालयमध्ये अर्थमा २१ र आन्तरिक मामिला तथा कानुन मन्त्रालयमा २६ कर्मचारी हुनेछन् । पूर्वाधार विकास मन्त्रालयमा २६, उद्योग मन्त्रालयमा ३३ र स्वास्थ्य, कृषि, भूमि व्यवस्थापन, सहकारी तथा पशुसेवा मन्त्रालयमा ३३ रहने छन् भने शिक्षा तथा सामाजिक विकास मन्त्रालयमा ३९ कर्मचारी खटिने छन् । यसमा कार्यालय सहायक र चालकहरूको संख्या जोडिएको छैन । सबै कुराको टुंगो मन्त्रिपरिषद् बैठकले लगाउनेछ, प्रधानमन्त्री तथा मन्त्रिपरिषद् कार्यालयका सचिव खगराज बरालले भने । कर्मचारीसम्बन्धी अन्तरिम व्यवस्था नहुँदा प्रदेशको प्रशासनिक संरचना निर्माणमा समस्या देखिने भएपछि सामान्य प्रशासन मन्त्रालयले अन्तरिम व्यवस्था गर्न लागेको हो । उच्चस्तरीय प्रशासनिक सुधार समितिले एक महिनाअघि केन्द्रमा १५ र प्रदेशमा ७ मन्त्रालय रहने अन्तरिम प्रस्ताव गरेको थियो । उक्त प्रस्तावमाथि एक महिनादेखि प्रधानमन्त्री तथा मन्त्रिपरिषद् कार्यालयमा छलफल जारी छ । स्थायी संरचनाका लागि कम्तीमा ६ महिना लाग्नेछ । संघीय संरचनाका लागि आवश्यक कर्मचारी समायोजनमा अपनाउनुपर्ने लामो र जटिल प्रक्रियाका कारण समय लम्बिने देखिएको हो । कर्मचारी समायोजन प्रक्रिया नियमावलीको टुंगो लाग्न बाँकी रहेकाले ढिलाइ भएको उल्लेख गर्दै सामान्य प्रशासन मन्त्रालयका प्रवक्ता शिवराम न्यौपानेले नियमावली छिटो आउनुपर्ने बताए ।"
बिहेको उमेर नपुग्दै सन्तानको रहर पूरा,"बैतडीहेटौंडा  बैतडीको डिलासैनी गाउँपालिका३ रुद्रेश्वरकी वसन्ती बोहरा २० वर्ष पुगिन् । बिहेको उमेर नहुँदै दुई सन्तानकी आमा बनेकी वसन्तीले स्थायी परिवार नियोजन गरिसकेकी छन् । सिगास गाउँपालिका२ धौलाडीकी निर्मला धामीको बल्ल बिहे गर्ने बेला भयो । २१ लागेकी धामीका दुई सन्तान छन् । १६ वर्षमै बिहे भएकी उनले पनि स्थायी परिवार नियोजन गरेकी छन् । बिहेबारे थाहा नहुँदै आफ्नो बिहे भयो । धेरै सन्तान जन्माएर कसरी हुर्काउनु ? निर्मलाले भनिन्, दुई छोराछोरी भएपछि अब नजन्माउने सहमतिमा बन्ध्याकरण गरेका हौं । वसन्तीको १५ वर्षको उमेरमा ७ कक्षा पढ्दा बिहे भएको थियो । १६ वर्षमा पहिलो र १८ पुग्दा दोस्रो छोरा जन्मिएको हो । बिहेलगत्तै गर्भवती भएपछि उनले पढ्न पाइनन् । १५ वर्षमा बिहे भयो, १८ वर्ष पुग्दा दुई छोरा जन्मिए, धेरै सन्तान नजन्माउने सोचले परिवार नियोजन गरेकी हुँ, वसन्तीले भनिन्, पढेर जागिर गर्ने धोको अधुरै रह्यो । सरकारले २० वर्षमुनिको विवाह गैरकानुनी घोषणा गरे पनि यहाँ अझै कायम छ । मुलुककै ५औं बढी बालविवाह हुने बैतडीमा एक सर्वेक्षणका अनुसार ६० प्रतिशत किशोरीको १७ वर्ष नपुग्दै बिहे हुने गरेको छ । बालिका दुलही हैनन्, नामक राष्ट्रिय अभियानले गरेको सर्वेक्षणमा ५९ दशमलव ४ प्रतिशत महिलाको १७ वर्ष नपुग्दै बिहे र १९ वर्षमै आमा बन्ने गरेको पाइएको थियो । २०७५ सम्म बालविवाह मुक्त जिल्ला घोषणा गर्ने लक्ष्य राखे पनि अवस्था चुनौतीपूर्ण छ । बढी सन्तान जन्माउँदा शारीरिक र आर्थिक बोझका साथै पारिवारिक समस्या हुने भएकाले स्थायी परिवार नियोजन गरेको उनीहरू बताउँछन् । गाउँमा ३० वर्षमा ४५ सन्तान जन्माएका महिला स्थायी बन्ध्याकरण गराउन आउँछन्, जिल्ला स्वास्थ्य कार्यालयका परिवार नियोजन सुपरभाइजर डिल्लीरमण जोशीले भने, १५१६ वर्षमै बिहे र २० वर्षमा आमा बनिसकेका धेरै छन् । उमेर नपुग्दै बिहे गर्ने र सन्तान जन्माउने परिवारका बालबालिकामा कुपोषण, रक्तअल्पतालगायत कारणले शारीरिक र मानसिक विकास प्रभावित हुने गरेको स्वास्थ्य कार्यालय प्रमुख डा गुणराज अवस्थीले बताए । यस्तै समस्या छ, मकवानपुरका चेपाङ बालिकामा । हेटौंडा उपमहानगरपालिकासँग जोडिएको गाउँँपालिकाकी एक चेपाङ बालिका १७ वर्षको उमेरमा तीन बच्चाका आमा बनिसकेकी छन् । उनी चौथो जन्माउने तरखरमा छिन् । सत्र वर्षकी बालिका मकवानपुर मनहरी गाविस४ मुसेधापको जंगलमा सानो त्रिपालमुनि सात महिनादेखि ५ वर्षसम्मका दुई छोरी र एक छोरा च्यापेर बसेकी छन् । ११ वर्षमा गाउँकै १६ वर्ष उमेरका केटासंँग विवाह गरेकी निशा चेपाङले १२ वर्षको उमेरमा जेठी छोरी जन्माइन् । उनका ५ र २ वर्षका छोरी छन् भने काखमा ७ महिने छोरा छ । उपमहानगरपालिकासँग जोडिएको गाउँपालिकाको चेपाङ बालिकाको अवस्थाभन्दा दुर्गम क्षेत्रका चेपाङ बाहुल्य रहेको गाउँँपालिकाका बालिकाको अवस्था झन् कहालीलाग्दो छ । राक्सिराङ गाउँँपालिका७ काँकडाकी वृषामाया चेपाङ १५ वर्षमात्र टेकेकी छन् । तर उनी २ बच्चाका आमा बनिसकेकी छन् । १३ वर्ष नपुग्दै अभिभावकले उनलाई विवाह गरिदिए । विवाह गरेको ११ महिना बित्न नपाउँदै उनले छोरा जन्माइन् । अहिले उनका काखमा तीन महिने छोरी छिन् । कैलाश गाउँपालिकाभार्ता सर्सीका १७ वर्षीया चुनमाया चेपाङका पनि तीन बच्चा छन् । मकवानपुरको उत्तर पश्चिमी क्षेत्रका चेपाङ समुदायमा बालविवाह व्याप्त भएकाले १४१५ वर्षमै आमा बन्ने गर्छन् । निशा, सेतीमाया, वृषमाया, चुनमाया चेपाङमात्र होइन ९० प्रतिशतभन्दा बढी चेपाङ महिलाहरू १४१५ वर्षको उमेरमा नै आमा बन्ने गर्छन् ।"
कांग्रेसले सच्यायो सूची,"काठमाडौं (कास) कांग्रेसले प्रदेशसभा अन्तर्गतका समानुपातिक उम्मेदवारको त्रुटिपूर्ण सूची सच्याएर बुधबार निर्वाचन आयोगमा बुझाएको छ । निर्वाचन आयोगले क्लस्टर र क्रमानुसार उम्मेदवारको नाम नमिलेको भन्दै त्रुटि सच्याउन कांग्रेसलाई मंगलबार पत्र पठाएको थियो । कांग्रेसले यसअघि पठाएको सूचीमा १, २ र ५ नम्बर प्रदेशमा त्यस्तो त्रुटि भेटिएको थियो ।कांग्रेस केन्द्रीय कार्यसम्पादन समितिको बुधबारको बैठकले प्रदेश १ मा सीतादेवी पौडेलको नाम झिकेर शान्त पौडेलको नाम उम्मेदवारको सूचीमा समावेश गरेको छ । क्रमानुगत नाममा सीतादेवीभन्दा शान्तको नाम अघि थियो । तर पार्टीले क्रमानुगत गर्नुपर्ने नियम लत्याएर सीतादेवीको नाम पठाएको थियो । सीतादेवीको नाम हटाइएको प्रति कांग्रेसका पूर्वमहामन्त्री कृष्णप्रसाद सिटौलाले बैठकमा आपत्ति जनाएका थिए । उक्त प्रदेशमा ७ जना महिला पठाउनुपर्नेमा ६ जनामात्रै पठाइएको र दलित एकजना पनि नराखिएपछि आयोगले क्लस्टर नमिलेको भन्दै ध्यानाकर्षण गराएको थियो । त्यसलाई मिलाउन यसअघिको सूचीमा परेका उम्मेदवार टेकचन्द्र विश्वासलाई हटाएर कांग्रेसले दलित कोटामा कल्पनाकुमारी सरदारलाई पठाएको छ । प्रदेश २ मा महिला जनजाति कोटामा कांग्रेसले शोभाकुमारी लामाको नाम थपेको छ । आदिवासी जनजातिअन्तर्गत महिलातर्फका कोटा नमिलेपछि कांग्रेसले सलमान खातुनको नाम हटाएर लामालाई सिफारिस उम्मेदवारको सूचीमा राखेको हो । प्रदेश ५ मा अल्पसंख्यकबाट नराखी खसआर्यतर्फका महिला कोटामा बढी राखिएपछि कांग्रेसले त्यसलाई सच्याउँदै अल्पसंख्यकबाट शान्तिदेवी बर्मा सोनारको नाम सूचीमा समावेश गरेको छ । उनलाई पठाउँदा खसआर्यबाट यसअघि उम्मेदवार रहेकी सूर्यमती उपाध्यायको नाम काटिएको छ । कांग्रेस केन्द्रीय सदस्य अर्जुननरसिंह केसीले समानुपातिक उम्मेदवारको निर्णय लिँदा पार्टीको संसदीय समितिले सिफारिस गरी केन्द्रीय कार्यसमितिले अनुमोदन गर्नुपर्नेमा उक्त प्रक्रिया र पद्धतिविपरीत गएर भागबन्डाका आधारमा गरिएको भन्दै आपत्ति जनाएका थिए ।"
निर्वाचन आयोगले भन्यो अनर्गल प्रचार नगरौं,"काठमाडौं निर्वाचन आयोगले निर्वाचन परिणाम दिन आफूले ढिलाइ गरिरहेको भनी विभिन्न कोणबाट लगाइएको आरोपप्रति असन्तुष्टि व्यक्त गरेको छ । आयोगले औपचारिक रूपमा पहिलोपटक प्रतिनिधिसभाको समानुपातिकतर्फको परिणाम दिन संवैधानिक र कानुनी अड्चन रहेको जनाउँदै त्यस्ता अनर्गल प्रचार नगर्न आग्रह पनि गरेको छ । निर्वाचनमा बहुमत सिट जितेको वाम गठबन्धनमा त्यसमा पनि विशेषत: एमालेका नेता तथा कार्यकर्ताबाट आयोगमाथि विभिन्न खालको आरोप लगाउने तथा दबाब दिने क्रम बढेपछि आयोगले मुख खोलेको हो । संवैधानिक र कानुनी अड्चनबारे अहिलेसम्म नबोलेको आयोगले बुधबार विज्ञप्ति जारी गर्दै राष्ट्रिय सभाको निर्वाचन सम्पन्न नभई प्रतिनिधिसभाको समानुपातिकतर्फको परिणाम सार्वजनिक गर्न नसकिने जनाएको छ । छिटोभन्दा छिटो परिणाम सार्वजनिक गर्न आयोग आतुर हुँदाहुँदै सम्भव हुन सकेको छैन, विज्ञप्तिमा छ, राष्ट्रिय सभाको निर्वाचन सम्पन्न नभई प्रतिनिधिसभाको समानुपातिकतर्फ दलहरूले प्राप्त गरेको सिट तोक्न तथा दलहरूलाई बन्दसूचीबाट विजयी हुने उम्मेदवारहरूको नाम सिफारिस गर्न दलहरूलाई पत्राचार गर्न आयोग असमर्थ छ । आयुक्त ईश्वरीप्रसाद पौडेलले संविधान र कानुनअनुसार आफ्नो काम गरिरहेका बेला विभिन्न कोणबाट लगाइएको लाञ्छनाप्रति आयोग आश्चर्यचकित भएको बताए । जनताले मतदान गरिसकेपछि परिणाम दिन ढिलाइ गर्नुपर्ने आयोगको कुनै मनसाय होइन, उनले भने, तर संविधान र कानुनमा उल्लिखित प्रावधानले बाधा भएको हो । त्यस कुरालाई सबैले बुझिदिनुपर्छ । आयोगले परिणाम सार्वजनिक गर्न ढिलाइ गरेको भनी लाञ्छना तथा आयोगको मानमर्दन हुने गरी कतिपयबाट अराजक गतिविधि भएका प्रति आश्चर्य व्यक्त गरेको छ । आयोगले पहिलो हुने निर्वाचन प्रणालीतर्फको मत परिणाम तत्कालै सार्वजनिक गरिएको, प्रदेशसभाको समानुपातिकतर्फको परिणाम दिने तयारी पनि अन्तिम चरणमा रहेको उल्लेख गर्दै प्रतिनिधिसभाको समानुपातिकतर्फको परिणामको पनि तयारी भइरहेको जनाएको छ । आयोगले संविधानको धारा ८४ (८) र प्रतिनिधिसभा सदस्य ऐनको दफा ६० (४) को प्रावधानले परिणाम सार्वजनिक गर्न समस्या भएको बताएको छ । आयोगले प्रदेश प्रमुखको नियुक्ति गर्न र राष्ट्रिय सभा निर्वाचनको मिति घोषणा गर्न पुन: सरकारको ध्यानाकर्षणसमेत गराएको छ । राष्ट्रिय सभा सदस्यको निर्वाचन यथासमयमै होस् भनेर आयोगले निर्वाचन कानुन छिटो दिन पटकपटक सरकार र राजनीतिक दलहरूलाई ध्यानाकर्षण गराएको समेत विज्ञप्तिमा स्मरण गराइएको छ । राष्ट्रपतिबाट निर्वाचन अध्यादेश प्रमाणीकरण भएसँगै राष्ट्रिय सभा निर्वाचन तयारीलाई तीव्र बनाइएको समेत विज्ञप्तिमा भनिएको छ । आयोगले विधि र प्रक्रियालाई नजरअन्दाज गरी उत्तेजना फैलाउन तथा संवैधानिक आयोगको मानमर्दन गरी लाञ्छना लगाउने क्रियाकलाप नगर्ननगराउन सरोकारवालासँग आग्रह गरेको छ । आयोगका प्रवक्ता दिनेश घिमिरेद्वारा जारी विज्ञप्तिमा छ, जनताको गोप्य मतदानबाट व्यक्त अभिमतलाई उच्च सम्मान एवं संविधान र कानुनको अक्षरश: पालना गर्दै अगाडि बढ्न आयोग दृढ संकल्पित छ । राष्ट्रिय सभा निर्वाचन नियमावली तयार गरिँदै निर्वाचन आयोगले राष्ट्रिय सभा निर्वाचन नियमावली बनाउन पहिलेका नियमकानुनहरूको अध्ययन र अनुभवीहरूसँग परामर्श थालेको छ । एकल संक्रमणीय पद्धतिद्वारा निर्वाचन हुने भएपछि आयोगले नियमावली तयार गर्ने बेला त्यसका जानकारसँग सुझाव र अनुभव बटुलिरहेको छ । आयोगले बुधबार संसद् सचिवालयबाट त्यससम्बन्धी डकुमेन्ट लगेको छ । ०४७ सालको संविधानअनुसार ०४८ साल र त्यसपछि एकल संक्रमणीय विधिद्वारा नै राष्ट्रिय सभाको निर्वाचन भएको थियो । त्यतिबेला आयोगले समन्वय गरे पनि निर्वाचन संसद् सचिवालय आफैंले गराएको थियो । त्यतिबेला निर्वाचन गराएका मानिसहरू अवकाश लिइसकेका र आयोगमा पनि एकल संक्रमणीय विधिको निर्वाचनमा प्रत्यक्ष संलग्न व्यक्तिको अभाव रहेकाले आयोगले पुराना अभ्यासहरूको अध्ययनमा जोड दिएको हो । प्रवक्ता सहसचिव दिनेश घिमिरेले नियमावली बनाउने क्रममा पुराना व्यवस्था र प्रावधान अध्ययन भइरहेको बताए । राष्ट्रपति विद्यादेवी भण्डारीले राष्ट्रिय सभा निर्वाचन अध्यादेश प्रमाणीकरण गरेपछि त्यसैलाई टेकेर आयोगले नियमावली तयार गरिरहेको छ । आयोगको कानुन महाशाखाका प्रमुख सहसचिव सुशील कोइरालाले एकल संक्रमणीय निर्वाचन प्रणालीमा जित्नका लागि आवश्यक मत निर्धारण गर्ने अन्तर्राष्ट्रिय सूत्रहरू रहेको बताए । ती सूत्रहरूको अध्ययन गरिरहेका छौं । विगतमा हामीकहाँ अभ्यास भएका सूत्र पनि छन्, उनले भने, हामीलाई उपयुक्त हुन सक्ने सूत्रको प्रस्ताव गरी राजनीतिक दलहरूको समेत परामर्शमा त्यसलाई टुंग्याउने छौं । सूत्र निर्धारण भएपछि खसेको सदर मतको निश्चित मत पाउने उम्मेदवार विजयी हुने कुरा निर्धारण हुनेछ । आयोगले उक्त सूत्र तय गर्न तथ्यांकविद् र अन्य विज्ञहरूसँग पनि परामर्श लिइरहेको छ । कोइरालाले विगतमा एकल संक्रमणीय विधिको प्रयोग भए पनि अहिले कतिपय कुरा फरक रहेकाले पुराना प्रावधान हुबहु लागू हुन नसक्ने बताए । यतिबेला दुई थरी मतदाता छन् । उनीहरूको मतभार फरक छ । क्लस्टरअनुसारको उम्मेदवार र निर्वाचित हुने प्रावधान छ, उनले भने, फेरि केही सिटमा बहुमतीय र केहीमा एकल संक्रमणीय निर्वाचन विधि अपनाउनुपर्छ । हरेक कोणबाट अध्ययन गरी नियमावली बनाउने काम गरिरहेका छौं । आयोगले माघ २५ गते राष्ट्रिय सभा निर्वाचन गराउने प्रस्ताव सरकारलाई गरिसकेको छ । निर्वाचन आयुक्त ईश्वरीप्रसाद पौडेलले सरकारले बिहीबार बस्ने मन्त्रिपरिषद्बाट उक्त मिति घोषणा गर्ने विश्वास व्यक्त गरे । माघ २५ मा निर्वाचन गराउने गरी हामीले आन्तरिक तयारी गरिरहेका छौं, नियमावली तयार हुने क्रममा छ, उनले भने, निर्वाचन प्रक्रिया, मतदान र गणना विधिबारे आवश्यक तयारी तथा सफ्टवेयर बनाउने काममा जुटेका छौं ।"
राप्रपाको चुनावी समीक्षा,"काठमाडौं (कास) प्रदेशसभा र प्रतिनिधिसभाको चुनावी परिणामपछि राष्ट्रिय प्रजातन्त्र पार्टीको समीक्षा बैठक बुधबारदेखि राजधानीमा सुरु भएको छ । बैठकको प्रारम्भ गर्दै पार्टी अध्यक्ष कमल थापाले चुनावमा पार्टीले अनपेक्षित हार बेहोर्नुपरेको भन्दै त्यसको नैतिक जिम्मेवारी आफूले लिने बताएका थिए । यद्यपि अर्को चुनावसम्ममा पार्टी संगठन बलियो पारी पुन: जनमत बटुल्ने दृढता उनले राखेका थिए ।पार्टीमा देखिएका कमीकमजोरी सुधार्दै पुन: बलियो पार्टी बनाउनेतिर काम गर्ने दृढता अध्यक्षज्यूबाट आएको छ, महामन्त्री एवं प्रतिनिधिसभामा प्रत्यक्षबाट निर्वाचित सांसद राजेन्द्र लिङ्देनले कान्तिपुरसँग भने ।गत मंसिर १० र २१ गते भएको चुनावमा प्रतिनिधिसभामा लिङ्देन मात्र झापा३ बाट विजयी बनेका थिए । एमालेसहितको तालमेलका कारण उनी त्यहाँ विजयी बने । अध्यक्ष थापासहित अन्य पदाधिकारी र केन्द्रीय नेताहरू सबै निर्वाचन क्षेत्रबाट हार बेहोरेका थिए । अघिल्लो पटक चौथो राजनीतिक शक्ति बनेको राप्रपा यस पटक भने समानुपातिकमा समेत ३ प्रतिशत मत ल्याउन नसकी राष्ट्रिय पार्टी हुन सकेन । केन्द्रीय समिति बैठकमा त्यसको विस्तृत समीक्षा हुने भएको छ । बैठकको सुरुमा सांसद लिङ्देनलाई स्वागत एवं बधाई दिइएको थियो । त्यस क्रममा लिङ्देनले अर्को चुनावमा पार्टी बलियो हुने विश्वास राखेका थिए । एक पटक चुनावमा हार्दैमा सबै सकिँदैन । हामीले कमीकमजोरी खोजौं । सच्चिएर अघि बढौं । पुन: बलियो शक्ति हुनेछौं, लिङ्देनले भनेका थिए ।"
प्रहरीले पत्र पठाउनु स्वाभाविक,"काठमाडौं उच्च अदालत पाटनले सञ्चारमाध्यमसँग कुनै विवरण माग राखेर पत्र पठाउँदैमा प्रेस स्वतन्त्रतामाथि हस्तक्षेप हुन नसक्ने आदेश दिएको छ । जिम्मेवार अधिकारीहरूले अपराध अनुसन्धानको सिलसिलामा सहयोगको अपेक्षा राखी पत्र पठाउन सक्ने अदालतले उल्लेख गरेको छ । सुशासन न्युज डट कमका सञ्चालक मदन भण्डारीलगायतले दायर गरेको रिट निवेदनमाथि सुनुवाइपछि अदालतले डीआईजीहरूको कार्यसम्पादन मूल्यांकन विवाद छानबिनका क्रममा प्रहरीले गरेको पत्राचारलाई अन्यथा ठान्न नमिल्ने आदेश दिएको हो । मुख्य न्यायाधीश प्रकाशकुमार ढुंगाना र न्यायाधीश नीता गौतम दीक्षितको संयुक्त इजलासले अपराध अनुसन्धानको सिलसिलामा सहयोगको अपेक्षा राखी प्रहरीले पत्र पठाउनु स्वाभाविक हुने ठहर्याएको हो ।संवैधानिक व्यवस्था अहरणीय रूपमा स्थापित भएको परिप्रेक्ष्यमा, आदेशमा भनिएको छ, अपराध अनुसन्धानको सिलसिलामा सहयोगको अपेक्षा राखी प्रेषित पत्रले प्रेस स्वतन्त्रतासम्बन्धी राष्ट्रिय र अन्तर्राष्ट्रिय मूल्यमान्यता र परिपाटीलाई कुण्ठित, निगमन, बन्देज वा कटौती गर्न सक्ने अवस्था देखिएन ।महानगरीय प्रहरी परिसर काठमाडौंको अपराध अनुसन्धान तथा कारबाही शाखाले गत पुस ९ गते पत्र पठाई तत्कालीन डीआईजी नवराज सिलवाल, प्रकाश अर्याललगायतको कार्यसम्पादन मूल्यांकनको विवरण प्रकाशित गर्ने क्रममा समाचार स्रोतको विवरण खुलाई सहयोग गरिदिन पत्राचार गरेको थियो । पत्रमार्फत प्रहरीले समाचारको स्रोत खोल्न बाध्य पारेको र त्यसले प्रेस स्वतन्त्रतामाथि प्रहार हुने भन्दै तीनवटा अनलाइनका सञ्चालकले उच्च अदालत पाटनमा निवेदन दिएका थिए । उच्च अदालतले प्रहरीको पत्रलाई स्वाभाविक भने पनि स्रोतको विवरण दिन पत्रकार बाध्य हुनुपर्नेबारे भने केही बोलेको छैन ।"
झडपमा ४ घाइते,"भरतपुर (कास) कृषि तथा वन विज्ञान विश्वविद्यालय रामपुरमा बुधबार एमाले निकट अखिल र माओवादी केन्द्र निकट अखिल (क्रान्तिकारी) बीच झडप भएको छ । प्रहरीका अनुसार घटनामा विद्यार्थीहरू किसन घिमिरे, विकलचन्द्र श्रेष्ठ, श्रीराम आचार्य र मिथलेस अधिकारी घाइते भएका छन् ।"
ओलीको स्वास्थ्य अवस्था सामान्य,"काठमाडौं (कास) एमाले अध्यक्ष केपी ओलीलाई सामान्य झाडापखाला देखिए पनि अवस्था सामान्य भइसकेको छ । उहाँलाई धपेडीले सामान्य झाडापखाला देखिएको थियो, ओलीका निजी चिकित्सक डा दिलीप शर्माले भने, स्थिति सामान्य भइसकेको छ ।"
मुक्तियोद्धाको सम्झना,"काठमाडौं (कास) २००७ सालका मुक्तियोद्धा इन्द्रप्रसाद श्रेष्ठको ४५ औं पुण्यतिथिका अवसरमा सोमबार राजधानीमा श्रद्धाञ्जलीसभा आयोजना गरियो । भोजपुरका श्रेष्ठ २००७ सालका क्रान्तियोद्धा रामप्रसाद राई र नारदमुनि थुलुङसँगै युद्धमा सहभागी थिए । कार्यक्रममा साहित्यकार परशु प्रधान, भोजपुरे सेवा समाजका अध्यक्ष पासाङदोर्ची शेर्पा, समाजका परिषद् अध्यक्ष दयाकृष्ण न्यौपाने, सल्लाहकार केदार न्यौपाने, भविन्द्र खत्रीलगायतले श्रद्धाञ्जली व्यक्त गरे ।"
विरोधमा निजी विद्यालय सञ्चालक,"काठमाडौं उच्चस्तरीय शिक्षा आयोगले गठन गरेको विज्ञ समूहले निजी विद्यालयप्रति कठोर नीति लिने गरी सुझाव दिएको भन्दै विद्यालय सञ्चालकहरू विरोधमा उत्रिएका छन् । सरकारले यसअघि ल्याएका कानुन उल्लंघन गर्दै आफूखुसी सञ्चालनको आरोप खेपेका निजी विद्यालयहरूलाई व्यवस्थित गर्नर्ुपर्ने विज्ञ समूहले सुझाव दिएको छ । आयोगको अन्तिम प्रतिवेदन आफ्नो पक्षमा पार्न प्याब्सन र एनप्याब्सनले अहिलेदेखि विरोध थालेका हुन् । यी दुई संस्थाले बुधबार राजधानीमा पत्रकार सम्मेलन गरी विज्ञ समूहको प्रतिवेदनमाथि असन्तुष्टि जनाए । एनप्याब्सनका महासचिव सुवास न्यौपानेले विज्ञ समूहलाई कथित प्राध्यापक को समेत संज्ञा दिए । विज्ञ समूहले निजी तथा सार्वजनिक विद्यालयको शैक्षिक स्तर समान बनाउन प्रत्येक ६६ महिनामा गुणस्तरीय खाकाको आधारमा स्थानीय सरकारले मूल्यांकन गर्नुपर्ने सुझाव दिएको छ । निजी विद्यालयहरूको शुल्क निर्धारण गर्ने, कार्यरत शिक्षक तथा कर्मचारीको सेवा सुविधाको मानक तोक्ने, लगानीकर्ताको मुनाफा तोक्ने काम स्थानीय सरकारले नै गर्नुपर्ने, निजी विद्यालयमा पढाउने शिक्षकहरूको अनुभवलाई शिक्षक सेवा आयोगले मान्यता दिनुपर्ने विज्ञ समूहको सुझाव छ ।त्यस्तै मेधावी, दलित, अपांग र विपन्न बाल बालिकालाई निजी विद्यालयले नि:शुल्क पढाउनुपर्ने, विद्यालयको पहुँच नभएका विपन्न, दलित, तथा जनजाति बस्तीमा निजी विद्यालयको विस्तार गर्न सुझाव दिएको छ । यसरी खोल्ने निजी विद्यालयलाई स्थानीय सरकारले प्रतिविद्यार्थी लागत, पूर्वाधार बनाउन ऋण तथा भाडामा निश्चित अवधिका लागि जग्गा उपलब्ध गराउन समेत विज्ञ समूहले सुझाव दिएको छ । सहरी क्षेत्रमा मात्रै सीमित हुन चाहने निजी विद्यालयलाई स्थानीय सरकारले गिर्दो शैक्षिक स्तर भएका, कम विद्यार्थी भएका सार्वजनिक विद्यालय भवनहरू उपलब्ध गराउनुपर्नेसम्मको सुविधा दिनुपर्ने सुझाव दिएको छ । विज्ञको सुझावमा भनिएको छ, यसो गरेबापत निजी विद्यालयहरूले विद्यार्थी संख्यालाई नि:शुल्क र आधा शुल्कमा पढाउनैपर्ने बाध्यात्मक व्यवस्था गरिनुपर्छ ।निजी, गुठी, धार्मिक तथा सार्वजनिक विद्यालयका शिक्षक एवं कर्मचारीलाई भेदभाव नगरी तालिममा सहभागी हुने प्रबन्ध मिलाइनुपर्ने, निजीको राम्रो पक्ष सामुदायिक विद्यालयका शिक्षक, कर्मचारी र व्यवस्थापकहरूलाई पनि आदानप्रदान गर्ने व्यवस्था मिलाउनुपर्ने सुझाव छ । संविधानले व्यवस्था गरेअनुसार नि:शुल्क शिक्षा सरकारको जिम्मेवारी भएकाले निजीलाई बालविकास र उच्च शिक्षा तहमा खोल्न दिने बाध्यात्मक व्यवस्था गर्नुपर्ने सुझाव दिएको छ । सुझावमा भनिएको छ, यसो गर्दा अहिलेका लगानीकर्ताहरूलाई संगठित गरी त्यस दिशातर्फ उन्मुख गराउनुपर्छ । निजी विद्यालयलाई व्यवस्थित गरेर सामुदायिकलाई सुधार गर्ने गरी सुझाव दिएका छौं, विज्ञ समूहका एक सदस्यले भने, यस्तो प्रतिवेदनलाई निजी विद्यालय बन्द गर्न लागेको भन्दै आफूखुसी गर्न पाउनुपर्ने, कानुन नमान्न खोज्नु उसको मूर्खता हो । प्रा विद्यानाथ कोइरालाको संयोजकत्वमा १३ सदस्यीय विज्ञ समूह छ । विज्ञ समूहले दिएको प्रतिवेदन ११ सदस्यीय कार्यदल र ६५ सदस्यीय आयोगमा छलफलसमेत भएको छैन । आयोग र कार्यदलमा समेत निजी विद्यालयका सञ्चालकको बाहुल्य छ । शिक्षामन्त्रीको अध्यक्षता गठित आयोगमा ७ सदस्य निजी विद्यालयका सञ्चालक नै छन् । ११ सदस्यीय कार्यदलमा पनि निजीका दुई सञ्चालक सदस्य बनाइएका छन् । यस हिसाबले आयोगमा मात्रै निजी शिक्षण संस्थाको प्रतिनिधित्व १०७६ प्रतिशत भएको छ । प्याब्सन र एनप्याब्सनले विज्ञ समूहको प्रतिवेदनको विरोध गर्दै शिक्षा मन्त्रालयलाई ७३ बुँदे सुझाव दिएका छन् ।"
प्रतिरात डेढ सय पक्राउ,"काठमाडौं (कास) पुस महिनाको ठिहिर्याउने चिसो । त्यसमाथि मध्यरात । ओछ्यानको तातो छाडेर को नै बाहिर निस्केला र ? तर यथार्थ यस्तो छैन । सिंगो उपत्यकाका अधिकांश मान्छे सुते पनि राजधानीका तीन जिल्लामा मध्यरातमा निष्फिक्री हिँडडुल गर्नेको ठूलो संख्या छ । मध्यरातमा मदिराको नशामा होहल्ला गर्दै हिँड्नेहरूको संख्या पनि ठूलो छ । महानगरीय प्रहरी कार्यालयका अनुसार पुस १ गतेपछिका १० दिनमा उपत्यकाका तीन जिल्लाबाट राति दस बजेदेखि बिहान चार बजेसम्मको अवधिमा १ हजार ३ सय ६१ जना पक्राउ परेका छन् । यो तथ्यांकका अनुसार उपत्यकाका तीन जिल्लाबाट प्रत्येक मध्यरातमा औसतमा एक सय ३६ जना पक्राउ पर्छन् । यो अवधिमा सबभन्दा धेरै काठमाडौंबाट पक्राउ परेका छन् । काठमाडौंबाट १ हजार २ सय ३२ जना पक्राउ परेका छन् । छिमेकी जिल्ला भक्तपुरबाट ९९ जना र ललितपुरबाट ३० जना पक्राउ परेका छन् । प्रहरी परिसर काठमाडौंका अनुसार बालाजु, न्युरोड, ठमेल र कालीमाटी क्षेत्रबाट पक्राउ पर्नेको संख्या सबैभन्दा धेरै छ । परिसरका प्रवक्ता एसपी रामदत्त जोशीका अनुसार मदिरा सेवन गरेर होहल्ला गर्नेहरू सबैभन्दा धेरै पक्राउ परेका छन् । प्रहरीले राति दुई चरणमा चेकिङ र गस्ती गर्ने गर्छ । राति ७ देखि १२ बजेसम्म पहिलो चरण र १२ बजेदेखि बिहान ६ बजेसम्म दोस्रो चरणको चेकिङ हुन्छ । डीएसपी र इन्स्पेक्टरको कमान्डमा हरेक रात काठमाडौंमा मात्रै औसत ७५ देखि ९० स्थानको चेकजाँच हुने गरेको छ । शुक्रबार, शनिबार र बिदाका दिन काठमाडौं उपत्यकामा पक्राउ पर्नेको संख्या ह्वात्तै बढ्ने गरेको छ । बिदाका दिनमा अक्सर राति घुम्न निस्कने र मदिरा पिएर घर फर्किनेको संख्या धेरै हुने गरेको छ । महानगरीय प्रहरी कार्यालयका एआईजी जयबहादुर चन्दका अनुसार रात्रिकालीन चेकिङका कारण काठमाडौं उपत्यकामा अपराधको संख्या घटाउन मद्दत गरेको छ । चन्दका अनुसार रात्रिकालीन अपराध धेरै हुने भएकाले चेकिङको मात्रा बढाइएको हो ।"
गोदावरीमा यातायात सकस,"ललितपुर (कास) पुराना र थोत्रा गाडी, त्यसमाथि कच्ची सडक छ । यहाँको दनुवारबस्ती यस्ता सार्वजनिक यातायातमा झुन्डिएर कष्टकर यात्रा गर्न बाध्य मात्र छैनन्, खहरे बसपार्कसम्म पुग्न घण्टौं पैदल हिँड्नुपर्छ । ललितपुर मिनिबस व्यवसायी संघले दनुवार बस्तीभन्दा पर कटुवाल दहसम्म बस लैजाने र बस थप्ने योजना कागजमा सीमित छ । गोदावरी नगरपालिका८ डुकुछाप बेंसी टोलका श्रीनाथ दनुवार भन्छन्, रोजागारीको सिलसिलमा ९ वर्ष बिदेसिएँ । लामो समय मेलेसिया बसाइका क्रममा गाउँ नगरमा परिणत भएछ, जनप्रतिनिधि आएको पनि ७ महिना बितिसक्यो, उनले भने, तर समस्या भने जस्ताको त्यस्तै छ । ललितपुर मिनिबस व्यवसायी संघ ललितपुरका अध्यक्ष नीररत्न नेवाले गतिलो सडक नभएकाले कटुवाल दहसम्म बस पुर्याउन नसकेको दाबी गरे । इन्चार्जलाई सडकको निरीक्षण गर्न पठाउँछौं, उनले भने, सबै ठीक भएमा दुइटा बस थप्ने योजना छ ।लगनखेलडुकुछापको दूरी १० किमिमात्र छ । लगनखेलबाट यहाँ दैनिक ५ वटा मात्र बस चल्छन् । त्यो पनि हिउँदमा मात्र । बा२ख १३९४ नम्बरको थोत्रो बस २०७५ असोज मसान्तमा २० वर्ष पुग्छ । उक्त बसका चालक प्रकाश बस्नेतले पुराना बस भएकाले कहिले बसको पट्टा बिग्रिने, कहिले के समस्या आउने हुँदा नियमित सञ्चालनबारे भन्नै नसक्ने गरेको बताए । कच्ची सडक भएकाले डुकुछापसँग जोडिएको बुङमती बसपार्कसम्म पुग्न पनि एक घण्टा लाग्छ, उनले भने ।काजोल दनुवारलाई २ वर्षीया छोरीलाई अस्पतालमा लैजान खहरे बसपार्कमा बस पर्खिरहेको अवस्थामा भेटियो । घरबाट साढे १० बजे निस्केकी थिएँ, यहीँ १२ बजिसकेको छ, उनले भनिन्, उपचार गराएर फर्कंदा साँझ बस नपाउने समस्याले पैदल हिँडेर राति घर पुग्नुपर्ने बाध्यता छ । उनका अनुसार साँझ बुङमती बसपार्क चल्ने सार्वजनिक यातायातमा आउनुपर्छ । बुङमतीबाट गाउँसम्म पुग्न झन्डै दुई घण्टा पैदल हिँड्नुपर्छ, उनले सुनाइन् । अनिता दनुवार भने घरायसी सामान किनेर फर्कंदा फर्पिङ चल्ने बसमा आउन बाध्य हुने बताउँछिन् । भारी बोकेर फर्पिङको अप्ठ्यारो बाटो हिँड्नुपर्छ, उनले भनिन् ।दनुवार मात्रै एक सय ६५ घरधुरी छन् । दुनुवारको बाहुल्य भएको बस्तीमा अन्य समुदायको पनि समस्या उस्तै हो । देवीचौर पुग्ने दुईवटा रुट छन् । चापागाउँटीकाभैरवदेवीचौरधुसेल सडक र भैंसेपाटीबुङमतीडुकुछापदेवीचौर सडक । अहिले देवीचौर हुँदै घुसेलसम्म दैनिक एउटा मात्र बस चल्छ । कटुवाल दहमा बसपार्क भएको खण्डमा दुर्गम पहाडी भेगका देवीचौरवासीलाई पनि यातायातको सुविधा पुग्नेछ । यातायातको समस्या समाधान गर्न पहिला सडक सुधार गर्नुपर्ने स्थानीय चणीदेवी आधारभूत विद्यालयका शिक्षक विष्णुहरि दनुवार भन्छन्, जनप्रतिनिधि निर्वाचित भएपछि गाउँमा अवलोकनमा आएका छैनन् । उनले यातायातमा सिन्डिकेटका कारणले पनि समस्या भएको बताए । समयमा बस नछुट्ने मात्र नभई बेलैमा नआउने चालकको मनपरी छ, उनले भने ।जिल्लाको दक्षिण पश्चिम भेगमा मात्र भनई दक्षिणपूर्वी भेगमा पनि समस्या उस्तै छ । बस व्यवसायीको सिन्डिकेटका कारण गोदावरी नगरपालिकाको गोदामचौर, विशंखुनारायण र गोदावरीका यात्रुले पनि समस्या खेपिरहेका छन् । बस व्यवसायी संघद्वारा सञ्चालित सार्वजनिक यातायातका साधन तोकिएको समयमा सञ्चालन नहुनु, साँझ गन्तव्यसम्म नपुग्नु इत्यादिले यात्रु हैरान छन् । संघले बिहान ५ देखि बेलुका ८ बजेसम्म बस सञ्चालनको समय तोकेको छ । तर, बेलुका ७ बजेपछि लगनखेल बसपार्कमा सवारीसाधन भेट्न मुस्किल हुन्छ । बेलुका लगनखेलबाट गोदामचौर र विशंखुनारायणका लागि छुट्ने गाडी गन्तव्यमै नपुगी ठैब चोकबाटै फर्किन्छन् । यसले उक्त क्षेत्रका स्थानीयवासी मर्कामा छन् । बस व्यवसायी संघका अनुसार तोकेको समयसम्म बस सञ्चालन गर्न लगनखेल, लेले, चापागाउँ, लुभु, बुङमतीलगायत क्षेत्रका बसपार्कमा ३४ कर्मचारी खटाइएका छन् । तर तोकिएको समयावधिसम्म कर्मचारीले बस समयमा आउजाउ गरेको छछैन, समयावधिसम्म बसेको छछैन निगरानी गर्दैनन् ।"
प्रभावित क्षेत्रमा टोली,हुम्ला (कास) रुघाखोकीले ४ जनाको मृत्यु भएपछि जिल्ला जनस्वास्थ्य कार्यालयले प्रभावित क्षेत्रमा औषधिसहित चिकित्सक टोली पठाएको छ । सहायक प्रजिअ ऋद्धिप्रसाद सिटौलाले डा नवीन रोकाया नेतृत्वमा ६ जनाको टोली पठाइएको बताए । टोलीले रोग प्रभावित क्षेत्र रोडिकोट गाउपालिकाको ७ र ८ नम्बर वडामा पुगेर बिरामीको उपचार गर्नेछ । प्रभावित क्षेत्रमा अझै धेरै बिरामी रहेको र रोग नियन्त्रणमा नआएको सर्केघाटबाट सदरमुकाम सिमकोट पुगेका प्रबल बुढाले बताए । जिल्लाको पश्चिमदक्षिण भेगमा समेत रुघाखोकी फैलिएको स्थानीयले जनाएका छन् । ताजाकोट गाउपालिका५ की २७ वर्षीय रन्देवी परियार र ६० वर्षीया नन्दकली परियारको मृत्यु भएको स्थानीयको दाबी छ । जनस्वास्थ्य कार्यालयले भने यसको पुष्टि गरेको छैन ।
राजधानी माग्दै आन्दोलन,"धनकुटा (कास) प्रदेश राजधानीको माग राख्दै आन्दोलनमा उत्रिएका धनकुटावासीले बुधबार आह्वान गरेको हडतालले जनजीवन प्रभावित भएको छ । बिहानैदेखि कोसी राजमार्गको धरानधनकुटा खण्ड बन्द गराएपछि यात्रु अलपत्र परे । सरकारले माग सुनुवाइ नगरेकाले आन्दोलनलाई सशक्त पारिएको आन्दोलन समितिका संयोजक सुन्दरबाबु श्रेष्ठले बताए । सवारी तोडफोडप्रदर्शनकारीले बन्द अवज्ञा गरेको आरोपमा चारवटा सवारीसाधनमा तोडफोड गरेका छन् । दुई सरकारी, एक संस्थान र एक भाडाको सवारीमा तोडफोड भएको हो । प्रहरीका अनुसार को१झ ४८३ र को१झ १६९ नम्बरको सरकारी जिपमा तोडफोड गरिएको छ । यस्तै ना१ज ६४११ र ना७ख ४७६० नम्बरको दूध बोक्ने गाडीमा पनि तोडफोड भएको छ । सवारीसाधनमा तोडफोड गरेको आरोपमा प्रहरीले संखुवासभाका सुमन कटुवाललाई नियन्त्रणमा लिएको छ ।आन्दोलनरत पक्षले कटुवाललाई मुक्त गरेपछि मात्र बन्दका कार्यक्रम फिर्ता लिने जनाएको छ । सार्वजनिक सम्पत्तिमा क्षति पुर्याउने क्रम बढ्न सक्ने भन्दै सुरक्षामा कडाइ गरिएको प्रमुख जिल्ला अधिकारी प्रेमप्रकाश उप्रेतीले बताए । उनले प्रशासनले भरपूर संयमता अपनाएको दाबी गरे ।"
सैतानी ब्याज बारे छानबिन गर,"सर्लाहीको विभिन्न गाउँबाट ब्याजको पासोमा परेर न्यायको खोजीमा राजधानी आउन बाध्य ऋणीहरूको कथा आधुनिक लोकतान्त्रिक समाजका निम्ति लाजमर्दो प्रतिनिधि घटना हो । चर्को ब्याजदरमा ऋण लगाउने र निरुपाय ऋणसँग दुईतीनवटा कागज गराएर राख्ने साहुमहाजनको संख्या अझै ठूलै छ । यस्ता साहुमहाजन चर्को चक्रीय ब्याजदरमा ऋण त लगाउँँछन् नै, ऋण दिएबापत घर, खेत र खलिहानको काम लगाउने, ब्याज तिरेको भर्पाई नदिने, ऋणीले समयमै ऋण नतिरे किर्ते कागजका सहारामा मुद्दामामिलामा फसाउने काम पनि गर्छन् । तराईमा सैतानी ब्याज भनिने यस्तो पासोमा पर्ने अधिकांश दलित, महिला र निमुखाहरू नै छन्, जो एकपटक ऋण लिएपछि जिन्दगीभर घाँटीमा ब्याजको धारिलो तरबार झुन्डाएर बाँच्न अभीशप्त हुन्छन् । सैतानी ब्याजको यस्तो डरलाग्दो पासोबारे राजनीतिक दल, सामाजिक अभियन्ता वा गैरसरकारी संस्थाहरूको अनौठो मौनता देखिन्छ । निर्वाचनका बेला होस् वा अरू बेलामा पनि मधेसको राजनीतिक वृत्तमा सैतानी ब्याजको यस्तो खेलोबारे गम्भीर छलफल हुँदैन । सामन्ती हैकम र कागजी खेलो का भरमा सीमित पैसावालहरूले ब्याजको खेती लगाएर जिन्दगीभर दलित, निमुखा र कमजोर वर्गमाथि शोषणको साम्राज्य निर्बाध चलाइरहेका छन् । शोषणको यस्तो डरलाग्दो अभ्यास मौलाउनुका पछाडि विद्यमान प्रशासनिक र न्यायिक प्रणाली पनि कम्ती दोषी छैन । लेनदेनको मुद्दा भन्दै प्रहरीप्रशासन सैतानी ब्याजको पासोमा परेकाहरूको कुरा सुन्दैन । कानुनले नै प्रहरीलाई लेनदेनको मुद्दा हेर्ने अधिकार दिएको छैन । तर लेनदेनका नाममा हुने चर्को शोषण र यसैको आडमा मौलाइरहेको निरन्तरको दमन र हिंसालाई पनि प्रहरी कानुनी धाराउपधारा देखाएर पन्छिरहेको छ, जसका कारण मिटर ब्याजका साहुहरू बलिया हुन पाएका छन् । न्यायको अन्तिम ढोका भनेको अदालत नै हो । तर निरक्षर र नेपाली भाषामा आफ्नो कुरा स्पष्टसँग राख्नसमेत नसक्ने ऋणीहरू अदालतसम्म पुग्नै सक्दैनन् । पुगे पनि उनीहरूको बोलीभन्दा साहुमहाजनले गराएको किर्ते कागज बलियो प्रमाण भइजान्छ । अदालती प्रक्रियामा कागज मात्रै हेरिन्छ, त्यसपछाडिको खेलोफड्को हेरिँदैन, जसका कारण ऋणीहरूको कुरा सुनिदिने र त्यसलाई मिहिन ढंगले केलाएर सैतानी ब्याजको खेलोफड्को बुझ्ने कोही हँुदैन ।विद्यमान कानुनी प्रणालीमा रहेको छिद्रको उपयोग गरेर समाजमा कथित बलशाली वर्ग सैतानी ब्याजको पासो थापिरहने र गरिब, निमुखा त्यसमा अल्झेर जिन्दगीभर तडपिरहनुपर्ने परिस्थितिको अन्त्य कसको जिम्मेवारीको विषय हो त ? परिबन्धबाट उम्किन एकाध लाख रुपैयाँ ऋण लिएकाहरू आठदस लाख रुपैयाँ तिर्दासमेत छुटकारा नपाउने र सधैं परिस्थितिको उल्झनमा परिराख्नुपर्ने हो ? न्याय प्रणाली सधैं कागजी कानुनका आधारमा मात्रै तय गर्नु हुँदैन । त्यसका पछाडि व्यावहारिक कसी र परिस्थितिको मिहिन विश्लेषण पनि जरुरी पर्छ । सर्लाहीका तीन सयभन्दा बढी ऋणीलाई ऋण प्रवाह गर्ने व्यक्तिको आर्थिक हैसियतको निष्पक्ष सरकारी जाँच गर्ने हो भने सैतानी ब्याज को धन्दाबारे धेरथोर तस्बिर बाहिर आउन सक्छ । साथै साँवा र ब्याज तिर्दा पनि भर्पाई नदिने, ऋण दिँदा तीनचारवटा कागज गर्ने काम लेनदेनको मुद्दा मात्रै होइन । यो त विशुद्ध ठगी हो । लेनदेनको मुद्दा भनेर प्रहरीले नपन्छिईकन निष्पक्ष रूपमा कागजातको अध्ययन गर्ने हो भने पनि सयौं निमुखालाई ब्याजको पासोमा पार्नेको असली धन्दा उदांगो भइहाल्छ । लोकतन्त्रको गीत गाइरहने र यस्तो गीतको चर्को ध्वनिमा सैतानी ब्याजको पासोमा पर्नेको मधुरो आवाज बिलाइरहने हो भने हामीले ल्याएको लोकतन्त्रको के अर्थ ? ब्याजको पासोमा पर्नेहरूको ठूलो संख्या मधेसभरि फैलिएको छ । सार्वजनिक भएको यो घटना त एउटा प्रतिनिधि उदाहरण मात्रै हो । हजारौंको संख्यामा ऋणीहरू किर्ते कागजको जालोमा परी रोएर बाँचिरहेका छन् । कैयौं दलित परिवारको त अवस्था यस्तो छ कि, उनीहरूको दुईतीन पुस्ता नै एउटै ऋण तिर्दातिर्दै बितेको छ । अवस्था कतिसम्म दर्दनाक भेटिन्छ भने कथित साहुको पासोमा परेका कैयौं बाबुहरू आफ्ना छोरा र नातिलाई अंशबन्डामा ऋणको भाग लगाउन विवश छन् ।सर्लाहीका जस्ता घटनामाथि प्रहरीप्रशासनले निष्पक्ष छानबिनको एउटा संयन्त्र निर्माण गर्नु आवश्यक छ । मिटर ब्याजको धन्दा चलाउनेको सम्पत्ति छानबिन, त्यसमा संलग्नहरूको पहिचान र ऋण प्रवाहका क्रममा भएका अवाञ्छित लेनदेन र फर्जी कागजबारे प्रहरीले अनुसन्धान गर्नु जरुरी देखिन्छ साथै अदालतमा एउटै व्यक्तिले लेनदेनसम्बन्धी दर्जनौं मुद्दा दर्ता गरेको सन्दर्भलाई केलाउन अदालतले पनि कागजी प्रमाणइतरको प्रमाण खोज्न जरुरी छ । सैतानी ब्याजको पासोलाई केही दर्जन ऋणीहरूको मुद्दाका रूपमा मात्रै बुझियो र यसलाई सामान्यीकरण गर्न खोजियो भने त्यो झनै घातक हुनेछ । यसले ब्याजको पासो थापेर अकुत सम्पत्ति आर्जन गर्नेहरूको मनोबल झनै बढाउनेछ र मधेसको देहातमा ऋणको पासोमा परेर निरुपाय जिन्दगी बाँच्न विवश दलित र विपन्नहरूका निम्ति लोकतन्त्र एउटा परिहासको विषयमा मात्र सीमित हुनेछ ।"
विकास बहस,"पुस १९ गते प्रकाशित संजीव पोखरेल र सुरेश ढकालको विकास : कस्तो र कसका लागि ? तथ्यमा आधारित छ । यो लेख विकास बहसलाई ठिक बाटोमा डोर्याउन ज्यादै महत्त्वपूर्ण छ । नेपालको विकास प्रयासको सबैभन्दा ठूलो चुनौती भनेको राज्यका स्रोतसाधनको न्यायोचित वितरण हुन नसक्नु नै हो । आम सिमान्तकृत समुदायका मानिसभित्र अहिले पनि एउटा भय र त्रासका रूपमा हीनताबोध रहेको छ । हामीले केही गर्न सक्दैनांै, हामी त भाग्यले नै गरिब बनाएको भन्ने मान्यताले घर गरिरहेको छ । हरेक मानिसलाई उत्साही बनाउन हाम्रा प्रयत्न घनिभुत हुनुपर्छ । विकास हाम्रालागि हो र विकास हामी आफैले आफ्नालागि आफै गर्ने हो भन्ने चिन्तनलाई स्थापित गराउन मानवीय क्षमता विकास अहिलेको प्रमुख आवश्यकता हो । संरचनागत विभेदले मानिसलाई समाजमा विभाजित गरेको छ र हरेक मानिसमा ज्ञान, सीप र क्षमता छ, आवश्यक वातावरण पाउने हो भने हरेक मानिसले आफ्नालागि आफै धेरै विकल्प खोज्न सक्छ । सिमान्तकृत तथा गरिब भनिएकाहरूलाई ऋण दिएर कहिल्यै पनि गरिबी न्यूनीकरण हुन सक्दैन । मानिसको विकासको लागि विश्वमा गरिएका विभिन्न प्रयत्न र त्यस सिलसिलामा प्राप्त अनुभवलाई मध्यनजर राख्दा विकास र मानिसलाई अलगअलग रूपमा हेर्न नमिल्ने निष्कर्ष सन्् १९९० को दशकको सुरुमा महसुस गरियो । मानिस स्वयं सशक्त र सक्षम नभएसम्म अन्य परिवर्तन सम्भव छैनन् र भए पनि तिनीहरू दीर्घकालीन हुँदैनन् भन्ने निचोड निस्केकोले सन्् १९९० को प्रारभ्भदेखि नै सशक्तीकरणमा जोड दिइँदै आएको छ । मानव विकासको पहिलो सर्त नै चेतना विकास हो । यसले मानिसलाई आवश्यक अन्य परिवर्तनको निक्र्योल गर्छ । हरेक मानिसभित्र विकास हुनसक्ने क्षमता हुने भएकोले क्षमता विकास भएपछि मात्र उसको सहज जीवनयापनका लागि अन्य परिवर्तन आवश्यक हुन्छन् । सशक्तीकरण प्रक्रियाले व्यक्तिलाई स्वयंभित्रको क्षमता बोध गर्न र त्यसको प्रयोग गर्न सहयोग पुर्याउँछ । आजभोलि विकासका लागि गरिने प्रयत्न राज्य तथा कुनै व्यक्ति वा संघसंस्थाको निगाहमा हुने नभएर विकास सम्बन्धित मानिसको अधिकार हो र उनीहरूले हकको रूपमा विभिन्न किसिमका सेवासुविधा र समर्थन पाउनुपर्छ भन्ने धारणा आएको छ । यसलाई अधिकारमा आधारित विकास अवधारणा पनि भन्ने गरिन्छ । विगतको लामो अनुभवको आधारमा सन्तुलित विकासमा विशेष जोड दिइएको छ । सन्तुलित विकास भन्नाले मानिसको चेतना तथा भौतिक विकासका प्रयत्न भन्ने बुझिन्छ । विकासमा जनसहभागितालाई अर्थपूर्ण रूपमा अघि बढाउनु आवश्यक छ । चम्फासिंह भण्डारीभीमदत्त४, कञ्चनपुर"
अपरिपक्व नेता,"संसदीय निर्वाचनमा वाम गठबन्धनले एकछत्र विजय हासिल गरेपछि भरोसा र निराशाका अनेक तर्क बजारमा छरपस्ट भए । माओवादी केन्द्रका अध्यक्षले सामाजिक रूपमा अत्यन्तै होशियारीपूर्वक आफ्ना धारणा राख्दै निसंकोच अबको प्रधानमन्त्रीका रूपमा केपी शर्मा ओलीलाई प्रस्ताव गरेका छन् । सायद ओलीको जवाफका लागि प्रक्षेपण गरिएको अस्त्र हो यो । जितको उन्मादलाई विवेकले मत्थर पार्दै उनीबाट व्यक्त सन्तुलित विचार सर्वत्र प्रशंसायोग्य रह्यो । यसैको सेरोफेरोमा भावी प्रधानमन्त्रीका रूपमा चर्चित ओलीबाट व्यक्त विचार असन्तुलित र अपरिपक्व रहे । स्पष्ट शब्दमा प्रदेशका गभर्नरहरू नियुक्त नगर्न उनले सरकारलाई चेतावनीमात्र दिएनन्, सरकारले गभर्नर नियुक्ति गरेमा उनीहरूबाट सपथ ग्रहणसमेत नगर्ने धम्कीसमेत दिए । त्यसो त राष्ट्रियसभाको गठन प्रक्रियाप्रति उनले लगाएको धारेहात राजनीतिक कुसंस्कारको ज्वलन्त उदाहरण नै थियो । रुनु र कराउनु त पराजितहरूको अश्त्र हो । विजेताहरू शालिन र धैर्यवान हुनु जरुरी छ । राष्ट्रियसभाको गठनबिना संसदले पूर्णता नपाउने स्वयंसिद्ध तथ्य हो । राष्ट्रियसभाको निर्वाचनमा प्रदेशसभा सदस्यहरूसमेत मतदाता रहने संवैधानिक व्यवस्था छ । निर्वाचन आयोगले प्रदेशसभाको निर्वाचन सम्बन्धी जानकारी र प्रदेशसभा सदस्यहरूको नामावली पेस गर्ने निकाय भनेकै सम्बन्धित प्रदेशको गभर्नर हो । प्रदेशसभा सदस्यहरूले सपथ लिने निकाय पनि त्यही हो । यावत कुराको ख्यालै नगरी हठात प्रदेशसभाको गभर्नर नियुक्त नगर्न र उनीहरूबाट सपथ नलिने सार्वजनिक घोषणा ओलीबाट हुनु दुर्भाग्यपूर्ण हो । सम्भावना बोकेका नेताको प्रत्येक शब्द ओजपूर्ण हुनुपर्छ । गहन श्रवणशक्ति र दुर्लभ अभिव्यक्ति असल नेताका गहना हुन् । नेताका हरेक शब्द देशमा विद्यमान कानुनले बाँधिएका हुन्छन् भन्ने हेक्का नेतामा हुनु जरुरी छ । त्यस्ता नेताहरूको प्रत्येक शब्द खासगरी आफ्ना पार्टीका कार्यकर्ताका लागि निर्देशन सावित भएका हुन्छन् । उत्तम पुडासैनी जोरपाटी, काठमाडौं"
शक्तिशाली बन्ने दाउ,"हेरिल्याउँदा राजनीतिमा सधैं प्रचण्डकै प्रभाव र बोलवाला हुने देखियो । नेकपा माओवादी पार्टी स्थापनादेखि नै पार्टी अध्यक्ष रहिआएका उनले १० वर्षे जनयुद्धलाई निर्णायक बिन्दुमै पुर्याए । २२ पटक प्रधानमन्त्री पनि भए । आफ्नै पार्टीभित्र फरक मत राख्नेलाई बेवास्ता गर्दै, पार्टीलाई पनि निरन्तर अगाडि बढाइरहे । रुने, हाँस्ने, ढाँट्ने, छल्ने, सबै कूटनीतिक कला प्रयोग गर्दा पनि कालान्तरमा पार्टीको लोकप्रियता नबढेर आखिर त्यो महान गौरवशाली पार्टी नै लोप हुने स्थितिमा पुगेपछि एकअर्कामा पानी बाराबारको स्थितिमा रहेका एमालेका केपी शर्मा ओलीजस्ता चतुर राजनीतिक खेलाडीलाई समेत फस्ल्याङफुस्लुङ पारेर ६०४० को अनुपातमा प्रतिनिधिसभा र प्रदेशसभा उम्मेदवार बाँडफाँड गरी चुनावी मैदानमा जाने कुरा मनाएर पार्टी एकीकरणको प्रस्ताव राखे । अनि त्यो प्रस्तावलाई पारित गराएर राम्रो चुनावी परिणाम आएपछि अहिले गठबन्धन विजयको जश पनि उनैले पाएका छन् । सियो बनेर पस्ने मुसल बनेर निस्कने भनेझैं सिद्धान्त, नेतृत्व र नाम जेजे छोड्ने राख्ने भए पनि चुनाव जितेपछिको स्थितिमा अहिले उनी ५० प्रतिशत शक्ति बाँडफाँड हुनुपर्छ भन्ने दाबासाथ पार्टी एकीकरण गर्ने भन्दैछन् । ठूलो पार्टी भएको नाताले सरकारको नेतृत्व र पार्टीको नेतृत्वमध्ये रोजी एमालेलाई दिइछोडी आफूले लिने भन्ने धुत्र्याइँपूर्ण अभिव्यक्तिभित्र जसरी पनि आफू शक्तिशाली बन्ने प्रचण्डदाउ रहेको प्रस्टै छ । इन्द्रकुमार श्रेष्ठकमलाकुञ्ज, ओखलढुंगा"
ब्याजको पासो,"२१ औं शताब्दीका हामी नागरिक कहिलेसम्म साहुको ब्याजको पासोमा पिल्सिएर बस्ने हो, थाहा छैन । राज्य कहाँ छ कहाँ, थाहा छैन । सरकार कहाँ छ कहाँ, त्यो पनि थाहा छैन । लोकतान्त्रिक संविधान बनेको छ, तर त्यो कसका लागि बनेको हो, थाहा छैन । निर्वाचन भएको छ, कसका लागि भएको हो, त्यो पनि थाहा छैन । विदेश जानका लागि साहुसँग लिएको एक लाख रुपैयाँको ब्याज ५ लाख तिर्नुपर्छ, तर पनि साहु चुक्ता भएको हँुदैन । यो अत्याचारको अन्त्य कहिले होला ? गरिब जनताले साहुको ब्याज नलिकन सुख पनि छैन । भनेको बेलामा पैसा हुँदैन, पैसा नभई केही काम छैन । अन्त्यमा के गर्नेभन्दा साहुले जे भन्छ, त्यही मान्ने अनि पैसा लिनेभन्दा अन्य विकल्प पनि केही छैन । बुधबार प्रकाशित ब्याजको पासोले मन छोयो र केही लेख्न मन लाग्यो । पुरुषोत्तम घिमिरेजोरपाटी, काठमाडौं"
अनावश्यक दबाब,"समानुपातिकतर्फको मतपरिणाम छिटो घोषणा गर्नुपर्ने माग राखी निर्वाचन आयोगमा वाम गठबन्धनका नेताहरूले दिएको दबाबले कानुनी शासनको खिल्ली उडाएको छ । निर्वाचन आयोगले कानुन बनाउने होइन, कानुनको कार्यान्वयन गर्ने मात्र हो । कानुन बनाउने काम सांसदहरूले गर्छन् । राष्ट्रियसभाको निर्वाचन सम्पन्न भएपछि मात्र प्रतिनिधिसभाले पूर्णता पाउने व्यवस्था संविधानमा भएका कारण निर्वाचन आयोगले समानुपातिकतर्फको मतपरिणाम घोषणा नगरेको हो । राष्ट्रियसभाको निर्वाचन गर्न प्रदेशका सासंदहरूले मतदान गर्नुपर्छ । मतदान गर्नुभन्दा पहिला प्रदेशपाल समक्ष प्रदेशका सासंदहरूले सपथ लिनुपर्छ । प्रदेशपालको लागि अस्थायी राजधानी, कार्यालय र आवश्यक कर्मचारीको व्यवस्था हुनुपर्छ । अहिलेसम्म यी कुनै पनि कुराको व्यवस्था भएको छैन । प्रक्रिया पुर्याउन तत्परता देखाउनुपर्नेमा सासंदहरू स्वयम्ले बनाएको कानुन उनीहरूले नै नबुझ्नु र निर्वाचन आयोगलाई बुझाउन बाध्य पार्नु भनेको मुलुककै निम्ति दुर्भाग्य हो । यसले सम्पूर्ण नेपालीलाई लज्जित बनाएको छ । अझ विद्यार्थी संगठन र भ्रातृ संस्थाका युनियनहरूलाई समेत उचालेर निर्वाचन आयोगमा ज्ञापनपत्र बुझाउन लगाउने र अनावश्यक माग तेर्साउन लगाउने परिपाटीले त लोकतन्त्रकै खिल्ली उडाएको छ । माग र ज्ञापनपत्रको आधारमा निर्वाचन आयोगले काम गर्ने होइन, कानुन अनुसार गर्ने हो भनेर राजनीतिक दलहरूले आफ्ना भ्रातृ संगठनलाई नसिकाएसम्म लोकतन्त्र सुदृढ हुनसक्दैन । तसर्थ लोकतान्त्रिक संस्कार सिकेर लोकतान्त्रिक व्यवहार गर्नुमा नै सबैको भलाइ हुन्छ । पुरुषोत्तम घोरासैनी बालाजु१६ ,काठमाडौं"
ओली उदार बन्नुपर्छ,"सबैलाई थाहा छ कि लोकतन्त्रमा कसैको जित स्थायी हँुदैन । आवधिक निर्वाचन अबको ५ वर्षमा फेरि आउँछ । मुख्य कुरा ५ वर्षभित्र देशले कति प्रगति गर्छ भन्ने हो । प्रगतिको विवरण भोलि पनि विभिन्न सूचकले प्रस्ट देखाउने नै छन् । मुलुकमा लगभग सबै राजनीतिक मुद्दा टुङ्गोमा पुगिसकेको अवस्थामा प्रधानमन्त्री हुनलाग्नुभएका एमाले अध्यक्ष केपी शर्मा ओलीको ध्यान मुलुकको समृद्धितर्फ केन्द्रित हुनुपर्छ । त्यो पनि हिजोजस्तै दलहरूबीच सहमति, सहकार्य र एकताको बाटोबाट । ओली एक्लैको दम्भले संसार थेग्ने होइन । चुनाव जित्ने दलले जितको मात र दम्भ देखाउनु शोभनीय हुँदैन । विपक्षीलाई अनावश्यक अपमानित गरेर मुलुकमा समृद्धि आउने पनि होइन, नत सरकार बनाउन र देश समृद्ध बनाउन यो प्रवृत्तिको आवश्यकता नै पर्छ । गालीगलौजको संस्कार राजनीतिको सभ्य संस्कार होइन, राष्ट्र निर्माणको महाअभियानमा सामेल हुने यो बेला ओलीजस्ता ठूला नेताहरूले त सबैसँग उदार भएर ठूलो छाती देखाउन सक्नुपर्छ । ओली नेतृत्वमा बहुमतीय सरकार बने पनि राष्ट्रिय स्वार्थमा अझै दलहरूबीच सहमति, सहकार्य र एकताको बाटो टुट्न दिनु हँुदैन । निरोज खड्का लिखु गाउँपालिका३, रामेछाप"
लगानीमैत्री वातावरण बनाऊ,"भर्खरै मात्र सम्पन्न चुनावमा सबै दलको एउटै एजेन्डा थियो, देशले राजनीतिक लक्ष्य पूरा गर्यो, अब आर्थिक वृद्धि गर्नुछ । त्यसका लागि स्थिर सरकार अनि त्यही सरकारले वैदेशिक लगानी भित्र्याउने । यसैका माध्यमबाट देश आर्थिक समृद्धितिर लम्कने । वैदेशिक लगानीलाई ठूलो मात्रामा भित्र्याउनसके युवा जनशक्ति पलायन रोक्न सकिने । देशमा रोजगारीका अवसर सिर्जना हुने सपना सबै दलले घरदैलोदेखि चुनावी घोषणापत्र समेतमा समेटे । निर्वाचन सम्पन्न भयो, तर समानुपातिकको पूर्ण नतिजा आइनसक्दै २०६८ मा लगानी बोर्ड स्थापना भएपछि देशमा सरकारसँग लगानी गर्न सम्झौता गर्ने पहिलो कम्पनी डांगोटे देशबाट बाहिरिनेतिर लागेको छ । नेपालमा ५५ अर्ब रुपैयाँ लगानीमा सिमेन्ट उद्योग स्थापना गर्ने लक्ष्य लिएर अघि बढेको डांगोटे खानी नपाएकोमा बाहिरिनु देशको लागि दु:खद खबर हो । दैनिक ६ हजार मेट्रिक टन सिमेन्ट उत्पादन गर्ने उसको लक्ष्य हाम्रै छिर्के थाप्ने दाउकै कारण फर्किनुपर्ने अवस्था भएको हो । नेपालमा एउटा बहुराष्ट्रिय कम्पनीले लगानी गर्छु भनेर आउँदा पनि लगानी गर्न समस्या रहेको सन्देश विश्वभर देखाइदिएको छ ।खाडी मुलुक लगायत विभिन्न देशमा सस्तो ज्यालामा दैनिक हजारौं नेपाली विदेशिनु परिरहेको अवस्थामा हजारौं जनतालाई रोजगार दिनसक्ने कम्पनी देशबाट फिर्ता जानु घरमा आएको अवसरलाई पनि लिन नसक्नु हो । यसले अझै पनि हाम्रो देश लगानीमैत्री नभएको प्रस्ट पार्छ । डांगोटे नाइजेरियाको मात्र नभएर पश्चिम अफ्रिकाको ठूलो कम्पनी हो, जसको सञ्जाल पूरा अफ्रिकी महादेशमा छ । डांगोटेलाई नेपालमा स्थापित हुन नदिन प्रतिस्पर्धामा पछि पर्ने डरले सिमेन्ट उद्योगीहरू लागिपरे । समय अधिकारी सिनाम, ताप्लेजुङ अफ्रिकाको सबैभन्दा धनी नागरिक एलिको डांगोटेको डांगोटे र भारतको प्रसिद्ध रिलायन्स सिमेन्ट उद्योगले नेपालमा प्रत्यक्ष वैदेशिक लगानीको स्वीकृति पाइसकेर पनि क्रमश: चुनढुङ्गा खानी र ब्रान्ड नेम नपाउँदा लगभग एक खर्बको लगानी नगर्ने खबरले दु:खी बनाएको छ । एक खर्बको प्रत्यक्ष विदेशी लगानीबाट सञ्चालनमा आउने दुइटा उद्योगले प्रत्यक्ष र अप्रत्यक्ष रूपले हजारौं युवालाई रोजगारी र सीप दिनसक्ने सम्भावना पनि यसैसाथ समाप्त भएको छ । साथै यो खबरले अन्य लगानीकर्तालाई समेत प्रभावित पार्न सक्नेछ । देशमा व्याप्त उच्च बेरोजगारीको समस्या ठूला उद्योगहरूले केही हदसम्म समाधान गर्न सक्छन् भन्ने कुरा सरकारलाई थाहा हुँदाहुँदै विदेशी लगानीलाई आकर्षित पार्न सरल कानुन, करमा छुट र झन्झटरहित उद्योग दर्ता प्रक्रिया अपनाउन किन ढिला ? महेन्द्रसिंह बम टीकापुर१, कैलाली"
सहयोगको अपिल,झापा जिल्ला शनिअर्जुन नगरपालिका११ निवासी म ३५ वर्षीया सरिता राई लामो समयदेखि नाकको क्यान्सरबाट पीडित छु । मेरो आर्थिक अवस्था अत्यन्त कमजोर छ । आजसम्मको उपचारमा मेरो जो भएको सम्पत्ति सबै सकिइसक्यो । अब कसैको सहयोगविना थप उपचार गर्न असमर्थ छु । तसर्थ देशविदेशमा रहनुभएका सहयोगी व्यक्ति तथा संघसंस्थासँग सहयोगको अपेक्षा गरेको छु । मलाई सहयोग गर्न चाहनुहुने व्यक्ति तथा संघसंस्थाले राष्ट्रिय बाणिज्य बैंकमा रहेको खाता नं ३९०४४ मा आफूले सकेको रकम जम्मा गरी सहयोग गरिदिनु हुन अनुरोध गर्छु । साथै ९८१०२३७०३५ मा सम्पर्क गरी थप जानकारी लिन सकिनेछ ।
"खोइ, नागरिक जिम्मेवारी ?","नयाँ मेयर आएर काठमाडौं सफा गर्छु भनेको हैन ? कस्तो दुर्गन्ध ? सबै भाषण गरेर भोट माग्छन्, काम गर्ने हैनन् ।चुनाव भएपछि केके न होला भनेको, जस्ताको तस्तै । न धारामा पानी आउँछ, न बाटो सफा छ ।हाम्रो देश बिगारेको नेताले हो, नेता गतिलो भए पो सरकार गतिलो हुन्छ ।यी र यस्तै प्रकृतिका भनाइहरू हामी प्रत्येक दिन घर, कार्यालय वा सभासम्मेलनमा सुन्छौं । मैले आफै पनि कति ठाउँमा यसै भन्ने गरेकी छु । लाग्छ, सरकार र नेतालाई गाली गर्नु हाम्रो नियमित कर्म हो । हामीले जनता नै सर्वोपरी रहने संविधान बनायौं, यसमा जनताको अधिकारका धेरै कुराहरू लिपिबद्ध गर्यौं, तर विकास र लोकतन्त्रका लागि एक नागरिकको जिम्मेवारी के हुने ? जवाफदेहिता कस्तो हुने ? भन्ने विषयमा सायद कमैमात्र चर्चा गर्यौं । आफ्नो जिम्मेवारी निर्वाह नगर्ने नागरिकलाई के गर्ने ? यसतर्फ सायद सोचेकै छैनौं । सफा काठमाडौं बनाउने कुराबाटै थालौं । बिहानको हिँडाइमा निस्कँदा मैले प्राय: पढेलेखेका, राम्रै आम्दानी भएका र कामकाजी पुरुषहरूलाई म हिँड्ने बाटोमै हिँडिरहेको देख्छु, जो २३ दिन बिराएर हातमा फोहोर राखेको प्लास्टिकका थैलो बोकेर आउनुहुन्छ । उहाँहरू हिँड्दा समसामयिक राजनीतिक कुरा गर्नुहुन्छ र सरकारलाई राम्रो काम नगरेकोमा भरपुर गाली गर्नुहुन्छ । स्वस्थ रहन बिहान हिँड्ने गर्नुभएको ती सज्जनहरू नख्खु खोला पुगेपछि टक्क अडिनुहुन्छ, आफ्नो हातमा झुन्ड्याउँदै ल्याएको फोहोरको प्लाष्टिक खोलाको किनारमा वा खोलामै पुग्नेगरी फाल्नुहुन्छ, अनि घरतिर लाग्नुहुन्छ । मलाई थाहा छ, यो टोलमा महानगरपालिकाको ट्रकले घरघरबाट हप्तामा दुईपटक नि:शुल्क फोहोर उठाउँछ, अनि युवा भाइबैनीहरूले सुरु गरेको सामुदायिक संस्थाबाट मासिक ३०० रुपियाँमा दिन बिराएरै फोहोर लान्छ । फोहोर व्यवस्थापन गर्ने उपाय नभएर नदीमा फाल्नुपर्ने बाध्यता छैन । काठमाडौंमा तत्कालीन मुख्य सचिव लीलामणि पौडेलको अगुवाइमा विगत तीन वर्षदेखि प्रत्येक हप्ता शनिबार वागमती सफाइको अभियान चल्यो र चलिरहेको छ । सर्वसाधारण, निजामती कर्मचारी, निजी क्षेत्र र सामुदायिक संघसंस्थाको राम्रो सहभागिता रहेको भए पनि खोलाको फोहोर सकिने वा घट्ने नाम नै छैन । घटोस् पनि कसरी ? जब शिक्षितजस्ता देखिने काठमाडौंका नागरिक नै खोलामा फोहोर फाल्छन् । अशिक्षित र गरिब त आफैं पनि बुझ्छन्, खोलामा फोहोर फाल्यो भने अरूबाट गाली खाइएला वा जरिवानामा परिएला भनेर डराउँछन् । तर मैले माथि उल्लेख गरेजस्ता शिक्षित बुज्रुकहरू न आफैं कुरा बुझ्छन्, न जरिवानासँग डराउँछन् । मलाई लाग्छ, तत्कालीन मुख्य सचिव पौडेलले सुरु गरेर सरकारले नियमितता दिएको काठमाडौंको नदी सफा राख्ने अभियान यसैकारण असफल हँुदैछ । सहरमा प्लाष्टिक झोलाले प्रदूषण भयो भनेर तत्कालीन सरकारले किनमेलमा यस्ता झोला प्रयोगमा रोक लगाएको पनि करिब तीन वर्ष भयो । नखिपोट बसपार्कमा एकटा निकै राम्रो चल्ने बेकरी छ, प्रत्येक दिन त्यहाँ पाउरोटी र अन्य परिकार लिनेको भिड नै लाग्छ । प्लाष्टिक झोला प्रयोग प्रतिबन्ध भएको केही दिनसम्म त त्यो बेकरीले कपडाको झोलामा सामान दियो, त्यसपछि प्लाष्टिककै झोलामा फर्कियो । त्यहाँ वरपरका सबै किराना र तरकारी पसलमा अहिले प्लाष्टिककै झोला प्रयोग हुन्छ, बिना कुनै रोकटोक । किन फेरि प्रतिबन्धित झोलाको प्रयोग ? बेकरीका भाइ भन्छन्, मेरा सबै नियमित ग्राहकलाई मैले एकएकवटा कपडाको झोला दिएर अबदेखि यही लिएर आउनुस् है भनेको थिएँ । धेरै कमले मात्रै झोला ल्याउनुहुन्छ, सबैले जतिपटक आयो, त्यतिपटक प्लाष्टिकको झोला नै माग्नुहुन्छ र नदिए किन्दिन भन्नुहुन्छ, दिनैपर्यो । यस्तै गुनासो छ, तरकारी बेच्ने दिदीहरू र किराना पसलेको पनि । कपडाको झोला प्रयोग गर्ने वा प्लाष्टिककै झोला पनि पुन: प्रयोग गरेमा फोहोर कम हुने कुरा सबैलाई थाहा छ । सामान किन्न आउँदा झोला नल्याउने, अनि पसलेले झोला छैन भन्दा तिम्रोमा किन्दिन भनेर घुर्की लगाउनेमध्ये धेरैजना शिक्षित, आफू कार्यालय जाने र छोराछोरी अंग्रेजी स्कुलमा पठाउने सज्जनहरू पर्छन् । अनि यिनै सज्जनले कार्यालयको चियागफ वा सभाभेलामा भन्छन् सरकारले आफूले बनाएको नीति लागू गरेन, अनुगमन छैन, कमिसन र भ्रष्टाचारको कारण प्लाष्टिकको झोलाको प्रयोग रोकिएन इत्यादि । खानेपानीको अवस्था यस्तै छ । मेलम्चीबाट पानी कहिले आउने हो, थाहा छैन । भएको पानी पनि खानेपानी संस्थानले प्रभावकारी रूपमा वितरण गर्नसकेको छैन । यस्तो अवस्थामा हामी हुनेखाने र किन्न सक्नेले इलेक्ट्रिक मोटर लगाएर पानी तान्छौं । एउटा घरले बिजुली मोटरबाट पानी तान्दा अरू १० घरमा आउनुपर्ने पानी पनि आउँदैन भन्ने राम्रो हेक्का भएका शिक्षित र हुनेखाने नागरिक हामी किन जानीजानी मोटर जडान गर्छौं । सरकारले प्रदूषण कम गर्ने वा पानीको समानुपातिक वितरण गर्ने नीति बनाएपछि त्यसको अनुशरण गर्ने काम नागरिकको हैन ? यहाँ पनि सरकार नै आएर, नागरिकको हातबाट प्लाष्टिक झोला खोस्नुपर्ने, पानी तान्ने मिटर बन्द गर्ने वा जरिवाना गर्नुपर्ने ? हाम्रो नागरिकको आफ्नो जिम्मेवारी र जवाफदेहिता खै त ?हामी लोकतन्त्रका पक्षधरका लागि बोल्नलेख्न पाउने अधिकार सम्पन्न नागरिक हुनु गौरवको कुरा हो । तर नागरिकको सबभन्दा धेरै गैरजिम्मेवारीपन र छाडापन यसै क्षेत्रमा देखिन थालेको छ । शिक्षित र आफूलाई विद्वान ठान्नेबाटै आफ्नो नाममा व्यक्तिगत रूपमा खोलिएका फेसबुक र ट्विटरजस्ता सामाजिक सञ्जालमा राष्ट्रका गौरव, सम्मानित संस्था वा व्यक्तिमाथि गरिएको नकारात्मक टिकाटिप्पणी बढिरहेको छ । लोकतन्त्र स्थापनासँगै बनेका सम्मानित संस्थाहरूलाई बेइज्जत हुनेगरी सामाजिक सञ्जालमा लेखिएको टिकाटिप्पणी देख्दा पढ्नेको त शिर लाजले निहुरिन्छ, त्यो लेख्ने विद्वानले कसरी लेखे होलान् भन्ने लाग्छ । सामाजिक सञ्जालबाट अन्य व्यक्ति, संस्था वा राष्ट्रलाई नै जथाभावी गाली गर्ने अधिकार हामीसँग छ ? हिजो राजतन्त्र थियो, हामीले सरकार वा राजाको विरुद्धमा बोल्ने, लेख्ने त परै जाओस्, सोच्न पनि सम्भव थिएन । हामी सबै मिलेर लोकतन्त्र ल्यायौं, जनताको छोराछोरी राष्ट्रको सर्वोच्च पदमा पुगेको, जनप्रतिनिधिले चुनाव जितेरै सरकार चलाएको यो गौरवमय समयमा सम्मानित संस्थालाई नै सार्वजनिक सञ्जालमा गालीगलौज गर्दा हामीले ल्याएको लोकतन्त्रको साख रहन्छ ? मैले माथि उल्लेख गरेका उदाहरणहरू केही प्रतिनिधि पात्र र घटनामात्रै हुन् । वातावरण, विकास र लोकतन्त्र सुदृढ गर्नेतर्फ चालिएका सरकारी निर्णय र नीतिहरूलाई जानीनजानी व्यक्तिगत तवरबाट असहयोग गर्ने तथा सरकार र लोकतन्त्रलाई नै दोषी देखाउनेहरू सबै क्षेत्रमा छन् । उनीहरू थोरै छन्, पढेलेखेका छन्, सार्वजनिक क्षेत्रमा ख्यातिप्राप्त छन्, आफूलाई बुद्धिजीवी नै हुँ भन्छन् र प्राय: नियमित आम्दानी हुने सरकारी, गैरसरकारी र निजी संस्थाहरूमा कार्यरत छन् । त्यसैले यस्ता नागरिकहरूले नजानेर हैन, जानेरै विकास र लोकतन्त्र दिगो बनाउन असहयोग गरेजस्तो लाग्छ ।अग्रजहरू आशिर्वाद दिँंदा भन्नुहुन्छ, सके राम्रो गर, नसके चुप लागेर बस, नराम्रोचाहिँं नगर । हुन त सिंगापुर, चीन, युरोप, अमेरिका लगायत विकसित देशहरूमा सरकारी निर्णयलाई अटेर गरी फोहोर गर्ने, जथाभाबी बाटो काट्ने, हल्ला गर्ने वा कुनै व्यक्ति र संस्थालाई गालीगलौज गर्ने, समग्रमा भन्दा नराम्रो काम गर्ने जुनसुकै नागरिकलाई पनि सरकारले कडाइका साथ ठूलो जरिवाना गर्छ । गैरजिम्मेवार बनेको वा अरूको मानहानि गरेको मुद्दा लगाएर थुनाउँछ । सरकारी अनुगमन दह्रो भएकोले सबै नागरिकले मनपरे पनि नपरे पनि नियमको पालना गर्छन् । बच्चाहरूले पनि आफ्नै परिवार र ठूला नागरिकबाट जिम्मेवार र अनुशासित बन्न सिक्छन् । नेपालमा पनि सरकारले यसैगरी कडा अनुगमन गरेर फोहोर जथाभावी फाल्ने, सरकारी निर्णय र नीति उल्लंघन गर्ने, सार्वजनिक सञ्चार माध्यम वा सञ्जालमा गालीबेइज्जत गर्नेहरूलाई जरिवाना गर्न सक्छ, थुन्न सक्छ । अब बन्ने स्थायी सरकारले सुरुमा केही अलोकप्रिय लागे पनि माथि उल्लेख गरिए जस्ता गैरजिम्मेवार काम गर्नेहरूलाई सजाय दिने व्यवस्था गर्नुपर्छ । तर मेरो प्रश्न उही हो हामी नागरिकले राजनीतिक संघर्षबाट यो देशमा जनतालाई सर्वोपरी ठान्ने र जनताले नै शासन गर्ने परिपाटी बसाएका हौं । अनि हामी आफैं जिम्मेवार भएर विकास र लोकतन्त्र सुदृढ गर्ने काममा आफ्नो ठाउँबाट स्वस्फुर्त रूपमा सकारात्मक योगदान गर्ने कि फेरि पनि सरकारबाटै शासित बन्ने र जरिवानाको डर र त्रासले मात्रै नराम्रो काम नगर्ने ? देशको नागरिकले स्वस्फुर्त रूपमा जिम्मेवार नबनी जरिवानाको डरले मात्रै नराम्रो काम नगर्ने हो भने त हामी फेरि पनि शासित नै भयौं नि, हाम्रो सर्वोच्चता कहाँ रह्यो र ?सर्वसाधारणले सिक्ने, देख्ने र विकास र लोकतन्त्रको फल यस्तो हुनेरहेछ भनेर अनुभव गर्ने भनेको शिक्षित नागरिकको सोच, व्यवहार र कामबाट हो । शिक्षित नागरिकबाट देशले पनि ठूलो अपेक्षा राखेको हुन्छ । यदि समाजमै विकास र लोकतन्त्रप्रति इमानदार, जिम्मेवार र जवाफदेही नागरिक भएनन् भने सरकार पनि यस्तो हुनसक्दैन, किनभने जिम्मेवार र जवाफदेही सरकार बनाउने भनेको समाजबाटै गएका व्यक्तिले नै हो । हामी नागरिकको कर्तव्य सरकारले राम्रो काम सुरु गरेको भए सघाउने, नराम्रो काममा खबरदारी गर्ने हो । नागरिकको सोच र व्यवहार जिम्मेवार र जवाफदेही नभए विकास र लोकतन्त्र फस्टाउँदैन, अनि जति स्थायी सरकार बने पनि हाम्रो देश विकसित हुँदैन । त्यसैले अरूको आलोचना गर्नुभन्दा पहिले आफैं गम्भीर बनौं ।पौड्याल राष्ट्रिय योजना आयोगकी पूर्वसदस्य हुन् ।"
सुकुलगुन्डा चिन्तन,"नवसामन्तवादको उदयवास्तवमा सामन्तवादबाट पुँजीवादको यात्रा कठिन छ । यस क्रममा नयाँ पुँजीवादी आर्थिक संरचनाका साना बिरुवालाई बीचैमा नष्ट गरेर मोटाउने राज्यशक्ति र जनताको वैधानिकता दुरुपयोग गर्ने प्रवृत्ति सामन्तवादको अन्त्य नभएर नवसामन्तवादको सुरुवात हो । यही तथ्य आजको यथार्थ हो । यही कारणले गर्दा सरकारबाट करोडौंको रकम आफ्ना आसेपासेलाई बाँड्न पैसाको कमी हुँदैन र कानुनले रोक्दैन । वर्ष दिनभरिको विदेश भ्रमणको रकम चार महिनामा सक्दा कसैको ध्यान जाँदैन । बजेटको एक तिहाइ आर्थिक वर्षको अन्तिम महिनामा खर्च भयो भनी हिसाब मिलान गर्ने अनुशासनहीनता नियन्त्रण गर्नमा कसैको चासो हुँदैन । तर पाण्डेजस्ता जायजेथा सबै बैंकमा राखेर उत्पादन गर्ने किसानलाई आत्महत्या गर्छु भन्ने स्थितिमा पुग्दा पनि त्यसप्रति चासो लिन राज्यलाई अप्ठ्यारो लाग्छ । यही हो नवसामन्तवाद, जसका चेहराहरू गरिबको कुरा गर्छन्, जनजीविकाको कुरा गर्छन्, तर यथार्थमा सिर्फ कुत असुल्न कृतसंकल्प छन् । नेपालमा हावी हुँदै गएको नवसामन्तवादलाई परास्त गर्न नीतिगत रूपमा सजिलो छ । सरकारमा यसको लागि आधारशिला निर्माणलाई लक्ष्यअनुसार पूरा गर्ने, आयात प्रतिस्थापन उद्योगलाई उठाउने, कृषि र औद्योगिक उत्पादनको निर्यात बढाउन नयाँ महाअभियान चलाउने र भ्रष्टलाई तेरोमेरो नभनेर जेल हाल्ने राजनीतिक प्रतिबद्धता मात्र आवश्यक छ । भनेको समयमा आधारशिला निर्माण गर्न सुशासन आवश्यक छ, जुन आज देशमा छैन । कृषि र उद्योग उत्पादनको निर्यात वृद्धि प्रतिस्पर्धा उत्कृष्टता र कार्यक्षमतालाई प्रोत्साहनबिना सम्भव छैन, जुन भागबन्डाको राजनीतिमा आज तिरस्कृत हुँदै गएका छन् । त्यस्तै भ्रष्टाचार नियन्त्रण गर्ने कुरा नेताले आफू भ्रष्टाचार नगर्ने र भ्रष्टलाई जेल हाल्ने दृढताबिना सम्भव छैन । यी सामान्य कुराझैं लाग्छन् र यस्तै सामान्य बुँदालाई आफ्नो शासनको आधार बनाएर सिङ्गापुरका महान नेता ली क्वान युले त्यहाँका जनताको प्रतिव्यक्ति आय आफ्नो जीवनकालमै ५०० डलरबाट ३०,००० डलरभन्दा माथि पुर्याए । यस अर्थमा नेपालको आजको समस्या सामन्तवाद, अर्धसामन्तवाद या अन्य कुनै थरीका जनवाद नभएर पुँजीवादी विकास र यसलाई चाहिने न्यूनतम शासनको मान्यताको तिरस्कार गर्ने वर्तमानमा हावी नवसामन्तवाद हो । यो नवसामन्तवादी राज्य संरचनालाई विप्रेषणमा आधारित सुकुलगुन्डा शैलीको अर्थतन्त्रले अडाएको छ । सर्वस्वीकार्य छ । केही वर्षको लागिमात्रै किन नहोस्, यो नक्कली तामझामले शासक वर्गलाई देश लुट्ने मौका दिएको छ र जनतालाई अन्ततोगत्वा अल्मलाएको छ । तर यसले नेपाल राज्यलाई जनताबाट टाढा लिएर गइरहेछ र मुलुकको अस्तित्वमाथि नै प्रहार भइरहेछ । लोहनी एराप्रपा राष्ट्रवादीका अध्यक्ष हुन् ।"
प्रादेशिक र स्थानीय सरकारको बाटो,"केन्द्रबाट शक्ति तान प्रादेशिक सरकारमा ज्यादै अस्तव्यस्तता आउँछ कि भन्ने कुरातिर अहिलेदेखि नै नजर लाउनु पर्नेछ । प्रदेशको नाम र राजधानीको निर्धारण मात्र होइन, भाषा, विदा, पाठ्यपुस्तक जस्ता विषयहरूको छिनोफानो गर्नु पर्नेछ । प्रदेशका जुनसुकै हिस्सामा बसोबास गर्ने जुनसुकै पहिचानका नागरिकमाझ सहअस्तित्वको सोच बलियो भएर देखा परोस् । त्यसका निम्ति प्रादेशिक भूगोलभित्रका वासिन्दामाझ जोडिने सूत्रहरू र त्यसका समन्वयका आधारहरू पहिल्याउनु पर्नेछ । कर्मचारीको बन्दोबस्ती र तिनको सहयोग लिनुपर्ने हुन्छ । स्थानीय सरकार र संघीय सरकार दुइटैसँंग तालमेल मिलाउनुपर्ने हुन्छ । अरू प्रदेशका हकमा संघमा यदि वामपन्थी गठबन्धनको सरकार बन्यो भने तिनका निम्ति संघसंँग सहकार्य गर्न सहज हुनसक्छ, बरु स्थानीय तहसंँग समन्वयको समस्या हुन्छ । तर प्रदेश २ को हकमा भने संघ र स्थानीय दुइटैतिरबाट चुनौती थेग्रिने सम्भावना छ । यसो भन्नुको पछाडि प्रदेश २ मा प्रदेशसभाका लागि जो दलहरू सानो संख्यामा देखापरेका छन्, तिनीहरू बरु उत्साहित छन् वा भनौं खुसी छन्, जो दलहरू सरकार निर्माण गर्ने हैसियतमा पुगेका छन्, तिनका प्रतिनिधिहरू चिन्तित देखिन थालेको अवस्थाले गर्दा हो । निश्चय नै अहिले प्रादेशिक र स्थानीय सरकारका सामुन्ने देखिएका कतिपय समस्या संरचनागत भन्दा प्रवृत्तिगत छन् भनी आक्षेप छ भने त्यसमा सत्यता छ । तर प्रवृत्तिको नियन्त्रण पनि संरचनागत सुधारलाई सार्थकता दिएर नै गर्न सकिन्छ । स्थानीय तहमा छोटो अवधिको अभ्यासले जेजस्ता गल्ती, रिक्तता वा अप्ठ्याराहरू देखिएका छन्, त्यसका आधारमा अब बन्ने प्रदेश सरकारको चुनौतीको पूर्वाभाष गरी बाटो पहिल्यायो भने त्यसले सम्भावित टकरावलाई रोक्न सक्छ । बहुतह अभ्यासको विकल्प अब राम्रो बहुतहको अभ्यास मात्रै हो । यति भनिराख्दा फेरि भन्नैपर्छ, अब केन्द्रीय वर्चस्वले सिर्जना गर्ने अहंकारलाई भावी संघीय सरकारले छोड्न सक्नुपर्छ । अबको संघीय सरकारले प्रदेशहरूमाझ कार्यमूलक र सिर्जनामूलक प्रतिस्पर्धाका मार्गचित्र कोरिदिनुपर्छ भने प्रदेश सरकारले स्थानीय सरकारहरूका निम्ति । यतिखेर बहुतहको संरचनाले ठूलो राजनीतिक परिवर्तन ल्याइदिएको छ । यसले केन्द्रको भूमिका र दायित्वमा परिवर्तन आउनुपर्ने हो । संँगसंँगै प्रदेश र स्थानीय तहले पनि आफ्नो भूमिका र दायित्वबारे परिचित र परिवर्तित हुनुपर्ने हो । यसले नै स्थानीय तह र प्रदेशहरूको स्वाभिमान र समुन्नतिको ढोका खोल्न सक्छ । स्थानीय तहले प्रदेशसंँग जुध्ने र संघको चाकरी गर्ने मनोवृत्ति त्याग्नुपर्छ । कोसिस यो हुनुपर्छ, जसरी पनि केन्द्रको शक्ति तल झार्ने । प्रदेश २ ले मात्र होइन, जहाँ मधेसी दलहरूले आफ्नो वजन र प्रभाव प्रयोग गर्ने अवस्था छ, बाँकीका जुनसुकै प्रदेशले पनि आफ्नो अधिकारको सवालमा केन्द्रसंँग जुझारुपन देखायो भने संविधानको अन्तर्य आफै परिभाषित हुन जान्छ । तसर्थ प्रादेशिक र स्थानीय तहको बाटो निश्चित हुने आधार भनेको यसका अभियन्ताहरूले आफ्ना पैतालाहरूलाई भुइँ छाड्न लाउनु भएन । स्थानीय तहले प्रादेशिक संरचनालाई उपेक्षा गरेर केन्द्रीय आधिपत्यलाई निरन्तरता दिनु पनि भएन । बहुतहको आधार र संस्कार बसाउनुपर्ने भएको हुनाले प्रतिद्वन्द्विता र विद्वेष देखाउनुभन्दा पनि आपसी समझदारी र प्रतिस्पर्धाको मात्रा बढाउनु बुद्धिमानी हुनेछ ।"
उत्तर कोरियाले खोल्यो दक्षिणसँगको हटलाइन,सम्बन्ध सुधार्ने अवसरउत्तर कोरियाली नेता किम जोङ उनले नयाँ वर्षको सम्बोधनमा दक्षिण कोरियासँग वार्ता सुरु गर्ने जनाउँदै अर्को महिना सोलमा हुने हिउँदे ओलम्पिकमा आफ्नो टोली पठाउने जनाएका थिए । जनताबीचको एकता देखाउने यो राम्रो अवसर हुने उनले बताएका थिए । दक्षिण कोरियाले पनि हिउँदे ओलम्पिकमा उत्तर कोरियाको सहभागितालाई स्वागत गर्ने संकेत गरिसकेको छ । किमको सम्बोधनको प्रतिक्रियामा दक्षिण कोरियाले उच्च स्तरीय वार्ता टोलीको प्रस्ताव गरेको छ ।
इरानमा सरकारको समर्थनमा प्रदर्शन,तेहरान (एएफपी) इरानका विभिन्न सहरमा बुधबार सरकारको समर्थनमा प्रदर्शन भएका छन् । राजधानी तेहरानसहितका विभिन्न सहरमा जम्मा भएका लाखौं नागरिकले आफूहरू सरकारलाई जस्तोसुकै सहयोग गर्न तयार भएको जनाएका थिए । इरानमा ६ दिनदेखिको सरकारविरोधी प्रदर्शनमा २१ जनाको मृत्यु भइसकेको छ । सरकारले उक्त प्रदर्शनमा विदेशीको हात रहेको बताउँदै आएको थियो । बुधबारको सरकार समर्थित प्रदर्शनलाई सरकारी टेलिभिजनले पनि देखाएको थियो । सर्वोच्च नेता आयातोल्लाह अली खामेनीको फोटो र इरानको झन्डा बोकेर प्रदर्शन गरिएको थियो । खामेनीले मंगलबार दिएको एक भाषणमा विदेशी शत्रुहरूले प्रदर्शनकारीलाई परिचालन गरेको दाबी गरेका थिए ।
दुर्घटनामा ८ को मृत्यु,नयाँदिल्ली (सिन्हवा) भारतको राजस्थानमा भएको सडक दुर्घटनामा ८ जनाको मृत्यु भएको छ । जयपुरमा ट्रक र टेम्पो ठोक्किँदा भएको दुर्घटनामा अन्य दुई घाइते भएका छन् । टेम्पोका चालकसहित ६ जनाको घटनास्थलमै र अन्य २ जनाको अस्पतालमा उपचारका क्रममा मृत्यु भएको हो । गएराति एक विवाह समारोहमा सहभागी भएर फर्किरहेका एकै परिवारका तीन महिला र दुई बालबालिकासमेत उक्त दुर्घटनामा परेका प्रत्यक्षदर्शीले बताएका छन् ।
पानी खायो बाघैले,"बागलुङ धौलागिरि क्षेत्रमा निकै लोकप्रिय सालैज्यो भाका गाएर लोकगायक खडग गर्बुजाले बागलुङेसँग रमाइलो बाँडेका छन् । पाँचौँ बागलुङ महोत्सवका आएका गर्बुजाले आइतबारदेखि दुई दिन दर्जनौँ गीत प्रस्तुत गरे ।पानी खायो बाघैले, सोले डाँडा काटयो मायाले र जाउँला पाखा पानी मामाकी छोरी लिन जस्ता गीत प्रत्यक्ष सुन्न पाउँदा दर्शकश्रोता उत्साहित बने । दुई दिनसम्म हील चियरमा बसेर गाएका गायकलाई उनकै श्रीमती मीना गर्बुजाले साथ दिएकी थिइन् । खडगको गीतमा मीनाले नाच्दा दर्शकश्रोताले थप रमाइलो महसुस गरे । पुसको चिसो भुलेर दर्शकश्रोता झुमेको देख्दा कलाकारलाई हौसला मिलेको उल्लेख गर्दै अर्का गायक गणेश पौडेलले भने, झयाउरे भाका, पञ्चेबाजाको ताल तथा सालैज्योप्रति बागलुङेको बढी चासो रहने गर्छ ।बागलुङ उद्योग वाणिज्य संघद्वारा चार दिनअघि सुरु महोत्सव अझै एक साता जति चल्नेछ । यस अवधिमा स्थानीय र राष्ट्रिय गरी ६ दर्जनजति कलाकारलाई निम्त्याइएको संघका अध्यक्ष जयराम भारीले बताए ।महोत्सवमा हरेक दिन ५६ जना कलाकारले मनोरञ्जन दिने गरेका छन् । खुला लोकदोहोरी प्रतियोगिता पनि सञ्चालन छ । आफ्नै क्षेत्र र जिल्लाको स्थानविशेषको गीत गाएपछि रमाएर नाच्ने धेरै हुन्छन्, संघका कलाकार संयोजक राजन शाक्यले भने, लोकगीत, दोहोरी र सालैज्यो गीतले मेलाप्रति आकर्षण बढेको छ ।महोत्सवमा इन्डियन आइडल भइसकेका प्रशान्त तामाङले पनि आकर्षण थपेका थिए । उनले गोर्खा पल्टन को गीत, केही हिन्दी गीत सुनाएका थिए ।"
इस्तानबुलमा लिलिबिली प्याकअप,"लन्डन लभस्टोरीमा आधारित नेपाली फिल्म लिलिबिली को मुलुकबाहिर सुटिङ सकिएको छ । ५० दिन लामो युरोपको सुटिङ यात्रा हालै टर्कीको इस्तानबुलमा प्याक अप भएको फिल्मका निर्देशक मिलन चाम्सले जनाए ।नेपालको सुटिङको भने अलिकति बाँकी छ, बेलायतमै स्थायी बसोबास गर्दै आएका निर्देशन मिलन चाम्सले भने, युरोपको सुटिङ यात्रा निकै फलदायी र अविस्मरणीय रहयो । ९० प्रतिशत बेलायतमै सुटिङ गरिएको फिल्मको लन्डनबाट सुटिङ यात्रा सुरु भएको थियो । त्यसपछि स्कटल्यान्ड हुँदै टर्की पुगेर विदेशको सुटिङ यात्रा टुंगिएको हो । इस्तानबुलमा प्रदीप खडका र प्रियंका कार्कीको रोमान्टिक लभ सङ छायांकन गरिएको चाम्सले बताए । केहीअघि स्कटल्यान्डको एडिनबरा टाउन सेन्टरमा खडकासँगै अभिनेत्री जसिता गुरुङलाई कोरियोग्राफर कविराज गहतराजले नचाएका थिए । जिरो डिग्री भन्दा कमको चिसोमा प्रदीप र जसिताले एकसरो लुगा मात्रै लाएर गरिएको उक्त छायांकन दर्शकलाई अर्को रोमाञ्चककारी हुने फिल्म युनिटको दाबी छ । प्रियंकासँगको इस्तानबुलको छायांकन पनि उत्तिकै रोमाञ्चकारी रहेको चाम्सले बताए । काफिया फिल्म्स, सुदीप खडका प्रोडक्सन र चाम्स इन्टरटेनमेन्टको संयुक्त ब्यानरमा फिल्म निर्माण भइरहेको फिल्ममा निर्देशक चाम्ससँगै गोविन्द शाही र सुदीप खडकाको लगानी रहेको छ । नेपाली फिल्मलाई अन्तर्राष्ट्रिय बजार प्रवद्र्धन गर्न पनि हामीले लोकेसन बाहिरको रोजेका हौं, चाम्सले भने, नेपाली फिल्ममा धेरै सम्भावना देखिरहेको छु ।आउँदो माघ १२ मा देशव्यापी रिलिज हुन लागेको चाम्सकै फिल्म हयाप्पी डेज को पनि ९० प्रतिशत छायांकन बेलायतमै गरिएको थियो । लिलिबिली ले भने नेपाली नयाँ वर्षलाई लक्षित गरी चैत ३० लाई रिलिज मिति तोकिसकेको छ । फिल्ममा प्रियंका, प्रदीप, जसितासँगै अनुपविक्रम शाहीलगायतको अभिनय रहेको छ ।"
"मलाई मन पर्छ  रागिनी उपाध्याय कुलपति, नेपाल ललितकला प्रज्ञा प्रतिष्ठान","रंग कोबाल्ट ब्लु । यो धेरै गाढा नीलो पनि हुन्न, धेरै चम्किलो पनि हुन्न । मेरो स्वभाव पनि यस्तै छ । चित्र कोर्दाचाहिँ टपिकमा पनि भर पर्छ । चित्रकार नेपालीमा मनुजबाबु मिश्र । विदेशीमा चाहिँ स्पेनिस सरियालिस्टिक आर्टिस्ट साल्भाडोर डाली ।"
सेन्जल पहिलो मिस सिन्धुली,"काठमाडौं (कास) पहिलो मिस सिन्धुलीको ताज सेन्जल श्रेष्ठले जितेकी छन् । फस्ट रनरअप इशा श्रेष्ठ, सेकेन्ड रनरअप आस्थाकिरण मगर र थर्ड रनरअप सोनु महत भएका छन् । प्रतियोगिताको शीर्ष ताज पहिरेपछि सिन्धुली क्याम्पसकी बीबीएसकी विद्यार्थी श्रेष्ठले आफ्नो बैंकर बन्ने लक्ष्य रहेको बताइन् । उनी संगीत, मोडलिङ र घुमफिरमा रुचि राख्छिन् । युवतीहरूमा लुकेर रहेको प्रतिभा उजागर गर्न बुधबार आयोजित प्रतियोगितामा सवटाइटलतर्फ बेस्ट टयालेन्ट अवार्ड आस्थाकिरण मगर, बेस्ट पफमेन्स सोनु महत, बेस्ट डिसिप्लेन सुषमा तामाङ, बेस्ट पर्सनालिटी अवार्ड आर्जु पाण्डे, मस्ट कन्फिडेन्ट, ब्युटिफुल स्माइल, अडियन्स च्वाइस आवार्ड सृष्टि स्याङ्बा, बेस्ट फ्रेन्डसिपमस्ट ग्ल्यामरस अवार्ड अनुशा श्रेष्ठ, बेस्ट फोटोजेनिकब्युटिफुल वाक सेन्जल श्रेष्ठ, ब्युटिफुल फिगरब्युटिफुल स्किन इशा श्रेष्ठ र ब्युटिफुल हेयर सुजिता लोप्चनले जिते । सञ्चारकर्मीहरू लीलानाथ घिमिरे, दीपक श्रेष्ठ, अभिनेता प्रकाश घिमिरे, गायिका प्रशन्ना पाण्डे र सुशीलबाबु श्रेष्ठ रहेको निर्णायकमण्डलले नतिजा घोषणा गरेको हो । मिस सिन्धुली विजेताले मिस नेपालमा सहभागिता जनाउन पाउने छन् । कार्यक्रममा गायक आनन्द कार्की र गायिका प्रशन्ना पाण्डेले गाएर दर्शकलाई नचाएका थिए ।"
ओस्कारलाई सिंगापुरको साथ,"काठमाडौं (कास) सिंगापुरको इन्फिनिटी स्टुडियोले ओस्कार इन्टरनेसनल फिल्म कलेजका पाँच जना विद्यार्थीलाई छात्रवृत्ति दिने घोषणा गरेको छ । बुधबार राजधानीस्थित कलेज परिसरमै आयोजित कार्यक्रमका स्टुडियो प्रतिनिधि स्यु मोले छात्रवृत्ति पाउने विद्यार्थीको नाम घोषणा गरिन् । यस वर्ष निपिल शर्मा, बबिन दुलाल, दिवस अम्गाईं, आशिष लिम्बू र सन्दीप श्रेष्ठले छात्रवृत्ति पाएका हुन् । छात्रवृत्तिबापत् उनीहरूले जनही ३५ हजार रुपैयाँ पाउनेछन् । ओस्कार कलेज र इन्फिनिटी स्टुडियोले अघिल्लो वर्षबाट विद्यार्थीलाई छात्रवृत्ति दिने सम्झौता गरेका थिए । गतवर्ष भने यो छात्रवृत्ति अमेश भण्डारी, रिजन गजुरेल, मार्टिन भण्डारी, अंकित पौडेल र इशान भुसालले पाएका थिए । स्यु मोले छात्रवृत्तिको रकम थोरै भए पनि यसले फिल्म क्षेत्रतर्फ विद्यार्थीलाइै ऊर्जा दिने दाबी गरिन् । उनले फिल्म निर्माण रचनात्मक प्रक्रियाका साथसाथै व्यवसाय पनि भएकाले विद्यार्थीहरूले रचना र व्यापारलाई जोडेर लैजान सक्ने क्षमता बनाउनुपर्ने पनि औंल्याइन् । कलेजका प्रिन्सिपल विनोद पौडेलले सिंगापुरसँगको सहकार्यले आफूहरू उत्साहित बनेको बताए । ओस्कार कलेज र इन्फिनिटीले अन्य प्राविधिक विषयमा पनि क्रमैसँग साझेदारी गर्दै जाने योजना रहेको पौडेलले बताए ।"
फुर्के टिमद्वारा सहयोग,"परासी (कास) फुर्के युनिटले च्यारिटी सोबाट प्राप्त रकम पूर्वी नवलपरासीका विपन्न वृद्ध दम्पतीलाई सहयोग गरेको छ । कावासोतीको गणपति चलचित्र मन्दिरमा फिल्मको च्यारिटी सो गरेर उठेको रकमले कावासोती१६ पिप्रेनीका ८० वर्षीय तिलक र ७५ वर्षीया धनकली केसी दम्पतीलाई न्याना कपडा र खाद्यान्न सहयोग गरेका निर्माता देवेन्द्र खड्काले बताए । दुनाटपरी बनाएर जीविकोपार्जन गर्दै आएका उनीहरूलाई जाडोमा लगाउने र ओढ्ने कपडाको अभाव भएको थियो ।जातीय विभेदविरुद्ध सन्देश दिइएको फुर्के मा दीपक ढकाल, सुरेन्द्र बुढाथोकी, सुनील सिंह, कसिस दाहाल, नैना राना, उत्तम केसी लगायतको अभिनय देख्न सकिन्छ । भद्र भुजेल निर्देशित फिल्म माघमा रिलिज गर्ने तयारी रहेको निर्माता खड्काले जानकारी दिए ।"
एनसेलको लाभकर दायित्व टेलियालाई पन्छाइँदै,"काठमाडौं राजनीतिक नेतृत्व र आन्तरिक राजस्व विभागका तत्कालीन प्रमुखको मिलेमतोमा पुँजीगत लाभकर तिर्नु नपर्ने भन्दै भगाइसकेको एनसेलको यसअघिको लगानीकर्ता टेलियालाई कर तिर्न भन्दै ठूला करदाता कार्यालयले सूचना जारी गरेको छ । करको दायित्वबाट भागिसकेको कम्पनी टेलियासोनेरालाई नै कर तिर्न भनेर सार्वजनिक सूचना जारी गरी कार्यालयले हालको एनसेल कम्पनी र यसको हालको लगानीकर्ता आजियाटालाई उन्मुक्ति दिन खोजिएको हो । सँगै एनसेलको लाभकर निर्धारणबारेको मुद्दा सर्वोच्च अदालतको पूर्ण इजलासमा विचाराधीन छ । यसबारे पूर्ण इजलासले टुंग्याउने व्यहोराको संकेत सर्वोच्च अदालतले गत पुस ९ गते दिइसकेको छ ।ठूला करदाता कार्यालयले भने बुधबार नेपालस्थित अंग्रेजी दैनिकहरूमा सूचना प्रकाशित गरी टेलियासोनेरालाई १५ दिनभित्र कर बुझाउन अपिल गरेको छ । जवकि अदालतमा मुद्दा परिसकेपछि त्यससँग सम्बन्धित विषयमा औपचारिक रूपमा सरकारी निकायले प्रतिक्रियासमेत जनाउने गरेका छैनन् । सूचना अनुसार ६५ अर्ब ४० करोड ३१ लाख ६० हजार १ सय ८० रुपैयाँ कर बुझाउन टेलियासोनेरालाई सूचना जारी गरिएको छ । २०७२ मा बिक्री भएको एनसेलको पुँजीगत लाभकर ६० अर्ब ७१ करोड २४ लाख ९६ हजार ९७ रुपैयाँ निर्धारण गरिएको जनाइएको छ । कर बुझाउन नआएकाले थप ५ अर्ब रुपैयाँ बढेर गएको हो । अन्यथा आयकर ऐन २०५८ को दफा १ सय ४ र १ सय ११ अनुसार कारबाही गरिने जनाइएको छ । आयकर ऐनको १ सय ४ देखि १० सम्ममा कर नतिर्ने व्यक्ति वा संस्थाको जायजेथा, उसको साहू, प्रतिनिधि वा एजेन्टसमेतबाट रकम असुल गर्न सकिने व्यवस्था छ । चलअचल सम्पत्ति दाबी गरी लिलाम गरेर कर असुल गर्न सकिने व्यवस्था पनि यी दफाहरूमा छ । तर एनसेलको नेपालमा ठूलो अचल सम्पत्ति देखिँदैन । अदालतको पुस ९ को आदेशपछि एनसेलले विगतका वर्षहरूमा गरेको नाफाबाट लाभांश लान पाउने बाटो खुला भइसकेको छ । कम्पनीले आर्थिक वर्ष २०७२७३ र २०७३७४ को नाफाबाट लाभांश लान पाऊँ भनी राष्ट्र बैंकमा आवेदन दिइसकेको छ । दफा १ सय ११ ले भने कर नतिर्ने व्यक्तिविरुद्ध अदालतमा मुद्दा दायर गर्न सक्ने व्यवस्था छ । टेलियासोनेरालाई दबाब सिर्जना होस् भनी सूचना निकालिएको ठूला करदाता कार्यालयका प्रमुख गंगाराम गेलालले बताए । उसलाई कर तिर्न सबैतिरबाट अभिप्रेरित गरिरहेका छांै । कर असुलीका लागि कूटनीतिक नियोगहरू सक्रिय भइसकेका छन्, उनले भने, टेलियासोनेरासँग सम्बन्धित कोही व्यक्ति वा निकाय यहाँ हुन सक्छन् । उनीहरूले थाहा पाउन् भनेर दबाब सिर्जना गर्न सूचना निकालिएको हो ।एउटा करदातालाई मात्रै प्राथमिकतामा राखेर सूचना निकालिएको यो पहिलोपटक भएको र सिर्जनात्मक रहेको उनले बताए । अरूको निकै कम यस्ता सूचना निस्कने गरेका छन्, उनले भने । सरकारले एनसेलको लाभकर दायित्व भागिसकेको कम्पनी टेलियातर्फ पन्छाउँदै गए पनि कर असुलीका अन्य आधारहरू भने प्रयोग गरेको छैन । एनसेलको खरिदकर्ता आजियटा र एनसेल कम्पनीमाथि दिनुपर्ने दबाबमा सरकार पछि परिरहेको छ । अदालतमा प्रवेश भइसकेको तर निर्णय नभएको मुद्दामा सूचना निकाल्नु खरिदकर्ता आजियटा र एनसेलबाटै कर असुल गराउने दबाब कम गर्नु हो, यहाँ रहेको कम्पनीबाटै कर असुल गर्न सकिने आधार रहेको दाबी गर्ने एक सरकारी अधिकारी भन्छन्, यो सूचनाले अदालतको पूर्ण इजलासको मुद्दालाई कुनै न कुनै रूपमा प्रभावित पार्न सक्छ । ठूला करदाता कार्यालयका प्रमुख गेलालले कर निर्धारण टेलियामाथि भइसकेकाले त्यसको दायित्व अन्यत्र सार्न नमिल्ने बताए । तर कम्पनीबाट असुल गराउनका लागि उसको लाभांश लैजान रोक लगाएको संकेत भने उनले गरे । लाभांश रोकेका थियांै । पहल नै नगरेको होइन, उनले भने, यसबारे सर्वोच्च अदालतले अन्तरिम आदेश जारी गरिसकेको छ । सर्वोच्च अदालतले गत ९ गते लाभकर असुल नभएसम्म विदेश पैसा लैजान सरकारले रोकिदिएको निर्णय उल्ट्याउँदै लाभांश लैजाने बाटो खुला गरिसकेको छ । कर निर्धारणपछि एनसेलको विभिन्न खातामा रहेको रकम रोक्का गरिदिएको थियो ।सरकारको उक्त निर्णय उल्ट्याउँदै सर्वोच्चले एनसेलको ८० प्रतिशत हिस्सा ओगटेको रेनोल्ड होल्डिङ्स लिमिटेडलाई आफ्नो लाभांश विदेश लैजान बाटो खोलिदिएको हो । रेनोल्ड होल्डिङ्सको लाभांश रोक्नुपर्ने आधार र कारण नदेखिएको उल्लेख गर्दै सर्वोच्चका न्यायाधीश डम्बरबहादुर शाहीको इजलासले अन्तरिम आदेश दिएको थियो । न्यायाधीशद्वय ओमप्रकाश मिश्र र केदारप्रसाद चालिसेको संयुक्त इजलासले गत ९ गते सोही अन्तरिम आदेशलाई निरन्तरता दिँदै पैसा विदेश लैजान बाटो खुला गरिदिएको हो ।एनसेलको कर विवादमा ८० प्रतिशत सेयर स्वामित्व रहेको ब्रिटिस भर्जिन आइल्यान्सको रेनोल्ड होल्डिङ्स हुँदै स्विडेनको टेलिया सोनेरा कम्पनी जोडिएको हो । यहाँको कम्पनी रजिस्ट्रारको कार्यालयमा एनसेलको ८० प्रतिशत स्वामित्व रेनोल्ड होल्डिङ्सको नाममा छ । यो सेयर संरचना परिवर्तन नगरी विदेशमै रेनोल्ड कम्पनी खरिदबिक्री गरी कर छलीको प्रयास भएको हो । टेलिया सोनेराले मलेसियाको आजियटा ग्रुपलाई उक्त कम्पनी बिक्री गरी नेपालबाट बाहिरिइसकेको छ । ठूला करदाता कार्यालयले निकै ढिलो गरी एनसेलको ८० प्रतिशत बिक्रीमा ६० अर्ब ७१ करोड रुपैयाँ पुँजीगत लाभकर निर्धारण गरेको थियो । यसमध्ये एनसेलले अग्रिम करका रूपमा दुई पटक गरी २३ अर्ब ५६ करोड रुपैयाँ बुझाइसकेको छ । करिब ३७ अर्ब रुपैयाँ असुल हुन बाँकी छ । ठूला करदाता कार्यालयले पनि कर निर्धारण पछिको गतिविधि र आयकर ऐन २०५८ का अन्य दफा प्रयोग नगरिरहेका कारण थप कर असुलीको सम्भावना न्यून बन्दै गएको हो । कर नतिर्ने प्रपञ्च र चलखेलको सम्भावना आँकलन गर्दै आयकर ऐन २०५८ मा दायित्व यहाँ रहेको संस्थापन कम्पनीमा सर्ने व्यवस्था गरिएको छ । एनसेलले ऐनको दफा ९५ क अनुसार अग्रिम कर बुझाइसकेकाले अब टेलिया वा रेनोल्ड्सको स्थायी संस्थापन एनसेल नै रहेको पुष्टि हुन्छ । दफा ९५ क ले विदेशी निकायले यस्तो कारोबारमा अग्रिम करका रूपमा १५ प्रतिशत बुझाउनुपर्ने व्यवस्था गरेको छ । फेरि एनसेलमा कानुनी रूपमा रेनोल्ड्स होल्डिङ्स देखिए पनि यहाँका उच्च व्यवस्थापनको नियुक्ति टेलियाले नै गरेको थियो । अहिले आजियाटाले गरिसकेको छ । ९५ क अनुसार कर बुझाउनु भनेको एनसेल टेलियाको स्थायी संस्थापन हो भनेर स्वीकार्नु हो । विवरण बुझाइसकेकाले सोही ऐनको दफा ६८ अनुसार थप कारबाही गर्न सकिन्छ । दफा ६८ अनुसार विदेशी संस्थापनको हकमा कर बुझाउने दायित्व त्यही कम्पनीको हुनेछ । ऐनको दफा ६८ मा भनिएको छ, दफा ३ मा जुनसुकै कुरा लेखिएको भए पनि यस ऐनका अन्य व्यवस्थाहरूको अधीनमा रही गैरबासिन्दा व्यक्तिको नेपालस्थित कुनै विदेशी स्थायी संस्थापनको आयमा लाग्ने कर दाखिला गर्ने जिम्मेवारी सोही संस्थापनको हुनेछ । यी कानुनी प्रावधानले एनसेलले कानुनबमोजिम हुने कर दाखिला गर्नु पर्नेछ । यसमा थप विवाद सिर्जना भए ऐनले आन्तरिक राजस्व विभागलाई दिएको अधिकार प्रयोग गर्न सकिनेछ । ऐनको दफा ३५ ले कर मुक्तिका लागि गरिएको प्रयासलाई पुन: चारित्रीकरण गर्न सकिने प्रावधान राखेको छ । दफा ३५ को क ले मुक्ति योजनाको भागका रूपमा गरिएको वा गर्न खोजिएको कुनै प्रबन्ध वा प्रबन्धको कुनै भागलाई पुन: चारित्रीकरण गर्न सक्ने अधिकार विभागलाई दिएको छ । यसको अर्थ विभागसँग कर असुल उपर गर्ने पूरा अधिकार छ । कर कानुनबारे जानकार अधिकारीहरूका अनुसार टेलियाले नेपालमा लगानी गर्ने निर्णय गर्नु केही दिनअघि मात्रै कम्पनी खोलिएको छ । यससँगै आंशिक रकम बुझाएर बाँकी रकममा चलखेल गर्नु कर छलीको प्रपञ्च भएको ठहर विभागले गर्न सक्छ । आन्तरिक राजस्व विभाग र ठूला करदाता कार्यालयले यी प्रयासहरू भने गरेका छैनन् ।"
उद्योगमा लगानी बढ्दो,"विराटनगर मुख्यतया लोडसेडिङमा आएको कमीले सुनसरीमोरङ औद्योगिक करिडोरको उत्पादन सन् २०१७ मा २० प्रतिशतसम्म बढेको छ । भएको उद्योगको उत्पादन बढेसँगै नयाँ लगानी पनि थपिएको छ । यसअघि ऊर्जा अभावमा उद्योगहरूले आधा उत्पादन कटौती गर्नुपरेको थियो ।विद्युत् नियमित भएकाले सन् २०१७ अघि क्षमताको ५० प्रतिशतमात्र उत्पादन गर्दै आएका उद्योगले ७५ प्रतिशत पुर्याएका छन्, नेपाल उद्योग वाणिज्य महासंघका केन्द्रीय सदस्य अविनाश बोहराले भने, थपिएका नयाँँ उद्योग र पुरानाले विस्तार समेत गर्दा १० अर्बभन्दा बढी लगानी भएको अनुमान छ । यो वर्ष करिडोरमा सिमेन्ट, चाउचाउ, टायर, रड, चप्पल, प्लास्टिक, स्टिल, खानेतेल, ब्याट्री, पशुपक्षी दानालगायत उद्योगहरू थपिएका छन् । अन्य धेरै चालु अवस्थामा रहेका उद्योगहरूले समेत क्षमता बढाएका छन् । करिडोरमा ६० करोडको लगानीमा नयाँँ सिमेन्ट उद्योग स्थापना भएको छ । मोरङको बूढीगंगा गाउँपालिकाको हात्तीमुढामा स्थापना भएको उद्योगले अन्नपूर्ण ब्रान्डको पीपीसी सिमेन्ट बजारमा ल्याउन लागेको हो । दैनिक १२ हजार बोरा सिमेन्ट उत्पादन गर्ने लक्ष्य लिएको सञ्चालक राजेन्द्र राउतले बताए । मोरङको हात्तीमुढामै तीनवटा सिमेन्ट उद्योग थपिँदै छन् । मुरारका ग्रुप र हरिवंश राठीले पनि सिमेन्ट उद्योग स्थापना गर्न लागेका छन् । उद्योगपति प्रदीप मुरारकाको एक अर्ब लगानीमा सिमेन्ट उद्योग स्थापना हुँदै छ भने उद्यमी हरिवंश राठी, मनीष मारूलगायतको समूहले हात्तीमुढामै एक अर्ब लगानीमा नेपाल अल्ट्रा टेक नामक अर्को सिमेन्ट उद्योग स्थापना गरेका छन् । सुनसरीको खनारमा बोहरा गु्रपले रिफाइन खाने तेलको नयाँँ उद्योग स्थापना गरेको छ । २५ करोडको लगानीमा उद्योग स्थापना गरिएको सञ्चालक अविनाश बोहराले बताए । सुनसरी मोरङमा दुगड समूहले स्वस्ती, पशुपति खाद्य उद्योगले पशुपति, वाग्मती आयलले सेलो ब्रान्डको खाने तेल उत्पादन गर्दै आएका छन् । यसैगरी राठी र मुन्दडा ग्रुपले बाबा ब्रान्डको तेल उत्पादन गर्दै आएको छ । यहाँको विशाल गु्रपले ५० करोड लगानीमा मोरङको कटहरीमा टायर उद्योग खोलेको छ । भारतको फ्युचर गु्रपसँगको साझेदारीमा ग्रिन टायर प्रालिले नयाँँ वर्षसँगै उत्पादन थाल्ने बताएको छ । उद्योगले मोटरसाइकल, स्कुटी र ईरिक्साका गरी चार प्रकारका टायर उत्पादन गर्नेछ । वार्षिक उत्पादन २ लाख थान टायर उत्पादन गर्ने लक्ष्य लिएको उद्योगले जनाएको छ । डेल्टा र शेर्पा ब्रान्डका टायरहरू उत्पादन गरिने भएको छ । तत्काल ५० करोडको लगानीमा स्थापना गरिएको उद्योगमा ५ वर्षभित्रै लगानी विस्तार गरेर २ अर्ब ५० करोड पुर्याउने उद्देश्य छ । अहिले ८० प्रतिशत आयात भारतबाट गरिन्छ । सारडा गु्रपले सुनसरीको दुहबीमा प्रिमियर स्टिल उद्योग स्थापना गरेको हो । निर्माण सामग्री उत्पादन गर्ने उक्त उद्योगले फलामे रड, एङगल, च्यानललगायत सामग्री उत्पादन गर्नेछ । १ अर्बको लगानी रहेको मोरङ व्यापार संघका अध्यक्षसमेत रहेका सञ्चालक पवन सारडाले बताए । अहिले भौतिक संरचना निर्माण भइरहेको छ । उद्योगका लागि आवश्यक मेसिन आउने क्रममा छन् । ६ महिनादेखि ९ महिनाभित्र उत्पादन बजारमा आउँछ, सारडाले भने, गुणस्तरीय भएकाले उपभोक्ताको मन जित्न सफल हुन्छौं । यसैगरी ४० करोडको लगानीमा गुडलाइक बेभरेजले जुस उद्योग स्थापना गरेको छ । श्याम एग्रो गु्रपले नयाँँ प्लास्टिक उद्योग स्थापना गरेको छ ।स्वस्तिक पोलिमेस इडस्ट्रजले आउने दसैंबाट आफ्ना उत्पादन बजारमा ल्याउने तयारी गरेको छ । रमेश राठी, श्रवण अग्रवाल र अनुपम राठीको समूहले ३० करोडको लगनीमा मोरङको हात्तीमुढामा उक्त उद्योग स्थापना गरेका हुन् । उपभोक्ताको मागलाई मध्यनजर राख्दै प्लास्टिकका अत्याधुनिक गुणस्तरीय र आकर्षक प्रयोगका सामग्री उत्पादन गर्ने सञ्चालक राठीले बताए ।यसबाहेक अन्य पूरा उद्योगले व्यापक रूपमा विस्तार गरेको मोरङ व्यापार संघका महासचिव नवीन रिजाल बताउँछन् । २०१७ को सुरुवातमा नाकाबन्दी र बन्द हडतालको चपेटामा परे पनि त्यसपछिका सुधारले आशा जगाएको छ, रिजालले भने, नयाँँ लगानी बढ्नुका साथै २० प्रतिशतसम्म उत्पादनसमेत बढेको छ । विद्युत् नियमितताले उत्पादन वढ्नुका साथै नयाँँ लगानीसमेत तानेको रिजालको भनाइ छ ।२ अर्बको कृषिउपज निर्यात यो आर्थिक वर्षको पहिलो चार महिनामा २ अर्बभन्दा बढीको कृषिउपज निर्यात भएको छ । पूर्वका नाकाबाट यो अवधिमा २ अर्ब १४ करोड १८ लाख ७४ हजार रुपैयाँको कृषिउपज निर्यात भएको हो । पूर्वबाट बन्दा, मुसुुरो, अदुवा, पिना, अलैंची, अम्रिसो, तेजपात, चिया, जडीबुटीलगायतका वस्तुहरू निर्यात हुने गरेको क्षेत्रीय कृषि निर्देशक हस्तबहादुर विष्टले बताए ।यो अवधिमा सबैभन्दा बढी बन्दाकोपी र मुला निर्यात भएको छ । यहाँबाट ७ करोड ६८ लाख १८ हजार रुपैयाँ बराबरको बन्दा र मुला निर्यात भएको कार्यालयले जनाएको छ । ३४ करोड ६६ लाख ८० हजारको मुुसुरो, २५ करोड १९ लाख ७७ हजार रुपैयाँको अदुवा, २१ करोड ३६ लाख ८४ हजार रुपैयाँ बराबरको पिना निर्यात भएको छ ।यस्तै १ अर्ब ६ करोड ६६ लाख ५० हजार रुपैयाँको अलैंची, १३ करोड ४२ लाख ९८ हजार रुपैयाँको अम्रिसो, २ करोड ६४ लाख २६ हजार रुपैयाँको चिया निर्यात भएको विष्टले बताए । छ । गहुुँको चोकर, तेजपात, जडीबुटी, चिराइतो, आलस, दलहनका साथै अन्य वस्तुहरूसमेत निकासी हुने गरेका छन् ।"
अल्लोबाट जुत्ता उत्पादन,"बागलुङ जंगलमा प्रशस्त पाइने अल्लो (चाल्ने सिस्नो) बाट यहाँका महिलाले जुत्ता उत्पादन थालेका छन् । ताराखोलाको सोनाम अल्लो कपडा उत्पादन समूहले अन्य सामग्रीसँगै जुत्ता उत्पादन थालेका हो । पछयौरा, झोला, स्विटर, टोपी र पर्सलगायत उत्पादन गर्दै आएको समूहले अल्लोबाट जुत्ता बनाउन सुरु गरेको छ । पहिलो पटक भएकाले धेरै बनाएका छैनौं तर धरैले मन पराएका छन्, समूहकी सदस्य भीमा रोकाले भनिन्, हामीले बनाउँदै आएका सामानमा एउटा थपेका हौं । समूहले प्रतिजोडी २ हजार ५ सय रुपैयाँमा अल्लोका जुत्ता बिक्री गरिरहेको उनले बताइन् । उनीहरूको उत्पादनलाई अवलोकनकर्ताले नौलो मानेका छन् । ताराखोलामा मात्र अल्लोका दुईवटा समूह छन् । यिनमा ३० महिला आबद्ध छन् । स्वरोजगार भएका उनीहरूले परिवारका अरू सदस्यलाई पनि काम सिकाइरहेका छन् । जुत्ता सिलाउने मेसिनको अभावमा महिलाले गलकोटस्थित हटिया बजारमा लगेर फिनिसिङ गर्नुपरेको बताए । जंगलबाट अल्लो संकलन गरेर पकाउने, कुट्ने र सुकाएपछि कपासजस्तो बनाएर धागो कात्ने गरिन्छ । मंसिर र पुसमा जंगल गएर खोज्छौं, समूहकी सदस्य कली बुढाथोकीले भनिन्, घरको काम भ्याएर बचेको समयलाई सदुपयोग गर्दै उद्यमी बन्न सिक्दै छौं । पर्याप्त आम्दानी नहुँदा घर धान्न गाह्रो भइरहेका परिवारका महिलाका लागि यो पेसा निकै उपयोगी भएको उनले बताइन् । तुलनात्मक रूपमा महँगो भएकाले अल्लोका सामान गाउँघरमा भने बेच्न अप्ठयारो भएको उनीहरूको गुनासो छ । बागलुङ बजारमा यामकुमारी थापाले सौगातगृह सञ्चालन गरेर अल्लो र ढाकाका सामग्री बिक्री कक्ष बनाएकी छन् ।"
टुरिजमका ५ शाखा विस्तार,काठमाडौं (कास) टुरिजम डेभलपमेन्ट बैंकले काठमाडौं र भक्तपुरमा एकैसाथ ५ शाखा विस्तार गरेको छ । बैंकले काठमाडौंको ज्ञानेश्वर र भक्तपुरको सूर्यविनायमा शाखा सञ्चालन गरेको विज्ञप्तिमा उल्लेख छ । त्यसैगरी काठमाडौंको कागेश्वरी मनहराको गोठाटार र नागार्जुनस्थित राधाकृष्ण मन्दिर र चन्द्रागिरीको दहचोकमा एक्सटेन्सन काउन्टरको स्थापना गरेको जनाइएको छ ।
ज्योतिलाइफको सद्भावनादूतमा राजेश हमाल,काठमाडौं (कास) ज्योतिलाइफ इन्स्योरेन्स कम्पनीले आगामी २ वर्षका लागि व्यासायिक सद्भावनादूतमा राजेश हमालसँग सम्झौता गरेको छ । उक्त सम्झौता पत्रमा कम्पनीको तर्फबाट कार्यकारी उपप्रमुख प्रकाशविक्रम खत्री र राजेश हमालले हस्ताक्षर गरेको विज्ञप्तिमा उल्लेख छ । कम्पनीको मीनभवनमा बुधबार सञ्चालनमा ल्याइएको शाखासहित २७ वटा पुगेको जनाइएको छ ।
टिकेन नेप्सेको वृद्धि,"काठमाडौं (कास) अघिल्ला दुई दिन उच्च अंकले बढेको नेप्से परिसूचक बुधबार साढे २० अंकले घट्यो । दुई सातादेखि लगातार घटेको परिसूचक सोमबार करिब ४४ र मंगलबार साढे २ अंकले बढेको थियो । तर, त्यो वृद्धि धेरै दिन टिक्न सकेन र बुधबार २०६३ अंकले घटेर १ हजार ४ सय १६६१ मा ओर्लियो । कारोबारमा आएका सबै समूहको परिसूचक घटेपछि समग्र नेप्सेमा दबाब परेको थियो । बुधबार कारोबार सुरु भएदेखि नै उतारचढावमा रहेको बजार मध्याह्नमा केही समय सम्हालिएको थियो । त्यसपछि फेरि नेप्सेको घट्ने क्रम तीव्र बन्यो र अन्तिममा करिब साढे १ प्रतिशतले ऋणात्मक भएर बन्द भयो । उक्त दिन परिसूचकसँगै कारोबार रकममा पनि कमी आएको छ । करिब ५ हजार कारोबारबाट १ सय ५५ कम्पनीका ८ लाख ९० हजार ४ सय ६३ कित्ता सेयर किनबेच भयो । ती कारोबारबाट ४४ करोड ५५ लाख रुपैयाँ परिचालन भयो । अघिल्लो दिनको तुलनामा कारोबार रकम करिब २९ प्रतिशतले बढी हो । बुधबार कुल बजार पुँजीकरण पनि घटेर १६ खर्ब ४८ अर्ब रुपैयाँ कायम भएको छ । क वर्गका कम्पनीको सेयर कारोबार मापक सेन्सेटिभ परिसूचक १४५ प्रतिशत र कारोबारमा रहेका सबै कम्पनीहरूको कारोबार मापक फ्लोट परिसूचक १३६ प्रतिशतले घट्यो । अन्य समूहको परिसूचक २४९, बीमाको १८२, लघुवित्तको १५३, होटलको १३६, जलविद्युत्को १३४, बैंकिङको १३१, विकास बंैकको १०६ प्रतिशतले घट्यो । यसैगरी, व्यापार, वित्त कम्पनी र उत्पादन समूहको परिसूचक क्रमश : ०६९, ०६५ र ००६ प्रतिशतले ऋणात्मक रह्यो ।"
द्वारीखोलाको विद्युत् उत्पादन घट्यो,"दैलेख (कास) नौमूलेमा ३५७ मेगावाटको द्वारीखोला जलविद्युत् आयोजनाको विद्युत् उत्पादन घटेको छ । पानीको सतह घटेसँगै उत्पादन कम भएको आयोजनाले जनाएको छ । हाल आयोजनाबाट ६ सय किलोवाट मात्र विद्युत् उत्पादन भइरहेको छ । सुर्खेतदेखि दैलेखसम्म ३३ केभीए क्षमताको विद्युत् लाइन विस्तारसमेत भइसकेकाले उत्पादनमा कमी भए पनि समस्या नहुने आयोजनाले जनाएको छ । उत्पादन भएको विद्युत् दैलेख सदरमुकाममा रहेको पावरहाउसबाट जिल्लाभर वितरण गरिने भनिए पनि सदरमुकामबाहिर वितरण भएको छैन । द्वारीखोलामा विद्युत् उत्पादन गरेको डोल्टिपावर कम्पनीले नौमूले गाउँपालिकामै पादमखोला विद्युत् उत्पादन सुरु गरेको छ । तर, स्थानीय बासिन्दा भने खुसी छैनन् । द्वारीखोलाबाट विद्युत् उत्पादन भए पनि आफूहरूले उपभोग गर्न नपाएको स्थानीयको गुनासो छ । कम्पनीले फाइदाका लागि मात्र काम गरेकाले स्थानीयवासी निराश भएको नौमूलेका शशिराम विकले बताए । धेरैपटक धेरै सर्तहरू राखिए पनि हाइड्रो कम्पनीले काम सम्पन्न भएपछि वास्तै नगरेको स्थानीयको भनाइ छ ।"
कुरा नमिले आफैं बनाउँछौं,"काठमाडौं नेपाली सेनाले तराईकाठमाडौं जोड्ने द्रुत मार्ग (फास्ट ट्रयाक) को विस्तृत परियोजना प्रतिवेदन (डीपीआर) खरिदका विषयमा भारतीय पक्षसँग सहमति नभए आफैं तयार गर्ने जनाएको छ । सकेसम्म तयार डीपीआर नै खरिद गर्ने तर शुल्क अधिक भए नयाँ प्रक्रियामा अघि बढ्ने सैन्य स्रोतले जनाएको छ । सेनाले फास्ट ट्रयाकको कामसँगै डीपीआरसमेत बनाउने तयारी गरेको हो । भारतीय कम्पनीले आफ्नो डीपीआरका लागि अस्वाभाविक रकम माग गरेएको भन्दै सेनाले आन्तरिक तयारी थालेको हो । सेनाको प्राविधिक टोलीले भारतीय कम्पनीको डीपीआर अध्ययन प्रतिवेदन उच्चस्तरीय समन्वय समितिलाई पेस गर्ने क्रममा त्यस्तो सुझावसमेत दिएको स्रोतले बतायो । दुई दिनअघि दिइएको उक्त प्रतिवेदनले डीपीआरको आवश्यक पाटोमात्र खरिदबारे सुझाव दिएको सैन्य उच्च स्रोतले बतायो । दु्रत मार्ग चार वर्षमा सम्पन्न गर्न नयाँ डीपीआर बनाएर अघि बढदा समय लाग्ने भन्दै सेनाले भारतीय कम्पनीले तयार गरेको डीपीआर नै उपयोग गर्ने बताएको थियो । तर भारतीय कम्पनीले निकै धेरै रकमको अपेक्षा गर्दै आएकाले सेनाले अर्को विकल्प पनि सुझाएको अधिकारीहरूले बताए । नेपाली सेनाले बाटो चौडा गर्नेलगायतका कामका लागि विभिन्न नौ स्थानका लागि टेन्डरसमेत गरिसकेको छ । त्यो सकिएपछि डीपीआरअन्तर्गत महत्त्वपूर्ण अन्तर्राष्ट्रियस्तरको टेन्डर हुनेछ । बाटो चौडासँगै डीपीआर तयार गर्ने गरी सेनाले काम अघि बढाएको हो । नेपाली सेनाले बाह्य विज्ञ तथा कम्पनीको आवेदन मागेर नै डीपीआर अध्ययन गरेको हो । फिल्डमा खटिएका सेनाका प्राविधिक र सम्बन्धित मन्त्रालयका प्राविधिक पनि उक्त अध्ययनमा सामेल थिए । उक्त टोलीले रथी पूर्णचन्द्र थापाको नेतृत्व रहेको उच्चस्तरीय समन्वय समितिलाई प्रतिवेदन दिएको हो । समितिले त्यसमा अध्ययन गरेर निर्णयमा पुग्नेछ । काठमाडौंलाई तराईसँग जोड्ने एक महत्त्वपूर्ण मार्गका रूपमा रहेको फास्ट ट्रयाकलाई सरकारले राष्ट्रिय गौरवको योजनाका रूपमा अघि बढाउँदै यसको सबै कामको जिम्मेवारी नेपाली सेनालाई दिएको हो । पुष्पकमल दाहाल नेतृत्वको सरकारले सेनालाई फास्ट ट्रयाक निर्माणको जिम्मेवारी गत वैशाख २३ मा दिएको हो । उक्त सडकलाई मन्त्रिपरिषद्ले फास्ट ट्रयाक भने पनि सेनाले यसलाई एक्सप्रेस वे भनेको छ । तर, यसको सबै तयारी फास्ट ट्रयाक शैलीमा नै भएको पनि सेनाले जनाएको छ ।सेनाका सहायक रथी नैनराज दाहालले यसलाई सेनाको प्रतिष्ठाको विषयका रूपमा लिँदै काममा तीव्रता दिइएको बताए । उनले प्राविधिक अध्ययन सकिएको भन्दै अब डीपीआर खरिदबारे नेगोसिएसन हुने बताए । उच्चस्तरीय समितिले अध्ययन गरेर भारतीय कम्पनीसँग डीपीआर खरिदबारे नेगोसिएसन थाल्नेछ, प्रवक्ताबाट बिदा भएर शान्ति सेनाको सुडानस्थित सेक्टर कमान्डरमा जानुअघि उनले भने, कुनै समस्या नदेखिए समयै काम सम्पन्न गरिनेछ । भारतीय इन्फ्रास्ट्रक्चर लिजिङ एन्ड फाइनान्सियल सर्भिसेज (आईएलएन्ड) को डीपीआर अध्ययन गरेकाले त्यही अध्ययनको आवश्यक पाटो खरिद गर्ने गरी अध्ययन भइरहेको थियो । योजना आयोगका उपाध्यक्षको नेतृत्वमा रहेको एक उच्चस्तरीय समितिले गत वैशाखमा पहिले नै तयार भएको डीपीआर उपयोग गरेर त्यसका आधारमा काम अघि बढाउन आवश्यक पर्ने सुझाव दिएको थियो । सेनाले ट्रयाक खोलेको हुनाले सेनाको जस्तो अध्ययन अन्यको हुन नसक्ने सुझावसमेत अधिकारीहरूको छ । दुवैतिर रेलिङसहित ३१ मिटर फराकिलो उक्त ७६ किलोमिटर सडकको बीचमा एक मिटर चौडाको डिभाइडर रहनेगरी मोडल तय भइसकेकाले डीपीआर त्यहीअनुरूप गर्न सेनाले खरिद गर्न सक्ने भए पनि सुरुङ र पुलको डिजाइनले गर्दा लम्बाइ घट्ने जनाइएको छ । वर्तमान मापदण्डमा नै काम सम्पन्न हुन सकेमा एसियाली मापदण्डमा उत्कृष्ट राजमार्गका रूपमा रहने बुझाइ सरकारको छ । ९२ पुल र करिब दुई किलोमिटर सुरुङ मार्गसहित निर्माण हुने उक्त सडक सक्दो सीधा अत्याधुनिक हाइवे हुने सेना स्रोतले बतायो ।"
ब्लडमनी बुझाउन चन्दा पुग्यो,"काठमाडौं चार वर्षदेखि साउदी अरबको जेद्दास्थित धावन जेलमा रहेका ३५ वर्षीय स्थानेश्वर भुसालको उद्धारका लागि आवश्यक १ लाख ५० हजार रियाल (झन्डै ४५ लाख रुपैयाँ) संकलन भएको छ । प्रवासी नेपाली समन्वय समितिले आवश्यक रकम उपलब्ध भइसकेकाले चन्दा संकलन रोक्न मंगलबार अपिल गरेको छ । मध्यबिन्दु४, नवलपरासीका भुसाल ब्लडमनी बुझाउन नसक्दा ६ फेब्रुअरी २०१४ देखि जेलमा छन् । समितिका अध्यक्ष कुलबहादुर कार्कीले आवश्यक रकम संकलन भएकाले चन्दा अभियान बन्द गरिएको बताए । ४५ लाख रुपैयाँमध्ये २३ लाख १५ हजार अभियानले सञ्चालन गरेको खातामा जम्मा भइसकेको छ, उनले भने, बाँकी २३ लाख २० हजार दिने प्रतिबद्धता भएबमोजिम खातामा जम्मा हुनेक्रम जारी छ । भुसालको उद्धारका लागि गैरआवासीय नेपाली संघले १५ लाख रुपैयाँ दिने निर्णय गरेको छ । उनले अभियानका लागि प्रतिबद्धता भएको रकम यथाशीघ्र खातामा पठाइदिन पनि दातालाई अनुरोध गरेका छन् । २७ सेप्टेम्बर २०११ मा इनोभेटिक म्यानपावरबाट साउदी अरब गएका उनी त्यहाँ गाडी चलाउँथे । ५ जुन २०१२ मा उनी गाडीसहित सडकमा थिए । गाडी गुडेको थिएन । रोकिराखेको गाडीलाई पछाडिबाट एक भारतीय चालकले चलाएको गाडीले ठक्कर दियो, स्थानेश्वर भन्छन्, मेरो गाडी हुत्तिएर अगाडि रोकिराखेको अर्काे गाडीलाई ठक्कर दिन पुग्यो । त्यो दुर्घटनामा ठक्कर दिने भारतीय चालक इशम साहिब र ठक्कर खाने गाडीका चालक साउदी नागरिक रद जमान अलजदानी दुवैको ज्यान गयो । जेद्दा प्रान्तमा अपराध हेर्ने न्यायालयका न्यायाधीश अब्दुलरहिम विन इब्राहिम अन्मुतेहेफले भुसाल र साहिब शतप्रतिशत दोषी रहेको फैसला गरिदिए । र, अलजदानीको परिवारलाई ३ लाख रियाल ब्लडमनी बुझाउन आदेश दिए । आदेशअनुसारको रकम दुई चालकका परिवारले आधाआधा जम्मा गर्नुपर्ने भयो ।भुसाल परिवार त्यत्रो रकम बुझाउन सक्ने हैसियतमा नभएपछि प्रवासी नेपालीको सक्रियतामा चन्दा अभियान गत सेप्टेम्बर १० बाट सुरु गरिएको थियो । नेपाली कन्सुलेटले अलजदानी परिवारलाई भेटेर ब्लडमनी मिनाहा गर्न आग्रह गरे पनि स्वीकार भएन । निजी कानुनमा परिवारलाई निर्णय गर्न छुट छ । तर, परिवारले अस्वीकार गरेपछि ब्लडमनी नबुझाएसम्म जेलमुक्त गर्न सकिन्न । भुसालकी ६५ वर्षीया आमा यमकुमारीले अब छोरो स्वदेश फिर्ने वातावरण बनेकामा खुसी भएकी छन् । साउदी जाँदा छोराले बिहे गरेर गएको थियो । जेल परेको खबर आएपछि बुहारीले घर छाडिन्, उनले भनिन्, हामी गरिब, त्यत्रो पैसा तिर्न कसरी तिर्नू ? जेलबाट छोराले रुँदै फोन गर्छ । मेरो छोरालाई छुटाउन देशविदेशबाट रकम उठ्यो । उहाँहरूलाई मेरो आशिष लागोस् । अध्यक्ष कार्कीले सबै रकम खातामा आएपछि प्रक्रिया बढाइने बताए ।"
ह्यान्डबलमा पश्चिमाञ्चल विजयी,"लेखनाथ राखेप च्याम्पियनसिप अन्तर्गत बुधबार पोखरा रंगशालामा सुरु १८ औं पुरुष तथा ९ औं महिला राष्टिय ह्यान्डबल प्रतियोगिताको उद्घाटन खेलमा पुरुषतर्फ घरेलु टिम पश्चिमाञ्चल विजयी भएको छ ।पश्चिमाञ्चलले विभागीय टोली एपीएफ क्लबलाई ३०२२ गोल अन्तरले पराजित गरेको हो । खेलको दोस्रो मिनेटमै एपीएफका गोलरक्षक रामबाबु यादव रातो कार्ड पाएर मैदानबाट बाहिरिएका थिए । पुरुषतर्फ नेपाल आर्मीले दुई र मध्यमाञ्चलले एक खेलमा जित पाएका छन् । आर्मीले सुदूरपश्चिमलाई ३८१२ ले पराजित गर्यो । मध्यमाञ्चलले मध्यपश्चिमविरुद्ध २६१४ ले सफलता पायो । अर्को खेलमा आर्मीले मध्यमाञ्चललाई २८७ को फराकिलो अन्तरमा पन्छायो ।महिलातर्फ एपीएफ, पश्चिमाञ्चल र आर्मी विजयी भए भने मध्यमाञ्चल र सुदूरपश्चिमले ३३ को बराबरीमा खेल टुंग्याए । एपीएफले सुदूरपश्चिमलाई ४३३ को विशाल गोलअन्तरले हराएको हो । दोस्रो खेलमा पश्चिमाञ्चलले मध्यपश्चिमलाई २१३ ले हरायो । तेस्रो खेलमा आर्मीले पूर्वाञ्चलमाथि २१३ को गोलले विजय नतिजा निकाल्यो । बिहीबार पनि लिग चरणका खेल हुने कास्की ह्यान्डबल संघका उपाध्यक्ष चित्र थापाले बताए । प्रतियोगितामा महिला तथा पुरुषतर्फ दुई विभागीय र ५ विकास क्षेत्रका ११ गरी ७७ टिम सहभागी छन् । दुवैका विजेताले ३० र उपविजेताले २० हजार र तेस्रो हुनेले १० हजार रुपैयाँ प्राप्त गर्नेछन् ।"
सिटीको सहज जित,लन्डन (एएफपी) रहिम स्टर्लिङले ३८ सेकेन्डमै गोल गरेपछि म्यानचेस्टर सिटीले प्रिमियर लिगमा वाटफोर्डलाई ३१ ले पराजित गरेको छ । पछिल्लो खेलमा क्रिस्टल प्यालेससँग गोलरहित बराबरीमा रोकिएको सिटीका लागि मंगलबार क्रिस्टियन काबासेलेको आत्मघाती गोल सहयोगी बन्यो । अर्को गोल सर्जियो अगुइरोको नाममा रह्यो । सिटीले दोस्रो स्थानको म्यानचेस्टर युनाइटेडसँग शीर्षस्थानमा १५ अंकको अग्रता बनाएको छ ।अर्को खेलमा टोटेनहम हट्स्परले स्वान्सी सिटीको घरेलु मैदानमा २० को जित हासिल गर्यो । ह्यारी केन बेन्चमा रहको खेलमा पाहुना टोलीका लागि स्वान्सीका पूर्वखेलाडी फर्नान्डो लोरेन्टले सुरुआती गोल गरे । दोस्रो गोल खेलको अन्तिम समयमा डेले अलीको नाममा रह्यो । अन्य खेलमा एन्डी क्यारोलको दुई गोल मदतले वेस्ट ह्यामले वेस्ट ब्रोमविच आल्बियनलाई २१ ले हरायो । क्रिस्टल प्यालेसले १ गोलले पछाडि रहेको स्थिति उल्टाउँदै साउथह्याम्पटनमाथि २१ को जित दर्ता गरायो ।
बंगलादेशमा टंकको उत्कृष्ट प्रदर्शन,"काठमाडौं (कास) टंकबहादुर कार्कीले ३३ औं बंगलादेश एमेच्योर गल्फ च्याम्पियनसिपको पहिलो दिन ढाकास्थित कुर्मितोला गल्फ क्लबमा इभन पार ७२ स्कोर गरेका छन् । उनी एक स्ट्रोक अन्तरमा तेस्रो स्थानमा रहेको नेपाल गल्फ संघका अध्यक्ष टासी घलेले बताए । अर्का नेपाली शुक्रबहादुर राईले चार ओभर ७६ को कार्ड बनाए । टिम स्पर्धामा नेपाल १ सय ४८ स्कोरसहित बंगलादेशको बी टिमसँगै संयुक्त दोस्रो स्थानमा छ । बंगलादेशको सी टिमले दुई स्ट्रोकको अग्रता लिँदै शीर्षस्थान ओगटेको छ । यस स्पर्धामा नेपाल, हङकङ, बंगलादेश, श्रीलंका, अफगानिस्तान र भुटानका नौ टिम सहभागी छन् ।"
तेक्वान्दो पदकविजेता सम्मानित,धरान (कास) अन्तर्राष्ट्रिय खुला मैत्री तेक्वान्दो च्याम्पियनसिप (आईओएफटीसी) मा स्वर्ण र रजत पदक जितेका खेलाडीलाई केके इन्टरनेसनल स्कुलले बुधबार सम्मान गरेको छ । केके स्कुलका संयोग लिम्बूले स्वर्ण र इङा लिम्बूले रजत जितेका थिए । उनीहरूलाई प्रोत्साहनस्वरुप सम्मान गरिएको विद्यालयका अध्यक्ष प्रवीण अग्रवालले बताए । विराटनगरमा सम्पन्न राष्ट्रिय कबड्डीमा उत्कृष्ट खेलाडी भएकी कक्षा ९ अध्ययनरत सुनीता बिकलाई पनि सम्मानित गरिएको छ । उनलाई कबड्डीको प्रशिक्षकसमेत बनाइएको छ ।
लालीगुराँसलाई उपाधि,"ताप्लेजुङ (कास) संघीय मेलाको अवसरमा आयोजित भलिबल प्रतियोगिताको उपाधि लालीगुराँस स्पोर्टिङ क्लब सिदिङवा सुरुमखिमले जितेको छ । फाइनलमा लालीगुराँसले स्काई स्पोर्टिङ क्लब आम्बेगुदिनलाई २५२२, २५२३, १५१३ ले हरायो । विजेताले ५१ र उपविजेताले ३० हजार रुपैयाँ पुरस्कार पाए । कृष्ण अधिकारी बेस्ट स्पाइकर, मुस्कान खुदाङ बेस्ट सर्भर, पदम भट्टराई बेस्ट डिफेन्स र मिलन खुदाङ बेस्ट लिफ्टर चुनिएको आयोजक क्लबका अध्यक्ष रक्की थेवेले बताए ।"
एपीएफ र आर्मी सुपर लिगमा,"आजका खेलसुदूरपश्चिमविरुद्ध मध्यमाञ्चल (१२:१५ बजे)नेपाल पुलिसविरुद्ध पूर्वाञ्चल (२:४५ बजे)एन्फा कम्प्लेक्स, सातदोबाटो"
एन्फा अध्यक्षमा थापाको उम्मेदवारी,"लेखनाथ अखिल नेपाल फुटबल संघ (एन्फा) को अध्यक्ष पदमा पूर्व प्राविधिक निर्देशक कृष्ण थापाले उम्मेदवारी घोषणा गरेका छन् । राष्ट्रिय फुटबल टोलीका पूर्व प्रमुख प्रशिक्षक थापाले बुधबार पोखरामा पत्रकार सम्मेलन गरी उम्मेदवारी घोषणा गरेका हुन् । चैत १४ मा हुने एन्फाको १६ औं केन्द्रीय महाधिवेशनमा आफ्नो विजय निश्चित रहेको उनको दाबी छ । राष्ट्रिय टोलीका पूर्व खेलाडी उनले एन्फालाई भ्रष्टाचारमुक्त गर्न आºनो उम्मेदवारी रहने बताए । एन्फा अहिले पर्दाभित्रका खेलाडीले चलाएका छन्, उनले भने, आर्थिक अनुदानको चरम दुरुपयोग भएको छ । त्यसलाई रोक्ने काम मेरो हुनेछ । उनले २७ महिना एन्फाको प्राविधिक निर्देशक भएर काम गरिसकेकाले त्यहाँभित्रको विकृति केलाउने मौका पाएको उल्लेख गरे । भ्रष्टाचारको आरोपमा फिफाबाट प्रतिबन्धमा रहेका पूर्व अध्यक्ष गणेश थापाको घरमा मालीको जागिर खानेले एन्फाबाट तलब लिएको, जिल्लाका प्रशिक्षकलाई एसियाली फुटबल महासंघ (एएफसी) ले तलबस्वरुप मासिक ३ सय डलर पठाए पनि नेपाली ३ हजार रुपैयाँ मात्रै दिएको आरोप उनले लगाए । उक्त तलब बैंक खाताबाट नदिई मनी ट्रान्सफरबाट दिएको, खेलाडीका लागि आएको ८० लाख रुपैयाँ अनुदानबाट गाडी किनेर उपाध्यक्ष मणि कुँवरले चढिरहेको पनि उनले बताए । एन्फालाई विकेन्द्रीकरण गर्ने, ७ प्रदेशमा ७ एकेडेमी सञ्चालन गर्ने, रंगशाला लगायत भौतिक पूर्वाधार निर्माण गर्ने र लिग सञ्चालन गर्ने आºनो मुख्य एजेण्डा रहेको थापाले सुनाए । उनले राष्ट्रिय टोलीका पूर्व कप्तानहरूको साथ आफूलाई रहेको समेत उल्लेख गरे । राकेश श्रेष्ठ, हरि खड्का, उपेन्द्रमान सिंह र बालगोपाल महर्जनको साथ मलाई छ, उनले भने । एमालेका खेलकुद विभाग केन्द्रीय सदस्य रहेका उनले आफूलाई पार्टीका शीर्ष नेताको साथ रहेको पनि खुलाए । एन्फामा राजनीतिकरण गर्दैनौं, उनले भने, समीकरण गर्नुपर्दाको अवस्थामा भने म खुला छु । उनले एन्फामा एमाले, कांग्रेस र राप्रपाबीच त्रिपक्षीय भिडन्त हुने संकेत गरे । आफू पैसा खर्च गरेर भोट किन्ने पक्षमा नरहेको उनको भनाइ छ । सन् १९८४ मा नेपाली राष्ट्रिय टोलीले काठमाडौंमा भएको पहिलो दक्षिण एसियाली खेलकुदमा स्वर्ण पदक जित्दा उनी टोलीका फरवार्ड थिए । सन् १९८७ मा कोलकातामा सम्पन्न तेस्रो दक्षिण एसियाली खेलकुदमा नेपालले रजत जित्दा पनि उनी टोलीका सदस्य थिए । थापा पोखराका स्थानीयवासी हुन् । अहिले एन्फा अध्यक्षमा उम्मेदवारी दिन जिल्लाबाट प्रतिनिधि भएर आउनुपर्दैन । एन्फा चुनावमा ४५ जिल्ला शाखा, १४ ए डिभिजन क्लब, ७ बी डिभिजन क्लब, ३ सी डिभिजन क्लब, रेफ्री, प्रशिक्षक, महिला फुटबल र खेलाडी संघबाट ११ प्रतिनिधिले मत दिन पाउँछन् ।"
रोहित फेरि पर्सिजामै,"काठमाडौं (कास) नेपाली राष्ट्रिय फुटबल टोलीका सदस्य रोहित चन्दले इन्डोनेसियाली क्लब पर्सिजा जाकार्तासँग एक वर्ष अनुबन्धन थप गरेका छन् । इन्डोनेसियाको पहिलो श्रेणीको क्लब पर्सिजाले बुधबार तेस्रो विदेशी खेलाडीका रूपमा रोहितलाई अनुबन्धित गरेको हो । अघिल्लो सिजन राम्रो प्रदर्शन गरेका कारण उनलाई यस वर्ष पनि निरन्तरता गरिएको हो ।प्रशिक्षक स्टेफानो कुगुर्राले अन्य दुई विदेशी खेलाडी उपलब्ध भए पनि रोहितलाई अनुबन्धन गर्न चाहेको क्लबले जनाएको छ । अन्य दुई खेलाडी पनि राम्रा छन् तर उनीहरू मैले चाहेजस्तो खेलाडी हैनन्, कुगुर्राले भने । रोहितले यसअघि पनि दुई वर्ष पर्सिजाबाट खेलिसकेका छन् ।गत सिजन पर्सिजामा आबद्ध हुनुअघि रोहित चोटका कारण करिब एक वर्ष मैदान बाहिर रहेका थिए । उनी सन् २०१६ को सुरुआतमा मलेसियाली क्लब टीटिम एफसीसँग आबद्ध रहँदा घाइते भएका थिए । चोटबाट पुनरागमन गर्ने क्रममा उनले मनाङ मस्र्याङ्दी क्लबबाट खेलेर आहा गोल्डकप र झापा गोल्डकपको उपाधि जित्न महत्त्वपूर्ण भूमिका निर्वाह गरेका थिए ।गत सिजन इन्डोनेसियाली लिगको चौथो स्थानमा रहेको पर्सिजाले यस सिजन एएफसी कपको समूह चरणमा सिधै स्थान पाएको छ । गत सिजन इन्डोनेसियाली लिगको उपाधि जितेको भयंकाराले एएफसीको क्लब लाइसेन्स प्राप्त नगरेका कारण पर्सिजाले सिधै समूह चरणमा स्थान पाएको हो । लिगको उपविजेता बाली एफसीले भने एएफसी च्याम्पियन्स लिगको छनोट चरण खेल्दै छ । बाली च्याम्पियन्स लिगमा छनोट भएको खण्डमा लिगमा पाँचौ स्थानमा रहेको मदुराले एएफसी कपको समूह चरणमा स्थान बनाउने छ ।"
मुनरो चम्कँदा न्युजिल्यान्ड विजयी,न्युजिल्यान्ड (एएफपी) कोलिन मुनरोको कीर्तिमानी तेस्रो अन्तर्राष्ट्रिय ट्वान्टी२० शतकसँगै न्युजिल्यान्डले तेस्रो ट्वान्टी२० मा वेस्ट इन्डिजलाई १ सय १९ रनले पराजित गरेको छ । बुधबार १ सय ४ रनको आक्रामक इनिङ्स खेल्दै मुनरो अन्तर्राष्ट्रिय ट्वान्टी२० मा तेस्रो शतक प्रहार गर्ने पहिलो खेलाडी बनेका हुन् । वेस्ट इन्डिजका क्रिस गेलसहित अन्य चार खेलाडीले ट्वान्टी२० मा दुई शतक बनाएका छन् ।पहिलो ब्याटिङ गरेको न्युजिल्यान्डले उनकै इनिङ्स मदतले २ सय ४३ रनको विशाल योगफल खडा गरेको थियो । मुनरोले यसअघि भारत र बंगलादेशविरुद्ध पनि शतक बनाएका थिए । ५३ बल खेलेका मुनरोले आउट हुनुअघि १० छक्का र ३ चौका प्रहार गरे । इनिङ्सको पहिलो बलमै जेरोमी टेलरलाई चौका प्रहार गरेका उनले डेब्यु गरिरहेका रायद एम्रितको सुरुआती दुई बलमा छक्का हाने । मुनरो इनिङ्सको अन्तिम ओभरमा क्रेग ब्रेथवेटको बलमा आउट भएका थिए । न्युजिल्यान्डका लागि अर्का ओपनर मार्टिन गुप्टिलले ६३ रनको योगदान दिए ।विशाल योगफल पछयाएको वेस्ट इन्डिजले १६३ ओभरमा अलआउट हुनुअघि १ सय २४ रनमात्र जोड्न सक्यो । दुवै ओपनरलाई शून्यमा गुमाएको वेस्ट इन्डिजका लागि आन्द्रे फ्लेचरले सर्वाधिक ४६ रनको योगदान दिए । न्युजिल्यान्डका टिम साउथी र ईश सोधीले २२ विकेट लिएका थिए । न्युजिल्यान्डले ३ खेलको शृंखला समग्रमा २० ले हात पार्यो । दोस्रो खेल वर्षाका कारण रद्द भएको थियो ।
