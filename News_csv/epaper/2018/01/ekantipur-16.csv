शीर्षक,विवरण
किस्ताका लागि रातारात घर,"रामेछाप भूकम्पपीडितलाई पुस मसान्तसम्म डीपीसी गर्न दिएको समयसीमा सकिने दिन जिल्लामा सयौं घरका जग थपिएका छन् ।दोस्रो किस्ता लिने समयसीमा थपिने आशामा घरको जग नहाली बसेका पीडितहरू राष्ट्रिय पुनर्निर्माण प्राधिकरणले म्याद थपका विषयमा कुनै सूचना नदिएपछि रातारात घर बनाउन जुटेका हुन् । जिल्लाका अधिकांश स्थानमा रातारात जग थपिएपछि त्यसको नापजाँचका लागि प्राविधिकलाई समस्या परेको छ । हाम्रोमा गए राति नै ३५ घरका जग बने, पकरबासका प्राविधिक नवराज श्रेष्ठले भने । उनले पुस मसान्तका दिन बनेका घरहरू माघ १ गते नापजाँच गरी फर्किएका छन् । अस्तिसम्मको नापजाँच सकेका थियौं एकै दिन त्यति धेरै घर बनेछन्, उनले भने ।गुन्सीमा पुस मसान्तमा सुरु भएको घर माघ १ गते बिहानसम्म डीपीसी हुँदै थिए । राति कामै नरोकी गुन्सीमा झन्डै २५ घरका जग तयार भएको इन्जिनियर राजकुमार अहिरले बताए । प्राविधिकहरूले पुस मसान्तभन्दा पछि बनेका घर ननाप्ने बताएपछि ग्रामीण क्षेत्रमा जग खन्नेदेखि डीपीसीसम्मको काम एकै दिन भ्याउने थुप्रै पीडित भए । अघिल्लो दिन जग्गा तयार गर्न डोजर लाँदै गरेको देखेका प्राविधिकहरू भोलिपल्ट डीपीसी हालेको खबरले अचम्भित भएका छन् । एकै रात यति धेरै काम हुने रहेछ, चिसापानीका इन्जिनियर तोपनारायण पौडेलले भने, पहिलेदेखि यस्तो चेतावनी दिएको भए पुनर्निर्माणको काम यो बेलासम्म सम्पन्न भइसक्ने थियो ।जिल्लामा झन्डै २५ प्रतिशतले मात्र जग हालेको भन्दै अधिकांश घर नबनेकाले सरकारले म्याद थप्नेमा पीडितहरू आशावादी थिए । अन्तिम दिनसम्म पनि म्याद थप्ला भन्ने आशा थियो, चिसापानीका कृष्णबहादुर श्रेष्ठले भने, रेडियो र टीभीमा समाचार आउला भनेर बसियो तर नआएपछि दोब्बर ज्याला तिरेर रातभरि काम गर्यौं । घर निर्माणमा पश्चिमी पहाडबाट आएका डकर्मीहरूले झिपिक्क नसुतेर दोस्रो किस्ता आउने वातावरण बनाइदिए ।उनीजस्तै प्राधिकरणले दोस्रो किस्ता लिने समय थप्ला भनेर आशामा बसेका पीडितहरू भने अझै अन्योलमा छन् । डकर्मी अभावमा चाहेर पनि घर बनाउन पाइएन, मन्थलीका शमशेर माझी भन्छन्, अझै पनि थपिएला भन्ने आशामा छौं । म्याद थपिएन भने हाम्रो बास कटेरामै हो । जिल्लामा काठ र पानी अभावले घर निर्माण गर्न नसकेका परिवार पनि उत्तिकै छन् । जिल्लाका दक्षिणी भेगका बासिन्दालाई खानेपानी जुटाउनै धौधौ छ ।जिल्लामा भूकम्पबाट आवास भत्केका ४३ हजारमध्ये ४१ हजार ३८६ जनाले पहिलो किस्ता लिएका थिए । तीमध्ये पुस मसान्तसम्म दोस्रो किस्ता लिनेको संख्या १२ हजार ६ सय ७४ मात्र छ । केही प्रक्रियामै छन् । प्राधिकरण रामेछापका प्रमुख ऋषिराज आचार्यले दोस्रो किस्ता भुक्तानी लिने जत्तिकै संख्याले तोकिएको मितिमा जग हालेका छन् । निवेदन दिएर प्रक्रियामा छिरेका, प्राविधिकले निरीक्षण गरी जिल्लामा बुझाइएका र अन्तिम साता निरीक्षण गरेका घरको संख्या करिब १० हजारभन्दा बढी रहेको उनको अनुमान छ । प्राविधिकबाट निरीक्षण प्रतिवेदन बुझाएपछि त्यसको यकिन संख्या आउला, उनले भने, अहिलेसम्म दोस्रो किस्ता लिनेभन्दा घर तयार गर्ने कमी छैनन् भन्ने हाम्रो अनुमान छ । जिल्लाभर पुस मसान्तसम्म २ हजार ७ सय २५ जनाले तेस्रो किस्ता लिइसकेका छन् । तेस्रो किस्ता लिन निरीक्षण गराइसक्नेको संख्या पनि झन्डै २ हजारको हाराहारीमा रहेको उनले बताए । प्राधिकरणले पुस मसान्तसम्म डीपीसी हालेर दोस्रो किस्ता लिएका घरलाई २०७५ असार मसान्तसम्म तेस्रो किस्ता लिने गरी सम्पन्न गर्नुपर्ने सर्त राखेको छ ।"
एकता प्रक्रियाबाट कुनै हालतमा फर्कन्नौं,"काठमाडौं माओवादी केन्द्रका अध्यक्ष पुष्पकमल दाहालले एमालेसँगको एकता प्रक्रियाबाट कुनै हालतमा पछि नफर्कने बताएका छन् । एउटै कम्युनिस्ट केन्द्र बनाउने आफ्नो वर्षौंदेखिको सपना रहेको उल्लेख गर्दै दाहालले एमाले अध्यक्ष केपी ओलीसमेत पार्टी एकताको प्रक्रियाबाट पछि नफर्कने विश्वास व्यक्त गरे ।एउटै कम्युनिस्ट केन्द्र बनोस् र नेपालमा समृद्धि आओस् भन्ने चाहना थियो, अब त्यो पूरा हुन्छ, गोकर्णेश्वर नगरपालिकामा सोमबार आयोजित तारेभीर महोत्सवको उद्घाटन गर्दै दाहालले भने, एमाले अध्यक्ष ओली र हामी कुनै पनि मूल्यमा पछि फर्कंदैनौं । एमाले र माओवादी प्रतिनिधिसभा र प्रदेशसभाको चुनावमा संयुक्त घोषणापत्र लिएर गएको र झन्डै दुई तिहाइ मत प्राप्त गरेको उल्लेख गर्दै दाहालले कम्युनिस्ट एकता प्रक्रियालाई जनताले अनुमोदन गरेको दाबी गरे । उनले अब स्थानीय, प्रदेश र केन्द्र तीनवटै तहका सरकार क्रियाशील हुने अवस्था आएको उल्लेख गर्दै सबै सरकारको ध्यान विकासमा केन्द्रित हुने धारणा राखे ।"
मनाइयो सम्यक् दान,"भक्तपुर (कास) बौद्ध धर्मावलम्बीले माघे संक्रान्तिको दिन सम्यक् महादान पर्व मनाएका छन् । नेपाल संवत् ७८७ मा भक्तपुर चतुब्र्रह्म महाविहारका बज्राचार्य जयरत्नले स्थापना गरेको थथुवही (जयकीर्ति महाविहार) मा सम्यक् महादान पर्व मनाएका हुन् । क्वाठन्डौंको प्रसन्नशील, साकोठाको चतुर्ब्रह्म, गोल्मढी मङ्गल धर्मदीप, इताछेंको जयकीर्ति (थथुवही) र भार्वाभो बौद्ध समकृत पाँच दीपंकर बुद्धहरू एवं प्रसन्नशील महाविहारका क्वाचापालदेवता, सम्यक् दानदाताका कुलदेवता, थासंद्यो (सुवर्ण चैत्य), चार लुँद्यो (सुवर्ण दीपंकर) तथा स्थवीर आजुलगायतलाई हाम्वजा (तील भोजन) दान गरिन्छ । माघेसंक्रान्तिको दिनलाई नेपाल भाषामा हाम्व संक्रान्तिसमेत भनेर चिनिने स्थानीय देवचन्द्र बज्राचार्यले बताए । प्रत्येक वर्ष माघे संक्रान्तिका दिन पाँच दीपंकरसहित अन्य स्वर्ण दीपंकरका मूर्तिलाई भक्तपुर नगरपालिका इताछेंस्थित थथुवहीमा विराजमान गराई भोजन गराएर बौद्ध धर्मावलम्बीहरूले सम्यक् दान पर्व मनाउने प्रचलन छ ।सम्यक् दानमा परम्परागत रूपमा स्थापना भएका बौद्ध विहारहरूमा दीक्षित भई गृहस्थ बौद्ध भिक्षुहरू शाक्य र बज्राचार्य बन्धुहरूलाई भोजन, अन्नदक्षिणा दिने गरिन्छ । सम्यक् दानमा भूमिमा उब्जाउ हुने सबै प्रकारका अन्न, गेडागुडी, फलफूल, मिठाईलगायत गच्छेअनुसारको दान गर्ने गरिन्छ । भक्तपुर तथा उपत्यकाका विभिन्न स्थानबाट आएका बौद्ध धर्मावलम्बीहरूले दान गरेको सम्यक् महादान व्यवस्थापन सहयोग समितिका अध्यक्ष गणेश बज्राचार्यले बताए ।"
आन्दोलनमा नर्सहरू,"काठमाडौं नर्समाथि भइरहेको श्रम शोषण बन्द गरियोस् भन्दै देशभरका नर्स आन्दोलनमा उत्रिएका छन् । भक्तपुरस्थित मानव अंग प्रत्यारोपण केन्द्रबाट निष्कासन गरिएका नर्सिङ कर्मचारीलाई बिनासर्त पुनर्बहाली गर्नुपर्ने मुद्दालाई मुख्य बनाएर उनीहरूले आन्दोलन थालेका हुन् । यसबाहेक विभिन्न ११ बुँदे माग अघि सार्दै एक सातादेखि उनीहरू आन्दोलनमा छन् । नेपाल नर्सिङ संघको अगुवाइमा नर्सले बुधबारदेखि नै हातमा कालोपट्टी बाँधेर मौन विरोध सुरु गरेका थिए । यसअघि नर्सहरूले कालोपट्टी बाँधेर ड्युटी गर्ने र एक घण्टा कामै नगरी अस्पताल परिसरमा धर्ना बस्दै आएका थिए । आन्दोलनरत नर्सहरूले सोमबारदेखि भने एक सिफ्टको ड्युटी नै छाडेका छन् । तीन घण्टा कामै नगरी उनीहरू अस्पताल परिसरमा धर्ना बसे । तीन दिनभित्र पनि माग पूरा नभए आफूहरू अस्पताल नै नजाने ड्युटी छाडेर २४ घण्टा नै स्वास्थ्य मन्त्रालयमा धर्ना दिने उनीहरूले चेतावनी दिएका छन् । माग पूरा नभए अनिश्चितकालका लागि काम ठप्प पार्ने निणर्य गरिएको नेपाल नर्सिङ संघकी कार्यबाहक अध्यक्ष गंगा थापाले बताइन् । हाम्रो मागलाई बेवास्ता गरिएको छ, सुनुवाइ नभएसम्म हामी निरन्तर आन्दोलन गरिरहन्छौं, थापाले भनिन् । अधिकारसहितको नर्सिङ सेवा महाशाखा बनाउनुपर्ने, अस्पतालमा नर्स बिरामीको अनुपात मिलाउनुपर्ने, निजी स्वास्थ्य संस्थामा कार्यरत नर्सलाई तहगत हिसाबले तलब दिनुपर्ने, भोलिन्टियर नर्सको नाममा नर्सहरूमाथि भइरहेको श्रम शोषण बन्द गर्नुपर्ने, दुर्गममा काम गर्ने नर्सलाई उचित पारिश्रमिक र सुरक्षा दिनुपर्ने, श्रम ऐन, २०७४ सबै स्वास्थ्य संस्थामा लागू गर्नुपर्ने उनीहरूका माग हुन् । नर्सिङ संघको तथ्यांकअनुसार देशभार ७४ हजार नर्स छन् ।नर्सको आन्दोलन चर्किएसँगै राजधानीका सरकारी अस्पताल प्रभावित हुन थालेका छन् । वीर अस्पतालमा सोमबार नर्सहरूले तीन घण्टा काम गर्न नमान्दा अस्पतालको आकस्मिक कक्ष प्रभावित बनेको अस्पतालका निर्देशक डा भूपेन्द्रकुमार बस्नेतले बताए । नर्सहरू बिना डाक्टर एक्लैले काम गर्न सम्भव छैन, आन्दोलन अझै चर्कियो भने बिरामी मारमा पर्छन्, डा बस्नेतले भने । स्वास्थ्य मन्त्रालयले यथाशीघ्र नर्सहरूका जायज माग पूरा गरी उनीहरू काममा फर्किने वातावरण बनाउनुपर्ने उनको भनाइ छ । वीर अस्पतालमा हाल चार सय नर्स कार्यरत छन् । सबै आन्दोलनमा उत्रिएका छन् । प्रसूतिगृहका नर्सहरूले भने अस्पताल सेवा प्रभावित नहुने गरी आन्दोलनमा सहभागी भइरहेको गृहले जनाएको छ । महाराजगन्जस्थित त्रिवि शिक्षण अस्पतालमा आन्दोलनको प्रभाव बढी छ । नर्सहरूले काम नगरिदिंदा डाक्टरहरूले पनि काम गर्न नमानेको अस्पताल प्रशासन प्रमुख गोविन्द प्रधानले बताए । काम गर्दा पनि कालोपट्टी बाँधेका छन्, आन्दोलन चर्कियो भने अस्पताल अस्तव्यस्त हुन्छ, उनले भने । मानव अंग प्रत्यारोपण केन्द्रका निर्देशक डा पुकारचन्द्र श्रेष्ठ भन्छ्न्, कानुनअनुसार निष्कासन गरिएका नर्सलाई पुनर्बहाली गर्न मिल्दैन, आन्दोलनका कारण मृगौला डायलासिस गर्नुपरेका बिरामी मर्कामा परेमा छन् । केन्द्रमा एक सय नर्स छन्, सबै आन्दोलनमा होमिएका छन् । नर्सहरूका अधिकांश मागहरू जायज भएको स्वास्थ्य सचिव डा पुष्पा चौधरीले बताएकी छन् । भोलि नै उनीहरूलाई बोलाएर छलफल गर्छौं र जायज मागहरू पूरा गरिदिन्छौं, उनले भनिन् । आन्दोलन चर्काएर अस्पतालको सेवा अवरुद्र नपार्न सचिव चौधरीले अनुरोध गरेकी छन् ।"
जातीय भेद,"ललितपुर संविधानले जातीय, वर्गीय, लिंगीय विभेद नहुने भने पनि ललितपुरका नेवार जातिभित्र विभेद कायम छ । एक साताअघि ठेचोका एक महर्जन युवाले कपाली थरकी केटीसँग विवाह गरे । तर, जब उनले दुलही घरमा भित्र्याउन खोजे, परिवारले मानेनन् । घरबाट निकाल्ने मात्र नभई छुट्टिन दबाब दिएपछि केटीले आफूलाई अन्याय भएको भन्दै न्यायका लागि गोदावरी नगारपालिकाका र महानगरीय प्रहरी वृत्त चापागाउँमा निवेदन दर्ता गरिन् ।त्यस्तै, ठेचोकै एक माली थरका युवाले ५ वर्षअघि महर्जन थरकी युवतीसँग प्रेम विवाह गरे । घरपरिवारमा मिल्ती भए पनि दम्पतीबाट जन्मिएको छोरालाई भने माली गुठीले गुठियारका रूपमा स्विकारेको छैन । गुठीमा भित्र्याए गुठी देवता रिसाउने र सम्पूर्ण गुठियारलाई नराम्रो हुने अन्धविश्वास छ । केहीअघि खडगी थरका केटाले महर्जन थरकी केटीलाई भगाए । केटी पक्षका परिवारले खोजीनिती गरी छोरीलाई फिर्ता ल्याए । पछि दुवै भागे । यसले झगडाकै रूप लियो । केटाको घरमा महर्जन युवतीलाई बुहारीका रूपमा भित्र्याए पनि अहिलेसम्म केटी पक्षले ज्वाइँलाई घरमा भित्र्याएको छैन । त्यसैले ससुरालीको देवाली गुठीमा ज्वाइँले प्रवेश पाएका छैनन् । यी तीन प्रतिनिघि पात्र मात्र हुन् । उनीहरूजस्तै जातीय विभेदको समस्या भोग्न नेवारी समुदायमा थुप्रो छन् । नेवार बस्तीहरूमा नेवा: खाजा घर प्रचलित छन् । तर, बस्तीमाँझ यस्ता खाजाघरमा तल्लो मानिने नेवारले खाजा खाएमा अझै पनि परै बसेर खानुपर्ने र खाएको भाँडो आफैं माझ्नुपर्छ । खेतबारीमा काम गर्दापछि छुट्टै बसेर खानुपर्ने कुप्रथा अझै समाजमा विद्यमान छ । नेवारी समुदायमा विंसगति र विकृति अझै बाँकी छ । नेवारको छाता संस्थाका रूपमा नेवा: देय दबू छ । यो संस्थाअन्तर्गत नेवार जातिभित्रका २८ जातीय संस्था र संगठन सदस्य छन् । दबूका महासचिव माइलाबाबु देउला भन्छन्, नेवार समुदायभित्र विविधतामा अनेकता र अनेकताभित्र एकता छ, तर दलित परिभाषित छैन । उनले जयस्थिति मल्लले ४ वर्ण र ३६ जातलाई जातीय व्यवस्था सुरु गरेको नभई व्यवस्थित मात्र गरेको बताए । नेवार समुदायमा पानी नचल्ने, छोइछिटो हाल्नुपर्ने १९१० को मुलुकी ऐनलाई प्रचलनमा ल्याउन खोजेकोमा आपत्ति छ, उनले भने । देउला समाजका अध्यक्षसमेत रहेका उनले कुप्रथा गर्दै जाने भएमा नेवारनेवारबीच नै आन्दोलन हुने चेतावनी दिए । मुलुकमा आमूल परिवर्तन र संघीय लोकतान्त्रिक गणतन्त्रलाई संस्थागत गर्न सुरुमा कुप्रथा अन्त्य गर्न जरुरी छ, उनले भने, यसबारेमा सरकार पक्ष पनि गम्भीर हुन जरुरी छ । नेवार समुदायमा लिच्छविकालदेखि सुरु भएको जात र वर्ण व्यवस्थाको प्रभाव अझै पाइन्छ । सरकारले सूचीकृत गरेका ५९ आदिवासी जनजातिमध्ये नेवार आर्थिक हिसाबले उन्नत समूहमा पर्छ । व्यापार व्यवसायमा अब्बल मानिने यो जातिभित्र पनि ब्राह्मण, क्षत्री, वैश्य र शूद्रजस्तै ४ तहमा विभाजन गरेको पाइन्छ । नेवार समुदायमै रहेका देउला, कुचीकार, च्याम्खललाई भने दलितको सूचीमा राखिएको छ । राष्ट्रिय दलित आयोगले नै यिनलाई दलित मानेको छ ।नेवा: दे दबूका अध्यक्ष नरेश ताम्रकारको भनाइ पनि उस्तै छ । नेवार समाजभित्र विभेद कम भए पनि निर्मूल नभएको उल्लेख गदै उनी भन्छन्, रोटीबेटी चलेको छैन । गुठीको भोजमा अरू सहभागी हुन पाउँदैनन्, बिहेबारी पनि चल्दैन । उनले सरकारले संसद्मा नेवार समुदायभित्र दलित भनेर खड्गी, कपाली, देउला र धोबीको विधयकको रूपमा दर्ता गरेको बताए । हामीले पारित गर्न दिएनौं, उनले भने, पछिल्लोपटक पहाडी दलित भनेर देउलालाई ल्याए, यो पनि मान्य छैन । पुरानो बस्तीमा विभेद बाँकी रहेको बताउँदै उनले भने दबूले यसबारेमा जागरण ल्याउने काम गरिरहेको छ । अधिकारकर्मी मल्ल के सुन्दरले ८ वर्षअघि नै राष्ट्रिय सम्मेलन गरी नेवारभित्रको जातीय विभेद अन्त्य भएको सार्वजनिक घोषणा भइसकेको बताए । उनले सीमित व्यक्तिले दलितको कोटामा सुविधा लिने र राजनीतिक दलहरूले समेत त्यसलाई प्राथमिकता दिने प्रवृत्तिले नेवार दलित भनेर खण्डित गर्ने काम भइरहेको बताए । राष्ट्रिय जनगणना २०६८ को तथ्यांकअनुसार मुलुकमा नेवारको संख्या १३ लाख २१ हजार ९ सय ३३ छ । जुन कुल जनसंख्याको ४ दशमलव ९ प्रतिशत हो । नेवारको प्रमुख पहिचान गुठी परम्परालाई मानिन्छ । सामाजिक, धार्मिक, आर्थिक, पारिवारिक सम्बन्धहरू गुठीअन्तर्गत सञ्चालन हुन्छन् । वंश र परम्पराको निरन्तरताको टुंगो पनि गुठी र त्यसका प्रमुख थकालीबाट हुने गर्छ । गुठीका सदस्यलाई गुठियार भनिन्छ । गुठियारको घर परिवारमा हुने देवाली, व्रतबन्ध, विवाहदेखि मृत्यु संस्कारसम्मका क्रियाकलाप गुठीले गर्छ ।विभेदको जरोनेवारलाई बहुधर्मावलम्बी जाति मानिन्छ । नेवारभित्र हिन्दु र बौद्ध धर्म मान्ने छन् । नेवार समुदायका महिलाले विभिन्नथरीका गरगहना पहिरिए पनि नाक छेडदैनन् र फुली पनि लगाउँदैनन् । तर, सामाजिक भेदका कारण नाक छेड्ने महिला भेटिन्छन् । विशेषगरी दलित मानिने समुदायमा यो चलन बढेको छ । विभेदबाट मुक्ति पाउन केहीले धर्म परिवर्तन गर्ने गरेको पनि पाइन्छ । कतिपय उपल्लो जातका युवाले कथित तल्लो जातिकी युवतीसँग विवाह गरे समाजबाट बहिष्कृत हुने, बुहारीलाई कुलमा सामेल नगरिने गरेको पाइन्छ । कथित तल्लो जातिका युवासँग छोरीचेलीले विवाह गरे माइती पक्षले सधैंका लागि त्याग्ने गरेको उदाहरण पनि छन् । ब्राह्मण, राई वा क्षत्रीजस्ता अन्य जातिमा विवाह गर्नेलाई प्रत्यक्ष भेदभाव गरेको खासै नभेटिने जानकारहरू बताउँछन् । नेवा: पत्रकार दबूका अध्यक्ष श्रीकृष्ण महर्जन भन्छन्, सामाजिक जातीय विभेदलाई नयाँ पुस्ताले बेवास्ता गर्ने गरे पनि गुठीमा कठोर व्यवस्थाका कारण चटक्कै छोड्न सकेको छैन ।विभेद अन्त्यको घोषणानेवार समुदायभित्र विभेद हुनु हुँदैन भन्ने सर्वत्र आवाज उठदै आएको छ । त्यही विभेद अन्त्य गर्न विभिन्न ६५ थरी नेवारभित्रका जातीय संस्थाका प्रमुखले एक साथ २०६५ मा भक्तपुरको बोडे र २०६६ पुसमा ललितपुरको पुल्चोकमा राष्ट्रिय सम्मेलन आयोजना गरी नेवार जातिबीच भेदभाव, छुवाछूत छैन, भए अन्त्य भएको मौखिक प्रतिबद्धता उद्घोष गरेका थिए । त्यही समुदायका प्रमुखले २०६८ पुसमै काठमाडौंको वसन्तपुरस्थित महादेवपार्वती डबलीअघि लिखित रूपमै विभेद अन्त्य भएको घोषणापत्र सार्वजनिक गरेका थिए ।"
दुर्गमबाट सुत्केरीको उद्धार,"काठमाडौं (कास) सुत्केरी व्यथाले छट्पटिएकी सिन्धुपाल्चोककी ३१ वर्षीया सन्तमाया तामाङलाई सोमबार राजधानी ल्याइएको छ । इन्द्रावती गाउँपालिकामा अस्पताल नहुँदा महिलालाई सामाजिक संस्था घरआँगनले उपचारका लागि राजधानी नै ल्याएको हो । हाल तामाङको जोरपाटीस्थित नेपाल मेडिकल कलेजमा भर्ना गरिएको संस्थाका अध्यक्ष दीपक सिलवालले जानकारी दिए । आर्थिक अभावका बाबजुद हेलिकप्टर चार्टर उधारोमा लिएँ, उनले भने, यसैअनुसार राजधानी ल्याएकाले सन्तमाया र उनको बच्चाको स्वास्थ्य स्थिति सामान्य छ । सिन्धुपाल्चोकको गाउँमा सडक र यातायातको सुविधा नहुँदा उनलाई यसरी ल्याउनुपरेको उनले सुनाए । महिला र भर्खरै जन्मिएको उनको बच्चाको स्वास्थ्य सामान्य रहेको कलेजले जनाएको छ ।"
महागुठीले मुख्य गुठियार हटायो,"काठमाडौं (कास) नेपाल चर्खा प्रचारक गान्धी तुलसी स्मारक महागुठीले संस्थाको हितविपरीत कार्य गरेको आरोपमा तीन मुख्य गुठियारलाई हटाइएको छ । महागुठीको शनिबार सम्पन्न ९१ औ वार्षिक साधारणसभाले महालक्ष्मी श्रेष्ठ, उर्मिला गर्ग र रामबदन जोशीलाई साधारण सदस्यसमेत नरहने गरी हटाएको हो ।"
ऋण काढेर पहिरोमुनि घर,"सिन्धुपाल्चोक भोटेकोसी गाउँपालिका फुल्पिङकट्टी झिर्पु हिन्दीकी जालमाया शेर्पाले सरकारले दिएको पहिलो किस्ता ५० हजारमा ऋण थपेर घर निर्माण गरिरहेकी छन् । झ्यालसम्मको संरचना बनाइसके पनि घरमाथिको डाँडा भास्सिएर पहिरो झरिरहेको छ । अन्यत्र जग्गा छैन, दैव भरोसामा यहीं घर बनाउन थालें, उनले भनिन्, पहिरोको डरले निद्रा लाग्दैन तर अन्त कहाँ जानु ? गाउँ नै पहिरोमुनि छ । आफूले पनि त्यहीं घर बनाएकाले दोस्रो किस्ता नपाउने पिरले छिमेकीहरूबाट समयमै ऋण लिएर घर बनाएको उनले सुनाइन् । उनीजस्तै मार्मिङगाउँ चन्द्रखुंकी सुनमाया तामाङले पनि सहकारीबाट ऋण लिएर घर बनाउन थालेको दुई साता पुग्यो । मार्मिङको गाउँमाथि डाँडा भास्सिएर पहिरो झरिरहेको छ । तल उनी धमाधम घर निर्माण गरिरहेकी छन् । गाउँ छाडेर जाने ठाउँ छैन, जसोतसो घर बनाउन थालियो । जे पर्ला टर्ला, उनले भास्सिँदै आएको पहिरो देखाउँदै भनिन्, तर, बर्खा लागेपछि सबै पहिरो झर्न थाल्छ, टहरा थर्किएपछि हंसले ठाउँ छोड्छ । भोटेकोसी गाउँपालिकाको फुल्पिङकट्टी, झिर्पु र हिन्दीका दुई सय परिवारले पहिरोमुनि घर बनाएका छन् । मार्मिङको सिंगो गाउँ पहिरोको जोखिममा छ । तातोपानीको दुगुना, बोक्चेदेखि लिस्तीकोटको टुसार, पाउँगुम्बाका प्राय: बासिन्दा पहिरोमुनि नै घर बनाइरहेका छन् ।फुल्पिङकट्टी, झिर्पु, हिन्दी बजारका जालमान गुरुङ पनि घर बनाउने तरखरमा छन् । घर बनाउने ठाउँ त पहिरोमुनि नै छ, उनले भने, गाउँपालिका प्रमुखको घरसमेत पहिरोमुनि बन्दै छ । यसअघि दुगुना भीरबाट आएको पहिरोले २५ घर पुरेर १५ जनाले ज्यान गुमाएका थिए । लिस्तीकोटका अगुवा दोर्जे लामाका अनुसार गाउँमा घर बनाउने प्राय:ले ऋण लिएका छन् । उनका अनुसार तातोपानी नाका बन्द भएपछि बेरोजगार बनेका सीमाका गाउँलेले आर्थिक अभावमा त्यसो गरेका हुन् । पहिरो र बाढी यहाँका सधैंका समस्या हुन्, भोटेकोसी गाउँपालिकाका उपप्रमुख दाबुटी शेर्पाले भनिन्, जोखिममा परेका स्थान र पीडितका सबै समस्या प्राधिकरण समन्वय समिति सचिवालयमा बुझाइसकेका छांै । उनले पहिरोको जोखिममा परेका भूकम्पपीडितबारे निरीक्षण गरी स्थानान्तरणको पहल गर्ने कार्ययोजना बनाइरहेको बताइन् ।"
सत्यको खोज नै सत्याग्रह,"सत्यका लागि गरिने आग्रह नै सत्याग्रह हो । सत्याग्रहमा कुनै पनि प्रकारको हिंसा वर्जित हुन्छ वा हिंसालाई कुनै पनि ठाउँ हुँदैन । सत्याग्रह भनेको विचारको शालिनता, विनम्रता र असिम धैर्यको संगम हो । सत्यको अथक खोज र प्राप्तिको दृढ संकल्प नै सत्याग्रह हो । सत्याग्रह भनेको अन्याय र शोषण विरुद्ध अहिंसात्मक आन्दोलनको विधि हो । सत्ताको दुरुपयोगलाई रोक्न, शान्ति, न्याय तथा स्वतन्त्रताको आधार बलियो बनाउन सत्याग्रह गरिन्छ । राजनीति तथा सामाजिक जीवनमा जम्दै जाने फोहोरलाई सफा गर्न नै सत्याग्रह गरिन्छ । समग्रमा सत्यको खोज, सत्यको प्रयोग, सत्यको अभ्यास र सत्यको आग्रह नै सत्याग्रह हो । सत्याग्रहका विभिन्न स्वरुप छन् । अनशन, उपवास, भद्र अवज्ञा सत्याग्रहका विशिष्टतम स्वरूपहरू हुन् ।शान्तिपूर्ण परिवर्तनका लागि नै सत्याग्रह प्रक्षेपण गरिन्छ । सत्याग्रहले व्यवस्था बदल्न सक्छ, सत्ता बदल्न सक्छ, तर सत्ता प्राप्तिको मोह नराख्ने साधकहरू नै उच्चकोटीका सत्याग्रही हुन् । महात्मा गान्धी त्यसको विशिष्ट उदाहरण हो । गान्धी सत्य र अहिंसालाई अविभाज्य ठान्नुहुन्थ्यो । सत्याग्रहीहरू आफूलाई कष्ट दिएर जगतको ध्यानाकर्षण गराउँछन्, जबकि दुराग्रहीहरू अरूलाई कष्ट दिएर जगतको ध्यानाकर्षण गराउँछन् । सत्याग्रहको मार्ग सरल देखिए पनि सत्याग्रह गर्न सजिलो छैन । कहीँ सत्याग्रही आफै कुलो भएर बगिरहेको हुन्छ त कहीँ आफै मार्ग निर्माण गरिरहेको हुन्छ । सत्याग्रहले सफलता हासिल गरेपछि त्यही मार्ग अनुकरणीय बन्छ र त्यही बाटो अरू पनि यात्रा गर्छन् । आफ्ना कमजोरीलाई सत्याग्रही सहज ढंगले स्वीकार गर्छ । घृणा ओकल्न थाल्यो भने सत्याग्रही दुराग्रहीमा परिणत हुनसक्छ । प्रतिशोध हुर्कन थाल्यो भने सत्याग्रही आफै मुढाग्रही बन्न पुग्छ । सत्याग्रह भनेको सत्य र निष्ठासाथ गरिने यस्तो तपस्या हो, जुन आफ्नालागि होइन, समाज, देश, मानवता र जगतको हितका लागि गरिन्छ । सत्याग्रही दृढ निश्चयी हुन्छ । त्यसैले हठी देखिन्छ । सत्याग्रहीलाई हेर्ने लाखौँ, करोडौँ आँखा हुन्छन् । वर्तमानमा तीमध्ये कैयन आँखाले सत्याग्रहीको अपमान गर्छन् र भविष्यमा थकथकी मान्छन् । आधुनिक विश्वको सबैभन्दा प्रभावशाली सत्याग्रही महात्मा गान्धीको पनि कतिपयले अपमान गरे त कतिपयले हुर्मत लिए । त्यसको प्रत्यक्ष उदाहरण नोबेल शान्ति पुरस्कार प्रदान गर्ने समिति हो । गान्धीको नाम ५ पटक नोबेल शान्ति पुरस्कारका लागि मनोनयन भयो, तर एकपटक पनि गान्धीलाई नोबेल शान्ति पुरस्कार प्रदान गरिएन । त्यसको प्रमुख कारण थियो, नोबेल पुरस्कार प्रदान गर्ने नर्बेको बेलायतसँगको घनिष्ठ सम्बन्ध । बेलायती उपनिवेश अन्त्य गर्न गान्धीले सत्याग्रह प्रक्षेपण गर्नुभएको थियो भने गान्धीलाई पुरस्कृत गर्दा आफ्नो मित्र बेलायत रिसाउने र अंग्रेजी स्वार्थ धराशायी हुने भयले नर्बेजियनहरू त्रस्त थिए । सन् १९३७ मा गान्धीको मनोनयनलाई लत्याएर एकजना ब्रिटिस कूटनीतिज्ञलाई पुरस्कृत गरिएको थियो । त्यति मात्र होइन, गान्धी नोबेल पुरस्कारका लागि योग्य छैनन् भनी नोबेल समितिका सल्लाहकारले गान्धी तानाशाही स्वभावको मामुली राजनीतिज्ञ भएको अप्रिय टिप्पणी लेखेका थिए । भारत स्वतन्त्र भएपछि पनि १९४७ अक्टोबरमा गान्धीको मनोनयनलाई नोबेल समितिले फेरि खारेज गर्यो । सन् १९४८ मा गान्धीको हत्या भएपछि भने यस वर्ष कुनै पनि उपयुक्त जीवित व्यक्तिको मनोनयन नभएको भन्दै कसैलाई पनि पुरस्कार नदिने भनी गोहीको आँसु चुहाउन पुग्यो । तत्पश्चात आफूलाई गान्धीको अनुयायी बताउने कैयनले नोबेल शान्ति पुरस्कार पाए ।एकथरी मानिस पुरस्कारका कारणले चिनिन्छन् जस्तो कि आजको मितिमा नोबेल पुरस्कार पायो भने त्यो व्यक्ति रातारात चर्चित हुन्छ । एकथरी मान्छेका कारण पुरस्कार चिनिन्छ । जस्तो कि नेल्सन मण्डेलाले कुनै पनि पुरस्कार पाउँदा त्यो पुरस्कार चर्चित हुने गथ्र्याे । २७ वर्षसम्म मण्डेला जेल बस्दा टकटकिने र मौन बस्नेहरू पछि मण्डेलाको निवासमै लाम लागेर पुरस्कार र ट्रफीहरू छाडेर गएको दृश्य त्यसैको उदाहरण हो । एकथरी अर्थात सत्याग्रहीहरू पुरस्कारको अपेक्षा गर्दैनन् र पुरस्कारले चिनिँदैनन्, अपितु उनीहरूको नाममै ठूलठूला पुरस्कार स्थापना हुन्छ । महात्मा गान्धी त्यसको ज्वलन्त उदाहरण हुन्, जसको सतीसाल वृक्षजस्तो उचाइका अगाडि अहिले नोबेल पुरस्कार सानो छेस्कोजस्तो देखिन्छ । सन् २००७ मा संयुक्त राष्ट्र संघ महासभाले गान्धी जन्मजयन्ती अर्थात् २ अक्टोबरलाई अन्तर्राष्ट्रिय अहिंसा दिवस घोषणा गर्दै विश्वब्यापी रूपमा मनाउने निर्णय गान्धी र सत्याग्रहको विश्वब्यापी स्वीकार्यताको पछिल्लो उदाहरण हो । सत्यको पक्षमा दृढतापूर्वक गरिने सत्याग्रह सधैं लोकप्रिय हुँदैन । अझ भनौँ कहिलेकाहीं स्वजनहरूमाझ सारै अप्रिय पनि हुन्छ । १९४७ अगष्टमा भारतपाकिस्तान विभाजन हुँदा पाकिस्तानलाई ७५ करोड रुपैयाँ दिने सहमति भएको थियो । तर त्यस लगत्तै काश्मीर विवाद सुरु भएपछि भारतले दोस्रो किस्ताको ५५ करोड दिन आनाकानी गर्यो । गभर्नर जनरल लर्ड माउन्टवेटनले यो कुरा गान्धीलाई सुनाएपछि भारतले कबुलेको उक्त रकम पाकिस्तानलाई दिनुपर्छ भन्ने गान्धीको जोड रह्यो । एकातिर सामुदायिक सद्भाव बिथोलिएको थियो, अर्कोतिर दिल्लीमा हिंसा भड्किएको थियो । यही पृष्ठभूमिमा गान्धीले अनशन थाल्नुभयो । यद्यपि आलोचकहरूले पाकिस्तानलाई तुरुन्त ५५ करोड दिनुपर्छ भनी अनशन गरेको भन्दै र लेख्दै आएका छन् । ६ दिन लामो अनशनपछि पाकिस्तानलाई दोस्रो किस्ताको रकम भारतले दियो । अहिंसा र करुणाका पुजारी महात्मा गान्धी आफै क्रूरताको सिकार बन्नुभयो । विभाजनको गर्भबाट उत्पन्न कोप र क्षोभको आवरणमा नत्थुराम गोड्से (नाथुराम) को हातबाट गान्धीको इहलीला समाप्त भयो । अर्थात एक तपस्वी सत्याग्रहीको धर्मान्ध व्याधाका हातबाट हत्या भयो ।जाति भेदभाववादी कानुन तथा नीतिका विरुद्ध अमेरिकामा संघर्ष गर्दै काराबास भोग्ने मार्टिन लुथर किङ जुनियर सत्याग्रहीको रूपमा परिचित अर्को ख्याति प्राप्त नाम हो । अनशन नबसे तापनि अवज्ञा लगायत अहिंसात्मक संघर्षका कारण मार्टिनको पहिचान विशिष्ट सत्याग्रहीको रूपमा रहेको छ । विख्यात वक्तासमेत रहेका मार्टिनले सन् १९६३ मा वासिङटनस्थ्ति लिंकन मेमोरियल अगाडि दिएको मसँग सपना छ भन्ने भाषण आज पनि चर्चित छ । एकजना भगौडा अपराधीले गोली हानी मार्टिनको हत्या गर्यो । दुई महान सत्याग्रहीहरूको हत्याको घटना आधुनिक विश्व इतिहासको दु:खद र दुर्भाग्यपूर्ण घटना हुन् ।अनशनको चर्चा गर्दा जहानियाँ क्रूर राणाशासन अन्त्यका लागि बीपी कोइरालाले सन् १९४८ मा काठमाडौँमा बन्दी अवस्थामा रहँदा गर्नुभएको २९ दिन लामो अनशन ऐतिहासिक एवं अभूतपूर्व घटना थियो । भारतमा गान्धीका अनुयायीका रूपमा चिनिने सुन्दरलाल बहुगुणाले गढवालको हिमाली क्षेत्रमा थालेको चिपको आन्दोलन इतिहासको अध्याय भइसकेको छ । वृक्ष कसैले काट्न लाग्यो भने त्यसैमा टाँसिएर वन विनाश हुनबाट रोक्नु नै चिपको आन्दोलन थियो । टिहरी बाँध परियोजना विरुद्ध बहुगुणा ७४ दिनसम्म अनशन बस्नुभएको थियो । अनशनका दौरान बेलको जुस, कागती पानी र थोरै महमात्र खाने बहुगुणा हतार नगर्ने व्यक्तिका रूपमा पनि चिनिनुहुन्छ । भारतमा भ्रष्टाचार विरुद्ध आन्दोलनका अभियन्ता अन्ना हजारे पछिल्लो कालखण्डको चर्चित सत्याग्रही हुनुहुन्छ । सैनिक पृष्ठभूमिबाट आएको हुँदा यदाकदा मृत्युदण्डको वकालत गरेर विवादमा परे पनि सत्ताका लागि सत्याग्रही मुख मिठ्याउँदैन भन्ने उदाहरण प्रस्तुत गरेर हजारे आज पनि वन्दनीय हुनुहुन्छ, जबकि हजारेकै सहयोगी अरविन्द केजरीवाल निर्वाचन उठी जितेर दिल्लीको मुख्यमन्त्री पदमा विराजमान हुनुभएको छ । यद्यपि भ्रष्टाचार विरुद्धको सत्याग्रहका क्रममा केजरीवालसँग पनि २ साता लामो अनशनको अनुभव छ । सत्ताका लागि र्याल चुहाउँदा कतिपय सत्याग्रहीको पतन पनि भएको छ । सबै केजरीवाल जस्तो चुनाव जित्दैनन् भन्ने उदाहरणका रूपमा इरोम शर्मिलालाई लिन सकिन्छ । भारतको मणिपुरमा आफस्पा नाममा कानुन हटाउनुपर्छ भनी १६ वर्षदेखि अन्नत्याग गर्दै आएकी इरोमलाई कहिले फोर्स फिडको आदेश दिइयो त कहिले अनशनका कारण आत्महत्या गर्न खोजेको भन्दै मुद्दा लगाइयो । अन्तत: १६ वर्ष लामो सत्याग्रह त्यागेर इरोम विधानसभाको निर्वाचन उठ्न पुग्दा लज्जास्पद पराजय भोग्नुपर्यो, जहाँ जित्नेले १८ हजारभन्दा बढी मत प्राप्त गर्दा इरोमले पाएको मत संख्या ९० थियो ।सामुहिक रूपमा हेर्दा नेपालमा शाही शासनका दौरान २०६२ साउन १० गते काठमाडौँको रत्नपार्कमा भेला भई निषेधाज्ञा तोड्दै सुरु भएको लोकतन्त्र र शान्तिका लागि नागरिक आन्दोलन सत्याग्रहको विशिष्ट उदाहरण थियो । निषेधाज्ञा तोड्ने अर्थात भद्र अवज्ञाबाट सुरु भएको त्यो आन्दोलनले राजतन्त्रको उन्मूलनका लागि एकातिर विशाल सभा, जुलुस, धर्ना आयोजना गरिरह्यो भने अर्कोतिर मानवअधिकार दिवसका दिन रत्नपार्कमा फेरि निषेधाज्ञा तोड्दै र गिरफ्तारीलाई स्वीकार गर्दै भद्र अवज्ञा आन्दोलन पनि चलाइरह्यो । नागरिक आन्दोलनका बृहत सभाहरूमा कविहरू जुरुक्क उचाल्नेगरी कविता सुनाउँथे, कलाकारहरू गीत गाउँथे, चित्रकारहरू रंग भर्थे, लोकतन्त्र र शान्तिका पक्षपातीहरू गगनभेदी नारा लगाउँथे । बुद्धिजीवी, प्राध्यापक, लेखक, चिकित्सक, पत्रकार, कलाकार, पेसाकर्मी, अधिकारकर्मी र युवा विद्यार्थीहरू सबैको साझा मञ्च थियो नागरिक आन्दोलन, जसले अहिंसात्मक तवरले नयाँ शिराबाट राजतन्त्र उन्मूलनको बिउ छर्यो र लोकतान्त्रिक गणतन्त्रको फल फलाएरै छाड्यो ।आमरण अनशनका दौरान कतिपय सत्याग्रहीको निधन पनि भएको छ । नेपालमा आफ्ना छोराको हत्यारालाई कारबाही गर्नुपर्ने माग राखेर ३३३ दिनसम्म अन्नत्याग गरेका सत्याग्रही नन्दप्रसाद अधिकारीको सन् २०१४ मा अस्पतालको शैयामै निधन भयो । न्याय प्राप्तिकै माग राखेर संघर्षरत सत्याग्रही गंगामाया अधिकारीको मागलाई अझ पनि राज्यले गम्भीरतासाथ लिएको छैन । नेपालमा सत्याग्रहीको रूपमा पछिल्लो दशकमा १४ पटक अनशन बसेका डा गोविन्द केसी चिकित्सा शिक्षा र स्वास्थ्य क्षेत्रमा सुधार र भ्रष्टाचार विरुद्धको आन्दोलनको पर्याय बन्न पुग्नुभएको छ । गत साता डा केसीलाई रातको समयमा प्रहरी लाएर पक्रिएको दृश्य स्तब्ध र मर्माहत हुने खालको थियो । शाही शासनका दौरान २०६२ वैशाखमा शाही आयोगले देउवा विरुद्ध चलाएको भ्रष्टाचारको मुद्दाको सिलसिलामा शेरबहादुर देउवालाई मध्यरातमा बुढानीलकण्ठस्थित निवासबाट पक्राउ गरिएको थियो । त्यो बेला म बन्दी गृहमा थिएँ । बन्दी गृहभित्र सुनिएको समाचार अनुसार देउवालाई पक्रेर लैजाँदा उहाँको वृद्ध पिता गुहारगुहार भन्दै कराउनुभएको थियो रे । त्यो त्रासदी भोग्नुभएका देउवा आफैँ गृहमन्त्री हुँदा एउटा सत्याग्रहीलाई रातको समयमा पक्रनु कहालीलाग्दो छ । मौका पर्दा आफूलाई सत्याग्रहीकै रूपमा चिनाउन खोज्ने विमलेन्द्र निधिको सत्याग्रहीलाई होच्याउने पछिल्लो टिप्पणी झनै उदेकलाग्दो छ । २००७ नोभेम्बरमा भारतको नयाँदिल्लीमा सम्पन्न सत्याग्रह शताब्दी अन्तर्राष्ट्रिय समागम अन्तर्राष्ट्रिय सम्मेलनमा हामी सँंगै सहभागी थियौं । पछि उहाँ गृहसहित उपप्रधानमन्त्री पनि बन्नुभयो । तर डा केसी पक्राउको पछिल्लो प्रकरणमा निर्लज्ज ढंगले जसरी सामाजिक सञ्जालमा उहाँ डा केसीमाथि खनिनुभयो, त्यसले उहाँको सत्याग्रह र सत्याग्रहीप्रतिको दुर्भावना छताछुल्ल भएको छ ।सत्याग्रहीको पनि सीमा हुन्छ, अरूको मर्यादाप्रति सत्याग्रही सदैव संवेदनशील बन्नुपर्छ । सत्याग्रहीको पनि आचारसंहिता हुन्छ । प्रभाव विस्तार हुनथालेपछि सत्याग्रहीको पनि चर्को आलोचना हुन्छ, महात्मा गान्धीको पनि भएको थियो । तर आलोचना र निन्दामा भिन्नता छ । विमलेन्द्र निधिले गरेको निन्दा सत्याग्रही केसीलाई डाम्ने नियतले प्रेरित देखिन्छ । निधि गृहमन्त्री हुँदा यो देश विखण्डनको नारासहित कुनै व्यक्तिले आमसभा गर्दा १५ दिनसम्म गृहमन्त्री निधिको मौनता रहस्यमय छ । विमलेन्द्र निधिको दुराग्रहीप्रतिको सद्भाव र सत्याग्रहीप्रतिको दुर्भावका कारणहरू हुन सक्छन् । भविष्यमा डा केसीको औंला राजनीतिज्ञहरूमाथि नै उठ्न सक्ने भयले कतिपय राजनीतिज्ञ त्रस्त छन् भने अहिले नै केसीलाई डाम्नसके भविष्यमा आफू सुरक्षित रहिन्छ भन्ने मानसिकता विद्यमान देखिन्छ । यस अवस्थामा सत्याग्रहको लामो सिँढी उक्लँदै गर्नुभएका डा गोविन्द केसीले पनि विधि, मर्यादा र शिष्टाचारप्रति सजग बन्नु आवश्यक छ भने सत्याग्रहीलाई डाम्नु भनेको भविष्यमा आफ्नै शिर निहुरिने हो भन्ने तथ्य पनि अरू सबैले बुझ्नु आवश्यक छ ।"
जाजरकोटमा विशेष सतर्कताको खाँचो,"पुस ३० गते प्रकाशित जाजरकोटमा विशेष सतर्कताको खाँचो सम्पादकीय पढ्दा मन अत्यन्त दु:ख्नुका साथै स्वास्थ्य क्षेत्रका प्रबन्धकप्रति गुनासो गर्नैपर्ने भयो । किनभने जाजरकोट जिल्लाको जुनीचाँदेमा फैलिएको भाइरल इन्फ्लुएन्जाको प्रकोप अझै नियन्त्रणमा नआएको, केवल जनचेतनाको कमी, पोषण शिक्षाको कमी, स्वच्छ खानेपानीको अभावले गर्दा सामान्य स्वास्थ्य समस्याको नियन्त्रण हुन नसकेको जस्ता क्रियाकलापतर्फ विशेष सतर्कताको खाँचो सम्पादकीयले औंल्याएको पाइयो । तर नेपालभरिको स्वास्थ्यसेवा सञ्जाल यति प्रभावकारी छ कि दक्षिण एसियाकै अनुकरणीय छ । हरेक गाउँमा स्वास्थ्य चौकी, प्राथमिक स्वास्थ्य केन्द्र, जिल्ला स्तरमा जिल्ला स्वास्थ्यजनस्वास्थ्य कार्यालयको स्थापना भई कार्यरत देखिन्छन् । यिनीहरूबीच आपसी स्वास्थ्य सूचनाको आदानप्रदान, हरेक महिनाको ७ गते जिल्ला अन्तर्गतका सबै स्वास्थ्य संस्थाको प्रतिवेदन, सुपरीवेक्षणअनुगमनका साथै र्यापिड रेस्पोन्स टिमको गठन भएको छ, जसको माध्यमबाट जस्तोसुकै प्रकोप फैलिए पनि समयमै आवश्यक उक्त संयन्त्र परिचालित भई नियन्त्रण हुनसक्छ । भाइरल इन्फ्लुएन्जा ज्वरोजस्तो सानो समस्याका लागि विशेषज्ञ नै परिचालन गर्न आवश्यक पर्दैनथ्यो कि ? ग्रामीण स्तर र जिल्ला स्तरको सूचना र समन्वय गरियो कि गरिएन ? अचेल किन विभिन्न जिल्ला तथा गाउँगाउँको स्वास्थ्यसेवा निकै विकराल बन्दै गइरहेको छ ? सरकारको तलबभत्ता सुविधा प्राप्त गर्ने, तर स्वास्थ्य सेवाग्राहीलाई सेवा पुर्याउने काममा भने लापरबाही र माथिल्लो निकायमुखी बन्दै गइरहेको देखिन्छ । झाडापखाला, पोषण, श्वासप्रश्वास, स्वच्छ पिउने पानीबारे स्वास्थ्य शिक्षा पुर्याउन नसकी सजिलै नियन्त्रण हुनसक्ने ससाना समस्याले पनि आक्रमण गरेको पाइन्छ । यसो हुनुमा केवल स्वास्थ्यकर्मीको स्थानीय तहसंँग समन्वय र इच्छाशक्तिको खाँचो परिरहेको छ । त्यसकारण जाजरकोट लगायतका जिल्ला तथा मातहतका गाउँमा फैलिएको सामान्य रोगको प्रकोप पनि नियन्त्रण हुन नसकेको हो । अहिले स्थानीय तहको निर्वाचन सम्पन्न भई स्थानीय तहका कार्यपालिका स्थापित भइसकेका छन् । केन्द्रबाट बजेट उपलब्ध भइसकेको छ । स्थानीय तहमै स्वास्थ्यसेवाको अधिकार छ । त्यसमा पनि स्थानीय तहलाई २० लाख रुपैयाँसम्मको औषधी विना बोलपत्र सिधै खरिद गर्नसक्ने लचिलो व्यवस्था अधिकारको रूपमा प्राप्त छ । सुपरीवेक्षण, अनुगमन र स्वास्थ्य शिक्षामा वर्षेनि करोडौं रकम खर्च भइरहेको छ । यति सजिलो व्यवस्था हुँदा पनि सामान्य मानिने भाइरल इन्फ्लुएन्जा ए नियन्त्रण हुन नसक्नु त लाजलाग्दो भएन र ? त्यसकारण जिल्ला जनस्वास्थ्य कार्यालयबाट नागरिकको स्वास्थ्य सेवाप्रति संवेदनशील भई स्थानीय तहसँंग समन्वय गरी यथाशीघ्र सहयोग पुर्याएमा सबै प्रकारका प्रकोप नियन्त्रण गर्न सकिन्छ र प्रभावकारी रूपमा आधारभूत स्वास्थ्यसेवा पुर्याउन सकिन्छ । गंगाराज अर्यालपाणिनी८, पाली, अर्घाखाँची"
मिलनविन्दु : समाजवादी लोकतन्त्र,"आजभोलि हरेक राजनीतिक भाषणमा समाजवाद शव्द आउने गरेको पाइन्छ । हुन पनि हो, अहिलेको जमानामा यदि समाजवादलाई मूर्तरूप दिइएन भने ग्रामीण सशक्तीकरण र आर्थिक सुदृढीकरण सम्भव देखिंँदैन । अब प्रश्न उठ्छ, कस्तो किसिमको समाजवाद अघि सार्दा नेपालको दिगो विकास हुनसक्छ भन्ने । हामीलाई थाहा छ, टुक्रेपछिको रूस जुन पहिले सोभियत युनियन भनेर चिनिन्थ्यो, त्यहाँ जारको विगविगी र चरम सामाजिक अस्थिरता, आतंकका कारण स्थानीय आवहवा सुहाउनेगरी कार्लमाक्र्स र लेनिनको सिद्धान्त अवलम्बन गर्दै साम्यवादी समाजवाद लागू गरियो । अर्को शव्दमा स्वर्गीय मदन भण्डारीले अघि सारेको जबजजनताको बहुदलीय जनवाद पनि तत्कालीन सोभियत युनियनमा प्रतिपादित समाजवादसँग मिल्दोजुल्दो भएको मान्न सकिन्छ । किनभने जनवाद भन्नु नै जनतासँग घनिष्टता कायम राख्ने विधि हो । तथापि सोभियत युनियनमा लागू गरिएको वितरणमुखी सिद्धान्तमा आधारित समाजवाद लामो समय टिक्न सकेन । जनतालाई हरेक सुविधा दिने नाममा राज्यले उद्योगधन्दा, व्यापार चलाउन थालेपछि त्यहाँका जनता हात बाँधेर बस्न थाले, अकर्मण्यता चरम विन्दुमा पुग्यो । एकातिर उद्योग, व्यापार चौपट हुनथाल्यो भने अर्कोतिर नागरिकलाई सुखसुविधामा राख्ने नीति लागू गरिँंदा राज्यको ढुकुटी रित्तिन समय लागेन । आखिर अर्थतन्त्र तहसनहस भएकै कारण सोभियत युनियन टुक्रिन पुग्यो । यस्तो अनहोनीबाट बँच्न चीनले देङको अगुवाइमा पुँजीवादी अर्थतन्त्र लागू गरेपछि अहिले विश्वको दोस्रो ठूलो अर्थतन्त्र बन्नपुगेको छ । यस्ता परिदृश्यलाई मध्यनजर गर्दै अब हाम्रा वामपन्थी शासकले पनि देशकाल सुहाउँदो समाजवादी लोकतान्त्रिक सिद्धान्त अघि सार्नु जरुरी देखिन्छ । जनतालाई सधैं सक्रिय राख्ने, प्रतिस्पर्धी बनाउने नीति नलिएमा मुलुकको अधोगति निश्चित छ । डा भूवनेश्वर शर्माचन्द्रागिरि२, काठमाडौं"
प्रधानमन्त्रीको अलमल,"प्रदेश प्रमुख नियुक्तिमा प्रधानमन्त्री शेरबहादुर देउवाको अलमलले सबै आश्चर्यमा परेका छन् । निर्वाचन आयोगले प्रदेशसभा समानुपातिकको मतपरिणाम सार्वजनिक गर्न नपाएको गुनासो छ । प्रदेशसभा निर्वाचनको परिणाम ७ दिनभित्र प्रदेश प्रमुखलाई बुझाउनुपर्ने कानुनी बाध्यता हो । पहिलो पटकको निर्वाचन भएको हुँदा प्रदेश प्रमुख भइरहेको अवस्था रहेन । तत्काल प्रदेश प्रमुख नियुक्ति गर्न पटकपटक आयोगले ताकेता गर्दा पनि प्रधानमन्त्रीबाट हुन नसकेको कुरा छ । यस्तो अवस्थामा निर्वाचन आयोगले आफूले सम्पन्न गरेको निर्वाचनको सार्वजनिक हुन बाँकी मतपरिणाम मत खसाल्ने मतदाताहरूको सम्मानलाई ध्यानमा राखेर पनि सार्वजनिक गरिदिन अग्रसर हुनुपर्ने हो । त्यसतर्फ आयोगको अग्रसरता देखिएन । लोकतन्त्रमा अतिनै महत्त्वपूर्ण भूमिका निर्वाह गर्नसक्ने संवैधानिक निकाय निर्वाचन आयोग हो । यसले सरकारलाई ताकेता गर्नेसम्मको काममा सीमित राखेर आफ्नो दायित्व पुरा गरेको भन्न मिल्दैन । आफूले सम्पन्न गरेको निर्वाचनको सार्वजनिक हुन बाँकी मतपरिणाम गुटमुट्याएर यति लामो अवधिसम्म राख्दा लोकतन्त्रमा निर्वाचनप्रतिको जनताको आकर्षण आयोग स्वयंले घटाएको ठहर्ला कि बढाएको ? यसतर्फ पनि आयोगले ध्यान पुर्याउनु जरुरी देखिन्छ । महेशप्रसाद ढुंगानानयाँबानेश्वर, काठमाडौंप्रधानमन्त्रीको अलमल समाचारमा प्रदेश प्रमुख नियुक्तिबारे रोचक समाचार छापिएको छ । उनी ढिलासुस्ती, अपरिपक्व निर्णय र देशको ढुकुटी रित्याउन सक्ने काममा प्रख्यात प्रधानमन्त्री हुन् भन्ने कुरा तथ्यांकले पुष्टि गरिसकेको छ । संसदमा बहुमत प्राप्त प्रधानमन्त्रीले मात्र गर्नसक्ने सबै काम गरिसकेका छन् । सफाइको मौकासमेत नदिई प्रधानन्यायाधीशलाई हटाउन खोज्नु, राजदूत नियुक्ति गर्नु, ६४ जना मन्त्री नियुक्ति गर्नुले पनि उनको क्षमता पुष्टि भइसकेको छ । भरत अधिकारी भैंसेपाटी, ललितपुर"
प्रतिबन्ध किन नलगाउने ?,"सरकारी कार्यालय राजनीतिक दल, तिनका भ्रातृ संगठन, कर्मचारी, तिनका श्रीमती, भाइ, भतिजा, सालासाली र नातागोताका भर्तीकेन्द्र भएको विषय सबैको सामु छर्लङ्ग छ । पहिला अस्थायी करारमा नियुक्ति गर्ने र त्यसको केही समयपछि स्थायी गराउने तरिकाबारे मात्र सर्वसाधारण जनता अनभिज्ञ थिए । दलका भ्रातृ संगठनले कार्यालयमा ताला लगाएपछि अस्थायी रूपमा जागिर खुवाउने तरिकामा पनि ठूलै गिरोह लागेको पाइयो । कसैको सेवा र सुविधाका लागि युनियन खोलेको नभई आफ्नै स्वार्थ सिद्धिका निम्ति गठन भएको रहेछ भनी बुझ्न धेरै दिमाग खियाउनु परेन । आफ्नै शाखासन्तानलाई जागिर खुवाउन निकाय र विभाग गठन गर्नु मुलुककै निम्ति दुर्भाग्य हो । मन्त्री, सांसद, कर्मचारी लगायत कोही पनि यो मामिलामा चोखो नदेखिनु झनै विडम्बना हो । राम्रो काम गर्ने र कसैले खराब काम गर्यो भने खबरदारी गर्ने, सुझाव दिने भन्ने उद्देश्य राखेर गठन गरेका युनियन र तिनका भ्रातृ संगठन नै आफ्नै हितमा मात्र लाग्छन्, योग्य र क्षमतावानलाई पन्छाउँछन् भने युनियनमाथि प्रतिबन्ध किन नलगाउने ? अहिले सर्वत्र उठेको प्रश्न यही हो । पुरुषोत्तम घोरासैनी बालाजु१६, काठमाडौं नातागोतालाई जागिर खुवाउने प्रमुख दलहरूसँग सम्बद्ध कर्मचारी संगठनका प्रमुखहरूका नालीवेली कथा हेर्दा कहाली लागेर आयो । सीटीईभीटी त आआफ्ना परिवार र नातागोताका मानिसलाई भर्ती गर्ने भर्तीकेन्द्र पो बनाइसकिएको रहेछ । आज गाउँगाउँमा प्राविधिक र गैरप्राविधिक विषयका बिभिन्न तह उत्तीर्ण गरेका मानिस प्रशस्त छन् । धेरै नेपालीले विदेशका नाम चलेका विश्वविद्यालय र इन्स्टिच्युटहरूबाट योग्यता प्राप्त गरेर आएका छन् । तर सरकारी स्वामित्वका प्राविधिक परिषदहरूमा नातागोताकै मानिस भर्ती गरिन्छ । प्रतिस्पर्धात्मक परीक्षाको नाटक मञ्चन गरिएको कुरा अब असत्य भन्न मिल्छ र ? लोकसेवा आयोगको संलग्नताविना यस्ता निकायहरूमा कर्मचारी नियुक्त गर्न सकिंँदैन भने सम्पूर्ण जिम्मेवारी लोकसेवा आयोगलाई किन नदिइएको हो ? आफ्ना मान्छे छिराउन शिक्षक सेवा आयोग र सीटीईभीटीका सेवा आयोगलाई पूर्ण संवैधानिक अंगको रूपमा विकास नगरिएको रहेछ भन्ने प्रमाणित हुँदैन र ? चोर बाटोबाट यस्तो काम गरिने हो भने युवाहरूमा चरम कुण्ठा उत्पन्न हुन्छ । साथै अयोग्यहरू जिम्मेवारीका पदमा पुग्छन् । देशलाइ चाँडो समृद्धिको बाटोमा लम्काउने हो भने सही मानिस सही ठाउँमा पुग्नैपर्छ । तुलसीराम खरेलविर्तामोड, झापानातागोताले खान्छन्, जागिरमा उल्लेखित तथ्य सीटीईभीटी र त्यहाँको कर्मचारीका लागिमात्र होइन, राज्य र राज्यको शिक्षा प्रणालीमाथि उठ्दै आएको गलत क्रियाकलापको प्रमाण हो । यसले देशकै शिक्षा क्षेत्रको शिर निहुर्याएको छ । यो निन्दनीय कार्य हो । उल्लेखित तथ्यांकमा ३१ जना श्रीमानश्रीमती, २४ जना दाजुभाइ, ८ बाबुछोरा, ८ साढु दाइभाइ, ६ सालासालीभिनाजु, ४ ज्वाइँजेठान, ४ दिदीभाइ, ४ भान्जाभान्जी, ४ बहिनीज्वाइँ, २ भतिजज्वाइँ, २ देवरभाउजु, २ काकाभतिज, ३ विद्यार्थी नेताका श्रीमती, १ अख्तियार अधिकृतकी श्रीमती गरी जम्मा १ सय ३ जनाको पेवा देखियो, सीटीईभीटी । हुन त हाम्रो मुलुकको कर्मचारीको सूची पल्टाउने हो भने ९० प्रतिशत यस्तैहरूको विगविगी छ । त्यसको संरक्षक राज्यको बागडोर हत्याउने नेता र राजनीतिक दलले नै हो । परिणामत: राज्यको सबै क्षेत्रको अवस्था कमजोर छ । राज्य र राजनीतिको नाममा मुलुकमा ब्रह्मलुट गर्नेहरूकै हालीमुहाली छ । प्राविधिक शिक्षालयमा देखिएको प्रमाण सत्य हो भने विगतदेखि वर्तमानसम्मका कर्मचारीहरूको सात पुस्ते सम्पत्ति विवरण लगायतका छानबिन गर्नुपर्छ । दोषी ठहरे हदैसम्मको कारबाही र सारा सम्पत्ति राष्ट्रियकरण गर्नुपर्छ । राजेश विद्रोहीलहान, सिरहा"
युनेस्कोको अपरिपक्व निर्णय,"मापदण्ड विपरीत हनुमानढोका दरबार क्षेत्रमा बन्दै गरेको घरको विषयलाई लिएर संयुक्त राष्ट्र संघीय निकाय युनेस्कोबाट आएको फरकफरक आशयको पत्रले उसको काम, कर्तव्य र अधिकारलाई पनि भुलेर ऊमाथि प्रश्न खडा गरिदिने ठाउँ छोडिदिएको छ । पहिले उही घर निर्माण क्षेत्र हनुमानढोका दरबार क्षेत्रको बफर जोन भन्ने युनेस्कोले दुई हप्तापछि युटर्न हुँदै आफ्नो क्षेत्रभन्दा बाहिर पर्ने भनी पत्र पठाउनुले सरकार, पुरातत्त्व विभाग लगायत सबैलाई आश्चर्यमा पारेको छ । नेपालको कानुन २०१३ ले सम्पदा क्षेत्रमा ३५ फिटभन्दा अग्ला र जमिनमुनि कुनै संरचना निर्माण गर्न नपाइने कारण देखाउँदै पहिलो पत्र पठाउने युनेस्कोले दोस्रो पत्रमा त्यो किन भुलेर आफ्नो क्षेत्रबाहिर पर्ने बतायो ? आफैंमा आश्चर्य छ । यो युनेस्कोको अपरिपक्व निर्णय हो भने हदैसम्मको गैरजिम्मेवारीपन पनि हो । सम्पदा जोगाउन लागिपर्नुपर्ने निकाय नै सम्पदाको सौन्दर्यता मेटाउन लागिपर्नु कदापि राम्रो हुन्न । सम्पदा क्षेत्रमा बन्दै गरेको संरचना आफ्नो क्षेत्रभित्र नपर्ने भन्नुले युनेस्को उक्त सम्पदा जोगाउन कति पनि लागिपरेको छैन भन्ने बुझ्नुपर्छ । यस्तो अवस्थामा युनेस्कोको मुख ताक्नुभन्दा हाम्रै पुरातत्त्व विभागले यसको निर्णय गर्नुपर्छ । युनेस्को राष्ट्र संघीय निकाय हो । यसले के भन्यो भन्नुभन्दा पनि यो हाम्रो सम्पदा हो र यसलाई कसरी जोगाउन सकिन्छ भन्ने कुराको निर्णय हामी आफैँले गर्ने हो । हुन त महानगरपालिका आफैँ त रानीपोखरीको संरचना बदलेर पुरातात्त्विक, सांस्कृतिक, ऐतिहासिक क्षेत्रलाई आर्थिक क्षेत्र घोषणा गरेर केही पैसाका लागि यिनीहरूको सुन्दरता मेट्ने बाटोमा लागेको बेला उचित सहयोग नपाउन सकिन्छ । तर निरन्तर आवाज उठाउन छाड्नुहुन्न । समय अधिकारी सिनाम, ताप्लेजुङ"
वाम एकता टिक्दैन,"पुस ३० गते प्रकाशित श्याम श्रेष्ठको वाम एकताका आधार र अडचनमा लेखकले जति कुरा उल्लेख गरेका छन्, ती सब सही छन् । तर त्यति गहिराइमा गएर पार्टी एकता हुने छैन । नेताहरूको पद व्यस्थापन हुनसके जुन पार्टी पनि एक हुनसक्छ र सत्ता प्राप्ति हुनसके पार्टी एकता असम्भव छैन । वैचारिक र सैद्धान्तिक आधार आजभोलि गौण भएको छ । त्यसलाई न नेताले लैजाने तत्पर गर्छन्, न जनताले नै पत्याउँछन् । ६ दल मिलेर राजपा बन्यो । विचार मिले पनि पद व्यवस्थापन नै त्यसमा मुख्य अडचन थियो । एकजनाले वागी बनेर पार्टी नै छाडिदिए । त्यस्तै व्यवस्थापन गरेमात्र वाम एकता सम्भव छ, अन्यथा सम्भव छैन । कथंकदाचित एकता भए पनि त्यो टिक्नेवाला छैन । डा शिवशंकर यादव छपकैया, वीरगन्ज"
आम मान्छे र खास मान्छे,"यता मधेसमा आम मान्छेहरू मर्दैछन्, चिसोको कारण, चिसोमा फैलिने शीतलहरका कारण, न्यानो नाना, खाना र छाना नभएका कारण, बिरामी हुँदा उचित उपचारको अभावको कारण, गरिबी र सिमान्तीकरणका कारण, मौसमभन्दा चिसो राज्यका कारण । यता पहाडमा सिटामोलसँगै स्वस्थ पानीसँगै रोगसँग लड्ने पौष्टिक खानेकुरा समेत खान नपाइने समस्याका कारण आम मानिसहरू रुघाखोकी र ज्वरो लाग्नासाथ मृत्युको सिकार हुँदैछन् । उता राज्य ती अनाथ र अभागी मृतकको संख्या गन्दै, उनीहरूको मृत्युको कारण पत्ता लगाउन भर्बल अटोप्सी (नातेदारहरूसँग सोधपुछ) गर्दै, नयाँ संविधानका पानी नआउने धाराउपधारा सुनाउँदैछ : प्रत्येक नागरिकलाई स्वास्थ्यसेवामा समान पहुँचको हक छँदैछ, स्वच्छ खानेपानी र सरसफाइमा पहुँचको अधिकार पनि छँदैछ, उपभोग गर उता राजधानीमा राज्यमाथि राज गर्ने खास मानिसहरू भने बंैकक र दिल्लीमा उडान भर्दैछन्, साततारे होटलजस्ता महँंगा अस्पतालमा उपचार गर्ने नाममा । उता शीतलहर, रुघाखोकी र झाडापखालाकै कारण सयौं आम मान्छे मर्ने वा मारिने अवस्थाप्रति कुनै ग्लानि र संवेदना नभएका शासकप्रशासक र नेताहरूप्रति भने राज्य र राजले निकै न्यानो व्यवहार गरेको देखिन्छ । आम मान्छेहरू र खास मानिसहरूबीच रोग र उपचारमा देखिएको विभेद र असमानताबीच नेपाली राज्य, राज्य चलाउने सरकार र त्यसका मन्त्र जान्ने मन्त्रीहरू निष्क्रिय पक्कै छैनन्, उनीहरूले मनुवाहरूको औकात अनुसार केही न केही बाँड्दैछन् । आम मान्छेहरूलाई माछालाई रुखमा चढ्ने ज्ञान बाँडेसरी फोस्रा उपदेश बाँड्दैछन् : न्यानो कपडा लगाऊ, पानी तताएर पिऊ, पौष्टिक खाना खाऊ, अन्धविश्वासबाट मुक्त होऊ र खास मानिसहरूलाई भने फोस्रा उपदेश होइन, राज्यकोषबाट मनपरी रूपमा नगद नै बाँड्दैछन्, विदेश गएर भए पनि उपचार गर, उपचारको नाममा आफूलाई पोष भन्ने सन्देशसहित । आम मानिसहरू त फोस्रा उपदेश र आश्वासनको भरमा बाँच्नसके बाँच्छन्, बाँच्न नसके मर्छन् । स्वस्थ, शिक्षित र सम्मानित जीवन बाँच्ने अधिकार नभए पनि मर्ने हक त उनीहरूसँग सुरक्षित छँदैछ । तर खास मानिसहरूलाई त भगवान भरोसे छाडेर मर्न दिने त प्रश्नै उठ्दैन, उनीहरू नभए गरिब देशका गरिब आम मानिसलाई कसले शासन गर्छन् ? यस्ता गम्भीर सवाललाई ध्यानमा राखेरै तजबिजी ढंगले चलाउन सकिने राज्यकोष बनाइएको हो । राज्यकोष चलाउने राज्य र सरकारमा जसजसको पहुँच र प्रभाव छ, उनीहरूले नै लाखौंलाख रूपैयाँ हत्याउने न हो । नेपाली राज्य चलाइरहेका प्रधानमन्त्री शेरबहादुर देउवादेखि त्यसमा साझेदारी गरिरहेका माओवादी केन्द्र र राप्रपा लगायतका दलहरू परोपकारितामा निकै उदार, लोकतान्त्रिक र खुला दिलका देखिएका छन् । उनीहरूले प्रतिपक्षी दलका नेता तथा पूर्वप्रधानमन्त्री खड्गप्रसाद शर्मा ओलीलाई समेत १ करोड २६ लाख रुपैयाँ बाँडेर परोपकारिताको नमुना नै देखाइसकेका छन् । यस्तो अवस्थामा उनीहरू आफन्त र नेताकार्यकर्ताप्रति अनुदार हुने त प्रश्न नै उठ्दैन, चाहे ती जतिसुकै गाँठवाल र भ्रष्टाचारी किन नहोउन् । आफ्ना जिल्लाका आफन्त र नेताकार्यकर्ताप्रति अनुदार नहुने सिद्धान्तबाट निर्देशित भएरै उनीहरूले खुमबहादुर खड्कादेखि गोविन्दराज जोशीजस्ता कांग्रेसी नेतालाई क्रमश: ९७ लाख र २७ लाख ८० हजार रुपैयाँ आर्थिक सहायता दिलाएका हुन् । तिनीहरू भ्रष्टाचारको मुद्दामा राज्यबाट सजाय पाउने क्रममा दण्डजरिवाना पाइसकेका प्रामाणिक भ्रष्टाचारी भएर के फरक भयो र ? आखिरमा उनीहरूसँग संविधानको नजरमा सुविधापूर्वक बाँच्न पाउने र राज्यबाट आर्थिक रूपमा पुरस्कृत हुने विशेष अधिकार जो आरक्षित छ । त्यसमा पनि उनीहरूको त नेताको विशिष्ट पहिचान र हैसियत नै छ, जसले उनीहरूलाई राज्यबाट खासखास सेवासुविधासहुलियत पाउने विशेष अधिकार सुरक्षित राखेको छ । यही खास पहिचान, हैसियत र अधिकार भएकै कारण कसैलाई भ्रष्टाचारी ठहर भएकै आधारमा राज्य र सरकारले विभेद गर्ने कुरै आउँदैन । समाजवादतिर उन्मुख भइसकेको नेपाली राज्य र सरकारलाई राम्ररी थाहा छ, चाहे प्रतिपक्षी दलका नेता हुन् या सत्तापक्षी दलका प्रभावशाली नेता, प्रत्येक नागरिकलाई राज्यबाट आधारभूत स्वास्थ्यसेवा नि:शुल्क प्राप्त गर्ने हक छ । चर्काे शुल्क तिर्नुपर्ने महँगा स्वदेशी र विदेशी अस्पतालमा उपचार गराउनुपर्ने वा नपर्ने, जे भए पनि राज्यले उनीहरूका जायजनाजायज माग पुरा गर्ने अधिकार राख्छ । उनीहरू आफैंले बनाएको नयाँ संविधानले प्रदान गरेका हकअधिकारबाट उनीहरूजस्ता विशिष्ट नेताकार्यकर्ता र प्रशासक नै वञ्चित भए भने साधारण नागरिकले कसरी कहिले ती अधिकार प्राप्त गर्न सक्लान् ?मेडिकल माफियाको चलखेल नेपाली राज्य र यहाँका शासकहरूले त्यस्तो समाजवादको कल्पना गरेका छन्, जहाँ सबै जन्तुहरू समान हुनेछन्, तर कुनैकुनै जन्तु अरूभन्दा बढी समान हुनेछन् । भारतको मोतिहारीमा जन्मिएका बेलायती लेखक जर्ज अरवेलले नेपाली राज्य, यसको संविधान र यहाँका शासकप्रशासकहरूको मनस्थिति हेरेरै समाजवादी समाजको कल्पना गरेका हुन् कि थाहा छैन । तर यहाँका बढी समान खास मानिसहरूले राज्यबाट स्वास्थ्य, शिक्षा, आर्थिक सुविधाजस्ता समाजवादी सहुलियत पाइसकेपछि मात्रै राज्यलाई कर तिर्ने कर्तव्यका लागि मेसिन बनाइएका आम मान्छेहरूले ती हक पाउने सम्भावनामा कुनै द्विविधा छैन । त्यसकै लागि खास मानिसहरूले विशेष खालको समाजवादतिर फाल हाल्न स्वास्थ्य र शिक्षासँगै सामाजिक जीवनका सबै पक्षलाई पुँजीवादीकरण गर्दैछन् । त्यसैको एक सुखद बाइप्रडक्टको रूपमा देखिएको हो, स्वास्थ्य शिक्षालाई पुँजीवादीकरण गर्ने महान अभियन्ताको रूपमा मेडिकल माफियाहरूको बिगबिगी ।पुँजीवादीकरण तीव्र र सघन नभइकन समाजवादको सुनौलो बिहान आउँदैन, यो त वाम र लोकतान्त्रिक नेता र बुद्धिजीवीहरूले पढेको माक्र्सवादको बाह्रखरीमै लेखिएको छ, जुन सबै खाले समाजवादीहरूको मूल धर्मग्रन्थ नै हो । त्यसैले आफूलाई लोकतान्त्रिक समाजवादका मसिहा ठान्ने नेपाली कांग्रेसका प्रधानमन्त्री र अर्थमन्त्रीहरूले शिक्षा र स्वास्थ्य क्षेत्रलाई निजीकरण गर्दै पुँजीवादलाई फास्ट ट्रयाकमा लगेकै थिए । अब आफूलाई समाजवादी लोकतन्त्रको हिमायती ठान्ने हिजोका नयाँ जनवादी र जनताको बहुदलीय जनवादीहरूले पनि यी दुवै क्षेत्रमा निजी लगानीसँगै कर्पाेरेट बजारको प्रवेशलाई स्वागत गरेका हुन् । वाम एकताको लगनगाँठोमा बाँधिएका माओवादी केन्द्र र एमालेका अध्यक्षद्वयसँगै यसका माक्र्सवादी अर्थशास्त्रीहरूले पनि यी दुई क्षेत्रको जिम्मा राज्यले लिन नसक्ने भन्दै कर्पाेरेट बजारलाई खुला छुट दिने संकेत गरेपछि सबैजसो पार्टीभित्रबाहिर मेडिकल माफियाको उत्साह र चलखेल व्यापक भएको हो । ती दलका नेताहरूले सरकार, संसद र प्रशासनबाट त्यही चलखेललाई सघाएपछि आवश्यक मापदण्ड नपुगेका निजी स्वास्थ्य शिक्षण केन्द्रहरूलाई सम्बन्धन दिन खोजेको मामिला चर्केको जगजाहेर छ । यस्तै चलखेलको मार्गबाटै नेपाल पनि आम मानिसले समेत शिक्षा र स्वास्थ्यको सहुलियतको गन्ध सुँघ्न पाउने समाजवादी दिशातिर बढ्ने हो भने कसैलाई आपत्ति नहुनुपर्ने हो ।पुँजीवादी समाजवादमाथि आपत्ति विडम्बनाको कुरा, डा गोविन्द केसी पागल भएपछि अस्पतालदेखि अदालतसम्ममा नियमापत्तिको लहर नै छाएको छ, चिकित्सा शिक्षा भद्रगोल भएको भन्दै, गुणस्तरीय शिक्षा नपाउने भयो भन्दै, जेहेनदार र राम्रा विद्यार्थीले चिकित्सा शिक्षा नपाउने भयो भन्दै, मोफसलका गरिब जनताले पढ्ने र उपचार गर्ने अधिकार नपाउने भयो भन्दै सुगम स्थान बसीबसी लगानी उठाउनुको सट्टा दुर्गम गाउँमा आम जनताको उपचार गर्दै हिंँड्ने डा केसीले पाँच वर्षदेखि गरेको नियमापत्ति र अनशनको अभियानले गर्दा मेडिकल माफियादेखि तिनलाई पोस्ने दल, नेता, प्रशासक र न्यायाधीशहरूसमेत सकसमा परेका छन् । उनले उठाएका मुद्दामा त्रिविका पूर्वउपकुलपति केदारभक्त माथेमा लगायत नागरिक अभियन्ताहरूले साथ र सहयोग दिएपछि आम मानिसहरूको स्वास्थ्य र शिक्षाको अधिकार सतहमा आएको छ । यसैकारण खास मानिसहरूको स्वास्थ्य र शिक्षाको विशेषाधिकारलाई प्रत्याभूत गर्ने पुँजीवादी समाजवाद माथि प्रश्न उठेको छ । कुनै पनि स्थापित वाद, विचार र व्यवस्थामाथि प्रश्न उठ्नु पक्कै पनि खतरनाक हुन्छ । यस्ता प्रश्नले सुधार र परिवर्तनको ढोका खोल्न सक्छन्, जुन खास मानिसका सुस्वास्थ्य र शासनका लागि जोखिमपूर्ण हुन्छ । यस्ता प्रश्न गर्ने क्रममा गरिब, निर्बल र सीमान्तकृतहरू मर्ने र मारिने व्यवस्था, राज्य र प्रणालीलाई नै फेर्नुपर्ने विचार बलियो भयो भने संकट बढ्छ । गरिब, निर्बल र सीमान्तकृतहरूका स्वास्थ्य, शिक्षा र जीवनमा बढीभन्दा बढी मात्रामा आफ्नै नियन्त्रण हुनुपर्ने माग उठ्यो भने झन् बर्बाद हुनसक्छ । त्यसैले डा केसीहरूलाई मर्न दिनु वेस, प्रश्नहरूलाई दबाउनु ठिक, सुधारका मागलाई सम्झौतामा खुम्च्याउनु उचित आम मान्छे र खास मानिसहरूबीच असमान शक्ति सम्बन्ध रहेको राज्य र राजमा शासकहरूले सोच्ने यसरी नै हो । तपाईहामीचाहिंँ खास मानिसलाई सेवासुविधा र अधिकार थुपार्ने शासक बन्ने कि आम मानिसलाई स्वास्थ्य, शिक्षा र सत्ताको हक दिलाउन सघाउने सहकर्मी ? ट्विटर :"
नैतिकताको सदाबहार खडेरी,"मंसिर ९ र २१ गते गरी दुई चरणमा सफलतापूर्वक निर्वाचन भई प्रत्यक्षतर्फको परिणाम सार्वजनिकमात्रै भएन, समानुपातिकमा पनि दलहरूले पाउने संख्याको निर्धारण भइसकेको छ । तर निर्वाचनपछि झन्डै डेढ महिनाको समय गुज्रिसक्दा समेत नयाँ सरकार कहिले बन्ने हो, त्यसको गुञ्जायस नहुँदा जनतामा निराशा छाएको छ । यस विपरीत बरु नानीदेखिकै बानी लागेकाहरू जनमत प्रतिकूल हुनेगरी दाउपेच र षडयन्त्रको सिद्धान्तमा खेल्दै बाधा हटाउनुको सट्टा हलो अड्काएर गोरु चुट्ने आफ्नो सीपकै निरन्तरता खोजिरहेछन् । चुनावमा मात्र दुइटा कुरा हुन्छन् : जित या हार । भाग लिनेहरू यीमध्ये जुनसुकै परिणाम आए पनि आत्मसात गर्नेगरी नै जनतामाझ गएका हुन्छन् । हाम्रो निर्वाचनबाट पनि यही हार र जितबाहेक अन्य परिणाम आएको होइन । तर परिणाम सार्वजनिक भएसँगै विजयको माला पहिरिएका र जनताको मन जितेर सत्तामा जान अर्को ५ वर्ष पर्खने म्यान्डेट पाएका दुवै पक्षमा यो यथार्थको स्वाभाविक आत्मसातभन्दा अपरिपक्वता, उत्तेजना, विजयको उन्माद, हारको समीक्षाभन्दा सत्तामा लिसो टाँसिएझैं गर्ने प्रवृत्तिहरू देखिएका छन् । यस्तो रवैयाले अभिमतको सम्मान त गर्दैन नै, लोकतन्त्रकै मर्म र भावनामाथि धावा बोल्ने भय हुन्छ । हुन त निर्वाचनपछि सहज सत्ता हस्तान्तरण नगर्ने रोग यसपटक मात्र देखिएको होइन । २०६४ सालको संविधानसभा निर्वाचनमा तत्कालीन माओवादी पार्टी विजयी भए पनि गिरिजाप्रसाद कोइरालाले सत्ता छाड्न अनेकौं बहानाबाजी गर्दा नयाँ सरकार बन्न झन्डै चार महिना लाग्यो । ठूलो मतले पराजित हुँदा पनि सहज सत्ता हस्तान्तरण गर्न आनाकानी गर्ने त्यो रवैयालाई कतिपयले समग्र कांग्रेसको शिर झुकाउने एउटा बिर्सनलायक घटनाका रूपमा समेत चित्रित गर्छन् । उता आफ्नो विजयको उन्माद माओवादीमा यति थियो कि जनताले ऊबाट विकासको आशा राख्नुभन्दा पनि कहिले अर्को चुनाव होला र उसलाई साइजमा ल्याउन सकिएला भनी दिन गन्न थाले । नभन्दै उसको थामिनसक्नुको चुरीफुरीले २०७० सालपछि विस्तारै विश्राम लिंँदै गयो । सायद विगतको चुरीफुरीबाट बेहोरेको क्षतिले होला, तुलनात्मक रूपमा माओवादी केन्द्र यस पटकको निर्वाचनपछि शान्तजस्तै देखिए पनि उसलाई समेत आफ्ना बिनाविभागीय मन्त्रीहरूलाई फिर्ता बोलाउनचाहिंँ दुई महिनाभन्दा बढी लागेको छ । साथै २०६४ साले माओवादी उन्माद क्रमश: एमालेतिर संक्रमित भएको हो कि भन्ने टिप्पणी भइरहँदा कांग्रेस पनि गिरिजाप्रसाद कोइरालाको पुरानै पदचाप पछ््याउन लागिपरेको आरोप लाग्न थालेको छ । अर्थात जसरी एमाले सत्तामा जान हतारिएको छ, ठिक त्यसरी नै आफ्नो सत्ता केही दिन भए पनि लम्ब्याउने अनि कथंकदाचित वाम गठबन्धन टुटी पो हाल्छ कि भन्ने आशा नत्याग्ने रणनीतिमा कांग्रेस रहेझैं देखिन्छ । सरकारले प्रदेश प्रमुख नियुक्ति तथा अस्थायी राजधानी तोक्न विलम्ब गर्दा सत्ता हस्तान्तरणको समय लम्बिँदै गएको छ भने राष्ट्रपतिसमक्ष पुगेको राष्ट्रियसभाका प्रतिनिधि सम्बन्धी विधेयकलाई प्रमाणीकरण गर्न अनावश्यक रूपमा खर्चिएको समयले पनि त्यसमा मलजल गरेकै हो । उदेकलाग्दो त के भने स्थानीय तहको निर्वाचनको सेरोफेरोमा एकल संक्रमणीय व्यवस्था बमोजिम राष्ट्रियसभाका प्रतिनिधिहरू निर्वाचित हुने व्यवस्थाको वकालत गरेको एमालेको प्रस्तावलाई लत्याउने कांग्रेसले पछि त्यसलाई नै राष्ट्रपतिसमक्ष सिफारिस गर्यो । उता पार्टी एकताको सम्भावनासँगै स्थानीय तहमा ल्याएको परिणामले एकल संक्रमणीयभन्दा बहुमतीयबाट निर्वाचित हुने व्यवस्था गर्न सकिएमा आफ्ना धेरै प्रतिनिधिहरूलाई जिताउन सकिने आँकलनसहित एमालेले आफैंले वकालत गरेको प्रस्तावबाट युटर्न गर्यो । यसबाट निस्कने निचोड के हो भने स्वार्थैस्वार्थका बीच प्रतिस्पर्धा छ, खिचातानी छ र स्वाभाविक रूपले त्यहाँ इमानदारी, लज्जा अनि नैतिकता समाप्त भएको छ । आज रमाउन जानेका उनीहरूलाई भोलिको दिन पनि आउँछ भन्ने आँकलन गर्नै मन लागेन र आफ्नो शब्दकोशबाट दीर्घकालीन सोचलाई डिलिट गरिदिए । यस्तो लाग्छ, समय फेरियो, व्यवस्था फेरियो, संविधान फेरियो, तर नेताहरूको बुद्धि, विवेक, स्वभाव, व्यवहार अनि पापी मन फेरिएन । दलहरू आरोपप्रत्यारोपमा उत्रिएको परिप्रेक्ष्यमा स्वाभाविक हो उनीहरूकै भागबन्डामा नियुक्त निर्वाचन आयुक्तहरू निर्भीकतासाथ आफ्नो काम पुरा गर्न आनाकानी गर्छन् । अन्यथा उनीहरूले उठाएका कानुनी अप्ठ्याराहरू प्राविधिक थिए, जसको निराकरण गर्न नसकिने थिएन । हामीले विगतबाट सिक्न नचाहने भएरै होला, त्यस्ता प्रवृत्तिलाई इंगित गर्न थुप्रै भनाइ र उखान प्रचलित छन् । बाह्र वर्ष रामायण पढायो, सीता कसकी जोइ अनि कुकुरको पुच्छर बाह्र वर्षसम्म ढुंग्रामा राख्यो, बाङ्गाको बाङ्गै भनिएको हाम्रै सिक्न र सच्चिन नचाहने त्यस्तै प्रवृत्तिलाई सोचेर होला । तर सीता कसकी जोइ हुन्, हाम्रा नेताहरूले थाहा नपाए पनि र कुकुरको पुच्छर नसोझिए पनि अब नेपाल आशा र सम्भावनासहित परिवर्तनको बाटोमा हिँड्न चाहन्छ भन्ने उनीहरूले नबिर्सिदिउन्, वश त्यति भए धेरै कुरा ठिक भएर मुलुकले एउटा दिशा लिन सक्छ । विचारणीय के हो भने जसले जिते पनि र हारे पनि सत्ता हस्तान्तरण एउटा स्वाभाविक प्रक्रिया हो, जुन प्रचलित कानुन र संविधान बमोजिमै गर्नुपर्छ । त्यहाँ कतिपय अस्पष्टता रहेछन् भने पनि अभिमतलाई सम्मान गर्दै सकेसम्म सत्ताबाट बाहिरिनेहरूले सहज हस्तान्तरणको मार्ग खोल्ने अनि सत्तामा जानेहरूले पनि झ्यालबाट नभई ढोकाबाटै प्रवेश गर्न विवेक नगुमाउनुपर्ने हो । तर यहाँ ती दुवै भएको देखिएन । कहिलेकाहीं कानुनको हवाला दिएर नैतिकतालाई तिलाञ्जली दिन खोजिन्छ । संघीय ढाँचाको यो अभ्यास नेपालका लागि पहिलो हो । समानुपातिक सदस्यहरूको संख्या र सन्तुलन मिलाउन केही असहज व्यवस्था संविधानमा हामीले नै राखेका रहेछौं । थाहा छैन, संविधानका धाराहरू जानीबुझी हामी आफैंले लेखेका थियौं या अरू कसैले लेखिदिएको थियो ? आफैंले लेखेका भए त्यसका अन्तरवस्तुमा दलका शीर्ष तहकै नेताहरूले नबुझेको भावमा हल्का टिप्पणी गर्दै हिँड्थेनन् होला । यस्तै असामञ्जस्यमा बुद्धिजीवी तथा विज्ञहरूको भूमिका महत्त्वपूर्ण हुनुपर्ने हो । तर उनीहरू पनि खास गुट र दलकै प्रवक्ताजस्तो बनिदिंँदा अवस्था सामान्यीकरण हुनुको सट्टा क्रियाप्रतिक्रियामा रुमल्लिएको छ, अनि बुद्धिजीवीको बुद्धि पनि अन्य कतै चिच्याइरहेछ, केवल आफ्नालागि, गुटका लागि र दलका लागि । अन्त्यमा, संसदीय व्यवस्थामा आफ्नै विजयले निरन्तरता पाएमा त बेग्लै हो, अन्यथा जनतालाई धन्यवाद दिएर सत्ता हस्तान्तरणमा लाग्ने चलन कसैलाई बताइरहनु परोइन । यस विपरीत व्यक्तिगत र दलगत स्वार्थका लागि म्यान्डेटमाथि धावा बोल्दा तत्काल त कसैलाई लाभ होला, तर दीर्घकालीन रूपमा चाहिँं त्यसको दूरगामी प्रभावको सिकार सबै हुनुपर्नेछ ।ट्विटर :"
भूकम्पीय जोखिमबाट कसरी बच्ने ?,"पृथ्वी एक गतिशील ग्रह हो । पृथ्वीको सतह तथा आन्तरिक तहमा हुने प्रक्रियाहरूले यसको बाहिरी बनोट तथा भित्री संरचनालाई निरन्तर रूपमा परिवर्तन गरिरहेका छन् । भूकम्प पनि पृथ्वीको गतिशीलतामा आधारित सामान्य प्राकृतिक प्रक्रिया हो । गतिशील भौगर्भिक प्लेटहरूको गति र अवस्था अनुसार पृथ्वीको भित्री भागमा थुप्रिएको विजातीय शक्ति प्रवाह हुँदा भूकम्पको उत्पत्ति हुनगई मानव निर्मित भौतिक संरचनाहरूमा क्षति पुग्न जाँदा यसले विनाशकारी विपद्को रूप लिने गर्छ । हिमालय पनि भूकम्पीय दृष्टिकोणले उच्च विजातीय शक्ति सञ्चित पर्वतीय क्षेत्रको रूपमा चिनिएको छ । सन् १८९७ (सिलङ), सन् १९०५ (काँगडा), सन् १९३४ (विसं १९९० को नेपाल) र २०७२ को नेपाल (गोरखा) भूकम्पले यस क्षेत्रलाई जोखिमयुक्त रूपमा परिचित गराएका छन् । विपद् आफैंमा विनाशकारी हुनुका साथै चुनौती र विकासका अवसर पनि हुन् । तर विपद् पीडित समुदाय र राष्ट्रले पाठ सिकेर विपद्को विनाशलाई अवसरमा परिवर्तन गर्न नसक्नु समुदायका लागि दु:खदायी सावित बन्ने गर्छ । २०७२ को गोरखा भूकम्पपश्चात प्रभावित क्षेत्रका बासिन्दाले अहिलेसम्म पनि कष्ठपूर्ण जीवनयापन गर्नु परिरहेको तथ्यले विपद् र विनाशप्रतिको हाम्रो न्यून संवेदनशीलतालाई छताछुल्ल पारेको छ । गोरखा भूकम्प गएको २ वर्ष ८ महिना बितिसक्दा पनि करिब ८ लाख घरमध्ये ८० हजार (१० प्रतिशत) घरमात्र निर्माण हुनुले हाम्रो सुस्त कार्यशैलीलाई छर्लङ्ग पारेको छ ।भूकम्पीय प्रकोपको अवस्थानेपाल उच्च भूकम्पीय प्रकोप निहित क्षेत्रमा पर्छ । यस क्षेत्रको सक्रिय दरारहरूको अवस्थालाई सूक्ष्म अध्ययन गरी प्रकोपको वास्तविक मूयाङ्कन गर्न बाँकी नै छ । यस पंक्तिकार तथा अन्य वैज्ञानिक सम्बद्ध समूहले ऐतिहासिक एवं प्रागऐतिहासिक भूकम्पहरूको अध्ययनबाट केही वैज्ञानिक अनुमान भने गरेका छन् । नेपालको भूकम्पको लिखित इतिहासलाई सरसर्ती हेर्ने हो भने पछिल्ला ३ वटा भूकम्पलाई वैज्ञानिक तवरले विश्लेषण गर्नुपर्ने हुन्छ (पूर्वी नेपालको सन् १९३४, मध्य नेपालको १२५५ र पश्चिम नेपालको १५०५ को भूकम्प ।)प्राय: महाभूकम्पले चुरे पहाडको अग्रभागमा दरारहरू उत्पन्न गर्ने भएकाले तिनीहरूको उत्खनन् गरी दीर्घकालीन प्रकोपको अनुमान गर्न सकिन्छ । नेपालको पूर्वी भागमा (दमक, झापा) गरिएको अनुसन्धान अनुसार सन् ११४६१२५६ बीचमा त्यस क्षेत्रमा करिब ५५ मिटर जमिन माथि उठ्नेगरी ८६ देखि ९ म्याग्नेच्युडभन्दा ठूलो भूकम्प गई करिब ४ सय ५० किलोमिटर क्षेत्रमा दरार उत्पन्न गरेको हुनसक्ने अध्ययनको निष्कर्ष छ । यसको अर्थ त्यस क्षेत्रमा करिब ८ सय वर्षदेखि विनाशकारी भूकम्प नगएको र शक्ति सञ्चयको उच्चतम विन्दुमा रहेको देखाउँछ । त्यसरी नै बर्दीबास पश्चिम क्षेत्रको मरहा खोलामा भेटिएको दरारले सन् ११०० मा करिब ८ दसमलव ८ म्याग्नेच्युडको भूकम्प गएको देखिन्छ । सन् १९३४ सालको महाभूकम्पले मध्यपूर्वी नेपालमा ठूलो क्षति गरे तापनि दरार उत्पन्न गरी प्रकोपको मात्रालाई कम गरे, नगरेको तथ्यमा भने वैज्ञानिकहरूको मत फरकफरक छ । नेपालको मध्यभागमा भने पछिल्लो महाभूकम्प सन् १२५५ मा गएको पाइन्छ । यस भूकम्पले नवलपरासीको त्रिवेणी क्षेत्रमा करिब १३ मिटर जमिन माथि उठाएको र सर्लाही (वागमती) देखि दाङसम्म दरार उत्पन्न गरेको हुनसक्छ । यस अध्ययनले सन् १२५५ देखि यता करिब ७ सय ६० वर्षमा प्रशस्त शक्ति सञ्चय गरेको र यसको सानो अंशमात्र २०७२ सालको गोरखा भूकम्पले प्रवाह गरेकोले प्रकोपको मात्रा घटेको पाइँदैन । पश्चिम नेपालको सवालमा भने पछिल्लो महाभूकम्प सन् १५०५ को नै हो भन्ने विभिन्न वैज्ञानिक अनुसन्धानले इंगित गरेको पाइए तापनि यसको दरार पाउन भने सकिएको छैन । अत: माथिका वैज्ञानिक तथ्यहरूलाई विश्लेषण गर्ने हो भने नेपालको पूर्वी, मध्य तथा पश्चिम भूभागमा करिब ५ देखि ८ सय वर्षसम्म ठूला भूकम्पहरू नगएकोले भूकम्पीय प्रकोप उच्च रहेको पाइन्छ । यस अवस्थामा हामीले गोरखा भूकम्पका सिकाइलाई व्यवहारमा उतार्दै अविलम्ब निम्न ठोस कदम चाल्नु आवश्यक छ । भूकम्पीय प्रकोप नक्सांकन भूकम्पीय प्रकोप नक्सांकनविना भूकम्प प्रतिरोधी भौतिक संरचनाको परिकल्पना पनि गर्न सकिँंदैन । खानी तथा भूगर्भ विभागले सन् २००२ मा मुलुकको पहिलो प्रकोप नक्सा तयार गरेको थियो । तत्पश्चात् नेपालको भौगर्भिक अवस्था, सक्रिय दरार, भूचाल, ऐतिहासिक एवं मापन गरिएका भूकम्पहरू सम्बन्धी प्रशस्त तथ्यांक तथा ज्ञान हासिल गरिसकिएको छ । गोरखा भूकम्पपश्चात पनि यस क्षेत्रमा कैयौं अनुसन्धान सम्पन्न भए तापनि भविष्यमा हुनसक्ने भूकम्पीय प्रकोप र जोखिमको अवस्थालाई बुझेर सम्बन्धित सरकारी निकायहरूले प्रभावकारी पहल नगर्नु दु:खद कुरा हो । आजका दिनसम्म पनि पुरानो नक्सा अनुसार नै ठूला जलविद्युत परियोजनाका बाँध तथा अन्य भौतिक संरचनाहरूको निर्माण भइरहनुले ती संरचनाहरूको दिगोपनमाथि प्रशस्त शंका गर्न सकिन्छ । अत: सरकारी निकायले अनुसन्धानरत विश्वविद्यालय एवं अन्य सरोकारवाला निकायहरूसँंग सहकार्य गरी भूकम्पीय प्रकोप नक्सांकनको कार्यलाई प्राथमिकतासाथ अगाडि बढाउन जरुरी छ । भवन निर्माण संहिता सन् १९८८ को उदयपुर भूकम्पले पूर्वी नेपालमा गरेको विनाशपश्चात १९९४ मा नेपालले राष्ट्रिय भवन निर्माण संहिताको खाका तयार गरी २००३ देखि नगर क्षेत्रमा अनिवार्य रूपमा लागू गरेको देखिन्छ । गोरखा भूकम्पको जमिन गतिका तथ्यांकहरूलाई विश्लेषण गर्दा उक्त निर्माण संहिताले निर्दिष्ट गरेको परिधिभन्दा विलकुलै फरक पाइएको छ । साथै गोरखा भूकम्पको विनाश पनि भवनका प्रकार अनुसार फरकफरक पाइएको थियो । यसको प्रमुख कारण हाम्रो भवन निर्माण संहितामा देशको भूगर्भ एवं यहाँ जाने भूकम्पका तथ्यांकहरूलाई पूर्णरूपमा समावेश गर्न नसक्नु थियो । गोरखा भूकम्प र यसका हजारौं परकम्पको तथ्यांकहरूलाई समेत उपयोग गर्दै परिमार्जित भूकम्पीय प्रकोप नक्सांकनका आधारमा भवन निर्माण संहितालाई व्यापक परिमार्जन गरी मुलुकभर अनिवार्य रूपमा लागू गर्नसके उत्थानशील निर्माणको दिशामा राष्ट्रलाई डोर्याउन सकिन्छ । अनुसन्धान केन्द्रको स्थापना अनुसन्धानमा आधारित विपद् जोखिम मूल्याङ्कन, नीति तथा परियोजनामात्र प्रभावकारी हुन सक्छन् । भारतले गुजरात भूकम्प (२००१) र पाकिस्तानले काश्मीर भूकम्प (२००५) पश्चात आआफ्ना मुलुकमा उच्च प्रविधियुक्त विश्वस्तरीय अनुसन्धान केन्द्रहरू स्थापना गरी अध्ययनअनुसन्धानलाई तीव्रता दिएको पाइन्छ । तर गोरखा भूकम्पपश्चात भूकम्प सम्बन्धी अध्ययनअनुसन्धान कार्यलाई प्राथमिकतामा राखी अगाडि बढाउन अनुसन्धान केन्द्रको स्थापना गर्नुपर्छ भन्ने सिकाइ रहे तापनि राज्यबाट हालसम्म ठोस पहल भएको छैन । फलस्वरूप सरकारी निकायहरू पनि भूकम्प गएको स्थान र आकारको सूचना दिनु अलावा खासै प्रभावकारी कार्य गर्न सफल भएका छैनन् । अध्ययनअनुसन्धानका लागि स्थापना भएका विश्वविद्यालय स्रोत र साधनको अभावमा थला परेका छन् भने सीमित संख्यामा रहेका वैज्ञानिकहरू पनि पाठ्यपुस्तकका सीमित ज्ञानमा अल्झिरहेको जस्तो देखिन्छ । अत: सरकारले पुनर्निर्माणको साथसाथै स्वदेशी वैज्ञानिकहरूलाई भूकम्प विज्ञान, प्रकोप एवं जोखिम मूल्यांकन सम्बन्धी अध्ययन गर्न विश्वविद्यालयमा अनुसन्धान केन्द्रको स्थापना गर्न सहयोग गर्नु आवश्यक छ ।विपद् व्यवस्थापनका लागि अनुसन्धानमा आधारित नीति तथा कार्यक्रम आवश्यक पर्छ । भूकम्प मात्र नभएर नेपालमा अन्य विपद्को क्षेत्रमा भएगरेका अध्ययन, अनुसन्धानलाई सरोकारवाला सरकारी तथा गैरसरकारी निकायहरूले आफ्ना नीति तथा कार्यक्रममा समावेश गर्नसकेका छैनन् । साथै विज्ञ, नीति निर्माता तथा सरोकारवाला निकायहरूबीच नीति निर्माण प्रक्रियामा प्रभावकारी बहस हुनसकेको पाइँदैन । यस प्रकारका कठिनाइलाई सरकारले नेतृत्व गरेको विपद् व्यवस्थापनका विभिन्न क्षेत्रमा अनुसन्धानरत वैज्ञानिक, विपद् व्यवस्थापक एवं नीति निर्माता सम्मिलित सल्लाहकार समूहको गठन गरी निरन्तर अन्तरक्रियाबाट समाधान गर्न सकिन्छ । पूर्वतयारी उन्मुख जनचेतना भूकम्प सम्बन्धी जनचेतना जगाउन प्रत्येक वर्ष माघ २ गतेलाई १९९० सालको महाभूकम्पको सम्झनास्वरूप भूकम्प सुरक्षा दिवसको रूपमा २० वर्षदेखि मनाउँदै आएका छौं । जनचेतनाको नाममा केही संस्थाले मुलुकको सामाजिकआर्थिक एवं भवनका गुणस्तरलाई ध्यान नदिइकन विदेशबाट आयातित खाट र टेबलमुनि लुक्ने क्रियाकलाप देशका कार्यकारी प्रमुखदेखि स्कुले विद्यार्थीहरूसम्मलाई सिकाए । फलस्वरूप गोरखा भूकम्पमा कमजोर घरहरू ढल्न गई खाट र टेबलमुनि च्यापिएर अबोध बालबालिकाले ज्यान गुमाउनुपर्यो । अत: मुलुकको भवन निर्माण प्रक्रिया, गुुणस्तर र सामाजिकआर्थिक अवस्था सुहाउँदा तथा अनुसन्धानबाट प्रभावकारी ठहरिएका पूर्वतयारी उन्मुख जनचेतना कार्यक्रमलाई मात्र प्रोत्साहन गर्दै लागू गर्नुपर्छ । लेखमा प्रस्तुत गरिएका विचार निजी हुन्, लेखक कार्यरत संस्थासंँग कुनै सम्बन्ध राख्दैनन् ।"
बालुवा तस्करबाट ज्यान जोगाउँदा,"गोरखा  विभिन्न ठाउँमा अवैध रूपमा ढुंगा, गिट्टी, बालुवाको मनोमानी निकासी भएको भन्दै केही दिनयता स्थानीयले फोन गरिरहेका थिए । मोटरसाइकलमै हुँदा मस्र्याङदी किनारका एक स्थानीयको फोन आयो । उनले भने, बालुवा निकाल्ने काम प्रहरीकै मिलेमतोमा भइरहेको छ, तपार्इं आइदिन मिल्छ ? प्रहरीलाई खबर गर्दा पनि नरोकेको भन्दै उनले गुनासो पोखे ।कान्तिपुर मुख्यालयस्थित जिल्ला ब्युरोले पनि मलाई अवैध रूपमा गिट्टीबालुवा निकासीबारे वाच गर्न अह्राएको थियो । आइतबार म यही विषयमा रिपोर्टिङ गर्न मस्र्याङदी दोभानतिर गएँ । गोरखा र तनहुँको सिमाना मस्र्याङदी बगरमा अवैध उत्खनन भएको समाचार यसअघि पनि आएकै हो । गोरखातर्फ (मनकामना मन्दिर जाने झोलुंगे पुलभन्दा तल) बगरमा पुग्न घुमाउरो बाटो थियो । नदीपारि धेरै पर जानुपर्ने थियो । त्यसैले तनहुँकै क्षेत्रबाट रिपोर्टिङ गर्ने निर्णय लिएँ । अवैध खानीमा रिपोर्टिङ गर्न जानुअघि गुन्डा र तस्करहरूको जोखिम हुने जानकारी नभएको हैन । करिब १२ बजेतिर गोरखाका प्रमुख जिल्ला अधिकारी जितेन्द्र बस्नेत र डीएसपी भेषराज रिजालसँग फोन सम्पर्क गरँे । हालखबर मात्र बुझेँ । गोरखाको मझुवा प्रहरीचौकी देउराली र तनहुँको आँबुखैरनी प्रहरीचौकीको समेत अवैध बालुवा निकासीमा संरक्षण रहेको जनगुनासो आएकाले फोनमा विस्तृत बताइनँ । केही परिहालेमा सम्पर्क गर्न सजिलो होस् भनेर मात्र उहाँहरूको लोकेसन बुझेको थिएँ ।आँबुखैरनी बजार उत्रेर सरासर बगरतर्फ अघि बढें । बीच बाटामा एक युवक भेटिए । बालुवा कुन क्षेत्रबाट निकालिन्छ भनेर उनीसँग सोधपुछ गरेँ । उनले बगर देखाइदिए । युवकले बगर देखाउँदा अलिपर ४ जना युवक थिए । म सरासर आफनै सुरमा बगरमा पुगेँ । नदीछेउमा थुपारेको बालुवाको फोटो खिचेँ । नदीछेउमा करिब ८९ वर्षे बालक पौडी खेलिरहेका थिए । उनीहरूले स्काभेटरले राति बालुवा निकाल्ने गरेको सुनाए । फोटो किन खिचेको भनेर सोधे । मैले फेसबुकमा राख्न भनेर जिस्किएँ । उनले जबाफ फर्काए, फेसबुकमा राखेर लाइक मात्रै आउने हो, केही हुन्न । सक्नुहुन्छ भने पत्रिकामा छपाउनु न । बगरमाथि बारीमा २ स्काभेटर, २ ट्रिपर र ट्रयाक्टर रोकेर राखिएका थिए । फोटो खिचेपछि स्थानीयसँग पनि सोधपुछ गर्ने मेरो सोचाइ थियो । सुरुमा देखिएका ४ युवा मतिर आए । किन फोटो खिचेको ? कसलाई सोधेर खिचेको ? भनेर प्रश्न गर्न थाले । मैले म पत्रकार हुँ, कान्तिपुरमा काम गर्छु भनेँ । विश्वास गरेनन् । पर्समा भएको भिजिटिङ कार्ड झिकेर देखाएँ । उनीहरूले खिचेको फोटो डिलिट गर्न धम्की दिए । मैले परिचयपत्र नै झिकेर देखाएँ । अझै मानेनन् । मुख छाडेर गाली गर्न थाले । बगरछेउ, एकान्त ठाउँ र म एक्लो भएकाले मन केही डरायो । मेलै फोटो डिलिट गरिदिने मनस्थिति बनाइसकेको थिएँ । उनीहरूले जबरजस्ती क्यामेरा खोसे । मैले मोबाइल झिकेर पोखरा ब्युरोमा फोन गरेँ । बलिया उनीहरूले मेरो फोन नै खासे । मैले म बालुवा तस्करबाट खतरामा परेँ, प्रहरीलाई खबर गर्दिनू सम्म भन्न भ्याएँ । मेरो क्यामेरा, दुई मोबाइल उनीहरूले कब्जामा लिए । उनीहरूले अरू मान्छे पनि बोलाए । थप मान्छे आएपछि स्थिति झनै तनावपूर्ण हुन थाल्यो । खाते पत्रकार भन्दै गाली गर्न थाले । मैले ज्यान जोगाउन सरी भनिरहेँ । खोसाखोस गर्दा मेरो क्यामेरा र मोबाइलमा क्षति पुगिसकेको थियो । यसअघि जेल सजाय भोगिसकेका गुरु बा रञ्जित श्रेष्ठ र अर्का केसी थरका युवा साह्रै आक्रामक देखिए । मेरो गरिखाने भाँडो क्यामेरा आँखैअगाडि फुटाइछाडे । घाँटी समातेर लछारपछार पारे । लात्तीले पिठ्यूँमा हाने । थप आउनेमध्ये स्थानीय दुई व्यापारी पनि थिए । उनीहरू मेरो चिनजानका रहेछन् । तिमीहरू कुरा बुझ्दैनौ भन्दै ती युवालाई गाली गरेर मलाई कब्जाबाट मुक्त गरे । फुटेको क्यामेरा र मोबाइल फिर्ता दिए । म आबुँखैरनी बजार आएँ । मलाई छुटकारा दिनेमध्येका फोटो स्टुडियो सञ्चालक श्याम केसीले क्यामेराका फोटाहरू डिलिट गरे । मलाई अन्यत्र हल्ला नगर्न धम्कीपूर्ण चेतावनी दिए । मैले हस्, हुन्छ मात्र भनेँ । त्यतिबेला ज्यान जोगाउनु मात्र पनि ठूलो कुरा थियो । मलाई गोरखाको मझुवा प्रहरीचौकीसम्म छाडिदिन उनैलाई आग्रह गरेँ । किनकि, त्यहाँ बस्न निकै असुरक्षित थियो । चौकी आएपछि पत्रकार महासंघ गोरखाका अध्यक्ष किशोर थापा, जिल्ला ब्युरो, पोखरा ब्युरोलगायत गोरखाका सबै पत्रकार, सुरक्षा प्रमुखहरूलाई घटनाको जानकारी गराएँ । गोरखाका सबै पत्रकार आँबुखैरनी हानिए । त्यतिबेला मलाई आक्रमणकारी को हुन् भन्ने केही थाहा थिएन । पत्रकारहरू भेटिएपछि फेरि त्यहाँ अवैध खानीमा सामूहिक रिपोर्टिङमा जाने निर्णय भयो । गयौं । स्थानीयले अवैध निकासी रोक्न प्रहरीलाई खबर गर्दा पनि बालुवा तस्करले अटेर गरेका रहेछन् । त्यहाँ प्रहरी मूकदर्शक बनेको रहेछ । उनीहरूले मनोमानी रूपमा दर्ताबिनै मस्र्याङदीको बालुवा निकालेर बेचबिखन गर्दै आएका रहेछन् । त्यहाँ भेटिएका एक वृद्धाले भनिन्, बाबु, यहाँ बोल्न पाइँदैन, लुटेर खाएका छन् । बगरको बालुवा मनोमानी निकाल्दा बस्ती नै जोखिममा पर्ने भनेर स्थानीय त्रसित थिए । त्यहाँबाट हामी आँबुखैरनी प्रहरीचौकी पुग्यौँ । चौकीमा तस्करीमा संलग्न व्यक्तिसँग उठबस भएका प्रहरी निरीक्षकसँग बसेर गफ गर्दै थिएँ । मलाई क्यामेरा बनाइदिने, पैसा दिने, नयाँ मोबाइल किनिदिने भनेर प्रलोभन देखाए । मैले कानुनी प्रक्रियामा जाने बताएँ । प्रहरीलाई ठाडो निवेदन दिएर, घाउ जाँचका लागि गोरखा अस्पताल आएँ । मेरो घाँटीमा चोट लागेको छ । प्रहरी निरीक्षक लोकबहादुर गुरुङले आक्रमणकारी पक्राउ परेको जानकारी दिए । स्थानीय गुन्डा श्रेष्ठ, रघुजित केसी, शिवजी केसी, रामकृष्ण केसी र सुवास केसी पक्राउ परेका रहेछन् । आक्रमणकारी त पक्राउ परे तर अवैध बालुवा, गिट्टी तस्कारी गर्ने कार्यलाई स्थानीय प्रशासनले रोक्छरोक्दैन हेर्न बाँकी नै छ ।"
विधानविपरीतका समिति भंग होस्,"प्रधानमन्त्रीसमेत रहेका देउवाले राष्ट्रिय सभा निर्वाचन र प्रदेश प्रमुख नियुक्तिलगायत विषयमा छलफल गर्न पौडेल, कोइराला र अर्का नेता कृष्णप्रसाद सिटौलालाई बालुवाटार डाकेका थिए ।त्यस क्रममा पौडेलले केन्द्रीय कार्यसमिति बैठक नबोलाइएको प्रति आक्रोशसमेत पोखे । देउवाप्रतिको असन्तुष्टिबारे पौडेलले विधानभन्दा बाहिर गएर बनाइएका समितिलाई सच्याउन र केन्द्रीय कार्यसमितिको बैठक तत्काल राख्न आफूले आग्रह गरेको बताए । पार्टीलाई विधानसम्मत ढंगले अघि बढाउनुपर्छ र विधानविपरीतका काम सच्याउनुपर्छ भन्ने नै मेरो जोड हो, पौडेलले कान्तिपुरसँग भने, केन्द्रीय कार्यसम्पादन समिति र संसदीय समिति दुवै विधानको व्यवस्थाभन्दा बढी सदस्य राखेर बनाइएका छन् ।पौडेलले यस्तो आग्रह गर्दा केहीछिन देउवा झोक्किएको बैठकमा सहभागी एक नेताले बताए । तपार्इंले यसलाई पनि राखिदे, अर्कोलाई पनि राखिदे भन्ने अनि मलाई विधानविपरीत भयो भनेर आरोप लगाउने ? भन्दै देउवा झोक्किएका थिए ।केन्द्रीय कार्यसमितिपछिको अधिकारसम्पन्न कार्यसम्पादन समितिमा बढीमा २२ जना सदस्य मनोनीत गर्न पाउने व्यवस्था पार्टी विधानमा छ । त्यसमा पदाधिकारी पदेन सदस्य रहन्छन् । अहिले पदाधिकारी ३ जना छन् । यसरी मनोनीत र पदाधिकारी गरी २५ सदस्यीय केन्द्रीय कार्यसम्पादन समिति बन्नुपर्ने हो । तर, देउवाले २९ सदस्यीय बनाएका छन् । संसदीय समितिमा पनि देउवाले विधान मिचेका छन् । स्थानीय तहदेखि प्रदेश र प्रतिनिधिसभा निर्वाचनमा पार्टीका तर्फबाट उम्मेदवार चयन गर्ने शक्तिशाली निकाय हो संसदीय समिति । यो समितिमा पदाधिकारी र संसदीय दलका नेता पदेन सदस्य हुन्छन् । त्यसबाहेक ८ सदस्य मात्रै मनोनीत गर्न पाइन्छ । देउवा आफैं संसदीय दलका नेता भएकाले ३ पदाधिकारीसहित ११ सदस्यीय संसदीय समिति बनाउनुपर्ने हो । तर, देउवाले विधानविपरीत १७ सदस्यीय संसदीय समिति बनाए । निर्वाचनमा पार्टीले पराजय भोगेपछि पार्टीकै युवा नेताहरूले तत्काल केन्द्रीय कार्यसमिति बैठक, महासमिति हुँदै विशेष अधिवेशन बोलाउन माग गर्दै आएका छन् । तर, देउवाले केन्द्रीय कार्यसमिति बैठक बोलाउन पनि आनाकानी गर्दै आएका छन् ।उनी निकट रहेर भागबन्डाको फाइदा लिँदै आएका पूर्वमहामन्त्री कृष्णप्रसाद सिटौला र खुमबहादुर खडका पक्ष पनि यतिबेला देउवाप्रति असन्तुष्ट छन् । देउवाको निर्णय प्रक्रिया संस्थागत नभएकोदेखि कार्यशैलीमा ढिलासुस्ती र आन्तरिक शक्ति सन्तुलनमा ख्याल नगरेको आरोप उनीहरूको छ । धेरैजसोको गुनासो पार्टीमा संस्थागत छलफलभन्दा कोटरी अभ्यास गरेको भन्ने छ । १३ औं महाधिवेशनबाट सभापति चुनिएका देउवाले पार्टी नेतृत्वमा एक वर्ष दस महिना बिताए । तर, अहिलेसम्म उनले विभागसम्म गठन गर्न सकेका छैनन् । उपसभापति, महामन्त्री, सहमहामन्त्रीसमेत मनोनयन गर्न सकेका छैनन् । १३ औं महाधिवेशनपछि नै प्रवक्ताविहीन रहेको पार्टीमा देउवाले एक साताअघि मात्रै युवा नेता विश्वप्रकाश शर्मालाई त्यस ठाउँमा ल्याएका छन् । तर, अन्य पदाधिकारी, विभाग र केन्द्रीय कार्यसमितिलाई पूर्णता दिन उनले अझै सकेका छैनन् । उनी निकट केन्द्रीय सदस्य प्रकाशरण महत भने पार्टी र सरकारकै मोर्चामा देउवाको निर्णय क्षमता नभएको भन्ने भनाइसँग सहमत छैनन् । पार्टीका निकायहरूलाई पूर्णता दिन ढिलाइ भएको हो, यसलाई छिटोछरितो र वैज्ञानिक ढंगले अघि बढाउनुपर्छ भन्ने मेरो पनि मत छ, उनले भने । उनले तल्लो तहदेखि माथिसम्मै समीक्षा आवश्यक रहेको बताउँदै राष्ट्रिय सभाको उम्मेदवार मनोनयनलगत्तै केन्द्रीय कार्यसमिति बैठक बोलाइने सम्भावना रहेको बताए । वरिष्ठ नेता पौडेलले भने राष्ट्रिय सभाका उम्मेदवारको मापदण्ड तय गर्न पनि तत्कालै केन्द्रीय कार्यसमिति बैठक बोलाउन आवश्यक रहेको बताए । पार्टीलाई संस्थागत ढंगले अघि बढाउन केन्द्रीय कार्यसमिति बैठक बोलाएर छलफल गर्न जरुरी छ, उनले भने, पार्टी सभापतिले तत्काल बोलाउँछु त भन्नुभएको छ । तर कहिले बोलाउनुहुन्छ भन्न सकिन्न ।"
समायोजनमा नजाने कर्मचारीलाई बिदा,"काठमाडौं सरकारले स्थानीय तह, प्रदेश र संघको समायोजनमा नजाने कर्मचारीलाई अवकाश दिने भएको छ । त्यसका लागि प्याकेज बनाई स्वैच्छिक अवकाशको बाटो रोज्न सरकारले ४५ दिने सूचनासमेत जारी गरेको छ । समायोजन प्रक्रियामा जाँदा करिब ११ हजार निजामती कर्मचारीले स्वैच्छिक अवकाशको बाटो रोज्ने आकलन सरकारको छ । सामान्य प्रशासनले त्यसका लागि आवश्यक पर्ने बजेट व्यवस्था गर्न अर्थ मन्त्रालयलाई आग्रहसमेत गरेको छ । तर, एकैपटक त्यति ठूलो संख्यामा अवकाश दिइँदा कर्मचारीलाई सुविधा दिन बजेट अभाव हुने भन्दै मापदण्ड तय गर्नुपर्ने सुझाव अर्थले दिएको छ ।सामान्य प्रशासन मन्त्रालयका सहसचिव एवं प्रवक्ता शिवराम न्यौपानेले सबै तहका कर्मचारीबाट करिब ११ हजारले स्वैच्छिक अवकाश रोज्न सक्ने भन्दै त्यसको जानकारी अर्थलाई समेत गराइएको कान्तिपुरलाई बताए । समायोजन रोज्ने कर्मचारीलाई दिने सुविधाका लागि आवश्यक बजेटबारे छलफल भइरहेको छ । त्यसबारे अर्थसँग बसेर टुंगो लगाउँछौं, न्यौपानेले भने । स्वैच्छिक अवकाशका लागि ५० वर्ष उमेर पुगेका र २० वर्ष सेवा अवधि पुगेका (पेन्सनका लागि योग्य) कर्मचारी हुनुपर्ने मापदण्ड सरकारले तय गरेको छ । उक्त मापदण्ड पूरा गर्ने तहका कर्मचारी २२ हजार ६ सय छन् । तीमध्ये अवकाश रोज्ने कर्मचारीलाई ७ वर्षको पेन्सन एकमुष्ट दिइने र उक्त अवधि भुक्तानी भएपछि प्रचलित कानुनबमोजिम पेन्सन दिइने राजपत्रमा उल्लेख छ । त्यसरी पेन्सन लिएपछि ७ वर्षको अवधिमा बहालवाला सरकारी कर्मचारीको तलब वृद्धि हुँदा समान पदबाट निवृत्त कर्मचारीले प्राप्त गर्ने थप निवृत्तिभरण रकमसमेत प्राप्त गर्नेछन् । अवकाश रोज्ने कर्मचारीले सम्बन्धित निकाय वा कार्यालयमा निवेदन दिन सक्नेछन् । प्रक्रिया सुरु भइसकेको छ । केही सातामै मन्त्रालयमा त्यसको संख्याको आकार आउँछ, प्रवक्ता न्यौपानेले भने । कर्मचारी समायोजन ऐन कार्यान्वयन गर्न नियमावली बन्दै छ । नियामावली बनाउने क्रममा अवकाशमा जाने कर्मचारी, खर्च र पदपूर्ति प्रक्रियाबारे सिंहदरबारमा गहन अध्ययन भइरहेको छ । नियमावलीमा हाल कायम श्रेणीलाई तहमा लैजाने र त्यसरी लैजाँदा सबै कर्मचारीको एक तह बढाइने उल्लेख छ । नियमावलीमा संगठन तथा व्यवस्थापन सर्वेक्षण समिति गठन गरिने र त्यसले सबै अध्ययन पश्चात् मात्र समायोजन र नियुक्ति प्रक्रिया टुंगो लाग्नेछ । अवकाशका लागि निवेदन दिएपछि सम्बन्धित कर्मचारीले उक्त प्रक्रियाबाट फिर्ता हुन नपाइने नियम छ । निलम्बनमा परेका, सरकारको स्वीकृतिमा अध्ययन बिदामा रहेका तथा अध्ययन, तालिम सकेपछि पूरा गर्नुपर्ने न्यूनतम सेवा अवधि पूरा नगरेका कर्मचारीले स्वैच्छिक अवकाशको बाटो रोज्न पाउने छैनन् । विभागीय कारबाही प्रक्रिया सुरु भएका कर्मचारीले समेत यो बाटो रोज्न पाउनेछैनन् ।"
नयाँ परराष्ट्र नीति मस्यौदा तयार,"काठमाडौं सरकारद्वारा गठित उच्चस्तरीय कार्यदलले बदलिँदो विश्व परिवेशअनुरूप पुनरावलोकन गरिएको गतिशील परराष्ट्र नीति को मस्यौदा तयार गरेको छ । कार्यदलले मस्यौदा परराष्ट्र मन्त्रालयको समेत जिम्मेवारी सम्हालिरहेका प्रधानमन्त्री शेरबहादुर देउवालाई बुझाउने तयारी गरेको छ । गत कात्तिकमै अन्तिम रूप दिइएको मस्यौदा निर्वाचनका कारण अहिले बुझाउन लागिएको हो । चार खण्डमा विभाजित मस्यौदाका हरेक च्याप्टर मा सुझावसमेत दिइएको छ । अन्तरसरकारी सुझावसमेत लिएको कार्यदलले लामो छलफलपछि मस्यौदा तयार गरेको हो । सरकारले चार महिना समयसीमा तोकेर गत वैशाख ७ मा तत्कालीन परराष्ट्रमन्त्री प्रकाशशरण महत संयोजकमा उच्चस्तरीय कार्यदल बनाएको थियो । टोलीले दुई वर्षअघि गरिएको अध्ययनलाई समेत यसमा उपयोग गरेर मस्यौदा तयार पारेको कार्यदलका एक सदस्यले बताए । कार्यदलमा अर्थ, कूटनीति, श्रम, कानुन, सुरक्षालगायत विभिन्न क्षेत्रका १६ विज्ञ छन् । भदौ पहिलो सातामै बुझाउनुपर्नेमा सरकार परिवर्तन लगायतका कारण ढिलाइ भएको हो । मस्यौदा यसैसाता प्रधानमन्त्रीलाई बुझाउने प्रयास भइरहेको एक सदस्यले बताए । स्रोतका अनुसार मस्यौदाका केही शब्द र वाक्यहरूमा अझै छलफल चलिरहेको छ ।समग्र कूटनीति, आर्थिक कूटनीति (वैदेशिक सहायता, विकास परियोजना तथा लगानी), सुरक्षा र संस्थागत सुधार लगायतमा अडेर मस्यौदा तयार गरिएको हो । द्विपक्षीय, उपक्षेत्रीय, क्षेत्रीय एवम् बहुपक्षीय कूटनीति, सीमा सुरक्षा र विदेशी प्रभाव तथा परराष्ट्र नीतिका विभिन्न आयामका क्षेत्रगत नीतिहरूको पुनर्मूल्यांकन समेत मस्यौदामा छ । यस्तै, आर्थिक, सामरिक, रणनीतिक र नेपालको द्विपक्षीय कूटनीतिक, सांस्कृतिक र जनस्तरको समस्याका हिसाबले महत्त्वपूर्ण मित्रराष्ट्रसँगको सम्बन्धका प्राथमिकता र कार्ययोजना समेत मस्यौदाले निर्धारण गरेको छ । प्रतिवेदनले दूतावास किन खोल्ने, यसको काम के हो भन्ने जस्ता नीतिगत विषय र मुलुकले अख्तियार गर्ने कूटनीति शैलीलाई बढी केन्द्रित गरेको छ । नेपालको परराष्ट्र नीतिका निर्धारक तत्त्वहरूको बदलिँदो आयामको पहिचान, सामन्जस्यपूर्ण र विस्तृत परराष्ट्र नीति एवं छिमेक नीतिका लागि देशले तय गर्नुपर्ने अल्पकालीन, मध्यकालीन तथा दीर्घकालीन प्राथमिकतासमेत मस्यौदामा छन् । सरकार र मन्त्रीपिच्छे कूटनीतिक कार्यशैली र आधारसमेत फरक हुने भएकाले त्यसैको व्यवस्थापनका लागि दिगो कूटनीतिक आधार तय गर्न सरकारले कार्यदल बनाएको हो । सबै दलको प्रतिनिधित्व रहेको कार्यदलले कूटनीतिमा सबै दलको साझा धारणा आउने र एकै स्वर हुने गरी काम गरेको जनाइएको छ ।पूर्व दूई राजदूत (राजनीति र करिअर) सहित रहेको एक समितिको सिफारिसपछि मात्र राजदूत नियुक्ति प्रक्रियामा जाने विषय परराष्ट्र नीतिको मस्यौदामा उल्लेख छ । मन्त्रालयभित्रका कर्मचारीबाट राजदूत छनोट परराष्ट्र सचिवको नेतृत्वले गरी उक्त समितिले सिफारिस गर्ने तयारी छ । यसरी समिति बनाउँदा जथाभावी नियुक्ति केही हदसम्मको नियन्त्रण हुने बुझाइ कार्यदलका सदस्यको छ । परराष्ट्र मन्त्रालयले भने सबै राजदूत कूटनीतिक सेवाबाट हुनुपर्ने र महावाणिज्य दूत पनि परराष्ट्र मन्त्रालयबाट जानुपर्ने जस्ता विषयमा जोड दिइरहेको छ । राजनीतिक नियुक्ति र परराष्ट्रबाट जाने पनि एकदुईबाहेक अधिकांशले राजदूतलाई आराम गर्ने पद बनाउँदा पनि कूटनीतिक शिथिलता देखिएको हो । ढिलै भए पनि बदलिँदो परिवेशबारे व्याख्या गरिएको एउटा पूर्ण मस्यौदा तयार भएको छ, कार्यदलका एक सदस्यले भने, यसमा रहेका सुझावलाई राजनीतिक नेतृत्व र कर्मचारीतन्त्रले केही प्रतिशत तर समान रूपमा उपयोग गरे विद्यमान कूटनीतिमा आशातित सुधार हुने अपेक्षा छ । संविधानमा परराष्ट्रको प्राथमिकता तय भए पनि व्याख्या नभएकाले यसलाई समेत सहयोग पुग्ने गरी प्रतिवेदनले कूटनीतिक विश्लेषण र व्याख्या गरेको छ । कार्यदलका संयोजक प्राध्यापक श्रीधर खत्रीले प्रतिवेदनमा अन्तिम चरणको काम भइरहेको र केही दिनमै सरकारलाई बुझाउने जानकारी दिए ।"
चिसोले बिचल्ली,"धरान (कास) पुन:स्थापना गृह भत्किएपछि २१ जना अशक्त, असहाय वृद्ध र बालबालिका चिसोमा कठ्यांग्रिएरै रात बिताउन बाध्य छन् । पुन:स्थापना गृह सञ्चालक भीमबहादुर राईका अनुसार टहरा भत्किएपछि आर्थिक अभावले पुनर्निर्माण गर्न सकिएको छैन । आर्थिक अभावले अर्को टहरा बनाउन सकिएन, उनले भने, पुरानो जीर्ण भएर भत्किएपछि घामपानी नछल्ने भयो । दुई वर्षअघि दाताको सहयोगमा बाँस र टिनको टहरा निर्माण गरिएको थियो । दाताको सहयोगबाटै खानेबस्ने व्यवस्था मिलाइएको छ ।पुन:स्थापना गृहमा हाल २८ जनाले शरण लिए पनि बस्ने र सुत्ने स्थान अभावले ७ जनालाई उनीहरूका नजिकका आफन्तकोमा केही दिनका लागि जिम्मा लगाइएको राईले बताए । उनले भने, बाँकी रहेका २१ जना एउटै अस्थायी टहरामा खाँदाखाँद भएर सुत्न बाध्य छन् । ती अशक्त, असहाय वृद्धवृद्धा र बालबालिकाका लागि बस्न हुने नयाँ भवन बनाउन करिब ३ लाख रुपैयाँको आवश्यक रहेको उनले बताए । त्यहाँ शरण लिएकामध्ये हालसम्ममा १ सय ३५ जना बालबालिकाले सेवा पाएका छन् । त्यहीं बसेर ६७ जना बालबालिकाले सीप सिकेर आत्मनिर्भर समेत भएका छन् ।यस्तै रेडियोकर्मीसमेत रहेकी फेसन कोरियोग्राफर तथा मोडल मेरिना तुम्साले नगद ५० हजार रुपैयाँ बराबरको सामग्री उपलब्ध गराउने भएकी छन् । उनले गत महिना सम्पन्न नेसनल आइकनमा फस्र्ट रनरअप भएबापत पाएको नगद ५० हजार पुन:स्थापना गृहलाई दिने घोषणा गरेकी हुन् । धरानका नवोदित गायक प्रमोद पोर्तेललगायतको टोलीले पनि सहयोगको आश्वासन दिएको छ ।"
दुर्घटनामा मृत्यु,नुवाकोट (कास) बेलकोटगढी नगरपालिका१० निरञ्जनामा गाडीले ठक्कर दिँदा एक जनाको ज्यान गएको छ । सोमबार दिउँसो बा४ख ८०३० नम्बरको आइचर गाडीले सोही ठाउँ बस्ने ६० वर्षीय एमबहादुर पाण्डेलाई ठक्कर दिएको जिल्ला प्रहरी कार्यालयका डीएसपी नरहरि रेग्मीले बताए । पाण्डेको त्रिशूली अस्पतालमा उपचारका क्रममा मृत्यु भएको प्रहरीले जनाएको छ । गाडी चालक सोही ठाउँका रामचन्द्र तामाङसहित गाडीलाई नियन्त्रणमा लिई प्रहरीले अनुसन्धान गरिरहेको छ ।
उमंगको माघी,"बाबाके सागर गैनु हा, मुरिया लाहनरानीके सिदुर छुटल पानी घाट, सखिए होमाघीको दिन । थारू समुदायका छोरीचेली बिहानै नदीमा नुहाउन जान्छन् र फर्केपछि बाबासँग विवाहका लागि केटा खोजिदिन अनुरोध गर्दै छोरीले यसरी गाउँछिन् बिहानै सागरमा नुहाउन गएँ तर सिन्दुर घाटमै छुट्यो ।"
मिस्टर झोलेबाट सन्तुष्ट छु,"काठमाडौं भ्यात्त पेट निस्केका, मंगोलियन अनुहारका दयाहाङ राईलाई लुट बाट निर्देशक निश्चल बस्नेतले गोप्ले चरित्रमार्फत आम चिनारी दिए । अझ अघि बढेर निर्देशक रामबाबु गुरुङले त दयाहाङलाई काजीको भूमिकामा कबड्डी को हिरो नै बनाइदिए । त्यति मात्रै हैन, रामबाबुले राज्यबाट समेत उपेक्षित हिमाली समाजको कथालाई मौलिकपना दिएर सहरिया दर्शकमाझ बिकाए । अर्गानिक फिल्म मेकरको टयाग पनि भिर्न पाए । तिनै रामबाबु यति बेला फेरि आफ्ना विश्वासिला दुई हतियार दयाहाङ र हिमाली कथा नै बोकेर दर्शकमाझ आएका छन्, मिस्टर झोले मार्फत ।पछिल्लो फिल्म पुरानो डुंगा बाट गतिलो कथालाई बिगारेको आरोप खेपेका रामबाबुलाई यति बेला मिस्टर झोले बाट कस्तो आशा होला त ? दर्शकबाट गाली नै खानुपर्ने वा फिल्मले व्यापार नै नगरेको अवस्था आएको भए पनि म मिस्टर झोले बनाएर पूर्ण सन्तुष्ट छु । बनाउन खोजेको जस्तो फिल्म आएको छ, रामबाबुले आफ्नै बचाउमा बोले, २०२५ वर्षदेखिको लामो राजनैतिक अस्थिरताले गाउँ, समाजका अधिकांश मान्छे ढुलमुले जीवन बाँचिरहेका छन् । तिनै विविध चरित्रहरूको कथा भनौं भन्ने मलाई लागेको थियो । त्यसलाई अलि रोचक चरित्रहरूमार्फत कथालाई रमाइलो ढंगबाट भन्न खोजेको हुँ । त्यो मिस्टर झोले मा आएको छ जस्तो लाग्छ । पात्रहरू एकदमै सिरियस पनि छैनन् र एकदमै फन्नी पनि छैनन् । एकाध ठाउँबाहेक मलाई फिल्म फ्लोमै छ भन्ने लाग्छ । तर फिल्म हेरेका कतिपयले भने रामबाबुमा कबड्डी हयाङ अझै उत्रन नसकेको टिप्पणी पनि गर्छन् । लोकल स्टोरीलाई कमेडी जानरामा भन्दा त्यस्तो भास्ट डिफरेन्स ल्याउन गाह्रो हुन्छ । धेरै अप्सन पनि हुँदैन, उनको भने आफ्नै तर्क रहेछ । तर यस पटक पनि दयाहाङ अभिनीत पूर्णेसहितका गाउँका सबै अल्लारे केटाकेटी बिहेकै घनचक्करमा फसिरहेका छन्, कबड्डी मा जस्तै । किन त ? रामबाबु भने यसलाई गाउँको रियालिटी ठान्दा रहेछन् । थपे, पात्रहरूलाई दु:ख छ र पनि त्यसलाई इन्जोय गर्ने ढंग छ । फिजिकल दु:खलाई मेन्टल्ली इन्जोय गर्छन् । यस पटक दयाहाङ गाउँकै सुवेदारकी छोरी सानुमैयाको वरिपरि घुमेका छन् । सानुमैयाको भूमिकामा रहेकी दिया पुनले भने सुटिङ अवधिमा धेरै समय नर्भस भएको सुनाइन् । म अझै सिक्दै छु । नयाँ छु, वीर विक्रम डेब्यु गर्ल दियाले कारण सुनाइन्, मेरो कारणले टिमलाई असर नहोस्, धेरै टेक खान नपरोस् भन्ने कुरामा म सुटिङदेखि नै नर्भस थिएँ । तर रामबाबुले दियाको कुरा काटे, सबभन्दा कम टेक खाने नै उही होला । ऊ हामीले सोचेभन्दा पनि ज्यादा अनुशासनमा रहेर काम गथ्र्याे । सेटमा एकदमै सिन्सियर छ । दयाहाङसँग दोस्रो पटक स्क्रिन सेयर गरेकी दियाले कोएक्टरबारे भने यसो भन्छिन्, दयाहाङ इजी गोइङ हुनुहुन्छ । सिनियर भईकन पनि मै हुँ भन्ने स्वभावको हुनु हुँदैन । उहाँ जस्तो ग्राउन्डेड र हम्बल मान्छे अहिलेसम्म नेपालमा देखेको छैन । यत्रो हाइट क्रिएट गरिसकेको एक्टर भईकन पनि एक प्रतिशत पनि घमण्ड छैन । छेवैमा बसेका दयाहाङ पनि के कम ? दियाको पनि प्रशंसा गर्न कस्सिए, उसमा मिहिनेत छ । उसलाई अभिनयका लागि लामो दौडको घोडा भन्न सकिन्छ ।दयाहाङलाई रामबाबुले जहिल्यै केटीको पछि कुदाइरहे । रिपिटेसन भयोजस्तो लाग्दो होला कि नहोला उनलाई ? जुन कुरा हामीबीच रहन्न त्यसपछि रिपिटेसन लाग्ने हो । रियालिटीमा जुन कुरा रहन्न, त्यसपछि पनि त्यही काम गरिरहनुपर्यो भने दोहोरियोजस्तो लाग्छ, दयाहाङले भूमिका बुन्दै चुरो बोले, अझै पनि हामीमा एउटी केटी बाटोमा हिँडदा परसम्म मुन्टो बटारेर हेर्ने बानी गएको छैन । सिटी बजाएर वा खोकेर राम्री केटीलाई जिस्काउने हाम्रो बानी अझै गएको छैन । रामबाबुले जन्माएको यो चरित्र हामी आम युवाहरूको स्वभाव हो । यसले मलाई गजब अनुभव दिन्छ र पात्रमा त्यही अनुरूप रियाक्ट गर्छु । र, दयाहाङले मिस्टर झोले हेरेर इन्जोय गरे रे । भन्छन्, जुन मान्छेहरू आफ्नो पीडासँग आफैं रमाइलो गर्छन्, उनीहरूलाई आफ्नो कुराहरू हेर्दा रमाइलो लाग्छ । रामबाबु बढी रियालिस्टिक फिल्म बनाउन खोज्छन् । कतिपयहरू फिल्मलाई लार्जर दयान लाइफ पनि मान्छन् । उनलाई कहिलेकाहीं अलि फिल्मी नै बनाऊ भन्ने लाग्दैन होला ? रामबाबु एकछिन् सोचे । अनि बोले, लाग्छ । एउटा सर्जकलाई ठूलो क्यानभासमा, ठूलो डिजाइनमा सृजनशील काम गरूँ भन्ने लोभ हुन्छ । तर मभित्रको म्याचुरिटी मलाई थाहा हुन्छ । आफूले आफूलाई त कम्तीमा इमानदार भएर मूल्यांकन गरिन्छ नि । त्यो हिसाबले अझ बढी चुनौतीहरू छ । अहिले मलाई जुन चिजमा बढी कन्फिडेन्ट लाग्छ, त्यसैमा फोकस भइरहेको छु । कन्फिडेन्ट नपलाएकैले लार्जर दयान लाइफ खालको स्टोरी डिजाइन गरेको छैन । तर भावी योजनामा त्यो कुरा छ । रामबाबुलाई एउटा आरोप छ, दृश्य रमाइलो बनाउने तर फिल्मको प्याकेजिङमा चाहिँ चुक्ने । त्यो त सीधै देखिन्छ, उनले दायाँबायाँ नगरी आरोप स्विकार्दै थप बोले, खासमा पटकथा लेखनमा मिहिनेत कम भएकोले हो । दृश्य थप राम्रो बनाउनमा एक्टरको पर्फमेन्सको कुरा पनि आउँछ । एक सिनबाट अर्को सिनमा जान वा प्लट क्रिएट गर्न जति सहज हुन्छ, सबै सिन र प्लटलाई कनेक्ट गर्न थप दिमाग लगाउनुपर्छ । थप एक्सरसाइज गर्नुपर्ने हुन्छ । त्यो लेभलसम्म मेरो मिहिनेत नपुगेको हो । मेरो कमजोरी भनेको म अलि बढी अल्छी छु । र, त्यसको नतिजाहरू भोगिरहेको पनि छु ।"
लिलिबिलीको रोमान्टिक गीत,"काठमाडौं (कास) फिल्म लिलिबिली को रोमान्टिक गीतको भिडियो आएको छ । स्कटल्यान्डमा छायांकन गरिएको गीत इज इट लभ को भिडियो सोमबार राजधानीमा सार्वजनिक गरिएको हो । प्रदीप खड्का र जसिता गुरुङ अभिनीत गीतको भिडियोलाई कविराज गहतराजले कोरियोग्राफी गरेका हुन् । गीतमा प्रदीप र जसिताले स्कटल्यान्डको चिसोमा बिताएका रोमान्टिक क्षणहरू समेटिएको छ । एलिश कार्कीको संगीत रहेको गीतमा प्रताप दास र मेलिना राईको स्वर छ । शब्द भने राजेश श्रेष्ठले लेखका छन् । मिलन चाम्सले निर्देशन गरेको फिल्ममा प्रदीप, जसितासँगै प्रियंका कार्की, अनुप विक्रम शाही, सविन श्रेष्ठ, मनीष श्रेष्ठ, ध्रुव दत्त र रितेश चाम्सको अभिनय रहेको छ । काफिया फिल्मस, सुदिप प्रोडक्सन र चाम्स इन्टरटेनमेन्टको संयुक्त प्रस्तुति रहेको फिल्ममा गोविन्द शाही र सुदीप खड्का निर्माताको रूपमा रहेका छन् । सुदीप बराल फिल्मको सिनेम्याटोग्राफर पनि हुन् ।"
हामीमा अमृता र दुर्गा,"काठमाडौं (कास) हामी : कवि र कविता को ५३ औं शृंखलामा कविद्वय दुर्गा दाहाल र अमृता स्मृति प्रस्तुत भए । लुनकरणदास गंगादेवी साहित्य कला मन्दिर र सर्वनाम थिएटरले हरेक महिनाको पहिलो दिन गर्दै आएको शृंखलाको पहिलो चरणमा कवि अमृता प्रस्तुत भइन् । अमृताले चिहानको यात्री सुनाउँदै शृंखलाको सुरुवात गरिन् । त्यसपछि उनले जवाफ कहिल्यै आएन, सेतो संग्रहालय, ट्रेलर, प्रेम, फूलहरू जान्दैनन् युद्ध गर्न, नयाँ सपना, सपनाको चिहान, बादलको वीर्य लगायत कविता सुनाइन् । उनको फूलहरू जान्दैनन् युद्ध गर्न कविताले गतवर्ष नेपाल प्रज्ञा प्रतिष्ठानका राष्ट्रिय कविता प्रतियोगितामा तेस्रो स्थान हासिल गरेको थियो । दोस्रो चरणमा प्रस्तुत भएका दुर्गाले केही पुराना र नयाँ लामा कविताहरू सुनाए । उनले कुरुक्षेत्रमा, बाकस, देश बस्ने कविता लेख कवि, फलामको मान्छे, एउटा धर्ती देखेँ मैले कविता सुनाए ।"
एनएफडीसीमा पौडयालको प्रतिमा,"काठमाडौं (कास) वरिष्ठ चलचित्रकर्मी उद्धव पौडयालको पूर्णकदको प्रतिमा निर्माण हुने भएको छ । नेपाल चलचित्र विकास कम्पनी लिमिटेड (एनएफडीसी) ले आफ्नो २४ औं वार्षिक साधारणसभाबाट कम्पनीका पूर्वअध्यक्ष पौडयालको प्रतिमा निर्माण गर्ने निर्णय गरेको हो । नेपाली फिल्म निर्माण, प्रदर्शन र वितरणसँगै सञ्चार क्षेत्रमा सक्रिय पौडयालको पूर्णकदको प्रतिमालाई बालाजुस्थित एनएफडीसी परिसरमा राखिने बताइएको छ । गोपीकृष्ण मुभिज, टीभी फिल्मी र रेडियो फिल्मी सञ्चालनमार्फत फिल्म क्षेत्रको प्रवद्र्धनमा समेत लागेका पौडयाल लामो समयदेखि फिल्म निर्माणमा सक्रिय छन् ।"
पूर्वमा सर्जमिन,"धुलाबारी (झापा) पुष्कर शमशेरको कालजयी कथा परिबन्द लाई रंगकर्मी प्रवीण खतिवडाले नाटय रूपान्तरण गरे । उनैले निर्देशन गरेको नाटकले प्रशंसा पायो । त्यही नाटक सर्जमिन अहिले पूर्वका विभिन्न सहरमा मञ्चन भइरहेको छ । मण्डला थिएटर नेपालका कलाकारहरूद्वारा अभिनीत नाटक आइतबार र सोमबार परिवर्तन थिएटरको आयोजनामा झापाको धुलाबारीमा प्रदर्शन गरियो । कथा पुरानै भए पनि दर्शकले मन पराए । नाटक हेरिसकेपछि गोपाल बस्नेत भन्दै थिए, कथा पुुरानै भए पनि यस्तो नियति अहिले पनि कतिपय नेपालीले बेहोरिरहेकै छन् ।नाटकको टुंग्याउनीमा धेरै दर्शक भावुक बनेका देखिन्थे । खासमा बिनाअपराध प्रहरीको फन्दामा पर्नुपर्ने मुख्य पात्रको विवशताले दर्शकहरूलाई भित्रैसम्म छुन्छ । परिबन्दमा परेपछि कसरी निर्दोष मान्छे अन्यायमा पर्छ भन्ने कुरा नाटकको मूल विषय हो ।कथाले राणाकाल र पञ्चायतकालमा हुने न्यायको विसंगति देखाउन खोजे पनि त्यो अहिले उत्तिकै सान्दर्भिक लाग्छ । सर्जमिन ले यस्तै परिबन्दको सिकार बन्न बाध्य भएको एउटा निमुखाको पीडादायी कथा बोल्छ । नाटकमा गाउँले परिवेशलाई विश्वसनीय ढंगले प्रस्तुत गरिएको छ । गरिब र सोझा जनताका पीडा उस्तै रहेको प्रमाण हो यो नाटक, नाटकका कलाकार सोमनाथ खनालले भने, कथा पुरानो भए पनि हाम्रो समाजमा यस्तो नियति बेहोर्ने एउटा जमात अझै छ ।यसअघि बंगलादेशका पाँच सहरमा मञ्चित सर्जमिन मा विकास जोशी, रोहित पौडेल, विनीता गुरुङ, विजय बराल, संयोग गुरागाईं, उमेश तामाङ, रञ्जना वली, सिजन दाहालले अभिनय गरेका छन् ।"
मोदी र नेतान्याहुले भनेभारतइजरायल सम्बन्ध नयाँ युगमा,"नयाँदिल्ली (बीबीसी) भारत र इजरायलले दुई देशको सम्बन्ध नयाँ युगमा प्रवेश गरेको जनाएका छन् । रक्षा, कृषि र नागरिक उड्ययन क्षेत्रबारे नयाँ सम्झौतामा हस्ताक्षर गर्दै भारतीय प्रधानमन्त्री नरेन्द्र मोदी र उनका इजरायली समकक्षी बेन्जामिन नेतान्याहुले यस्तो बताएका हुन् । मोदीसँग सोमबार भएको वार्तामा उक्त सम्झौता भएको भारतीय सञ्चारमाध्यमले जनाएका छन् । भेटमा मोदीले इजरायली हातहतियार सम्बद्ध कम्पनीहरूले भारतमा लगानी गर्न प्रस्तावसमेत गरेका थिए । दुई देशबीच, साइबर प्रतिरक्षा, सुरक्षा र विज्ञानसम्बन्धी क्षेत्रमा समेत आवश्यकताअनुसार सक्दो सहयोग र समन्वय गर्ने सहमति भएको छ । नेतान्याहु मोदी प्रधानमन्त्री बनेको एक वर्षपछि मात्र भारतको भ्रमण गरेका हुन् । उनी ६ दिने भ्रमणका क्रममा भारतको राजधानी नयाँदिल्लीमा छन् । उनी १ सय ३० जनाको व्यापारिक टोलीसहित आइतबार नयाँदिल्ली उत्रेका हुन् । उनी १५ वर्षयता भारतको भ्रमण गर्ने पहिलो इजरायली प्रधानमन्त्री हुन् । मोदीले नेतान्याहुको भ्रमणले दुई देशको साझेदारी व्यापक भएको प्रतिक्रिया दिए । नेतान्याहुले दुई देशको सहकार्यले आफ्ना नागरिकको जीवनस्तर उकास्न सकिने धारणा व्यक्त गरे । उनले सन् २००८ मा भएको मुम्बई आक्रमणको समेत कुरा उठाएका थिए । नेतान्याहुले भने, इजरायली र भारतीयले उक्त त्रासदीपूर्ण आतंककारी हमला स्मरण गर्छन् । हामी त्यस प्रकारका आक्रमणविरुद्ध लड्न सक्षम छौं । भ्रमणका क्रममा मोदी र नेतान्याहु दुई देशबीच उत्पन्न भएका असमझदारीबारे प्रतिक्रिया दिने कुरामा निकै होसियार भएका थिए । नेतान्याहुले जेरुसेलमलाई इजरायलको राजधानीको मान्यताको विपक्षमा भारतले राष्ट्रसंघमा गरेको मतदानबारे निकै सन्तुलित प्रतिक्रिया दिएका थिए । मलाई लाग्दैन कि एक मतले सामान्य प्रवृत्तिलाई असर गर्दैन्, उनले भने, म निकै निराश भएको थिएँ तर मलाई लाग्छ यो भ्रमण दुई देशका विभिन्न मोर्चाको अग्रगमनबारेको अनुभव हो । उनले एक भोटले दुई देशको सम्बन्ध परिवर्तन गर्न नसक्नेमा जोड दिएका थिए । तर कुनै पनि नेताले भारतले ५० करोड डलरको क्षेप्यास्त्र सम्झौता रद्द गरेको बारे भने केही बोलेनन् । उनले क्रान्तिकारी नेता को संज्ञा दिँदै भारतीय प्रधानमन्त्री मोदीको प्रशंसासमेत गरेका थिए । शीतयुद्धपछि नजिकिएका भारत र इजरायबीचको कूटनीतिक सम्बन्ध २५ वर्ष पुरानो हो । अन्तर्राष्ट्रिय सञ्चारमाध्यमका अनुसार नेतान्याहु र मोदीका भनाइहरू दुई देशबीचको बढदो साझेदारी प्रकट गर्ने प्रकारका छन् । यसको केन्द्रमा रक्षा समन्वय देखा परेको छ । भारत इजरायलको हातहतियारको एक प्रमुख बजार हो । एएफपी समाचार संस्थाका अनुसार भारतले बर्सेनि १ खर्ब डलर बराबरको हातहतियार इजरायलबाट खरिद गर्नेगर्छ ।"
ओलम्पिकबारे दुई कोरिया वार्ता,"सोल (एएफपी) आगामी फेब्रुअरीमा दक्षिण कोरियामा हुने शीतकालीन ओलम्पिक खेलमा उत्रेर कोरियाको सहभागिताको योजनाबारे दुई कोरियाबीच सोमबार वार्ता भएको छ । उक्त वार्ता दुई देशको सीमा क्षेत्रमा पर्ने पन्मुन्जोममा भएको हो । गत साता भएको वार्तामा उत्तर कोरिया ओलम्पिक प्रतियोगितामा आफ्नो टोली पठाउन सहमत भएको थियो । बैठकमा दुवै देशका चारचार जना सहभागी भएका थिए । सोमबारको वार्तामा भने गत साता भएको वार्तामा संलग्न अधिकारीभन्दा तल्लो तहका उपस्थित थिए । वार्तामा उत्तर कोरियाली वार्तामा उत्तर कोरियाली सांगीतिक समूह मोरानबोङकी पप गायिका हयुन सङ बोल पनि सहभागी थिइन् । छलफलमा ओलम्पिकमा सहभागी हुने संख्या, उनीहरू खेलस्थानसम्म पुग्ने बाटो तथा भ्रमण तालिकाबारे छलफल भएको दक्षिण कोरियाली समाचार संस्था योनहापले जनाएको छ । साथै, दुवै देश आगामी बुधबार यसबारे थप छलफल गर्ने सहमति भएको जनाइएको छ । यसअघि, उत्तरदक्षिण कोरियाबीच दुई वर्षपछि गत साता भएको वार्तामा प्योङयाङले ओलम्पिकमा सहभागी हुने टोलीमा खेलाडी, समर्थक र अधिकारीहरू समावेश हुने जनाएको थियो । शीतकालीन ओलम्पिक आगामी फेब्रुअरीको ९ देखि २५ सम्म हुँदै छ । आगामी शनिबार दुवै देशका अधिकारीहरू ओलम्पिकमा उत्तर कोरियाको संलग्नताबारे छलफल गर्न स्विट्जरल्यान्डस्थित अन्तर्राष्ट्रिय ओलम्पिक कमिटीमा भेट्दै छन् । उत्तर कोरियाली यसअघि विभिन्न ओलम्पिक प्रतियोगितामा सहभागी भइसकेको छ । तर दक्षिण कोरियामा आयोजना हुने प्रतियोगितामा भने पहिलो पटक सहभागी हुन लागेको हो । उत्तरले सन् १९८८ मा सोलमा भएको ओलम्पिक बहिस्कार गरेको थियो । तर गत साता दक्षिणसँग भएको वार्तामा भने उत्तर कोरियाले दुवै देशका खेलाडीले संयुक्त रूपमा मार्चपास गर्ने प्रस्ताव राखेको थियो । दक्षिण कोरियाली एकीकरण मन्त्री चो मियोङ ग्युनले उत्तरको प्रस्तावको चाँडै जवाफ दिने बताए । जनवरी १ मा नयाँ वर्षको अवसरमा देशबासीका नाममा गरेको सम्बोधनमा उत्तर कोरियाली नेता किम जोङ उनले दक्षिण कोरियासँग वार्ता गर्न तयार रहेको बताएका थिए । त्यसलगत्तै दक्षिण कोरियाली राष्ट्रपति मुन जाय इनले प्रस्ताव स्वीकार गर्दै जनवरी ९ लाई वार्ताको मिति तय गरेका थिए । आगामी महिना हुने ओलम्पिकमा उत्तर कोरियाको सहभागिताले कोरियाली द्वीपमा जारी तनाव अन्त्य हुने अनुमान गरिएको छ ।"
मध्यस्थता गर्न रूस तयार,"मस्को (सिन्हवा) रूसले अमेरिका र उत्तर कोरिया वार्ता गर्न तयार भए मध्यस्तता गर्न तयार रहेको बताएको छ । रूसी विदेशमन्त्री सेर्गेई ल्याभरोभले सोमबार भने, यदि अमेरिका र कोरियाबीच वार्ता हुन्छ भने छ देशको प्रारूपभित्र रहेर सहयोग गर्न हामी तयार छौं ।ल्याभरोभले परमाणु शक्ति सम्पन्न राष्ट्रको हैसियतमा रूसले दुई देशबीच हुने कुनै पनि वार्ताको सहजीकरणका लागि तयार रहेको बताए । उत्तर र दक्षिण कोरियाबीच गत जनवरी ९ मा भएको उच्चस्तरीय वार्तापछि दुई देशबीचको सम्बन्धमा सुधार आएको छ । उक्त वार्ताको अमेरिकी राष्ट्रपति डोनाल्ड ट्रम्पले स्वागत गर्दै आफू उत्तर कोरियासँग वार्ताका लागि तयार रहेको बताएका थिए । तर यसबारे उत्तर कोरियाली धारणा भने हालसम्म सार्वजनिक भएको छैन ।"
आत्मघाती आक्रमणमा कम्तीमा ३५ मारिए,बग्दाद (बीबीसी) इराकको राजधानी बग्दादमा सोमबार गरिएका आत्मघाती बम आक्रमणमा कम्तीमा ३५ जनाको मृत्यु भएको छ । आक्रमण तीन दिनयता दोस्रो पटक गराइएको हो । तायारन स्क्वायरको व्यापारिक क्षेत्रमा भएको आक्रमणमा कम्तीमा १ सय ५ जना घाइते भएको अधिकारीले जनाएका छन् । सन् २०१४ मा इस्लामिक स्टेट (आईएस) ले इराकका कतिपय स्थानमा नियन्त्रण जमाएपछि राजधानी बग्दादमा बम आक्रमण र सशस्त्र आक्रमणका घटनामा वृद्धि भएको हो । तर गत महिना इराकी सरकारले आईएसलाई पूर्णरूपमा परास्त गरेको घोषणा गरेपछि भने इराकमा हिंसात्मक घटनामा कमी आएको छ । आन्तरिक मामिला मन्त्रलायका अनुसार सोमबार शरीरमा विस्फोटक पदार्थ बोकेका दुई जनाले आक्रमण गरेका हुन् । प्राय:जसो भीडभाड हुने उक्त क्षेत्रमा यसअघि पनि पटक पटक आक्रमण भएका थिए । उक्त स्थानमा निर्माण मजदुरहरू दैनिक ज्यालादारी कामको खोजीमा भेला हुने गर्छन् । अधिकारीले सोमबार गराएको आक्रमण सकेसम्म धेरै मानवीय क्षति पुर्याउने उद्देश्यले गरिएको बताएका छन् । गत शनिबार बग्दादको उत्तरी क्षेत्रको एक जाँच केन्द्रमा गराइएको आक्रमणमा ५ जनाको मृत्यु भएको थियो ।
अब्बासद्वारा ट्रम्पको आलोचना,रमल्लाह (बीबीसी) प्यालेस्टाइनी राष्ट्रपति महमुद अब्बासले अमेरिकी राष्ट्रपति डोनाल्ड ट्रम्पका कारण मध्यपूर्व शान्ति प्रयास जोखिममा परेको भन्दै कडा शब्दमा आलोचना गरेका छन् । रमल्लाहमा विभिन्न राजनीतिक गुटको दुई दिने बैठकलाई सम्बोधन गर्दै उनले यस्तो प्रतिक्रिया दिएका हुन् । जेरुसेलमलाई इजरायलको राजधानीको मान्यता दिने ट्रम्पको निर्णयबारे औपचारिक धारणा तय गर्न प्यालेस्टाइनको केन्द्रीय परिषद्ले बैठक आयोजना गरिएको हो । उक्त बैठकमा बोल्दै अब्बासले इजरायल र प्यालेस्टाइनबीच शान्ति स्थापित गर्ने प्रयासमाथि ट्रम्पको घोषणाले झापड हानेको बताएका हुन् । बैठकले ओस्लो शान्ति सम्झौता रद्द गर्ने र इजरायलसँगको सुरक्षा समन्वय अन्त्य गर्ने विषयमा छलफलसमेत गरेको छ । प्यालेस्टाइनले इजरायलले उक्त सम्झौतामा व्यक्त गरिएका प्रतिबद्धताबाट इजरायल पछि हटिरहेको दाबी गर्दै आएका छन् । उनीहरूले अब मध्यपूर्वमा शान्ति स्थापना गर्ने कार्यमा अमेरिकाले मध्यस्तता गर्न नसक्ने बताए । राष्ट्रपति अब्बासले त्यसका लागि राष्ट्रसंघ र अन्य तटस्थ राष्ट्रको सहयोगको खाँचोसमेत औंल्याएका छन् । तर कतिपय विश्लेषकहरूले उक्त बैठकले कुनै गम्भीर निर्णय गर्नेमा भने आशंका व्यक्त गरेका छन् । किनभने त्यस्ता कदमले नयाँ कूटनीतिक प्रयासलाई संकटमा पार्न सक्ने सम्भावना छ । प्यालेस्टाइनमा केन्द्रीय परिषद्ले नीतिगत सुझाव दिने व्यवस्था रहेको छ । त्यहाँ पीएलओ भनिने प्यालेस्टाइनको उच्चस्तरीय निकायको कार्यकारी समितिले अन्तिम निर्णय गर्ने गर्छ । अधिकारीले बैठकमा सबै प्यालेस्टाइनी समूहलाई बोलाइएको जनाए पनि हमास र इस्लामिक जिहाद भने अनुपस्थित थिए ।
सेवाग्राहीलाई झन् सास्ती,"अनुभूति दिलाउनै सकिएनपोखरा (कास) म्याग्दीको धौलागिरि गाउँपालिका अध्यक्ष थमसरा पुन यतिबेला चाहेर पनि थुप्रै काम गर्न नसक्ने अवस्थामा छिन् । गाउँपालिका केन्द्रमै राम्रो सञ्चार सेवा छैन । २ वटा वडाबाहेक अन्यत्र मोटरबाटो पुगेको छैन । पुगेकोमा पनि हिउँदमा मात्रै यातायात चल्छ । दुर्गम र विकट भएकाले प्राविधिकलगायत कर्मचारी जानै मान्दैनन् । कर्मचारीबिनै कसरी काम गर्ने, यहाँ आयोजित एक कार्यक्रममा उनको गुनासो थियो, पर्याप्त कर्मचारी गाउँपालिकामा नपुगेसम्म काम गर्न गाह्रो हुनेतर्फ सरकारले सोचिदिनुपर्यो । सरकारले पठाएका इन्जिनियरलगायत कर्मचारी नगएपछि गाउँपालिकाले आईटी, सिभिल इन्जिनियर र ओभरसियर आवश्यकता भन्दै विज्ञापन निकालेको छ । तर, अहिलेसम्म कोही सम्पर्कमा नआउँदा समस्या पर्ने भन्दै उनी चिन्तित छिन् ।पूर्वी नवलपरासीस्थित हुप्सेकोट गाउँपालिका अध्यक्ष लक्ष्मी पाण्डे पनि आफ्नो गाउँपालिका दुर्गम र बिजुलीसमेत नपुगेको अवस्थामा रहेको बताउँछिन् । २ वटा वडामा सचिवै छैनन् । जन्म, बिहे दर्ता गर्न जाँदा पनि दुई दिन लाग्ने अवस्था छ, उनले भनिन्, दुर्गम, त्यहींमाथि आवश्यकता अनुसार कर्मचारी नहुँदा साह्रै दु:ख पाइएको छ । सर्वसाधारण सिंहदरवारको अधिकार गाउँमा कहिले आउने हो भन्दै सोध्छन् । यसले आफूहरू नाजवाफ भएर बस्नुपरेको छ । मुस्ताङ सदरमुकाम रहेको घरपझोंग गाउँपालिका अध्यक्ष शर्मिला गुरुङ पनि कर्मचारी अभावमा चाहेर पनि काम गर्न नसकेको बताउँछिन् । ५ वटा वडा रहेकोमा २ मात्र सचिवले काम चलाउनु परेको र त्यो पनि कृषि, स्वास्थ्य, पशुलगायत प्राविधिक कर्मचारीमा भर पर्नुपरेको उनको गुनासो छ । आएका कर्मचारीले काम गरे पनि दरबन्दीअनुसार नआउँदा समस्या भएको उनले बताइन् । सुरुको चरण भएर पनि होला सबै पक्ष अन्योलमा परेका बेला कर्मचारी अभावले समस्यामा परेका छौं, उनले भनिन्, पर्याप्त कानुन नबन्दा पनि समस्या थपिएको छ । यिनै विभिन्न कारणले स्थानीय सरकारको अनुभूति दिलाउन नसकिएको उनले बताइन् ।स्थानीय सरकारसम्बन्धी नमूना कानुनहरू विषयक छलफलमा सहभागी जनप्रतिनिधिले कतिपय कर्मचारी गाउँमै नपुगेको, पुगेको भए पनि असहयोग रहेको, गाउँपालिका र वडामा नबस्नेजस्ता समस्या बताएका हुन् । गाउँपालिका राष्ट्रिय महासंघ प्रदेश ४ समन्वय समितिको दोस्रो बैठकका सहभागीले अनेकन समस्या, चुनौति र अवरोधसंग जुध्दै जनताको विकासप्रतिको आकांक्षा पूरा गर्न जुटेको बताएका छन् । विषयगत कर्मचारी अभाव र भएकाको पनि जिम्मेवारीप्रतिको निष्ठामा कमी हुनु स्थानीय सरकारको प्रमुख चुनौति रहेको सबैको एक स्वर रह्यो, समिति सहसंयोजक तथा महाशिला गाउँपालिका पर्वतका अध्यक्ष राजु पौडेलले भने । गाउँपालिकालाई जग्गा प्राप्तिका लागि सरकारले सहयोग गर्नुपर्ने, जनप्रतिनिधिलाई क्षमता विकासका कार्यक्रम नभएकोलगायत बैठकले ठहर गरेको संयोजक तथा भीमसेन गाउँपालिका अध्यक्ष ईश्वर पाण्डेले बताए । दुई दिन चलेको कार्यक्रममा १९ गाउँपालिका र ४ नगरपालिकाका प्रमुख, उपप्रमुखकको सहभागिता थियो ।"
एउटै कोठामा ७ कार्यालय,"अछाम (कास) मंगलसैन नगरपालिका कार्यालयअघि एउटा एकतले भवन छ । जनप्रतिनिधि आउनुअघि सम्म अस्तव्यस्त यो भवनमा पुराना सामान राख्ने गरिन्थ्यो । स्थानीय तह चुनावलगत्तै यो भवन सरसफाइ गरी मंगलसैन नगरपालिकाका ३, ४, ५, ६, र ७ को वडा कार्यालय, नगरपालिकाकै युवा सूचना केन्द्र र जिल्ला युवा सञ्जाल गरी ७ कार्यालय सञ्चालनमा छन् ।वटै वडाका सेवाग्राही आउँदा कता जाने के गर्ने, कोसँग काम गर्ने भन्नेबारे अन्योलमा पर्छन् । सबैभन्दा साँघुरो एउटा कुनामा वडा सचिवको काम हुन्छ । ५ वडाका ५ वडाध्यक्ष, ५ वडासचिव, सूचना केन्द्रमा सूचना लिन आउने उत्तिकै र सेवाग्राहीको भीडले काममा असहज भएको वडा ५ का वडाध्यक्ष हरिप्रसाद ढुंगानाले बताए ।भवनलगायत पूर्वाधार अभावले ५ वटै वडाबाट सेवाग्राही आउँदा भीड हुने, चुस्त सेवा दिन गाह्रो हुने गरेको वडाध्यक्षहरू बताउँछन् । कार्यालय सञ्चालन गर्ने पूर्वाधार नहुँदा जनताले अपेक्षा गरेअनुसार जोस, जाँगरले काम गर्न कठिनाइ भएको वडा ७ का अध्यक्ष सिद्धराज ढुंगाना बताउँछन् । कार्यालयमा उभिने ठाउँ नै हुँदैन, उनले भने, मैले वडा सचिव त पाएको छैन, कार्यालय अझ परको कुरा । ५ वटै वडाध्यक्ष एउटै कोठामा बसेर काम गर्दा एकले अर्कालाई अल्झाउने, अलमलिने गरेको उनले सुनाए ।कार्यालयमा बसेर धेरैजसो सिफारिस मात्र गर्नु पर्ने काम परेको वडा ५ का अध्यक्ष ढुंगानाको भनाइ छ । समस्या मात्रै छ । काम गर्न निकै असजिलो भयो, उनले भने, जसले जहाँ सजिलो हुन्छ उतैबाट सेवा दिइरहेका छौं । सजिलोका लागि मैले बजारमा रहेको आफ्नै मेडिकलमा सेवाग्राहीलाई बोलाउँछु । ३७ प्रकारका सिफारिसमा सही गर्नेबाहेक अरू काम नपाएको उनको गुनासो छ ।मंगलसैन नगरपालिकाको कार्यालय भवन निर्माणाधीन छ । निर्माण सम्पन्नपछि त्यहाँ कुन वडाको कार्यालय सार्ने भन्नेमा अन्योल छ । फागुनभित्र नयाँ भवन बन्ने र त्यसपछि मात्र वडा कार्यालय व्यवस्थापन हुने नगरपालिका प्रमुख पदम बोहराले बताए ।"
माघे संक्रान्तिमा २९ हल गोरु जुधाइए,"नुवाकोटरसुवा स्पेनको राष्ट्रिय खेल बुल फाइट को झल्को दिने गरी तारुका र वेत्रावतीमा सोमबार गोरु जुधाइएको छ । माघे संक्रान्तिका अवसरमा विदुर नगरपालिका१० वेत्रावतीमा ९ हल र तारकेश्वर३ तारुकाको ठूलो पाटोबारीमा २० हल गोरु जुधाइएका हुन् । रमाइलो हेर्न दुवै स्थानमा हजारौं दर्शक ओइरिए । भीड व्यवस्थित गर्न सुरक्षाकर्मीलाई हम्मेहम्मे पर्यो ।संक्रान्तिमा बिहान घिउ, चाकु, तरुल र खिचडी खाइयो, त्यसपछि गोरु जुधाइ हेर्न आइयो, स्थानीय चक्रबहादुर डंगोलले भने, यो पुरानो परम्परालाई जीवित राख्नुपर्छ । जुधाउनैका लागि वर्षभरि गोरु स्याहारेर राखिन्छ । गोरुलाई वर्षभरि पीठो र मास खुवाएर बलियो बनाउने गरेको विदुर नगरपालिका ७ का बहादुर तामाङले बताए । संस्कृति जीवन्त राख्न र आन्तरिक तथा बाह्य पर्यटक आकर्षित गरी यस क्षेत्रको विकास गर्न गोरुजुधाइ गरिएको गोसाइँकुण्ड युवा क्लबका अध्यक्ष सुरज लवटले बताए । विक्रम संवत् १८४९ असोजमा नेपालचीन बीचमा भएको सन्धिको खुसियालीमा हरेक वर्ष माघ १ गते गोरु जुधाउने चलन छ । पुर्खाहरूले सन्धिपछि तीन हल गोरु खेतको गह्रामा जुधाएर गिर खेलेको किंवदन्ती रहेको स्थानीय अष्टमान डंगोलले बताए ।गोरुजुधाइ प्रतियोगिता हेर्न काठमाडौं, धादिङ, संखुवासभा, ललितपुर, नुवाकोट र रसुवालगायत जिल्लाका हजारौं दर्शक ओइरिएका थिए । जिल्लाको दक्षिण भेग तारुकाको गोरुजुधाइ एकसय वर्ष पुरानो हो । किंवदन्तीअनुसार बझाङी राजा जयपृथ्वीबहादुर सिंह मामाघर आउँदा १९७८ मा तारकेश्वर ३ मा उनका मामाले भान्जाको स्वागतमा बाजागाजासहित गोरु जुधाएका थिए । त्यसपछि यो परम्पराका रूपमा चलिरहेको छ । वेत्रावती रसुवा र नुवाकोट जिल्लाको सीमा हो । विगतका वर्षहरूमा परम्परामा मात्र सीमित थियो, गोरु जुधाउने मेला । १२ वर्षयता गोसाइँकुण्ड युवा क्लबमार्फत व्यवस्थित गरिएको छ । संस्कृति, परम्परा र पर्यटन प्रवद्र्धनसँग जोडेर व्यवस्थित रूपमा निरन्तरता दिँदै आएको क्लबले जनाएको छ । हरायो चरा लखेट्ने परम्परा हेटौंडा जिल्लाको उत्तरी क्षेत्रमा केही वर्ष अघिसम्म माघे संक्रान्तिलाई चरा लखेट्ने पर्वका रूपमा मनाइन्थ्यो । रैथाने चरा स्थानीयको निसानामा पर्थे । अहिले यो चलन हराउँदै गएको छ । सरकारी वन समुदायले जिम्मा लिएर संरक्षण र व्यवस्थापन गर्न थालेपछि चोरीसिकार नियन्त्रण मात्र होइन, परम्पराको नाममा चरा मार्ने प्रचलन समेत हराएको हो । माघे संक्रान्तिका दिन भ्याकुर र संग्रेला जातका चरा लखेटेर मार्ने गरिन्थ्यो, ७० वर्षीय चिनियाँ कार्कीले भने, अहिले यो प्रचलन हराएको छ । भ्याकुरसँगै सयौंको संख्यामा बथानमा भुइँनजिकबाट उड्ने र खनीखोस्री चर्न मन पराउने संग्रेला जातको चरा लखेटाइमा पर्थे । सयौंको संख्यामा रहने संग्रेलालाई दर्जनौं व्यक्तिले जंगलमा घेरा हालेर खेददै फाँटसम्म ल्याउँथे । थाकेर उड्नै नसक्ने भएपछि हिर्काएर मार्ने चलन रहेको कार्कीले बताए । माघे संक्रान्तिका दिन अपराह्न संग्रेला लखेट्न गाउँघरका सबैलाई उर्दी नै जारी गरिन्थ्यो । परम्पराकै रूपमा विकसित भएकाले माघे संक्रान्तिका दिन बालबालिकादेखि पाकासम्म चरा लखेट्न कस्सिन्थे । थाहा नगरपालिकाको घर्तीखोलाका देवबहादुर कार्कीले भने, जंगलबाट खेदेर बेंसीसम्म आइपुग्दा आत्तिएर बेहोस जस्तै भएका चराहरूलाई कसैले त्यत्तिकै समात्थे, कसैले लौराले हिर्काएर मार्थे ।"
मनाइयो लोहडी,"पर्सा (कास) वीरगन्जका शिख समुदायले माघ १ गतेभन्दा १ दिनअघि लोहडी पर्व मनाएका छन् । वीरगन्जको छपकैयामा आयोजित यो पर्वको रमझममा गैरशिख समुदायको पनि उत्साहपूर्ण सहभागिता थियो ।पानीटंकी निवासी दिलिपराज कार्की पहिलोपटक शिख समुदायको धार्मिक तथा सांस्कृतिक पर्वमा सरिक हुन पाउँदा यो समुदायसँग घुलमिल हुने अवसरसँगै चाड पर्व मान्ने तरिका नजिकबाट थाहा पाएको बताउँछन् । अर्का स्थानीय हरि पन्तले पनि यस्तै अनुभव सुनाए । वीरगन्जमा शिख समुदायको बसोबास र उपस्थिति लामो समयदेखि छ, उनले भने, तर पहिलोपटक यस्तो भव्य कार्यक्रममा सहभागी हुन पाइयो, यसले सामाजिक एकता र सद्भावको पनि सन्देश दिन्छ ।समारोहको आयोजन गरेका शिख समुदायका अगुवा सरदार जसपाल सिंहले यो पर्व परापूर्वकालदेखि मकर संक्रान्तिको एक रातअघि मनाउने गरेको बताए । यो समुदायले शनिबारै मकर संक्रान्ति पर्व मनाएका छन् । यहाँका शिख र गैरशिख समुदाय भेला भई दाउरालाई राम्रोसँग सजाएर बालिएको आगो वरपर ३ वा ५ फन्को लगाई ईश्वरसँग आफ्नो तथा परिवारको दीर्घायु, सुस्वास्थ्य र सफलताको कामना गरेका थिए । यस क्रममा परम्परागत गीत र नृत्य पनि गरिएको थियो ।आगोलाई घुम्ने क्रममा त्यसमा रेवडी, बदाम, मकै, तिलको लड्डु, च्युरा आदि चढाउने चलन छ । त्यसपछि यी परिकार एकअर्कालाई बाँड्ने, खाने र शुभकामना आदानप्रदान गर्ने चलन छ । यस रात शिख समुदायको धार्मिकस्थल गुरुद्वारामा पनि भजनकीर्तन, पाठ आदि गरेर सामूहिक रूपमा लोहडी मनाउने गरिन्छ ।"
टहरामै पढाइ,"दमक अर्जुनधारा नगरपालिका १ साधुटारस्थित शंकराचार्य पीठ वेदवेदाङ्ग संस्कृत पाठशालाका विद्यार्थी भत्किएको टहरामा पठनपाठन गरिरहेका छन् । खरले छाएको टहराको चारैतिरका टाटी भत्किएका छन् । चिसो भुइँमा कम्बल ओछ्याएर र कम्बल नै ओढेर विद्यार्थीले संस्कृत शिक्षा लिइरहेका छन् । २०३३ सालमा स्थापना भएको पाठशाला आर्थिक अभावमा भौतिक पूर्वाधारविहीन छ ।टहराभित्रको कक्षाकोठामा एउटा पनि डेस्क, बेन्च छैन । टाटी भत्किएकाले बाहिरका क्रियाकलापले पनि विद्यार्थीको पठनपाठनमा प्रत्यक्ष असर पुर्याउँछ । व्यासाचार्य लक्ष्मी खतिवडाले स्रोत अभावमा पाठशालाको न्यूनतम् विकास गर्न नसकिएको बताए । उनका अनुसार पाठशालामा अहिले १ सय ३५ जना विद्यार्थी अध्ययनरत छन् ।नेपालका विभिन्न जिल्लाबाट, भारतको असम तथा भुटानबाट समेत विद्यार्थी पढ्नलाई आएका छन् । आचार्यसम्म पठनपाठन भए पनि सरकारले भने कक्षा ५ सम्म मात्रै अनुमति दिएको छ । कक्षा ५ भन्दा माथिको अनुमति नपाउँदा पाठशालाको विकासमा थप असर परेको खतिवडाले बताए । उनले भने, हामीले यस्तै टहरामा राखी दु:ख गरेर विद्यार्थीलाई आचार्यसम्म पढाउने गरेका छौं । तर, अनुमति नभएकाले परीक्षा दिन भने धरान, काठमाडौं र भारतको बनारससम्म लानुपर्छ ।चिसो भुइँ र भत्किएको टहरामा भए पनि पठनपाठन राम्रो भएकाले आफू भुटानबाट पढ्न आएको डिल्लीराम मिश्रले बताए । उनी १० दिनअघि मात्रै भुटानको चिराङ जिल्लाबाट यहाँ आएका हुन् । उनले भुटानमा कक्षा ८ सम्मको पढाइ सकेका छन् । भारत असमका १४ वर्षीय उमेश चापागाईं हुन् अथवा कैलालीको सदरमुकाम धनगढीका भुवन पोखरेल यहाँको पढाइ राम्रो भएकैले आएको बताउँछन् ।संस्थापक अध्यक्ष केदारनाथ खतिवडाले आर्थिक तथा भौतिक पूर्वाधार अभावबाट गुज्रिँदै भए पनि पाठशालालाई आजको अवस्थासम्म ल्याइपुर्याएकामा खुसी व्यक्त गर्छन् । उनले अहिलेको युगमा संस्कृत शिक्षाको विकासमा पाठशालाले ठूलो टेवा पुर्याएको दाबी गरे । व्यासाचार्य खतिवडाका अनुसार पाठशालामा अध्ययनरत विद्यार्थीबाट कुनै शुल्क लिइँदैन । उनीहरूमध्ये पनि अधिकांश अनाथ बालबालिका रहेको उनले बताए । पाठशालामा विद्यार्थीबाहेक ५ जना शिक्षक, कर्मचारी र सहयोगी गरी १० जना छन् । पाठशाला सञ्चालन गर्न मासिक ३ लाख रुपैयाँ खर्च हुने गरेको उनले बताए ।पाठशालामा बर्सेनि विद्यार्थीको चाप बढै गएको प्राचार्य छन्दुराम भण्डारीले बताए । उनका अनुसार २ सय ५० जना विद्यार्थी भर्ना लिनुपर्ने माग रहे पनि भौतिक पूर्वाधार अभावमा १ सय ३५ जना विद्यार्थीको मात्रै भर्ना लिन सकिएको हो । उनका अनुसार पाठशालामा वेद, व्याकरण, साहित्य, ज्योतिष, न्याय, वेदान्त र तर्कशास्त्रको पढाइ हुन्छ । ज्योतिषशास्त्रको पढाइ कम्प्युटरबाट गर्नुपर्ने भए पनि आर्थिक अभावमा कम्प्युटर कक्षा सुरु गर्न सकेका छैनौं, भण्डारीले भने ।विद्यालयले विभिन्न समयमा गरी दाताबाट २ बिघा १५ कट्ठा जमिन प्राप्त गरेको छ । व्यासाचार्य खतिवडाले संस्कृत पढ्ने विद्यार्थीको संख्या बर्सेनि बढै गएकाले पाठशालालाई स्तरोन्नति गरी महाविद्यालय बनाउने प्रयासमा जुटेको बताए । उनले पाठशालालाई आगामी ५ वर्षभित्र महाविद्यालयका रूपमा रूपान्तरण गर्नर्ेतर्फ आफूहरू लागेको बताए ।"
प्राचीन सहरको झल्को दिने गरी उत्खनन,"तिलौराकोट (कपिलवस्तु) विदेशी पुरातत्त्वविद्सहित नेपाली विज्ञको टोलीले बुद्धस्थल तिलौराकोट (प्राचीन कपिलवस्तु) मा उत्खनन सुरु गरेको छ । बेलायतको डुह्राम युनिर्भसिटी, पुरातत्त्व विभाग र लुम्बिनी विकास कोषका पुरातत्त्वविद् संलग्न टोलीले उत्खनन थालेको हो । तिलौराकोट प्रवेश गर्नासाथै प्राचीन सहर झल्को दिने गरी उत्खनन थालिएको छ ।उत्खनन तिलौराकोटका ३ ठाउँमा गरिँदैछ । ३ वर्षअघि जियोफिजिक्स (भूभौतिक सर्भे) सर्भे गर्दा मध्य क्षेत्रमा पाइएको ११ मिटर लम्बाइचौडाइको प्रशासनिक भवन संरचनाका २ ठाउँमा काम थालिएको छ । उक्त संरचनाको पूर्वीद्वार क्षेत्रमा ३०३० मिटर क्षेत्रमा १०१० को ९ वटा ट्रेन्च बनाई काम सुरु गरिएको छ । त्यस्तै उक्त संरचनाको दक्षिणीद्वार क्षेत्रमा २०२० मिटरको क्षेत्रमा १०१० का ४ वटा ट्रेन्च बनाई काम अघि बढाइएको छ । प्रशासनीय संचनाको उत्तरी र पश्चिमी द्वार दुई वर्षअघि नै पत्ता लागिसकेको छ ।त्यस्तै अर्को समयमाई मन्दिरदेखि उत्तर पश्चिममा १५ मिटर लम्बाइ र ६ मिटर चौडाइको ट्रेन्च बनाई उत्खनन थालिएको छ । पुरातत्त्वविद् डा क्रिस्टोफर डेभिसले भने, राम्रो नतिजा आउनेमा विश्वस्त छु ।तिलौराकोट उत्खनन अन्वेषण परियोजना सञ्चालन गर्न यस वर्ष लुम्बिनीस्थित कासाई होटलका अध्यक्ष नोबुओ कासाई टोक्सिनले सहयोग गरेका छन् । उनले २ करोड जापानी मुद्रा सहयोग गरेका छन् । पुरातत्त्व विभागका प्रमुख रामबहादुर कुँवरले भने, यो वर्ष कासाईको सहयोगले काम थालिएको हो । जापान सरकारको जापानीय फन्ड इन ट्रस्टको सम्झौता प्रक्रियामा हुँदा समस्यामा थियौं, उनले भने, राम्रो कामका लागि सहयोग पाइहालियो ।सन् २०१३ देखि यहाँ उत्खनन, अन्वेषण भइरहेको छ । पहिलो वर्ष लुम्बिनी विकास कोष र त्यसपछि युनेस्कोको समन्वयमा जापानी फन्ड इन ट्रस्टको सहयोगमा उत्खनन भइरहेको छ । अत्याधुनिक उपकरण प्रयोग गरेर पुरातात्त्विक सम्पदा सुरक्षित रहने गरी उत्खनन भइरहेको छ । उत्खननले तिलौराकोटको प्राचीन काल क्रम पत्ता लाग्दै गएको छ, डुह्राम विश्वविद्यालय बेलायतका सहउपकुलपति, प्रोफेसर तथा प्रमुख पुरातत्त्वविद् डा रविन कनिङघमले भने, भित्र प्रवेश गर्नासाथै प्राचीन सहरको व्यवस्थित र ऐतिहासिक रूपरंग देख्न सकिने बनाउँदै छौं । युनेस्को कन्सल्ट्यान्ट तथा वरिष्ठ पुरातत्त्वविद् कोषप्रसाद आचार्यका अनुसार उत्खननले तिलौराकोटको ऐतिहासिकता पुष्टि गरेको छ ।"
नहरमा ठेकेदारको लापरबाही,"नेपालगन्ज बहुप्रतीक्षित सिक्टा सिँचाइ आयोजनाको मूल नहरमा पानी छाड्न सुरु गरिए पनि शाखा नहरको काम ठेकेदारको लापरबाहीले अलपत्र छ । डुडुवा शाखा नहर निर्माण निर्धारित समयभित्र नसकिने सम्भावना बढेपछि किसान चिन्तित छन् । कोस्टलपप्पु जेभीले २० जुन २०१६ मा २८ महिनाभित्र निर्माण पूरा गर्ने गरी नहरको ठेक्का लिएको थियो । तर, १९ महिना बितिसक्दा जम्मा २ प्रतिशत काम सकिएको छ । अर्को हिउँदसम्म खेतमा पानी पुर्याउने लक्ष्य हो तर समयमा काम नहुँदा लक्ष्य पूरा गर्न धेरै कठिन भइसकेको छ, आयोजनाका सिनियर डिभिजन इन्जिनियर प्रकाश कार्कीले भने, ठेकेदारले विभिन्न निहुँ बनाएर काम सार्दै आएका छन् । भएको कामसमेत मापदण्डविपरीत रहेको उनले बताए । कामको गति तीव्र बनाउन पटकपटक आग्रह गरिए पनि ठेकेदार पक्षले बेवास्ता गरेको आयोजनाले जनाएको छ । शाखा नहरको काम ढिलाइले मूल नहरमा पूरा पानी छाड्नसमेत सकिएन, कार्कीले भने, यो अवधिमा ६० प्रतिशत काम पूरा हुनुपर्ने हो तर अहिलेसम्म जम्मा २ प्रतिशत प्रगति छ । २३ दशमलव २ किमि लामो नहर कहिले पूरा हुने हो निश्चित छैन । निर्माण कम्पनी कोस्टलपप्पु जेभीले ढुंगागिट्टी, रूख कटान, इन्धन अभाव, विद्युतका पोल हटाउन समस्या भएकाले निर्माण सोचेजसरी अघि बढाउन नसकिएको दाबी गरेको छ । कम्पनीले समयमै कठिनाइबारे जानकारी नगराउने तर आयोजनाले ताकेता गर्दा विभिन्न निहुँ देखाउने गरेको आयोजनाका प्राविधिक बताउँछन् । अहिलेसम्म नहरको डेढ किलोमिटरमा मात्र माटोको काम भएको छ । नहर १५ किलोमिटर खनिए पनि सेफ साइड को मापदण्ड पूरा गरिएको छैन । ठेकेदारलाई डिजाइन स्टिमेटअनुसार काम गर्न भनिए पनि सुधार गर्न चासो नदेखाएको आयोजनाले जनायो । एक त कामै कम भएको छ । भएको पनि डिजाइनअनुसार नहुँदा थप अन्योल भएको छ, सिनियर इन्जिनियर कार्कीले भने । डुडुवा शाखा बाँकेको १६ हजार हेक्टर क्षेत्रफलमा सिँचाइ सुविधा पुर्याउने गरी निर्माण गर्न लागिएको हो । आयोजनाका अनुसार यो सबैभन्दा ठूलो शाखा नहर हो । डुडुवा शाखाबाट कोहलपुर नगरपालिका, नेपालगन्ज उपमहानगरपालिकाका मनिकापुर, हिरमिनिया, राँझा, डुडुवा गाउँपालिकाको कम्दी, बैजनाथ गाउँपालिकाको वनकट्टी, खजुरा गाउँपालिकाको मानपुर, इन्द्रपुरलगायत क्षेत्रमा सिँचाइ सुविधा पुर्याउने योजना छ । नहर निर्माणका लागि ९८ करोड रुपैयाँमा सम्झौता गरिएको छ । मूल नहरमा पानी छाडेपछि राहतसिक्टाको मूल नहरबाट अहिले करिब तीन क्युमेक्स पानी सिँचाइका लागि छाडिएको आयोजनाले जनाएको छ । त्यसबाट पूर्वमा करिब पाँच सय र पश्चिममा पाँच सयदेखि एक हजार हेक्टरमा सिँचाइ पुगेको छ । सिक्टाले केही पानी छोडेपछि किसानलाई राहत मिलेको नेपालगन्ज उपमहानगरपालिका२० मनिकापुरका बन्धुराम खटिकले बताए । खडेरीले गहुँ सुक्ने चिन्ता भएका बेला सिक्टाले पानी छाडेपछि आसपासका किसानलाई राहत मिलेको छ, उनले भने । तर, केही किसानले भने जथाभावी पानी छाडिँदा गहुँबाली डुबानमा परेको जनाएका छन् । मानपुर, बेलहरी, कोहलपुर नगरपालिकाको गनापुरलगायत क्षेत्रमा पानी छाडिएको डिभिजन इन्जिनियर कार्कीको भनाइ छ । यसले सुक्खा मौसममा किसानलाई राहत मिलेको छ, उनले भने, जथाभावी बगेको पानीलाई व्यवस्थित गरिनेछ । आयोजनाले मूल नहरबाट करिब २४ किमि दूरीमा पानी छोडेको छ । तर, डुडुवा शाखा नहर व्यवस्थित नभएकाले किसानलाई पर्याप्त पानी वितरण गर्न नसकिएको कार्कीले बताए । आयोजनाका अनुसार अगैयाकोहलपुरएचगाउँजेठीनालासम्मको ४५ किलोमिटर पश्चिम मूल नहरको काम सकिएको छ । बाँधको सबै काम पनि पूरा भइसकेको छ । अगैयाबैजापुरनरैनापुरकटकुइयासम्मको साढे ५३ किलोमिटर नहरको काम भर्खरै सुरु गरिएको छ । करिब ४५ किलोमिटर नहर क्षेत्रमा रूखैरूख पर्छन् । तिनमा टाँचा लगाई वन मन्त्रालयमार्फत मन्त्रिपरिषद्मा प्रस्ताव लगिँदैछ । आयोजना सम्पन्न भएपछि २८ सय हेक्टरमा सिँचाइ सुविधा पुग्ने उल्लेख गर्दै सिनियर डिभिजन इन्जिनियर अनुभव चौधरीले भने, डिभिजनले निर्माण गरेको नहरलाई बॉध छेकेर सिक्टाको पानी ती क्षेत्रमा लैजाने योजना हो ।पश्चिमतर्फको सिंधिनिया शाखाको १९ दशमलव ६ किलोमिटर नहर निर्माणको काम करिब ८० प्रतिशत सकिएको छ । उक्त नहर निर्माणपछि २ हजार १ सय हेक्टर क्षेत्रफलमा सिँचाइ सुविधा हुनेछ । यो शाखाको काम यसै आर्थिक वर्षभित्र सकिने चौधरीले बताए । असारसम्ममा सिंधिनियाको २ हजार र डुडुवाको ५ हजार हेक्टरमा सिँचाइ सुविधा पुग्नेछ, उनले भने । कोहलपुर पश्चिम क्षेत्रका लागि अकलघरवा शाखाको ७ किलोमिटर नहर निर्माणका लागि टेन्डर प्रक्रिया सुरु भएको छ । त्यस्तै पेडारी शाखा, प्रसेनीपुर, गुरुवागाउँ, टिटिहिरिया र थपुवा शाखाको डिजाइन निर्माण र टेन्डर प्रक्रिया भइरहेको आयोजना कार्यालयले जनाएको छ ।"
जमे हिमताल,"लमजुङ चिसो अत्यधिक बढेपछि मनाङका हिमताल जमेका छन् । गंगापूर्णसँगै आधा दर्जन हिमताल जमेर चट्टानझैं भएको स्थानीयको भनाइ छ । मनाङको तापक्रम दिउँसो पनि माइनसमा छ । साँझबिहान त माइनस १० देखि माइनस १२ डिग्री सेल्सियससम्म पुग्छ । चिसो नघटदा जनजीवन प्रभावित बनेको छ । खानेपानी र ठाडो खोलासमेत जमेका छन् । फाट्टफुट्ट पुगेका पर्यटक भने जमेको तालमाथि हिँडेर नौलो अनुभव लिन पाउँदा रमाएका छन् । तालमा मिसिने ससाना हिमनदीसमेत जमेका छन् । माथिल्लो मनाङ गाउँको होटल तिलिचोका सञ्चालक छिरिङ लोप्साङ गुरुङले गंगापूर्ण ताल हिउँदमा बर्सेनि जम्ने गरेको बताए । उक्त ताल समुद्र सतहबाट ३ हजार ५ सय ४० मिटर उचाइमा छ । दिनभर घाम लाग्दा पनि तालको पानी पग्लिएको छैन । पर्यटन व्यवसायी समिति मनाङका अध्यक्ष विनोद गुरुङका अनुसार यहाँका ताल सफा भएका बेला नीलो, वर्षायाममा सेतो र हिउँदमा जम्ने विशेषताका छन् । यही कारणले त यहाँको सौन्दर्य हेर्न पर्यटक आउने गरेका छन्, उनले भने, चिसो समयमा समेत पर्यटक अलिअलि आइरहेका हुन्छन् । स्थानीयका अनुसार ४ हजार ९ सय १९ मिटरमा रहेको तिलिचो, भ्राकामा पर्ने केंचो ताल, धारापानीको नाचैमा पर्ने डोना अर्थात् ठूलागी र थोंचेमा पर्ने पोंकरलगायतका ताल पनि यतिबेला जमेका छन् । यी ताल विश्व चर्चित छन् ।अन्नपूर्ण संरक्षण क्षेत्र आयोजना (एक्याप) का संरक्षण अधिकृत बाबुलाल तिरुवाका अनुसार मनाङका ताल हेर्न बर्सेनि हजारौं पर्यटक आउँछन् । हिमताल भएकाले पनि बाह्य तथा आन्तरिक पर्यटकको केन्द्र बन्ने गरेका हुन् । चिसो समयमा जम्ने, हिउँ परेपछि त्यसैले ढाकिने र गर्मीयाममा पग्लिएपछि हिमाली छाया देखिने दृश्यले पर्यटक लोभिने गरेको तिरुवाले बताए । उनका अनुसार मंसिरपुसदेखि फागुनसम्म हिमताल प्राय: जमिरहेका हुन्छन् । फागुनसम्म हिउँ परिरहने भएकाले तापक्रम बढदै गए पनि जमिसकेको पानी पग्लिन गाह्रो हुन्छ । फागुन अन्तिम सातादेखि भने पग्लिन थाल्छ । प्रजिअ हरिप्रसाद पन्तका अनुसार तिमाङदेखि थान्चोक, चामे हुँदै माथिल्लो क्षेत्रमा पाइपको पानीसमेत जमेको छ । मनाङबाट निर्वाचित प्रतिनिधिसभा सांसद पोल्देनछोपाङ गुरुङका अनुसार जिल्लाका ४ वटै स्थानीय तहका कुनै न कुनै ठाउँमा ताल छन् । ती तालसम्म पुग्न अझै सहज बाटो छैन । प्रचारप्रसार अभावमा धेरैलाई जानकारी नहुँदा पर्यटक पुग्न सकेका छैनन्, उनले भने ।"
सामुदायिक वनमा बाघ गणना,"नवलपरासी (कास) चितवन, पर्सा र नवलपरासीका सामुदायिक वनमा बाघ गणना हुने भएको छ । क्यामेरा ट्रयापिङ प्रविधिको सहायताले गणना गरिनेछ । यसअघि चितवन निकुञ्जमा मात्र गणना हुन्थ्यो । तर, त्यसले एकिन संख्या पत्ता लाग्न नसकेपछि निकुञ्ज आसपासका वनमा पनि गणना थालिने भएको हो ।चितवन निकुञ्जसँग जोडिएको जंगल क्षेत्र बाघको राम्रो बासस्थान मानिन्छन । राष्ट्रिय प्रकृति संरक्षण कोष, राष्ट्रिय निकुञ्ज, हरियो वन र ताल परियोजनालगायतका संघसंस्थाको सहकार्यमा गणना तयारी भएको छ । त्यसका लागि शुक्रबार प्राविधिकसहितको टोली नवलपरासी आइपुग्नेछ । शनिबारदेखि क्यामेरा जडान गरिने राष्ट्रिय निकुञ्जले जनाएको छ । निकुञ्ज, मध्यवर्ती क्षेत्र र सामुदायिक वनमा एकैपटक गणना थाल्ने कार्यक्रम छ । निकुञ्जसँग जोडिएका सामुदायिक वनमा बाघ हेर्न पर्यटकहरू लोभिने गरेका छन् । निकुञ्जबाट बाहिर सारिएका ठूला लगानीका होटलले सामुदायिक र मध्यवर्ती जंगलमा वन्यजन्तु अवलोकनका लागि पर्यटक लैजाने गरेका छन् ।"
वनमा निजी लगानी प्रोत्साहित गरिने,"काठमाडौं सरकारले निजी क्षेत्रव्यवसायीलाई समेत वन क्षेत्र व्यवस्थापन गर्न दिने गरी वन नीति संशोधन मस्यौदा गरेको छ । वन नीति २०७१ लाई संशोधन गर्दै तयार पारिएको वन नीति २०७४ को मस्यौदामा हैसियत बिग्रिएको वनको व्यवस्थापन गर्ने जिम्मा निजी क्षेत्रव्यवसायीलाई सुम्पिने उल्लेख छ । चक्ला वन व्यवस्थापनमा समेत निजी क्षेत्रव्यवसायीलाई सहभागी गराउने प्रस्ताव मस्यौदामा छ । अहिले सामुदायिक, धार्मिक, निजी वनका साथै विपन्न वर्गलाई कबुलियती वन हस्तान्तरण गर्ने गरिए पनि सिधै वन व्यवस्थापनको जिम्मा निजी क्षेत्रलाई दिइएको छैन । वन क्षेत्रमा निजी क्षेत्रको लगानी प्रोत्साहित गर्न व्यावसायिक कबुलियती वन हस्तान्तरण गर्ने प्रक्रिया सरलीकरण गरिनेछ, नीतिको मस्यौदामा छ, हरेक प्रदेशमा वन विकास गर्न हैसियत बिग्रिएको वन निजी क्षेत्रलाई उपलब्ध गराइनेछ । नीतिको मस्यौदामा वन क्षेत्रको संरक्षण, संवद्र्धन एवं व्यवस्थापन गर्दै आयआर्जन तथा रोजगारीका अवसर सिर्जना गराउन पनि निजी क्षेत्रलाई सहभागी गराउने विषय समेटिएको छ । नयाँ नीतिमा स्थानीय तह, प्रदेश र संघमा निजी क्षेत्रले चिडियाखाना स्थापना, सञ्चालनका साथै वन्यजन्तुको व्यावसायिक पालन, प्रजनन, उपयोग र ओसारपसार तथा बिक्री वितरण गर्न पाउनेसमेत व्यवस्था गरिएको छ । स्थानीय तह र प्रदेशमा निजी क्षेत्रलाई वन, वनजन्य उद्यम तथा व्यावसायिक नर्सरी प्रवद्र्धन गर्न आवश्यक प्रविधि, सहुलियतपूर्ण ऋण, अनुदान र बिमाको समेत व्यवस्था गरिनेछ । यस्तै निजी वन दर्ताका लागि प्रोत्साहन गर्दै उत्पादित वन पैदावार र निजी जग्गामा लगाइएका रूखको उपयोग र ओसारपसारलाई सरल र सहज बनाइनेसमेत नीतिमा उल्लेख छ । जडीबुटी तथा गैरकाष्ठ वन पैदावार खेतीमा निजी क्षेत्रलाई प्रोत्साहन गर्न अध्ययन अनुसन्धान गरी उपयुक्त खेती प्रविधिको विकास गरी हस्तान्तरण गर्ने उल्लेख छ । नयाँ नीतिमा जडीबुटी तथा गैरकाष्ठ वन पैदावारको संरक्षण, विस्तार र व्यवसायीकरणलाई प्राथमिकता दिइएको छ । प्राकृतिक बासस्थानमा रहेका जडीबुटी एवं गैरकाष्ठ वन पैदावारको संरक्षण, दिगो संकलन तथा उपयोग गर्दै तिनको ओसारपसारलाई प्रदेशदेखि संघसम्मै सरल पारिने प्रस्ताव छ । जडीबुटी एवं गैरकाष्ठ वन पैदावारको उपलब्धताको अध्ययन गरी संघ र प्रदेशमा खास क्षेत्रलाई पकेट क्षेत्र तोकिनेछ, मस्यौदामा छ । वन पैदावारमा आधारित उद्योग सञ्चालनका लागि आवश्यक मापदण्डको व्यवस्था गरी लागू गर्ने र उद्योगलाई काष्ठ र गैरकाष्ठ उद्योगमा वर्गीकरण गरी कच्चा पदार्थ सरल र सहज रूपमा उपलब्ध गराउनेसमेत मस्यौदामा छ । समुदायमा आधारित वन व्यवस्थापन क्षेत्रमा पर्यापर्यटनको प्रवद्र्धन गर्दै संरक्षित क्षेत्रभित्र पर्यावरणमैत्री पर्यटकीय सेवा सञ्चालन गर्नसमेत निजी क्षेत्रलाई प्रोत्साहित गर्ने प्रस्ताव छ । यस्तै प्रदेशदेखि संघसम्मै उच्च मूल्यका संकटापन्न, दुर्लभ तथा लोपोन्मुख प्रजातिका वनस्पति र जडीबुटीको पहिचान, दिगो संकलन, पुनरुत्पादनको सुनिश्चितता, प्रविधि, विकास, व्यवसायीकरण र बजारीकरणमा निजी क्षेत्रलाई प्रोत्साहन गर्ने मस्यौदामा छ । व्यापारिक महत्त्वका गैरकाष्ठ, जडीबुटी तथा सुगन्धित तेलहरूको रासायनिक विश्लेषण तथा प्रमाणीकरण गरी निकासीमा प्रवद्र्धन गर्नुका साथै वातावरणीय सेवाको पहिचान तथा त्यसको बजारीकरणका लागि पनि निजी क्षेत्रलाई प्रोत्साहन गरिने प्रस्ताव छ । यसैबीच नेपाल हब्र्स तथा हर्बल उत्पादक संघले निजी जग्गामा लगाएका रूख र वनस्पतिको संकलन, उपयोग र ओसारपसारमा लगाइएका प्रतिबन्ध हटाउन माग गरेको छ । वन मन्त्रालयले तयार गरेको वन नीतिमा सुझाव पेस गर्दै संघले निजी जग्गामा लगाइएका रूख र वनस्पतिको स्रोत सर्वेक्षण र दर्ताका लागि प्रोत्साहन र पुरस्कृत गर्दै निजी जग्गाबाट उत्पादन हुने वन पैदावार र निजी जग्गामा भएका रूख र वनस्पतिको प्रयोग तथा ओसारपसार प्रक्रियालाई सहज र सरल बनाउन पनि भनेको छ । संघले बुधबार वन सचिव डा युवकध्वज जीसीलाई ज्ञापनपत्र बुझाउँदै जडीबुटी तथा गैरकाष्ठ वन पैदावारसम्बन्धी निजी क्षेत्रको लगानीमा आधारित हुने गरी जडीबुटी तथा गैरकाष्ठ वन पैदावार विकास बैंक स्थापना गर्ने विषयसमेत वन नीतिमा समेट्न माग गरेको छ । संघले जडीबुटी तथा गैरकाष्ठ वन पैदावार खेतीलाई कृषि बालीसरह बिमा गर्न पाउने व्यवस्था गर्नसमेत ध्यानाकर्षण गराएको छ । संघले जडीबुटी तथा गैरकाष्ठ वन पैदावारसम्बन्धी राष्ट्रिय बोर्ड गठन गर्दै त्यसमा निजी क्षेत्रलाई समेत समेट्न आग्रह गरेको छ ।"
ग्यास उद्योगलाई कारबाही गर्न प्रतिवेदन गृहमा बुझाइयो,"काठमाडौं पर्सास्थित सुपर ग्यास उद्योगमा व्यवस्थापन पक्षको कमजोरीले आगलागी भएको ठहर गर्दै आपूर्ति मन्त्रालयले कारबाही गर्न गृहलाई प्रतिवेदन बुझाएको छ । आगलागीबाट तीनजनाको ज्यान गएपछि घटनाको सत्यतथ्य यकिन गर्न आपूर्ति विभागका महानिर्देशक कुमार दाहालको संयोजकत्वमा उच्चस्तरीय कमिटी गठन भएको थियो । उक्त कमिटीले घटना प्राविधिक कारणबाट नभई सामान्य मानवीय त्रुटिले भएको र त्रुटि हुनुमा उद्योग व्यवस्थापनको कमजोरी देखिएको भन्ने निष्कर्षसहित प्रतिवेदन पेस गरेपछि कारबाहीका लागि गृह र प्रधानमन्त्री कार्यालयमा बुझाएको हो । कमिटीले बुझाएको प्रतिवेदनअनुसार उद्योग सञ्चालक नै दोषी देखिन्छन् । आगलागीबाट घाइते मान्छे मरेको अवस्था छ, आपूर्ति सचिव अनिल ठाकुरले भने, रिपोर्ट बनाउने थन्काउने काम हुँदैन । रिपोर्टको आधरमा दोषीलाई कारबाही गर्न प्रतिवेदन गर्न गृहमा बुझाएका छांै । गृहले स्थानीय प्रशासनमार्फत कारबाही प्रक्रिया अघि बढाउने बताए । उक्त प्रतिवेदन प्रधानमन्त्री कार्यालयमा पनि पेस गरेको मन्त्रालयले जनाएको छ । के गर्न सकिन्छ भनेर मन्त्रालय स्वयंले पनि अध्ययन गरिरहेको छ । प्रधानमन्त्री कार्यालयको निर्देशन पनि कुरेका छांै, उनले भने ।विभागका महानिर्देशक एवम् कमिटी संयोजक कुमार दाहालका अनुसार टोलीले वीरगन्ज नगरपालिका दमकलका ड्राइभर बरुणकुमार महतो (२० प्रतिशत घाइते), नेपाल ग्यास उद्योग (नारायणी) प्रालि, टेक्निसियन शाहनेन शाह, माननीय प्रदीप यादव, बाराको लियो ग्यास उद्योग, जिल्ला प्रहरी कार्यालय वीरगन्जका प्रहरी नायब उपरीक्षक राजन लिम्बुलगायतसँग सोधपुछ गरेको थियो ।अध्ययन टोलीले स्थलगत अध्ययन गरी सम्पूर्ण पक्षसँगको बयानका आधारमा प्रतिवेदन बनाएका छौं, महानिर्देशक दाहालले भने, प्रतिवेदन गत साता नै पेस गरेका छौं । अब कारबाहीको प्रक्रिया अघि बढाउने जिम्मेवारी मन्त्रालयको हो । आपूर्तिमन्त्री जयन्त चन्दले घटनाको जिम्मेवारी उद्योगी स्वयंले लिनुपर्ने बताए । दोषी ठहर भए उद्योगीलाई कानुनअनुसार कारबाहीको दायरामा आउनुपर्ने बताए । आपराधिक लापरबाही भएको छ । त्यसका लागि सोहीअनुसारको कानुन छ, मन्त्री चन्दले भने, लापरबाहीअनुसार सम्बन्धित निकायले कारबाही गर्छ ।ग्यास उद्योग संवेदनशील क्षेत्र भए पनि कामदाहरूमा सचेतना देखिएको उनले बताए । घटनामा ठूलो धनजनको क्षति हुनु अति दु:खदायी रहेको र यस्ता घटनाहरू दोहोरिन नदिन सरोकारवाला सम्पूर्ण निकायहरू संवेदनशील तथा सचेत हुनु नितान्त आवश्यक भइसकेको प्रतिवेदनमा उल्लेख छ । एलपी ग्यास उद्योगी तथा उपभोक्तालाई एलपी ग्यासको प्रयोगबाट हुने जोखिमका बारेमा आवश्यक सचेत गराउनु उपयुक्त विकल्प हुने देखिन्छ, प्रतिवेदनमा भनिएको छ, समितिका सिफारिसहरूबमोजिमका सुझावहरू पूर्ण कार्यान्वयन भएको खण्डमा ग्यास उद्योगहरूमा यस किसिमका दुर्घटनाहरू न्यून हुने देखिन्छ । उच्चस्तरीय कमिटीले निगमका डिपोहरू, ग्यास उद्योग, पेट्रोलपम्पको भौतिक पूर्वाधार, अग्नि सुरक्षा अवस्थालगायत अन्य नियमित अनुगमनका लागि छट्टै निकाय गठन हुनुपर्ने सुझाव दिएको छ । गुणस्तर तथा नापतौल विभागबाट एलपी ग्यास उद्योगका लागि जारी गरिएको र नेपाल सरकारबाट अनिर्वाय गरिएको मापदण्ड : एनएस ५३३२०७० को अनिवार्य कार्यान्वयन गराउने, उद्योग परिसरमा रहँदाको अवस्थासम्म बुलेट (टैंक) ड्राइभरको लाइसेन्सलगायतका कागजपत्र उद्योगमा प्रवेश गर्दै लिई इन्ट्री पासको व्यवस्था मिलाउनुपर्ने सुझाव दिएको छ । उद्योगमा प्रवेश गर्ने टैंकरलगायत अन्य सवारी साधनहरूको विवरण अद्यावधिक राख्ने व्यवस्था मिलाउने, निषेधित क्षेत्रभित्र प्रज्ज्वलनशील पदार्थलगायत मोबाइल फोन आदि लिएर जान निषेध गर्ने, उद्योग परिसर आवजजावत गर्ने सबैको परिचयपत्र लिई प्रवेश पासको व्यवस्था मिलाउनुपर्ने प्रतिवेदनमा उल्लेख छ । स्टोरज बुलेट, टैंक लोडिङअनलोडिङ, सिलिन्डर फिलिङ स्टेसन, सिलिन्डर स्टोरेज सिडजस्ता संवेदनशी क्षेत्रहरूलाई निषेधित क्षेत्र कायम गरी कर्मचारी तथ अनुगमनमा आउने सरकारी निकायबाहेक अन्यलाई प्रवेश निषेध गराउने पनि प्रतिवेदनमा उल्लेख छ । कम्तीमा उद्योगका सुरक्षा गार्डलगायत प्राविधिक पक्ष हेर्ने, तथा सिलिन्डर भर्ने टंैकर खाली गर्ने, अग्नि सुरक्षाको काम गर्ने, मर्मत गर्नेजस्ता प्राविधिक काम गर्ने कर्मचारीहरूलाई डिपो सुरक्षा तथा अग्नि सुरक्षासम्बन्धी तालिमको नियमित व्यवस्था गर्नुपर्ने उल्लेख छ ।बुलेट खाली गर्ने, निर्देशन भएपश्चात् मात्र बुलेटलाई खाली गर्ने स्थान टीएलयूजीमा लैजाने र प्राविधिक चेकजाँच गरेपश्चात् खाली गर्ने प्रक्रिया सुरु गर्ने, अग्नि समन उपकरणहरूको नियमित चेकजाँच गरी पर्याप्त संख्यामा राख्ने उल्लेख छ । सुक्खा केमिकल पाउडरको यथेष्ट व्यवस्था गर्ने, अग्नि नियन्त्रणका लागि पानीको यथेष्ट व्यवस्था मिलाउने, उद्योग सञ्चालनसम्बन्धी स्टयान्डर्ड अपरेसन म्यानुअलको व्यवस्था गरी सोहीअनुसार उद्योग सञ्चालन गर्नुपर्ने प्रतिवेदनमा छ । इन्धन लिकेज भएको पत्ता लगाउने डिभाइस जडान गरी अर्लाम सिस्टमको व्यवस्था गर्नुपर्ने, एलपीजी सिलिन्डरमा एनएस : ३७४२०५३ बमोजिम प्रयोग गरिएका भल्भ फिटिङ मर्मत गरी पुन: प्रयोग गर्न पूर्ण रूपमा बन्देज लगाउनुपर्ने, भण्डारण ग्यास बुलेटहरूको नियमित हाइड्रोस्टाटिक परीक्षण गर्नुपर्ने उल्लेख छ ।"
पुष्प मेलामा ७० लाखको कारोबार,"धरान यहाँको अमन बजारमा सञ्चालन भएको पाँचदिने पूर्वाञ्चल पुष्प व्यापार मेलामा ३० स्टलबाट करिब ६५ देखि ७० लाख रुपैयाँको कारोबार भएको छ । आयोजक फ्लोरिकल्चर एसोसिएसनले ३० देखि ४० लाख रुपैयाँको मात्र कारोबार हुने अनुमान गरेको थियो । गत वर्ष २० स्टलबाट ४० लाख रुपैयाँको कारोबार भएको थियो । अधिकांश स्टलले कम्तीमा १ लाख रुपैयाँदेखि ५ लाख रुपैयाँको फूलको कारोबार गरे । एसोसिएसनका पूर्वाञ्चल संयोजक प्रेम पराजुलीलेले भने, अपेक्षा गरेभन्दा बढी फूलको कारोबार भएको छ । अन्तिम दिनसम्ममा फूलका बिरुवाको बिक्री पनि उत्साहजनक रूपमा भएको थियो । मेलामा सहभागीमध्ये मोरङ विराटचोकबाट आएका दीपेश नर्सरीले करिब ५ लाख रुपैयाँ, धरानका पवित्र नर्सरीका कल्पना लिम्बुले ३ लाख रुपैयाँ, इटहरीका रितु नर्सरीले साढे ३ लाख रुपैयाँ, महादेव नर्सरीले ४ लाख रुपैयाँको कारोबार गरेको आयोजक समितिले जनाएको छ । मेलामा सबैभन्दा बढी रोजाइमा घरभित्र पनि सजाएर राख्न सकिने हरिया प्लान्ट र सदाबहार फूलका बिरुवाहरू रहेको देखिएको पराजुलीले बताए । मेलामा अवलोकन गर्न आएकामध्ये मौसमी फूलहरू, आलंकारिक बोटबिरुवा (ग्रिन प्लान्ट), सुनाखरी, फूलमा प्रयोग गरिने कम्पोस्ट मल, फूलको गानो, बीउबीजन, कृषि औजार, प्याकेजिङ सामग्री, डेलिया, सयपत्री, भवेना, गुलाफ, गजेनिया, साल्मिया, लिरियम, क्याक्टस, बोन्साईलगायत फूलबिरुवाप्रति आकर्षित भएको पराजुलीले बताए । मेलाका संयोजक खगेन्द्र पोखरेलले भने, अन्य उद्योगजस्तै फूलको पनि व्यावसायिक उद्योग भर्खरैदेखि सुरु भएको अवस्थामा सीमित प्रचारप्रसारको भरमा पाँच दिनमा यतिको कारोबार हुनु पुष्प व्यवसायीका लागि सकारात्मक पक्ष हो । मेलामा सजाएर राखिएकामध्ये उत्कृष्ट स्टल इटहरीको रितु नर्सरी प्रथम, मोरङको दीपेश नर्सरी दोस्रो र धरानको पवित्रा नर्सरीलाई तेस्रो पुरस्कार प्रदान गरिएको थियो । कृषि मन्त्रालय तथा धरान उपमहानगरपालिकाको सहयोगमा आयोजित पुष्प प्रदर्शनीमा २ लाखभन्दा बढीले अवलोकन अनुमान गरिएको छ । मुलुकका ३९ जिल्लामा करिब ६ सय ७८ जनाले १ सय ५३ हेक्टर जमिनमा पुष्प व्यवसाय गर्दै आएका छन् । उक्त व्यवसायबाट ४१ हजारभन्दा बढी मानिस प्रत्यक्ष तथा अप्रत्यक्ष रूपमा जीविकोपार्जन गर्दै आएको फ्लोरोकल्चर एसोसिएसनले जनाएको छ । एसोसिएनले गत वर्ष १ अर्ब ७१ करोड २९ लाख रुपैयाँ बराबरको फूलको कारोबार गरेको जनाएको छ ।"
बलेवा विमानस्थल सञ्चालनमा ल्याइने,"बागलुङ पोखरा बागलुङ राजमार्ग बनेपछि बन्द भएको यहाँको बलेवा विमानस्थल फागुन मसान्तसम्ममा सञ्चालन गर्ने निर्णय भएको छ ।बागलुङ नगरपालिकाले स्थानीय पूर्वाधारमा लगानी गर्ने र नागरिक उड्डयन प्राधिकरणले प्राविधिक अध्ययन गरेर सातामा दुई उडान भर्ने गरी सहमति भएको हो । नगर प्रमुख जनकराज पौडेल, पूर्वमन्त्री दिननाथ शर्मा, पूर्वसांसद प्रकाश शर्मा पौडेल र प्राधिकरणका उपमहानिर्देशक राजन पोखरेलसमेतले आइतबार सहमति गरेका हुन् ।छलफलपछि पोखरेलले तत्काल प्राविधिक टोली पठाएर अध्ययन गरिने आश्वासन दिएको नगर प्रमुख पौडेलले बताए । प्राविधिक टोलीले प्रतिवेदन बुझाएपछि साताको एकदुईवटा उडान गर्ने कुरा भएको छ, उनले भने, चैतेदसैंअघि बागलुङमा जहाज आउजाउ हुनेछ । एक सातामा प्राविधिक टिम बलेवा आउने सहमति भएको छ । जहाज आवागमनका लागि मैदानदेखि दक्षिणतर्फका केही रूख काट्नुपर्ने प्राविधिक टोलीले यसअघि पनि प्रतिवेदन दिएको थियो । उक्त काम आगडि बढ्न नसक्दा प्राधिकरण मानेको थिएन ।हाल जहाज नचलेपछि मैदान गौचरणका रूपमा अलपत्र छ । टर्मिनल भवन पनि प्रयोगविहीन भएकाले जीर्ण बन्दै गएको छ । गत वर्ष एक करोड रुपैयाँको सरकारी बजेटमा विमानस्थलमा तारबार गर्ने काम भएको छ । संरक्षण अभावमा तारबार पनि काम नलाग्ने भएको छ । पोखराबागलुङ राजमार्ग खुलेपछि २५ वर्षअघिदेखि जहाज आउन बन्द भएको थियो । सदरमुकामदेखि बलेवासम्मको सडक निकै अप्ठयारो र पोखरा जाने समय जत्तिकै लाग्ने भएपछि सञ्चालन हुन सकेको थिएन । नारायणस्थानमा अवस्थित बलेवा विमानस्थल सञ्चालन गर्ने भन्दै चार वर्षअघि नेपाल एयरलाइन्सको नाएनएन एबीएक्स टुइन अटर विमान लिएर तत्कालीन पयर्टनमन्त्री लोकेन्द्र विष्ट अवतरण गरेका थिए । विमानस्थल २०१८ सालमा निर्माण भएपछि नियमित सञ्चालन भइरहेको थियो । २०४८ सालमा पोखराबागलुङ राजमार्गको ट्रयाक खुलेपछि विमान आउने क्रम रोकिएको वडाध्यक्ष चक्रबहादुर खत्रीले बताए ।त्यतिबेला विमान उतारेका वरिष्ठ क्याप्टेन सुवास रिजालले पहाडी उडानका लागि बलेवा विमानस्थल उपयुक्त भएको प्रतिक्रिया दिएका थिए । पोखरा विमानस्थलबाट १३ मिनेटको उडानपछि आइपुगिने यो विमानस्थल विशेषगरी काठमाडौं र भैरहवाका लागि सञ्चालन गर्न सकेमा बढी सहयोगी हुने स्थानीयको माग छ । गत मंसिरमा भएको निर्वाचनमा प्रतिनिधि र प्रदेशसभाका उमेदवारहरूले आफ्ना चुनावी नारामा बलेवा विमानस्थल सञ्चालन गर्ने उल्लेख गरेका थिए । त्यस्तै स्थानीय तहको निर्वाचनपछिको पहिलो नगर परिषदमा पनि बलेवा विमानस्थल सञ्चालनका लागि कार्यक्रम बनाइएको थियो । पूर्वाधार तयार गर्नका लागि नगरपालिकाले लगानी गर्ने भएको हो । जहाज चल्ने भएमा हाल निर्माणाधीन कालीगण्डकी करिडोरको स्तरोन्नति र कालोपत्रेका काम तत्काल सुरु गर्न थप दबाब सिर्जना हुनेछ । नेपाली सेनाले करिडोरको ट्रयाक खुलेपछि बलेवा जाने सडक आधा छोटिएको छ । सडकको स्तरोन्नति भएमा सदरमुकामदेखि ३० मिनेटमा विमानस्थलमा पुग्न सकिन्छ । नियमित र सहज रूपमा टयाक्सी चल्ने व्यवस्था भएमा विमानस्थल सजिलै सञ्चालन हुने स्थानीयले बताए । विमान सञ्चालनका क्रममा कम्तीमा १६ सिट बुकिङ भएको हुनुपर्ने प्राधिकरणका टोलीको माग छ । उक्त माग सम्बोधनका लागि अपुग भएको खण्डमा ४ सिटको जिम्मा नगरपालिकाले लिन सक्ने गरी कुरा भएको पौडेलले जानकारी दिए ।"
न्यु टेरानो सार्वजनिक,"काठमाडौं (कास) निसान ब्रान्डका गाडीहरूको आधिकारिक बिक्रेता पायोनियर मोटोकर्पले बहुचर्चित कम्प्याक्ट एसयूभी न्यु टेरानो सार्वजनिक गरेको छ । यसमा २२ नयाँ आकर्षक विशेषताहरू भएको कम्पनीले दाबी गरेको छ । यसले स्मार्ट र बोल्ड अनुभूति ग्राहकलाई दिलाउने कम्पनीको विज्ञप्तिमा उल्लेख छ । सानदार बनोटका साथै यस गाडीका आन्तरिक सजावट अतुलनीय रहेको दाबी पनि कम्पनीले गरेको छ । कम्पनीका अनुसार युवा पुस्तालाई लक्ष्य गरी यसलाई सडकमा उतारिएको हो । न्यु टेरानोको मूल्य ४२ लाख ९९ हजार तोकिएको छ । सुरुमा काठमाडांै उपत्यका र बाहिर आठ स्थानबाट बिक्री गरिने कम्पनीले जनाएको छ । उक्त गाडी सार्वजनिक कार्यक्रममा शारदा ग्रुपका निर्देशक सन्दीप शारदाले ग्राहकको इच्छा, मूल्य र मान्यतालाई टेरानोले पूरा गर्ने बताए ।"
हेटौंडा सिमेन्टको भाउ बढयो,"हेटौंडा (कास) सरकारी स्वामित्वमा रहेको हेटौंडा सिमेन्ट उद्योगले सिमेन्टको प्रतिबोरा सय रुपैयाँभन्दा बढी मूल्य वृद्धि गरेको छ । हेटौंडा सिमेन्ट उद्योग सञ्चालक समितिको बैठकले प्रतिबोरा सिमेन्टमा १ सय ३ रुपैयाँ ३५ पैसा मूल्य वृद्धि गरेको छ । अहिले सिमेन्टको बिक्री मूल्य भ्याटसहित प्रतिबोरा ९ सय १२ रुपैयाँ पुगेको छ । उद्योगले यसअघि ५० केजीको बोराको सिमेन्ट उद्योगबाट डिलरलाई प्रतिबोरा ७ सय ९५ रुपैयाँमा बिक्री गर्दै आएको थियो । उद्योगले डिलरलाई दिँदै आएको कमिसनमा समेत वृद्धि गरेको छ । प्रतिबोरा १० रुपैयाँ कमिसन दिँदै आएकामा अब १५ रुपैयाँ पुर्याएको छ । मूल्य वृद्धि गर्नुअघि उपभोक्ताले प्रतिबोरा ८ सय ३० रुपैयाँमा सिमेन्ट खरिद गर्थे भने अहिले ९ सय ४० रुपैयाँ प्रतिबोरा सिमेन्टको मूल्य रहेको छ । ९ सय ४० रुपैयाँमा हेटौंडाका डिलरहरूले सिमेन्ट बिक्री गरिरहेका छन् । शिवम्, उदयपुरलगायत सिमेन्ट उद्योगहरूले सिमेन्टको मूल्य वृद्धि गरेको र कच्चा पदार्थहरूको मूल्य वृद्धि भएकाले बाध्य भएर हेटौंडा सिमेन्ट उद्योगले पनि मूल्य वृद्धि गर्नुपरेको सञ्चालक समितिका अध्यक्ष रघुरमण न्यौपानेले बताए । ५० केजी बोराको शिवमो प्रतिबोरा ९ सय १० रुपैयाँ र उदयपुरको ९ सय ९ रुपैयाँ उद्योग मूल्य छ ।"
महिन्द्राको सर्भिस क्याम्प,"काठमाडौं (कास) अग्नि ग्रुपअन्तर्गत बालाजु अटोवर्कसले महिन्द्रा फोर हवील गाडीहरूका लागि नेपालभरका कम्पनीका आधिकारिक वर्कसपहरूमार्फत एकैसाथ फ्री सर्भिसिङ क्याम्प सम्पन्न गरेको छ । कम्पनीका अनुसार क्याम्पमा नि:शुल्क सर्भिसिङका साथै स्पेयर पाटर््स, लुब्रिकेन्ट तथा अन्य एक्सेसरिजमा विशेष छुटको व्यवस्था मिलाइएको थियो ।"
सुजुकी सेलेरियो टेस्ट राइड,"काठमाडौं (कास) सीजी मोटोकर्पले पुसमा सुजुकी सेलेरियो टेस्ट राइड क्याम्पेन सञ्चालन गर्यो । उपभोक्तालाई खरिद निर्णय लिनुपूर्ण पहिलो अनुभव तथा सन्तुष्टि प्रदान गर्ने सोचका साथ कम्पनीले उक्त क्याम्पेन सञ्चालन गरेको थियो । सुजुकीका आठवटा आधिकारिक सोरुम थापाथली, पुल्चोक, नयाँबजार, बालकुमारी, महाराजगन्ज, कलंकी, बौद्ध र नक्सालमा गत पुस २०७४ मा सञ्चालन भई सफल भएको जारी विज्ञप्तिमा उल्लेख छ ।"
फोर सिजन मिटमार्ट,"काठमाडौं (कास) राजधानीको चपली भद्रकालीमा उपभोक्ताहरूलाई स्वस्थकर मासु उपलब्ध गराउने उद्देश्यले फोर सिजन मिटमार्ट सञ्चालनमा आएको छ । मार्टमा कुखुरा, खसी, हाँस, टर्की, अस्ट्रिजलगायतको मासु उपलब्ध हुने जारी विज्ञप्तिमा छ ।"
मोबाइल बैंकिङमा बढ्दो मोह,"काठमाडौं एक वर्षमा मोबाइल बैंकिङ उपयोग गर्ने ग्राहक संख्या करिब सवा १२ लाखले बढेको छ । कारोबारका लागि बैंकसम्म पुग्नुनपर्ने, आफूलाई पायक पर्ने स्थान तथा समयमा बैंकिङ कारोबार गर्न सकिने, अनावश्यक झन्झट नहुनेलगायत कारण मोबाइल बैंकिङमा ग्राहकको आकर्षण बढेको हो । यही कारण दैनिक करिब एक लाखजनाका दरले मोबाइल बैंकिङका ग्राहक थपिँदै गएको राष्ट्र बैंकले जनाएको छ ।गत असोजसम्म २९ लाख ८६ हजार ६ सय ६९ जनाले मोबाइल बैंकिङ सेवा उपयोग गर्दै आएका छन् । ०७३ असोजको तुलनामा यो संख्या करिब ७० प्रतिशतले बढी हो । गत वर्षको असोजसम्म मोबाइल बैंकिङ उपयोग गर्ने ग्राहकको संख्या १७ लाख ५४ हजार ५ सय ६६ थियो । एउटा व्यक्तिले एकभन्दा बढी बैंकमा बचत खाता खोलेजस्तै मोबाइल बैंकिङमा पनि ग्राहकहरूको डुब्लिकेसन रहेको छ । यसकारण पनि यस्ता ग्राहक संख्या छोटो अवधिमा धेरैले बढेको देखिएको हो । पछिल्ला वर्षहरूमा मोबाइल बैंकिङमा ग्राहकको आकर्षण उल्लेख्य रूपले बढेको बैंकरहरू बताउँछन् । एन्ड्रोइड मोबाइलको प्रयोग बढेसँगै मोबाइल बैंकिङका ग्राहक पनि बढेको उनीहरूको तर्क छ ।पछिल्ला ५६ महिनायता बैंक तथा वित्तीय संस्थाहरूले विद्युतीय भुक्तानी (मोबाइल तथा कार्डमार्फत भुक्तानी आदि) लाई प्रोत्साहित गर्दै आएकाले पनि मोबाइल बैंकिङमा आकर्षण देखिएको हो । हाल केही बैंक तथा वित्तीय संस्थाले मोबाइल तथा कार्डमार्फत भुक्तानी गर्ने ग्राहकलाई नगद छुटको अफर पनि ल्याएका छन् । राष्ट्र बैंकले पनि विद्युतीय भुक्तानीलाई प्रोत्साहन गर्ने नीति ल्याएकाले बैंकहरूमा उत्साह थपिएको बैंकरहरू बताउँछन् ।मोबाइल बैंकिङमार्फत सपिङ मलमा सामान किन्न, टिकट बुकिङ गर्न, होटल रेस्टुरेन्ट खर्च तिर्नलगायत विभिन्न किसिमका शुल्क भुक्तानी गर्न पनि सकिन्छ । अहिले आफ्नो खाताको ब्यालेन्स चेक गर्न, कारोबारबारे जानकारी लिन, मोबाइल रिजार्च गर्न, एक स्थानबाट अर्को स्थानमा रकम ट्रान्सफर गर्नलगायत धेरै प्रकारका भुक्तानीका लागि बैंकसम्म पुगिरहनुपर्ने बाध्यता छैन ।राष्ट्र बैंकबाट सबै कारोबारमा ग्राहकलाई सूचना (अलर्ट) सुविधा दिन निर्देशन दिएको छ । यसरी सूचना दिने माध्यम भनेकै एसएमएस हो । यो निर्देशनले मोबाइल बैंकिङ झनै विस्तार भएको हो । यद्यपि सबै बैंकहरूले उक्त निर्देशन पालना गरेका छैनन् । गएको १२ महिनामा इन्टरनेट बैंकिङका ग्राहक पनि बढेको राष्ट्र बैंकको तथ्यांक छ । गत असोजसम्म इन्टरनेट बैंकिङ उपयोग गर्ने ग्राहक संख्या करिब ६ लाख ६८ हजार छ । ०७३ असोजमा यस्तो संख्या ५ लाख १५ हजार ४ सय ६५ थियो । यसैगरी गत वर्षको असोजको तुलनामा यो वर्षको असोजसम्म एटीएम, डेबिट कार्ड, क्रेडिट कार्डलगायतको संख्या बढेको राष्ट्र बैंकको तथ्यांक छ । गत असोजसम्म मुलुकभर सञ्चालनमा रहेका एटीएम संख्या २ हजार २ सय ८७ छ । सोही अवधिमा ५५ लाख ८३ हजार ९ सय डेबिट कार्ड र ७५ हजार ४ सय २५ क्रेडिट कार्ड जारी भएका छन् । ०७३ असोजसम्म १ हजार ९ सय एटीएम सञ्चालनमा थिए । सोही अवधिमा ४६ लाख ५७ हजार डेबिट कार्ड र ५२ हजार क्रेडिट कार्ड जारी भएको राष्ट्र बैंकको तथ्यांक छ । गत असोजसम्म बैंक तथा वित्तीय संस्थामा २ करोड ५ लाख निक्षेप खाता खुलेका छन् । ०७३ असोजसम्म यस्तो संख्या १ करोड ७५ लाख थियो ।"
समस्या एकातिर योजना र बजेट अर्कैतिर,"गुल्मी स्थानीयस्तरको विकास र दीर्घकालीन योजना निर्माणसहित कार्यान्वयन गर्ने जिम्मेवारी पाएका जनप्रतिनिधिले पनि टुक्रे र लोकप्रिय योजना निर्माण गरेर चर्चा बटुल्ने प्रयासमा लागेका छन् । जनप्रतिनिधि आएपछि विकासमा पछाडि परेका र पहुँच नभएका योजनाले प्राथमिता पाउनेछन् भन्ने आशामा बसेका समुदाय अहिले पनि निराश भएका छन् ।निर्वाचित भएर आएका अधिकांश जनप्रतिनिधि संघीयता र स्थानीय तहसँग धेरै जानकार नभएको र योजना छनोटका चरण र बजेट तर्जुमाका विषयमा अनविज्ञ हुँदा पनि सर्वसाधरणले स्थानीय तहको अनुभूति गर्ने गरी काम गर्न नसकेको कालीगण्डकी गाउँपालिका ६ खड्गकोटका रामजी ढकालले बताए ।धेरैतिर पुरानै शैलीमा टुक्रे योजना वितरण गर्ने गरेको देखियो, जुन स्थानीय तहको मर्मविपरीत छ, उनले भने, जनप्रतिनिधि आफैं हामी ५ वर्षका लागि निर्वाचित भएका छौं भन्ने भुलेर तत्काल मन जित्ने योजनामा दौडिएको देखिन्छ । निर्वाचित जनप्रतिनिधिलाई मन्त्रालयस्तरबाटै योजना तर्जुमा, बजेट विनियोजन, स्थानीय तहबाट हुने र गर्नैपर्ने कामबारे प्रशिक्षण दिनुपर्ने भए पनि त्यो नहुँदा अहिले टुक्रे योजना बढेको उनले बताए ।सदरमुकामकै १४ वडा रहेको रेसुंगा नगरपालिकाले ६ सय ४८ योजना पारित गरेको छ । १० देखि ५० हजार रुपैयाँँ लागतका योजना मात्र १ सय ३ छन् । १ लाख रुपैयाँसम्मका योजना २ सय ११ वटा छन् । ३ करोड ५७ लाख रुपैयाँमा १ सय ५० स्थानीयस्तरका सडक निर्माण गर्ने योजना नगरसभाले पास गरिसकेको छ । २०५४ सालमा निर्माण सुरु भएर अहिले पनि पूर्ण हुन नसकेको सदरमुकाम तम्घास जोड्ने छापटोला उपल्लो भाडगाउँ सडकलाई नगरसभाले १ लाख रुपैयाँ मात्र छुटयाएको छ । स्थानीय उपभोक्ता अनिल बस्नेतका अनुसार भाडगाउँका १ सयभन्दा बढी घर परिवारलाई सदरमुकामसँग जोड्ने सडकका लागि स्थानीय तहले बाटो पूर्ण गराउने गरी सम्बोधन गर्ने आशा थियो । २०५४ सालमा जनश्रमदानबाट खनेको मोटरबाटो पहुँचकै अभावले निर्माण पूरा हुन सकेन, उनले भने, सदरमुकाम जोड्ने बाटो अभावले गाउँले दिनहुँ पैदलै हिँड्ने गरेका छन् । जनश्रमदानले मात्र निर्माण सम्भव नहुने भएकाले यो बाटाका लागि गाउँलेले सधैं हारगुहार गर्ने गरे पनि बजेट कहिल्यै नपर्ने उनले बताए ।बढी खानेपानी समस्या रहेको इस्मा गाउँपालिकाले खानेपानीका लागि ४२ योजना अघि सारेको छ । खानेपानी दीर्घकालीन रूपमा समाधान गर्ने भन्दा पनि भएका खानेपानी मर्मत र साना योजनामै धेरै रकम सकिएको छ । इस्माको दोहोलीमा मात्र १ देखि ३ लाख रुपैयाँँ लागतका १० वटा खानेपानी योजना गाउँसभाले पारित गरेको छ । १ करोड ३० हजार रकम खानेपानीका लागि छुटयाएको गाउँपालिकाभित्रका ४२ योजनामध्ये अधिकांश योजना मर्मतका मात्र छन् ।गाउँपालिका अध्यक्ष लक्ष्मण विष्टले सिँगो गाउँपालिकाभित्र नै खानेपानीको समस्या ठूलो रहेकाले दीर्घकालीन योजना छुट्टै निर्माण गर्ने गरी अहिले भइरहेका स्थानीय योजनालाई मर्मत गर्ने र तत्कालको समस्या टार्ने गरी योजना तयार गरिएको बताए । खानेपानीका लागि दीर्घकालीन रूपमै समाधान खोज्ने गरी ३ वटा लिफटङ योजना अघि सारेका छौं, उनले भने, अरू सबै तत्काल समस्या समाधान गर्ने गरी टुक्रे नै हुन् । गाउँपालिकाबाट २५ लाख रुपैयाँँ लागत रहेको अमरपुरमा योजना अघि सारिएको र अन्य सबै केन्द्रीय बजेटमै निर्भर रहेको उनले बताए । ५४ वटा सडकका लागि २ करोड ८४ लाख ५६ हजार ५ सय बजेट छ । स्थानीय उपभोक्ता टोपलाल अर्यालका अनुसार गाउँमा डोजरका कारण धेरै खानेपानीका स्रोत पुरिँदै गए पनि त्यसको व्यवस्थापन र संरक्षण गाउँपालिकाबाट हुन सकेको छैन । गाउँमा पँधेरो र इनार पनि छैनन्, उनले भने, भएका पनि डोजरले बाटो खन्दा पुरिँदै गएर बन्द नै भए । त्यस्ता योजनामा गाउँपालिकाले ध्यान पुर्याएको छैन । धेरै वर्षदेखि गाउँका झन्डै ५ सय घरलाई पानी पुर्याउँदै आएको बलेघाट पँधेरो अहिले बन्दै भएको उनले बताए । जिल्लाको रिडी रुद्रवेणी वामीटक्सार सडकले सत्यवती गाउँपालिकाका धेरै वडा जोडेको छ । तर, वडाका भित्री भागसम्म पुग्ने गरी बनेका साना सडक मर्मत र स्तरोन्नतिका लागि गाउँपालिकाले सबैभन्दा धेरै बजेट छुट्याएको छ । झन्डै ६० प्रतिशत बजेट सडकमै छ । दुई नगरपालिकासहित १२ स्थानीय तहका जनप्रतिनिधिले निर्वाचित भएर आएपछि पहिलोपटक गाउँ र नगरसभाको अनुभव गर्दै आफ्नै तरिकाले योजना छनोट र बजेट तर्जुमा गर्दा पुरानै समस्या दोहोरिएको जिल्ला समन्वय समिति सदस्य राममल्ल ठकुरीले बताए । पहिला नै दिनुपर्ने बजेट तर्जुमासम्बन्धी तालिम मन्त्रालयले अहिले बल्ल दियो, उनले भने, साताअघि बुटवलमा भएको स्थानीय तह सञ्चालनसम्बन्धी तालिमपछि बल्ल जनप्रतिनिधि स्पष्ट भएका छन् ।"
मिलेमतोका लागि मनोमानी भर्ना,"काठमाडौं गरिबी हटाउने उद्देश्यले विश्व बैंकको ऋण सहयोगमा सञ्चालित गरिबी निवारण कोषमा कर्मचारी नियुक्तिका क्रममा अनियमितता भेटिएको छ । प्रधानमन्त्री तथा मन्त्रिपरिषद् कार्यालयअन्तर्गत सञ्चालित कोषमा जिल्लामा रहने कार्यप्रबन्धक पदमा जथाभावी कर्मचारी नियुक्त गरिएको हो । रिक्त कार्यप्रबन्धक पदमा कोषको नियमावली बमोजिम नियुक्त नगर्ने, तर परामर्श सेवाका नाममा जथाभावी नियुक्त गरेर अनियमितता गर्ने काम भयो, कोषको सचिवालय स्रोतले कान्तिपुरलाई उपलब्ध गराएको प्रमाणित कागजातमा भनिएको छ, आफूअनुकूलका व्यक्तिलाई परामर्शदाता र ज्यालादारी भनेर नियुक्त गरियो । कार्यक्रम सञ्चालन भएका ५५ जिल्लामा कार्यप्रबन्धक रहन्छन् । जिल्लाका सबै कार्यक्रम स्वीकृति, कोष र पूर्वाधारका कार्यक्रम परिचालन तथा अनुगमन गर्ने जिम्मेवारी रहेकाले कार्यप्रबन्धकको भूमिका महत्त्वपूर्ण मानिन्छ । योजनाअनुसार काम नगरी अनियमिततालाई बढावा दिन र कतिपयबाट अनियमित ढंगले रकम असुल्न मनोमानी रूपमा कार्यप्रबन्धकहरू नियुक्त गरिएको हो, स्रोतले भन्यो । कोष स्रोतका अनुसार करिब डेढ वर्षदेखि यसरी अनियमित काम हुँदै आएको छ । २०७३ कात्तिक २८ गते तत्कालीन उपाध्यक्ष युवराज पाण्डेले नियुक्ति प्रक्रिया अघि बढाउन निर्देशन दिएका थिए । निर्देशनपछि पदपूर्ति गर्ने एजेन्सीसँग सम्झौताका लागि सूचना प्रकाशित गर्नेबाहेक कुनै काम गरेनन्, स्रोतले भन्यो, गैरकानुनी रूपमा नियुक्त परामर्शदाताहरूले अहिलेसम्म पनि काम गरिरहेका छन् । प्रक्रियासम्मत रूपमा नियुक्तिका लागि उपाध्यक्षलगायतले गरेको प्रयास योजनाबद्ध रूपमा पटकपटक असफल बनाइएको स्रोतले जनायो । तत्कालीन उपाध्यक्ष पाण्डे कर्मचारी भर्नादेखि विकास निर्माण र अन्य काममा समेत मनोमानी हुने गरेको बताउँछन् । कतिपय कामकारबाहीमा हदैसम्म गैरकानुनी काम र बेथिति भएपछि मैले नै लिखित रूपमा आवाज उठाएको थिएँ, हाल अवकाश लिइसकेका पाण्डेले भने, गरिबी न्यूनीकरणका लागि स्थापित संस्थामा भएका अनियमितताबारे उजुरी गर्दासमेत अख्तियारले कुनै चासो देखाएन । कोष सचिवालयका एक अधिकृतका अनुसार पूर्वकार्यकारी निर्देशक राजबाबु श्रेष्ठलाई भ्रष्टाचार मुद्दा लागेपछि उक्त पदमा नियुक्त नहकुल केसीको कार्यकालमा झन् बेथिति बढेको छ । कोषबाट अख्तियार दुरुपयोग अनुसन्धान आयोगमा भएको औपचारिक पत्राचारमा समेत कार्यकारी निर्देशक नहकुल केसीले अनियमित र गैरकानुनी ढंगले कर्मचारी भर्ना गरेको उल्लेख छ । पदपूर्तिमा चासो नदेखाई परामर्शदाताका रूपमा मनोमानी गर्ने र उनीहरूमार्फत अनियमितता गर्ने उद्देश्य राखिएको भन्दै कोषले अनुसन्धानकै लागि अख्तियारमा पत्र पठाएको थियो । अख्तियार स्रोतबाट कान्तिपुरलाई प्राप्त पत्रमा भनिएको छ, परामर्श सेवाका नाममा लामो समयसम्म आफूले मन पराएका र छानेका मानिसलाई कर्मचारी दरबन्दीमा नियुक्त गरी काममा लगाएर कोषलाई भर्ती केन्द्रमा परिणत गर्ने उद्देश्य राखेको देखिन्छ । पत्राचार भएको एक वर्षभन्दा बढी समयसम्म पनि अख्तियारले कोषमा भएको अनियमितता छानबिन थालेको छैन ।कोषमा जनशक्ति अभाव भएपछि सञ्चालक समितिले प्रधानमन्त्री तथा मन्त्रिपरिषद् कार्यालयलाई आग्रह गर्ने निर्णय गर्यो । तर वित्त तथा महाशाखा प्रमुखले प्रधानमन्त्री तथा मन्त्रिपरिषद् कार्यालयलाई पत्र नै पठाएनन् । २२ जिल्लाका लागि परामर्श नियुक्त गर्ने बाहनामा वैकल्पिक सूचीमा रहेकाहरूलाई समेत परामर्शदाताका रूपमा धमाधम नियुक्त गरिएको स्रोतले जनायो । प्रक्रियासम्मत रूपमा नियुक्त हुनुको साटो कार्यकारी निर्देशकले छानेका यस्ता कतिपय कार्यप्रबन्धकहरूले जिल्लामा मनोमानी निर्णय र अनियमितता गरेका उजुरी आएका छन्, स्रोतले भन्यो, त्यसैले यस्तो मनोमानी नियुक्ति र बेथितिमा कसैले प्रश्न गरेको छैन । अख्तियारमै पुगेको आधिकारिक पत्रमा पनि वैकल्पिक भनी छानिएका उम्मेदवारलाई तोकिएका बाहेक अन्य जिल्लामा पठाउने काम गैरकानुनी हुने व्यहोरा स्पष्ट छ भनी उल्लेख छ ।कोषमा ४ वर्षका लागि जिल्ला प्रतिनिधिका रूपमा कार्यप्रबन्धक नियुक्त हुन्छन् । प्रक्रियाअनुसार नियुक्त हुने भएकाले उनीहरूले कोषको केन्द्रीय कार्यालयको दबाबमा हुने अनियमित काममा असहयोग गर्छन् । त्यसले पनि एक वर्षका लागि करारमा नियुक्त गर्ने र त्यसका आधारमा उनीहरूलाई अनियमित काममा उत्प्रेरित गरेको स्रोत बताउँछ । सहयोग नगर्नेलाई अर्को वर्ष नवीकरण नगर्ने चेतावनी दिएर मनोमानी गर्न बाध्य पारिँदै आएको छ, स्रोतले भन्यो ।"
ऐन संशोधन नभएकामा पीडितहरू असन्तुष्ट,"काठमाडौं बिनाकुनै तयारी सत्य निरूपण तथा मेलमिलाप आयोग र बेपत्ता व्यक्तिहरूको छानबिन आयोगको म्याद एक वर्ष थप्ने सरकारको निर्णयप्रति द्वन्द्वपीडितहरू असन्तुष्ट बनेका छन् । अन्तर्राष्ट्रिय मापदण्ड र सर्वाेच्चको फैसलाअनुसार ऐनको संशोधन हुनुपर्ने आफ्नो माग सरकारले यसपटक पनि सुनेको नसुन्यै गरेकामा उनीहरू आक्रोशित छन् । यही अवस्थामा जति वर्ष थपे पनि हामी न्याय पाउँदैनौं, उनीहरू भन्छन्, ऐन संशोधन हुनैपर्छ ।सरकारले संक्रमणकालीन न्याय व्यवस्थापनका लागि जारी गरेको ऐनलाई चुनौती दिँदै २ सय ३४ पीडितले रिट दायर गरेपछि त्यसमाथि सुनुवाइ गर्दै सर्वाेच्चले ऐन संशोधन गर्ने आदेश जारी गरेको थियो जो हालसम्म पनि कार्यान्वयन हुन सकेको छैन । सरकारले अध्यादेशमार्फत ऐन संशोधन गरी म्याद थप्ने निर्णय गरेपछि पीडितहरूको छाता संगठन द्वन्द्वपीडित साझा चौतारी ले हालै दुवै आयोगका पदाधिकारीलाई भेटेर हालसम्म भएका कामका सम्बन्धमा सोधपुछसमेत गरेका थिए । सत्य निरूपण आयोगमा पीडितहरूले ६१ हजार उजुरी दायर गरेका छन् भने बेपत्ता छानबिन आयोगमा ३ हजार उजुरी परेको छ, चौतारीका अध्यक्ष सुमन अधिकारी भन्छन्, तर दुवै आयोगले एउटै उजुरीमाथि पनि छानबिन गरेर दोषी पत्ता लगाएका छैनन्, यस्तै चाल हो भने हामीलाई किन चाहियो यी आयोग ?आयोगहरूले भने विभिन्न कारण देखाएर काम गर्न बाधा भएको सार्वजनिक अभिव्यक्ति दिँदै आएका छन् । बेपत्तालाई अपराधीकरण गर्ने कानुन नभएकाले काम गर्न नसकिएको बेपत्ता आयोगको जिकिर छ भने यातनालाई अपराधीकरण गर्ने कानुन नभएकाले सम्बन्धित घटनाका पीडकहरूलाई अनुसन्धानमा बोलाउनै नसकिएको मेलमिलाप आयोगको तर्क छ । तर सरकारले न पीडितले भनेअनुसार ऐन संशोधन गरेको छ न आयोगको मागअनुसार आवश्यक ऐनहरू नै ल्याउने तयारी गरेको छ । यस्तो अवस्थामा जति म्याद थपे पनि न्याय भने पाउने आशा आफूहरूमा नभएको पीडितहरूमा बताउँछन् । तीन वर्षअघि गठन भएका दुवै आयोगको म्याद माघ २६ गते सकिँदै छ । ऐनमा गठन भएको दुई वर्षभित्र काम नसके आयोगको कार्यकाल थप एक वर्ष मात्र लम्ब्याउन सकिने प्रावधान छ । दुई आयोगले पीडितहरूबाट प्राप्त उजुरीमा अनुसन्धानसमेत सुरु गर्न नसकेकाले ऐनको व्यवस्थाअनुसारै २०७३ माघ २६ मा सरकारले एक वर्षका लागि म्याद थप गरिदिएको थियो । तर त्यो एक वर्षको अवधि ११ महिना बितिसक्दा पनि आयोगको काम खासै अघि बढ्न नसकेपछि सरकारले म्याद थप गर्ने निर्णय गरेको हो । दुई आयोगका मुख्य कामहरूमा मूलत: पीडितका उजुरीहरूमाथि गहिरो छानबिन गरी सत्य निरूपण गर्ने, दोषीको पहिचान गरी कारबाहीका लागि सिफारिस गर्ने, पीडितको सुरक्षा तथा परिपूरणको व्यवस्था गर्ने, समाजमा मेलमिलापको वातावरण तयार पार्नका लागि गर्नुपर्ने कामहरूको अनुसन्धान गरी सरकारलाई त्यसका लागि सिफारिस गर्नेलगायत काम दुवै आयोगका छन् । सत्य निरूपण तथा मेलमिलाप आयोगले द्वन्द्वकालमा भएका हत्या, अपहरण, बलात्कार, यातना, घरजग्गा तथा सम्पत्तिको कब्जालगायत मानव अधिकारका गम्भीर उल्लंघनका घटनाहरूको छानबिन गरी सत्य पत्ता लगाउने तथा दोषीलाई कारबाहीका लागि सरकारलाई सिफारिस गर्ने कार्यादेश पाएको छ । त्यस्तै, बेपत्ता पारिएका व्यक्तिहरूको छानबिन आयोगले द्वन्द्वकालमा राज्य तथा विद्रोही पक्षधरबाट बेपत्ता पारिएका व्यक्तिहरूको अवस्थाबारेमा छानबिन गर्ने कार्यादेश पाएको छ । सरकारले केही अघि सत्य निरूपण तथा मेलमिलाप आयोग र बेपत्ता छानबिन आयोगलाई पत्र पठाएर म्याद थपका लागि कुनै सर्त भए लेखी पठाउन भनी परिपत्र गरेको थियो । सत्य निरूपण आयोगले आफ्ना सर्त पहिल्यै लेखी पठाइसकेकाले त्यसैअनुसार काम गर्न भन्दै सरकारलाई जवाफ पठाएको थियो भने बेपत्ता आयोगले चाहिँ ऐन बनाउने, बेपत्ताहरूको अवस्थालाई कानुनी सहजीकरण गर्नेलगायत पाँच सर्तसहित तीन वर्ष म्याद थप गर्नुपर्ने माग गरेको थियो तर त्यसको सम्बोधन भने सरकारले गरेको छैन ।"
भाषा आयोगले पूर्णता पाएन,"काठमाडौं संवैधानिक व्यवस्थाअनुसार भाषा आयोग गठन भएको डेढ वर्ष पुग्दै छ । भाषाहरूको स्थिति अध्ययन गरेर सरकारी कामकाजको भाषा तोक्नेलगायत जिम्मेवारी पाएको आयोगमा अझै सदस्य नियुक्त भएका छैनन् तर स्थानीय तहको निर्वाचनपछि जनप्रतिनिधिहरूले संविधानअनुसार गाउँनगरसभाबाट सरकारी कामकाजको भाषा तोक्न थालेका छन् । काठमाडौंको कीर्तिपुर नगरपालिकाले नेपाल भाषा (नेवारी) र दाङको घोराही नगरपालिकाले थारू भाषालाई सरकारी कामकाजको भाषाका रूपमा प्रयोग गर्ने निर्णय गरेका छन् । कीर्तिपुर नगरपालिकाले नेपाल भाषामै निवेदन लिन्छ, नगर प्रमुख रमेश महर्जन भन्छन्, नेपाल भाषामै टिप्पणी उठाउँछ । संविधानप्रदत्त अधिकार हो, यसको उपयोग गर्न थालेका छौं ।घोराही नगरपालिकाले भने आउँदो माघ १ देखि थारू भाषा प्रयोगमा ल्याउने जनाएको छ । भाषाहरूको संरक्षण, संवद्र्धन र प्रवद्र्धनका निम्ति सरकारले २०७३ भदौमा आयोग गठन गरेको थियो । पूर्वसचिव तथा भाषाविद् लवदेव अवस्थीलाई अध्यक्ष नियुक्त गरेबाहेक प्रदेशको प्रतिनिधित्व हुने गरी आयोगमा सदस्य नियुक्तिसमेत हुन सकेको छैन । गत असोज अन्तिम साता भाषा आयोग ऐन, २०७३ जारी भएको छ । संविधानले आयोगको कार्यकाल ६ वर्ष किटान गरे पनि ऐनले स्थायी रूपमा रहने व्यवस्था गरेको छ । संविधानको धारा २८७ को उपधारा (६) अनुसार भाषा आयोगलाई सातबुँदे जिम्मेवारी तोकिएको छ । पहिलो बुँदामा नेपालमा बोलिने मातृभाषाहरूको पहिचान गर्ने रहेको छ । दोस्रो, नेपालमा बोलिने मातृभाषाको संरक्षण, संवद्र्धन र विकासका लागि नेपाल सरकार, प्रदेश सरकार वा स्थानीय तहले अपनाउनुपर्ने नीतिगत वा संस्थागत उपायबारे सरकारलाई सिफारिस गर्ने उल्लेख छ । तेस्रो बुँदा, नेपालमा बोलिने मातृभाषा तथा लिपिको संरक्षण, संवद्र्धन र विकासका लागि आवश्यक कार्यक्रम तर्जुमा गरी कार्यान्वयन गर्नगराउन सम्बन्धित निकायलाई सिफारिस गर्ने र चौथोमा मातृभाषाको इतिहास प्रकाशन गर्ने उल्लेख छ । यस्तै, पाँचौं बुँदामा विभिन्न समुदायको मातृभाषा तथा लिपि संरक्षण, संवद्र्धन र विकास गर्न सम्भव भएसम्म त्यस्ता भाषाको पुस्तक प्रकाशन गर्नगराउन सम्बन्धित निकायलाई सिफारिस गर्ने भनिएको छ । नेपालमा बोलिने मातृभाषाको प्रयोगलाई प्रविधिमैत्री बनाउन अध्ययन अनुसन्धान गरी सम्बन्धित निकायलाई सिफारिस गर्ने छैटौं बुँदामा उल्लेख छ । सातौंमा राष्ट्रभाषाका भाषाविज्ञको सूची तयार गर्ने रहेको छ । आयोगले एकवर्षे कार्य प्रगति प्रतिवेदन सरकारलाई बुझाउँदै देशभित्र वा बाहिर जुनसुकै सरकारी कार्यालय, सार्वजनिक सरोकारका निकायमा नेपाली भाषा अनिवार्य हुनुपर्ने सुझाएको छ । तर, अन्य मातृभाषाका हकमा नेपाली भाषाका साथै प्रदेशका सरकारी कामकाजको भाषा वा नेपालका अन्य राष्ट्रभाषा वा अन्तर्राष्ट्रिय भाषाको प्रयोगका लागि द्वैभाषिक वा बहुभाषिक नीति लागू गर्नु सान्दर्भिक हुने भनेको छ । राष्ट्रिय जनगणना २०६८ अनुसार देशमा १ सय २५ जातजाति र १ सय २३ भाषा रहेको तथ्यांक छ । आयोगले त्यही तथ्यांक केलाएको छ जसअनुसार एक सय जनाभन्दा बढीले बोल्ने भाषाका आधारमा केलाउँदा प्रदेश १ मा ८३ वटा भाषा प्रयोगमा छन् । प्रदेश २ मा ४७, प्रदेश ३ मा ६६, प्रदेश ४ मा ३८, प्रदेश ५ मा ३२, प्रदेश ६ मा २० र प्रदेश ७ मा ३७ भाषा बोलिन्छन् ।बहुसंख्यकले बोल्ने भाषालाई सरकारी कामकाजको भाषा बनाउन सकिने संवैधानिक व्यवस्था छ । केन्द्रीय तहमा नेपाली भाषा रहनेमा दुईमत छैन । तर, प्रदेश तहमा बहुसंख्यकले बोल्ने भाषा मात्र केलाउँदा असन्तोष बढ्ने देखिएको छ । नेपाली भाषाका सन्दर्भमा बहुसंख्यक भन्नेमा द्विविधा छैन, भाषाशास्त्री प्राध्यापक योगेन्द्रप्रसाद यादव भन्छन्, तर, प्रदेशमा ५० प्रतिशतले बोल्ने बहुसंख्यक भाषा हुन सक्दैन । बहुसंख्यक शब्दले देशका नागरिकले बोल्ने जीवित सम्पदाका रूपमा रहेका भाषा जोगिन सक्दैन । त्यसनिम्ति संविधान नै संशोधन हुनुपर्ने देखिन्छ । उनका अनुसार प्रदेश २ मा मैथिली बोल्ने ४५ प्रतिशतजति मात्र छन् । गाउँपालिका, नगरपालिका र वडामा सरकारी कामकाजको भाषा प्रयोगको व्यवस्था उचित हुने अर्का भाषाशास्त्री भीमनारायण रेग्मी बताउँछन् । प्रदेश तहमा सरकारी कामकाजको भाषा तोक्दा सबैतिर सम्बन्धित भाषाको जनशक्ति तयार गर्नुपर्ने हुन्छ, जुन अव्यावहारिक हुनेछ, रेग्मी भन्छन्, स्थानीय भाषा बोल्ने समुदाय निश्चित ठाउँमा बसोबास गर्ने भएकाले पालिका र वडामा ती भाषालाई सरकारी कामकाजको भाषा तोक्नु उपयुक्त हुन्छ । तथ्यांक कतिपय अवस्थामा मिथ्यांक भएकाले वास्तविकता केलाएर व्यवहारमा उतार्न गाउँनगरपालिका र वडामा सरकारी कामकाजको भाषा केलाउन जरुरी हुने उनी सुनाउँछन् । उनी भन्छन्, मापदण्डअनुसार विकसित भाषालाई सरकारी कामकाजको भाषा बनाउनसके मात्र सम्बन्धित समुदायमा अपनत्व जाग्न सक्छ ।भाषाविद् अमृत योञ्जन तामाङका अनुसार सरकारी कामकाजको भाषा बनाउन सबै तहमा पाँच प्रतिशतभन्दा बढी वक्ता संख्या भएको हुनुपर्छ । त्यस निम्ति सघन भाषिक भूगोल अर्थात् बसोबासको निरन्तरता हुनुपर्छ । रैथाने भाषा र ऐतिहासिक उपस्थिति, सामाजिक, सांस्कृतिक पहिचान, जीवन्ततालाई ख्याल गर्न जरुरी रहेको उनको बुझाइ छ । आयोगका अध्यक्ष लवदेव अवस्थीले भाषा आयोगमा सदस्यहरूको पूर्णताका लागि सरकारको ध्यानाकर्षण गराउँदै आएको बताए । आयोगले कानुनी सहजताको पहल गर्दै तोकिएको समयमा कार्यसम्पादन गर्नेछ, स्थानीय तहले नेपालीबाहेक अन्य भाषामा सरकारी कामकाजको भाषा किटान गरेको प्रति उनले भने, नगरपालिकाले संविधानमा उल्लेख भएअनुसार अघि बढेको देखिन्छ । यो सकारात्मक हो । कुन रूपमा राष्ट्रिय अभिलेख व्यवस्थित गर्ने भन्ने प्रस्ट कानुनी व्यवस्था छैन । कानुनी प्रबन्ध हुनुपर्छ भनेर सरकारलाई सुझाएका छौं । संविधानको मर्मविपरीत अंग्रेजी भाषालाई जबर्जस्ती लाद्ने प्रवृत्तिप्रति भने आयोगको आपत्ति रहेको उनले बताए ।"
आर्मीलाई खप्तड गोल्डकप,"विधागत उत्कृष्टभरत खवास (आर्मी) उत्कृष्ट खेलाडी(पुरस्कार यामाहा मोटरसाइकल)नवयुग श्रेष्ठ (आर्मी) म्यान अफ द फाइनल अमानत शेख (सुदूरपश्चिम) राइजिङ प्लेयर विकेश कुथु (आर्मी) उत्कृष्ट गोलरक्षक टोपबहादुर विष्ट (एपीएफ) उत्कृष्ट रक्षक सन्तोष तामाङ (आर्मी) उत्कृष्ट मिडफिल्डर अञ्जन विष्ट (एपीएफ, ४ गोल) सर्वाधिक गोलकर्तानवीन न्यौपाने (आर्मी) उत्कृष्ट प्रशिक्षक (सबैलाई जनही १५ हजार रुपैयाँ)"
लिभरपुलमा रोकियो सिटी,नेपाली समर्थकप्रति लिभरपुलको सम्मानकाठमाडौं (कास) लिभरपुल फुटबल क्लबले रोगका कारण अल्पायुमै ज्यान गुमाएका एक समर्थकलाई आइतबार सम्मानस्वरुप जर्सी प्रदान गरेको छ । सन् २०१६ को डिसेम्बरमा ज्यान गुमाएका लिभरपुल समर्थक विकास न्यौपानेको स्मृतिमा क्लबका सबै खेलाडीद्वारा हस्ताक्षरित जर्सी एक कार्यक्रमबीच उनको परिवारलाई हस्तान्तरण गरिएको छ । स्व विकासका पिता टेकबहादुर न्यौपाने र बहिनी सुलोचनालाई फ्रेम गरिएको जर्सी प्रदान गरिएको हो । जर्सी स्वीकार्दै परिवारजनले आफ्नो छोरालाई सम्मान गरेकोमा लिभरपुल क्लबप्रति कृतज्ञता जनाए । लिभरपुल र काल्र्सबर्गबीचको सम्बन्ध २५ वर्ष पुगेको अवसरमा राजधानीमा आयोजित कार्यक्रममा क्लब समर्थकको उल्लेख्य उपस्थिति थियो ।
विश्वकप छनोटको तालिका सार्वजनिक,"काठमाडौं (कास) अन्तर्राष्ट्रिय क्रिकेट परिषद् (आईसीसी) ले सोमबार सन् २०१९ मा हुने विश्वकप क्रिकेटका लागि छनोट प्रतियोगिताको तालिका सार्वजनिक गरेको छ । मार्च १ देखि २५ सम्म जिम्बावेमा चल्ने प्रतियोगितामा कुल १० टोलीको सहभागिता रहनेछ ।प्रतियोगितामा आयोजक जिम्बावेसँगै टेस्ट मान्यताप्राप्त राष्ट्र वेस्ट इन्डिज, आयरल्यान्ड र अफगानिस्तान तथा विश्व क्रिकेट लिग च्याम्पियनसिपका शीर्ष ४ टोलीले प्रतियोगितामा सहभागिता जनाउने छन् । यस्तै फेब्रुअरी ८ देखि १५ सम्म हुने डिभिजन २ का शीर्ष दुई टोलीले पनि छनोटमा प्रतिस्पर्धा गर्नेछन् ।छनोटको समूह ए मा वेस्ट इन्डिज, आयरल्यान्ड, नेदरल्यान्ड्स, पपुवा न्युगिनी र डिभिजन २ विजेता तथा समूह बी मा अफगानिस्तान, जिम्बावे, स्कटल्यान्ड, हङकङ र डिभिजन २ उपविजेता छन् । डिभिजन २ मा आयोजक नामिबिया, नेपालसहित यूएई, केन्या, ओमन र क्यानडाले प्रतिस्पर्धा गर्दै छन् । नेपाली टोली डिभिजन २ का लागि नियमित प्रशिक्षणमा छ । हाल प्रारम्भिक टोलीमा २१ खेलाडी समावेश गरिएको छ ।"
विराटनगर र धनगढी भिड्ने,इटहरी (कास) विराटनगर र धनगढी दोस्रो यू१९ इटहरी प्रिमियर लिग क्रिकेटको उपाधिलाई मंगलबार फाइनलमा भिड्ने भएको छन् । सोमबार सेमिफाइनलमा विराटनगर आयोजक इटहरी क्रिकेट एकेडेमीलाई ५ विकेटले पराजित गर्दै फाइनल पुग्यो । अर्को सेमिफाइनलमा धनगढीले नेपालगन्जमाथि ८२ रनले हरायो ।टस हारेर ब्याटिङ गरेको इटहरीले निर्धारित १४ ओभरमा ६ विकेट गुमाएर ९१ रन बनायो । गौतम शर्माले २९ रन बनाए ।जवाफमा विराटनगर १२४ ओभरमा ५ विकेट गुमाउँदै लक्ष्य पूरा गरेको थियो । म्यान अफ द म्याच मिनश थापाले ३७ रन जोड्नुका साथै एक विकेट पनि लिए । अर्को सेमिफाइनलमा टस जितेको धनगढीले २० ओभरमा ५ विकेट गुमाउँदै १ सय ४७ रन खडा गर्यो । भीम सार्कीले सर्वाधिक ३७ रन बनाए । १ सय ४८ रनको लक्ष्य पछयाएको नेपालगन्ज १९ ओभरमा ६६ रनमै समेटियो । नेपालगन्जका कुनै पनि खेलाडीले दोहोरो अंकमा रन जोड्न सकेनन् ।
नेपालले अस्ट्रेलियालाई हरायो,कप्तान र उपकप्तानको संंन्यासविश्वकप यात्रा समाप्त भएसँगै नेपाली टोलीका कप्तान कीर्तन श्रेष्ठ दुवाल र उपकप्तान विक्रमबहादुर रानाले संन्यास घोषणा गरेका छन् । २०६३ सालमा नेपालमा दृष्टिविहीन क्रिकेट सुरु हुँदादेखि टोलीमा रहेका विक्रम र कीर्तनले नयाँ युवा खेलाडीलाई अवसर तथा आफैं खेलाडी उत्पादनमा ध्यान दिन संन्यास लिएको बताए । विक्रमले दुई ट्वान्टी२० विश्वकप क्रिकेट तथा कीर्तनले एक ट्वान्टी२० विश्वकप खेलेका छन् । दुवै खेलाडी ले पहिलोपल्ट वान डे विश्वकप खेलेका हुन् । दुवै नेपाली दृष्टिविहीन क्रिकेटका महत्त्वपूर्ण सदस्य रहेकाले उनीहरूको अभाव खड्किने संघका अध्यक्ष पवन घिमिरेले बताएका छन् ।
दुवैमा आर्मीको जित,हेटौंडा (कास) राखेप च्याम्पियनसिपअन्तर्गत हेटौंडामा सुरु राष्ट्रिय हकी प्रतियोगितामा आर्मीका दुवै टोली विजयी भएका छन्् । पुरुषतर्फ आर्मीले पूर्वाञ्चललाई ८० गोलले हरायो । देवसिंह धामीले ४ र राम शाहले ३ गोल गरे । थप एक गोल सत्यनारायण चौधरीले गरेका हुन् । अर्को खेलमा सुदूरपश्चिमले मध्यमाञ्चललाई १० ले हरायो । सुदूरपश्चिमका सुरेशप्रसाद जोशीको गोल निर्णायक बन्यो । महिलातर्फ आर्मीले सुदूरपश्चिमलाई १० ले हरायो । सरिता मेचेले विजयी गोल गरिन् । मध्यमाञ्चलले पूर्वाञ्चललाई १० ले हराउँदा सीमा खड्काले गोल गरेकी हुन् ।
भिमाद युवा विजयी,भिमाद (कास) तनहुँको भिमादमा सोमबार सुरु तेस्रो भिमाद कप खुला फुटबलमा आयोजक युवा क्लब भिमाद बी विजयी भएको छ । आयोजकले कावासे युनाइटेड युवा क्लब शुक्लागण्डकीलाई २१ ले पराजित गर्यो । भिमादबाट दुवै गोल आकाश थापामगरले गरे । युनाइटेडका दीपक अधिकारीले एक गोल फर्काए ।
