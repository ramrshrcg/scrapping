शीर्षक,विवरण
थप निर्णय गर्दै प्रधानमन्त्री,दलित र एकल महिलालाई ५५ वर्षमै भत्ताकाठमाडौं (कास) जाँदाजाँदै जथाभावी निर्णय गर्न थालेको देउवा सरकारले दलित र एकल महिलाले सामाजिक भत्ता पाउने उमेरसमेत घटाएको छ । वृद्धभत्ता पाउने उमेर ६५ वर्ष बनाएकै दिन बसेको मन्त्रिपरिषद् बैठकले दलित र एकल महिलाले ५५ वर्षदेखि नै सामाजिक भत्ता पाउने निर्णय गरेको जानकारी प्रधानमन्त्री कार्यालय स्रोतले दिएको छ । यसअघि दलित र एकल महिलाले ६० वर्ष पुगेपछि मासिक एक हजार रुपैयाँ भत्ता पाउँथे ।
ललितपुर बलात्कार घटना  रिपोर्ट नआउँदै आरोपीहरू रिहा,"ललितपुर एक कम्पनीमा प्लास्टिकका थैला बनाउने दैनिक रोजीरोटीको काम सकेर साँझपख घर फर्किरहेकी २१ वर्षीया युवतीमाथि भएको जबर्जस्ती करणी तथा ज्यान मार्ने उद्योग सम्बन्धी घटनालाई आफन्तजन र गाउँलेले भोलिपल्ट बिहान मात्रै थाहा पाए । बेलुका सधैंको समयमा घर नफर्केपछि युवतीका २३ वर्षे श्रीमान् हरिराम र घरमा बुहारी पर्खिरहेकी सासूले फोन सम्पर्क गर्न खोजिहेरे । सुरुमा फोन लागिरहेको थियो तर, एकछिनबाटै फोन बन्द भयो । ललितपुरको भित्री एक मनोरम बस्तीकी युवती यामकुमारी मंसिर २ को साँझ ७ बजेदेखि सम्पर्कविहीन भएकी थिइन् । खोजबिनमा हिँडिरहेका युवतीका श्रीमान्ले बाटैमा भेटिएका प्रहरीको एक डफ्फालाई श्रीमती बेपत्ता भएको बारे जानकारी गराए । तिम्री श्रीमती राम्री थिइन्, कसैले लग्यो होला । भोलि खोजौंला भन्ने गैरजिम्मेवार जवाफ पाएपछि हरेराम र अरू आफन्त खोजीमा यताउता भौंतारिइरहे । कतै नभेटिएपछि रातको १२ बजे ललितपुर प्रहरीमा फोन गरेर घटना अवगत गराउँदै हरिरामले खोजबिनका लागि आग्रह गरे ।घटनाको भोलिपल्ट बिहान मात्रै यामकुमारीलाई बस्ती बीचबाट बग्ने खोलाको किनारमा रहेको तोरीबारीमा अर्धनग्न र बेहोस अवस्थामा प्रहरीले भेटेपछि यो प्रकरण थप रहस्यमयी बन्दै गएको थियो । युवतीको टाउकोमा ठूलो चोट देखिन्थ्यो, शरीरको तल्लो भागमा कपडा थिएन, दायाँ हात धेरै ठाउँमा भाँचिएको थियो । तिघ्रा, स्तनलगायतका स्थानमा नीलडाम देखिन्थ्यो । एउटा कानको लोती चुँडिएसरह थियो । मैले प्रेममा परेर बिहे गरेको एक वर्ष पनि भएको थिएन, प्राणभन्दा प्यारी श्रीमतीको त्यो हाल देखेर अरू कुराभन्दा पहिले ऊ बाँचिदिए मात्रै हुन्थ्यो भन्ने भित्री इच्छा मनमा पलाएको थियो, नृशंस घटनामा परेकी युवतीका श्रीमान् हरिरामले कान्तिपुरलाई सुनाए ।घटनास्थलको मुचुल्का तत्काल बनाएर घाइते युवतीलाई पाटन अस्पताल लगियो । तर टाउकोमा गम्भीर चोटसहित स्नायु प्रणालीमा आघात परेकाले शिक्षण अस्पताल रिफर गरियो । उनलाई ७ दिनसम्म आईसीयूमा राखियो, झन्डै कोमाजस्तै थियो, युवतीकी आफन्त दिदीले पनि घटनाबारे सुनाइन्, बहिनीलाई लगातार एक महिना अस्पताल राख्यौं, झन्डै ३ लाख रुपैयाँ खर्चेर उसले जीवन त पाई । तर, बाँच्नु र मर्नुको दोसाँधमा ऊ बसेकी छे ।दाहिने हात टुक्राटुक्रा रूपमा भाँचिएको अवस्थामा भेटिएकी यामकुमारीको स्टिल सपोर्टमा हात जोडिएको छ भने टाउकाको गहिरो घाउमा ३० भन्दा बढी टाँका लगाइएको छ । यो घटनाबारे राष्ट्रिय मानव अधिकार आयोग र महिला अधिकार आयोगले पनि प्राथमिकताका साथ अनुसन्धान गरिरहेका छन् । पीडित युवतीले दिएको बयानमा आफूलाई मंसिर २ को साँझमा ३ जना व्यक्तिले ज्यान मार्ने नियतले आक्रमण गरेको, पैदल हिँडिरहेको सडकबाट तल तोरीबारीमा खसाएर ढुंगाले टाउकोमा हानेको, मोबाइलको टर्च आँखामा बाल्दै रघु, विशाल र पवनको नाम काढेरै एकअर्कालाई बोलाएको बताएकी थिइन् । कुटपिट र लछारपछारपछि बेहोस अवस्थामा बलात्कार गरेनगरेको आफूलाई थाहा नभएको उनले बयानमा बताएकी थिइन् । घटनामा किटानीजाहेरी घटनास्थलबाट रगत लत्पतिएको ढुंगा, युवतीको सुरुवाल, रगत लागेको सल, पेन्टी, रौं, हाते झोला, तरकारी ब्याग, मोबाइलसहितका सामग्री प्रहरीले प्रमाण का रूपमा उठाएर लगेको थियो । सातदोबाटो महानगरीय प्रहरी वृत्त, सातदोबाटोका प्रहरी निरीक्षक सुन्दर चौलागाईंले घटनाको अनुसन्धान सुरु गरिसकेका थिए । उता अस्पतालमा रहेकी पीडित युवती होसमा आएर बोल्न सक्ने भएपछि घटनाको आठौं दिनमा दिएको किटानी नामका आधारमा ललितपुरकै रघु सिलवाल (३२), विशालध्वज कार्की (२०) र पवन कुँवर (२०) लाई प्रहरीले पक्राउ पनि गर्यो । अस्पतालमा रहेकी युवतीले ३ अभियुक्तलाई स्पष्ट रूपमा चिनेपछि बल्ल कानुनी लडाइँको दह्रो आधार मिल्यो । प्रारम्भिक अनुसन्धानपछि पुस २४ गते पाटन जिल्ला अदालतमा सरकारका तर्फबाट जिल्ला न्यायाधिवक्ता राम घिमिरेले अभियोगपत्र प्रस्तुत गरेका थिए । यो प्रकरणमा तीन प्रतिवादीका तर्फबाट पूर्वमहान्यायाधिवक्ता रमण श्रेष्ठसहितले वकालत गरेका थिए ।अदालतमा ल्याइएका आरोपीले घटना भएको दिनको बयान सुनाउने क्रममा एकअर्कामा बाझिने कुरा पनि आएका छन्, घटनाका बारे स्वतन्त्र अवलोकन गरिरहेका एक कानुन व्यवसायीले भने, अभियुक्त तीनमध्ये कसैले मंसिर २ को साँझसम्म पुल खेल्न गएको भनेका छन्, फेरि बुझ्ने क्रममा उक्त दिन पुल हाउस नै बन्द रहेको पुष्टि भयो । मंसिर ३ गते गाउँले युवतीको बलात्कृत घटनाक्रम थाहा पाएर हतार गर्दै पाटन अस्पतालसम्म कुरा बुझ्न गएको भन्ने बयान पनि सन्देहास्पद लाग्यो । फेरि घटनास्थलमा भेटिएको प्रमाण आधारमा अभियुक्तको फिंगर प्रिन्ट परीक्षण गर्ने कामसमेत नगरिएको पीडित पक्षको आरोप छ । घटनास्थलमा भेटिएका र पछि परीक्षणमा भेटिएको भौतिक सबुतमध्ये युवतीको यौनांग बाहिर भेटिएको वीर्यलाई परीक्षणका लागि केन्द्रीय प्रहरी विधि विज्ञान प्रयोगशालामा पठाइएकोमा यसको रिपोर्ट आउन बाँकी छ । डीएनएसहितको रिपोर्ट आउन अरू १ महिना लाग्ने भनिएको छ । पोलिग्राफ टेस्ट (झूट बोलेको परीक्षण पद्धति) लाई सामान्यतया सबुतका रूपमा पेस नगरिने पद्धति छँदाछँदै यो आधारलाई पनि मानेर अदालतले अभियुक्तलाई साधारण तारेखमा रिहा गरिदिएको छ । अनुसन्धान क्रममा उनीहरूलाई झन्डै एक महिना थुनामा राखिएको थियो । पाटन अस्पतालको फरेन्सिक डिपार्टमेन्टले मंसिर ३ गते घाइतेको शरीर परीक्षणमा गरेको अनुसन्धानमा पीडितको शरीरमा अत्यधिक जोडबल (ब्लन्ट फोर्स) को उपयोग भएका कारण शरीरका विभिन्न ठाउँमा गम्भीर चोटपटक लागेको जनाएको थियो । साधारण तारेखमा रिहाघटनाको गम्भीरता र संवेदनशीलता कायमै रहेका बेला एकाएक ललितपुर जिल्ला अदालतले गत पुस २६ मा प्रतिवादीमाथि लगाइएको आरोप र जाहेरीमा पर्याप्त प्रमाण नभेटिएको भन्दै साधारण तारेखमा रिहा गरिदिएको छ । जिल्ला न्यायाधीश बालमुकुन्द दवाडीले उक्त रिहा आदेश दिएका हुन् । प्रतिवादीतर्फको तत्कालको मेडिकल परीक्षणले किटानी जाहेरीलाई पुष्टि गरेको पाइएन, घटनाका अनुसन्धान अधिकृत प्रहरी निरीक्षक सुन्दर चौलागाईंले कान्तिपुरसँग भने, पीडित युवतीले दिएको बयानमा ३ अभियुक्तबाहेक अरू पनि केही नाम अपुष्ट रूपमा किटानी भएको छ, यो थप विषयमा अहिले अनुसन्धान जारी छ । घटनालाई नजिकबाट हेर्दै आएकी कानुन व्यवसायी विमला खडका दर्लामीले पीडित युवतीले दिएको किटानी जाहेरीका आधारमा अभियुक्त पुष्टि नभएको हो भने अपराधी को हो ? भन्ने थप आधार र प्रमाण स्पष्ट हुनुपर्ने बताइन् । युवतीलाई टाउकोमा ढुंगाले कसले हान्यो ? उनको शरीरमा भेटिएको वीर्यको परीक्षण कहाँ पुग्यो ?, उनले भनिन्, विशेषत: यस्तो गम्भीर घटनामा विधि विज्ञानका परीक्षण र अरू प्रमाण जुट्ने क्रममै रहेका बेला केकसरी साधारण तारेखमा अभियुक्तलाई रिहा गरिएको हो ? घटनाक्रमले पीडितले न्याय नपाउने स्थिति बन्दै गएको उनले बताइन् । कानुनी प्रावधानअनुसार अदालती फैसलामा चित्त नबुझेको अवस्थामा १७ नम्बरको आदेशअनुसार पुनरावेदन (उच्च अदालत) मा जान सकिने स्थितिमा अहिले यो घटना पुनरावेदनमा पुगिसकेको छ । अदालतले वादी पक्षको चित्त नबुझेको आधारमा कैफियत मगाउने आदेश दिइसकेको र अबको अनुसन्धान तथा बहस थप प्रामाणिक हुन सक्ने विश्वास दर्लामीले जनाइन् ।"
दुर्घटनामा १० को मृत्यु,"काठमाडौं छुट्टाछुट्टै सवारी दुर्घटनामा १० यात्रुको मृत्यु भएको छ । घटनामा १४ घाइते छन् । पूर्वपश्चिम महेन्द्र राजमार्गअन्तर्गत धनुषाको पोर्ताहामा शनिबार टाटासुमो पोखरीमा खस्दा ६ जनाको मृत्यु भएको छ । पाँच जनाको उद्धार गरिएको छ । गाडीमा चालकसहित ११ जना थिए । काठमाडौंबाट झापातर्फ जाँदै गरेको बा९च ३३१४ नम्बरको टाटासुमो शनिबार बिहान २ बजे अनियन्त्रित भई राजमार्गछेउको पोखरीमा खसेको हो ।मृत्यु हुनेमा संखुवासभाको धर्मदेवी९ का २९ वर्षीय नयाराज जीबी, मोरङको विराटनगर४ की ३५ वर्षीया शारदा रेग्मी दाहाल, ३३ वर्षीय प्रह्लाद न्यौपाने र लेटाङ८ का खेमकुमार रानामगर, खोटाङको निर्मलीडाँडाका २७ वर्षीय ज्ञानबहादुर चौहान र पाँचथरको रवि गाउँपालिका६ की प्रनिता राई रहेको इप्रका, ढल्केबरले जनाएको छ । चालक झापाको कमल गाउँपालिका५ का २८ वर्षीय सन्दीप पोखरेल, दमक नगरपालिका७ का ३२ वर्षीय रनबहादुर माझी, संखुवासभा धर्मदेवी नगरपालिका९ का २२ वर्षीय छत्रबहादुर जीसी, मोरङको विराटनगर महानगरपालिका४ का ४५ वर्षीय रोहित दाहाल र मिक्लाजुङ गाउँपालिका५ का ३७ वर्षीय दिलबहादुर मगर घाइते छन् । तीमध्ये गम्भीर अवस्थाका जीसीको जनकपुर अञ्चल अस्पतालमा उपचार भइरहेको छ । अन्य घाइते सामान्य उपचारपछि घर फर्किसकेका छन् । दुर्घटनास्थल गणेशमान चारनाथ नगरपालिका८ मा पर्छ । टाटासुमो राजमार्गबाट अनियन्त्रित हुँदै ४० फिट परको पोखरीमा डुबेको प्रहरी निरीक्षक माधव काफ्लेले बताए । चालक प्रहरी नियन्त्रणमा छन् । सुमो पोखरीमा डुब्दा पनि पल्टेको थिएन, प्रहरी निरीक्षक काफ्लेले भने, तर, पानीभित्र पसेपछि चालकसँगैको सिटमा बसेका दुई महिला र बीचको सिटमा बसेका चार पुरुषको निसास्सिएर मृत्यु भयो । चालक र पछाडिको सिटमा बसेका चारजना सिसा फोडेर जोगिए । सिसा फोडेर बाहिर निस्केपछि चालक खरेलले प्रहरीलाई खबर गरेका थिए । प्रहरीका अनुसार ६ जनाको घटनास्थलमै मृत्यु भइसकेको थियो । हवाईजहाजबाट विराटनगर जाने योजना बनाएर काठमाडौंस्थित त्रिभुवन अन्तर्राष्ट्रिय विमानस्थल पुगेका यात्रु खराब मौसमका कारण उडान रद्द भएपछि टाटासुमोमा गएको प्रहरीले जनायो ।यता, पाँचथरको याङवरक गाउँपालिका३ मा ग१ज ६०८५ नम्बरको जिप शुक्रबार राति दुर्घटना हुँदा २ जनाको मृत्यु भएको छ । १९ वर्षीय चालक प्रवेश योङया र १६ वर्षीय यात्रु सन्दीप योङहाको मृत्यु भएको प्रहरीले जनाएको छ । यस्तै, ओखलढुंगाको सिद्धिचरण नगरपालिका५ मा बा२ख ९५६४ नम्बरको ट्रिपरले किच्दा सोलुखुम्बुको दूधकुण्डका १८ वर्षीय विवायिसी तामाङको मृत्यु भएको प्रहरीले जनाएको छ ।यसैगरी, काठमाडौंबाट जनकपुरतर्फ जाँदै गरेको बा३ख ९५३० नम्बरको माइक्रोबस कमलामाई नगरपालिका८ करकरेमा शनिबार दुर्घटना हुँदा एक बालिकाको मृत्यु भएको छ । घटनामा ९ घाइते छन् । मृत्यु हुने भारत मधुवनीकी ५ वर्षीया बालिका नाजिरी खातुन हुन् । एकै परिवारका अन्य घाइते ९ जनाको बर्दिवास र जनकपुरमा उपचार भइरहेको डीएसपी विनोद शर्माले जानकारी दिए । उनीहरू आफन्तको मृत्युपछि माइक्रो रिजर्भ गरी जाँदै थिए ।"
काम थाले प्रदेशले,"काठमाडौं प्रदेश प्रमुखको नियुक्ति र अन्तरिम प्रशासनिक संरचनाको टुंगो लागेसँगै प्रादेशिक सरकार गठनपूर्वको आवश्यक प्रशासनिक संरचनाको तयारी सुरु भएको छ । प्रदेशका प्रमुख सचिवहरूको नेतृत्वमा त्यस्तो तयारी थालिएको हो ।प्रधानमन्त्री तथा मन्त्रिपरिषद् कार्यालयले सातवटै प्रदेशका प्रमुख सचिवलाई राजधानी बोलाएको छ । प्रदेश सरकार सञ्चालनका लागि भइरहेको तयारीको ताजा अवस्था बुझ्न र त्यसम्बन्धमा थप छलफल गर्न उनीहरूलाई केन्द्र डाकिएको हो । मन्त्रिपरिषद् कार्यालयले दुई महिनायताको गृहकार्यबाट तयार पारेको प्रदेश सरकार सञ्चालनसम्बन्धी नमुना कानुन, नियमावलीहरू प्रमुख सचिवलाई सोमबार हस्तान्तरण गर्ने कार्यक्रम राखेको छ । शुक्रबार सातवटै प्रदेशमा रहेका प्रमुख सचिवले सरकारका तर्फबाट औपचारिक पत्र हात पारेका छन् । त्यसैगरी प्रदेश सरकार र सभा सञ्चालन सम्बन्धमा प्रदेश मुख्य सचिवहरू र नेपालका सरकार मुख्य सचिव, संसद्का महासचिव र मन्त्रालयका सचिवहरूबीच छलफलसमेत हुने मन्त्रिपरिषद् कार्यालयका एक उच्च अधिकारीले जानकारी दिए ।यसअघि १० माघमा बसेको मन्त्रिपरिषद् बैठकले प्रदेश मन्त्रिपरिषद् तथा मुख्यमन्त्री कार्यालयको स्वरूप र जिम्मेवारीसहितको अन्तरिम खाका पारित गरेको थियो । जसअनुसार मुख्यमन्त्री तथा मन्त्रिपरिषद् कार्यालयसँग दुई दर्जनभन्दा बढी जिम्मेवारी छन् । त्यसैगरी पारित प्रस्तावअनुसार मुख्यमन्त्री कार्यालयमा बढीमा प्रमुख सचिवको नेतृत्वमा २९ जना कर्मचारी रहनेछन् । सोही बैठकले प्रदेशमा सातवटा मन्त्रालय र तिनमा रहने कर्मचारी संख्या टुंगो लगाएको थियो । जसअनुसार आन्तरिक मामिला तथा कानुन मन्त्रालयमा २९ जना, आर्थिक मामिला तथा योजनामा २७ जना, भौतिक पूर्वाधार तथा विकासमा ३३ जना, भूमि व्यवस्था, कृषि तथा सहकारीमा ३८ जना, उद्योग, पर्यटन, वन तथा वातावरणमा ३८ जना र सामाजिक विकास मन्त्रालयमा ४१ जना रहनेछन् । यसबाहेक प्रदेशसभा सचिवालयमा ३४ जना कर्मचारी रहनेछन् । मन्त्रालय र प्रदेशसभा सचिवालयको प्रशासनिक नेतृत्व प्रथम श्रेणीका कर्मचारीले गर्नेछन् । मन्त्रिपरिषद्बाट कर्मचारीहरूको अन्तरिम व्यवस्थापनसम्बन्धी प्रस्ताव पारित भएसँगै सामान्य प्रशासन मन्त्रालयले कर्मचारी खटाउने काम अघि बढाएको छ । यो क्रमसँगै प्रदेश सरकार सञ्चालनको कामले तीव्रता पाएको हो । यसैबीच, प्रदेश प्रमुख कार्यालयको खाता पनि सञ्चालनमा आइसकेको छ । सबै प्रदेशमा मुख्यमन्त्री कार्यालयका लागि भौतिक तथा प्रशासनिक संरचना निर्माण पनि तीव्र पारिएको छ । प्रदेश सरकारको कार्यविभाजन र कार्यसम्पादन निमायवलीको मस्यौदा पनि तर्जुमा हुँदै छ । प्रदेशको मन्त्रिपरिषदको पहिलो बैठकले ती मस्यौदालाई टुंगो लगाउनेछ । प्रदेश प्रमुख, मुख्यमन्त्री, मन्त्रिपरिषद् र प्रदेशसभाबीच हुने पत्राचारहरूको ढाँचा र प्रदेश प्रमुखको सम्बोधन, प्रदेशसभा आहवान गर्दा प्रयोग गरिने भाषाका सम्बन्धमा पनि आवश्यक गृहकार्य भइरहेको एक प्रमुख सचिवले बताए । यी सबै कामका लागि आवश्यक समन्वय प्रमुख सचिवको कार्यालयअन्तर्गत रहेका प्रशासनबैठक र कानुन तथा फैसला कार्यान्वयन महाशाखाले गरिरहेका छन् । त्यसबाहेक, प्रदेशसभा सञ्चालनको अन्तरिम कार्यविधि र नियमावली बनाउने काम पनि अघि बढाइएको छ । यसमा भने संसदीय सचिवालयबाट खटिएको टोलीले पनि सघाउनेछ । सचिवालयले प्रदेशसभाको पहिलो बैठक सञ्चालनमा सघाउन र सहजीकरण गर्न सातवटै प्रदेशमा सहसचिवको नेतृत्वमा चार सदस्यीय टोली खटाइसकेको छ । यी टोली करिब एक महिनासम्म प्रदेशमा रहनेछन् । बसाइका क्रममा केन्द्रबाट खटिने यी टोलीले प्रदेशका कर्मचारीलाई तालिम दिने र पहिलो बैठक सहज ढंगले सञ्चालन गर्न सहजीकरण गर्नेछ । टोलीमा रहेका प्राविधिकले सभा हलको श्रव्यदृश्यसँग सम्बन्धित प्राविधिक पाटोको व्यवस्थापनमा सघाउने छन् । एक महिनासम्म प्रदेशसभा सञ्चालनका लागि त्यहाँका कर्मचारीहरूलाई अभ्यस्त बनाइने छ, संघीय संसद् सचिवालयका प्रवक्ता भरत गौतमले भने, सातवटै प्रदेशसभा सञ्चालनमा एकरूपता होस् भन्ने पनि हो ।"
कहिले टुंगिन्छ भन्नेमै अन्योल,"काठमाडौं (कास) सरकारले स्थानीय तह र प्रदेश तहमा समायोजनमा जान नचाहने कर्मचारीलक्षित गर्दै ल्याएको स्वैच्छिक अवकाश योजना (भीआरएस) कहिले टुंगिन्छ भन्नेमै अन्योल देखिएको छ । योजना कार्यान्वयनमा लाग्ने समय यकिन नहुँदा कर्मचारीहरू यसमा सहभागी हुनेनहुने दोधारमा छन् । सरकारले २८ पुसमा प्रकाशित राजपत्रमा स्वैच्छिक अवकाशका लागि आवेदन दिन सूचना जारी गरेको छ । तर अवकाशमा जान चाहनेहरूको अन्तिम सूची प्रकाशनपछिको प्रक्रियाबारे प्रस्ट पारिएको छैन । सरकारले ४५ दिने सूचना जारी गरेपछि सम्बन्धित कार्यालयले भीआरएसका लागि निवेदन आहवान गरिसकेका छन् । सरकारले कर्मचारी समायोजन ऐनको दफा १३ मा भएको स्वैच्छिक अवकाशका लागि आवेदन भर्ने सूचना ऐन प्रारम्भ भएको मितिले तीन महिनाभित्र प्रकाशित गर्नुपर्ने व्यवस्थाअनुसार सूचना जारी गरेको हो । कर्मचारी समायोजन ऐन २९ असोजमा जारी भएको थियो । ऐनअनुसार भीआरएसमा योग्य हुन २० वर्ष सेवा अवधि पुगेका र ५० वर्ष उमेर पुगेको हुनुपर्नेछ । तर, हाल निलम्बनमा परेका, विभागीय कारबाही प्रक्रिया सुरु भएका, स्वीकृति लिएर अध्ययन बिदामा रहेका तथा अध्ययन, तालिम सकेपछि न्यूनतम सेवा अवधि पूरा नगरेका कर्मचारी यसका लागि योग्य हुने छैनन् । २२ हजारभन्दा बढी कर्मचारीले यसको मापदण्ड पूरा गर्ने र त्यसमध्ये करिब १५ हजारले स्वैच्छिक अवकाश रोज्न सक्ने अनुमान सरकारको छ । स्वैच्छिक अवकाश रोज्ने कर्मचारीलाई ७ वर्षको निवृत्तिभरण एकमुष्ट दिइनेछ । सात वर्षपछि भने नियमअनुसार निवृत्तिभरण पाउनेछन् । प्रकाशित सूचनाअनुसार निवेदन दिनेलगायत प्रक्रिया काठमाडौं उपत्यकाभित्र र बाहिरका लागि फरकफरक बनाइएको छ । उपत्यकाभित्रका कार्यालयको हकमा तोकिएको ढाँचामा प्राप्त निवेदनलाई तोकिएको अवधि समाप्त भएको एक साताभित्र सम्बन्धित कार्यालयले सामान्य प्रशासन मन्त्रालयको स्वैच्छिक अवकाश एकाइमा पठाउनुपर्ने व्यवस्था गरिएको छ । उपत्यका बाहिरका कार्यालयले भने प्राप्त निवेदनको सनाखत गरी सम्बन्धित जिल्ला प्रशासन कार्यालयमा पठाइसक्नुपर्नेछ । त्यसरी प्राप्त निवेदनलाई एक साताभित्र सामान्य प्रशासन मन्त्रालयको स्वैच्छिक अवकाश एकाइमा पठाउनुपर्ने व्यवस्था छ । यसरी हेर्दा देशभरबाट स्वैच्छिक अवकाशमा जाने सबै कर्मचारीको निवेदन मन्त्रालय आइपुग्न सूचना जारी भएको मितिले कम्तीमा पनि दुई महिना लाग्नेछ । प्राप्त निवेदनमध्येबाट भीआरएसमा सहभागी हुने कर्मचारीको अन्तिम सूची आवेदन दिने अवधि समाप्त भएको ३० दिनभित्र प्रकाशित हुने व्यवस्था छ । त्यसपछिको प्रक्रियाबारे भने राजपत्रको सूचना र समायोजन ऐनमा समेत केही उल्लेख छैन । अवकाशमा जान चाहने कर्मचारीको संख्याले पनि त्यसपछिको प्रक्रिया निर्धारण गर्ने सरकारी अधिकारीहरूको भनाइ छ । किनकि त्यो संख्याले नै भीआरएसका लागि खर्च हुने रकम निर्धारण गर्नेछ । कर्मचारी समायोजन ऐनमा ७ वर्षको निवृत्तिभरण एकमुष्ट दिनुपर्ने उल्लेख भए पनि अर्थ मन्त्रालयका अधिकारीहरू स्रोत अभावका कारण त्यो सम्भव नभएको बताउँछन् । १५ हजार कर्मचारीले अवकाश लिन चाहे तत्काल ५० अर्ब रुपैयाँभन्दा बढी लाग्नेछ ।ती अधिकारीका अनुसार अन्तिम सूची प्रकाशित भएपछि पनि स्रोत र भुक्तानी प्रणाली निश्चित नभएसम्म भीआरएस प्रक्रियाको टुंगो लाग्ने छैन । त्यसका लागि कम्तीमा एक महिना लाग्ने अर्थका ती अधिकारीको दाबी छ । सामान्य प्रशासन मन्त्रालयका प्रवक्ता शिवराम न्यौपानेसमेत अन्तिम सूची प्रकाशित भएपछिको प्रक्रियाबारे अझै टुंगो नलागेको बताउँछन् । अवकाशको निवेदनको संख्याले पनि स्रोत कति चाहिन्छ भन्ने निर्धारण गर्ने भएकाले त्यसपछिको प्रक्रियाबारे अझै छलफल सुरु भएको छैन, प्रवक्ता न्यौपानेले भने, अन्तिम सूची प्रकाशित हुनुअघि नै त्यसपछिको प्रक्रियाबारे टुंगो लाग्नेछ ।प्रक्रिया टुंगोमा पुग्ने मिति यकिन नहुँदा कतिपय कर्मचारी अन्योलमा छन् । किनकि भीआरएसका लागि आवेदन दिएपछि प्रक्रियाबाट फिर्ता हुन नपाउने कानुनी व्यवस्था छ ।"
सर्तविपरीत म्याद थपप्रति असन्तुष्टि,"काठमाडौं सरकारले थप एक वर्ष अवधि बढाउने गरी अध्यादेशमार्फत गरेको ऐन संशोधनप्रति सत्य निरूपण तथा मेलमिलाप आयोग र बेपत्ता छानबिन आयोग असन्तुष्ट देखिएका छन् । म्याद थप गर्नका लागि आफ्ना सर्तसहितका माग सरकारले सम्बोधन नगरेको भन्दै दुवै आयोगका आयुक्तहरू असन्तुष्ट भएका हुन् । यही अवस्थामा म्याद थप गरिरहनुको औचित्य छैन, बेपत्ता छानबिन आयोगका अध्यक्ष लोकेन्द्र मल्लिकले भने, थप गर्ने हो भने हाम्रा सर्त र आवश्यकता पनि सम्बोधन हुनुपर्छ । राष्ट्रपति विद्यादेवी भण्डारीले मन्त्रिपरिषदको सिफारिसअनुसार बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ को पहिलो संशोधित मस्यौदा अध्यादेशमार्फत शनिबार जारी गरेकी थिइन् । अध्यादेशमा संक्रमणकालीन न्याय व्यवस्थापन गर्न गठन भएका दुवै आयोगको अवधि एक वर्ष थपिने उल्लेख छ । कतिपयको बुझाइमा ऐन जारी हुनेबित्तिकै एक वर्ष थप भएको भन्ने रहेछ, अध्यक्ष मल्लिकले भने, तर मैले बुझेअनुसार तोकिएको मितिमा काम समाप्त नभए आयोगले इच्छा गरेका खण्डमा सरकारले एक वर्ष अवधि थपिदिन सक्ने भन्ने व्यहोरा ऐनमा छ अरे, त्यसो हो भने म्याद स्वत: थपिएको होइन, थप्नका लागि मन्त्रिपरिषद्लाई कानुनी आधारमा मात्रै मिलेको हो ।सरकारले अध्यादेशमार्फत संशोधन गरिएको ऐनबारे औपचारिक रूपमा आफूहरूलाई कुनै जानकारी नगराएको दुवै आयोगको प्रारम्भिक प्रतिक्रिया छ । दुवै आयोगले अघिल्लो महिना सर्वाेच्चको फैसलाअनुसार ऐन संशोधन हुनुपर्ने, बेपत्ता पार्ने तथा यातना दिने कामलाई अपराधीकरण गर्न ऐन चाहिनेलगायतका माग आफूले पहिल्यैदेखि राख्दै आएको हुँदा अब संशोधन गर्दा त्यसैअनुसार गर्नुपर्ने जिकिर गरेका थिए । सर्वाेच्चको आदेशअनुसार ऐन संशोधन नहुँदा राष्ट्रसंघलगायत अन्तर्राष्ट्रिय निकायले हामीसँग सहकार्य गर्न पनि अस्वीकार गरेका छन्, यस्तोमा काम गर्न अप्ठ्यारो छ, संक्रमणकालीन न्यायका सम्बन्धमा मिडिया एक्सन नेपाल तथा आईसीआरसीले संयुुक्त रूपमा गरेको अन्तरक्रियामा सत्य निरूपण तथा मेलमिलाप आयोगका अध्यक्ष सूर्यकिरण गुरुङले भने, कथंकदाचित आयोग असफल भयो भने नेपालमा संयुक्त राष्ट्रसंघको हस्तक्षेप हुन्छ, जुन राम्रो होइन ।"
भागेका कैदी पक्राउ,"काठमाडौं डिल्लीबजार कारागारबाट माघ ४ गते भागेका कैदी टिके भनिने टीकाबहादुर थापामगर प्रहरीको गोली लागी घाइते भएका छन् । टिके लुटपाट तथा डकैती मुद्दामा कैद भुक्तान गरिरहेका थिए । फरार भएलगत्तै टिकेलाई महानगरीय अपराध महाशाखाको टोलीले खोजिरहेको थियो । ना४७प ५०५२ नम्बरको मोटरसाइकल हाँकेर नारायणगढ जाँदै गरेका टिकेलाई महाशाखाको टोलीले भरतपुर नगरपालिका १ रामनगरस्थित ओम साई पेट्रोल पम्प अगाडि रोक्न खोजेको थियो । प्रहरीलाई देखेपछि भाग्न खोजेका उनीमाथि महाशाखाको टोलीले गोली प्रहार गरेको थियो । पाखुरा र तिघ्रामा गोली लागेका टिकेको भरतपुरस्थित सरकारी अस्पतालमा उपचार भइरहेको छ । रामेछाप दोरम्बा स्थायी घर भएका टिके लामो समयदेखि शृंखलाबद्ध चोरी र डकैतीमा संग्लन थिए । २०७१ माघ २१ गते मध्य बानेश्वरको ग्लोबल आईएमई बैंकबाट रकम निकालेर घर फर्किन आटेकी सरस्वती आचार्यको ब्याग थुती १८ लाख ८४ हजार ६ सय ३५ लुटेर फरार थिए । प्रहरीका अनुसार टिकेले अधिकांश चोरीका घटनामा उस्तै प्रकृतिको शैली अपनाएको देखिन्छ । २०७१ कात्तिक २१ गते पनि टिकेले शनि इन्टरप्राइजेज कपनबाट रकम निकालेर निस्केकी प्रेरणा राईको साथमा रहेको १ लाख ५५ हजार लुटेका थिए । बैंक, फाइनान्स वा पसलबाट रकम लिएर निस्कने गृहिणीलाई टार्गेटमा राख्ने टिकेले शृंखलाबद्ध रूपमा आफ्नो लुटपाट धन्दा काठमाडौंमा चलाएका थिए । प्रहरीका अनुसार लुटपाटका विभिन्न नौ फरकफरक घटनामा टिकेको मुख्य भूमिका देखिन्छ । सुरुसुरुमा ठूलो परिमाणको नगद रकम लुट्ने टिके पछिल्लो समयमा सुनको सिक्री चोर्न सक्रिय थिए । चोरी कर्ममा सक्रिय टिकेले पछिल्ला केही वर्ष भने गाडी र मोटरसाइकल चोरी गर्ने धन्दा थालेका थिए । २०७२ जेठ ३२ गते बौद्धको भाटभटेनीमा पार्किङ गरी राखिएको बा६च ७६९८ नम्बरको बोलेरो गाडी नै चोरेर टिकेले मकवानपुरको पदमपोखरी पुर्याई लुकाएर राखेका थिए । उनी मोटरसाइकल चोर्थे र त्यसमा नक्कली नम्बर प्लेट राखेर सडकमा हिँडिरहेका महिलाको गलाको सिक्री चुँडाएर फरार हुन्थे । २०७१ चैत ६ गते टिकेले चाबहिलको ओम अस्पतालबाट बा६७प ८४६८ नम्बरको कालो रंगको पल्सर मोटरसाइकल चोरेका थिए ।"
अपांगमैत्री बस आउँदै,"ललितपुर (कास) साझा यातायाताले नमुनाका रूपमा मुलुकमा पहिलोपटक सेमीलो फ्लोर बस भित्र्याउँदै छ । साझाका कामु प्रमुख कार्यकारी अधिकृत महेन्द्रराज पाण्डेले भन्सारको सम्पूर्ण प्रक्रिया पूरा गरेर उक्त बस यही साताभित्र उपत्यका ल्याइसकिने बताए । ४१ सिटको बस दृष्टिविहीन, अपांगता भएका व्यक्ति र ज्येष्ठ नागरिकका लागि सजिलो हुने खालको छ । यसमा दुइटा ढोका हुनेछन् । पछिल्लो ढोकामा फोल्ड गर्न मिल्ने र्याम्प (ह्वील चियर लान मिल्ने भर्याङ) हुनेछ । अपांगता भएका व्यक्तिले ह्वील चियरसहित बसमा यात्रा गर्न सक्ने छन् । यसमा सीसीटीभी र डिस्प्ले टीभी रहने साझाले जनाएको छ । चालकले बस आइपुगेको स्थानबारे जानकारी गराउन मिल्ने एनाउन्स सिस्टम यसको अर्को विशेषता हो । यो बस खाल्डाखुल्डी भएको सडकमा गुडाउन मिल्दैन । बस राजधानी आइपुगेपछि हेभी इक्युपमेन्ट कार्यालयका प्राविधिकबाट चेकजाँच गराइनेछ, पाण्डेले भने, अनि रूट परमिट लिई सञ्चालनमा ल्याइनेछ । साझाले बस खरिदका लागि यस वर्ष अन्तर्राष्ट्रिय बोलपत्र आह्वान गरेको थियो । त्यसमा भारतको अशोक लेल्यान्डले ठेक्का पाएको थियो । साझाका अनुसार उक्त बसको बजार मूल्य एक करोडभन्दा बढी छ । अशोक लेल्यान्डले सहुलियत रूपमा दिँदा ३५ लाख रुपैयाँमा राजधानी आइपुग्ने साझाले बताएको छ । कार्यकारी अधिकृत पाण्डेले बस आफ्नो मौज्दात रकमबाट खरिद गर्न लागिएको बताए । साझाले चार महिनाभित्र थप ४ डिलक्स बस खरिदका लागि प्रक्रिया अगाडि बढाएको छ । काठमाडौं महानगरपालिका र ललितपुर महानगरपालिकाबाट खरिद गरेको सेयर क्रमश: ५ र १ करोडबाट पनि थप २० वटा सहरी बस खरिद गर्न अन्तर्राष्ट्रिय बोलपत्र आह्वान गरिसकेको छ । अहिले मूल्यांकन भइरहेको छ, पाण्डेले कान्तिपुरसित भने, यात्रुको चाप बढी भएकाले हाल सञ्चालन भइरहेका रूटमा पनि बस थप्ने योजना छ ।बस यातायात कार्यालयबाट माग भएका रूटमा सञ्चालन गरिने साझाले जनाएको छ । लगनखेलचापागाउँ रूट, लगनखेलसातदोबाटोहरिसिद्धिठैव हुँदै गोदावरी र लगनखेलग्वार्कोचोकसानोगाउँलुभुलामाटार र लगनखेलरत्नपार्कमहाराजगन्जसामाखुसी चक्रपथग्रान्डी अस्पताल हँुदै टोखा रूटमा माग भएको पाण्डेले बताए । बाटो विस्तार भएमा तत्काल उक्त क्षेत्रमा बस सञ्चालन गर्ने योजना छ, उनले भने, सबै रूटमा सरकारले तोकेको भाडा दर कायम हुनेछ । अहिले साझाका ४६ बस सञ्चालनमा छन् । थप २५ आइपुगेपछि ७१ बस गुड्नेछन् ।"
रहेनन् केशरबहादुर मास्के,काठमाडौं (कास) नेपालमा भएको पहिलो ऐतिहासिक निजामती कर्मचारी आन्दोलनका नेतृत्वकर्ता केशरबहादुर मास्केको शनिबार सय वर्षको उमेरमा निधन भएको छ । उनी निमोनियाँबाट ग्रस्त थिए । उनको नेतृत्वमा २००९ मा न्यून बेतन भएका कर्मचारीले सुविधा र तलब वृद्धिको माग गर्दै एक साता आन्दोलन गरेका थिए । त्यसक्रममा सिंहदरबारमा एक साता काम ठप्प भएको थियो । उनका सात पुस्तक प्रकाशित छन् ।
परिवार नियोजन संघ विघटन,काठमाडौं (कास) जथाभावी निर्णय गरिरहेको कामचलाउ सरकारले नेपाल परिवार नियोजन संघ पनि भंग गरेको छ । बिहीबारको मन्त्रिपरिषद् बैठकले संघका केन्द्रीय र शाखा समिति विघटन गर्दै छत्रबहादुर गिरीको अध्यक्षतामा तदर्थ समिति बनाएको हो । त्यसमा संघका पदाधिकारीले आपत्ति जनाउँदै निर्णय तत्काल फिर्ता लिन माग गरेका छन् । त्यसको विरोधमा शनिबार राजधानीमा पत्रकार सम्मेलन गरी सरकारको बदनियतपूर्ण हस्तक्षेप भनेका छन् । संघमा पहिला अनियमितताको कारबाही भोगेका व्यक्तिलाई फेरि नेतृत्व दिएको उनीहरूको आरोप छ । गिरीको सदस्यतासम्बन्धी मुद्दा विचाराधीन छ ।
न्यूनतम पारिश्रमिक बढाउन दबाब,"काठमाडौं (कास) नेपाल पत्रकार महासंघ काठमाडौं शाखाले श्रमजीवी पत्रकारको न्यूनतम पारिश्रमिक बढाउन सरकारसँग माग गरेको छ । महासंघको शनिबार बसेको बैठकले १२ बुँदे घोषणापत्र जारी गर्दै बढ्दो महँगीलाई ध्यान दिई पारिश्रमिक कम्तीमा पनि ३० हजार रुपैयाँ मासिक पुर्याउन आग्रह गरेको छ । घोषणापत्रमा सूचना विभागको परिचयपत्र भएका सञ्चारकर्मी र सञ्चालनमा रहेका सञ्चारगृहलाई नि:शुल्क इन्टरनेट सुविधा प्रदान गरिनुपर्ने, एक सञ्चार गृह, एक सवारी साधन व्यवस्था गरी भन्सार छुट गरिनुपर्ने, साना लगानीका मिडियाको संरक्षण, प्रवद्र्धन तथा निरन्तरताका लागि विशेष योजना ल्याइनुपर्ने जस्ता माग रहेको शाखा अध्यक्ष शान्तराम बिडारीले बताए ।"
नेपालको वायु प्रदूषण स्तर ज्यादै खराब,"काठमाडौं नेपालको वायु प्रदूषणको स्तर विश्वकै खराब पाँच मुलुकभित्र रहेको एक अन्तर्राष्ट्रिय अध्ययनले औंल्याएको छ । विख्यात येले र कोलम्बिया युनिभर्सिटीले वल्र्ड इकोनोमिक फोरम सँगको साझेदारीमा गरेको हालै सार्वजनिक इन्भाइरोमेन्ट पर्फमेन्स इन्डेक्स २०१८ (ईपीआई) प्रतिवेदनअनुसार वायु प्रदूषण बढी भएका मुलुकमा नेपाल अग्रस्थानमा छ ।प्रतिवेदनमा वायु प्रदूषणका हिसाबले नेपाल विश्वका १८० देशमध्ये १७६ औं स्थानमा रहेको उल्लेख छ । भारत र बंगलादेश नेपालभन्दा बढी प्रदूषितको सूचीमा छन् । प्रतिवेदनले वायु प्रदूषणलाई विश्वमै प्रमुख वातावरणीय स्वास्थ्यको खतराको सूचकका रूपमा व्याख्या गरेको छ । विगतमा गरिएका विभिन्न अध्ययनले पनि नेपाल (काठमाडौं) सहित भारत (नयाँदिल्ली) र बंगलादेश (ढाका) वायु प्रदूषणका हिसाबले अग्रस्थानमा देखाउने गरेका थिए । १ सय ८० देशमध्ये स्विट्जरल्यान्डमा वायु प्रदूषणको गुणस्तर सबैभन्दा राम्रो रहेको अध्ययनको निष्कर्ष छ । उक्त देश पहिलो स्वच्छ मुलुकको सूचीमा परेको छ । अध्ययनले १८० मध्ये २४ देशमात्र वातावरणीय स्वास्थ्यवायु प्रदूषणको मात्राका हिसाबले तोकिएको मापदण्डभित्र परेका छन् । वातावरण र स्वास्थ्यका १० पार्टिकुलेट्स लाई आधार मानेर वातावरणीय अवस्थाबारे अध्ययन गरिएको हो । दक्षिण एसियाका नेपालसहित भारत र बंगलादेशको वायु प्रदूषणको गुणस्तर सबभन्दा खराब पाइएको छ । वायुको गुणस्तरका हिसाबले नेपालको स्तर ३१४४ छ भने भारतको नेपालभन्दा कम ३०५७ र बंगलादेशको २९५६ छ । १८० देशमध्ये बुरुन्डीमा वायु प्रदूषणको गुणस्तर सबभन्दा खराब रहेको पाइएको छ । उसको स्तर २७४३ मात्र छ । त्यस्तै, अफ्रिकी मुलुक कंगोको वायु प्रदूषणको गुणस्तर पनि खराबमध्ये परेको छ । उसको स्तर ३०४१ मात्र छ । फ्रान्स, डेनमार्क, माल्टा र स्विडेन वायु प्रदूषणको गुणस्तर राम्रो हुने मुलुकमा समावेश छन् । ती देशमा अधिकांश यातायात विद्युतीय छन् भने वातावरणमैत्री यातायात व्यवस्थापन र सडक सञ्जालसमेत छ । ती देशमा प्रदूषण रोक्न साइकल प्रवद्र्धन गरिएको छ । नेपाललगायत एसियाली मुलुकमा यातायातका साधन नै प्रदूषणका मुख्य स्रोत हुन् । नेपालमा अधिकांश पुराना सवारीसाधन चल्ने र सडकको गुणस्तरसमेत कमजोर भएकाले प्रदूषण बढी हुने गरेको विशेषज्ञहरू बताउँछन् । ईपीआईको प्रतिवेदनअनुसार अमेरिका प्रदूषण गुणस्तरका हिसाबले २७ औं स्थानमा छ । सरसफाइ र वायुको गुणस्तरको मात्रा राम्रो भए पनि अमेरिकामा हानिकारक हरितगृह ग्यास उत्सर्जन अत्यधिक भइरहेको उल्लेख छ । वायु प्रदूषणको गुणस्तरका हिसाबले छिमेकी मुलुक चीन १२० औं स्थानमा छ ।"
आईओएम डिनबारे अन्योल,"काठमाडौं (कास) सर्वोच्च अदालतको आदेशको व्याख्या विभिन्न पक्षले आफ्नै ढंगले गर्न थालेपछि त्रिभुवन विश्वविद्यालय चिकित्साशास्त्र अध्ययन संस्थान (आईओएम) मा डिन नियुक्तिबारे अन्योल भएको छ । अदालतले पुस २३ मा डा शशी शर्माको कार्यकालको बाँकी रहेचार दिन हाजिर गराउन आदेश दिएपछि कार्यरत डिन डा जगदीश अग्रवाल बाहिरिएका थिए । अदालतले अग्रवालको नियुक्तिलाई गैरकानुनी नभएको उल्लेख गरे पनि शर्माको अवधि सकिएपछि निरन्तरता दिन आदेश दिएको छैन । आदेशमा भनिएको छ, जहाँ हाल नियुक्त भएका प्राडा जगदीशप्रसाद अग्रवालको नियुक्ति छ, सो नियुक्तिलाई गैरकानुनी हो भन्ने पुष्टि गर्ने आधार नभएको र एउटा संस्था सञ्चालनमा डिनको अभावमा पर्न सक्ने असरलाई पनि न्यायको रोहमा विचार गर्नुपर्ने भएकाले अग्रवालको नियुक्तिको मुद्दामा बोल्न मिलेन । यही वाक्यलाई त्रिवि पदाधिकारी र अग्रवालले आआफ्नै ढंगले व्याख्या गरेका हुन् । अग्रवालले आफ्नो नियुक्ति चार वर्षका लागि भएको भन्दै अदालतले समेत निरन्तरता दिएको व्याख्या गरेका छन् । त्रिविको अनुमतिबिनै उनी पुस २७ देखि नियमित डिन कार्यालय गइरहेका छन् । तर, त्रिविको निर्णय नआएको भन्दै कर्मचारीले उनलाई काम गर्न नदिएको आईओएम स्रोतले जनाएको छ । नियमित आउनुहुन्छ । एमबीबीएसको ओपन हाउस काउन्सिलिङमा पनि बस्नुभयो, स्रोतले भन्यो, तर, उहाँलाई हस्ताक्षर गर्न दिएका छैनौं । आईओएमले बिहीबारसम्म अग्रवाललाई डिनले चढ्ने गाडी पनि दिएको छैन । त्रिवि पदाधिकारीले भने एउटा डिन बाहिरिएपछि पुन: नयाँ प्रक्रियाबाट अर्को डिन नियुक्त हुनुपर्ने अडान लिएका छन् । हामीले अग्रवाललाई चार वर्षका लागि नियुक्त गरेका थियौं । डिन मान्न संकोच मानेनौं । शर्मा चार दिन हाजिर भई पदावधि सकिएपछि अन्योल भएको हो, त्रिविका उपकुलपति प्रा तीर्थ खनियाँले भने, अदालतको आदेशले अग्रवाललाई शर्माको अवधि सकिएपछि पुन: निरन्तरता दिन भनेको छैन । नियुक्ति कानुनसम्मत मात्रै भनेको छ । फैसलाको पूर्ण पाठमा जे आउँछ, हामी त्यही कार्यान्वयन गर्छौं । तत्कालका लागि कानुनी परामर्श लिएर मात्रै अघि बढ्ने उनले बताए । सरकारले पनि अदालतको आदेश कार्यान्वयन गर्न मात्रै पत्र पठाएको उनले बताए । अदालतको आदेश कार्यान्वयन गर्न भने पनि अग्रवाललाई निरन्तरता दिन वा नयाँ डिन नियुक्ति के गर्ने भन्ने उल्लेख नगरेपछि अन्योल भएको खनियाँले बताए ।"
संघीय व्यवस्थाको अभ्यासमा द्विविधा,"प्रदेश प्रमुखहरूको अलमलमाथि उल्लिखित संवैधानिक व्यवस्थाअनुरूप प्रदेशको संसदीय अभ्यास पनि संघको संसदीय अभ्यासअनुरूप नै हुने कुरा स्पष्ट नै छ । तर हाल अधिकांश प्रदेश प्रमुखहरूले फरक ढंगको अभ्यास गर्न लागेको देखिन्छ । संविधानको धारा १८३ ले प्रदेशसभाको निर्वाचन परिणाम घोषणा भएको मितिले २० दिनभित्र पहिलो बैठक प्रदेश प्रमुखले आह्वान गर्ने र धारा १६८ को उपधारा ८ ले पैंतीस दिनभित्र मुख्यमन्त्रीको नियुक्ति गरिसक्नुपर्ने समयसीमा निर्धारण गरिदिएको छ । यो समयसीमालाई कुनै पनि हालतमा तलमाथि गर्न सकिन्न । कतिपय प्रदेश प्रमुखहरूले प्रदेशसभाको अधिवेशन आह्वानको प्रक्रिया प्रारम्भ गरेको सूचना नै सार्वजनिक गरिसकेका छन् भने कतिपय त्यसको तयारीमा रहेको बुझिन्छ तर यहाँ गम्भीर संवैधानिक सवाल के छ भने जुन संसद्ले सभामुख चुनेको छैन र जुन संसद्ले मुख्यमन्त्री चयन गरेको छैन, त्यस्तो अवस्थामा प्रदेशमा राष्ट्रपति सरहको संवैधानिक हैसियत भएको प्रदेश प्रमुखले पहिलो बैठकमा कसरी उपस्थित भएर सम्बोधन गर्न सक्छ ? बिल्कुल सक्दैन । प्रदेश प्रमुखलाई प्रदेशको बैठकमा सम्बोधनका लागि प्रदेशमन्त्री परिषद्ले निर्णय गरेर आमन्त्रण गर्नुपर्छ । बैठकलाई सम्बोधन गर्न जाने दिन संसद्को गेटमा प्रधानमन्त्रीले र संसद्को ढोकामा सभामुखले प्रदेश प्रमुखको स्वागत गर्नुपर्ने लामो संसदीय अभ्यासबाट खारिएको संवैधानिक परम्परा छ । त्यति मात्र नभएर प्रदेश प्रमुखले गर्ने सम्बोधनको प्रतिलिपिसमेत मुख्यमन्त्रीले प्रमुखलाई दिनुपर्छ । यो संवैधानिक अभ्यासलाई पहिलो अधिवेशनबाटै प्रारम्भ गर्न जरुरी छ । यो संवैधानिक व्यवस्था र संसदीय परम्परा एवम् अभ्यासबाट के स्पष्ट छ भने प्रदेशमा पहिले मुख्यमन्त्री र निजको अध्यक्षतामा मन्त्रिपरिषद् गठन पहिलो सर्त हो । त्यसपछि मात्र अरू संसदीय अभ्यास अघि बढ्न सक्छन् । त्यसो गर्नका लागि संसद् बैठक आवश्यक छैन तर धारा १८३ बमोजिमको समयसीमाभित्र पहिलो बैठकको आह्वान भने गरिसक्नुपर्नेछ । यहाँ अलमल केमा देखियो भने धारा १८३ ले पहिलो बैठकको आह्वानको समयसीमा निर्धारण गरेको हो । यसलाई पहिलो अधिवेशन बस्ने समय सीमाका रूपमा बुझेर बैठक बस्ने दिन घोषणा गरिएको जस्तो देखिन्छ । निर्वाचन परिणाम घोषणा भएको २० दिनभित्र बैठक आह्वानसम्म गर्ने हो र त्यो आह्वानमा बैठक बस्ने मिति निर्धारण गरिन्छ । त्यस्तो मिति भने मुख्यमन्त्रीको नियुक्ति भइसक्ने समयसीमा अर्थात निर्वाचन परिणाम घोषणा भएको ३५ दिनपछिको समय हिसाब गरेर घोषणा गरिनुपर्छ । संविधानले २० दिनभित्र बैठकको आह्वान र पैंतीस दिनभित्र मुख्यमन्त्रीको निर्वाचन गरिसक्नुपर्ने समयसीमा निर्धारण गरेको यही प्रयोजनका लागि हो । यो नै संसदीय अभ्यास र परम्पराको सुल्टो बाटो हो । मुख्यमन्त्रीको निर्वाचन भएर मन्त्रिपरिषद्ले सम्बोधनका लागि आमन्त्रण नगरेसम्म प्रदेश प्रमुख आफूखुसी बैठकमा जाने वा सम्बोधन गर्ने कार्य संसदीय अभ्यास र परम्पराविपरीत हुन्छ । यसर्थ यो थिति बसाल्न राष्ट्रपति कार्यालयले सबै प्रदेश प्रमुखलाई आमन्त्रण गरेर प्रधानमन्त्रीको समेत उपस्थितिमा निर्देशन दिनु उपयुक्त हुन्छ । अन्यथा गलत संवैधानिक अभ्यास र परम्पराको सुरुवात हुने खतरा देखिन्छ जसले भविष्यमा समेत संविधानलाई बाइपास गर्ने र अराजकताको अवस्था उत्पन्न भई संघीय शासन व्यवस्था गैरसंवैधानिक बाटामा जान सक्छ ।"
स्थानीय तहप्रति गुनासोको चाङ,"केही दिनदेखि विभिन्न सञ्चार माध्यम र सामाजिक सञ्जालमा आएका कुराले ध्यानाकर्षण गरेको छ । स्थानीय सरकार गठन गरेको धेरै समय बितेको छैन । अन्य तहका सरकार गठन हुनै बाँकी छ । सबै तहका सरकार गठन भइसकेपछि बल्ल देशले गति लिने आशा गरिएको छ । स्थानीय तहको सरकारले भने अब गति लिनुपर्ने वा गति लिने लक्षणहरू देखाउने बेला भइसकेको छ । तर जनगुनासो बढ्दै गइरहेको आभास पाउन थालिएको छ । जनतालाई स्थानीय तहबाटै अधिकांश सेवासुविधा प्रदान गर्ने भनेरै विकेन्द्रीकरणको मर्मअनुरूप स्थानीय तह गठन भएकामा कुनै दुईमत छैन । तर, जनअपेक्षाअनुसार स्थानीय सरकारले कामहरू जे जसरी अगाडि बढाउनुपथ्र्यो, त्यसअनुसार हुन सकेको छैन । जनताले त पहिलाभन्दा पनि बढी दु:ख पाउन थालेको गुनासो गर्न थालेका छन् । कर्मचारी अभाव भएकाले जनप्रतिनिधिहरूले आफूले राम्रोसँग काम गर्न नपाएको गुनासो गर्छन् भने कसैले कर्मचारीले नटेरेर काम गर्न नपाएको गुनासो गर्छन् । के जनप्रतिनिधिहरूले काम गर्न नपाएकै अवस्था हो त ? नियम, ऐन र कानुन नबनेकाले काम गर्न चाहेर पनि गर्न नसकेको केही जनप्रतिनिधिको गुनासो छ । के जनताको काम गर्न र विकास निर्माण गर्न यस्तै कारण बाधक बनेका हुन् त ? जनप्रतिनिधिहरूले अब जवाफ दिनुपर्ने र जनताले जवाफ माग्ने बेला भइसकेको छ ।जनप्रतिनिधिले आफूले चाहेर पनि विभिन्नखालका विकास निर्माण गर्न र जनताका काम गर्न नसकेको वा नपाएको गुनासो एकातिर गर्छन् भने अर्कातिर उनीहरू आफ्नो र कर्मचारीको सेवासुविधा बढाउन पछि परेका छैनन् । यस्ता कार्यका लागि दलगत विरोध पनि नहुने र कसैले प्रस्ताव ल्याइहाल्यो भने पूर्ण मतले पारित हुने गरेको पाइएको छ । त्यस्तै, स्थानीय तहले जनतालाई ढाड सेक्ने गरी मालपोत, राजस्व तथा अन्य कर अत्यधिक बढाएको पनि सुनिन्छ । देशमा लोकतन्त्र, गणतन्त्रको अभ्यास गर्ने त नेताहरूले मात्र रहेछ तर जनतालाई त निकै सास्ती पर्दोरहेछ भन्ने व्यापक जनगुनासो सुनिन थालेको छ । जनताले चाहेको विकास हो र समृद्ध राष्ट्र हो । जनप्रतिनिधिहरुले ख्याल गर्न जरुरी छ । नरनाथ पाण्डेकावासोती८, नवलपुर"
वृद्धभत्ता बाँड्दा सुविधा दोहोरो नहोस्,"मन्त्रिपरिषद्को गत बुधबारको बैठकले वृद्ध भत्ता पाउने उमेर ७० वर्षबाट घटाएर ६५ वर्ष बनाएको छ । यो निर्णय आफैंमा लोकपिय्र र राम्रो पनि हो । तर सम्पन्न निर्वाचनसँगै कामचलाउमा परिणत भएको सरकारले गरेका यस्ता निर्णयबाट राज्यलाई दीर्घकालीन रूपमा व्ययभार पर्ने भएकाले प्रतिपक्षी राजनीतिक दलहरूबाट विरोध भएका समाचारहरू पनि आइरहेका छन् । नेपालको संविधानको धारा ४१ मा ज्येष्ठ नागरिकको हकअन्तर्गत ज्येष्ठ नागरिकलाई राज्यबाट विशेष संरक्षण तथा सामाजिक सुरक्षाको हक हुने व्यवस्था र धारा ४३ मा सामाजिक सुरक्षाको हकअन्तर्गत आर्थिक रूपले विपन्न, अशक्त र असहाय अवस्थामा रहेका, असहाय एकल महिला, अपांगता भएका, बालबालिका, आफ्नो हेरचाह आफैं गर्न नसक्ने तथा लोपोन्मुख जातिका नागरिकलाई कानुनबमोजिम सामाजिक सुरक्षाको हक हुने समेत व्यवस्था छ । तसर्थ, राज्यले कानुनत: नागरिकको सामाजिक सुरक्षाको व्यवस्था गर्नुपर्छ र उल्लिखित ज्येष्ठ नागरिकको हकअन्तर्गत वृद्धभत्ता व्यवस्था गरिएको देखिन्छ । तर यस्ता विषयमा कुनै उमेर समूहलाई मात्र आधार बनाउनुभन्दा दोहोरो सुविधा नपाउने गरी अन्य आधार पनि अध्ययन गरी तोक्न आवश्यक छ । उदाहरणका लागि पेन्सनप्राप्त कर्मचारीलाई वृद्धभत्ता वितरण नगर्ने, गरिबीको रेखामुनि वा कुनै निश्चित आम्दानी वा अन्य सम्भावित आधार तय गरी तोक्नु उपयुक्त हुन्छ । यसको फलस्वरूप तोकिएको उमेर समूहभित्रका आवश्यकताका आधारमा वास्तविक लक्षित नागरिक पहिचान गरी सुरक्षाको प्रत्याभूति दिन सहज एवं सरल हुन्छ । तसथर्, यसरी आधार तय गर्न सकियो भने लक्षित नागरिकको संख्या घट्न गई राज्यले सोही आर्थिक व्ययभारभित्र रही भत्ताको रकममा यथोचित वृद्धि गर्न समेत सक्छ । प्रदीप सुवेदीकलंकीस्थान, काठमाडौंराज्य अभिभावक हो । उसले आफ्ना सन्तानलाई जसरी भए पनि सजिलो जिन्दगी दिनुपर्छ । विकसित मुलुकमा बालकबालिकालाई भत्ता दिइन्छ, युवालाई बेरोजगार भत्ताको व्यवस्था हुन्छ र वृद्धावस्थाको रेखदेखका लागि पाइने भत्ता पनि व्यवस्थित हुन्छ । नेपालमा भत्ताको सुरुवात भयो, बढ्यो, राम्रो कुरा हो । तर यथेष्ट छैन । वृद्धभत्ता पाउने उमेर सारेर ६५ वर्ष बनाउने नियम राज्यलाई भारभन्दा चित्त नबुझेकाले यो प्रतिक्रिया जनाउँदै छु । आफू बिरामी पर्दा राज्यको सम्पत्ति सक्न हुने, अस्पतालसम्म पुग्न समस्या हुनेले दुई हजार पाउँदा आकाश खस्ने ? जो सम्पन्न छन्, तिनले वृद्धभत्ता नलिए भयो । उषा अधिकारी"
निकृष्ट राजनीतिक खेल,"एउटा सरकारले गरेको निर्णय जनपक्षीय भएन भने उल्टाए हुन्छ तर सोचेर मात्रै । ६५ वर्षमाथिका नागरिक असाध्य रोगी, घरबारविहीन, भूकम्प तथा बाढीबाट पीडित, द्वन्द्वकालमा मारिएका निरीहका आफन्त धेरै संख्यामा अझै पनि छन् भन्ने हेक्का वर्तमान र भावी सरकारमा आउनेहरूले सोचून् । सरकार कुनै एक वा एकभन्दा बढी राजनीतिक दलको पेवा हँुदैन । आम जनताको संरक्षक हुन्छ । सरकारले ज्येष्ठ नागरिकको हकहितका लागि थोरै भए पनि सहयोग दिने भयो । जटिल रोगबाट प्रताडित जनतालाई उपचारमा सहयोग पुर्याउन खोज्यो त, कसको के बिग्रियो ? एउटा नेतालाई एकपटक दिने उपचार खर्चले धेरै नागरिकको ज्यान बच्न सक्छ । भूकम्पबाट आक्रान्त आफ्नै नागरिकका लागि पीडामा मल्हम लगाइदिने कोसिस भयो । लोभी, पापी, लालची, नवसम्भ्रान्तहरूले उपचार गर्न नसकेर भिख माग्दा औषधि गर्न खर्च दिएर गुन लगायो । राष्ट्रवाद भाषणमा हुँदैन, व्यवहार, आचरण र दैनन्दिनीमा हुन्छ । भर्खरै सम्पन्न आम निर्वाचनले गच्छेअनुसार सरकार चलाउन जनादेश दिएको छ । संविधान, नियम कानुन, निर्वाचन आयोग, प्रणाली र कुनै पनि परिस्थिति बाधक छैन । छिटो जनादेशमुताबिक सरकार बनाएर संघीय राज्य प्रणालीमा जनवादी सरकार चलाउन छाडेर जनता, देश र अन्तर्राष्ट्रिय जगत्लाई गुमराहमा राख्ने असफल प्रयास गर्नुभन्दा असल, मर्यादित र सक्षम नेतृत्व दिन धेरै स्थान जित्ने दलले अग्रसरता देखाउनुपर्छ । अझ पनि निकृष्ट नाटक मञ्चन गरेर जनतालाई अन्योल, विकासलाई बन्धक र नेतृत्वको नालायकीपन उजागर गर्ने प्रयत्न नगरौं । संघीय समायोजनमा समावेश हुन नचाहने राष्ट्रसेवक कर्मचारीलाई ससम्मान बिदाइ गरी नयाँ रोजगारी सिर्जना गर्दा भाँडभैलो किन ? राष्ट्रभक्त, पेसागत दायित्व, मर्यादा र कर्तव्यबोध हुने योग्य नागरिकको प्रवेश कर्मचारी जगत्मा महत्त्वपूर्ण मानिन्छ । अनाहकमा मारिएका निर्दोष नागरिकको आत्मसम्मान र परिवारलाई न्याय दिलाउन बाँदरमुढेजस्तै जघन्य अपराधको सिकार भएका जनतालाई सम्मानस्वरूप राज्यले सहिद घोषणा गर्दा कसलाई किन घाटा ? सबैखाले विरोध, प्रतिवाद छाडेर जनतालाई बढीभन्दा बढी सुविधा, विकास निर्माणलाई बढावा र मुलुकको अन्तर्राष्ट्रिय छवि उच्च बनाउने प्रयत्न गर्नु राम्रो । मधुसूदन ओझाविराटनगर ३, मोरङ"
प्रदेश सांसदहरूको दायित्व,"स्थानीय र केन्द्रको निर्वाचन सम्पन्न भइसकेपछि एकात्मक राज्य व्यवस्था अन्त्य गर्दै मुलुक संघीयतामा प्रवेश गरिसकेको छ । प्रदेश सांसदहरूले शपथ खाइसकेपछि संविधानले तोकेको निश्चित समयावधिभित्र पहिलो बैठक बस्नुपर्ने हुन्छ । यहींबाट प्रदेश सांसदहरूको कार्य प्रारम्भ हुन्छ । राष्ट्रिय सभा निर्वाचनमा मतदान गर्ने अधिकार पनि प्रदेश सांसदहरूलाई छ । त्यसकारण योग्य र सक्षम व्यक्ति छनोट गरी राष्ट्रिय सभामा पठाउने दायित्व पनि प्रदेश सांसदहरूको काँधमा छ । राज्य शक्तिको बाँडफाँट स्थानीय, प्रदेश र केन्द्रमा विभाजन गरिएको हँुदा प्रदेश सांसदहरूको काँधमा धेरै जिम्मेवारी थपिएको छ । प्रदेशको स्थायी राजधानी तोक्ने जिम्मेवारी पनि दुई तिहाइ सांसदहरूकै हो । यो काम सम्पन्न गर्नु प्रदेश सांसदहरूका लागि फलामको चिउरा चपाउनुसरह नै कठिन छ । किनकि प्रदेशको अस्थायी राजधानी तोक्दाखेरि नै देशको विविध भागमा विरोध भइसकेको छ । प्रदेशको भौतिक संरचना निर्माण तथा कर्मचारी व्यवस्थापनको जिम्मेवारी पनि प्रदेश सांसदहरूले बहन गर्नुपर्छ । साधन र स्रोतको उच्चतम प्रयोग गर्दै प्रदेशलाई सम्पन्नशाली बनाउनुमा यिनै सांसदहरूको महत्त्वपूर्ण भूमिका रहन्छ । तसर्थ ५ वर्षका लागि जनताबाट निर्वाचित भएका प्रदेश सांसदहरूले समय र परिस्थितिको गम्भीरतालाई दृष्टिगत गर्दै छिटो र छरितो पाराले जनतालाई सेवा र सुविधा दिँदै दत्तचित्त भएर विकास निर्माणमा लाग्नुपर्ने देखिन्छ । किनकि संघीयताको सफलता वा असफलता भनेकै प्रदेश सांसदहरूको कार्यशैलीमा भर पर्ने विषय हो । पुरुषोत्तम घोरासैनी बालाजु, काठमाडौं"
जताततै बेथिति,"समाचार हेर्दा यस्तो लाग्छ यो देश पद्धतिबिना चलेको छ । कहीं पनि कतै पनि सुशासन छैन । संसदीय चुनाव भएको दुई महिना हुन लाग्यो तर सरकार बन्ने सुरसार छैन । अझ कामचलाउ सरकारले पूरा जनताको म्यान्डेट लिएर आएजसरी नयाँ कर्मचारी नियुक्ति, सरुवाबढुवासँगै देशलाई दूरगामी प्रभाव पर्ने निर्णय गरिरहेको छ । ६५ वर्षमै वृद्धभत्ता दिनेजस्ता निर्णयले देशको व्ययभार मात्र बढाएको छ । सरकारी कार्यालयहरूमा बेथिति उस्तै छ । बिनापैसा सरकारी कार्यालयमा काम भयो भने अचम्म मान्नुपर्ने अवस्था छ । बाटोघाटो र सार्वजनिक ठाउँको त कुरै नगरांै । आफैंले सकिने ठाउँ पनि हामीले सफा गरेका छैनौं । अब आउने सरकारले यी सबै कुरालाई केलाउँदै बेथितिलाई निर्मूल गर्न सक्नुपर्छ । हेमप्रसाद दहालगट्ठाघर, भक्तपुर"
सरकारलाई झटारो,"शुक्रबार प्रकाशित कार्टुनले वर्तमान सरकारलाई गतिलो व्यंग्य गरेको छ । सरकार छाड्नुअगाडि सरकारले गर्ने दूरगामी असर पर्नेखालका निर्णयले देश र राज्यकोषलाई कसरी दीर्घकालीन असर पार्छ भन्ने कुरा सत्तामा हुनेहरूले बुझ्नुपर्ने होइन र ? ताजा जनादेश पाएका दलहरूलाई सत्ता सम्हाल्नुअगाडि नै वर्तमान सरकारले दिनप्रतिदिन गरिरहेका निर्णय अहिले टाउको दुखाइको विषय भएको छ । कार्टुनले यो टाउको दुखाइलाई स्पष्ट पार्ने गरी वर्तमान सरकारलाई गतिलो झटारो हानेको देखियो । नोदनाथ त्रितालचौबिसे३, धनकुटा"
धुलोले हैरानी,"विराटनगरको मुख्य सडक मानिने रोडशेष ट्राफिक चोक जोड्ने सडकमा सुक्खा महिनामा धुलो, बर्खामा हिलोको मार खप्नु हाम्रो बाध्यता बनिसकेको छ । विभिन्न बहानामा पटकपटक सडक भत्काउने र पटकपटक पुर्ने गर्नाले सडकमा ओहोरदोहोर गर्ने सर्वसाधारण र सडकछेउमा व्यापार गर्ने अति नै प्रभावित बन्ने गरेका छन् । भूमिप्रशासन चोक आसपासमा धुलोको प्रकोप अब फागुन महिनासँगै सुरु हुन लागेको छ । यसबाट त्यस क्षेत्रमा बसोबास गर्ने हामी सर्वसाधारणको दिनचर्या अति नै कष्टप्रद बन्ने गरेको छ । धुलोका कारण धेरै व्यक्तिलाई श्वासप्रश्वासको रोगसमेत हुने गरेको छ । सम्बन्धित निकायले बेलैमा ध्यान दिएदेखि सधैंको जस्तो धुलो यसपटक खानुपर्ने थिएन । स्वच्छ वातावरण पाउनु हाम्रो अधिकार पनि हो । प्रितम गिरीभूमिप्रशासन चोक, विराटनगर"
देउवा सरकारको अदूरदर्शी निर्णय,"अहिलेको सरकार कामचलाउ हो र करिब एक महिना मात्र कार्यकाल रहेको अवस्थामा यतिखेर जथाभाबी निर्णय, नियुक्ति गर्दा देशको व्ययभार थपिनुका साथै आर्थिक संकटसमेत निम्तिनेछ । प्रधानमन्त्री शेरबहादुर देउवाले देशको खस्किँदो अर्थतन्त्रलाई बेवास्ता गर्दै गरेको एकपछि अर्को निर्णय असान्र्दभिक छ । नागरिकको औसत आयु बढ्दै गइरहेको अवस्थामा वृद्धभत्ता दिने उमेर पाँच वर्ष झार्नु हाँसोलाग्दो निर्णय हो । अरू निर्णय पनि सकारात्मक देखिँदैन । रेमिट्यान्स कम हुँदै गइरहेको छ । निर्यातभन्दा आयात बढ्दै गइरहेको छ । व्यापार घाटा बढ्दै गइरहेको छ । प्रदेशको संरचना र कार्यान्वयन लागत बढ्दै गइरहेको अवस्थामा जथाभाबी निर्णय गर्नु देशको अर्थतन्त्रमा नराम्रोसित प्रहार गर्नु हो । नेपाली कांग्रेस पाँच वर्षसम्मका लागि प्रतिपक्षको भूमिकामा बस्नुपर्ने निश्चित भएको हुनाले पनि प्रधानमन्त्रीले गलत निर्णय लिएको हुन सक्छ । अर्को पक्षलाई केलाउँदा, कामचलाउ सरकारले गरेको निर्णय अब बन्ने नयाँ सरकारले खारेज गर्नेछ भन्दै एमालेका अध्यक्ष केपी शर्मा ओलीले भन्दै आएको अवस्थामा देश अशान्त हुने निश्चित छ । आफूले असान्दर्भिक निर्णय गरेपछि नयाँ सरकारले खारेज गर्ने सुनिश्चित भएको हुँदा र सुविधा कटौती गर्दा नागरिक सडकमा ओर्लने र सरकारप्रति आशा, भरोसा र विश्वासमा कमी हुने सोच कांग्रेसले राखेको देखिन्छ । आफ्नो स्वार्थका लागि देशलाई अशान्त पार्ने नीतिलाई चिर्न ठुलै चुनौती सामना गर्नुपर्ने भएको हँुदा दीर्घकालीन विकास र देश शान्तिका लागि भए पनि गरेका निर्णय खारेज गर्नु सरकारको बुद्धिमत्ता हुनेछ । प्रमोद पौडेलश्रीपुर, वीरगन्ज"
सानो सरकार स्वागतयोग्य,"लामो समयको राजनीतिक संक्रमणकाल अन्त्य गर्दै देश नयाँ संविधान कार्यान्वयन गर्ने दिशातर्फ उन्मुख छ । संवैधानिक व्यवस्थाअनुरूप स्थानीय तह, प्रदेश तथा प्रतिनिधिसभा निर्वाचन सम्पन्न भएर राष्ट्रिय सभाको निर्वाचनको संघारमा छ । नयाँ प्रादेशिक संरचनाअनुरूप राज्य सञ्चालन नेपालका लागि नयाँ प्रयोगसमेत हो । कामचलाउ हैसियतमा पुगेको देउवा सरकारले जाँदाजाँदै दूरगामी महत्त्व राख्ने अदूरदर्शी निर्णय गरिरहेको समयमा वाम गठबन्धनले प्रादेशिक सरकार सांसद संख्याको दस प्रतिशत मात्र बनाउने निर्णय गर्नु स्वागतयोग्य कदम हो । सानो मुलुक त्यसैमा नयाँ व्यवस्था भएको र तत्कालका लागि प्रदेशको आयस्रोत के कस्तो हुने भन्ने व्यवस्थासमेत नभइसकेको अवस्थामा प्रादेशिक सरकार सकेसम्म सानो र काम गर्नका लागि सरल हुने किसिमले बनाउनु अहिलेको आवश्यकतासमेत हो । यसैगरी प्रादेशिक सरकार निर्माण गर्दा अनुभवी तथा नयाँ व्यवस्थालाई राम्ररी सञ्चालन गर्न सक्ने व्यक्तिसमेत छनोट गर्नुपर्ने देखिन्छ । यसैगरी आगामी निर्णय दूरदर्शी, किफायती र देश तथा जनताको हितअनुरूप गर्दै गए जनमतको सम्मान पनि हुनेछ । रामसुदन नेपालमण्डनदेउपुर१०, काभ्रे"
नेटवर्क व्यवसायीलाई कारबाही होस्,"भारतका विभिन्न सहरमा नेटवर्क व्यवसाय सञ्चालन गरी नेपालीलाई ठग्दै आएका पाँच जनालाई नेपाल प्रहरीले पक्राउ गरी मुद्दा दर्ता गरेकामा खुसी लाग्यो । नेपालमा पनि यस्तो व्यवसाय सञ्चालन गरी कैयौं गरिब नेपालीलाई ठग्ने काम भएको थियो । त्यस्तो व्यवसाय सञ्चालन गर्नुलाई नेपालमा गैरकानुनी भएको र कति नेटवर्क व्यवसाय सञ्चालकलाई कारबाही गरी मुद्दा चलाइएको थियो भने कति सञ्चालक अहिले पनि फरार छन् । नेपालमा यस्तो व्यवसाय सञ्चालन गरी ठग्न नपाएपछि उनीहरू सजिलै पहुँच पुग्ने र आवतजावत गर्न सक्ने भारतीय सहर खोजी गरी व्यवसाय सञ्चालन गर्दै आएका छन् । उनीहरूले सोझासाझा गरिब नेपालीबाट लाखौं रुपैयाँ लुटिरहेको तथ्य मलाई पनि ज्ञान छ । खास गरेर अनपढ, गरिब, प्रतिवाद गर्न नसक्ने नेपालीलाई सुरुमा तालिम दिने नाउँमा दसपन्ध्र हजार भारतीय रुपैयाँ लाग्ने र तालिम सकिएपछि दुई लाख रुपैयाँ ल्याएर सदस्य बनाउने अनि एकदुई महिनामा मालामाल कमाइ हुने प्रलोभन देखाई ठग्ने काम हुन्छ । जसले धेरै सदस्य बनाउँछ, ऊ पदोन्नति हुँदै जाने र कमिसन पनि धेरै आउने लोभ देखाइनाले आफू सदस्य भएपछि अर्को सदस्य बनाउनुपर्ने अवस्था हुन्छ । यसरी मेरै आँखाले देखेको यो व्यवसायबाट नेपाली लाखौं रुपैयाँ देश बाहिरिएको र सोझा गरिब नेपाली ठगिएकाले ती सञ्चालकलाई सजायको भागिदार बनाउनैपर्छ । यो व्यवसायमा संलग्न अन्यलाई पत्ता लगाई कारबाहीको दायरामा ल्याउनैपर्छ । सोझासाझा जनताबाट लुटिएको रकम फिर्ता गराउनैपर्छ । उद्धव सापकोटापनौती १, काभ्रे"
माक्र्सवाद र जबजको खिल्ली,"माक्र्सवादी अध्ययन पद्धतिले केही कुरालाई पनि सार्वकालिक ठान्दैन । बरु हरेक वस्तु र घटना ऐतिहासिक मान्छ । मान्छे स्वयं ऐतिहासिक हो । मान्छे केही लाख वर्ष पहिले थिएन । जुनबेला मान्छे बन्यो, त्यो मान्छे आजको जस्तो थिएन । उसका स्वभाव, बानी र नैतिकतासमेत आजका जस्ता थिएनन् । मान्छे आफैं र उसका विशेषता सार्वकालिक नभएपछि मान्छेको समाज सार्वकालिक हुने कुरै आएन । यसरी मान्छेको समाजलाई व्यवस्थित गर्ने सिद्धान्त पनि सार्वकालिक हुने भएन । यसैले माक्र्सवाद र यसका अवधारणा पनि सार्वकालिक हैनन्, छैनन् । यी ऐतिहासिक छन् र खास ऐतिहासिक कालखण्डसम्म मात्र यसको खास महत्त्व रहन्छ । मानव समाजको उत्पत्ति, विकास र यसलाई अझ मानवीय बनाउन गरिएको विवेचनाका आधारमा माक्र्सवादको यो शिक्षा आजसम्मकै सबैभन्दा वस्तुगत शिक्षा हो । माक्र्सवादको पद्धति तथ्यबाट सत्य पत्ता लगाउने हो । यसले जो ज्यादा वस्तुगत छ, त्यसका समीपमा आफूलाई उभ्याउँछ । यसर्थ माक्र्सवादी हुनु ज्यादा वस्तुवादी हुनु हो । वस्तुवादी बन्ने प्रक्रियाले र ज्ञानले सिर्जनात्मकता खोजी गर्छ । यही माक्र्सवादले गरेको सिर्जनशील आह्वानको उपलब्धि थियो, जनताको बहुदलीय जनवाद (जबज) । नेकपा एमालेले मदन भण्डारीको अगुवाइमा माक्र्सवादको सिर्जनात्मक प्रयोगका रूपमा यसलाई अवलम्बन गरेको थियो । सोभियत संघको पतन मात्र हैन, पूर्वी युरोपमा चुनावलाई प्रयोग गरी विकास भएको कम्युनिस्ट मोडल र यस्ता अन्य थुप्रै सफलताअसफलताको अनुभवबाट नेपालको कम्युनिस्ट आन्दोलनलाई जीवन दिन बनाइएको वस्तुगत कार्यक्रम थियो जबज । यो कार्यक्रम आवधिक निर्वाचन, शक्ति पृथकीकरण, कानुनी शासन, संवैधानिक सर्वोच्चताजस्ता केही पुँजीवादी विशेषतासहितको मूलत: नयाँ जनवादी कार्यक्रम थियो । अर्थात् अर्धसामन्ती तथा अर्धऔपनिवेशी समाजमा बुर्जुवा वर्गको हैन, कम्युनिस्ट पार्टीको नेतृत्वमा गरिने क्रान्ति (नयाँ जनवादी क्रान्ति) को कार्यक्रम थियो । र क्रान्ति सम्पन्न भएपछि समाजवादमा संक्रमण गर्ने संकल्प यसले लिएको थियो । कालक्रममा एमालेले जबजको कार्यक्रमलाई मार्गदर्शक सिद्धान्तका रूपमा विकास गरेको दाबी गर्यो । यसलाई शान्तिपूर्ण रूपमा गरिने क्रान्तिको सिद्धान्त भनियो । कार्यक्रमका हिसाबमा मदन भण्डारीले पेस गरेको जबजको अवधारणामा बलप्रयोगको प्रसंग ठाउँठाउँमा उल्लेख छ । पछि यो बल प्रयोग बारे चर्चा गरिएन । यसको समुचित व्याख्या वा यसबारे छलफल, बहस सञ्चालन गरिएन । जब क्रान्ति भयो (०६२६३ को जनक्रान्ति), जुन मूलत: शान्तिपूर्ण थियो । तर बहुदलीय प्रतिपस्र्धाबाट मात्र यो क्रान्ति भएन । जनविद्रोहमार्फत जागरुक जनताको बल यो क्रान्तिको निर्णायक पहलु बन्यो । भलै यसमा बहुदलीय प्रतिस्पर्धाको प्रक्रियाबाट सञ्चित गरिएको शक्तिको उल्लेख्य भूमिका छ । साथै माओवादी सशस्त्र संघर्षको पनि भूमिका छ । यसरी हेर्दा, क्रान्ति जबजले भनेजस्तो मूलत: शान्तिपूर्ण रूपमा तर जनविद्रोहको बलसमेतको प्रयोगले सम्पन्न भयो । कम्युनिस्ट पार्टीहरूको नेतृत्वमा (एजेन्डा र उपस्थिति दुवै हिसाबले) जनवादी क्रान्ति सम्पन्न हुँदा यसले क्रान्तिसम्बन्धी जबजको अवधारणा (शान्तिपूर्ण र बल प्रयोगसमेत) पुष्टि गर्यो । यस हिसाबमा जबजले आकलन गरेको बाटोबाट ६२६३ क्रान्ति भयो । तर जबजबारे वस्तुगत चर्चा नगर्दा तथा यसको यो मर्म नबुझ्दा जबजले नेपाली क्रान्तिमा जुन भूमिका खेल्ने सामथ्र्य राख्थ्यो, त्यसको प्रयोग हुन सकेन । मदन भण्डारीको असामयिक अवसानपछि यसलाई वस्तुगत रूपमा हेर्नेभन्दा पनि जेजे गरिन्छ, त्यहीत्यही जबज बनाइयो । जेजे भनिन्छ, त्यहीत्यही जबज भयो । मानौं एमालेले गर्छ नै जबज, भन्छ नै जबज । यो जबजमाथिको विकृत आक्रमणशिवाय केही थिएन । यो आक्रमण जबज इन्कार गर्नेहरूबाट मात्र होइन, जबजको संरक्षण गर्ने नाममा सबभन्दा बढ्ता भयो । यो आक्रमणका कारणले क्रान्ति स्वयम्ले दु:ख पायो ।कतिपय सन्दर्भमा जबजका कार्यक्रम लागू भएनन्, लागू गर्न आवश्यक परेन । जस्तो कि भूमिसुधारका विषयमा जग्गामा हदबन्दी लगाउने र जसले हदबन्दीमा सहयोग गर्छ, उसलाई क्षतिपूर्ति दिने, जसले असहयोग गर्छ, उसको कब्जा गर्ने कार्यक्रम । न जग्गा कब्जा भो न कसैलाई क्षतिपूर्ति दिनुपर्यो । बरु माओवादी आन्दोलनका क्रममा सानोतिनो जमिन भएका धनी र मध्यम किसानकै कतिपय ठाउँमा जग्गा कब्जा भयो, जुन जबजअनुरूप थिएन । माओवादी सशस्त्र संघर्ष र एमालेको बहुदलीय बाटोमार्फत जुन गोरेटो, समय अनि लगानी (क्षतिसमेत) क्रान्तिले लियो, उपलब्धिका अगाडि त्यो निकै महँगो भयो । यसरी जबजका सन्दर्भमा माक्र्सवादले माग गर्ने शैलीबाट हिजो वस्तुनिष्ठ छलफल यथोचित रूपमा नचलाइएका कारण क्रान्तिका लागि हामीले ठूलो मूल्य चुकाउनुपर्यो । जबजलाई मन्त्र नबनाएर यसबारे खुलमखुला बहस, छलफल र त्यसका निष्कर्षहरूको कार्यान्वयन गर्ने दिशामा एमाले अघि बढेको भए सायद क्रान्तिको परिदृश्य नै फरक पथ्र्यो । अहिले त्यो अनुमान मात्र गर्न सकिन्छ ।आज मूलत: जबजकै वैचारिक अगुवाइमा जनवादी क्रान्ति पूरा भएर समाजवादी क्रान्तितर्फ नेपाली समाज वैधानिक रूपमै अगाडि बढिसकेको छ । तर क्रान्तिको प्रक्रियामा जबजको मर्मलाई यथोचित ध्यान नदिइएकाले दलाल पुँजीवादले बलियो हैसियतमा शिर उठाएको छ । अबको कार्यक्रम, सिद्धान्त यही दलाल पुँजीवादविरुद्ध कसरी लड्ने भन्नेमा केन्द्रित हुन्छ । यो त्यति सजिलो विषय छैन । अनुत्पादक दलाल चरित्रको पुँजीको पकडले नेपालका सबैखाले स्रोत, साधन र उत्पादकत्वमा जुन ढंगको मोज गरेको छ, मुट्ठीभरका मानिस, निकाय र साम्राज्यवादले जति सजिलो गरी शोषणको राज चलाएको छ, त्यो त्यति सजिलै छाड्नेवाला छैन । त्यसैले अब निकै सचेततापूर्वक कठोर बाटो हिँड्नुपर्नेछ । त्यसका लागि मोटो रूपमा भन्दा घरेलु प्रतिक्रियावाद र विश्व साम्राज्यवादले गर्ने सबैखाले षड्यन्त्रविरुद्ध जनतालाई सचेत गराउने र जनसमर्थनको जगमा दलाल पुँजीविरुद्ध राष्ट्रिय पुँजी विकास गर्दै समाजवादतर्फ संक्रमण गर्ने दिशामा जानुपर्नेछ । विद्यमान सारा समस्या सामना गर्दै अहिलेको खास ऐतिहासिक कालखण्डको क्रान्तिकारी अभिभारा पूरा गर्न फेरि जबज जस्तै वस्तुनिष्ठ कार्यक्रम र सिद्धान्त आजको आवश्यकता हो । जबज स्वयम्ले यस्तो माग गर्छ । कतिपयले जबजलाई सार्वकालिक भनेर जबजमाथि भद्दा आक्रमण थालेका छन् । जसरी माक्र्सवादलाई सार्वकालिक, जडसूत्र मानेर माक्र्सवादी आन्दोलनको मर्म कतिपयले मारे, मारिरहेका छन् । त्यस्तै जबजलाई तत्कालीन ऐतिहासिक कालखण्डको वस्तुनिष्ठ सिद्धान्त, कार्यक्रम नमानेर मौलिक, सार्वकालिक ठान्नु यसको अपमान हो । यथास्थितिको पृष्ठपोषण हो । अझ क्रान्तिपछि पनि बहुदल र चुनाव हुने भएकाले, चुनाव (बहुदलीय प्रतिस्पर्धा) नै जबज, जबज नै बहुदलीय प्रतिस्पर्धा भन्नु जबजको विकृत विद्रुपीकरण हो । जडसूत्रको विरोध गर्दै मदन भण्डारी स्वयम्ले सिद्धान्तको रक्सी नपिउन भन्नुभयो । तर आज कतिपय त्यही जबजलाई रक्सी बनाउन उद्यत छन् । यो जननेता मदन भण्डारीमाथिकै एउटा नमीठो मजाक हो । जबजले ऐतिहासिक रूपमा खेलेको भूमिकाका आधारमा गरिने माक्र्सवादी विवेचना हैन, यसको समर्थनमा गरिने भजन आज अवधारणाका हिसाबले जबज अनि स्वयम् माक्र्सवादमाथिको खिल्ली हो । जबज र माक्र्सवादमाथि निर्मम प्रहार हो । आज प्रस्टसँग भन्न सकिन्छ, अर्धसामन्ती नेपाललाई समाजवाद उन्मुख संविधान दिलाउने प्रक्रियामा सबैभन्दा प्रभावकारी सैद्धान्तिक वैचारिक ऊर्जा र बाटो जबजले दियो । सँगसँगै नयाँ उत्पादन पद्धतिमा प्रविष्ट आजको समाजको वस्तुगत अवस्था चित्रण गर्ने सिद्धान्त र कार्यक्रम बनाउनसमेत जबजले अभिप्रेरित गरिरहेको छ । किनकि जबजले लेनिनवादी, माओवादी वा अरू कुनै पनि बाटोलाई सार्वकालिक ठानेन । आफूलाई सार्वकालिक ठान्ने कुरा त यसले सोच्दा पनि सोचेन । यसरी जबजले सबैखाले जडसूत्रबाट मुक्त भएर आफ्नो समयको ऐतिहासिक अभिभारा पूरा गरेको छ र हामीलाई हाम्रो समयको अभिभारा पूरा गर्न प्रोत्साहित गरिरहेको छ । माक्र्सवाद र जबजमाथिका सबैखाले खिल्लीलाई खारेज गर्दै अब बन्दै गरेको एकीकृत पार्टीले माक्र्सवाद र जबजका यी शिक्षालाई जति वस्तुनिष्ठ हिसाबमा अवलम्बन गर्छ, त्यति नै समाजवाद नेपाली धर्तीमा सन्निकट हुनेछ ।"
अनुदानले ऋण तिर्दै,"सहुलियतमा काठरामेछाप (कास) आवास पुनर्निर्माणमा सकस झेलिरहेका भूकम्पपीडितले बल्ल आएर काठ पाउने भएका छन् । जिल्ला वन कार्यालयले झन्डै १० महिनाको प्रयासपछि उदयपुरबाट काठ ल्याएको हो ।जिल्ला वन अधिकृत रामविचारी ठाकुरले भूकम्प प्रभावित जिल्लामा सहुलियतको काठ ल्याउने रामेछाप पहिलो भएको बताए । अरू कुनै जिल्लाले पनि भूकम्पपीडितलाई काठ खरिद गर्न सकेका छैनन्, उनले भने । प्राधिकरणले सहुलियतमा काठ दिने नीति बनाए पनि खरिदका लागि सरकारले रकम उपलब्ध गराएको थिएन । सरकारले रकम नदिएपछि मन्थली नगरपालिकासँग सापट लिएर काठ खरिद गर्यौं, वन अधिकृत ठाकुरले भने । मन्थली नगरपालिका प्रमुख रमेश बस्नेतले जिल्ला प्रशासन र कोष तथा लेखा नियन्त्रण कार्यालयलाई साक्षी राखेर काठ खरिदका लागि जिल्ला वनलाई २२ लाख रुपैयाँ सापटी उपलब्ध गराउने निर्णय गरेका थिए । जिल्लामा निजी आवास पुनर्निर्माणका लागि करिब ४ लाख ५० हजार क्युबिक फिट काठ आवश्यक पर्ने अनुमान गरिएको थियो । नगरपालिकाले दिएको रकमबाट करिब ५ हजार क्युबिक फिट मात्र खरिद गरी ढुवानी व्यवस्थापन गरिएको छ ।सस्तो भाउमा आएको काठ जिल्ला वन आपूर्ति समितिको निर्णयबमोजिमको दररेटमा भूकम्पपीडितलाई बिक्री वितरण गर्ने योजना वन कार्यालयको छ । आपूर्ति समितिले काठ बिक्रीबाट वचत रकमले दोस्रोपटक काठ ल्याउन प्रयत्न गर्ने जनाएको छ । दोस्रो किस्ता लिइसकेका भूकम्पपीडितले प्रमाणित कागजात र वडाको सिफारिसका साथ काठ माग गर्न सक्छन् ।"
अनुमतिबिनै रूख कटान,"रौतहट अनुमतिबिनै राष्ट्रिय वन क्षेत्रका हरिया रूख कटान गरेर धमाधम सडक निर्माण गरिँदै छ । पूर्वपश्चिम राजमार्गअन्तर्गत रौतहटको धनसर पुलदेखि जंगलशय्यासम्मका रूख कटान गरेर सडक निर्माण थालिएको हो । वनक्षेत्र अतिक्रमण गरी बसेका सिमरी, पशुपतिटोल र जंगलशय्या बस्तीका बासिन्दालाई सहज रूपले राजमार्ग पुग्न सुविधा पुर्याउने उद्देश्यले जंगल नासेर नयाँ सडक निर्माण थालिए पनि स्थानीय प्रशासन मौन छ । राजनीतिक दलका नेताको दबाबमा यसरी रूख कटान भइरहेको स्रोतले जनाएको छ ।सडक क्षेत्रमा जामुन, कर्मा, बाझी, भुर्कुटलगायत प्रजातिका ४ सय १३ वटा कुकाठ र ५८ सालका रूख रहेको इलाका वन कार्यालय जंगलशय्याले जनाएको छ । धनसरदेखि जंगलशय्याको पशुपति टोलसम्म ११ किलोमिटर दूरी छ । जंगलको बीचबाट खन्न थालिएको सडकले बचेका रूख पनि जोगाउन मुस्किल पर्ने भन्दै वन कर्मचारीले असहमति जनाउँदै आएका छन् ।यो क्षेत्रमा तस्करले दिनदहाडै रूख ढाल्ने र काठ चोरी गर्ने गरेका छन् । सडक निर्माण भए चोरी तस्करीमा झनै सहज हुने स्थानीयले बताए । यस क्षेत्रका मतदातामा प्रभाव जमाउन निर्वाचन क्षेत्र ३ का प्रतिनिधिसभा सदस्य तथा बिनाविभागीय मन्त्री प्रभु साह, प्रदेशसभा (ख) सदस्य कुन्दनप्रसाद कुशवाहा लगायतको दबाबमा सडक निर्माण थालिएको सरोकारवालाले बताएका छन् । रूख मनलाग्दी काट्दै धमाधम सडक निर्माण सुरु गरिएपछि सरोकारवाला आश्चर्यमा परेका छन् । विकासको नाममा यहाँ विधिको शासनको खिल्ली उडाउन थालिएको छ, एक स्थानीय शिक्षकले भने, पावरको बलमा यस्तो अवैध काम भइरहेको छ । निर्माण थाल्नुअघि बजेटका बारेमा सर्वसाधारणलाई जानकारी दिन सूचना बोर्ड राख्नुपर्छ । तर, यहाँ यस्तो कुनै बोर्ड राखिएको छैन । वन कर्मचारीको अनुपस्थितिमा धमाधम हरियो सालका रूखसमेत ढाल्न थालिएको छ । स्थानीय नेता तथा तस्करीमा संलग्नहरूको फाइदाका लागि सडक निर्माणका नाममा रूख काट्न थालिएको ती शिक्षकले बताए । जंगलशय्याधनसर जोड्ने सडकअन्तर्गत पर्ने रूख कटान गर्न वन विभागले स्वीकृति नदिएको जिल्ला वन कार्यालय रौतहटका प्रमुख दीर्घनारायण कोइरालाले बताए । लगत संकलन गरेर वन विभागमा सिफारिस पत्र पठाएका छौं, उनले भने, अहिलेसम्म कुनै आदेश आएको छैन । आदेश नआउन्जेलसम्म रूख काट्न नमिल्ने उनले बताए । रूख कटान गरेको खबर पाउने बित्तिकै त्यसलाई तत्काल रोक्न आफूले स्थलगत अनुगमन गरी आदेश दिएको उनको भनाइ छ । वन विभागको सहमतिबिनै डिभिजन सडक कार्यालय चन्द्रनिगाहपुरले जंगलभित्र सडक बनाउने काम सुरु गरेको हो । निमित्त प्रमुख तथा धनसरजंगलशय्या सडक खण्डका साइड इन्जिनियर श्यामनारायण मिश्रले अहिले ट्रयाक खोल्ने काम मात्र भइरहेको बताए । ट्रयाक खोल्ने काम मात्र सुरु गरेका छौं, उनले भने, बजेट कहीँबाट आएको छैन, आफ्नै लगानीमा काम थालेका छौं । निर्वाचन क्षेत्र ३ को प्रदेशसभा (ख) का सदस्य कुशवाहाले यो रूटमा चाँडो बस गुडाउन काम सुरु गरिएको बताए । २०५३ मा ट्रयाक खोलिएको थियो । अहिले त्यसलाई पूर्णता दिन थालिएको उनको भनाइ छ । सडक डिभिजन, वन कार्यालय, डिभिजन सिँचाइ कार्यालय प्रमुख तथा प्रतिनिधिसभा सदस्य साहसहितको टोलीले अनुगमन निरीक्षण गरेपश्चात् भएको मौखिक सहमतिअनुसार बाटो निर्माणको काम सुरु गरिएको उनले बताए । रूख कटान गर्ने फाइल काठमाडौं पठाइएको छ, उनले भने, त्यसलाई पास गराउन नेता प्रभु साह काठमाडौंमै हुनुहुन्छ । एकदुई दिनमै फाइल स्वीकृत भई रूख कटानको आदेश आउने उनको जिकिर छ । वन विभागको आदेश आउनुअघि नै काम सुरु गर्नु नियमसंगत नभए पनि बस गुडाउन हतार भएकाले अहिलेदेखि नै काम सुरु गरिएको उनले बताए । फाइल त पास भइहाल्छ नि, उनले भने, यसमा कुनै दुईमत छैन । आदेश आउँदै गर्छ । काम हुँदै गर्छ । जनताको मागअनुसार सडक निर्माण गरिन्छ । प्रमुख जिल्ला अधिकारी उद्धवबहादुर थापाले वनमा अवैध ढंगले रूख कटान गरी बन्दै गरेको सडक आफ्नो सरोकारको विषय नरहेको बताए । यसबारे वन कार्यालय र सडक कार्यालयलाई सोध्नुस्, उनले भने, मैले बोल्न आवश्यक नै छैन । आफ्नो कार्यालयसँग सम्बन्धित विषय नै नभएको उनले बताए । बिनाविभागीय मन्त्रीसमेत रहेका साहले भने पटकपटक सम्पर्क गर्दा पनि फोन उठाएनन् । वन कर्मचारीलाई धम्कीआदेश आउनुअघि नै सडक क्षेत्रमा परेका रूख कटान हुन थालेपछि रोक्न गएका इलाका वन कार्यालय जंगलशय्याका सहायक वन अधिकृत सोनफी पासवानसहितको टोलीलाई स्थानीय सागर थापालगायतका व्यक्तिले अपशब्द प्रयोग गर्दै धम्क्याएका छन् । वन कर्मचारी सधैं विकास विरोधी काम गर्छन् । विकासको काममा अवरोध पुर्याउन आए खाल्डोमा पुरिदिने भन्दै धम्की दिएको एक कर्मचारीले बताए । वनको रक्षा गर्ने हामी आफैं असुरक्षित बनेका छौं, उनले भने, आँखैसामु रूख ढालिए पनि चुप लागेर बस्नुपरेको छ ।सडकमा परेको भन्दै रातारात ढालिएका रूखका जरासमेत उखेलेर प्रमाण नष्ट गर्न खोजेको ती कर्मचारीले बताए । घटनाबारे विभाग र सुरक्षा निकायलाई जानकारी गराउँदासमेत सबै मौन रहेको उनीहरूले गुनासो गरे ।गायब पारिए रूख अनुमतिबिना काटिएका २ दर्जन बढी रूखका गोलिया गायब पारिएका छन् । वनमै छाडिएका केही गोलिया भने स्थानीयले चोरेर लग्न थालेका छन् । बिहीबार गोलिया बनाउन बन्चरो लिएर सयौं स्थानीय जंगल पसेका थिए । उनीहरू साइकलमा गोलिया लगिरहेका थिए । पशुपति टोलका एक युवकले भने, तपाईं फोटो खिचेर के गर्नुहुन्छ ? हामीलाई कसैले रोक्न सक्दैन । सबैले लग्न थाले । हामीले किन नलानु ? वाग्मती नहरदेखि दक्षिण क्षेत्रको जंगलको रूख अवैध रूपले कटान गरिएको र अकिांश रूखको मूल काठ गायब पारिएको स्थानीयले बताए ।"
तीन दिनदेखि निवासमै प्रजिअ,"रुकुम पूर्व प्रमुख जिल्ला अधिकारी तीन दिनदेखि निवासमै छन् । गत बिहीबारको मन्त्रिपरिषद् बैठकले रुकुम पूर्वको सदरमुकाम रुकुमकोटबाट गोलखारा सार्ने निर्णय गरेपछि आन्दोलित स्थानीयले प्रजिअ भूपेन्द्र सापकोटालाई निवासबाहिर आउन दिएका छैनन् । सदरमुकाम सार्ने निर्णय बाहिरिएपछि स्थानीय जिल्ला प्रशासन परिसर पुगेका थिए । उनीहरूले बिहीबार रातिबाट प्रशासनमै धर्ना दिएका छन् । मूल ढोकामा तालाबन्दी गरेपछि प्रजिअ सापकोटा निवाससमेत रहेको प्रशासन परिसरबाहिर निस्कन नसकेका हुन् ।आन्दोलनकारीले शुक्रबार पनि जिल्ला प्रशासन कार्यालय खुल्न दिएनन् । कार्यालय नखुलेपछि प्रजिअ सापकोटा पनि कार्यकक्षमा पुग्न पाएनन् । सापकोटाको कार्यकक्ष र निवास एउटै भवनमा छ । सदरमुकामबाट हुने सबै सेवा प्रवाह रुकुमकोटबाटै भइरहेको र सबै जिल्लावासीलाई उपयुक्त लागेको अवस्थामा सरकारले एक्कासि सदरमुकाम सार्ने निर्णय गर्यो, आन्दोलनकारीमध्येका केशवचन्द समालले भने, निर्णय थाहा पाएदेखि नै हामीले सीडीओसापलाई क्वार्टरभन्दा बाहिर निस्कन दिएका छैनौं । आन्दोलनकारीहरूले आवश्यक परेमा प्रजिअकै निवासमा गएर कुरा गर्ने गरेका छन् । प्रजिअसहित कार्यालयका आवश्यक कागजात बाहिरिन नपाऊन् भनेर प्रशासन कार्यालयको धर्ना नछाडेको उनीहरूको भनाइ छ । दिउँसो महिला, ज्येष्ठ नागरिक र बालबालिका लगायतले प्रशासनमा धर्ना दिने गरेका छन् । राति युवाहरूले पालैपालो धर्ना दिइरहेका छन् । यहाँ कसैको भर छैन । पहिलाको सदरमुकाम पनि झुक्याएरै सारिएको थियो, फेरि त्यसै नहोला भन्न सकिन्न, संघर्ष समिति संयोजकमध्येका एक हरिकृष्ण गौतमले भने, त्यसैले पनि हामीले निर्णय भए लगत्तैदेखि प्रशासन कार्यालय छाडेका छैनौं । आन्दोलनकारीले प्रजिअको निवास र कार्यकक्ष भएको भवनलाई फलामको रडले बारिदिएका छन् । बारबाहिर आन्दोलनकारी छन् भने भित्र प्रजिअ छन् । प्रजिअ सापकोटाले निवासबाहिर निस्कन नपाएको गुनासो गरे । मलाई मर्निङवाक गर्न दिइएको छैन, सुरक्षाको दृष्टिकोणले मैले पनि आँट्न सकेको छैन, उनले भने । थुनिएको भन्ने कि कडा निगरानीमा राखिएको भन्ने, मैले बिहीबारदेखि क्वार्टरभन्दा बाहिर एक पाइला राख्न पाएको छैन, प्रजिअ सापकोटाको भनाइ छ । प्रजिअ निवासमा प्रहरी नायब निरीक्षकको कमान्डमा ३५ जना सुरक्षाकर्मीले पहरा दिइरहेका छन् । आन्दोलनकारी रातभर रुकुमकोट भित्रिने तथा बाहिरिने ८ वटा नाकामा समेत बस्ने गरेको प्रजिअ सापकोटाले बताए ।आन्दोलनकारीले यो हाम्रो आन्दोलन २०१८ देखिको हो, हामी यत्तिकै छाड्नेवाला छैनौं भन्नुहुन्छ, प्रजिअ सापकोटाले भने, त्योभन्दा धेरै कुरा उहाँहरूसँग भएको छैन । सदरमुकाम गोलखारा सार्ने विषयमा केन्द्रबाट परिपत्र, सिफारिस, जानकारी केही आइ नपुगेको उनले बताए । जिल्लाको सुरक्षा संवेदनशीलतालाई मध्यनजर गरी दाङको भालुवाङबाट ७० जना सशस्त्र प्रहरीको टोली रुकुमकोट पुगेको छ । यातायातका साधन ठप्प छन् । सरकारी तथा निजी विद्यालय पनि खुल्न नदिने आन्दोलनकारीले बताएका छन् । होटललाई पनि २ घण्टाभन्दा बढी नखोल्ने चेतावनी दिएका छन् । बिहान ६ देखि ८ र बेलुकी ५ देखि ७ बजे भित्रै होटलका सम्पूर्ण काम सकेर बन्द गर्न भनेका छन् । दिउँसो व्यवसायीहरू पनि आन्दोलनमै रहने भएकाले पनि पसल र होटल सबै ठप्प छन् । सदरमुकाम सार्ने निर्णय नसच्चिएसम्म आन्दोलन नरोकिने उनीहरूको भनाइ छ । गाउँगाउँबाट रुकुमकोटमा जम्मा भएर आन्दोलन गर्नेको संख्या बढिरहेको छ । गोलखारामा जिल्ला सदरमुकाम सार्ने निर्णयपछि त्यस क्षेत्रमा भने खुसियाली छाएको छ । त्यहाँका स्थानीयले शुक्रबार बेलुकी दीप प्रज्वलन समेत गरे । सरकारको निर्णय चाँडो कार्यान्वयन हुनुपर्ने माग उनीहरूले गरेका छन् ।"
कार्यालय खाली गर्न आनाकानी,"बुटवल ५ नम्बर प्रदेशको अस्थायी मुकाम रूपन्देहीमा आवश्यक संरचनाको तत्कालीन व्यवस्थापनका लागि सरकारले जिल्लास्थित सहरी विकास तथा भवन डिभिजन कार्यालयलाई साढे ७ करोड रुपैयाँ पठाइसकेको छ । तर, भवन व्यवस्थापन अझै हुन सकेको छैन । बसिरहेका कार्यालयले भवन खाली गर्न आनाकानी गरिरहेका छन् । पहिले तोकिएका भवन पनि मन्त्रालयका लागि अनुकूल नहुने देखिएपछि नयाँ खोज्नुपर्ने चुनौती थपिएको छ । यसले गर्दा प्रदेश प्रमुख र मुख्यमन्त्रीका कार्यालय, मन्त्रालय र निवास व्यवस्थापन गर्न समस्या परेको भवन डिभिजन कार्यालयका प्रमुख सुरेशप्रसाद ठाकुरले बताए । अघिल्लो अध्ययन टोलीले बुटवलस्थित यातायात व्यवस्था कार्यालयलाई मुख्यमन्त्रीको कार्यालय र निवास प्रस्ताव गरेको थियो । तर, कार्यालयले तत्काल खाली गर्न नसकिने अडान लिएको छ । यातायात कार्यालय भवन खाली गर्न सकारात्मक देखिएन । दैनिक १ हजार बढी सेवाग्राहीलाई सेवा दिनुपर्ने भन्दै अहिलेकै जस्तो पायक स्थानमा कार्यालय माग गरिरहेका छन्, डिभिजनप्रमुख ठाकुरले भने, अब त्यस्तो ठाउँ कहाँ दिएर खाली गर्ने ?यातायात कार्यालय हट्न नमानेपछि स्थानीय प्रशासनले राजस्व अनुसन्धान एकाइलाई मुख्यमन्त्री कार्यालय बनाउने तयारी गरेको छ । उक्त भवन व्यवस्थापकीय हिसाबले अनुकूल छ । कार्यालय प्रमुख पनि सकारात्मक हुनुहुन्छ, ठाकुरले भने । प्रदेश प्रमुखको निवासका लागि व्यावसायिक सीप विकास केन्द्रको भवन तोकिए पनि मर्मतकार्य अझै सुरु भएको छैन । कार्यालय प्रमुख ठाकुरले प्रस्तावित अन्य भवनका पूर्वाधार अध्ययन भइरहेको जानकारी दिए । रकम निकासापछि पनि भवन टुंगो नलागेपछि केही दिनअघि सहरी विकास मन्त्रालयका सहसचिव वसन्तकुमार राई आफैं बुटवल आए । २ दिन यहाँका प्रस्तावित भवन अवलोकन गरे । तर, भवन टुंगो लगाउन मुस्किल देखेपछि उनी फर्किए । बुटवलमा प्रदेश राजधानी बनाउँदा विस्थापित हुने केही कार्यालयलाई स्थानीय प्रशासनले भैरहवामा लैजाने तयारी गरेको छ । यो प्रस्तावमा पनि सरकारी कार्यालय नै उदार देखिएका छैनन् । सेवा र अधिकार स्थानीय तहमा गाभिएपछि भैरहवाका कृषि, सिँचाइ, पशु, शिक्षा, महिला तथा बालबालिकालगायत सरकारी कार्यालय खाली हुँदै छन् । श्रम कार्यालय, यातायात, राजस्व अनुसन्धान लगायत कार्यालय सार्नेबारे छलफल भइरहेको छ । प्रजिअ हरिप्रसाद मैनालीले प्रस्ताव गरिएका र सार्नुपर्ने विषयगत कार्यालयबारे त्यहाँ जाँदा हुने फाइदाबेफाइदा विश्लेषणपछि मात्रै निर्णय लिइने बताए । निर्णय गरेपछि मान्नै कर लाग्छ, उनले भने । प्रजिअ मैनालीले कतै तोकिएका भवन खाली गर्न समस्या त कतै अरू पनि थुप्रै पक्ष पुनर्विचार गर्नुपर्ने भएकाले प्रस्तावित अन्य भवनको अन्तिम टुंगो लाग्न नसकेको बताए । यस्तै प्रदेश ५ को पहिलो प्रदेशसभा बैठक माघ २१ गते हुने भएको छ । प्रदेश मुख्यालयले शनिबार विज्ञप्तिमार्फत माघ २१ गते आइतबार दिउँसो १ बजेका लागि बैठक आहान गरेको हो । बैठक शपथग्रहण कार्यक्रम गरिएको बुटवल उद्योग वाणिज्य संघकै भवनमा हुनेछ ।"
उम्मेदवारी बदर,"पोखरा (कास) राष्ट्रिय सभाको निर्वाचनमा अपांग कोटाबाट मनोनयन दर्ता गराएका एमाले स्याङ्जाका रामबहादुर थापाको उम्मेदवारी बदर भएको छ । उनीविरुद्ध शुक्रबार सोही कोटाबाट कांग्रेस उम्मेदवार तनहुँका प्रकाश पन्थले मुख्य निर्वाचन अधिकृतको कार्यालयमा उजुरी दिएका थिए । उजुरीमा थापाको अपांगता परिचयपत्र पुरानो भएकाले मान्यता दिन नहुने भन्दै बदरको माग गरिएको थियो । थापासँग २०५७ मा लिएको अपांगता परिचयपत्र रहेको र पछिल्लो निर्देशिकाअनुसारको नयाँ कार्ड नभएकाले पुरानोको मान्यता नहुने जिकिर पन्थले गरेका थिए । थापाले पुरानै परिचयपत्रका आधारमा अहिलेसम्म राज्यका निकायबाट पाइने सुविधा लिइरहेको र नयाँ कार्डका लागि प्रक्रियामा रहेको प्रस्टीकरण दिएका थिए । उजुरीमा गरिएको दाबीअनुसारको छानबिनपछि निर्वाचन आयोगले थापाको उम्मेदवारी बदर गरेको छ, निर्वाचन अधिकृतको कार्यालयका अनुगमन अधिकृत गंगालाल सुवेदीले भने । थापा स्याङ्जा जिल्ला विकास समितिका पूर्वसभापति हुन् ।"
मन भुलाउन आर्ट ग्यालरी,"काठमाडौं दिवंगत परिवारजनको सम्झनामा दानदक्षिणा गर्ने, भवन निर्माण गर्ने परम्परा पुरानै हो । ८१ वर्षीय वरिष्ठ चित्रकार गेहेन्द्रमान अमात्यले पनि आफ्नो दिवंगत श्रीमती र नातिको सम्झनामा आर्ट ग्यालरी खोलेका छन् । बाङ्गेमुढास्थित आदिवासी जनजाति अधिकारकर्मी, लेखक, पत्रकार एवं भूतपूर्व सांसद मल्ल के सुन्दरको घरको दोस्रो तल्लामा अमात्य आर्ट ग्यालरी सुरु भएको हो । मल्ल के सुन्दरले हालै ग्यालरीको उद्घाटन गरे । १८ महिनाभित्र श्रीमती चन्द्रकेशरी अमात्य र एक मात्र नाति इभन अमात्यको असामयिक निधनले चोइटिएको मनमा मलम लगाउन कलाले ठूलो योगदान दिएको भन्दै ग्यालरी खोलेको अमात्यले सुनाए । यदि कला र ग्यालरी नहुँदो हो त म यस ८१ वर्षको उमेरमा के पो गर्थे हुँला कल्पना पनि गर्न सक्दिनँ, उनले भने । आधुनिक नेपाली चित्रकलाको प्रणेतासमेत मानिने अमात्यको यो ग्यालरी पहिलो भने हैन । उनले विसं २००१ देखि पेन्टिङ बनाउन सुरु गरेका थिए । २००२ मा भक्तपुरको छिन्नमस्ता मन्दिर दर्शन गर्न पुगेको बेलामा राँगाको चार खुट्टा बाँधेर बलि दिएको दृश्यले उनी मर्माहत भए । उनले सोही दृश्यलाई पेन्टिङमा उतारे । सोही वर्ष उक्त पेन्टिङले भारतमा सम्पन्न अन्तर्राष्ट्रिय कला प्रदर्शनी मा प्रथम पुरस्कार नै पायो । त्यसपछि उनले २००९ तिर खिचापोखरीमा आफ्नो निवासमा एउटा ग्यालरी खोल्ने विचार गरे, खोले पनि । त्यस बेला नेपालमा कलाका बारेमा चर्चा नै हुँदैनथ्यो, कला प्रदर्शनी, कला समालोचना आदिका कुरा त टाढै थिए, उनले भने, मेरो मनमा खै के थियो, २००९ मा मैले साइन बोर्ड राखेरै अमात्य आर्ट ग्यालरी खोलेँ । ग्यालरीमार्फत् नै उनले वरिष्ठ चित्रकारहरू चन्द्रमानसिंह मास्के, हरिप्रसाद शर्मा, जीवरत्न शाक्य, लैनसिंह वाङदेल, जगदीशशमशेर राणा, झसेन्द्रविक्रम राणा अािद कलाकारसँग संगत गर्ने मौका पाएका थिए । साथै केही विदेशी कलाकारहरू पनि त्यही बेला मेरो सम्पर्कमा आए । विसं २०१९ पछि दामोदर पाँडेको ऐतिहासिक घर किनेर मेरो परिवार सरेपछि ग्यालरी पनि सर्यो, उनले सम्झे । उनको कला यात्रा जारी नै रह्यो । विसं २०२९ मा उनले रत्नपार्कस्थित जामे मस्जिदको भवनमा जिंक ब्लकको पसल खोले । जिंक ब्लकको पसल भए पनि त्यहाँ उनका कलाकृतिहरू नियमित रूपमा प्रदर्शित हुन्थे । यो ग्यालरी रत्नपार्कमा मैले २०५५ सम्म सञ्चालन गरें, उनले भने, त्यसपछि मस्जिदले सो भवन भत्काएकोले ग्यालरी लक्ष्यहीन बन्यो । विभिन्न कला सम्बद्ध संस्था र स्थानमा पुग्दा पनि ग्यालरीका लागि आवश्यक स्थान फेला पार्न सकिनँ । त्यसपछि पुन: आफ्नै निवासलाई अल्पकालीन रूपमा प्रयोग गरिरहेको थिएँ । यो दौरान मेरा केही कलाकृति विभिन्न कलाकार र कला ग्यालरीमा छरिए । कलाकार दिवेशमानसिंह प्रधान र आर्ट नेपाल परिवारका कारण अहिले यो स्थानमा आउन सम्भव भयो । आफ्नो घरमा पेन्टिङहरू प्रदर्शित गर्ने थलो बनाउन पाएकोमा खुसी लागेको मल्ल के सुन्दरले सुनाए । भने, मलाई लाग्दै छ कि मैले मन्दिर बनाएँ र पेन्टिङको रूपमा भगवान्हरू आएर बस्नुभएको छ । ८१ वर्षको उमेरमा पनि ग्यालरी खोलेर अमात्यले नेपाली कलाको विकासमा अमूल्य योगदान पुर्याएको चित्रकार राधेश्याम मुनवीरले सुनाए । ग्यालरीमा अमात्यका साना ठूला गरी झन्डै चार दर्जन पेन्टिङलगायत दिवंगत कलाकार चन्द्रमानसिंह मास्के, तेजबहादुर, सुरेन्द्र प्रधान, जगदीशशमशेर लगायतका कला छन् । त्यस्तै कलाकारहरू सुषमा राजभण्डारी, शारदामान श्रेष्ठ, ज्ञानमणि दीक्षित, मोतीरत्न तुलाधरलगायतका पेन्टिङ पनि छन् । यो ग्यालरीलाई कलाकृति प्रदर्शित गर्ने, नियमित रूपमा कलाकारहरूसँग भेटघाट र छलफल गर्ने स्थलका रूपमा विकास गर्ने योजना रहेको अमात्यले सुनाए । भने, ग्यालरीले नेपाली कला र कला इतिहासमा सानो मात्र योगदान दिन सके म खुसी हुनेछु ।"
सञ्चालनमा आउँदै पोखरा थिएटर,"लेखनाथ लामो समयपछि पोखराले नाटक मञ्चनको थलो पाएको छ । पोखराका युवा सक्रियतामा पोखरा थिएटर निर्माण भएको हो । फागुन पहिलो साता नाटक मञ्चनसँगै थिएटर पूर्ण रूपमा सञ्चालनमा आउनेछ । पोखरा थिएटर प्रदेश नम्बर ४ कै पहिलो भएको समूहको दाबी छ । पोखराको गैह्रापाटनमा निर्मित थिएटर दुई सय सिट क्षमताको रहेको छ । ८० लाख रुपैयाँको लागतमा थिएटर तयार भएको समूहले जनाएको छ । गतवर्षको चैतदेखि निर्माण थालिएको थिएटर सकिन १० महिना लागेको हो । नाटयकर्मी परिवर्तन, दिलु गुरुङ र स्थानीय शंकरनाथ कोइरालाले थिएटरमा लगानी गरेका हुन् । नाटक घरको अवधारणा विकास र त्यसलाई मूर्तरूप दिने अवस्थासम्म आइपुग्न झन्डै तीन वर्ष लागेको पोखरा थिएटरका अध्यक्ष परिवर्तनले बताए । शनिबार पत्रकार सम्मेलन गरी उनले नाटक घरलाई बहुउद्देश्यी हलको रूपमा निर्माण गरिएको जनाए । नाटक हेर्न काठमाडौं नै जानुपर्ने बाध्यतालाई यसले न्यूनीकरण गर्नेछ, उनले भने, देशको नयाँ संरचनाअनुसार नाटकको विकेन्द्रीकरणको सम्भावनाको ढोकासमेत खोलेको छ । पोखरामा पृष्ठभूमि तयार गरेर अन्यत्र अवसरको खोजीमा लागेका र सम्भावना बोकेका रंगकर्मीलाई पोखरामै साधना गर्ने वातावरण सिर्जना गर्ने विश्वास उनले गरे । सञ्चालक दिलु गुरुङले थिएटरले कार्यशाला सञ्चालन गरी नियमित नाटक मञ्चनको प्रयास गर्ने बताए । उनले भने, काठमाडौंलगायत अन्य ठाउँका नाटक पनि यहाँ ल्याएर मञ्चन गर्ने सोच बनाएका छौं । अर्का सञ्चालक जग्गाधनी शंकरनाथ कोइरालाले थिएटरले उपयोग गर्दासम्म जग्गा उपलब्ध गराउने उल्लेख गरे । थिएटरले सञ्चालन गरिरहेको कार्यशालामा हाल १५ युवाले अभिनय सिकिरहेका छन् । उनीहरूलाई काठमाडौंको मण्डला थिएटरका निर्देशक राजन खतिवडाले अभिनय सिकाइरहेका छन् । उनले नाटकलाई विकेन्द्रीकरण गर्न सन् २०१० मै मोबाइल थिएटरको अवधारणा ल्याएको स्मरण गरे । त्यतिखेर देशका १० सहर पुगेर नाटक देखाएको थियौं, उनले भने, त्यही सोचले धेरै ठाउँमा नाटक घरको अवधारणा बन्यो । पोखरा सांस्कृतिक रूपमा धनी भएकोले यहाँ कथावाचनको शैलीमा धेरै विविधताको सम्भावना भएको उनले सुनाए । युथ क्रिएसन थिएटरले पनि पोखराको नागढुंगामा नाटक घर निर्माण गरिरहेको छ । पोखराका नाटय समूहहरूले पोखरा उद्योग वाणिज्य संघको सभाहल र पोखरा सभागृहलाई नाटक मञ्चनका लागि प्रयोग गर्दै आएका छन् । त्यसो त, पोखरामा पहिलो पटक विसं १९९५ मा विधिवत् नाटय मञ्चन सुरु भएको मानिन्छ । बडाहाकिम भएर पोखरा बसेका धनशमशेर जबराले मोहरिया टोलमा रहेको आफ्नै सेतो दरबारमा पोखराको चक्कर नाटक मञ्चन गराएका थिए । धनशमशेर आफैंले लेखेको उक्त नाटकको निर्देशन उनका छोरा हरिशमशेरले गरेका थिए । उक्त नाटकले पोखराको प्राकृतिक सौन्दर्य तथा जनजीवन झल्काउने उद्देश्य राखेको थियो । उक्त नाटकका दर्शक त्यस समयका साहुमहाजन, संगीतकार तथा संगीतप्रेमी र सरकारी कर्मचारी मात्रै थिए । त्यसपछि झन्डै १० वर्षसम्म सेतो दरबारमा धनशमशेरका नाटकहरू बर्सेनि प्रदर्शित भए । तीमध्ये वाणासुर, उषाहरण, मायामच्छेन्द्र, कृष्णसुदामा आदि नाटकहरू चर्चित थिए । संस्कृतिकर्मी तीर्थ श्रेष्ठका अनुसार साहु, व्यापारी र धनशमशेरका कृपापात्रहरू मात्र उक्त नाटकका दर्शक हुने गर्दथे । धनशमशेरद्वारा रचित नाटकहरू काठमाडौंका राणा दरबारमा प्रदर्शन गरिने उर्दु नाटकभन्दा फरक र धार्मिक भावनामा आधारित एवं शिक्षाप्रद् थिए ।१९९७ सालमा रामबहादुर श्रेष्ठ र पूर्णबहादुर कार्कीको संयुक्त निर्देशनमा राजा हरिश्चन्द्र नाटकको सार्वजनिक मञ्चन गरिएको थियो । उक्त नाटक नै पोखरामा सार्वजनिक रूपमा प्रदर्शित पहिलो नाटक भएको श्रेष्ठ बताउँछन् । २००७ सालमा राणाशासनविरुद्ध राजनीतिक क्रान्ति भयो । पोखरेली रंगमञ्चका लागि पनि यो महत्त्वपूर्ण वर्षमा परिणत भयो । यही साल रामबहादुर श्रेष्ठ र पूर्णबहादुर कार्कीको निर्देशनमा भीमनिधि तिवारीको सहनशीला सुशीला नाटक मञ्चन गरियो । एक सुकादेखि दुई रुपैयाँसम्मको टिकट दर राखिएको उक्त नाटक नै पोखरामा पहिलोपल्ट टिकटमा प्रदर्शन गरिएको नाटक हो ।"
पुस्तकको रोयल्टी चेपाङलाई,"चितवन लेखक रवीन्द्र मिश्रले आफ्ना ३ पुस्तकको रोयल्टी (लेखकस्व) चेपाङ बालबालिकाको शिक्षामा सहयोग गरेका छन् । अहिलेसम्म उनले करिब ११ लाख रुपैयाँ सहयोग गरिसकेका छन् । ३ वटा पुस्तक सार्वजनिक गरिसकेका मिश्रले बिक्रीबाट आएको सबै रकम कोषमा रहने गरी सहयोग गरेका हुन् । तेस्रो पटक उनले शनिबार मितेरी फाउन्डेसनले स्थापना गरेको खान पुगोस्, दिन पुगोस् अक्षयकोषका लागि ३ लाख ५० हजार हस्तान्तरण गरे । उनले सुरुमा भूमध्य रेखा पुस्तक बिक्रीबाट आएको २ लाख २८ हजार रुपैयाँ खैरहनीमा रहेको अन्तोदय जनजाति विद्यालयमा अध्ययनरत विद्यार्थीका लागि सहयोग गरे । उक्त रकमबाट १० जना चेपाङ बालबालिकाले आवासीय सुविधासहित अध्ययन गर्ने अवसर पाएका थिए । त्यस्तै, उनले दोस्रो पुस्तक खान पुगोस्, दिन पुगोस् बाट पनि ५ लाख १८ हजार कोषमा जम्मा गरे । यसपछि उनले रवीन्द्र मिश्रका कविता संग्रह र अन्य पुस्तक बिक्रीबाट आएको रोयल्टी रकम कर कटाएर ३ लाख ५० हजार रुपैयाँ शनिबार सहयोग गरेका हुन् । सबै गरेर उनले १० लाख ९६ हजार हन्तान्तरण गरिसकेका छन् । उनले सही ठाउँमा सहयोग गर्न पाउँदा मन प्रफुल्लित भएको बताए । यस्तो कार्यले एकअर्कोलाई प्रेरित गर्छ, उनले भने, त्यही भएर सबैले परोपकारी कामलाई प्रवद्र्धन गर्न जरुरी छ । पहिलो पुस्तक भूमध्य रेखा बाट आएको रकम साथीहरूले मिलेर खोलेको संस्था हेल्प नेपालमा सहयोग गर्न तयार भएका थिए । त्यही बेला उनले चितवनका पत्रकार एकल सिलवालले सामाजिक सञ्जाल फेसबुकमा राप्ती नगरपालिका १३ स्थित कान्दा गाउँको दर्दानक फोटो राखे । जुन फोटोले उनका आँखा रसाए । फोटो हेरेपछि मलाई पुस्तक बिक्रीबाट आएको रकम तुरुन्त सहयोग गर्न मन लाग्यो, उनले भने, कोषको रकमबाट विकटका चेपाङ बालबालिकाले पढ्न पाएका छन्, यो नै परोपकारी काम हो । उनले विकट कान्दाको भीरमा गएर वेदना हेरेर काम गर्न सजिलो नभएको भन्दै मितेरी फाउन्डेसनको अगुवाइमा भएको काम प्रशंसनीय रहेको बताए । मिश्रले कान्दाका चेपाङ शीर्षकमा कविता सुनाएर आफ्नो विचार राखेका थिए । उनले ५ वटा कविता सुनाए । उता मितेरी फाउन्डेसनका अध्यक्ष एकल सिलवालले मिश्रकै पुस्तकको नामबाट अक्षयकोष स्थापना गरेको बताए । यो संस्था मित्रता र सद्भाव राख्ने संस्था हो, उनले भने, त्यसैले संस्था स्थापनाको प्रेरणाको स्रोत नै रवीन्द्र मिश्र हुनुहुन्छ । ०६७ साल चैत २५ गते उक्त संस्था स्थापना गरियो । सिलवालले कोषको रकम शतप्रतिशत सदुपयोग हुने बताए । कोषमा रहेको रकम र आउने ब्याजबाट कान्दास्थित कान्देश्वरी आधारभूत विद्यालयमा दुई जना शिक्षक राखिएका छन् । एक दिनको दूरीमा रहेको कान्दाबाट आएका कान्देश्वरी आधारभूत विद्यालयका प्रअ बालकृष्ण थपलिया र विद्यालय व्यवस्थापन समितिका अध्यक्ष चन्द्रबहादुर तामाङले ब्याजबाट आएको ४० हजार र कोषको ६० हजार बुझे । उक्त विद्यालयमा १ सय ५३ जना बालबालिका अध्ययन गरिरहेका छन् । उनीहरूलाई काठमाडौंस्थित लक्ष्मी प्रतिष्ठानले छात्रावास निर्माण गरी आवासीय सुविधासहित पढ्ने व्यवस्था मिलाएको छ । हाम्रो उद्देश्य १० लाखसम्म बनाएर त्यसको ब्याजबाट आउने रकमबाट चेपाङ बालबालिकाको पढाइमा सहयोग गर्ने भन्ने थियो, अध्यक्ष सिलवालले भने, अहिले ११ लाख जम्मा भयो, सुरुमा मिश्रबाट आएको रकम अन्तोदय विद्यालयमा चेपाङ बालबालिका राखेर पढ्न खर्च गरियो । उनले कुनै पनि अभावले पढाइ नरोकियोस् भनेर उनीहरूलाई पढाउने लक्ष्य प्रमुख रहेको बताए ।"
नमस्ते मिनोद,"काठमाडौं वैदेशिक रोजगारीका लागि दक्षिण कोरिया पुगेका पोखराका मिनोद मोक्तान कालान्तरमा गायक बने । कोरियामा कामदारमाथि हुने अन्याय र असमान व्यवहारले उनीजस्ता अन्य चार युवालाई पनि संगीततिर डोहोर्यायो । तिनले उतै ब्यान्ड स्थापना गरे अनि नाम राखे स्टप क्रयाकडाउन । ब्यान्डले स्थानीय सरकारको विभेदकारी नीति र आचरण अन्त्य गर्न दह्रै किसिमले आवाज उठायो ।रक विधामा काम गर्ने उक्त ब्यान्डमा इन्डोनेसिया, कोरिया, नेपाल र म्यान्मारका सदस्य छन् । यही बहुसांस्कृतिक ब्यान्ड शनिबार पहिलो पटक नेपालमा गुन्जियो । अंकुर नेपाल र एम मिडियाले राष्ट्रिय सभागृहमा गरेको नमस्ते मिनोद कार्यक्रममा ब्यान्डसहित अन्य नेपाली र कोरियाली कलाकारले प्रस्तुति दिए । हो जुङ हुनले असार, थाहा छैन र यो मन त मेरो गाए । स्ट्रक पपले कोरियन गीतमा डान्स देखायो भने प्रेम गुरुङ, चन्द्र लामा र ऐश्वर्य श्रेष्ठले लाखौं मुटु बोलको गीत सुनाए । योङ हुन सङ, सो थिहा, सो मु थु र किम जी युङसहित स्टेजमा उपस्थित भएका मिनोदले कोरियन भाषाका आधा दर्जन गीत प्रस्तुत गरेका थिए । मिनोदले गाउँदा दर्शक सिटबाट उठेर हुटिङ गर्न बाध्य भए । भाषा नबुझे पनि संगीतमा झुमेको दृश्य हेर्नलायक थियो । कतिले वान्स मोर भन्दै चिच्याएको समेत सुनियो । उनले सुरुमा टु जे, टियर्स अफ होप जस्ता गीत सुनाए । दोस्रोपल्ट निकै ऊर्जाशील शैलीमा प्रस्तुत हुँदा उनको रकस्टार छवि देखिएको थियो । प्रवासी मजदुरका लागि काम गर्ने राम्रो वातावरण मिलाइदिन र उचित व्यवहारको माग गर्दै स्टप क्रयाकडाउनले द ग्रेभ अफ द हयान्ड, समडे आई विल गो जस्ता गीत सार्वजनिक गरेको छ । यी गीत निकालेर केही ठाउँमा स्टेज प्रस्तुति दिन सुरु गर्दाताक नै मिनोदलाई कोरिया सरकारले स्वदेश पठाइदियो । तर, चौतर्फी विरोधपछि उनी पुन: कार्यक्षेत्र फर्किन पाए । अहिले यो ब्यान्ड प्रवासी कामदारको आइकन बनेको छ । यसले दुइटा एल्बम निकालिसक्यो । यही ब्यान्ड र कोरियामा भएको आप्रवासी आन्दोलनलाई पछयाएर अशोक थापाले बनाएको द कोरियन डिम्स डकुमेन्ट्रीले थुप्रै अन्तर्राष्ट्रिय अवार्ड बटुल्न सफल पनि बनेको थियो । कार्यक्रममा मिनोदले कोरियन युवा हो जुङ हुनसँग मिलेर हेमन्त रानाको गीत सुन साइँली पनि गाए । उनले द हिमालयन ब्यान्डको मुसु मुसु हाँसिदेऊ गाएर कार्यक्रमको बिट मारेका थिए ।"
"काबुल एम्बुलेन्स बम आक्रमण  ९५ को मृत्यु, १५८ घाइते","काबुल (बीबीसी) अफगानिस्तानको राजधानी काबुलमा शनिबार गरिएको आत्मघाती बम आक्रमणमा कम्तीमा ९५ जनाको मृत्यु भएको छ । बम आक्रमणमा परी १ सय ५८ जना घाइते भएका छन् । अधिकारीहरूका अनुसार आक्रमणकारीले एम्बुलेन्समा लुकाएको शक्तिशाली विस्फोटक पदार्थ प्रहरी सुरक्षा जाँच केन्द्रको छेवैमा विस्फोट गराएका थिए । उनीहरूका अनुसार विद्रोहीले अफगानिस्तानमा पहिलोपटक एम्बुलेन्समा विस्फोटक सामग्री राखेर आक्रमण गरेका हुन् । अफगान अधिकारीले आक्रमण पुरानो आन्तरिक मन्त्रालयको भवननजिकै भएको हो । उक्त क्षेत्रमा विभिन्न देशका कूटनीतिक नियोग, युरोपेली संघ र उच्च शान्ति परिषद्का कार्यालयहरू छन् । आक्रमणको इस्लामिक विद्रोही संगठन तालिवानले जिम्मेवारी लिएको छ । तालिवान प्रवक्ता जाबिहुल्लाह मुजाहिदले आक्रमण आफूहरूले गराएको हिन्दुस्तान टाइम्स डटकमले जनाएको छ । घटनास्थलबाट नजिकै अस्पतला सञ्चालन गरेको इटालियन सहयता समूहका समन्वयकर्ता डेयान पानिकले आक्रमणलाई नरसंहार को संज्ञा दिए । टीटरमार्फत उनले अस्पतालमा ५० भन्दा बढी मानिसको उपचार गरिरहेको जनाए । आक्रमणका बेला नजिकै रहेका सांसद मिर्बाइस यासिनीले कूटनीतिक नियोगहरू नजिकैको सुुरक्षा जाँच केन्द्रमा एम्बुलेन्स पुगेलगत्तै विस्फोट भएको बताए । आन्तरिक मन्त्रालयका सहायकप्रवक्ता नसरत रहिमीले समाचार संस्था एएफपीलाई भने, आत्मघाती आक्रमणकारीले विभिन्न सुरक्षा जाँच केन्द्र पार गर्न एम्बुलेन्सको प्रयोग गरेको देखिन्छ । उनका अनुसार पहिलो जाँचका क्रममा चालकले जमुरियट अस्पतालमा बिरामीलाई पुर्याउन लागेको बताएका थिए । रहिमीले दोस्रो पटक पहिचान भएलगत्तै उनले विस्फोट गराएको आशंका गरे । प्रत्यक्षदर्शीका अनुसार विदेशी नियोग र प्रहरी मुख्यालय रहेको क्षेत्रमा बम आक्रमणका बेला भीड रहेको थियो । स्थानीय सञ्चारमाध्यमका अनुसार आक्रमण दिउँसो १२ बजेर १५ मिनेटमा गरिएको हो । आक्रमणपछि उक्त क्षेत्रमा धुवाँको मुस्लो फैलिएको थियो । अधिकारीहरूले घाइतेमध्ये कतिपयको स्थिति चिन्ताजनक रहेकाले मृतकको संख्या अझै बढ्ने जनाएका छन् । घाइतेको नजिकैको जमुरियट अस्पतालमा उपचार भइरहेको छ । सर्वसाधारणहरूले विस्फोटपछि घाइतेलाई बोकेर हतारहतार अस्पतालतर्फ कुदिरहेका देखिन्थे । शनिबार बिहान मात्रै काबुलस्थित विदेशीको भीडभाड हुने सुपरमार्केट, बजार तथा होटलमा इस्लामिक विद्रोहीले आक्रमण गर्न सक्ने भन्दै चेतावनी दिइएको थियो । हालैका दिनमा इस्लामिक स्टेट तथा तालिवान विद्रोहीले अफगानिस्तानमा विदेशी लक्षित आक्रमणलाई तीव्रता दिएका छन् । एक साताअघि तालिवान विद्रोहीले काबुलको एक होटलमा आक्रमण गरेका थिए । इन्टरकन्टिनेन्टल होटलमा गरिएको विदेशी नागरिक लक्षित आक्रमणमा ४० जना मारिएका थिए । गत बुधबार इस्लामिक स्टेट विद्रोहीले अफगानिस्तानको पूर्वी सहर जलालावादस्थित बेलायती सहायता संस्था सेभ द चिल्डर्नमा गरेको आक्रमणमा ४ जनाको मृत्यु हुनुका साथै दर्जनौँ घाइते भएका थिए । उक्त आक्रमणपछि संस्थाले आफ्ना कार्यक्रमहरू स्थगित गरेको जनाइसकेको छ । कट्टर इस्लामिक विद्रोही तालिवानले अफगानिस्तानका कतिपय स्थान नियन्त्रणमा लिएका छन् । अधिकारीहरूले गत मेमा १ सय ५० जनाको मृत्यु हुने गरी भएको ट्रक बम आक्रमणपछि राजधानी काबुलको सुरक्षा व्यवस्था कडा पारेको जनाउँदै आएका थिए । अफगान सरकारले उक्त आक्रमण पाकिस्तानको समर्थन प्राप्त हक्कानी समूहले गरेको जनाएको थियो । तर पाकिस्तानले भने विद्रोही समूहलाई सहयोग र समर्थन गर्दै आएको आरोप अस्वीकार गर्दै आएको छ । गत अक्टोबर महिनाभर अफगानिस्तानमा भएको विद्रोही हमलामा १ सय ७६ जना मारिएका थिए । यद्यपि, हालैका दिनमा विद्रोहीहरूको आक्रमणमा भने झन् वृद्धि भएको छ । गत महिना सिया सांस्कृति केन्द्रमा गरिएको आक्रमणमा ४० जना मारिएका थिए ।"
लुम्बिनीबारे चिनियाँ टेलिभिजनमा कार्यक्रम,"कपिलवस्तु (कास) गौतम बुद्धको जन्मस्थल लुम्बिनीमा बाहय पर्यटन प्रवद्र्धनका गर्ने उद्देश्यले चीनको प्रभावशाली टेलिभिजन छेन्दुबाट लुम्बिनीका आकर्षणहरू प्रसारण गरिएको छ । करिब ३ मिनेटको आध्यात्मिक केन्द्र नामक कार्यक्रम डिसेम्बर र जनवरीमा गरी १० पटक भन्दा बढी प्रसारण गरिएको हो । लुम्बिनीका आकर्षणलाई समेटेर चिनियाँ भाषामा बनाइएको आध्यात्मिक केन्द्र समाचार र कार्यक्रमबीचमा प्रसारण गरिएको हो । कार्यक्रममा लुम्बिनीको प्रमुख आकर्षण मायादेवी मन्दिर, अशोक स्तम्भ, पुष्करणी पोखरी र श्रद्धापूर्वक उपासकले गरेको पूजाआजा देखाइएको छ । लुम्बिनीको हरियाली, मनमोहक वातावरण, चिनियाँ विहार, सूर्योदय र सूर्यास्तका रोमाञ्चक दृश्य पनि देखाइएका छन् । लुम्बिनी विकास कोषका सद्भावना दूत तथा पर्यटनविद् विक्रम पाँडे काजी र नेपाल पर्यटन बोर्डका सञ्चार परामर्शदाता शरद प्रधानको अन्तर्वार्तासमेत दृश्यमा समावेश गरिएको छ । उत्तरी छिमेकी चीनका पर्यटक नेपालमा आकर्षित गर्नु नै मुख्य उद्देश्य हो । टेलिभिजनकी वरिष्ठ सम्पादक बेट्टी च्याङले वी च्याटमा भनिन्, कार्यक्रम प्रसारण भएपछि राम्रो प्रतिक्रिया पाएकाले थप उत्साहित भएका छौं । उनले छिमेकी देश नेपालका पर्यटकीय स्थल चिनियाँ पर्यटकका लागि राम्रो गन्तव्य बनोस् भन्ने कामनासहित आफूहरू लागिपरेको जनाइन् । च्याङले भनिन्, कार्यक्रम प्रसारणपछि धेरै चिनियाँले लुम्बिनी भ्रमणबारे सोधखोज गरेका छन् ।यसअघि टेलिभिजनले जंगल एड्भेन्जर नाममा चितवन राष्ट्रिय निकुञ्जका वन्यजन्तु, जंगल सफारी र नौकाविहारका आकर्षण पनि प्रसारण गरेको थियो । त्यस्तै, काठमाडौंको स्वयम्भू, भक्तपुर र पाटनका ऐतिहासिक कला संस्कृतिका पर्यटकीय आकर्षणलाई नेपालमा स्वागत छ शीर्षकमा प्रसारण गरेको थियो । नेवारी नयाँ वर्ष र संस्कृति पनि त्यसमा समेटिएको छ । चिनियाँ पर्यटकलाई शान्ति र बुद्ध, वाइल्ड लाइफ, पर्यावरणीय पर्यटन एवं ऐतिहासिक र पुरातात्त्विक कला संस्कृतिका विभिन्न विषयमा जानकारी दिन कार्यक्रम उत्पादन तथा प्रसारण गरेको छेन्दु रेडियोकी संवाददाता लेन सिजेले बताइन् । आफ्नो रुचिअनुसार चिनियाँ पर्यटकले नेपाल घुम्ने योजना बनाउन थालेका छन्, उनले भनिन्, धेरै सुझाव र धन्यवाद पाएकाले कार्यक्रमको राम्रो भएको महसुस गरेका छौँ । टेलिभिजनका साथै छेन्दु रेडियो र अनलाइनबाट पर्यटकीय गन्तव्यबारे समाचार तथा श्रव्यदृश्य रिपोर्ट प्रकाशनप्रसारण गरिएको थियो । श्रव्यदृश्य, फोटो र विवरण संकलनका लागि टेलिभिजन बोर्ड सदस्य जिन लिङको नेतृत्वमा टेलिभिजन, रेडियो र अनलाइनका ६ सञ्चारकर्मीले दुई महिनाअघि लुम्बिनीको भ्रमण गरेका थिए ।"
नुन लिन दुई साता पैदल,"हुम्ला दक्षिणी हुम्लाका चार गाउँपालिकाका बासिन्दालाई नुन खरिदका लागि दुई सातासम्म हिँड्नुपर्ने बाध्यता छ । साल्ट ट्ेरडिङ कर्पाेरेसनले सहुलियत मूल्यको नुन उपलब्ध नगराउँदा स्थानीय मुगु सदरमुकाम गमगढी र बाजुरा सदरमुकाम मार्तडीसम्म पुग्छन् । ती स्थान पुगेर फर्कंदा दुई सातासम्म लाग्ने गरेको छ । कर्पाेरेसनले डिपो स्थापना नगरी ढुवानीका लागि ठेकेदारलाई जिम्मा दिएको छ । तर, ठेकेदारले ढुवानी नगर्दा चंखेली, सर्केघाट, अदानचुली र ताजाकोट गाउपालिकाका बासिन्दा मर्कामा छन् । दक्षिण हुम्लाका चार गाउपालिकामा कर्पाेरेसनले नुन उपलब्ध नगराएको चंखेली गाउपालिका १ का तिलक बोहराले बताए । उनका अनुसार चंखेली र सर्केघाट गाउँपालिकाका बासिन्दा मुगुको गमगढी र अदानचुली तथा ताजाकोट गाउँपालिकाका बासिन्दा बाजुराको कोल्टी वा मार्तडी पुगेर नुन किन्छन् । महँगो मूल्यमा खरिद गरी चर्काे ढुवानी भाडा तिरेर उपभोग गर्न बाध्य छौं, उनले भने । आफ्ना भेडाबाख्रा भएकाहरूले वर्षाका बेला तिनैलाई बोकाएर तीन साता लगाई तिब्बतबाट ढिके नुन ल्याउने गरेका छन् । कर्पाेरेसन नेपालगन्जका प्रमुख मनोज चौधरीका अनुसार ढुवानी गर्दा ठेकेदारले नुनको मूल्य तिरेर जिम्मा लिनुपर्छ । आफूले खरिद गरी ल्याएको नुन सम्बन्धित स्थानमा पुर्याई बिक्रीवितरण भएपछि मात्रै कर्पाेरेसनले ठेकेदारलाई ढुवानी रकम भुक्तानी गर्ने उनले बताए । आफैंले खरिद गरी ल्याउनुपर्ने र बिक्रीवितरण झन्झटिलो हुने भएकाले सतहमार्गबाट ढुवानी गर्न जिम्मा लिएका ठेकेदार सकेसम्म अनेक बहाना देखाएर काम टारिरहन्छन् । ढुवानी गरे पनि थोरै मात्र पुर्याउने गरेको स्थानीयको आरोप छ । कर्पाेरेसन सिमकोटका प्रमुख राजबहादुर लामाका अनुसार खार्पनाथ, सिमकोट र नाम्खा गाउपालिकाका लागि सरकारको ढुवानी अनुदानमा सहुलियत मूल्यमा नुन उपलब्ध गराइने व्यवस्था मिलाइएको छ । नेपालगन्जबाट हवाई र हिल्साबाट सतहमार्गबाट ठेकेदारमार्फत ढुवानी गर्ने व्यवस्था छ । हिल्साबाट आउने नुन तिब्बतबाट खरिद गरिएको ढिके नुन हो । तिब्बतबाट खरिद गरिएको नुन हिल्सामा आयोडिन मिसाएर सिमकोट ल्याउने गरिएको छ । कर्पाेरेसनले हिल्सामा आयोडिन प्लान्ट जडान गरेको छ । दक्षिणी भेगका चार गाउपालिकाका लागि ठेकेदारमार्फत सतहमार्गबाटै ढुवानी गराउने व्यवस्था छ । ठेकेदारले सिमकोटसम्म ढुवानी गरे पनि दुर्गम भेगमा पुर्याएका छैनन् । कर्पाेरेसनले दक्षिणी भेगका श्रीनगर र सर्केघाटका लागि नेपालगन्जबाट सतहमार्ग, सिमकोटका लागि हवाई र तिब्बती सीमा हिल्सादेखि सिमकोटसम्मका लागि सतहमार्गबाट ढुवानी गर्न टेन्डर गर्दै आएको छ । चालू आवका लागि नेपालगन्जदेखि सिमकोटसम्म हवाई ढुवानीका लागि हिमाली कार्गाे ढुवानी सेवाले, सतहमार्गबाट हिल्सादेखि सिमकोटसम्म प्रेमबहादुर लामाले, नेपालगन्जदेखि सर्केघाटसम्म कमल गुरुङ र नेपालगन्जदेखि श्रीनगरसम्म गोकुल खाँडले ढुवानीको ठेक्का लिएका छन् । कर्पाेरेसनको सिमकोट डिपोका अनुसार हवाईमार्गबाट सिमकोटमा हालसम्म दुई हजार क्विन्टल ढुवानी भइसकेको छ । सहुलियत दरको नुन प्रतिकिलो नौ रुपैयाँमा बिक्री हुने गरेको छ । केही वर्षअघिसम्म यहाँका गाउँहरूमा ढिके नुन मात्र प्रयोग हुन्थ्यो । पछिल्लो समय लिमी भेगबाहेक अधिकांश क्षेत्रका बासिन्दा आयोडिनयुक्त नुनमा निर्भर छन् । आयोडिनयुक्त नुन उपभोग गर्न थालेपछि जिल्लामा गलगॉड आउने संख्यामा कमी आएको छ । ढिके नुन प्रयोग गर्दाताका गाउँगाउँमा गलगाँड भएका व्यक्ति धेरै हुन्थे, स्थानीय रामचन्द्र बुढाले भने, अहिले त्यस्ता व्यक्ति भेटिएका छैनन् । तिब्बतसँग सीमा जोडिएको लिमीका बासिन्दा ढिके नुनकै भरमा छन् । आयोडिनयुक्त नुनबारे उनीहरूलाई चेतना नै छैन । सरकारद्वारा सहुलियतमा उपलब्ध हुने नुनमा स्थानीयको पहुँच पुग्दैन । सदरमुकाम पुग्न झन्डै ५ हजार मिटर उचाइको लेक पार गरेर पाँच दिन हिँड्नुपर्छ । उनीहरूलाई तिब्बतको ताक्लाकोट बजार पुग्न सहज हुन्छ । लिमीका बासिन्दालाई सहुलियत दरको चामल र नुनबारे जानकारी नै नभएको गाविस पूर्वअध्यक्ष छिरिङपाल्देन लामाले बताए ।"
सीमामा उपचार पाउनै मुस्किल,"सिन्धुपाल्चोक (कास) गाउँमा स्वास्थ्यचौकीमा औषधि नभएपछि भोटेकोसी गाउँपालिका, तातोपानीका बासिन्दा समस्यामा परेका छन् । ज्वरोले थलिएकी १३ वर्षीया सविना शेर्पालाई पिता सन्तमान शेर्पाले पिठ्युँमा बोकेर गाडी पाइने स्थान झिर्पुसम्म ल्याए । अब रातिसम्ममा भए पनि बाह्रबिसे पुर्याउँछु, उनले भने । बोक्चेन बस्तीकी कर्णमाया विक पनि ज्वरोले थलिएकी छोरी च्यापेर झिर्पुमा अस्पताल खौज्दै भौंतारिइरहेकी थिइन् । स्वास्थ्यचौकीको सिटामोलले छोएन, उनले भनिन्, अब ठूलै अस्पताल लैजानुपर्लाजस्तो छ । भूकम्पपछि सीमा क्षेत्रमा सहज ढंगले यातायात सञ्चालन हुन नसक्दा स्वास्थ्यचौकी जान घन्टौं पहिरो छिचोल्दै हिंड्नुपर्छ । यसले बिरामीलाई थप सास्ती हुने गरेको छ । भूकम्पपछि सुनसान तातोपानी सडकको मर्मतमा कसैले ध्यान नदिएको स्थानीयको गुनासो छ । फोन राम्रोसँग चल्दैन, बिजुली छैन, तातोपानी स्वास्थ्यचौकीका इन्चार्ज रामप्रसाद पन्थी भन्छन्, औषधि पनि पर्याप्त छैन, समस्यैसमस्या भए पनि सकेको सेवा गरिरहेका छौं । बजेट अभावका कारण धेरै औषधि खरिद गर्न नसकिएको उनको भनाइ छ । गाउँपालिका प्रमुख राजकुमार पौडेलले पनि औषधिका लागि बजेट अभाव रहेको बताए । बजेट बढाएर स्वास्थ्यचौकीको सुविधा प्रभावकारी बनाउने प्रयास गर्दैछौं, उनले भने । जिल्ला स्वास्थ्य कार्यालय प्रमुख पोमावती थापाका अनुसार औषधि खरिद शीर्षकको बजेट स्थानीय तहमा पठाउने नीति बनेपछि समस्या झन् बढेको छ । यस्तै समस्या जिल्लाभरिबाट आइरहेको छ, उनले भनिन् ।"
आगलागीमा ११ घर नष्ट,"मुगु (कास) हुम्लास्थित सर्केगाड गाउँपालिका ७ रोडिकोट कार्कीबाडा गाउँमा शनिबार मध्याह्न भएको आगलागीमा ११ घर जलेर नष्ट भएका छन् । समयमै आगो नियन्त्रण गर्न नसक्दा घर पूरै नष्ट भएका छन् भने अनाज र धनसम्पत्ति पनि खरानी भएको छ । आगजनीबाट जयबहादुर बोहरा, खडकबहादुर कार्की, तेजबहादुर कार्की, राजेन्द्र कार्की, दलबहादुर कार्की, लालबीर कार्की, नैनसिंह कार्की, मेघजंग कार्की, खडके कार्की, कालीबहादुर कार्की, परजित कार्की र ल्वारे कार्कीका घर जलेर नस्ट भएका हुन् । घरबारीमा बच्चाहरू जम्मा भएर आगो बालेर तापिरहेका बेला हावा लागेर आगो घाँसको खातमा सल्किएको स्थानीयले बताए । त्यहाँ फैलिएको आगोले गाउँका घरमा टिपेको कार्कीबाडा गाउँकी कुसुमकली कार्कीले बताइन् । दिउँसो भएकाले मानवीय क्षति भने भएन । तर, घरआँगनमा बाँधेर राखेका चौंरी, घोडा, गाईको बाच्छी भने आगोमा परेको उनले बताइन् । गाउँका बासिन्दा, प्रहरी र युवा विद्यार्थी मिलेर खोलाबाट गाग्रीमा पानी ओसारेर आगो निभाएको कार्कीले बताइन् । सर्केगार्ड कार्कीबाडा गाउँमा आगजनीबाट ११ वटा घर जलेर सखाप भए पनि क्षतिको विस्तृत विवरण आइनसकेको प्रजिअ लक्ष्मीप्रसाद बाँस्कोटाले बताए ।बालक घाइतेरोल्पा सुवर्णावती गाउँपालिका १ को घोडागाउँमा आगलागी हुँदा एउटा गोठसहित ६ वटा घर जलेर नष्ट भएका छन् । घोडागाउँको पञ्चिकोट गाउँमा शनिबार दिउँसो भएको आगलागीमा परी एक बालकसमेत घाइते छन् । आगलागीमा परेर स्थानीय नगेन्द्र पुनका ६ वर्षीय छोरा आयुष पुन घाइते भएको प्रहरीले जनाएको छ । आगलागीमा एउटा गोरु, २ वटा बाख्रा र एउटा बंगुर जलेका छन् । प्रहरीले स्थानीयको सहयोगमा आगो नियन्त्रणमा लिएको थियो ।"
अस्पताल परिसरमै निजी फार्मेसी,"धनुषा (कास) जनकपुर अञ्चल अस्पताल परिसरमा रहेका निजी फार्मेसी सञ्चालकले अन्यत्र सर्न अटेरी गरेका छन् । अस्पताल प्रशासनले पटकपटक पत्राचार गरेर ठाउँ खाली गर्न निर्देशन दिए पनि उनीहरू हटेका छैनन् ।स्वास्थ्य मन्त्रालय र मध्यमाञ्चल क्षेत्रीय स्वास्थ्य सेवा निर्देशनालयले अस्पतालको फार्मेसीलाई प्रभावकारी बनाउन परिसरभित्रका निजी फार्मेसी बन्द गर्न निर्देशन दिएको थियो । निजीका कारण अस्पतालको फार्मेसी भने सुनसान छ । निजी फार्मेसी सञ्चालकले अस्पतालका केही चिकित्सक, कर्मचारी र राजनीतिक दलका नेतालाई प्रलोभनमा पारेर अस्पतालको ताकेता नसुनेझंै गरिरहेको स्रोतले बतायो । अञ्चल अस्पताल विकास समितिले २०७४ भदौ १४ गते परिसरभित्र रहेका निजी फार्मेसी बन्द गर्ने निर्णय गरेको थियो । सञ्चालकले अटेरी गरेपछि अस्पताल प्रशासनले ०७४ असोज २३ गते ७ दिनभित्र बाँकी बक्यौता बुझाई सटर खाली गर्न पत्राचार गरेको थियो ।"
वित्तीय अवस्थामा गिरावटको संकेत,"काठमाडौं विस्तारकारी बजेटका कारण समस्यामा रहेको सार्वजनिक वित्त (सरकारको खर्च र आम्दानी) को अवस्था संघीयता कार्यान्वयनका क्रममा बढ्ने खर्चले थप बिग्रने सम्भावना रहेको तर्फ अन्तर्राष्ट्रिय मुद्रा कोष (आईएमएफ) ले सचेत गराएको छ । पछिल्लो वित्तीय अवस्थाको मूल्यांकन गरी कोषले सार्वजनिक गरेको एक प्रतिवेदनमा बढ्दो बजेट घाटालाई समस्याका रूपमा देखाइएको छ । वित्तीय विकेन्द्रीकरणको क्रममा चालु आवमा सार्वजनिक वित्तको अवस्था थप बिग्रनेछ, कोषले हालै प्रकाशित गरको साउथ एसियन रिजनल आउटलुक मा उल्लेख छ । कोषले शोधनान्तर अवस्थामा परेको चाप र मूल्यवृद्धिलाई पनि चासोको रूपमा हेरेको छ । उसले मौद्रिक नीति कसिलो बनाउन केन्द्रीय बैंकलाई सुझाव दिएको छ । यसअघि मौद्रिक नीतिका प्रमुख उद्देश्यमध्ये मूल्यवृद्धि र भुक्तानी सन्तुलनमा स्थिरता भए पनि हाल तीनै सूचकमा चाप परेकाले नियन्त्रणका लागि राष्ट्र बैंकलाई आग्रह गरेको हो । पछिल्ला वर्षहरूमा नेपालको वित्तीय नीति (बजेट) विस्तारमुखी हुँदै गएको जनाउँदै आईएमएफले भनेको छ, यस्तो अवस्थामा मूल्यवृद्धि र शोधनान्तरमा परेको चाप कम गर्न मौद्रिक नीति कँसिलो बनाउनुपर्छ । वित्तीय नीति विस्तारकारी भएको अवस्थामा सहायक तथा परिपूरक नीतिका रूपमा रहेको मौद्रिक नीति कसिलो हुनुपर्ने आईएमएफको भनाइ छ । अर्थतन्त्रको आर्थिक वृद्धिमा मुख्य भूमिका वित्तीय नीतिको रहने भएकाले मौद्रिक नीति सरकारको आर्थिक वृद्धिका पछि मात्र दौडिन नहुने आईएमएफले जनाएको छ ।गत मंसिरमा मुलुकको शोधनान्तर सवा ९ अर्ब रुपैयाँले घाटामा छ । बाहय अवस्था सन्तुलित रूपमा अघि बढ्न नसक्नुका साथै रेमिटयान्स आप्रवाह घटेपछि शोधनान्तर घाटामा गएको हो । पछिल्ला दुई महिनायता रेमिटयान्स आप्रवाह अघिल्लो वर्षको तुलनामा घटिरहेको छ । कात्तिकमा १५ प्रतिशतले ऋणात्मक रहेको रेमिटयान्स वृद्धिदर मंसिरमा ०८ प्रतिशतले ह्रास आएको छ । यस्तै, अघिल्लो महिनाको तुलनामा गत मंसिरमा बजार भाउ पनि उकालो लागेको छ । कात्तिकमा ३९ प्रतिशत रहेको वार्षिक विन्दुगत उपभोक्ता मूल्य वृद्धिदर मंसिरमा केही बढेर ४२ प्रतिशत पुगेको राष्ट्र बैंकको तथ्यांक छ ।यसैगरी, गुणस्तरिय लगानी विस्तारका लागि पनि आईएमएफले सरकारलाई सुझाएको छ । वित्तीय नीति ठूला र गुणस्तरीय लगानी प्रोत्साहन गर्नेतर्फ लक्ष्यित हुनुपर्छ, प्रतिवेदनमा भनिएको छ । हाल नेपाल संघीय संरचनामा गएकाले वित्तीय विकेन्द्रीकरणलाई दिगो र प्राभवकारी रूपमा कार्यान्वयन गर्नुपर्ने आईएमएफले जनाएको छ । यसका लागि प्रादेशिक सरकारहरूबीचमा गतिलो सहकार्य र समन्वयका साथै सबै तहमा सार्वजनिक वित्तीय व्यवस्थापन क्षमता अभिवृद्धि अपरिहार्य छ । संघीय संरचनामा प्रभावकारी वित्तीय विकेन्द्रीकरणका लागि सरकारी वित्त बलियो बनाउनुका साथै वित्तीय नीतिका व्यावहारिक कमजोरीहरूलाई सुधार गर्नुपर्ने बताइएको छ । गत वर्ष (२०१७ फेब्रुअरी) मा बैंक तथा वित्तीय संस्थाले आक्रामक रूपमा कर्जा प्रवाह गरेको भन्दै नियन्त्रण गर्न आग्रह गरेको राष्ट्र बैंकले अहिले कर्जा वृद्धिदर सन्तोषजनक रहेको जनाएको छ । २०१७, फेब्रुअरीमा बैंक तथा वित्तीय संस्थाको कर्जा विस्तार ३२ प्रतिशतले बढेको थियो । २०१८ डिसेम्बरमा वित्तीय प्रणालीमा १६ प्रतिशतको कर्जा विस्तार भएको र त्यो सन्तोषजनक रहेको आईएमएफको ठहर छ । उक्त अवधिमा राष्ट्र बैंकले कर्जाको क्षेत्रगत सीमा परिमार्जन गर्नुका साथै घरजग्गा र सवारीसाधन कर्जामा कडाइ गरेकाले ऋणको वृद्धिदरमा कमी आएको जनाइएको छ । वित्तीय क्षेत्रमा भएको तीव्र विस्तारसँगै वित्तीय सुधार पनि गर्नुपर्ने भएकाले केन्द्रीय बैंकले नियमन तथा सुपरिवेक्षण ढाँचा, ऋणको वर्गीकरण, खराब ऋणबापतको व्यवस्था, जोखिम व्यवस्थापनका अभ्यासलगायत नीति अद्यावधिक गर्नुपर्ने आईएमएफले सुझाएको छ । तर, बैंकहरूले भने आक्रामक रूपमा कर्जा विस्तार रोकेका छैनन् । राष्ट्र बैंकको तथ्यांकअनुसार गएको एक महिनामा बैंकहरूले ४२ अर्ब रुपैयाँ कर्जा विस्तार गरेका छन् । गत पुस ९ देखि माघ ९ गतेसम्ममा २८ वटा वाणिज्य बैंकबाट उक्त कर्जा विस्तार भएको हो । गत पुस पहिलो सातासम्म वाणिज्य बैंकहरूको कर्जा प्रवाह १ अर्ब ६७ करोड रुपैयाँ रहेकोमा मंगलबारसम्म २ अर्ब ९ करोड रुपैयाँ पुगेको राष्ट्र बैंकको तथ्यांक छ । सोही अवधिमा निक्षेप संकलन करिब ९ अर्ब रुपैयाँले मात्र बढेको छ । बैंकहरूले निक्षेप संकलनभन्दा करिब ५ गुणा बढी कर्जा विस्तार गरेकाले वित्तीय प्रणालीमा तरलतामा चाप परेको विज्ञहरू बताउँछन् । बैंकहरूले निक्षेप संकलनलाई बेवास्ता गर्दै ऋण प्रवाहमा मात्र जोड दिएकाले कर्जा र निक्षेपबीच असन्तुलन बढ्दै गएको उनीहरूको भनाइ छ । चार दशकयता औसत करिब ४ प्रतिशतको हाराहारीमा रहेको नेपालको आर्थिक वृद्धिदरको दिगो वृद्धिका लागि वित्तीय व्यवस्थापन र कार्यान्वयनमा संरचनात्मक सुधार अत्यावश्यक रहेको आईएमएफले दोहोर्याएको छ । विगत लामो समयदेखि आईएमएफले यस्तो भन्दै आएको छ । चालु आर्थिक वर्षमा नेपालको आर्थिक वृद्धिदर ५ प्रतिशत हुने आईएमएफको प्रक्षेपण छ । यस्तै, यो वर्ष मूल्यवृद्धिदर ६ प्रतिशत रहने आईएमएफले प्रक्षेपण गरेको छ । गत वर्ष औसत साढे ४ प्रतिशतमा रहेको मूल्यवृद्धिदर यो वर्ष बढेर ६ प्रतिशत पुग्ने अनुमान आईएमएफको छ ।"
स्याउ किसानलाई हिउँले राहत,"जुम्ला हिउँ परेपछि जुम्ली स्याउ किसानलाई राहत पुगेको छ । तिनीहरू आफ्नो बगैंचा व्यवस्थापनामा व्यस्त भएका छन् । पुसको पहिलो सातादेखि बिरुवा व्यवस्थापन गर्नुपर्ने भए पनि लामो समयसम्म पानी र हिउँ नपरेकाले उनीहरूले समयमै बिरुवा व्यवस्थापन गर्न सकेका थिएनन् । हिउँपछि आफूहरू बगैंचा व्यवस्थापनमा लागेको चन्दननाथ ४ मालडिभका देउऋषि चौलागाईले बताए । उनले भने, हिउँ स्याउ कृषकको व्यस्तता बढाएको छ । उनी मात्र होइन यो समयमा जुम्लाका सबै किसान स्याउका बिरुवा काटछाँटमा व्यस्त छन् । कर्णाली राजमार्ग सुरु भएपछि स्याउ खरिद गर्न व्यापारीहरू बगैंचामै पुग्ने गरेपछि कृषकहरू उत्साहित हुँदै स्याउ उत्पादनमा लागेको चौलागाईले बताए । राजमार्ग स१चालनमा आउनुअघि प्रतिकिलो ५ रुपैयाँ मूल्यसमेन नपाइने स्याउले अब राम्रो दाम पाउन थालेको छ । सिजनमै प्रतिकिलो ६० रुपैयाँदेखि माथि स्याउ बिक्री हुने गरेको छ । स्याउका बिरुवा कटनीछटनीले नयाँ पालुवासँगै फूल लाग्ने भएकाले किसान बगैंचा व्यवस्थापनमा लागेका हुन् । जिल्ला कृषि विकास कार्यालयले कृषि प्रसार कार्यक्रम, स्याउ आत्मनिर्भर कार्यक्रम र कर्णाली अञ्चल कृषि विकास कार्यक्रमअन्तर्गत स्याउ काटछाँट अभियान नै चलाएको छ । जिल्लामा प्रत्येक कृषि सेवा केन्द्रअन्तर्गतका गाउँपालिका तथा नगरपालिकामा स्याउ काटछाँट भैरहेको कृषि विकास कार्यालयका सूचना अधिकारी बालकराम देवकोटाले बताए । कार्यालयले कृषि अधिकृतसहित प्राविधिकको टोली गाउँगाउँमा खटाएर किसानलाई स्याउ व्यवस्थापनबारे जानकारीसमेत दिइरहेको छ, उनले भने, स्याउका बिरुवा काटछाँट गर्ने, बोडो पेस्ट लगाउने, बोडो मिश्रण छर्नेदेखि मलखादको व्यवस्थापनमा किसानलाई सहजीकरण गरिरहेका छौं । किसानलाई एउटा बगैंचामा भेला गराएर नमुना स्याउ काटछाँट गरेपछि सबै किसानले आआफ्नो बगैंचाको स्याउ व्यवस्थापन गर्दै आइरहेका छन् । स्याउका बिरुवा काटछाँट गर्दा गुणस्तरीय फल उत्पादन हुनुका साथै रोग, कीरा नियन्त्रण हुने र बिरुवा स्वस्थ्य भई दिगो रूपमा फल्न सक्ने कृषि कार्यालयले जनाएको छ । जुम्लामा एक घर एक बगैंचा कार्यक्रम लागू भएपछि र यहाँको स्याउ जिल्लाबाहिर बिक्रीका लागि पुर्याउन थालिएको हो । अहिले स्याउ खेती गर्नेहरूको संख्या ह्वात्तै बढेको छ ।"
तुसारोले अलैंचीलाई क्षति,"बेर्ना बिक्रीको पिरलोलमजुङ (कास) अलैंची कृषकलाई अघिल्लो वर्षमा झैं यो वर्ष पनि बेर्ना बिक्री नहुने पिर पर्न थालेको छ । मागभन्दा बढी उत्पादन भएकाले बेर्ना बिक्री नहुने चिन्तामा कृषकहरू परेका हुन् । बढी बिक्री हुने ठानेका किसानले धेरै बेर्ना लगाएकाले यो स्थिति आएको हो । जिल्लामा सबैभन्दा ठूलो अलैंची नर्सरी मस्र्याङ्दी७ ताराचोक शेरामा छ । कृषकले ग्रिन नेट भित्र २५ लाखको हाराहारीमा अलैंची बिरुवा हुर्काएका छन् । रामसाई, गोलसाई, डम्मरसाई, जिर्मले, भर्लांगे र साउनेलगायत जातका अलैंचीका बिरुवा छन् । धानमकै फल्ने खेत मासेर ४५ लाख रुपैयाँ लगानी गरी उमारेको बिरुवा बिक्री नहुने चिन्ताले उनीहरूलाई सताएको छ । ताराचोक, शेरा, लुदी, छिनखोला र ठूलीबेंसीका १३ जना कृषक मिलेर जनही २ लाख रुपैयाँ जम्मा गरी ३ वर्षअघि बिरुवा जमाएका थिए । सरकारका तर्फबाट करिब साढे एक लाख रुपैयाँ बराबरको मात्रै सहयोग पाएको किसानले बताए । ३१ किलो अलैंची बिरुवा छर्दा एक किलो मात्रै पाइयो । त्यही पनि ५० प्रतिशत अनुदानमा कृषक सोमबहादुर तामाङले भने । धानखेत मासेर अलैंची बिरुवा जमायौं, हुर्कियो । यही बिरुवा पनि बिक्री भएन भने त हामी डुब्छौं, इन्द्रप्रसाद तामाङले भने । भुलभुले नयाँगाउँका किसान डम्बरजंग गुरुङले पनि अलैंची बिरुवा बिक्री नहुँदा समस्या भएको बताए । गत वर्ष बिक्री हुनुपर्ने बिरुवा बिक्री भएन । गाउँमा करिब ३४ लाख बिरुवा छन् । बिरुवा बिक्री नहुँदा ऋण काढेर बिरुवा जमाएका हामीलाई घाटा भयो । सरकारी निकायले हेरिदिएन, उनले भने । नेपाल अलैंची व्यवसायी महासंघ जिल्ला शाखा लमजुङका अध्यक्ष अजय तामाङले मागभन्दा बढी बिरुवा उत्पादन भएकाले बिक्रीमा समस्या भएको बताए । गत वर्ष २५ लाख बिरुवा बिक्री भएको हो । उत्पादन धेरै भएकाले समस्या देखिएको छ, उनले भने । प्रधानमन्त्री कृषि आधुनिकीकरण परियोजना अलैंची जोनका वरिष्ठ जोन अधिकृत गोविन्दराज कोइरालाले जिल्लाका अलैंची बिरुवाको तथ्यांक संकलन भइरहेको बताए । यहाँका अलैंची बिरुवा राम्रा छन् । कृषकका समस्या धेरै रहेछन् । बुझ्ने प्रयासमा छु, उनले भने ।"
वित्तीय क्षेत्रको प्रभुत्व घट्दै,"काठमाडौं (कास) सेयर बजारमा बैंक तथा वित्तीय संस्था र बिमा कम्पनीहरूको हिस्सा घटेको छ । यसअघि अघिकांश साताहरूमा कुल कारोबारमा बैंक तथा वित्तीय संस्था र बिमा कम्पनीहरूको सेयर हिस्सा करिब ८० प्रतिशतभन्दा धेरै रहँदै आएको थियो । पछिल्ला साताहरूमा जलविद्युत्लगायत अन्य समूहका कम्पनीको संख्या बढ्दै गएकाले पनि वित्तीय संस्था र बिमा कम्पनीहरूको प्रभुत्व बिस्तारै कम हँुदै गएको हो । चालु आर्थिक वर्षको दोस्रो त्रैमासमा अपेक्षा गरिएअनुरूप बैंक तथा वित्तीय संस्थाहरूको वित्तीय प्रतिवेदनमा सुधार नभएकाले ती कम्पनीहरूको सेयरमा लगानीकर्ताको आकर्षण घट्दै गएको ब्रोकरहरू बताउँछन् । लगानीका अन्य राम्रा विकल्प नभएकाले मात्र लगानीकर्ताले वित्तीय संस्थाका सेयर किन्न बाध्य छन्, एक ब्रोकरले भने, अहिले अधिकांश वित्तीय संस्थाको चुक्ता पुँजी तोकिएको सीमामा पुगिसकेकाले केही समय विगतमा जस्तो राम्रो प्रतिफल आउँदैन । तर, पनि लगानीकर्ताहरूले सेयर किनिरहेका छन् । यो साता कुल कारोबार हिस्सामा सबैभन्दा बढी हिस्सा बंैकिङ र बिमा समूहले ओगटेका छन् । गत साता बिमा समूहलाई उछिन्दै जलविद्युत् समूह अघि पुगेको थियो । साप्ताहिक कुल कारोबारमा वाणिज्य बैंकहरू आबद्ध बैंकिङ समूहको हिस्सा ३२४९ प्रतिशत छ । गत साता यो समूहको कारोबार हिस्सा ३३३५ प्रतिशत थिया । यो साता बिमा समूहको हिस्सा १७२ प्रतिशत छ । गत साता यो समूहको हिस्सा १९२४ प्रतिशत थियो । यसैगरी, जलविद्युत् समूहको हिस्सा १४७९, लघुवित्त समूहको ८९७, विकास बैंकको ६९५, अन्य को हिस्सा १९४ र संस्थापक सेयरको कारोबार हिस्सा १२७९ प्रतिशत रहेको नेप्सेले जनाएको छ ।यो साता १ सय ७७ कम्पनीका सेयर कारोबार भयो । तीमध्ये सक्रिय २० कम्पनीले कुल कारोबारको करिब साढे ४२ प्रतिशत हिस्सा ओगटेका छन् । गत साता सक्रिय २० कम्पनीको हिस्सा ५३ प्रतिशत थियो । साताभर व्यापारमा आएका कम्पनीको कारोबार संख्या (कति पटक कारोबार भयो) का आधारमा सक्रिय र निष्क्रिय कम्पनीका रूपमा वर्गीकरण गरिन्छ । यो साता फस्ट माइक्रोफाइनान्स वित्तीय संस्था सक्रिय कम्पनीहरूमध्ये सबैभन्दा अघि छ । साताभर १९ हजार १ सय ३३ कारोबारबाट ५० लाख ५९ हजार ९ सय कित्ता सेयर खरिदबिक्री भए । ती कारोबारबाट १ अर्ब ७३ करोड रुपैयाँ बराबरको किनबेच भएको छ । गत साताको तुलनामा कारोबार रकम ५८७४ प्रतिशतले बढी हो । गत साता १२ हजार ७ सय २८ व्यापारबाट १ सय ७० कम्पनीका २४ लाख ६१ हजार ६ सय कित्ता सेयर किनबेच भएका थिए । उक्त कारोबारबाट १ अर्ब ७१ करोड १२ लाख ८४ हजार रुपैयाँ परिचालन भएको थियो । यो साता सेयर कारोबार मापक नेप्से परिसूचक २ अंकले बढयो । आइतबार १ हजार ४ सय ०२६७ अंकमा रहेको नेप्से बिहीबार १ हजार ४ सय ४५३ मा झरेको छ । साप्ताहिक कारोबारमा सबै वित्तीय कम्पनी, बिमा र अन्य समूहका लगानीकर्ताको सम्पत्ति घटयो । बाँकी समूहका कम्पनीहरूका लगानीकर्ताको सम्पत्ति बढयो । साताभरको कारोबारमा वित्त कम्पनी समूहका लगानीकर्ताको सम्पत्ति ४९७, बिमा ११५ र अन्य को १०३ अंकले घटे । तर, बैंकिङ समूहको परिसूचक ३०९, होटलको ५३९, विकास बैंकको ०७९, र जलविद्युत् ३४९, व्यापार २२२२ र उत्पादन तथा प्रशोधन समूहको परिसूचक ७६७ अंकले उकालो लागे । सो अवधिमा क वर्गका कम्पनीको सेयर कारोबार मापक सेन्सेटिभ परिसूचक पहिलो दिनको तुलनामा ०७७ अंकले ऋणात्मक रहयो । यो साता कारोबार रकम (१६ करोड सात लाख ६० हजार रुपैयाँ) का आधारमा सानिमामाई हाइड्रोपावर सबैभन्दा अघि छ । कारोबार सेयर संख्या (६ लाख १५ हजार कित्ता) का आधारमा ग्लोबल आईएमई बैंकको संस्थापक सेयर अग्रस्थानमा छ । त्यसैगरी, कारोबार संख्या (७ सय ७६ वटा) का आधारमा फस्र्ट माइक्रोफाइनान्स डेभलपमेन्ट बैंक सबैभन्दा अघि छ ।"
भारतबाट २० अर्बको वस्तु आयात,"नेपालगन्ज पछिल्लो ६ महिनायता नेपालगन्ज भन्सार भएर भारतबाट २० अर्ब रुपैयाँ बराबरको विभिन्न वस्तु आयात गरिएको छ । नेपालबाट भारततर्फ भने ८६ करोड रुपैयाँ बराबरको वस्तु मात्रै निकासी भएको छ । भारतबाट नेपाल पैठारी हुने यो तथ्यांक निकै बढी हो । यसले वैदेशिक निर्भरता बढाउँदै लैजाने सरकारी अधिकारीहरूको चेतावनी छ । नेपालगन्ज भन्सार नाकाबाट बढीजसो भारतबाट पेट्रोलिम पदार्थ खान पकाउने एलपी ग्यास, हवाई इन्धन (एटीएफ), डिजेल, पेट्रोल र मट्टीतेल आयात हुने गरेको छ । त्यससँगै औद्योगिक कच्चा पदार्थका रूपमा क्लिंकर, कोइला पनि भारतबाटै आयात हुने गरेको छ । मेसिनरी सामग्रीहरू र खाद्यान्न पनि नेपालगन्ज भन्सार हुँदै आयात भइरहेको छ । खाद्यान्नलगायतका वस्तुहरू दैनिक भित्रिने गरेका छन् । पछिल्लो छ महिनाको तथ्यांक हेर्ने हो भने निकासीभन्दा पैठारी धेरै देखिएको छ । राजस्व उठ्ने हिसाबले ठीकै भए पनि निर्यातका हिसाबले राम्रो होइन, नेपालगन्ज भन्सार कार्यालयका प्रमुख जनार्दन आचार्यले भने, नेपाली उत्पादन निकै कम भारतमा निर्यात हुने भएकाले यस्तो भएको हो ।नेपालबाट पिठो, भुस, जडीबुटी, टरपिनटाइन तेल, खोटोलगायतका जडीबुटीहरू भारतमा निकासी हुने गरेको हो । धान, चामललगायतका उत्पादन भारतबाटै पैठारी हुने गरेको हो । यसले कृषिमा पनि ठूलो प्रभाव पारेको छ । नेपालगन्ज भन्सारले उठाउने कुल राजस्वमध्ये करिब १५ प्रतिशत राजस्व भारतबाट पैठारी हुने खाद्यान्नबाट उठ्ने गरेको छ । नेपाल राष्ट्र बैंक क्षेत्रीय कार्यालय नेपालगन्जका निर्देशक गुरुप्रसाद पौडेलले स्वदेशी उत्पादन नबढाए वैदेशिक परानिर्भरता बढ्दै जाने बताए । उनले राष्ट्र बैंकको तथ्यांकले पनि त्यही तथ्य पुष्टि गरेको जनाए । उनले मुलुकमा संघीय प्रणाली लागू भएपछि थप स्रोतसाधनको आवश्यक रहेको बताए । स्वेदेशी उत्पादन नबढाउने हो र राजस्वका दायराहरू फराकिलो नपार्ने हो समस्या हुन सक्छ, उनले भने, त्यसका लागि सबैले योगदान दिन आवश्यक छ ।"
आफूखुसी ३० प्रतिशत थप तलब,"नवलपरासी कावासोती नगरपालिकाका कर्मचारीलाई सरकारले दिँदै आएको सेवा सुविधामा आन्तरिक आम्दानीमा व्ययभार पर्ने गरी थप ३० प्रतिशत रकम बढाएर मासिक तलब बुझ्दै आएको खुलेको छ । सरकारी सुविधाबाहेक नगरपालिकाको स्थानीय राजस्वबाट बेहोर्ने गरी एक वर्षयता उनीहरूले आफूखुसी निर्णय गरी तलबभत्ता सुविधा लिँदै आएको पाइएको हो । यसले नगरपालिकामा मासिक २ लाख २५ हजार खर्च बढेको छ । ०७३ पुसदेखि कर्मचारी आफैंले बढाएको तलबभत्ताको रकम गत असार अन्तिम साता सम्पन्न नगरपरिषद्बाट पारितसमेत गराएका थिए । तलबभत्ता वृद्धिका बारे निर्वाचित जनप्रतिनिधिले ढिला थाहा पाएका हुन् । कावासोती नगरपालिकाकी प्रमुख चन्द्राकुमारी पुनले त्यसरी नगरपालिकालाई आर्थिक भार पर्ने गरी थप सेवासुविधाको रकम बुझ्ने गरेको कुरा बल्ल थाहा पाएको बताइन् । उनले गत असारमा सम्पन्न परिषद्मा कर्मचारीले खाईपाई आएको सेवा सुविधा नघटाउने भन्ने प्रस्ताव ल्याएकाले त्यसलाई सदर गरेको बताइन् । त्यो विषय सदर गर्दा उनीहरूको सेवासुविधाबापत लिने रकममा मासिक २ लाख २५ हजार व्ययभार बढ्छ भन्ने जानकारी नै नभएको बताइन् । उनले भनिन्, नगरपालिकालाई वार्षिक रूपमा २७ लाख व्ययभार पर्ने गरी लिँदै आएको थप सुविधाबारे बोर्ड बैठक राखेर पुनर्विचार गर्नेबारेमा छलफल गर्छौं । संघीयता कार्यान्वयन र स्थानीय तहबाट सबै सेवासुविधा दिनका लागि नगरपालिकामा गाभिएका विषयगत कार्यालयका कर्मचारीले त्यस्तो रकम आफूहरूले पनि पाउनुपर्ने माग गर्दै आएको उनले सुनाइन् । गत परिषद्मा त्यतिखेर भर्खरै निर्वाचित भएर आएको अवस्थामा धेरै कुरा थाहा नपाएको उनको भनाइ छ । नगरपालिकामा कार्यरत ३८ जना कर्मचारीले त्यस्तो सुविधा एक वर्षदेखि लिँदै आएका छन् । नगरपालिकामा निजामती र आन्तरिकतर्फका सबै कर्मचारीले थप काम नगरीकनै त्यो सुविधा लिँदै आएका हुन् । उनीहरूले पाउने फिल्ड भत्ता र ओभरटाइम सेवा गरेबापत सरकारी नियमानुसारको छुट्टै रकम बुझ्दै आएका छन् । नगरपालिकाको आन्तरिक आम्दानीबाट त्यो सुविधा लिएका हुन् । नगरपालिकामै रहेका स्वास्थ्य, कृषि, पसु शेवा कार्यालय, शिक्षातर्फका कर्मचारीहरू भने त्यस्तो सेवासुविधाबाट वञ्चित रहँदै आएका छन् । एउटै नगरपालिकामा रहेका कर्मचारीमध्ये नगरपाकिकामै कार्यरतले मात्रै त्यस्तो सुविधा पाउने र अरूले नपाउने भएपछि यो तथ्य बाहिर आएको हो । तत्कालीन नगरपालिकाका कार्यकारी अधिकृत हरिलाल पुरीले कर्मचारीले थप सेवा गरेबापत नियम बनाएर केही सुविधा थप्न सकिने प्रावधानलाई टेकेर त्यस्तो निर्णय गराएको पाइएको छ । केहीअघि कावासोती नगरपालिकाका प्रमुख प्रशासकीय अधिकृतको जिम्मेवारी सम्हालेका कृष्णप्रसाद लम्सालले आफ्नो कार्यकालमा त्यस्तो निर्णय नगरेको बताए । तत्कालीन अवस्थामा थोरै कर्मचारी हँुदा त्यस्तो निर्णय गरिएको र कर्मचारी थपिँदै जाँदा धेरै रकम देखिएको उनको भनाइ छ । उनले कर्मचारीले र निर्वाचित पदाधिकारीले मासिक पारिश्रमिक थप्दै जाँदा कति समय धान्न सकिन्छ भन्नेबारेमा देशभरि नै विस्तृत छलफल आवश्यक रहेको बताए । कार्यक्षमताका आधारमा सेवासुविधा थप्न सकिने भए पनि सबैलाई मान्य हुने नयाँ नियमावली बनाउन आवश्यक रहेको उनले औंल्याए । कावासोतीका निर्वाचित पदाधिकारीले बैठक भत्ताबापत मासिक १ हजार रुपैयाँ र अन्य सुविधा लिँदै आएका छन् । मासिक कम्तीमा पनि ३ वटा बैठक बस्न सकिने नीतिगत निर्णय भए पनि पुसमा एउटा पनि बैठक भएको छैन । निर्वाचित प्रतिनिधिहरूको सेवासुविधाबापतको रकम प्रदेशसभाले निर्णय गरेबमोजिम हुने भन्ने भएकाले आफूहरूले तत्काल पारिश्रमिक दिने व्यवस्था नगरेको उनले बताए ।"
बजेट अभावले आयोजना अधुरै,"बुटवल रूपन्देहीमा हाल ३० पुल निर्माणाधीन अवस्थामा छन् । अधिकांश पुल निर्माणको काम भने हाल रोकिएको छ । काम नहुँदा कतिपयमा बनेका संरचना पनि बिग्रँदै गएका छन् । छिमेकी जिल्ला नवलपरासीमा ३५ पुल निर्माणाधीन अवस्थामा छन्् । त्यहाँका पुलको अवस्था पनि त्यस्तै छ । डिभिजन सडक कार्यालयका इन्जिनियर अमित बर्माले बजेट नआउँदा ठेकेदार कम्पनीले काम रोकेको बताए । पुल निर्माणका लागि चालु आवको सुरुमा ५ करोड रुपैयाँ पठाएको मन्त्रालयले त्यसयता रकम पठाएको छैन । जब कि पुल निर्माणमा यो वर्ष सडकले डेढ अर्ब रुपैयाँ रकम माग गरेको थियो । सरकारी प्राथमिकताको सूचीमा रहेको बुटवलबाट सीधै लुम्बिनी जोड्ने बेलबासबेथरी पर्यटन मार्ग निर्माणको काम पनि निकै सुस्त छ । २ अर्ब रुपैयाँ लागतको सडक ३ वर्षभित्र सक्ने लक्ष्यसहित २ वर्षअघि सुरु भएको थियो । कामको गति रोकिँदा सडकका धेरैजसो संरचना अलपत्र अवस्थामा छन् । बजेट नआउँदा छिटो सक्न ३ वटा ठेक्कामा काम थाले पनि उल्लेख्य प्रगति भएको छैन । इन्जिनियर बर्माले काम गरेको रकम भुक्तानी दिनै नसकेपछि ठेकेदार कम्पनीलाई कामको गति बढाउन भन्ने नैतिकता नै नरहेको बताए ।नवलपरासीको कावासोतीबाट बोझापोखरीडेढगाउँ हुँदै भीमादपोखरी जोड्ने सडकको अवस्था पनि उस्तै छ । झन्डै १ अर्ब रुपैयाँ लागतको सडकले चालु आवमा बजेटै पाएन । यसले गर्दा सरकारी प्राथमिकताको सूचीमा रहे पनि निर्माणले गति लिन सकेन । बजेट अभावले रूपन्देही र नवलपरासीमा निर्माणाधीन महत्त्वपूर्ण विकास आयोजना अलपत्र परेका छन् । डिभिजन सडकअन्तर्गत रूपन्देही र नवलपरासीका राजमार्ग, हुलाकी र भित्री सडकमा गरी ६५ पुल निर्माणाधीन छन् । स्थानीय, क्षेत्रीय तथा पर्यटकीय, सहरी र प्रादेशिक गरी ६८ सडक निर्माण भइरहेका छन् । केन्द्रले बजेट नपठाउँदा सुरु भएका पुल निर्माण तथा सडक निर्माण आयोजना अलपत्र परेका हुन् । कार्यालयले निर्माणाधीन आयोजना अगाडि बढाउन चालु आवमा करिब ३ अर्ब रुपैयाँ माग गरेको थियो । यसमध्ये हालसम्म करिब ३५ करोड रुपैयाँ मात्रै रकम आएको छ । गत वर्षसम्म एक शीर्षकमा रहेको बजेटलाई आवश्यकता हेरी अर्को शीर्षकमा खर्च गर्न मिल्थ्यो । हाल त्यो प्रावधान पनि रोकिएको छ । यसले निर्माणका काम अघि बढाउन समस्या परेको छ । काम गरेको रकम नपाउँदा ठेकेदार कम्पनीले धमाधम काम छाडेका छन् । काम चलिरहेका आयोजनामा पनि सुस्तता छ ।नियमत आवको ६ महिना सकिँदासम्म करिब ४० प्रतिशत प्रगति गर्नुपर्ने हो । अघिल्लो वर्ष करिब ३५ प्रतिशत काम भएको थियो । यो वर्ष भने आयोजनामा मुस्किलले ५ प्रतिशत प्रगति भएको डिभिजन सडक कार्यालयका इन्जिनियर बर्माले बताए । साढे ६ महिना पैसा माग्दै बित्यो । काममा प्रगति देखाउन पाइएन, उनले भने, अब कहिले बजेट आउने हो र कामको गति बढ्ने हो त्यो पनि टुंगो छैन । कार्यालय प्रमुख कैलाश श्रेष्ठ र लेखा अधिकृतको पछिल्लो समय राजधानी धाउँदैमा बितेको छ । डिभिजन सडकले निर्माण गर्ने गरेका स्थानीय सडक यो वर्षको सुरुमा स्थानीय तहले हेर्ने भनियो । पछि ठेक्का लागेका सडक डिभिजन सडकलाई नै हेर्ने अख्तियारी आयो तर बजेट आएन । पछिल्लो पटक तीव्र विकास भएको रूपन्देही र नवलपरासीमा सडक कार्यालयले अघि बढाएका पुल तथा ५ प्रकारका सडक निर्माणमा बजेट अभाव छ । यसमध्ये स्थानीय सडक तथा पुल निर्माणमा मात्रै यो वर्ष १ अर्ब ८४ करोड रुपैयाँ आवश्यक छ । यो निर्माणाधीन ६५ पुल र तत्काल निर्माण सकिने ससाना सडकका लागि चाहिने बजेट हो । लुम्बिनी, देवदह, रामग्राम, नुवाकोटलगायतका पर्यटकीय क्षेत्रसँग सडक र सहरको पहुँच बढाउनसमेत यहाँ क्षेत्रीय तथा पर्यटकीय सडक सुरु भएका छन् । बुटवलबाट लुम्बिनी जोड्ने बेलबासबेथरी पर्यटन मार्ग, नवलपरासीको चिसापानीमझौलीमहेशपुर सडक, सैनामैना चक्रपथ बेलबासनुवाकोट सडक यसअन्तर्गतका मुख्य सडक हुन् । यी सडकमा ७७ ठेक्का प्रक्रियामा गएका छन् । यसका लागि चालु आवमा ५१ करोड ९२ लाख रुपैयाँ आवश्यक पर्छ । बजेट अभावले तिनको पनि प्रगति भएको छैन । बृहत् लुम्बिनी क्षेत्रको विकास गर्न रूपन्देहीसहित आसपासका जिल्लाको समेत पूर्वाधार विकास गर्ने सरकारको रणनीतिक योजना छ । यो योजनाअनुसार यहाँ सम्भावित रणनीतिक सडक योजनासमेत सुरु भएका छन् । त्यसअन्तर्गत ३ वटा सडक निर्माणाधीन छन् । चालु आवमा सरकारले ५० करोड रुपैयाँ छुटयाए पनि केन्द्रले बजेट पठाएको छैन । बजेट नै नआएपछि कामको प्रगति नभएको प्रमुख श्रेष्ठले बताए । कामको जिम्मा दिने तर रकम नदिने परिपाटीले निकै समस्या भयो, उनले भने ।"
वोज्नियाकीलाई पहिलो ग्रान्डस्लाम,"मेलबर्न (एएफपी) कारोलिन वोज्नियाकीले शनिबार आफ्नो पहिलो ग्रान्डस्लाम उपाधिका रूपमा अस्ट्ेरलियन ओपन जितेकी छिन् । उनले ४७ औं प्रयासमा यो उपलब्धि आत्मसात् गरेकी हुन् । फाइनलमा उनले सिमोना हालेपलाई ७६ (७२), ३६, ६४ ले पराजित गरिन् । यो जितपछि डेनमार्ककी वोज्नियाकीले वरीयताको नम्बर एक स्थान पनि कब्जा गर्ने छिन् । रोमानियाकी शीर्ष वरीयताप्राप्त हालेपमाथि जित निकालेयता वाज्नियाकीले आँसु रोक्न सकिनन् ।खेलका क्रममा दुवै खेलाडी चिकित्सकीय उपचारबाट गुज्रिनुपरेको थियो । तर रोड लेभर एरिनाको प्रचण्ड गर्मीमा चलेको खेलमा वोज्नियाकी २ घण्टा ४९ मिनेटको खेलपछि विजयी रहिन् । सन् २०१० मा पहिलोपल्ट नम्बर एक खेलाडी बनेकी २७ वर्षीया वोज्नियाकीमाथि उत्कृष्ट खेलाडी रहेर पनि ग्रान्डस्लाम जित्न नसक्ने धब्बा लागिरहेको थियो । सन् २००९ र २०१४ को यूएस ओपन फाइनल खेलेकी वोज्नियाकी दुवै अवसरमा पराजित रहिन् ।यसपल्ट दुवै खेलाडीले आआफ्नो तेस्रो ग्रान्डस्लाम फाइनल खेलेका थिए । उनीहरूका लागि अस्ट्ेरलियन ओपन फाइनल भने पहिलो थियो । सन् २००५ मा व्यावसायिक खेलाडीका रूपमा खेलजीवन सुरु गरेकी वाज्नियाकीले सन् २००८ मा पहिलोपल्ट शीर्ष २० खेलाडीको सूचीमा प्रवेश पाइन् । त्यति बेला उनले स्कटहोम, न्यु हेभन र टोकियोमा जित निकालेकी थिइन् । त्यसपछि २००९ मा उनी शीर्ष चारभित्र परिन् । त्यही वर्ष उनी ग्रान्डस्लामको फाइनल खेल्ने पहिलो डेनमार्ककी खेलाडी पनि भएकी थिइन् ।आठ वर्षअघि पहिलो ग्रान्डस्लाम फाइनल खेलेकी वोज्नियाकीले १७ महिनाअगाडि खराब लयबाट गुज्रिदै वरीयताको ७४ औं स्थानमा झरेकी थिइन् । तर यसपल्ट अस्ट्ेरलियन ओपनमा उनले गज्जब खेल प्रदर्शन गरिन् । जितपछि उनले भनिन्, यो क्षणका लागि मैले धेरै वर्षअगाडिदेखि सपना बुन्नै आएकी थिएँ, आज आएर मात्र पूरा भएको छ । यसका लागि वास्तवमै खुसी छु, किनभने आज साँच्चै मेरो सपना पूरा भएको छ ।यसअघि दुई फ्रेन्च ओपन फाइनलमा हार बेहोरेकी हालेप एक अर्को पराजयबाट निराश रहिन् । उनले भनिन्, म वास्तवमै दु:खी छु, तर आजको खेलमा मभन्दा वोज्नियाकी निकै राम्रो खेलाडी साबित भइन् । मैले यस्तो अवसरका लागि धेरै अघिदेखि संघर्ष गर्दै आएकी थिएँ र यो क्रम जारी रहनेछ । मलाई पूरा विश्वास छ, आउने वर्ष मेरा लागि आजको जस्तो क्षण फेरि आउनेछ । म फेरि एकपल्ट विजेता हुन सक्नेछु ।"
फेडेररसामु सिलिचको चुनौती,"मेलबर्न (एएफपी) रोजर फेडेरर र २० औं ग्रान्डस्लामको बीचमा क्रोएसियाका मारिन सिलिच एकमात्र बाधक बनेका छन् । चोटले भरिएको अस्ट्रेलियन ओपनको फाइनल आइतबार मेलबर्न पार्कमा हुँदै छ ।३६ वर्ष पुगिसकेका भेट्रान फेडेरर उमेरलाई चुनौती दिँदै ३० औं ग्रान्डस्लाम फाइनल पुग्दा उनका परम्परागत प्रतिद्वन्दी भने पराजित भइसकेका छन् । विश्व नम्बर एक राफेल नाडाल, ६ पटक उपाधि विजेता नोभाक जोकोभिच र पूर्वविजेता स्टान वावरिन्का चोटका कारण प्रतियोगिताबाट चाँडै बाहिरिए भने एन्डी मरेले सहभागिता नै जनाएनन् । यता, फेडेरर छैटौंपल्ट अस्ट्रेलियन ओपन उपाधि जित्ने दाउमा छन् । सिलिचले यसअघि फेडेररलाई सन् २०१४ को यूएस ओपन सेमिफाइनलमा पराजित गरेका थिए । दुवै खेलाडीले खेलेको ९ खेलमा सिलिचले जितेको त्यही एउटा खेल हो । प्रतियोगिताका डिफेन्डिङ च्याम्पियन फेडेररले कुनै सेट नगुमाई फाइनलसम्म यात्रा तय गरेका हुन् ।फेडेरर फाइनल खेल जितेर सर्वाधिक ६ पटक अस्ट्रेलियन ओपन जित्ने तेस्रा खेलाडी बन्ने अभियानमा छन् । यसअघि जोकोभिच र अस्ट्रेलियाका रोय एमर्सनले पनि यो उपलब्धि हासिल गरेका छन् । मैले आफ्नो खेलको कुनै पक्षमा सुधार गरेको हैन । म प्रतियोगिताको सुरुआतदेखि लगातार राम्रो प्रदर्शन गर्न सकेकामा खुसी छु, उनले थपे, मैले सबै खेल जितेको छु र कुनै सेट हारेको छैन । जब यस्तो प्रदर्शन हुन्छ, आफूमा आत्मविश्वास बढेको आभाष हुन्छ । नतिजा जेसुकै भए पनि फेडेरर दोस्रो वरीयतामै रहने छन् । यता सिलिच भने छैटौं वरीयताबाट करिअरकै उच्चमा पुग्दै छन् । २९ वर्षीय सिलिच अस्ट्रेलियन ओपनको फाइनल पुग्ने पहिलो खेलाडी हुन् । उनको करिअरको सबैभन्दा ठूलो उपलब्धि १४ औं वरीयता हुँदा सन् २०१४ को यूएस ओपन जित्नु रहेको छ । गत वर्ष विम्बल्डन फाइनलमा चोटका कारण फेडेररलाई चुनौती दिन चुकेका सिलिच यसपालि राम्रो प्रदर्शन गर्नेमा विश्वस्त छन् ।क्वाटरफाइनलमा नाडल र सेमिफाइनलमा काइल एडमन्डलाई पराजित गरेका सिलिच कठिन भिडन्तका लागि तयार रहेको बताउँछन् । केही खेल सोचेभन्दा लामो समयसम्म पुगे पनि म शारीरिक रूपमा बलियो महसुस गरिरहेको छु । यस प्रतियोगितामा मेरो प्रदर्शन निकै राम्रो छ, क्रोएसियाली सिलिचले भने, आक्रामक खेल खेल्दा मेरो सट राम्रो लागिरहेको छ । सबै पक्षमा मेरो स्तर सुध्रिएको महसुस भएको छ । फेडेररले पनि राम्रो टेनिस खेलिरहेकाले फाइनल निकै प्रतिस्पर्धात्मक रहने उनको बुझाइ छ ।"
"तीन गोल, दुई रातो कार्ड",आजको खेलआर्मीविरुद्ध धरान
कास्की सुटिङ संघ चयन,"पोखरा (कास) कास्की जिल्ला सुटिङ संघको प्रथम अधिवेशनले श्यामकृष्ण श्रेष्ठको अध्यक्षतामा ११ सदस्यीय कार्यसमिति चयन गरेको छ । शनिबार पोखरामा सम्पन्न अधिवेशनले चारवर्षे कार्यकालका प्रथम उपाध्यक्ष राजु श्रेष्ठ, द्वितीय उपाध्यक्ष विश्व तण्डुकार, सचिव रामनारायण श्रेष्ठ, सहसचिव चिन्तामणि बाँस्तोला र कोषाध्यक्ष रामकुमार श्रेष्ठ चयन भएका छन् ।"
राष्ट्रिय एकायन कराँते,"काभ्रे (कास) दोस्रो राष्ट्रिय एकायन कराँते प्रतियोगिताको बनेपामा सकिएको छ । सातवटै प्रदेशका १ सय २० महिला तथा पुरुष खेलाडीले विभिन्न ८ तौल समूहमा प्रतिस्पर्धा गरे । पुरुष खुलातर्फ किशोर पाख्रिन, ५५ केजीमुनि सुरेश मगर, ५० केजीमुनि सजिन महर्जन, ४५ केजीमुनि मुस्कान पुनमगर, ३५ केजीमुनि विकास शाही र ३० केजीमुनि एलिश राई विजेता भए । महिलातर्फ सोनी लगुन र मनीषा घले आफ्नो तौलमा विजेता भए ।"
छात्रा तेक्वान्दो सुरु,काठमाडौं (कास) प्रथम प्रधानसेनापति अन्तरस्कुल छात्रा तेक्वान्दो प्रतियोगिता शनिबार सुरु भएको छ । विजेश्वरी ज्ञान मन्दिर सैनिक महाविद्यालय सुरु प्रतियोगितामा १९ विद्यालयका १ सय ५० खेलाडीको सहभागिता छ । जुनियर र सिनियर गरी १३ तौल समूहमा फाइटिङ तथा एकल पुम्से र टिम पुम्सेमा प्रतिस्पर्धा गराइने छ । माघ १५ सम्म चल्ने प्रतियोगिता सैनिक श्रीमती संघका अध्यक्ष रीता क्षत्रीले उद्घाटन गरिन् ।
ओडिसी कप,काठमाडौं (कास) एन्जल्स हर्ट र बीएनए १० औं ओडिसी कप अन्तरस्कुल बास्केटबलको जुनियर ब्वाइजतर्फ सेमिफाइनल पुगेका छन् । एन्जल्सले जगत मन्दिरलाई २६१० स्कोरले हरायो । एन्जल्स हर्टका सागर परियारले १० स्कोर जोडे । बीएनएले डिफेन्डिङ च्याम्पियन गोल्डेनपिकलाई ३२१७ ले हरायो । सिनियर गल्र्सको थ्री बाइ थ्रीमा एचएचसीए र डिफेन्डिङ च्याम्पियन भ्याली पब्लिक सेमिफाइनल पुगे ।
भानुभक्तमा बास्केटबल,काठमाडौं (कास) भानुभक्त मेमोरियल स्कुलले दोस्रो भानुभक्त कप अन्तरस्कुल बास्केटबल प्रतियोगिता गर्ने भएको छ । सोमबार सुरु हुने प्रतियोगिताको ब्वाइज र गल्र्समा १२१२ टोलीले भाग लिने छन् । लिगकम नकआउट आधारमा हुने प्रतियोगिता माघ २१ सम्म चल्नेछ ।
आयोजक एस विजयी,"काठमाडौं (कास) आयोजक एस इन्टरनेसनलले सातौं एस अन्तर ए लेभल कलेजस्तरीय छात्र बास्केटबलमा शनिबार जेम्सलाई ४८४४ स्कोरले पराजित गरेको छ । त्रिपुरेश्वरस्थित राखेप कभर्डहलमा एसको जितमा नियोन शेरचनले १९ स्कोर गरे । रातो बंगला, डिफेन्डिङ च्याम्पियन मल्पी र ब्रिटिस मोडेल पनि विजयी भए ।"
थ्रीस्टारको सुखद कमब्याक,"इटहरी थ्रीस्टार क्लबले मदन भण्डारी स्मृति इटहरी गोल्डकप फुटबलको उपाधि जितेको छ । मोफसलको सबैभन्दा बढी पुरस्कार राशिको उपाधि जित्दै थ्रीस्टारले डेढ वर्षपछि घरेलु फुटबल सुखद पुनरागमन गरेको छ । त्यसका लागि थ्री स्टारले चिर प्रतिद्वन्द्वी मनाङ मस्र्याङी क्लबलाई शनिबार फाइनलमा १० ले पराजित गरेको थियो । थ्री स्टारको उपाधि जितमा बुद्ध चेम्जोङले गरेको गोल निर्णायक भयो । थ्रीस्टार क्लब १२ लाख रुपैयाँ जित्दा मनाङले ५ लाखमै चित्त बुझाएको थियो ।पहिलो हाफको ३६ औं मिनेटमा विमल घर्तीमगरको पासमा मनाङका तीन डिफेन्स मुसा, विमल बस्नेत र रवि थापालाई बिट गर्दै बुद्धले दोस्रो बार च्यापेर हानेको प्रहार गोलमा परिणत भएको थियो । दुवैबाट खेलभर धेरै प्रयास भए पनि गोल थपिन नसक्दा १० कै स्थितिमा खेल टुंगियो । दोस्रो हाफपछि पूरै काउन्टर अटयाकमा उत्रिएको मनाङले सुखद परिणाम निकाल्न सकेन । दुवै टोलीका खेलाडीले दर्शकलाई चित्तबुझो खेल पस्केका थिए । सुरुबाट नै खेल बराबरीको अवस्थामा रहे पनि मनाङले निकै दबाब सिर्जना गर्यो । पहिलो हाफमै गोल खाएकाले स्कोर निकाल्नै पर्ने दबाबमा मनाङका खेलाडीले विपक्षी पोस्टमा बढी लामा प्रहार गरेका थिए । जुन फलदायी भएनन् । थ्रीस्टारका नीराजन खड्खाले पेनाल्टी बक्स नजिक तीन सुन्दर अवसर पाएका थिए । तर, उनले तीनवटै अवसर सदुपयोग गर्न सकेनन् । उनका सबै प्रहार पोस्ट बाहिर पुगे । दोस्रो हाफको छैटौं मिनेटमा मनाङका गोलरक्षक दिनेश थापामगर अघि बढेको मौकामा अजायी मार्टिनले अघि बढाएको बल प्रहार गरेको भए गोल हुनसक्थ्यो । तर मनाङका डिफेन्डर मुसाले त्यसलाई विफल पारिदिए । दोस्रो हाफको ११ औं मिनेटमा हेमन गुरुङले १५ यार्डबाट गरेको प्रहार पोस्ट माथिबाट बाहिरिँदा मनाङ चुक्चुकाउनुपरेको थियो । त्यस्तै पहिलो हाफको १७ औं मिनेटमा सुजल श्रेष्ठको प्रहार पनि पोस्टको दायाँबाट बाहिर गयो । पिटरको पासमा बुद्ध चेम्जोङको प्रहार पोलको दायाँबाट बाहिरिँदा थ्रीस्टारले पनि गोलको मौका गुमायो ।मनाङका विराज महर्जनलाई फाउल गर्दा थ्रीस्टारका विजय धिमालले पहेँलो कार्ड सामना गरे । यो कार्ड नै फाइनलमा देखाइएको एकमात्र कार्ड हो । झन्डै ८ हजार दर्शक उपस्थित हुँदा रंगशालाको प्यारापिट भरिएर दर्शक नपुगेर उभिएरै खेल हेरे । वरपरका अग्ला घरका छत र कौसीमा समेत दर्शक खचाखच थिए । मैदानको उत्तरपट्टि बनेको बाँसको प्यारापिट भाँचिएको थियो । थ्रीस्टारका प्रशिक्षक मेघराज केसीले आफूहरूको सुखद कमब्याक भएको बताए । उनले छोटो प्रतिक्रिया दिँदै भने, घरेलु फुटबलबाट डेढ वर्ष ओझेलमा परे पनि थ्रीस्टारको सुखद उदय भएको छ । कसैको कारणले थ्रीस्टार केही समय आफ्ना समर्थकबाट ओझेलमा परे पनि अब सुखद पुनरागमन भएको छ । यो केहीलाई हाम्रो जवाफ पनि हो ।एएफसी प्लेअफमा भाग लिन वञ्चित गराएका कारण थ्रीस्टार र नेपाली फुटबलको सर्वोच्च निकाय एन्फाबीच डेढ वर्षदेखि टकराव थियो । क्षतिपूर्ति दिएपछि विवाद मिलेको हो । म्यान अफ द फाइनल थ्रीस्टारका बुद्ध चेम्जोङ घोषित भए । उनले १० हजार रुपैयाँ पाए । उत्कृष्ट गोल रक्षक थ्रीस्टारकै एलेन न्यौपाने भए । उनले २० हजार पाए । त्यस्तै उत्कृष्ट डिफेन्डर मनाङका विराज महर्जन भए । उनले पनि २० हजार पाए । उत्कृष्ट मिडफिल्डरको उपाधि मनाङका हेमन गुरुङले जिते । उनले २० हजार थापे । उत्कृष्ट फरवार्ड थ्रीस्टारका अजायी मार्टिन घोषित भए । उनले २० हजार पुरस्कार थापे । सर्वाधिक गोलकर्ता दुई खेलाडी भए । ३३ गोल गरेका मार्टिन र सुजल श्रेष्ठले १५१५ हजार रुपैयाँ पाए । उदीयमान खेलाडीको पुरस्कार आयोजक राष्ट्रिय जागृति क्लब इटहरीका विजय राई घोषित भए । उनलाई १८ हजार बराबरको हुवावे मोबाइल सेट प्रदान गरियो । उत्कृष्ट प्रशिक्षक थ्रीस्टारका मेघराज केसी भए । उनले २० हजार पुस्कार पाए । प्रतियोगिताको सर्वोत्कृष्ट खेलाडी थ्रीस्टारका अनन्त तामाङ घोषित भए । उनलाई २५ हजार नगद र ४२ इन्चको एलईडी टेलिभिजन पुरस्कार दिइएको थियो ।समापनका प्रुमख अतिथि राखेप सदस्यसचिव केशवकुमार विष्टले अर्को वर्ष इटहरी गोल्डकपको पुरस्कार २५ लाख बनाइने घोषणा गरे । २५ करोडको लागतमा अत्याधुनिक रंगशाला निर्माणको काम अघि बढिसकेको जानकारी पनि गराए ।"
भारतलाई सान्त्वना जित,जोहानेसबर्ग (एएफपी) मोहम्मद सामीले ५ विकेट लिएपछि शनिबार भारतले दक्षिण अफ्रिकालाई तेस्रो टेस्टमा ६३ रनले पराजित गरेको छ । २ सय ४१ रनको लक्ष्य लिएर आएको दक्षिण अफ्रिका जोहानेसबर्ग टेस्टको चौथो दिनको खेल अन्त्यमा १ सय ७७ रनमा अलआउट भयो । भारतका लागि यो जित सान्त्वनामात्र बन्यो । दक्षिण अफ्रिकाले पहिलो दुई टेस्ट जितेर शृंखला यसअघि नै आफ्नो कब्जामा पारिसकेको थियो । १७१ बाट दिनको खेल सुरु गरेको दक्षिण अफ्रिकाले अन्तिम ९ विकेट ५३ रनको अन्तरमा गुमायो । नियमितजसो विकेट झरिरहँदा ओपनर डिन एल्गर ८६ रनमा नटआउट रहे । उनले हासिम अमलासँग दोस्रो विकेटमा १ सय १९ रन जोडेका थिए । अमलाले ५२ रन बनाए । २ सय ४० बल खेलेका एल्गरले ९ चौका र १ छक्का तथा अमलाले १ सय ४० बल खेल्दै ७ चौका प्रहार गरे । सामीले १२३ ओभरमा २ मेडन राख्दै २८ रन खर्चेर सानदार बलिङ गरेपछि घरेलु टोली पतन हुन पुगेको थियो । जसप्रित बुमराह र इशान्त शर्माले २२ तथा भुवनेश्वर कुमारले १ विकेट लिए । अलराउन्डर प्रदर्शन गरेका भुवनेश्वर म्यान अफ द म्याचमा चुनिए । उनले पहिलोमा ३० र दोस्रो इनिङ्समा ३३ रन बनाएका थिए । दक्षिण अफ्रिकाका तीव्र बलर भेर्नोन फिलान्डर म्यान अफ द सिरिजमा चुनिए । भारतले पहिलो इनिङ्समा १ सय ८७ रनमात्र बनाउन सकेको थियो । दक्षिण अफ्रिकाले जवाफमा १ सय ९४ रन बनाएर झिनो अग्रता लिएको थियो । भारतले दोस्रो इनिङ्समा २ सय ४७ रन बनाएर चुनौतीपूर्ण लक्ष्य दक्षिण अफ्रिकालाई छाडेको थियो ।
सपना विश्वकप,"कोलम्बो मेक्सिकोमा सन् १९८६ को विश्वकप चलिरहँदा क्रिस्टियन करेम्बु किशोर उमेरमै थिए । उनले पनि जानेर नजानेर सपना बुनेछन्, विश्वकप खेल्ने । नभन्दै उनले फुटबललाई गम्भीरतापूर्वक लिए र आफ्नो जन्मभूमि न्यु क्लेडोनिया छाडे । त्यो फ्रान्सको अधिनमा रहेको प्यासिफिक आइल्यान्डको क्षेत्र रहेछ । त्यसैले उनले १७ वर्षकै उमेरमा फ्रान्समा गएर पढ्न र फुटबल खेल्ने अवसर पाए । करेम्बु आफैंलाई समयसमयमा विश्वास लाग्न छाड्छ, सन् १९९८ मा विश्वकप जितेको फ्रान्सेली टिमका सदस्य थिएँ भनेर । सन् १९९७ यता रियल म्याड्रिडमा उनले तीन वर्ष बिताए, जति बेला टिममा एकसेएक स्टार खेलाडी थिए । हो, फुटबलले सपना बुन्न मदत गर्छ र यो सपना गम्भीर हुनुपर्छ । त्यो पूरा पनि हुन्छ । उनी त्यसैका लागि आफ्नै उदाहरण राम्रो मान्छन् । यसै साता यिनै करेम्बुसँग भेट्ने अवसर मिल्यो कोलम्बोमा । अवसर थियो, फिफा विश्वकप ट्रफीको श्रीलंका यात्रा । कोलम्बो विश्वकप ट्रफी यात्राको पहिलो गन्तव्य थियो । पहिलो प्रश्न, कोलम्बोमै विश्वकप ट्रफी किन ? काठमाडौंमा किन होइन ? वा फुटबल लोकप्रिय अरू दक्षिण एसियाली सहरमा किन होइन ? चार वर्षअगाडि ठीक यस्तै समयतिर विश्वकप ट्रफी काठमाडौंमा थियो । त्यसले काठमाडौंमा एक प्रकारले ठूलै तहल्का मच्चाएको थियो । पहिलोपल्ट आएको विश्वकप ट्रफी हेर्न दशरथ रंगशालामा हजारौंको घुइँचो लाग्यो । तत्कालीन राष्ट्रपति रामवरण यादवबाट ट्रफी उचालियो । भनिरहनु पर्दैन, काठमाडौंमा फुटबल लोकप्रिय छ । राजधानी मात्र किन र, पूरा नेपालमा यो उत्तिकै मन पराइएको खेल हो । जबकि फुटबल कोलम्बोमा त्यति लोकप्रिय छैन । डर छ, क्रिकेटले जसरी दक्षिण एसियामा आफ्नो प्रभाव बढाइरहेको छ । कतिपय फुटबल लोकप्रिय सहरमा यो खेल सुक्दै र खुम्चिँदै गएको छ । बंगलादेशमा केही वर्षअगाडि विश्वक ट्वान्टी२० क्रिकेट हुँदा त्यहाँका एक सिनियर पत्रकारले भनेका थिए, दक्षिण एसियामा फुटबलका लागि सबैभन्दा ठूलो शत्रु क्रिकेट हो । एकपल्ट क्रिकेट छायो भने यहाँबाट फुटबल हराएर जान्छ । जस्तै बंगलादेशमा । यस्तै होला भन्ने डर त नेपालमा पनि छ । बंगलादेशमा जत्तिको फुटबल श्रीलंकामा लोकप्रिय छैन । त्यहाँको खेल इतिहासले यस्तै भन्छ । तर, तीतो सत्य के हो भने श्रीलंकामा फुटबल लगभग शून्यकै स्थितिमा झरेको छ । यो खेल मर्ने स्थितिमा छभन्दा फरक पर्दैन । भुटानविरुद्धका केही खेल गुमाएपछि त श्रीलंकाली फुटबलमा निराशाभन्दा केही भेटिएन, त्यहाँका राष्ट्रिय फुटबल खेलाडीसँग सामान्य कुराकानी गर्दा । ती खेलाडी पनि विश्वकप ट्रफी हेर्न आएकै बेला यो अवसर जुरेको थियो । यो सबै तथ्य मलाई थाहा छ । त्यसैले त विश्वकप ट्रफी श्रीलंकामा आएको, करेम्बुले भनिहाले । उनको दाबी थियो, कम्तीमा यो ट्रफी हेरेर उत्साही हुँदै कसैले श्रीलंकामा फुटबल खेल्छु वा हेर्छु भने पनि त्यो उपलब्धि हुन्छ । उनले घुमाउरो पारामा भन्न बिर्सेनन्, दक्षिण एसियामा फुटबललाई फेरि उत्तिकै लोकप्रिय बनाउनु छ भने समय आएको छ, हरेक देशका संघहरूले गम्भीरतापूर्वक काम गर्ने । अझ स्पष्ट भन्दा ठीक ढंगले काम गर्ने । आखिरमा फुटबल संघ (एफए) त हुन्छ, फुटबल उकास्न सबैभन्दा जिम्मेवार । पछिल्लो समय भारतमा फुटबललाई लिएर केही राम्रो भइरहेको छ । यो नै दक्षिण एसियामा आशाको सम्भावना हो । भिजन २०३०श्रीलंकाली सरकारले पनि औपचारिक रूपमै मानेको छ, यो देशमा फुटबल मृत्युको संघारमा पुगेको स्थितिमा छ । कोलम्बोमा ट्रफी प्रदर्शनका बेला सबैभन्दा चल्तापूर्जा देखिए, त्यहाँका खेलकुदमन्त्री दयासिरी जयसेकरा । फुटबलप्रति निकै उत्सुक देखिन्थे उनी । श्रीलंकाली क्रिकेटसँग पछिल्लो समय उनको कचमच चलिरहेको पनि सुनियो । सायद उनकै पहल हो कि भिजन २०३० ? भिजन २०३० अर्थात् श्रीलंकाली फुटबललाई फेरि पुरानै लोकप्रिय र सफल दिनमा फर्काउने कार्यक्रम । यो कार्यक्रम कस्तो हो त ? यसबारे कसैले खुलेर सबै भनेनन् । सम्भवत: श्रीलंकाली फुटबललाई फेरि ग्रासरुट स्तरबाटै माथि उकास्ने योजना हुनसक्छ यो । धेरैले के मानेका छन् भने कम्तीमा पुराना दिनजत्तिकै फुटबलस्तर पनि कायम राख्ने हो भने त्यहाँ धेरै काम गर्नु छ । किनभने त्यहाँको क्रिकेटसामु फुटबल धेरै पछाडि परिसकेको छ । दर्शक नै शून्यशून्यको स्थितिमा झरिसकेको छ । श्रीलंकाली दर्शकलाई फुटबलले फकाउन सकेको छैन । जुन दिन विश्वकप ट्रफी सार्वजनिक प्रदर्शनमा राखिएको थियो, त्यही बेला प्रधानमन्त्री रनिल विक्रमसिंघेकै उपस्थितिमा भिजन २०३० घोषणा गरियो । यसबारे मन्त्री जयसेकराले यतिमात्र भनेका छन्, हामीले एउटा रणनीतिक योजना तयार पारेका छौं । यसकै नाम हो, भिजन २०३० । श्रीलंकाली फुटबललाई फेरि माथि उकास्ने योजना नै हो । कोलम्बोमा भेटिएका अधिकांस फुटबलप्रेमीको गुनासो थियो, त्यहाँ लिग फुटबल नै छैन भने धेरै आस के गर्ने ? सायद लिगको आयोजना भिजन २०३० मा पर्छ होला । विश्वकप ट्रफीप्रति उत्साहश्रीलंकाली फुटबल पहिलेको स्थितिमा नरहे पनि विश्वकप ट्रफीलाई नजिकबाट हेर्ने उत्साह भने त्यस्तै देखियो । बीएमआईसीएचमा ट्रफी सार्वजनिक प्रदर्शनमा राखिएको थियो र त्यहाँ त्यसको एक झल्को हेर्न उत्साही समर्थकको कुनै कमी देखिएन । यसपल्ट विश्वकप ट्रफीलाई ५२ देशमा प्रदर्शनका लागि राखिनेछ । कोलम्बो नै यस यात्राको पहिलो गन्तव्य रह्यो । ट्रफी सिधै लन्डनबाट कोलम्बो ल्याइएको हो । राखियो, समुद्री किनारा नजिकको भव्य सांग्रिला होटलमा । यस्तो अनुभव गरियो कि त्यस रातको कार्यक्रममा कोलम्बोका गिनेचुनेका सबै हु इज हु थिए । त्यसै पनि सांग्रिला आफैंमा कोलम्बोको महँगो होटल थियो । त्यसमाथि ट्रफी ल्याएकै दिन होटलका एक पाहुना थिए सिंगापुरका प्रधानमन्त्री । त्यसैले होटलमा सुरक्षाव्यवस्था कडा गर्नुपर्ने दुई कारण बनेको थियो, विदेशी प्रधानमन्त्री अनि राष्ट्राध्यक्षलाई जसरी सम्मान दिइने विश्वकप ट्रफी । तय थियो, कोलम्बोमा पहिलोपल्ट विश्वकप ट्रफी हेर्ने भाग्यमानीहरू श्रीलंकाकै प्रभावशाली व्यक्तित्वहरूमा पर्थे । पूरा विश्वमा विश्वकप ट्रफीको यात्रा प्रायोजन गर्ने गर्छ, कोकाकोलाले । अन्तर्राष्ट्रिय फुटबल महासंघ (फिफा) कै एउटा प्रमुख साझेदारमा पर्छ, कोकाकोला । कोलम्बोमा विश्वकप ट्रफी भ्रमण कार्यक्रमलाई जतिसक्दो भव्य बनाउन चाहन्थ्यो, कोकाकोला । यो स्वाभाविक पनि थियो । यसका लागि कोलम्बोमा भारत र दक्षिणपूर्वी क्षेत्र हेर्ने कोकाकोलाका सबै प्रमुख पदाधिकारी पुगेका थिए । दक्षिण एसियाबाट नेपालमात्र होइन, भारत र बंगलादेशबाट पनि पत्रकारलाई बोलाएको थियो । नेपालको क्षेत्र हेर्ने कोकाकोलाका केही प्रमुख पदाधिकारीसँग पनि नजिकबाट कुराकानी गर्ने अवसर मिलेको थियो, विशेषत: अर्पण बासु र गौरव रामदेव । गौरवले राम्रै आतिथ्यता दिए नेपाली पत्रकारलाई । उनले नेपालमा कोकाकोलाको बजार व्यवस्थापन पनि हेर्ने गर्छन् । उनले कुराकानीमा क्रममा भने, विश्वकपलाई ध्यानमा राखेर ठूलै कार्यक्रम आउँदै छ । यो कस्तो हुनेछ त ? उनले भन्न चाहेनन् । तर यत्ति हो कि नेपाली फुटबलप्रेमीले रुसी विश्वकप हेर्ने सपना भने बुन्न सक्छन्, जसरी करेम्बुले दोहोर्याएर भनेका छन् ।"
एलिश र सिर्जनालाई उपाधि,काठमाडौं (कास) नेपाल फिजियोथेरापिस्ट संघको आयोजनामा शनिबार भएको प्रथम फिजियो फिट टेबलटेनिस प्रतियोगितामा एलिश सिंह र सिर्जना गौतमले एकल उपाधि जितेका छन् । पुरुषतर्फ फाइनलमा एलिशले विमल प्रजापतिलाई हराउँदै स्वर्ण जिते । महिलातर्फ फाइनलमा नीरु लामा सिर्जनासँग पराजित भएकी थिइन् । सातदोबाटोस्थित अन्तर्राष्ट्रिय खेलकुद परिसरमा भएको पुरुष डबल्सतर्फ फाइनलमा उज्ज्वल डोटेल र योगेन घिमिरेको जोडीले अमृत थापामगर र रितेश बाँस्कोटालाई हरायो । महिला डबल्सको उपाधि सिर्जना र वन्दना गौतमले जित्दा सृष्टि बज्राचार्य र श्रेया खरेलको जोडी उपविजेता भयो । स्पर्धामा नेपालमा कार्यरत फिजियोथेरापिस्टको सहभागिता थियो ।
ढोरपाटनमा पुलिसलाई सफलता,"काठमाडौं विभागीय टोली नेपाल पुलिस क्लबले १३ औं रेडबुल ढोरपाटन यूएम महिला डबल लिग भलिबलमा शनिबार दोहोरो जित पहिलो लेग अन्त्य गरेको छ । पुलिस क्लबले विभागीय प्रतिद्वन्द्वी त्रिभुवन आर्मी क्लबलाई प्रतिस्पर्धात्मक खेलमा २५१३, २५२३, २५२० ले हरायो भने अर्को खेलमा दाङको श्रीगाउँ खेलकुद विकासमाथि २५७, २५११, २५११ नतिजा निकाल्यो । आर्मीविरुद्धको तीनै सेटमा पछि परेको स्थिति दोस्रो चरणलाई छनोट पुलिसले ११ खेलबाट २७ अंक बटुलेको छ ।पोखराको टप्स उच्चमाविले लगातार तेस्रो हार बेहोरेको छ । शनिबार टप्स नेपाल एपीएफ क्लबसँग २५१८, २५१३, २५१४ को सोझो सेटमा पराजित भयो । टप्स यसअघि पुलिस र शिवम् न्यु डायमन्डसँग हारेको थियो । एपीएफले शीर्षस्थानको न्यु डायमन्डलाई पछयाइरहेको छ । एपीएफ ९ खेलबाट २७ अंकसहित दोस्रो स्थानमा यथावत् छ । एपीएफले पहिलो लेगमा दुई खेल खेल्न बाँकी छ । नयाँ बसपार्कस्थित कोर्टमा शनिबारै शिवम् न्यु डायमन्डले पूर्वाञ्चललाई २५५, २५५, २५३ ले सजिलै हराएको थियो । डायमन्ड १० खेलबाट ३० अंक जोडेर शीर्षस्थानमा छ । डायमन्डले एपीएफसँग खेल्न बाँकी छ । यो खेल सोमबार हुनेछ । श्रीगाउँले पुलिससँग पराजित हुनुअघि मेघौली स्पोर्ट्स क्लब चितवनलाई २५२२, २५१५, २५१४ को सेटमा हराएको थियो । मेघौलीले पनि थ्रीस्टार एकेडेमीमाथि २५६, २५८, २५१ को सहज जित निकालेको थियो । पहिलो लेगमा अब १२ खेल हुन बाँकी छ ।१२ टोली सहभागी प्रतियोगिताका शीर्ष सात टोली दोस्रो चरणलाई छनोट हुनेछ । माघ १६ बाट दोस्रो लेग चार दिन चल्नेछ ।"
आईपीएल २०१८,सन्दीपको सम्भावना आजकाठमाडौं (कास) इन्डियन प्रिमियर लिग (आईपीएल) अन्तर्गत अक्सन लिस्टमा रहेका नेपाली खेलाडी सन्दीप लामिछाने अक्सनमा आइतबार मात्र सामेल हुनेछन् । पहिलो दिन सुरुआती १ सय १० खेलाडीमाथि भाउ लागेको थियो । सन्दीप अक्सन लिस्टमा २ सय ७६ औं नम्बरमा छन् । सन्दीपको नाम अक्सनमा आउन सहभागी ८ मध्ये कुनै १ टोलीले उनको नाम प्रस्ताव गर्नुपर्नेछ ।
बुर्ज खलिफा विश्वकै अग्लो टावर,"हाजिरी जवाफमा पटकपटक सोधिने प्रश्नमध्ये एक हो विश्वको सबैभन्दा अग्लो टावरको नाम के हो र कुन देशमा छ ? तिमीहरूमध्ये धेरैले ट्वाक्कै जवाफ मिलाएका पनि हौला बुर्ज खलिफा भनेर । हो, यो विश्वकै अग्लो टावर युनाइटेड अरब इमिरेट्स (यूएई) मा पर्छ । बुर्ज अरबी शब्द हो । यसको अर्थ टावर हो । टावरको नाम चाहिँ खलिफा हो । ५ वर्ष लगाएर बनाइएको बुर्ज खलिफा यूएईको पर्यटकीय सहर दुबईमा पर्छ । २००४ को जनवरी ६ बाट सुरु गरी सन् २००९ को अक्टोबर १ मा यसको निर्माण सकिएको थियो । सन् २०१० को जनवरी ४ देखि खुला गरिएको यसको उचाइ २ हजार ७ सय २७ फिट (करिब ८२८ मिटर) छ । यो टावर करिब सय किलोमिटर परबाट समेत देखिन्छ । यसको निर्माणमा करिब ८ सय अर्ब अमेरिकी डलर खर्च भएको छ । यो टावर भएको क्षेत्रलाई अहिले दुबई डाउन टाउन भनिन्छ । सन् २००४ अघिसम्म यो क्षेत्रमा बालुवा र समुद्रबाहेक केही ससाना संरचना मात्र थिए । १० वर्षमै यूएईले डाउनटाउन बनाएर विश्वलाई आश्चर्य दिने संरचना खडा गरेको हो । यति अग्लो टावरभित्र के होला भन्ने जिज्ञासा सबैलाई हुन सक्छ । योभित्र एउटा संसारै छ भन्दा हुन्छ । योभित्र पाँचतारे होटल, अपार्टमेन्ट, रेस्टुरेन्ट, नाइट क्लब, सिनेमा घर, पौडी पोखरी, बैंकहरू, पार्किङलगायत अत्याधुनिक पसल, मस्जिदलगायत छन् । टावरको ७६ औं र ४३ औं तलामा पौडी पोखरी छ । १ सय ४४ तलामा नाइट क्लब छ । यो विश्वकै अग्लो स्थानको नाइट क्लब पनि हो । १२२ औं तलामा रेस्टुरेन्ट छ । तोकिएको पैसा तिरेर यहाँ लन्च र डिनर गर्न सकिन्छ । टावरभित्र पाँचतारे अरमानी होटल पनि छ । यसभित्र ९ सयवटा व्यक्तिगत अपार्टमेन्ट छन् । विश्वका चर्चित व्यक्तिले यहाँ अपार्टमेन्ट किनेका छन् । एक भारतीय व्यापारी जर्जको मात्र २२ वटा अपार्टमेन्ट छन् । भारतीय नायिका शिल्पा सेट्टी, सलमान खान, अनुष्का शर्मा, खेलाडी विराट कोहली, व्यापारी रोहित कोचर, बीआर सेट्टी, फुटबल खेलाडी डेभिड बेक्यामलगायत सेलिब्रिटीका फ्ल्याट छन् । इमिरेट्स सरकारले पर्यटन प्रवद्र्धन गर्ने उद्देश्यले यो टावर बनाएको हो । अहिले यो टावर दुबईको मुख्य आकर्षण केन्द्र बनेको छ । टावर तल्लो तहमा फराकिलो छ । माथिल्लो भाग मसिनो हुँदै गएको छ । टावरसँगै करिब १२ सयभन्दा बढी पसल रहेको दुबई मल जोडिएको छ । टावरसम्मै दुबई मेट्रो जोडिएको छ । बस, टयाक्सीबाट पनि यहाँ पुग्न सकिन्छ । बुर्ज खलिफामा १ सय ६३ तला छन् । १ सय ५४ तलासम्म मान्छे जान सकिने भए पनि १ सय ४८ तलासम्म मात्र प्रवेशका लागि खुला गरिएको छ । टावरमा उक्लिन ५७ वटा लिफ्ट छन् । ती लिफ्ट १ सय ४० तलासम्म छन् । ओटिस कम्पनीले निर्माण गरेका यी लिफ्ट विश्वमै सबैभन्दा छिटो गतिमा चल्छन् । टावरको भुइँमुनिका दुई तलामा सवारी पार्किङ छ । बुर्ज खलिफा सिसा, स्टिल र आलमुनियम प्रयोग गरेर बनाइएको हो । टावर बनाउन आवश्यक सिसा उत्पादनका लागि भुइँमै कारखाना खोलिएको थियो । ती सिसा हावा र उच्च तापक्रम थेग्न सक्ने गरी बनाइएका छन् । टावरमा २६ हजार सिसाका प्यानल छन् । सिसा सफा गर्न १२ वटा मेसिन जडान गरिएका छन् । टावरमा हजाईजहाज बनाउन प्रयोग गरिने विशेष किसिमको आलमुनियम प्रयोग गरिएको छ । टावरको तौल करिब एक लाखवटा हात्तीको तौल बराबर छ । यो टावर अमेरिकाको इम्पायर स्टेट बिल्डिङभन्दा ठीक दोब्बर र पेरिसको आइफिल टावरभन्दा तीनगुना अग्लो छ । यो टावरको आर्किटेक इन्जिनियरिङ अमेरिकाको सोफियान अल ज्याब्रीको हो । इड्रिएन स्मिथ र बिल बेकर यसका मुख्य इन्जिनियर हुन् । सुरुवातको चरणमा कोरियाको सामसुङले यसको निर्माणको जिम्मा लिएको थियो । अल गुह्रेर इन्भेस्टमेन्ट ग्रुपले यसको निर्माण सम्पन्न गरेको हो । बुर्ज खलिफामा एक दिनमा झन्डै ९ लाख ५० हजार लिटर पानी खपत हुन्छ । त्यो पानी एक सय किलोमिटर टाढाबाट ल्याइएको छ । टावरको फेदमा वरिपरि पानीका तलाउ छन् । त्यहाँ पानी नाच (वाटर डान्स) हुन्छ । हरेक आधाआधा घण्टामा संगीतसहितको पानी नाच हेर्न लाखौं मानिसको घुइँचो हुन्छ । महिनामा करिब दुई लाख जनाले बुर्ज खलिफाको अवलोकन गर्ने गरेका छन् ।"
सुगाको गुरुमन्त्र,"एकादेशमा एउटा दयालु किसान बस्थ्यो । अर्को गाउँमा एउटा सिकारी पनि बस्थ्यो । त्यो सिकारी जंगलमा जान्थ्यो, जाल थाप्थ्यो र थुपै्र चराहरू जालमा पारेर माथ्र्यो । ती चरालाई मालाजस्तो पारेर सिलमा उनेर झुन्डयाउँदै त्यही किसानको घरको बाटो भएर आफ्नो घर जान्थ्यो । उता किसान भने बडो दु:खी हुन्थ्यो । ती निरीह र निर्दोष प्राणीले अनाहकमा त्यसरी ज्यान गुमाउनुपरेको देखेर उसलाई ती चराप्रति ज्यादै दया जागेर आउँथ्यो । तर पनि ऊ त्यो कुरालाई रोक्न भने सक्दैनथ्यो । एक दिन किसान त्यही कुरो मनमा खेलाउँदै अब कसरी यी चराहरूको रक्षा गर्ने होला भनेर गम्दै थियो । उसका मनमा अनेक तर्कना तँछाडमछाड गर्दै आउँदै थिए । त्यसै बेला झट्ट उसले आफ्नो बाल्यकालको कुरा सम्झियो । उसको घरमा एउटा पिँजडामा सुगा पालेको थियो । त्यो सुगा सधैं गोपी कृष्ण कहो भन्थ्यो । त्यति मात्र होइन, उनीहरूले बोलेका कुरा पनि जस्ताको तस्तै भनिरहन्थ्यो । उसलाई एउटा राम्रो उपाय फुर्यो । सुगा त मान्छेजस्तै बोल्न जान्दछ । उसले जंगलमा गएर धुइँपत्ताल गरेर एउटा सुगाको बचेरो खोजेर ल्यायो । त्यो बचेरोलाई निकै मिहिनेत गरेर हुर्कायो र बोल्न सिकाउन थाल्यो । सुगाले पनि छिट्टै नै उसले सिकाएका कुरा सिक्यो । किसानले सुगालाई जंगलमा सिकारी आउँछ । जाल बिछयाउँछ । चारो छर्छ । त्यहाँ जानु हुँदैन । गइयो भने मरिन्छ । भनेर सिकायो । सुगा यो गुरुमन्त्र बारम्बार भनिरहन्थ्यो । सुगाले यसरी आफूले सिकाएको कुरा टपक्कै टिपेको देखेर किसान ज्यादै खुसी भयो । आफूले सोचेको काम पूरा हुने भयो भनेर किसान मक्ख पर्यो । अब किसान उसको योजनाअनुसार सुगालाई लिएर जंगलमा गयो र त्यसलाई जंगलमै छाडिदियो । केही समयपछि फेरि किसान जंगलमा गयो किनभने उसलाई सुगाले जानेको कुरा अरू साथीलाई सुनायो कि सुनाएन भन्ने चिन्ता थियो । जंगलमा पुग्दा नपुग्दै किसानले सुन्यो, सुगाहरू त उसले सिकाएको गुरुमन्त्र जंगलमा सिकारी आउँछ । जाल बिछयाउँछ । चारो छर्छ । त्यहाँ जानु हुँदैन । गइयो भने मरिन्छ । भनेर जंगलै थर्किने गरी गाउँदै पो रहेछन् । किसान अब ढुक्क भयो । सबै सुगाले थाहा पाएछन् । अबचाहिँ मारोस् त सिकारीले चरा १ भन्ने सोचेर किसान दङ्ग पर्दै घर फक्र्यो । अर्को एक दिन सिकारीले चरा मार्न जाने विचार गर्यो र जाल काँधमा हालेर हातमा कनिकाको पोको लिएर त्यही किसानको घरको बाटो जंगलतिर लाग्यो । उसलाई जंगलतिर जाँदै गरेको किसानले देख्यो । किसानले मनमनै सोच्यो, मार्लास् अब चरा, सबै चरा बाठा भैसके तँलाई के थाहा !सिकारी जंगलमा पुग्यो । त्यहाँ पुग्दा त अचम्म १ सुगाहरू त जंगलमा सिकारी आउँछ, जाल बिछयाउँछ, चारो छर्छ, त्यहाँ जानु हुँदैन, गइयो भने मरिन्छ पो भनिराछन् बा १ सिकारी अलमल्ल पर्यो । सुगाहरू बाठा भइसकेछन् । अब जाल बिछयाउनुको पनि के काम र ? भन्दै फर्कन लागेको थियो । उसलाई उसका बाबुले आफूले गरेको काममा कहिलेकाहीँ असफल भइयो भने पनि काम गर्नचाहिँ नछोड्नु है छोरा १ भनेको झट्ट सम्झियो । आ १ परे पर्छन् नपरे पर्दैनन्, आफ्नो कामचाहिँ गर्नुपर्यो । सुगा नपरे पनि अरू चरा त पर्लान् नि १ भन्नै सोच्दै भुइँमा कनिका छर्यो, जाल बिछयायो र एउटा रूखको फेदमा खुइय्या गर्दै पुर्पुरामा हात लगाएर टुसुक्क बस्यो । सुगाहरू रूखमा त्यही गुरुमन्त्र भनिरहेका थिए जंगलमा सिकारी आउँछ, जाल बिछयाउँछ!सुगाहरूले भुइँमा कनिका छरेको देखे । त्यो देखेर उनीहरूका जिब्रामा सररररर पानी आयो । सुगाहरू गुरुमन्त्र जंगलमा सिकारी आउँछ, जाल भन्दै जाल भएतिरै हानिए । सुगाहरू गुरुमन्त्र भट्टयाउँदै भकाभकी जालमा परेको देखेर सिकारी मक्ख पर्यो र धमाधम जाल सोहोर्न थाल्यो । सबै सुगाहरूलाई जालमा गुटमुटयाएर काँधमा राख्यो र घरतिर लाग्यो । किसान आफ्नो करेसाबारीमा काम गर्दै थियो । परैबाट सुगाहरूले जंगलमा सिकारी आउँछ, जाल बिछयाउँछ१ भनेको सुन्यो । उसले त्यतातिर हेर्यो । सिकारीले जालमा सुगाहरू गुटमुटयाएर काँधमा झुन्डयाएको थियो । सुगाहरू भने त्यही पोकोभित्रबाट कराइरहेका थिए जंगलमा सिकारी१ नबुझी रटेको मात्र कुरो के काम लाग्थ्यो र १ सुगाले कुरो बुझेको भए पो बाँच्थे त । किसान पनि छक्कै पर्यो अनि उसले थाहा पनि पायो पढेर मात्र नहुँदो रहेछ, बुझ्नु पो पर्ने रहेछ !"
