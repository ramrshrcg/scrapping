शीर्षक,विवरण
प्रहरीमा ३० वर्षे हटाउने कसरत,"काठमाडौं उच्च प्रहरी अधिकृतहरूको अनावश्यक दरबन्दी थप्ने चलखेल सँगै नेपाल प्रहरीमा सेवा अवधि बढाउने कसरत सुरु भएको छ । त्यसका लागि प्रहरीमा हाल रहेको ३० वर्षे सेवा अवधिपछि अवकाश हुने व्यवस्था हटाउने कसरत भएको हो । स्रोतका अनुसार आगामी चैत २८ मा अवकाश पाउन लागेका केही उच्च प्रहरी अधिकृतको स्वार्थ मा प्रधानमन्त्री शेरबहादुर देउवाले नै यसमा अग्रसरता लिएका छन् । ३० वर्षे सेवा अवधि हटाउने व्यवस्थासहितको प्रस्तावित संघीय प्रहरी ऐन अध्यादेश मन्त्रिपरिषद्बाट पारित गराउन छलफल सुरु भएको छ । अध्यादेश जारी भए प्रहरी नियमावलीमा रहेको ३० वर्षे सेवा अवधिको व्यवस्था खारेज हुनेछ । प्रहरी नियमावली, २०४९ ले ३० वर्ष सेवा अवधि पुगेपछि प्रहरीले अनिवार्य अवकाश पाउने व्यवस्था गरेको छ । तर, प्रस्तावित संघीय प्रहरी ऐनको अध्यादेशमा पदावधि र ५८ वर्षको उमेर हदका कारण मात्रै अवकाश पाउने व्यवस्था छ । अध्यादेशमा प्रहरी महानिरीक्षकका लागि तीन वर्ष, अतिरिक्त प्रहरी महानिरीक्षकका लागि दुई वर्ष र नायब प्रहरी महानिरीक्षकका लागि चार वर्ष पदावधि प्रस्ताव गरिएको छ । सरकारले अध्यादेश पारित गरे अवकाशको मुखमा रहेका उच्च प्रहरी अधिकृतहरूको करिब दुई वर्ष सेवा अवधि थप हुनेछ । त्यसैले पनि २८ चैतमा अवकाश पाउन लागेका वर्तमान महानिरीक्षक प्रकाश अर्यालका ब्याची १६ जना एआईजी अध्यादेश जारी गराउने दौडधुप मा सक्रिय छन् ।३० वर्षे सेवा राख्ने र हटाउने विषयमा प्रहरी अधिकृतहरूबीच मतैक्य नभए पनि कामचलाउ सरकारबाट भइरहेको पछिल्लो कसरतलाई स्वाभाविक मानिएको छैन । नयाँ सरकार बन्न केही दिन मात्र बाँकी रहेको अवस्थामा कामचलाउ सरकार आफैं प्रहरी संगठनभित्र दीर्घकालीन असर पार्ने किसिमको निर्णयका लागि उद्यत हुनुलाई शकांस्पद मानिएको हो । केही उच्च प्रहरी अधिकृत नयाँ सरकार बन्ने क्रममा रहेका बेला यस्तो संवेदनशील विषय अघि बढाउनुका पछाडि ठूलो कारोबार को हात रहेको दाबी गर्छन् । यसका राम्रा र नराम्रा दुवै पक्ष होलान्, तर अहिले ३० वर्षे हटाउने कसरत हुनुका पछाडि सही नियत छैन, केही स्वार्थप्रेरित अधिकृतहरूको चलखेलको परिणाम हो, ती अधिकृतले भने, आफूलाई टिकाउन दरबन्दी थप्ने र कायम गराउने नेतृत्वको निरन्तरता हुनु दुर्भाग्य हो । नेतृत्वमा को पछाडि पर्छ भन्दा पनि प्रहरी संगठन थप दुई वर्ष बन्धक बन्ने ती अधिकृतको चिन्ता छ । चलखेल गरेर पदावधि थप्दै राज्यकोषमाथि अनावश्यक भार थप्न उद्यतबाट भइरहेको ३० वर्षे हटाउने कसरतलाई स्वाभाविक मान्न नसकिने ती अधिकृत बताउँछन् । अध्यादेश जारी भए गृह मन्त्रालयको संगठन तथा व्यवस्थापन समिति (ओएनएम) ले खारेज गर्न सिफारिस गरेको हाल सात प्रदेशमा रहेको एआईजीहरूको दरबन्दीसमेत कायम रहनेछ । जसबाट राज्यकोषमाथि वार्षिक करोडौंको व्ययभार थपिनेछ । प्रदेश तहमा विशिष्ट श्रेणी तहका एआईजीहरू राख्दा प्रदेशको गृह प्रशासनको नेतृत्व गर्ने सम्बन्धमा पनि जटिलता आउने देखिन्छ । किनकि प्रदेशका मन्त्रालयहरूको नेतृत्व प्रथम श्रेणीका सहसचिवलाई प्रदेश सचिवको पद दिने सरकारको तयारी छ । प्रस्तावित अध्यादेशमा नेतृत्व तहको पदावधि नतोकी नियमावलीको ३० वर्षे सेवा अवधिको व्यवस्था मात्र हटाउने कसरत पनि हुन सक्नेतर्फ एक जना प्रहरी अधिकृत चिन्ता व्यक्त गर्छन् । त्यसो भएमा हाल दोस्रो तहमा रहेका अधिकृतहरू नेतृत्व तहमा पुग्नै नपाई अवकाश पाउने छन् । यसले प्रहरी संगठनभित्र ठूलो निराशा निम्त्याउने ती अधिकृतले बताए । आईजी, एआईजीपी र डिआईजीलगायतको पदावधि तोकेर ३० वर्षे सेवा अवधि हटाइन्छ भने त्यसले संगठनलाई क्षति पुर्याउँदैन तर त्यसो नगरी ३० वर्षे मात्र हटाइयो भने त्यो पूरै संगठनका लागि दुर्भाग्य हुनेछ, ती अधिकृतले भने । तर, गृह मन्त्रालयका उच्च अधिकारीले नेपाल प्रहरीभित्रको वृत्तिविकासमा कुनै अवरोध नल्याउने गरी ३० वर्षे सेवा अवधिको व्यवस्था हटाउन छलफल अघि बढेको जानकारी दिए । गृहसचिव मोहनकृष्ण सापकोटाले समेत ३० वर्षे सेवा अवधि हटाउने विषय छलफलका क्रममा रहेको जानकारी कान्तिपुरलाई दिए ।"
राष्ट्रिय सभा निर्वाचन  ५६ सिटमा ८३ उम्मेदवार,"कहाँबाट को उठे ?कान्तिपुर टिमकाठमाडौं राष्ट्रिय सभा सदस्य निर्वाचनका लागि प्रदेश १ को विराटनगर, २ को जनकपुर, ३ को ललितपुर, ४ को पोखरा, ५ को दाङ, ६ को सुर्खेत र प्रदेश ७ को दिपायलस्थित उच्च अदालतमा रहेका मुख्य निर्वाचन अधिकृतको कार्यालयमा उम्मेदवारी दर्ता भएका छन् । नेताहरूले पत्नी, निकटस्थ र नवप्रवेशीलाई उम्मेदवार बनाएको भन्दै पार्टीभित्र असन्तुष्टि र आलोचना सुरु भएको छ ।महिला उम्मेदवार प्रतिस्पर्धीविहीनप्रदेश १ मा १२ जनाले उम्मेदवारी दर्ता गराएका छन् । यो प्रदेशबाट बहालवाला राज्यमन्त्रीसहित ३ महिला उम्मेदवार निर्विरोध हुने सम्भावना छ । महिला क्लस्टरमा ३ सिटका लागि कांग्रेसकी सरिता प्रसाईं, एमालेकी नैनकला ओझा र माओवादी केन्द्रकी बिना पोखरेलको मात्र उम्मेदवारी परेको सहायक निर्वाचन अधिकृत नवराज दुलालले बताए ।झापाको बुद्धशान्ति गाउँपालिका३ की प्रसाईं कृषि विकास राज्यमन्त्री हुन् । कांग्रेस केन्द्रीय सदस्य प्रसाईं दोस्रो संविधानसभामा समानुपातिकबाट सभासद थिइन् । मोरङको सुनवर्षी१ की ओझा २०४० सालदेखि मोरङमा पार्टी राजनीतिमा सक्रिय छिन् ।यस्तै, मोरङको बेलबारी९ की पोखरेल माओवादी केन्द्रको प्रदेश १ की सहइञ्चार्ज सावित्रीकुमार काफ्लेकी पत्नी हुन् । पोखरेल पतिसँगै जनयुद्धको समयमा नाबालक छोराछोरी छाडेर भूमिगत भएकी थिइन् । उनी पार्टीको केन्द्रीय कमिटी सल्लाहकार र काठमाडौंमोरङ सम्पर्क मञ्चमा आबद्ध छिन् । जिल्लामा इमानदार छविका काफ्लेको पत्नीलाई उम्मेदवार बनाएको भनी आलोचना भएको छ । राष्ट्रिय सभा सदस्य खुलामा कांग्रेसबाट मोरङको सुन्दरहरैचा३ का रमेशजंग रायमाझी र एमालेबाट संखुवासभाका परशुराम मेघी गुरुङ, झापाका हरिचरण सिवाकोटी र मोरङको केराबारी१ का खडगबहादुर बस्नेतले मनोनयन दर्ता गराएको दुलालले बताए ।दलित सदस्यमा कांग्रेसबाट झापाको अर्जुनधारा४ का बिनकुमार विश्वकर्मा, एमालेबाट विराटनगर२ का खेम नेपालीले मनोनयन दर्ता गराएको उनले बताए । अल्पसंख्यक सदस्यमा कांग्रेसबाट विराटनगरका महेशकुमार जाजु, एमालेबाट इलामका अगमप्रसाद बान्तवा राई र राप्रपाबाट अनुपमादेवी साह हलुवाईले उम्मेदवारी दर्ता गराएका छन् ।कांग्रेसबाट जित्न सक्ने भन्दा बढी उम्मेदवार उठाइएपछि एमालेले अन्तिम समयमा खडगबहादुर बस्नेतको उम्मेदवारी दर्ता गराएको हो । बस्नेतको उम्मेदवारीसँगै खुला सदस्यमा ४ जनाको उम्मेदवारी भएपछि निर्वाचन हुने भएको छ ।प्रदेश १ मा प्रदेशसभा सदस्य ९३ र स्थानीय तहका प्रमुख, उपप्रमुख, अध्यक्ष, उपाध्यक्ष २ सय ७४ जना गरी कुल ३ सय ६७ मतदाता रहेकोमा सोलुखुम्बुको मकालु गाउँपालिकाका अध्यक्ष खडग कटुवालको दुर्घटनामा मृत्यु भएकाले ३ सय ६६ मात्र कायम छ ।दुई जनाले मनोनयन गर्न पाएनन्माओवादी केन्द्रका नरेन्द्र साह कलवार १२ मिनेट ढिलो आइपुगेका थिए । नेपाली जनता दलका हरिचरण साहले ८ वटै पदमा उम्मेदवारी दिन उम्मेदवार र मनोनयनपत्र तयारी गरेका थिए । तर, मनोनयनपत्र दर्ता गराउने बेला उनका प्रस्तावक र समर्थक फेला परेनन् ।तराई मधेस सद्भावना पार्टीबाट २०७० मा सभासद भएका नरेन्द्र साहले प्रतिनिधिसभाको चुनावमा सर्लाही३ बाट स्वतन्त्र उम्मेदवारी दिएका थिए । साह बुधबार मात्रै माओवादी केन्द्रबाट राष्ट्रिय सभा सदस्यका लागि अल्पसंख्यक समूहबाट सिफारिस भएका थिए । बिहान ९ बजे सिफारिस पाएका साह बुधबारै जनकपुर हान्निए । प्रदेश सांसद रामचन्द्र मण्डल र सर्लाहीका माओवादी केन्द्रका सचिव राजकुमार यादवले उनको मनोनयनपत्र निर्वाचन कार्यालयबाट लिएर तयार गरेका थिए । जनकपुर प्रवेश गरेका साह ट्राफिक जाममा परेपछि मोटरसाइकलमै निर्वाचन अधिकृत कार्यालय त पुगे तर १२ मिनेट ढिलो भइसकेको थियो ।अन्तिम समयमा टिकट दिएर सहयोग गरेकाले माओवादी केन्द्रलाई धन्यवाद भन्न चाहन्छु, उनले भने, निर्वाचन कार्यालयले कार्यालयभित्रै रहेका प्रस्तावक र समर्थकलाई समेत मनोनयन गर्न नदिनु दुर्भाग्य हो ।८ मध्ये ५ निर्विरोध ! प्रदेश २ मा ९ जनाले मनोनयन दर्ता गराएका छन् । उम्मेदवारी दर्ता गराउनेमा महिला ३ जना मात्र छन् । उनीहरू निर्विरोध हुनेछन् । अन्यमा ४ जना र अल्पसंख्यक वा अपांगता भएका व्यक्ति र दलितमा ११ जना छन् । अल्पसंख्यक वा अपांगतामा राजपाका वृषेशचन्द्र लालको मात्र उम्मेदवारी परेको छ । दलित सदस्यका लागि संघीय समाजवादी फोरमका रामप्रित पासवानको मात्र उम्मेदवारी परेको छ । दुवै जना निर्विरोध हुनेछन् ।महिला सदस्यका लागि संघीय समाजवादी फोरमकी प्रमिला कुमारी, कांग्रेसबाट मुक्ताकुमारी यादव र माओवादी केन्द्रबाट शशिकला दाहालले मनोनयन दर्ता गराए । अन्यमा कांग्रेसबाट जितेन्द्रनारायण देव, राजपाबाट रमेशप्रसाद यादव, एमालेबाट सुमनराज प्याकुरेल र नेपाल संघीय समाजवादी पार्टीबाट मो अख्तर हुसेनले मनोनयन दर्ता गरेका छन् । यो पदमा निर्वाचन हुनेछ । प्रमुख निर्वाचन अधिकृत राधाकृष्ण उप्रतीले भने, निर्वाचन कार्यक्रमअनुसार परिणाम १५ गते मात्र घोषण हुनेछ ।१७ को उम्मेदवारीप्रदेश ३ बाट ८ सिटका लागि १७ जनाको उम्मेदवारी परेको छ । वाम गठबन्धनका एमालेले ६ र माओवादी केन्द्रले २ जना उम्मेदवार उठाएका छन् । कांग्रेसले ४, नेमकिपाले ४ र राप्रपाले १ उम्मेदवारी दिएका छन् । एमालेका तर्फबाट खुलामा बलरामप्रसाद बाँस्कोटा र वेदुराम भुसाल, महिलाबाट दिलकुमारी रावल थापा र उदया शर्मा पौड्याल तथा दलितबाट सिंगबहादुर विश्वकर्मा र अपांगताबाट रामचन्द्र राईले उम्मेदवारी दर्ता गराए । माओवादी केन्द्रका रामबहादुर थापा बादल ले अन्य समूहमा उम्मेदवारी दिए भने गंगा पराजुलीले महिलामा । कांग्रेसका राधेश्याम अधिकारीले खुला, धनकुमारी खतिवडाले महिला, हरिशरण नेपालीले दलित र मदनकृष्ण श्रेष्ठले अपांगता कोटामा उम्मेदवारी दर्ता गराएका छन् । नेमकिपाबाट कृष्णबहादुर तामाङले खुला, गीता काफ्लेले महिला, श्याम विशंखेले दलित र हिमालेश्वर मूलले अल्पसंख्यकमा उम्मेदवारी दिएका छन् । राप्रपाबाट लक्ष्मी देसारले महिलामा उम्मेदवारी दिएकी छन् ।१२ जनाको उम्मेदवारीप्रदेश ४ मा विभिन्न पार्टीबाट १२ जनाले उम्मेदवारी दिएका छन् । एमालेबाट ४, माओवादी केन्द्र २, कांग्रेस ४ र राष्ट्रिय जनमोर्चाबाट २ जनाले उम्मेदवारी दिएका छन् । एमालेका खुलाबाट पर्वतका गणेशप्रसाद तिमिल्सिना, अपांगताबाट स्याङ्जाका रामबहादुर थापा र महिलातर्फ लमजुङकी दीपा गुरुङ र शान्तिकुमारी अधिकारी जिसी (बागलुङ) ले उम्मेदवारी दिए । माओवादी केन्द्रका दीनानाथ शर्मा (बागलुङ) खुला, स्याङ्जाका खिमकुमार विक दलित समूहबाट चुनावी मैदानमा छन् ।कांग्रेसबाट गोरखाका सुरेन्द्र पाण्डे खुला, कास्कीकी विन्दादेवी आले (राना) महिला, पर्वतका जितबहादुर नेपाली दलित र तनहुँका प्रकाश पन्थ अपांगता कोटाबाट चुनावी मैदानमा छन् । राष्ट्रिय जनमोर्चाबाट बागलुङका कृष्णप्रसाद शर्मा अधिकारी खुला र मीना पुनले महिला कोटाबाट उम्मेदवारी दर्ता गराएका छन् ।मनाङे पनि मतदाता !ज्यानमुद्दामा सर्वोच्चबाट ५ वर्ष कैद फैसला भएका मनाङबाट निर्वाचित दीपक मनाङे भनिने राजीव गुरुङको नाम पनि मतदाता सूचीमा कायम छ । मुख्य निर्वाचन अधिकृतको कार्यालयले प्रकाशित गरेको मतदाताको अन्तिम नामावलीमा उनको मतदाता नम्बर १०७६०६७९ उल्लेख छ । तर उनले शपथ लिएका छैनन् । मतदान गर्नुअघिसम्म शपथ लिन सक्ने अवस्था रहने भएकाले अन्तिम नामावलीमा नाम प्रकाशन गरिएको क्षेत्रीय निर्वाचन अधिकारी गंगालाल सुवेदीले बताए । अदालतबाट निर्वाचन आयोगमा गुरुङबारे केही जानकारी आएको रहेनछ, उनले भने ।११ को उम्मेदवारीप्रदेश ५ मा ११ जनाको उम्मेदवारी परेको छ । घोराहीस्थित निर्वाचन अधिकृतको कार्यालयमा एमालेका ४, कांग्रेसका ४, माओवादी केन्द्रका २ र राष्ट्रिय जनमोर्चाका १ जनाले मनोनयन दर्ता गराएका हुन् । एमालेबाट खुलामा रूपन्देहीका खिमलाल भट्टराई, दलितमा पश्चिम नवलपरासीका रामलखन चमार, महिलामा रोल्पाकी मीना बुढा र दाङकी कोमल ओलीले उम्मेदवारी दर्ता गराएका छन् । कांग्रेसबाट खुलामा रूपन्देहीका दुर्गाप्रसाद उपाध्याय, दलितमा बाँकेका मैकुलाल वाल्मीकि, महिलामा दाङकी अनिता देवकोटा र अपांगतामा रुकुमपूर्वका लुटबहादुर खत्रीले मनोनयन दर्ता गरेका छन् । खुलाबाट राष्ट्रिय जनमोर्चाबाट रश्मिराज नेपालीले मनोनयन दर्ता गराएका छन् । वाम उम्मेदवारलाई बल पुर्याउन एमाले उपमहासचिव विष्णु पोखरेललगायत वरिष्ठ नेता दाङ पुगेका थिए ।माओवादी केन्द्रबाट खुलामा अर्घाखाँचीका चन्द्रबहादुर खडका र अपांगतामा रोल्पाका राजकुमार कुँवरले उम्मेदवारी दिएका छन् । प्रदेश ५ मा १ सय ९ स्थानीय तहका २ सय १८ प्रमुख, उपप्रमुख र ८७ प्रदेशसभा सदस्य गरी ३ सय ५ मतदाता रहेको मुख्य निर्वाचन अधिकृत जिल्ला न्यायाधीश हेमन्त रावलले जानकारी दिए । प्रदेश ५ मा महिलातर्फ ३ जनाको मात्र उम्मेदवारी परेको छ । एमालेबाट रोल्पाकी मीना बुढा र दाङकी कोमल ओली तथा कांग्रेसबाट दाङकै अनिता देवकोटा निर्विरोध हुने देखिएको छ ।खुलामा ४, अल्पसंख्यकअपांगतामा २ र दलितमा २ जनाले प्रतिस्पर्धा गर्दैछन् ।१ बजेसम्म कोही आएनन्प्रदेश ६ बाट १२ जनाको उम्मेदवारी परेको छ । वाम गठबन्धनबाट एमालेका ५ र माओवादी केन्द्रका ३ उम्मेदवार छन् । कांग्रेसका ४ जनाले उम्मेदवारी दिएका छन् । मुख्य निर्वाचन अधिकृतको कार्यालयमा बुधबार दिउँसो १ बजेबाट मनोनयन दर्ता सुरु भएको थियो । कर्मचारीहरू १० बजेदेखि तयारी अवस्थामा रहे पनि उम्मेदवारहरू ढिलो पुगेका थिए । मनोनयन दर्ताका क्रममा उम्मेदवारहरू उत्साही देखिन्थे । यस प्रदेशमा वाम गठबन्धनका १ सय ४०, कांग्रेसका ५७ र राप्रपाका एक मतदाता छन् । स्थानीय तहका १ सय ५८ र प्रदेशसभाका ४० जना गरी कुल १ सय ९८ मतदाता छन् । एमालेबाट भैरवसुन्दर श्रेष्ठ र ठकेन्द्र पुरी (खुला), कविता बोगटी, नन्दा शर्मा (महिला), नरपति लोहार (दलित) तथा माओवादी केन्द्रबाट कालीबहादुर मल्ल (खुला), जीवन बुढा (अपांगता) र युटुल तामाङ (महिला) को उम्मेदवारी दर्ता भएको छ । कांग्रेसका विष्णुबहादुर शाही (खुला), गोपालप्रसाद शर्मा (अपांगता), नेत्रलाल सार्की (दलित) र सूर्यदेवी मल्ल (महिला) को उम्मेदवारी परेको छ । मनोनयन दर्ता गर्न कांग्रेस उम्मेदवार पहिले निर्वाचन अधिकृतको कार्यालय पुगेका थिए । वाम गठबन्धन (एमालेमाओवादी केन्द्र) को संयुक्त र्याली निकालिएको थियो । प्रदेशसभा सदस्य एवं एमाले पोलिटब्युरो सदस्यद्वय यामलाल कँडेल र प्रकाश ज्वाला, माओवादी केन्द्रका महेन्द्रबहादुर शाहीलगायत नेता निर्वाचन अधिकृतको कार्यालय पुगेका थिए । मुख्य निर्वाचन अधिकृत मेदिनीप्रसाद पौड्यालका अनुसार प्रदेशबाट निर्वाचितमध्ये खुला ३, महिला ३, अल्पसंख्यकअपांगता १ र दलित १ गरी ८ जना चुनिनेछन् ।पत्नीको सहारामा मनोनयन कांग्रेसबाट पश्चिम रुकुमका गोपालप्रसाद शर्माले बुधबार उम्मेदवारी दर्ता गरे । पत्नीको सहारामा चौरजहारीबाट उम्मेदवारी दर्ता गर्न सुर्खेत आएका उनी उत्साही देखिन्थे । कांग्रेसको बफादार कार्यकर्ता भएकै कारण आफू अपांग बन्न पुगें । पार्टीले कम्तीमा यति महत्त्वपूर्ण जिम्मेवारीका लागि सम्झियो, उनले भने, राष्ट्रिय सभामा प्रतिनिधित्व गर्न पाए आफूजस्तै द्वन्द्वपीडित नागरिकको पक्षमा आवाज उठाउनेछु ।६ पदमा ६ उम्मेदवार प्रदेश ७ मा खुला र महिलातर्फका ३३ गरी ६ जनाको मात्र उम्मेदवारी परेकाले निर्विरोध हुने सम्भावना छ । एमालेबाट ३, कांग्रेसबाट २ र माओवादीबाट १ जनाले उम्मेदवारी दिएका हुन् । खुलातर्फ कांग्रेसका केन्द्रीय सदस्य बद्रीप्रसाद पाण्डेयले मनोनयन दर्ता गराएका छन् । उनी दुर्गम बाजुराका हुन् । एमालेबाट अछामका पूर्वअध्यक्ष तथा संविधानसभाका पूर्वसभासद शेरबहादुर कुँवरले मनोनयन दर्ता गराएका छन् । माओवादी केन्द्रबाट कैलाली इञ्चार्ज हरिराम चौधरीको मात्र मनोनयन दर्ता भएको छ ।महिलातर्फ कांग्रेसबाट तारादेवी भट्ट, एमालेबाट कमला ओली र इन्दु कडरियाको मनोनयन परेको छ । खुला तथा महिलातर्फ मनोनयन दर्ता गरेका उम्मेदवारमाथि दाबीविरोध नपरे निर्विरोध हुनेछन् । बहुमतीय प्रणालीबाट निर्वाचित हुने दलित र अल्पसंख्यकअपांगतातर्फ भने कांग्रेस र गठबन्धनका उम्मेदवारबीच मतदान हुने भएको छ । कांग्रेसबाट दलिततर्फ शेरेराम पार्की र एमालेबाट चक्रप्रसाद स्नेही प्रतिस्पर्धामा छन् भने अल्पसंख्यकअपांगतातर्फ कांग्रेसका छत्रराज जोशी र माओवादीका महेशकुमार महराबीच मतदान हुने भएको छ ।प्रदेश ७ मा प्रदेशसभा सदस्य ५३ र स्थानीय तहका प्रमुख तथा उपप्रमुख १ सय ७३ को मतदाता नामावली मुख्य निर्वाचन कार्यालयले सार्वजनिक गरेको छ ।"
सिलवालद्वारा निष्पक्ष छानबिन माग,"काठमाडौं (कास) किर्ते कागजातको अनुसन्धानका लागि प्रहरीको खोजी सूचीमा रहेका ललितपुर १ बाट प्रतिनिधिसभा सदस्यमा निर्वाचित पूर्वडीआईजी नवराज सिलवालले प्रहरी महानिरीक्षक नियुक्ति प्रकरण को निष्पक्ष निकायबाट छानबिन माग गरेका छन् ।उनले यो घटनाक्रममा आफ्नो विपक्षमा रहेकाबाटै छानबिन गरेर आफूलाई दोषी, अन्य सबैलाई निर्दोष साबित गर्ने खेल भइरहेको आरोप लगाएका छन् । प्रहरी महानिरीक्षक नियुक्ति प्रकरणका सबै आयाममा निष्पक्ष निकायबाट छानबिन हुनु र दोषीमाथि कारबाही हुनु आवश्यक छ, सिलवालले बुधबार विज्ञप्ति जारी गर्दै भनेका छन्, जुन मान्छे यो घटनाक्रममा मेरो विपक्षी छ, उसैले अनुसन्धान गर्ने र यसमा संलग्नहरूलाई निर्दोष साबित गरी मलाई प्रहार गर्ने जुन खेल भइरहेको छ, त्यसको अन्त्य हुनुपर्छ । एक जनप्रतिनिधिको कर्तव्यसमेत आफूमा थपिएकाले यो विषयमा आम जनसमुदायलाई स्पष्ट पार्न भन्दै उनले विज्ञप्ति जारी गरेको उल्लेख गरेका छन् । उनले अहिले आफ्नो ज्यानमाथि समेत खतरा पैदा भएको दाबी गरेका छन् ।अहिलेको संक्रमणकालीन कामचलाउ सरकार र त्यसको इसारामा वर्तमान प्रहरी नेतृत्वले जसरी पटकपटक मेरो जीउज्यानमाथि धावा बोल्ने प्रयास गरेको छ, त्यसले मेरो जीवन नै असुरक्षित रहेको अवस्था छ, सिलवालले विज्ञप्तिमा भनेका छन् । उनले राज्यसंयन्त्रले निष्पक्ष ढंगले काम गर्ने र अनुसन्धान पूर्वाग्रहप्रेरित नहुने वातावरण नबनुञ्जेल धैर्य गर्न पनि आग्रह गरेका छन् । अहिलेको सरकारले पूर्वाग्रही काम गरिरहेको आरोप लगाउँदै सिलवालले नयाँ सरकारले यो प्रकरणमा निष्पक्ष छानबिन गर्नुपर्ने माग गरेका हुन् । यो सरकारले विधि, नियम र मर्यादा मिचेर गरेका योलगायत सम्पूर्ण कामहरूको आगामी जनमुखी सरकारले अद्योपान्त अनुसन्धान गर्नुपर्छ, उनले भनेका छन्, भोलि निष्पक्ष अनुसन्धान नभए यस्तो कार्यमा संलग्न र अहिले त्यसबाट प्रत्यक्ष लाभ लिइरहेकाहरूलाई अन्याय हुन सक्छ, त्यसैले यो समग्र पक्षको निष्पक्ष अनुसन्धान हुनुपर्छ र दोषी दण्डित हुनुपर्छ । सिलवालले प्रहरीको कर्मचारी प्रशासन सम्बद्ध गोप्य दस्तावेज आफूले सच्याउने सम्भावना काल्पनिक कथ्य मात्र भएको उल्लेख गरेका छन् ।"
देशैभर हिउँदे वर्षा र हिमपात,"काठमाडौं भूमध्यसागरबाट इरान, अफगानिस्तान, पाकिस्तान र भारतको जम्मु कश्मीर, हरियाणा हुँदै मंगलबार नेपाल प्रवेश भएको पश्चिम न्यूनचापीय प्रणालीका कारण बुधबार देशैभर वर्षा भएको छ । यसले कृषक र कृषि बालीलाई राहत मिलेको छ । काठमाडौंसहित देशका उच्च पहाडी र हिमाली भागमा बाक्लो हिमपातसमेत भएको छ । काठमाडौंसहित मुलुकका धेरैजसो भागमा चार महिनापछि वर्षा भएको हो । मौसमविद्ले यसलाई यो वर्षको पहिलो हिउँदे वर्षा भनेका छन् । जल तथा मौसम पूर्वानुमान महाशाखाका वरिष्ठ मौसमविद् राजुधर प्रधानांगले काठमाडौंमा मनसुनपछि हिउँदमा पहिलो पटक वर्षा भएको कान्तिपुरलाई बताए । असोज ३० मा मनसुन मुलुकबाट बाहिरिएको थियो । उनका अनुसार यो वर्षको हिउँदमा दोस्रो पटक पश्चिमी न्यूनचापीय प्रणाली मुलुकमा भित्रिएको हो । यसअघि गत पुस (डिसेम्बर) मा सुदूरपश्चिमसम्म यो प्रणाली भित्रिएको थियो । त्यो प्रणालीको प्रभावका कारण सुदूरका उच्च भागमा हल्का वर्षासहित हिमपात भए पनि पूर्वतिर सर्न नपाउँदै उक्त प्रणाली निष्क्रिय भएको थियो । हिउँदयाममा पानी पार्ने ५ देखि ६ वटा प्रणाली भित्रिन्छन् । गत मंसिर अन्त्यमा दक्षिणपूर्वी अरब सागरमा उत्पन्न भएको शक्तिशाली सामुद्रिक चक्रवातका कारण हिमाली भूभागमा हिमपात भएको थियो । पश्चिम न्यूनचापीय प्रणालीका कारण मंगलबार रातिदेखि देशैभर वर्षा भएको छ, मौसमविद् प्रधानांगले भने, बुधबार रातिदेखि नै मौसममा सुधार आउनेछ । बिहीबारबाट दिनहरू घमाइला हुनेछन् । मंगलबार राति सुदूरपश्चिमबाट प्रवेश भएको प्रणाली बुधबार अपराह्नसम्म पूर्वसम्मै फैलिएर वर्षा भएको हो । काठमाडौं विश्वविद्यालयमा मौसम विज्ञानका अध्यापक मणिरत्न शाक्यले अबका केही दिनपछि काठमाडौंसहित देशभर नै तापक्रम बढ्ने र तातो महसुस हुने बताए । तराईका जिल्लामा भने शीतलहर केही दिन अझै कायम रहने अनुमान छ । महाशाखाका वरिष्ठ मौसमविद् बरुण पौडेलले यो प्रणालीसँगै जलवाष्प (पानीको बाफ) का कारण काठमाडौंसहित तराईमा हुस्सु लाग्न सक्ने बताए । बिहीबार बिहानको तापक्रममा केही गिरावट आए पनि दिउँसोतिर घाम लागेर घमाइलो हुने उनले जानकारी दिए । बुधबार काठमाडौंका २५ सय मिटर उचाइभन्दा अग्ला चन्द्रागिरि, फूलचोकी र शिवपुरीलगायत मकवानपुरको दामन, दोलखाको कालिञ्चोक र खरिढुंगा क्षेत्रका हिउँ परेको छ । काठमाडौंमा लामो समयपछि बाक्लो हिउँ परेको हो ।"
ईपीजीद्वारा छलफल,"काठमाडौं (कास) प्रबुद्ध व्यक्तिहरूको समूह (ईपीजी) को नेपाली टोलीले नेपालभारतबीचका सबै खाले सम्झौता तथा १९५० को शान्ति तथा मैत्री सन्धिलाई समयानुकूल पुनरावलोकन गर्ने विषय भारतीय पक्षको भूमिकामा नै निर्भर रहने निष्कर्ष निकालेको छ । नेपाली पक्षले आफूले अहिलेसम्म गरेका कामको प्रगतिबारे जानकारी दिन मंगलबार पूर्वपरराष्ट्र मन्त्रीहरूसँग गरेको छलफलमा संयोजक डा भेखबहादुर थापाले त्यस्तो जानकारी दिएका हुन् । हामीले धेरै विषय राखेका छौं । भारतीय पक्षले राखेको छ, उनीहरू सकारात्मक पनि छन् । अन्त्यमा आउने प्रतिवेदन र त्यसमा हुने हस्ताक्षरले मात्र यो समूहले गरेका कामको यथार्थ विवरण आउनेछ, थापालाई उद्धृत गर्दै एक नेताले भने, काम सकारात्मक रूपमा अघि बढेको छ । अब प्रतिवेदन लेखन बाँकी छ । आशा गरौं, राम्रै नतिजा आउला ।"
चक्रे मिलनलाई सफाइ,"काठमाडौं (कास) विशेष अदालतले काठमाडौंका गुन्डा नाइके चक्रे मिलनलाई सम्पत्ति शुद्धीकरणको अभियोगबाट सफाइ दिएको छ । विशेष अदालतका सदस्यहरू रत्नबहादुर बागचन्द, चण्डीराज ढकाल र प्रमोदकुमार श्रेष्ठको इजलासले चक्रे मिलनसहित २ जनामाथि सम्पत्ति शुद्धीकरण विभागको आरोपमा दाबी नपुग्ने फैसला सुनाएको हो । चक्रे मिलनसहित ५ जनाविरुद्ध २०७० जेठ ५ मा छुट्टाछुट्टै रूपमा सम्पत्ति शुद्धीकरणको मुद्दा दर्ता भएको थियो । विभागले ७ करोड रुपैयाँ गैरकानुनी रूपमा आर्जन गरेको अभियोगमा चक्रे मिलनलाई मुद्दा चलाएको थियो । पाँचवटा छुट्टाछुट्टै मुद्दामध्ये यसअघि नै दीपक मनाङेले सफाइ पाइसकेका छन् । सोही दिन गणेश लामा, अभिषेक गिरी र परशुराम बस्नेतविरुद्ध समेत मुद्दा दर्ता भएको थियो ।"
मापदण्ड मिच्दै पुरातत्त्व,"भक्तपुरभूकम्पका कारण क्षतिग्रस्त सम्पदा पुनर्निर्माणमा स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरले मापदण्ड मिचेको पाइएको छ । विश्वसम्पदा सूचीमा सूचीकृत भक्तपुर दरबार स्क्वायर परिसरको क्षतिग्रस्त मल्लकालीन सिद्धिलक्ष्मी मन्दिर पुनर्निर्माणमा पुरातत्त्व विभाग भक्तपुरले राजस्थानी ढुंगा (स्यान स्टोन) को प्रयोग गरी मापदण्ड मिचेको हो । मेसिन लगाएर राजस्थानी ढुंगाको प्रयोग गरी मन्दिर पुनर्निर्माण गरेको भन्दै नगरपालिकाले पुनर्निर्माणमा रोक लगाएको छ ।सम्पदा पुनर्निर्माणमा नेपालमै पाइने ब्ल्याक स्टोन को प्रयोग गर्नुपर्ने इतिहासविद् तथा सम्पदा संरक्षणकर्मीहरू बताउँछन् । स्यान स्टोनले सम्पदा पुनर्निर्माण गर्नु पुरातत्त्वको गैरजिम्मेवार काम हो, सम्पदा संरक्षणकर्मी रवीन्द्र पुरीले भने, स्यान स्टोन कमलो र कमजोर ढुंगा हुन्छ, यो खिइएर जान्छ । ढुंगा काट्न मेसिन नै प्रयोग गरे तापनि मेसिनको डाम मेटेर हातले बनाएजस्तो देखिनुपर्ने र सकेसम्म मेसिनको प्रयोग गर्न नहुने पुरीले बताए । इतिहासविद् डा पुरुषोत्तमलोचन श्रेष्ठका अनुसार शिखर शैलीको ढुंगे मन्दिर करिब ३ सय ५० वर्ष पहिले जगतप्रकाश मल्लले निर्माण गरेका हुन् । उपत्यकाभित्रका ढुंगे मन्दिरभन्दा भिन्न शैलीमा बनेको सिद्धिलक्ष्मी मन्दिरको छुट्टै विशेषता छ, डा श्रेष्ठले भने, सिद्धिलक्ष्मी मन्दिरको सिँढीको दायाँबायाँका रक्षक गणहरूको अद्भूत कलाकारिताले मन्दिरको परिचय दिन्छ । मल्लकालीन मन्दिर पुनर्निर्माणसंरक्षण गर्ने मुख्य निकायले नै चिटिङ गरेको उनको आरोप छ । पुरातत्त्व विभाग आफैंले गरेको काम मापदण्डभित्र छैन, इतिहासविद् डा श्रेष्ठले भने, स्थानीय स्रोत साधन, श्रममा परम्परागत शिल्पकारहरूको सहभागिता हुनुपथ्र्यो, पुरातत्त्व त्यसमै चुक्यो । मौलिकता जोगाउन र स्थानीय कालीगढको कला देखाउने अवसर पुनर्निर्माण नै भएको उनी बताउँछन् । ऐतिहासिक सम्पदा पुनर्निर्माण गर्नुअघि स्थानीय सरोकारवाला व्यक्तिसम्पदा, संस्कृतिविद्हरू, इतिहासविद्हरूको सल्लाह लिन आवश्यक रहेको समेत श्रेष्ठले बताए ।भूकम्पका कारण जीर्ण बनेको सिद्धिलक्ष्मी मन्दिर भत्काएर पुरातत्त्व विभागले ठेक्का प्रणालीमार्फत पुनर्निर्माण थालिएको हो । नगरपालिकाले भने ऐतिहासिक सम्पदा निर्माणमा अमानत एवं उपभोक्ता समितिमार्फत स्थानीय स्रोतसाधनकै प्रयोग गर्नुपर्ने तर्क राख्दै आएको छ । नगरपालिकाले क्षतिग्रस्त सम्पदा पुनर्निर्माणमा अमानत (नगरपालिका आफैं)उपभोक्ता समिति मार्फत पुनर्निर्माण गरिरहेको जनाएको छ । सिद्धिलक्ष्मी मन्दिरमा मेसिनले काटेको चिल्लो ढुंगा प्रयोग गरेको छ, भक्तपुर नगरपालिकाकी उपप्रमुख रजनी जोशीले भनिन्,मौलिकतालाई जोगाउने हो भने, मेसिनको प्रयोग गर्नु हुँदैन । कालीगढहरूले निर्माण गरेको हस्तकलाकै प्रयोग गर्नुपर्ने उनले बताइन् । जोशी सम्पदा संरक्षण प्राविधिकको उप कमिटीकी सदस्य समेत हुन् । पुरातत्त्वले पुनर्निर्माणको जिम्मा लिएको फसिदेग (सिलु महादेव) र सिद्धिलक्ष्मीको स्टकचरल डिजाइन सहितको नक्सा नगरपालिकाले माग गरेको जनाएको छ । सिद्धिलक्ष्मीको स्टकचरल डिजाइन परिमार्जन गरी ल्याउने र फसिदेगको स्टकचरल डिजाइन माग गरे पनि प्राप्त नभएको उनले बताइन् । यता पुरातत्व विभाग भक्तपुरले सिद्धिलक्ष्मी मन्दिर पुनर्निर्माणको क्रममा राजस्थानी ढुंगाको प्रयोग गर्नु गल्ती भएको स्वीकार गरेको छ । पुरातत्त्वको समन्वयबिना ठेकेदार कम्पनीले राजस्थानी ढुंगाको प्रयोग गरेको हो, पुरातत्त्व विभाग भक्तपुरका इन्जिनियर मोहनकृष्ण श्रेष्ठले भने, सम्पदा पुनर्निर्माणमा हाम्रो निगरानी नपुगेकै हो । सिद्धिलक्ष्मी मन्दिरमा प्रयोग गरिएका कतिपय राजस्थानी ढुंगा हटाइसकेको उनले बताए । मन्दिरमा प्रयोग भइरहेको राजस्थानी ढुंगा केही दिनभित्रै हटाउने जनाएको छ । विभागले निर्माण थालेको सम्पदा पुनर्निर्माणमा दचि अपा, मा:अपा, बुट्टे परम्परागत इँटा, चुनासुर्कीको प्रयोग गरी मौलिकता अपनाएको इन्जिनियर श्रेष्ठले बताए । विभागका अनुसार सिद्धिलक्ष्मी मन्दिर पुनर्निर्माणको ४० प्रतिशत सम्पन्न भएको छ ।"
काष्ठमण्डप पुनर्निर्माणमा अन्योल,"काठमाडौं सातौं शताब्दीमा बनेको पुष्टि भएको काष्ठमण्डप हेर्दा कन्तबिजोग छ । उत्खनन गरेर निकालिएका इँटा यत्रतत्र छरिएका छन् । तारबारले घेरेर भित्र पस्न नमिल्ने बनाइएको छ । बाँसको टेको ठड्याएर जस्ताको छाप्रो बनाइएको छ । बेलायतको दुराहम विश्वविद्यालयको टोलीले गत वर्ष उत्खनन गरेपछि यसको जग जोगाउन पानी पस्न नदिनु भनेको थियो । त्यही अनुसार काठमाडौं महानगरले छाप्रो हालेको छ । छाप्रो पनि पुरातात्त्विक मान्यताविपरीत भएको स्थानीयको गुनासो छ । दुई वर्षअघि माघ २ गते यसको शिलान्यास गरेर सम्पदा पुनर्निर्माण गर्ने योजना थियो । तर यसको मौलिकता मासिने गरी डिजाइन गरिएपछि स्थानीयवासीले यसको विरोध गरे । विरोधका कारण यहाँ शिलान्यास गर्ने कार्यक्रम रद्द भएको थियो । यहाँ रद्द भएपछि रानीपोखरीमा राष्ट्रपति विद्यादेवी भण्डारीले शिलान्यास गरेर सम्पदा पुनर्निर्माण सुरुवात गरिएको थियो । महानगरले यसको निर्माण गर्न ठेक्कामा दिने योजना बनायो । स्थानीयवासीले ठेक्कामा दिँदा यसको मौलिक स्वरूप आउने गरी काम गर्न सक्दैनन् भनेर विरोध गरे । लामो समय विवादै रह्यो । २०७३ चैत २८ गते यसको निर्माणको जिम्मा समुदायलाई दिइएको थियो । राष्ट्रिय पुनर्निर्माण प्राधिकरण, पुरातत्त्व विभाग, काठमाडौं महानगरपालिका र काष्ठमण्डप पुनर्निर्माणका लागि अभियानबीच चार पक्षीय सम्झौता गरेर समुदायलाई जिम्मेवारी दिइएको थियो । अभियानले काम सुरु गरिसकेको थियो । तर महानगरनगर मेयरमा विद्यासुन्दर शाक्य निर्वाचित भएपछि आफैं बनाउँछु भन्दै अभियानको काममा बाधा पुर्याइदिए । काम गरिरहेको ठाउँमा महानगरले ताला लगाइदियो । पुनर्निर्माणको क्रममा स्थानीयवासी नै विवादमा उत्रिएको भन्दै महानगर प्रहरीले ताला लगाइदिएको थियो । काष्ठमण्डप पुनर्निर्माणका लागि अभियानको संयोजक वीरेन्द्रभक्त श्रेष्ठका अनुसार काष्ठमण्डप जग जोगाउन टेन्ट हाल्ने क्रममा स्थानीयवासीसँग विवाद भएको थियो । गत वर्ष बेलायतको दुराहम विश्वविद्यालय र पुरातत्त्व विभागले संयुक्त रूपमा काष्ठमण्डप उत्खनन गरेका थिए । उत्खननका क्रममा खनिएको जग माटोले पुरिएको छ । महानगर स्रोतका अनुसार जनप्रतिनिधि आउनु केही दिनअघि मात्रै कर्मचारीले समुदायलाई दिएको भन्दै केही जनप्रतिनिधिले सम्झौता भंग गर्न माग गरेका थिए । यो केही ठेकेदार र महानगरकै केही सम्पदा विरोधीहरूको चलखेल हुन सक्छ, श्रेष्ठ भन्छन्, धेरै संघर्ष गरेर यसको पुनर्निर्माणको जिम्मा समुदायले पाएको छ । यसलाई हामी बनाएरै छाड्छौं ।पुनर्निर्माणमा सबैलाई समेट्नुपर्ने स्थानीयवासीको माग छ । संघर्ष गरेर यसको पुनर्निर्माणको जिम्मा समुदायले पाएको हो, सम्पदा संरक्षण संघर्ष समितिका प्रवक्ता गणपतिलाल श्रेष्ठ भन्छन्, पुनर्निर्माणमा पनि सबै स्थानीयवासीलाई समेट्न सक्नुपर्छ । महानगरले फेरि ठेकेदारलाई दिने चालबाजी गरेको छ । ठेकेदारले सम्पदा जोगाउन सक्दैनन् भन्ने उदाहरण रानीपोखरी लगायतका सम्पदा हुन् ।दुई वर्षअघि वर्ष टुर डे लुम्बिनी ले काष्ठमण्डप पुनर्निर्माणका लागि १ लाख ११ हजार १ सय ११ रुपैयाँ उठाएको थियो । त्यो रकम खातामा राखिएको श्रेष्ठले जानकारी दिए । आफूआफू खर्च उठाएर कर्मचारीको समेत व्यवस्था गरिएको उनले बताए । अभियानका पदाधिकारीले सिड मनीका रूपमा आफैंबाट पैसा उठाएका छौं, श्रेष्ठ भन्छन्, महानगरले हस्तक्षेप गरेकाले हामीले चन्दा समेत उठाउन सकेका छैनौं । कर्मचारीको व्यवस्था आफैंले गरेका छौं । पहिला पनि धेरैजसो काम स्वयंसेवकले गरेका थिए । सम्झौताअनुसार समुदायबाट गठन भएको काष्ठमण्डप पुनर्निर्माण अभियानले दुई वर्षभित्रमा पुनर्निर्माण सम्पन्न गरिसक्नुपर्ने गरी सम्झौता भएको छ । अब यति समयमा निर्माण गर्न भने कठिन हुने श्रेष्ठले बताए । तीन वर्ष लाग्ने अनुमान गरेर कार्यतालिका बनाएका छौं, श्रेष्ठ भन्छन्, काम गर्दागर्दै सकिएन भने थप्ने प्रावधान पनि सम्झौतामा छ ।१५ बुँदे सम्झौतापत्रमा राष्ट्रिय पुनर्निर्माण प्राधिकरणका तर्फबाट सहसचिव यमलाल भुसाल, पुरातत्त्व विभागका महानिर्देशक भेषनारायण दाहाल, महानगरका तत्कालीन कार्यकारी प्रमुख ईश्वरराज पौडेल र काष्ठनिर्माण पुनर्निर्माण अभियानका तर्फबाट अध्यक्ष वीरेन्द्रभक्त श्रेष्ठले सम्झौतापत्रमा हस्ताक्षर गरेका थिए । भुइँचालो जानासाथ स्थानीयवासीले काष्ठमण्डप आफैं बनाउन माग गर्दै आएका थिए । यसका लागि रकमसमेत संकलन गरिसकेका थिए । तर पुरातत्त्व विभाग, काठमाडौं महानगपालिका लगायतले स्थानीयवासीलाई बनाउने अनुमति दिएका थिएनन् । सम्पदामा सबभन्दा बढी चासो र सरोकार स्थानीयवासीको छ, अभियानका अध्यक्ष श्रेष्ठले भने, हामी परीक्षामा सामेल भएका छौं । राम्रो गरेर देखाउँछौं ।काष्ठमण्डप पुनर्निर्माण गर्दा लाग्ने रकम सबै स्थानीयवासीले नै जुटाउनुपर्ने गरी सम्झौता भएको थियो । काठ भने महानगरले उपलब्ध गराउनेछ । यसका लागि २० करोड रुपैयाँ लाग्ने पुरातत्त्वको लागत इस्टिमेटमा उल्लेख छ । हामी यही २० करोड रुपैयाँ लाग्ने अनुमान गरेर चन्दा संकलन गर्छाैं, श्रेष्ठ भन्छन्, चन्दा दिन्छौं भन्ने थुप्रै छन् । अब हामी कार्यतालिका बनाएर पैसा उठाउने अभियान चलाउँछौं । पुनर्निर्माण गर्दा २०१३ सालमा बनेको प्राचीन स्मारक संरक्षण ऐन, त्यस ऐनलाई कार्यान्वयन गर्न २०४६ सालमा बनेको नियमावली, भूकम्पपछि सम्पदा पुनर्निर्माण सम्बन्धी कार्य निर्देशिका २०७२ बमोजिम निर्माण गर्नुपर्ने उल्लेख छ । प्राचीन स्मारक संरक्षण ऐनअनुसार प्राचीन निर्माण सामग्री मात्र प्रयोग गर्न पाइन्छ । चुना, सुर्की लगायत निर्माण सामग्री प्रयोग गर्नुपर्नेछ । यो मापदण्डअनुसार भएको छ वा छैन भनेर पुरातत्त्व विभाग (सम्झौतामा दोस्रो पक्ष) ले अनुगमन गर्नेछ । यो सम्झौता खारेज भएको छैन, श्रेष्ठ भन्छन्, यो सम्झौताअनुसार हामीले काम गर्न पाउनुपर्छ । हामी धेरै काम सकिसक्थ्यौं । तर मेयर आएपछि अवरोध गरिदिए ।पुनर्निर्माणमा सम्बन्धित क्षेत्रका सांसद, स्थानीय तहका जनप्रतिनिधि र समुदायको समेत राय सुझाव लिएर प्राविधिकको सिफारिसअनुसार पुनर्निर्माण गर्नुपर्नेछ । अभियानले पुनर्निर्माण गरेका कामको प्रगति विवरण हरेक तीन महिनामा सांसद, जनप्रतिनिधिलगायतलाई जानकारी गराउनुपर्ने सम्झौतामा उल्लेख छ । पहिला सम्झौता भएको हो, पुरातत्त्व विभागका महानिर्देशक भेषनारायण दाहाल भन्छन्, जनप्रतिनिधि आफैं बनाउँछु भनेपछि हामीले के भन्नु ? तर अहिलेसम्म यसको निर्माण अघि बढ्न सकेको छैन ।स्थानीयवासीले लिच्छविकालीन काष्ठमण्डप आफैं निर्माण गर्न जीवित देवी कुमारीलाई साक्षी राखेर मंगलबार शपथ खाएका छन् । भुइँचालो गएको दुई वर्ष पुगेको दिन पारेर वसन्तपुर दरबार क्षेत्रको कुमारी घरअगाडि बिहान भुइँचालो गएकै समय पारेर ११:५६ मा यसको पुनर्निर्माण आफैं गर्ने शपथ खाएका थिए । पुरातत्त्व विभागले लगत इस्टिमेट तयार पारेर काठमाडौं महानगरपालिकामा बुझाएको दुई वर्ष बितिसकेको छ । काष्ठमण्डप पुनर्निर्माणको नक्सा डिजाइन तयार गरेर पुरातत्त्व विभागले काठमाडौं महानगरपालिकालाई २०७२ चैतमै दिएको थियो । सुरुमा बनाएको डिजाइनमा महानगरले असहमति जनाएपछि पुरातत्त्व विभागले फेरि अर्काे डिजाइन गरेर पठाएको थियो । तैपनि काष्ठमण्डप पुनर्निर्माण सुरु हुन सकेको थिएन । महानगरले गत वर्ष नै ठेकेदारको प्रिक्वालिफिकेसन मागेको थियो । महानगरले यसलाई बहुवर्षीय योजनाअन्तर्गत निर्माण सम्पन्न गर्ने गरी बजेट छुट्याएको थियो । झन्डै १८ करोड रुपैयाँ लाग्ने अनुमान गरिएको थियो । मैले बनाउँदा ठीक । अरूले बनाउँदा बेठीक भन्ने सोचाइले समस्या भएको हो, काठमाडौं महानगरपालिकाका मेयर विद्यासुन्दर शाक्य भन्छन्, समुदायसँग छलफल भइरहेको छ । यसलाई छिट्टै सल्ट्याउँछौं ।"
सिपाडोलमा लुटपाट,"भक्तपुर (कास) सूर्यविनायक८ सिपाडोलस्थित मनहरी बस्नेतको घरमा डेरा बसेका ज्याम्दी गाउँपालिका ९ काभ्रेका ४३ वर्षीय रामबहादुर तामाङको कोठामा लुटपाट भएको छ । उनी कुखुराका चल्ला तथा दाना व्यवसायी हुन् । मंगलबार राति करिब १० जनाको अज्ञात समूहले तामाङको ६ जनाको परिवारलाई हतियार देखाई लुटपाट गरेको प्रहरीले जनाएको छ । तामाङको कोठाबाट एक लाख ६३ हजार नगद, साढे १८ तोला सुनका गरगहना, एक थान मोटरसाइकलसहित विभिन्न ब्रान्डका १० थान मोबाइल, लत्ताकपडा गरी करिब १६ लाख रुपैयाँभन्दा बढीको लुटपाट गरेको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए ।"
किरात संग्रहालय निर्माणमा सहयोग,"काठमाडौं (कास) खोटाङको रिब्जुङमा निर्माणाधीन किरात राई संग्रहालयका लागि किरात खालिङ राई उत्थान संघ, अमेरिका शाखाले ४ लाख ४९ हजार ९ सय ४२ रुपैयाँ सहयोग गरेको छ । अमेरिकामा बसोबास गर्ने नेपालीबाट संकलित रकम सोमबार काठमाडौंमा खालिङ राई उत्थान संघका केन्द्रीय अध्यक्ष अर्जुन खालिङले संग्रहालय निर्माण समितिका संयोजक खुक्सङ खम्बुलाई हस्तान्तरण गरे । ऐंसेलुखर्क गाउँपालिका वडा नं ५ (साबिकको रिब्जुङ महेश्वरी गाविस) मा उक्त संग्रहालय निर्माणाधीन छ । संग्रहालय निर्माणका निम्ति बजेट २ करोड रुपैयाँ लागत इस्टिमेट गरिएको छ ।"
प्रदेश सरकार मन्त्री बन्न दौडधुप,"बुटवल प्रदेश ५ मा स्पष्ट बहुमत ल्याएको वाम गठबन्धनले सरकार गठनबारे औपचारिक गृहकार्य सुरु गरेको छैन । तर, एमाले र माओवादी केन्द्र दुवै पार्टीका प्रदेशसभा सांसदहरू मन्त्रिमण्डलमा पर्न दौडधुपमा लागिसकेका छन् । उनीहरूबीच शीर्ष नेता भेटेर आफ्ना पक्षमा माहोल बनाउने होडबाजी सुरु भएको छ । मौका आउँछ पर्खिंदैन, यसैले बेलैमा सम्झनुपर्छ, एमालेकी एक सांसदले भनिन्, आफू जान मात्रै होइन, महिलाको अर्थपूर्ण प्रतिनिधित्व गराउन लबिङ गरेका छौं । क्षेत्रीय हिसाबले दुवै पार्टीमा दुई फरक धार देखिएको छ । पश्चिम क्षेत्र दाङबाट शंकर पोखरेल मुख्यमन्त्री बन्ने भएपछि त्यसपछिका शक्तिशाली मन्त्रालय लुम्बिनी क्षेत्रबाट पाउनुपर्ने नेताहरूको तर्क छ । मन्त्रालय गठन गर्दा भूगोल, लिंग, समुदाय सबैको सन्तुलन मिलाइने एमाले उपमहासचिव तथा प्रदेश नम्बर ५ का प्रमुख विष्णु पौडेलले बताए । सबै जिम्मा संसदीय दलका नेता छनोट गरेर शंकर पोखरेललाई दिएका छौं, हामीले राय मात्रै दिने हो, उनले भने, उहाँकै अगुवाइमा छलफल अघि बढ्नेछ । मुख्यमन्त्री एमालेले पाउने भएपछि सभामुख माओवादी केन्द्रले पाउने सहमति छ । सभामुखमा रुकुमका पूर्ण घर्तीमगर र गुल्मीका सुदर्शन बरालबीच प्रतिस्पर्धा छ । रूपन्देहीका दधिराम न्यौपाने मन्त्री बन्ने लाइनमा अगाडि मानिएका छन् । पोलिटब्युरो सदस्य उनी राम्रो मन्त्रालय नपाए सभामुख नछोड्ने दाउमा छन् । मन्त्री हुने लाइनमा महिलाबाट माओवादी नेत्री दामा शर्माको नाम सर्वसम्मतजस्तै छ । सहिद परिवारकी उनी लामो समयदेखि राजनीतिमा छिन् । यस्तै बाँकेबाट प्रत्यक्षमा चुनाव जितेकी कृष्ण केसीले पनि दाबेदारी पेस गरेकी छन् । गुल्मीका सुदर्शन बराल, प्युठानका कृष्णध्वज खडका र रोल्पाबाट निर्वाचित कुलबहादुर केसीले पनि मन्त्री बन्न लबिङ सुरु गरिसकेको एक माओवादी नेताले बताए । माओवादीले सभामुख लिएपछि उपसभामुख एमालेबाट हुनेछन् । उक्त पदमा भने कसैको दाबी र चर्चा खासै सुनिएको छैन । मन्त्री बन्न एमाले सांसदहरूबीच पनि उस्तै होडबाजी छ । नवलपरासीका बैजनाथ चौधरीलाई मन्त्री बनाउन निकटतमहरूले दबाब सुरु गरिसकेका छन् । रूपन्देहीबाट लीला गिरी र भोजप्रसाद श्रेष्ठ दुवैले मन्त्री बन्ने इच्छा देखाएका छन् । महिलामा विमला पन्थीको नाम चर्चामा छ । एमाले संसदीय दलका नेता शंकर पोखरेलले सरकार गठनका लागि औपचारिक छलफल र संवाद सुरु भइनसकेको बताए । संसद्को पहिलो बैठक बसिसकेपछि मात्रै यसबारे गृहकार्य थालिने उनको भनाइ छ । दुई पार्टी छलफलमा बसेपछि सरकार गठन प्रक्रिया सहजै टुंगिन्छ, उनले भने, बरु सरकारले प्रशासन प्रमुख तोक्न र कर्मचारी पठाउन अलमल गर्दा प्रदेश कार्यान्वयनमा ढिलाइ भएको छ । प्रदेश ५ का ८७ सिटमध्ये प्रत्यक्ष र समानुपातिक गरी एमालेका ४१ सांसद छन् । माओवादी केन्द्रले २० सिट जितेको छ ।१३ मन्त्रालय बनाउने तयारी प्रदेश ५ ले १३ वटासम्म मन्त्रालय बनाउने तयारी गरेको छ । नियमअनुसार सांसद संख्याको २० प्रतिशत नबढ्ने गरी मन्त्रालय गठन गर्नुपर्छ । यो प्रदेशमा भने १५ प्रतिशत रहने गरी १३ मन्त्रालय बनाउने तयारी भएको एमाले प्रमुख सचेतक भूमिश्वर ढकालले बताए । कुल सांसदको १५ प्रतिशत नबढ्ने गरी १३ वटा मन्त्रालय राख्ने तयारी छ, उनले भने मन्त्रालय कुनकुन हुने भन्नेचाहिँ दुई पार्टीबीच छलफलपछि टुंगो लाग्नेछ ।माओवादी केन्द्रले भने अझैसम्म संसदीय दलको नेता र प्रमुख सचेतक छानिसकेको छैन । यसले गर्दा पनि मसिनो छलफल र गृहकार्य हुन नपाएको नेता ढकालले बताए । संसदीय दलको नेता र प्रमुख सचेतक नछान्दा कोसित कसरी छलफल अघि बढाउने भन्नेमै अन्योल रह्यो, उनले भने । माओवादी केन्द्र १५ गते राजधानीमा प्रदेशस्तरीय बैठक बसेर मात्रै प्रदेश सरकारको औपचारिक यात्रा तय गर्ने योजनामा छ । प्रदेश ५ का इन्चार्ज वर्षमान पुन आएपछि बैठक बस्ने तयारी रहेको पोलिटब्युरो सदस्य दधिराम न्यौपानेले बताए । सम्भवत: बैठकअघि माओवादीलाई कति मन्त्रालय पर्छन्, टुंगो लाग्छ, उनले भने, यसपछि पार्टीका शीर्ष नेता बसेर सभामुखसहित सबै भूगोल र समुदायको प्रतिनिधित्व हुने गरी मन्त्री छान्नेछौं ।"
कार्यालय व्यवस्थापन तीव्र,"धनुषा (कास) प्रदेश २ को अस्थायी मुकाम जनकपुरमा आवश्यक भौतिक संरचनाको तयारी तीव्र गतिमा भइरहेको छ । पुराना भवनलाई मर्मत र रङरोगन गरी प्रदेशका लागि नयाँ स्वरूप दिन मजदुरलाई भ्याइनभ्याइ छ । प्रदेश प्रमुख रत्नेश्वरलाल कायस्थको निवास तोकिएको जनकपुर चुरोट कारखानामा अन्य उच्च पदस्थको निवास र कार्यकक्षको तयारी पनि तीव्र बनाइएको छ । कारखानाको भवन सरसफाइ र फर्निचर व्यवस्थापनमा मजदुर परिचालन गरिएको छ ।भवनलाई नयाँ स्वरूप दिन सहरी डिभिजन कार्यालयका प्राविधिक डिजाइन र इस्टिमेट गर्दैछन् । जीर्ण ढोका, झ्याल र चौकस फेरिंदैछन् । प्रदेशका लागि आवश्यक संरचनालाई दुई क्षेत्रमा बाँडेर तयारी अगाडि बढाइएको छ । सहरको चौतर्फी विकासको उद्देश्यले सहरको उत्तरी छेउको चुरोट कारखानाको भवनमा प्रदेश प्रमुख, मुख्यमन्त्री, सुरक्षा प्रमुख र मन्त्रीहरूको कार्यकक्ष र निवास बनाउन थालिएको छ । दक्षिणतर्फको जिल्ला शिक्षा कार्यालय तथा तालिम केन्द्र भवनमा प्रदेशसभा, सभामुख र उपसभामुखका लागि संरचना तयारी भइरहेको सहरी विकास डिभिजन कार्यालय जनकपुरका प्रमुख गंगाप्रसाद यादवले बताए ।चुरोट कारखानाका प्रबन्धक निवासमा प्रमुखहरू बस्नका लागि तयारी भइरहेको छ, यादवले भने, निकासका लागि प्रयोग हुने भवनमा समान्य मर्मत गरी तयारी गरिंदै छ । कारखानाको कभर्डहललाई समेत मर्मत गरी कार्यकक्ष बनाउने तयारीमा प्राविधिक जुटेका छन् । प्रदेशसभाको बैठक हुने शैक्षिक तालिम केन्द्रको डिजाइन पनि सकिएको छ । २१ गते बस्ने प्रदेशसभाको अधिवेशनसम्म सभाहल तयार भइसक्ने यादवले बताए । शैक्षिक भवनलाई प्रदेशसभा बैठकका लागि छुट्याइएको छ । राजनीतिक दलले भने प्रदेशस्तरीय पार्टी कार्यालय राख्न घर खोजिरहेका छन् । संघीय समाजवादी फोरमले प्रदेशस्तरीय कार्यालय राख्न जनकपुरमा भवन खोजी गरिरहेको प्रदेश सांसद रामअशिष यादवले बताए । अधिवेशन १८ गतेहेटौंडा प्रदेश ३ को पहिलो अधिवेशन आगामी १८ गते अस्थायी मुकाम हेटौंडामा हुने भएको छ । प्रदेश प्रमुख अनुराधा कोइरालाले माघ १८ गते दिउँसो एक बजेका लागि अधिवेशन बोलाएकी हुन् । प्रदेशसभा सदस्यहरूले शपथ लिएको २० दिनभित्र अधिवेशन बोलाउनुपर्ने कानुनी व्यवस्था छ । माघ १८ गतेका लागि प्रदेश प्रमुखबाट अधिवेशनको आह्वान भएको छ, प्रदेश कार्यालय हेटौंडाका सचिव चतुर्भुज ज्ञवालीले भने, प्रदेशसभा सचिवालयको व्यवस्थापनको काम पनि बिहीबारदेखि तीव्र गतिमा हुनेछ । अधिवेशनले कार्य सञ्चालन कार्यविधि पारित गर्नुका साथै सभामुख र उपसभामुखको निर्वाचन गर्नेछ । सभामुखको निर्वाचन नभएसम्म ज्येष्ठ सदस्य डोरमणि पौडेलले अधिवेशन सञ्चालन गर्ने कार्यालयले जनाएको छ । हेटौंडा उपमहानगरपालिका१० स्थित मध्यमाञ्चल क्षेत्रीय शिक्षा निर्देशनालयको भवनलाई प्रदेशसभा सचिवालयमा रूपान्तरण गरिएको छ । प्रदेशसभा सदस्यहरूको शपथ ग्रहण त्यहीं गरिएको थियो । सभा हलभित्र सभामुख, उपसभामुख बस्ने मञ्च, कुर्सी र माइकलगायत व्यवस्थापन गर्न बाँकी छ । संसद् सचिवालय काठमाडौंका विज्ञहरू नआएकाले प्रदेश सभाहल र सचिवालयको तयारीमा जुट्न पाएका छैनौं, प्रजिअ चक्रबहादुर बुढाले भने, सचिवालयको टिम आउनेबित्तिकै सभाहलभित्रको व्यवस्थापन गर्छौं । मर्यादापालक पनि खटाइएको छैन । मर्यादापालक तालिम पनि संसद् सचिवालय काठमाडौंले नै दिने हो । प्रदेश ३ मा १३ जिल्लाका १ सय १० प्रदेशसभा सदस्य छन् ।"
ठगिए विद्यार्थी,"रुकुम (पश्चिम) मुसिकोट नगरपालिका१२ की टीका ओली कृषि जेटीए पढ्न सदरमुकाममा सञ्चालित सारांशी टेक्निकल कलेजको शाखामा भर्ना भइन् । १८ महिने भनिएको उक्त कोर्सका लागि उनले ४० हजार नगदसमेत बुझाइन् । भर्ना भएको ५ महिनापछि थाहा भयो, उनलाई पढाइँदै गरको कोर्स कृषि जेटीए थिएन । उनका भाइ नवराज ओलीले सदरमुकाममै सञ्चालित वेस्टर्न नेपाल टेक्निकल कलेजमा इलेक्ट्रिक सबओभरसियर विषय पढ्न ३७ हजार नगद बुझाए तर उनी पनि ठगिए । कक्षा लिन थालेको ५ महिनापछि पढाइँदै गरेको कोर्स अर्कै तहको भएको थाहा पाए । जिल्लामा खुलेका प्राविधिक कलेजबाट ठगिने विद्यार्थी अरू पनि थुप्रै छन् । एसएलसीपछिका विद्यार्थीलाई लक्षित गरी विभिन्न प्राविधिक कोर्स पढाउने प्रचारबाजी गरेका अवैध कलेजले महँगो शुल्क असुलेका मात्र होइन उनीहरूको भविष्यमाथि खेलवाड गरिरहेका छन् । उनीहरूले सम्बन्धित निकायबाट अनुमति नै नलिई विद्यार्थी भर्ना गरेको पाइएको छ । प्राविधिक शिक्षा तथा व्यावसायिक तालिम परिषद् (सीटीईभीटी) को पश्चिम क्षेत्रीय कार्यालय कोहलपुरले गरेको अनुगमनमा ती कलेज अवैध पाइएका हुन् । बिनाअनुमति चलाइएका र एउटा कोर्स प्रचार गरी अर्कै पढाएको भन्दै विद्यार्थीले नै कलेजमा तालाबन्दी गरेका छन् । कृषि जेटीए, भेटेरिनरी जेटीए, इलेक्ट्रिक सबओभरसियर, कम्प्युटर सबओभरसियरलगायत कोर्स पढाउने प्रचार गरेका कलेजले शुल्कसमेत विद्यार्थीपिच्छे फरकफरक उठाएको पाइएको छ । सञ्चालित कोर्स पनि तह १ भन्दा माथि पढाएका छैनन् । तह १ भनेको साधारण लेखपढ गर्न सक्नेले लिने तीनमहिने तालिम हो । सीटीईभीटीको अनुगमनपछि विद्यार्थीहरू आफूले बुझाएको शुल्कको दोब्बर फिर्ता पाउनुपर्ने, अवैध कलेज खारेजीसँगै सञ्चालकलाई कारबाही गरिनुपर्ने र आफूहरूको पढाइको विकल्प दिनुपर्ने माग राखी आन्दोलनमा उत्रिएका छन् । राम्रो भनेर प्रचार गरियो, कलेजमा बुझ्दा पनि कृषि जेटीए नै हो भनियो, ओलीले भनिन्, तर सबै ठगी धन्दा रहेछ । दुई सातादेखि आन्दोलन गरिरहे पनि माग सुनुवाइ नभएको उनको गुनासो छ । आठबीसकोट नगरपालिका३ की जानकी बोहराले पनि कृषि जेटीए पढ्न ऋण खोजेर सारांशी कलेजलाई २५ हजार बुझाइसकेकी थिइन् । उनलाई थप १५ हजार बुझाउन भनिएको थियो । तर, कलेज नै अवैध रहेको थाहा पाएपछि बोहरा अन्योलमा छिन् । बुबाआमाले केही थाहा पाउनुहुन्न, आफैंले ऋण खोजेर पढ्न थालेकी थिएँ, उनले भनिन्, अब पढाइ त नहुने भयो नै ऋणसमेत कसरी तिर्ने भन्ने चिन्ता थपियो । वेस्टर्न नेपाल टेक्निकल कलेजमै इलेक्ट्रिक सबओभरसियर पढ्न थालेका मुसीकोट नगरपालिका१ का यतकुमार बोहरा पनि अलमलमा छन् । टीएसएलसीसरहको कोर्स भनेर भर्ना लिइएका उनलाई तह १ कै कोर्स पढाइएको रहेछ । बीएड दोस्रो वर्षको पढाइ छाडेर उनी इलेक्ट्रिक सबओभरसियर पढ्न भर्ना भएका थिए । ४० हजार शुल्क भनिए पनि अहिलेसम्म २३ हजार मात्र बुझाएका बोहरा कलेज अवैध रहेको थाहा पाएपछि समस्यामा परेका छन् । सारांशी र वेस्टर्नसँगै जिल्लमा रुकुम मल्टी टेक्निकल र स्यार्पू मल्टिपल कलेज पनि सञ्चालित छन् । अनुगमनमा यी चारै कलेज अवैध प्रक्रियाबाट सञ्चालनमा रहेको पाइएको सीटीईभीटी क्षेत्रीय कार्यालयका निर्देशक यादव सुवेदीले जानकारी दिए । यी कुनैले पनि प्रक्रिया पूरा गरेका छैनन्, उनले भने । पीडित विद्यार्थीसँग छलफलका लागि सुवेदी जिल्ला आएका थिए । उनले यसअघि भएको अनुगमनको प्रतिवेदन केन्द्रीय कार्यालयमा पठाइएको र जिल्ला प्रशासन कार्यालय रुकुम पश्चिममा पनि पठाइने जानकारी दिए । आन्दोलनपछि पीडित विद्यार्थीलाई क्षतिपूर्ति उपलब्ध गराउन कलेज सञ्चालक तयार भएका छन् । नेकपा निकट अखिल क्रान्तिकारीको नेतृत्वमा कलेज सञ्चालक र विद्यार्थीबीच यससम्बन्धी सहमति भएको छ । सीटीईभीटीको कोहलपुरस्थित क्षेत्रीय कार्यालयमा माघ ४ र ५ गते भएको छलफलमा उनीहरू विद्यार्थीलाई दोब्बर शुल्क फिर्ता गर्न तयार भएका हुन् । क्षेत्रीय निर्देशक सुवेदीकै रोहबरमा भएको उक्त सहमति कार्यान्वयन हुनेमा भने विद्यार्थी विश्वस्त छैनन् । पीडितमध्येका एक तुफान खनालले कलेज सञ्चालकहरूले आफूहरूलाई धम्की दिइरहेको बताए । पैसा फिर्ता गर्ने सहमति त भएको छ, उनले भने, तर कार्यान्वयन भएको छैन, मालिकहरू उल्टै धम्की दिइरहेका छन् । पैसा फिर्ता दिने सहमति पनि सारांशी र वेस्टर्न कलेजले मात्रै गरेका हुन् । अखिल क्रान्तिकारीका जिल्ला अध्यक्ष सुरेन्द्र बस्नेतले बाँकी दुई कलेज सहमतिमा नआएको बताए । धेरै विद्यार्थी भर्ना गरेकाहरू सहमतिमा आएका छन्, उनले भने, उनीहरू यही २५ गतेभित्र विद्यार्थीको उठाएको शुल्कको दोब्बर फिर्ता गर्न सहमत भएका हुन् ।"
अदुवा किसान मारमा,"अदुवाको भारत निकासीमा फेरि रोक लागेपछि नेपाली कृषकहरू मारमा परेका छन् । हजारौं टन अदुवा मुख्य गरी काँकडभिट्टा नाकामा भारतले प्रवेश नदिएपछि रोकिएको हो । पूर्वी पहाडका जिल्लाहरूबाट भारत निकासीका लागि अदुवा बोकेर काँकडभिट्टा पुगेका ४० ट्रक दुई सातादेखि थन्किएका छन् । किसानले बारीबाट खनेर तयार गरेको अदुवा व्यापारीलाई पठाउन विभिन्न ठाउँमा सडकपेटीमा निकालेका छन्, तर त्यसको निकासी हुन सकेको छैन । अदुवा भण्डारण गर्ने कोल्ड स्टोर र उपयुक्त स्थान नहुँदा माटोबाट निकालेको अदुवा बिग्रने र सुक्ने गरेको छ । यो अवस्थाको तत्काल अन्त्य हुनगर्न जरुरी छ । भारतीय भन्सारले माथिको आदेश भन्दै अदुवा निकासीमा एक्कासि रोक लगाएको व्यापारीको भनाइ छ । भारतीय वाणिज्य मन्त्रालयबाट स्वीकृति लिएर मात्र निकासी गर्न दिने भारतीय भन्सार अधिकारीहरूले बताएको समाचारमा आएको छ । भारतीय बजार देखेर नै नेपाली किसानले अन्य खेती मासेर पनि अदुवा उत्पादन गर्न थालेका हुन् । तर भारतले केही वर्षयता बारम्बार यसको निर्यातमा रोक लगाउन या समस्या खडा गर्न थालेपछि सबभन्दा बढी मारमा किसानहरू परेका छन् । भारतीय पक्षले नेपाली अदुवा गुणस्तरहीन भएको र चिनियाँ अदुवा मिसाइएको आरोप लगाउने गरेको छ । भारतको आरोपमा केही आधार हुन सक्छ, तर यो प्रमाणित तथ्य भने होइन । यसबारे यथेष्ट छानबिन गरेपछि मात्र निक्र्योल निकाल्नु उचित हुन्छ । जहाँसम्म नेपालको कुरा हो, यो विश्वमै चौथो ठूलो अदुवा उत्पादक मुलुक हो । यहाँ अदुवा उत्पादन प्रशस्तै हुने गरेको छ । भारत यहाँका उत्पादनको मुख्य बजार हो । यस्तो अवस्थामा नेपाली उत्पादनमाथि प्रतिकूल असर पर्ने कार्य छिमेकी मुलुकले गर्नु हुँदैन । यसबारे नेपाली अधिकारीहरूले गम्भीरतापूर्वक कुराकानी गर्नुपर्ने खाँचो छ । नेपाल अतिकम विकसित मुलुक भएकाले नेपालभारत वाणिज्य सन्धिअनुसार अधिकांश नेपाली सामान भारत निर्यात हुँदा कुनै पनि शुल्क लाग्दैन । कस्मेटिक्स, मदिरा र चुरोटबाहेक अधिकांश वस्तुमा कुनै पनि शुल्क लिन नपाउने दुई देशबीच सन् १९९६ मा हस्ताक्षरित सन्धिमा उल्लेख छ । तर केही तस्करहरूले दुई देशबीचको यस्तो व्यवस्थाको दुरुपयोग गरिरहेको खबर बेलाबखत आउँछ । सन् २००२ मा सन्धि नवीकरण गर्ने क्रममा जिंक अक्साइड, कपर वायर, एक्रिलिक यार्न र वनस्पति घिउको यसैगरी तस्करी भएको दाबी गर्दै भारतले कोटा लगाइदिएको थियो । अहिलेसम्म भारतीय पक्षले तस्करी भएको आरोप लगाउने, तर यथेष्ट आधार नदिने र नेपालले पनि तस्करी नभएको ठोस दाबी गर्न नसक्ने विरोधाभासपूर्ण अवस्था रहँदै आएको छ । हालको अदुवा प्रकरणमा पनि यस्तै अवस्था दोहोरिएको छ ।किसानलाई मर्का पार्ने खेलमा तस्करसँगै उद्योग वाणिज्य महासंघ र उससँग सम्बन्धित जिल्ला नगर उद्योग वाणिज्य संघहरू पनि त्यत्तिकै जिम्मेवार छन् । नेपाली सामान भारत निर्यात गर्दा उक्त सामान यही बनेको भनेर पुष्टि गर्दै सर्टिफिकेट अफ ओरिजिन यिनै वाणिज्य संघहरूले दिने गरेका छन् । स्थानीय तहमा काम गर्ने यी वाणिज्य संघहरूलाई तस्करी भएनभएको पक्कै थाहा छ । कुनै प्रलोभन र संघमा निर्वाचित हुनका लागि गरिने सम्झौताका कारण उनीहरूले विदेशी उत्पादनलाई पनि नेपाली भनेर प्रमाणपत्र दिएका हुन् भने सरकारले त्यसमाथि निगरानी र कारबाही प्रक्रिया अगाडि बढाउनुपर्छ ।भारतले पनि आफ्नो देशमा पर्याप्त उत्पादन नहुने कृषिजन्य उत्पादनको नेपालबाट हुने आयात कुनै पनि बहानामा रोक्नु हुन्न । यथार्थमा भारतमा उत्पादन बढ्दा र त्यहाँका उत्पादकले विरोध जनाउन थाल्दाको अवस्थामा उसले विभिन्न कारण देखाई नेपाली उत्पादन रोक्दै आएको छ । अदुवा मात्र नभई विभिन्न समयमा तयारी पोसाक र जुटको आयातमा पनि भारतले रोक लगाउँदै आएको छ । अतिकम विकसित छिमेकी मुलुकका किसानको चुलोसँग जोडिएको विषयमा भारतले सानातिना झमेला झिकेर निर्यातमै रोक लगाउनु विश्व व्यापार संगठन, दक्षिण एसियाली स्वतन्त्र व्यापार क्षेत्र (साफ्टा) को समेत मर्मविपरीत हो । यससँगै दुई देशबीचको सन्धिसमेतलाई ध्यानमा राखेर भारतले तत्काल निर्यात खोल्नुपर्छ । सरकारले पनि किसान मर्कामा परेकाले भारतसँग तत्काल निर्यात खुलाउन कूटनीतिक पहल गर्नुपर्छ ।"
प्रादेशिक लोकमतको खोजी,"राष्ट्रिय र प्रादेशिक तालमेलप्रादेशिक भूगोलभित्रका बासिन्दामाझ ऐक्यबद्धताको विकास हुनुपूर्व नै आआफ्नो सहरकेन्द्रित राजधानीको आग्रहले एउटा सहरले अर्को सहरलाई निषेध गर्ने वा अस्तित्व स्वीकार नगर्ने अवस्था देखा परिसकेको छ । यसले क्षेत्र र समुदायगत धु्रवीकरणको संकट पनि निम्त्याउँदै छ । राजधानी बन्ने जुनसुकै ठाउँले आफ्नो प्रदेशका विभिन्न पहिचान बोकेका नागरिकको स्वामित्व, स्नेह र संरक्षण पाउने परिवेश दिन सक्नुपछ्र्र । सुरुमै घृणाको खेती गरेर त्यो सहरले प्रादेशिक राजधानीको अपनत्व पाउन सक्दैन । आजको सन्दर्भमा जहाँ एकातिर नेसनल एप्रोचको परिकल्पना चरितार्थ गर्नुपरेको छ, त्यही प्रादेशिक अस्मिता वा स्थानीय लोकाचरित उत्साह (लोकल इथोस) को बीच तालमेल गर्नुपर्ने हो । राजनीतिका भरियाहरू चुक्दै गएका छन् । नभए एउटै प्रदेशमा कतै राजधानीलाई लिएर दियो बाल्ने त कतै टायर बाल्ने अवस्था हुँदैनथ्यो । छोटो अवधिकै अनुभवले के देखाइदियो भने स्थानीय सरकार कसरी प्राकृतिक स्रोतमाथि अविवेकी तरिकाले दोहन गर्न तम्सिएका छन् । प्रादेशिक सरकारले त्यस्तै चोर बाटो नसमात्ला भन्न सकिँदैन । पहाड, नदी, वन, सार्वजनिक जग्गाको अतिक्रमण र मास्ने काम विभिन्न निहुँमा हुन सक्छन् । कतिपय ठाउँमा सुरक्षा निकायहरू मनपरी तरिकाले सार्वजनिक जग्गा ओगट्न पुगेका छन् । लोकलुभावन नारा र नीतिले स्पेस पाउन सक्छ । भएकै सार्वजनिक विद्यालय वा क्याम्पसको दुर्गति छ, त्यसको स्तरोन्नति कसरी गर्ने ? त्यतातिर ध्यान छैन तर सबै सहरलाई विश्वविद्यालय नै चाहियो । विगतमा पश्चिमको महेन्द्रनगर र धनगढी यसैमा अल्झिएको थियो । त्यसै क्षेत्रको कुरा गरौं त्यहाँ अखण्ड पश्चिमको नारा खुब गुन्जियो, आश्चर्यजनक ढंगको ऐक्यबद्धता देखियो तर अहिले राजधानीका लागि त्यहाँ पनि यत्रतत्र असन्तुष्टिको मुस्लो उठेको छ । नागरिक संवादले हेर्ने पक्ष के हो भने सहरहरू आफ्नो भविष्यको सुरक्षा र सम्मानका लागि चिन्तित छन् कि अनेकौं स्वार्थी तत्त्वहरूको उक्साहटमा उम्लिन पुगेका हुन् । निश्चित रूपमा संघीयतामा प्रत्येक थातथलोले प्रत्याभूति पाएको हुनुपर्छ । त्यसका लागि अनेकौं बाटाको खोजी गर्न सकिन्छ । संक्रमणको निहुँमा सुशासनलाई गौण पार्ने काम त भइरहेको छैन ? भूमाफियाहरूमाथि नियन्त्रण र भूमिहीनका पक्षमा सकारात्मकताको खोजीमा अलमल त छैन ? प्रादेशिक राजनीतिको अलग्गै आचार, विचार र अस्तित्व हुन्छ, के ७ वटै प्रदेशमा यसको निर्वाह भइराखेको छ ? प्रदेशहरूले निर्माण गर्ने कानुन कतिको बृहत्तर हितमा छन् ? त्यसले संघीयताप्रति कतिको विश्वास र दायित्व बोकेको छ ? विधि र थिति निर्माणका प्रक्रियालाई लिएर समाजमा लामो बहस, छलफल र विमर्शमा नागरिक निगरानी चाहिन्छ । यस्तोमा सुरुदेखि नै प्रदेशसभाका सदस्य र सरकारको भूमिका तथा जिम्मेवारीको समीक्षा गर्न प्रादेशिक तहमा नागरिक समाज क्रियाशील हुनैपर्छ । समस्यालाई स्वीकार गर्ने, समाधान गर्ने र नयाँ समस्यासँग जुध्न तयार रहने खुला र मुक्त परिपाटीको विकास गर्ने अवसर प्रादेशिक नागरिक समाजसँग छ । यो अवसर भनेको प्रादेशिक नागरिक समाजले अस्तित्व र आकार ग्रहण गर्ने पनि हो । रचनात्मक क्रियाकलापले संघीयताको स्वास्थ्य र प्रादेशिक जिम्मेवारीलाई प्रभावकारी पार्न र परिपक्वतातर्फ लैजान मद्दत पुर्याउने भएकाले यस अभियानलाई ठोस र वस्तुपरक बनाउनुपर्ने आवश्यकता छ । नागरिक सक्रियताले नै अन्तरप्रादेशिक सम्बन्ध निर्माणका सूत्रको खोजीमा लोकमतलाई सार्वजनिक संवादको डबलीमा ल्याउन सक्छ ।"
राष्ट्रपतिज्यूसँग आग्रह,"वसन्त पञ्चमीका दिन राष्ट्रप्रमुखबाट वसन्तपुरमा वसन्त श्रवण गर्ने कार्यक्रम आयोजना हुने गर्छ । यो वर्ष माघ ८ गते कार्यालयहरू खुल्ने र ट्राफिक अति व्यस्त हुने समय बिहान करिब साढे ९ बजे निवासबाट राष्ट्रपतिको सवारी वसन्तपुरतिर चलाउन अचानक महाराजगन्ज प्रहरी तालिम केन्द्रअघि लाजिम्पाटलैनचौरतिर गुडाइएका हजारौं सवारीसाधनलाई बालुवाटारतर्फ मोड्न लगाइयो । कार्यालय समयका कारणले सडकमा सिर्जित चाप, त्यो दिन मात्रै होइन, त्यहीबेला विवाहको साइत जुरेकाले सडकमा यात्रा गरिरहेका जन्ती, कान्ति, शिक्षण, मनमोहन, गंगालाल, न्युरोजस्ता अस्पताल पुग्ने बाटो पनि त्यही भएका कारणले सडकमा गुडेका एम्बुलेन्सलगायत हजारौं सवारीसाधन, यात्रा गरिरहेका यात्रीहरू बिलखबन्दमा परे । के सेवाग्राही, के सेवाप्रदायी, के बिरामी, के विद्यार्थी ? डेढ घण्टाभन्दा बढी सडक जाममा पर्दा चिन्तित देखिन्थे । कार्यालयहरू सुरु हुने त्यो समय महाराजगन्जलाजिम्पाटलैनचौरठमेलजमलरत्नपार्क र न्युरोडबीचको सडक जाम हुँदा पर्ने प्रभाव कति गम्भीर हुने रहेछ भन्ने कुरा त्यस दिनको भुक्तभोगी हुनुपर्दा थाहा पाएँ ।सडकमा भेटिएका एक अवकाशप्राप्त जर्नेल भन्दै थिए स्व राजा वीरेन्द्र यो मामिलामा निकै संवेदनशील थिए रे । उनी सकभर कार्यालय सुरु हुने समयमा सवारी नचलाउन र जन्तीलाई असर नपार्न निर्देशन दिन्थे रे । यो सवालमा भारतका मात्रै होइन, अन्य राष्ट्रका प्रधानमन्त्री र राष्ट्रपतिहरू संवेदनशील छन् । केही महिनाअघि भारतको मध्यप्रदेशमा मुख्यमन्त्री शिवराज चौहान सहभागी कार्यक्रमका कारणले केही मिनेट सडक जाम हुँदा एक अस्पतालतर्फ लगिँदै गरेको एक घाइते यातायात मजदुरको बाटैमा मृत्यु हुँदा उनले माफी मागेर निजको परिवारलाई क्षतिपूर्ति पनि दिएका थिए ।गणतन्त्रकालका प्रथम चिकित्सक राष्ट्रपतिको कार्यकालमा पनि यो सवाल उठेको हो । अहिले महिला राष्ट्रपतिको कार्यकालमा पनि सम्बद्धहरू संवेदनशील भयदिए हुन्थ्यो भन्ने विनम्र आग्रह हो । राष्ट्रिय एकताका प्रतीक राष्ट्रपतिको सम्मान र सुरक्षामा आँच पुग्नु हुन्न, त्यो सवालमा किंचित सम्झौता गर्नु पनि हुन्न । महामहिम राष्ट्रपति व्यक्ति होइनन्, मुलुकको सर्वोच्च संस्था हुन् । त्यसैले सामान्य सुधार गर्न सकिने सामान्य कमजोरी या सामान्य व्यवस्थापनबाट मात्रै पनि जनतालाई सहजता पुग्छ, अति आवश्यक कामले सडकमा यात्रा गरिरहेका नागरिक सडकमा बिलखबन्दमा पर्दैनन् भने त्यसको व्यवस्थापन गर्न सम्बन्धित पक्ष र सुरक्षा निकायलाई निर्देशन दिनु उपयुक्त हुन्छ कि ? एक चिकित्सक नागरिकका नाताले पंक्तिकारको विनम्र आग्रह हो यो । डा ढुण्डिराज पौडेलवीर अस्पताल, काठमाडौं"
मुख्यमन्त्रीको प्रतीक्षा,"मुख्यमन्त्रीका यी हुन् दावेदार समाचारबाट सम्भाव्य मुख्य मन्त्रीहरूको नामबारे जानकारी पाइयो । राष्ट्र संघीय संरचनामा गइसकेपछि प्रादेशिक सरकार प्रमुखको आतुरतापूर्वक सबै प्रदेशका जनताले प्रतीक्षा गरिरहेका छन् । प्रदेशका साथै स्थानीय मुद्दालाई सम्बोधन र समाधान गर्नेगराउने काममा मुख्यमन्त्रीको विशेष भूमिका रहनेछ । चतुर्याइँ र निष्पक्षतापूर्वक सबै दललाई सहमतिमा ल्याई विगतमा प्रश्नका रूपमा थाती रहेका विषयवस्तुलाई क्रमिक रूपमा समाधान गर्न, प्रदेशका स्रोतसाधनको पहिचान र परिचालन गर्न, युवाहरूको चाहनालाई सम्बोधन गर्न सक्ने मुख्यमन्त्रीको परिकल्पना सर्वसाधारणले गरेका छन् । तसर्थ बहुमत पुगेका दलहरूले जनइच्छा र चाहनाअनुरूपको उम्मेदवार पठाउने कुरामा विशेष ध्यान दिनुपर्नेछ । महेन्द्रसिंह बमटीकापुर१, कैलाली"
ट्राफिक नियमको हेलचेक्रयाइँ,"आजकाल काठमान्डांैलगायत सहरी क्षेत्रहरूमा ट्राफिक नियमको बढ्दो दुरुपयोग हुन थालेका छन् । सरकारले सर्वसाधारणलाई सडक पार गर्न सजिलो होस् भनी आकासे पुल र जेब्रा क्रसिङको व्यवस्था गरेका छन् । तर पनि यात्रु यी कुरा बुझ्दाबुझ्दै पनि जथाभावी सडक पार गर्छन् । यसकारण सडक दुर्घटनाबाट मर्नेको संख्या दिनप्रतिदिन बढ्दै जान थालेको छ । प्रत्येक दिन सडक दुर्घटनाकै कारण सर्वसाधारण जनताले ज्यान गुमाउनुपरेको समाचार मिडियाहरूमा प्रशस्त सुन्न र देख्न पाइन्छ । कुनै ठाउँमा त शिक्षित र जान्नेबुझ्ने व्यक्तिले नै ट्राफिक नियमको उल्लंघन र दुरुपयोग गरेको देख्न पाइन्छ । खास गरी कार्यालय जाने र आउने समयमा आफ्नो ज्यानको पर्वाह नै नराखी ढिलो भयो भनेर जथाभावी सडक पार गरेको देख्न पाइन्छ । यसरी जथाभावी सडक पार गर्नु सर्वसाधारणको ठूलो कमजोरी हो । दिनेश चौधरीउदयपुर, गाईघाट"
बाढीको सन्त्रास,"म १ नम्बर प्रदेशको राजधानी विराटनगर महानगरको बासिन्दा हुँ । गत साउनमा आएको सुनसरी नदीको पानीको निकास नहुँदा खनार हुँदै आएको बाढीले विराटनगर६ स्थित रामपुरमा ठूलो क्षति पुर्यायो । त्यसबाट भएको क्षतिले क्षतविक्षत भएको हाम्रो घरबार अहिलेसम्म पनि तंग्रिन सकेको छैन । हिजोको निकास नहुँदा डुबानमा परेको हाम्रो क्षेत्रमा आजसम्म पनि निकासका लागि नाला, ढलको व्यवस्था नगरिँदा अब आउँदै गरेको बर्खामा समेत पहिलेकै नियति भोग्नुपर्ने हो कि भन्ने सन्त्रास कायमै छ । सरकारले बाढीपीडितलाई दिने भनेको राहत रकमसमेत हालसम्म पाएका छैनौँ । बाढीले दिएको पीडाको घाउमा अहिलेसम्म कोही कसैले मलम लगाउन नसकेको अवस्थामा पुन: खाटोसमेत नबसिसकेको घाउ अझ बल्झिने भय दिनानुदिन बढ्दै गइरहेको छ । महानगरको विकास गर्छौं भनी निर्वाचनमा मत माग्न आउने जनप्रतिनिधि चुनिएकाहरूले पनि यस क्षेत्रलाई उपेक्षा गरेको महसुस गरेका छौँ । गर्मी महिना लाग्ने दिन नजिकिँदै जाँदा छाडा छोडिएका सुँगुरहरूबाट रोग निम्तिने खतरासमेत ज्युँकात्युँ छ । सरोकारवाला निकाय अति नै सुस्त रहँदा महानगरको जीवन कष्टप्रद बन्दै गइरहेको सहजै महसुस हुन थालेको छ । निर्वाचनमा यो क्षेत्रमा विकासको बाढी ल्याउने आश्वासन दिने नेताले प्राकृतिक बाढीको विपत्तिमा मलमपट्टी लाग्ने प्रकारका कुनै कार्य गर्न नसकेको देख्दा हामी दुखित छौँ । प्रादेशिक राजधानीको महानगरमासमेत राहतको मुख नदेख्ने हामी जनताले विकट दूरदराजमा बस्ने जनताले राहत पाउलान्, समस्या समाधान होला भन्ने आस कसरी गर्ने ? दीर्घप्रसाद पोखरेलविराटनगर६, रामपुर"
प्रलोभनमा नपरून्,"सम्पत्ति शुद्धीकरण अनुसन्धान विभागले अजय सुमार्गीको आर्थिक कारोबार सम्बन्धमा थालेको अनुसन्धान देखाउने दाँत मात्र नबनोस् । कालो धनलाई सेतो बनाउन कहिले नेपाल त कहिले विदेश रकम आयातनिर्यात गरिरहेका सुमार्गीले पत्रकार सम्मेलन गरेर पानी माथिको ओभानो बन्न खोजेको देखियो । उनीमाथिको अनुसन्धानलाई प्रभावित पार्न उनले अनुसन्धानकर्तालाई ठुलै धनराशिको ललिपप दिनेछन् । कानुनबमोजिम बाहेक एउटा व्यक्ति रातारात कसरी अर्बपति बन्न सक्छ ? यो अनुसन्धान गर्नैपर्ने विषय हो । उनले विदेशबाट भित्र्याएको र भित्र्याउन लागेको रकमबारे पनि विदेशस्थित नियोगमार्फत प्रमाण खोज्नु आवश्यक छ । उनीविरुद्ध सम्पत्ति शुद्धीकरण विभाग र प्रहरी विभागमा निवेदन परी प्रारम्भिक अनुसन्धान हुनु राम्रो पक्ष हो, तर अनुसन्धान टुंगोमा नपुग्दै प्रलोभनले अन्त्य गर्ने कुरामा पनि मिडियाले निगरानी गर्नैपर्छ । कुसुम न्यौपाने मध्यविन्दु११, नवलपुर"
क्याराभान टु क्यान्जिङ,"पुस २९ गतेको कोसलीमा छापिएको लेखिका स्मिता पौडेलको क्याराभान टु क्यान्जिङ पढ्ने अवसर पाइयो । लेख घतलाग्दो, मनपर्ने खालको लाग्यो, दोहोर्याएर पढें । रसुवा जिल्लाको विकट लाङटाङ हिमाली क्षेत्रको यात्रासँग सम्बन्धित लेखमा, भिरपहिरोमा हिँड्दा उत्पन्न हुन गएको मानसिक डरत्रासको अनुभूति आफैंलाई भएझंै लाग्यो । लेखमा वर्णित अन्य परिवेश सम्बन्धमा पनि पाठककै कथावस्तुको पात्र हुन पुगेको भान हुन्थ्यो । लाङटाङ हिमालको काखैमा अवस्थित टम्म हिउँले ढाकिएको चारैतिरबाट हिम चुचुरोले घेरिएको, सानो, टुमुक्क परेको, स्वर्गझैं सुन्दर लाग्ने क्यान्जिङ उपत्यकासँग एकाकार हुने मौका मलाई झन्डै ३ दशकअघि मिलेको थियो । लामो समय अन्तरालका कारण सम्झनाका तरंगहरू धमिलिँदै झन्डै सुषुप्त अवस्थामा पुगिसकेको स्थितिमा स्मिताको सजीव लेखले दृश्य पुन:जागरण हुन गई हृदय रोमाञ्चित हुन पुगेकामा उहाँलाई धन्यवाद दिन चाहन्छु । श्यामराज कुँवरसामाखुसी, काठमाडौं"
भुटानी नरेशलाई आग्रह,"माघ १० गते प्रकाशित कृष्ण पहाडीको भुटानी सत्तालाई लेख पढेपछि मलाई पनि भुटानी सत्ताबारे केही लेख्नभन्न मन लाग्यो । अनुभवी बाबुले बुद्धि पुर्याउन सक्नुभएन । त्यो आफ्नो ठाउँमा छ । अब एक्काइसौँ शताब्दीको युवा छोराले बेलैमा बुद्धि पुर्याउनुभएमा बेस हुनेछ । कतै दाजु बीपी र आफूलाई समेत जेल चलान गर्ने राजसंस्थालाई गिरिजाबाबुले आजको मितिबाट राजसंस्था समाप्त भई देशमा गणतन्त्र आएको घोषणा गर्दछु भन्नु भएझैं जेलनेल दिएका टेकनाथ रिजालले नभए उहाँका अनुयायीले उपर्युल्लिखित वक्तव्य घोषणा गर्नु नपरोस् । त्यसैले नेपालमा रहेका नेता टेकनाथ रिजाल र भुटानी शरणार्थीलाई ससम्मान भुटान फिर्ता र पश्चिमी मुलुकमा रहेका शरणार्थी भुटानीसँग समन्वय गरी उनीहरूले कमाएको धनलाई बारुदमा होइन, विकासमा खर्च गरी भुटानलाई सुरक्षित र समृद्ध गरिराख्नुहोस्पार्नुहोस् । अन्यथा सिक्किमको हालत नहोला भन्न सकिन्न । म त भिरमै खस्न लागेको गाईझैं देख्छु भुटान त । गणेश गोम्चन धादिङ"
तारादेवीलाई सम्झिँदा,"स्वर किन्नरी तारादेवीको गायन क्षेत्रमा निकै उच्च स्थान रहेको छ । स्वरकी धनी यी गायिका देशकी रत्न हुन् । तारादेवी बितेको १२ वर्षपश्चात मंगलबार सम्झनामा तारादेवीको कार्यक्रम गरी विभिन्न स्रष्टाले उनको योगदानलाई सम्झिए । यो सकारात्मक पक्ष हो । तर हामीमा मरणोप्रान्त मात्र स्रष्टाहरूलाई सम्झिने सोचले गर्दा कतिपय स्रष्टा ओझेलमा परेका छन् । कतिपय देशको धरोहर स्रस्टाको जीवन कठिन मोडबाट गुज्रेको अवस्थामा न राज्यले न त जनताले नै जीवन उकास्ने काम गरेका छन् । मरणोपरान्त कार्यक्रमको आयोजना गरी स्रष्टाको योगदानमा केही शब्द खर्चिएर बिर्सने काम मात्र गरेका छौं । आज अनेकौं स्रष्टा उपचार नपाएर छटपटिरहेका छन्, खर्चको कमीले भांैतारिरहेका छन् । यस्ता स्रष्टालाई राज्यले खोजीखोजी उपचारमा सहयो गर्नुपर्छ । ओझेलमा परेका स्रष्टालाई सार्वजनिक गरी सम्मानस्वरूप जिउने वातावरण मिलाउनुपर्छ । एउटा अभिभावकका रूपमा हामीले ग्रहण गर्नुपर्छ । उहाँहरूले देखाएको गन्तव्यमा हामीले हिँड्ने कोसिस गर्नुपर्छ । यसका लागि सरकारको एक्लो प्रयासले मात्र सम्भव नहुने हुँदा आम नागरिक स्वयम् अघि बढी ओझेलमा परेका स्रष्टालाई समाज तथा देशभरि नै चिनाउने कार्य गर्नुपर्छ । स्रष्टाको उचित बसोबास तथा जीवनयापनका लागि सरकारलाई घचघच्याउने काम हामीले गर्न सक्यांै भने कुनै पनि स्रष्टा ओझेलमा पर्नेछैनन्, उपचार नपाएर मृत्युवरण गर्नेछैनन् । यही नै स्रष्टाको सम्मान हुनेछ । प्रमोद पौडेलश्रीपुर११, वीरगन्ज"
सांस्कृतिक सम्पदा जोगाऔं,"हिमाल सिमेन्ट कारखाना क्षेत्रस्थित बन्दरगाह र पुलको भावी परियोजनाले सांस्कृतिक विविधताबीचको सहिष्णुता र एकताको प्रतीकका रूपमा अवस्थित वास्तुकलात्मक एकीकरणकालीन सांस्कृतिक गढी सम्पदाहरू लोप हुने देखिन्छ, जुन परियोजना प्राचीन स्मारक संरक्षण ऐन विपरीत छ । चीन र भारतबीच नेपाल अधिराज्य एकीकरणको सन्तुलित विशिष्टताले यस क्षेत्रमा शान्ति र सनातनी मानव सम्यता अक्षुण्ण रहेकाले शिक्षा र चेतना अभिवृद्धि गराउन उक्त अमूल्य सम्पदाहरूलाई नेपाल सरकारले संरक्षण गराउन अत्यावश्यक छ । चन्द्रागिरिका थुम्काहरूदेखि वाग्मती खोला क्षेत्रसम्म एकीकरणकालीन सम्पदाहरू रमणीय प्राकृतिक वातावरणमा अवस्थित भएकाले राष्ट्रको प्रमुख आयस्रोतका रूपमा रहेको पर्यटन उद्योगको अभिवृद्धि र रोजगारमा पनि योगदान पुग्नेछ । सम्पदा मासेर समृद्धि हुँदैन, सम्पदा संरक्षणले सबल राष्ट्र, सामाजिक र आर्थिक समृद्धि हुने भएकाले उक्त संवेदनशील पुरातात्त्विक सांस्कृतिक सम्पदाको संरक्षण र संवद्र्धनका लागि संवेदनशील हुन अनुरोध छ । राजेन्द्रविक्रम शाहधादिङ"
सिमानामा जल यातायातको अवसर,"अन्तर्राष्ट्रिय बजारमा निर्यात व्यापार विस्तार नगरी उच्च आर्थिक वृद्धिदर हासिल गर्न कठिन हुनेछ । यसका लागि औद्योगिकीकरण र व्यापार विविधिकरण त गर्नैपर्छ, तर यी सबैको पूर्वसर्त हो भरपर्दो रकम खर्चिलो यातायात सुविधा जसको हामीकहाँ अभाव छ । यातायात पूर्वाधारको विकास गर्ने सम्बन्धमा हाम्रो विगतको जोड सडक यातायातमै सीमित रह्यो, जुन तुलनात्मक रूपमा महँगो यातायात सेवा हो । विगत केही वर्षयतादेखि रेल यातायातले महत्त्व पाउँदै गरेको देखिए पनि अन्तर्राष्ट्रिय यातायातको अर्को प्रमुख विकल्प जल यातायातको विस्तारमा भने समयोचित गृहकार्य भएको पाइँदैन । जबकि जल यातायात र यसमा पनि समुद्रसम्मको सहज पहुँच अन्तर्राष्ट्रिय व्यापार वृद्धि र आर्थिक समृद्धिको महत्त्वपूर्ण कडी हो । नेपालजस्तो भूपरिवेष्ठित मुलुकका लागि समुद्रसम्मको सहज परिवहनको उपलब्धता झनै विशिष्ट महत्त्वको हुन्छ ।दक्षिण एसिया उपक्षेत्रमा नदी प्रणालीमा आधारित जलमार्गको विकास र विस्तारमा व्यापक लगानी भइरहेको छ । यसमा पनि नेपालको सीमा नदीहरूबाटै विस्तारित हुने गंगा नदीमा आधुनिक जलयातायात प्रणाली विकास गर्न भारत सरकार र विश्व बैंकबीच अमेरिकी डलर ३७५ मिलियन बराबरको सहायता सम्झौता भएको छ । हाम्रा लागि यो सम्झौता निम्न कारणले महत्त्वपूर्ण छ :१) यो सम्झौताअन्तर्गत गंगा नदीमा हल्दिया बन्दरगाह र वाराणसीबीच १३६० किलोमिटर लामो अत्याधुनिक जल यातायात मार्ग निर्माण हुँदै छ । हल्दिया त्यही बन्दरगाह हो, जुन नेपालले पनि अन्तर्राष्ट्रिय व्यापारका निम्ति उपयोग गरिरहेको छ । हल्दिया हाम्रो प्रमुख व्यापारिक नाका वीरगन्जबाट करिब ८ सय ४५ किलोमिटर टाढा छ भने वीरगन्जबाट वाराणासी ३ सय ६० किलोमिटर टाढा ।२) हिमालय पर्वत शृंखलाबाट बहने हाम्रा प्रमुख नदीहरू कोसी, नारायणी, कर्णाली र महाकाली सबै नै गंगा नदीका सहायक भएकाले यिनीहरू नैं गंगा नदीका प्रमुख स्रोत हुन् ।३) हल्दियादेखि बनारससम्म बन्ने यो जलयातायातलाई अझै उत्तर पटना, साहेबगन्जभन्दा भित्रसम्म पनि विस्तार गर्ने भारतको तयारी छ ।विश्व बैंकको एक सर्वेक्षणअनुसार १ लिटर इन्धनले स्थलमार्गबाट २४ टन, रेलबाट ८५ टन र जलमार्गबाट १०५ टन ढुवानी हुन सक्छ । स्थलमार्गबाट ढुवानी गर्दा प्रतिकिलोमिटर २ रुपैयाँ २८ पैसा लाग्ने कार्गो रेलबाट ढुवानी गर्दा १ रुपैयाँ ४१ पैसामा गर्न सकिन्छ भने जलमार्गबाट गर्दा १ रुपैयाँ १९ पैसामा गर्न सकिन्छ । यसरी लागत र ढुवानी क्षमता दुवै दृष्टिकोणबाट जलमार्ग उपयुक्त विकल्प देखिन्छ ।विश्व वैंकको आकलनअनुसार गंगा नदीको हल्दियावाराणसी खण्डमा बन्ने अत्याधुनिक जल यातायात प्रणालीले पारबहन लागत कम गर्ने र लजिस्टिक क्षेत्रमा हजारौं थप रोजगारी सिर्जना गर्नेछ साथै, वार्षिक १ लाख ५० हजार टन बराबर हरितगृह ग्यास उत्सर्जन हुनबाट बचाउनेछ । यो आयोजनाले भारत मात्र नभई दक्षिण एसियाकै विश्वबजारमा प्रतिस्पर्धात्मक क्षमता र पहुँच बढाउने तथा उत्तरपूर्वी भारतमा औद्योगिक र कृषि उत्पादनमा समेत टेवा पुर्याउनेछ । यस आयोजनाबाट ६ वटा अत्याधुनिक मल्टिमोडल टर्मिनल निर्माण हुने, फरक्का बाँधबाट पानीजहाज र डुंगाहरूको आवागमनमा सहजता आउने र अत्याधुनिक नदी सूचना प्रणालीको विकास हुनेछ । यस अतिरिक्त भारत र बंगलादेशले ३ वर्षअघि जलमार्ग व्यापार तथा पारबहनको परिमार्जित प्रोटोकलमा हस्ताक्षरसमेत गरिसकेका छन् । यी दुवै मुलुक फरक्का बाँधमा रहेको असमझदारी हटाउँदै जल यातायात सम्पर्क विस्तारमा लागि परिरहेका छन् । कोलकाता बन्दरगाहबाट बंगलादेशको जलमार्ग हुँदै उत्तरपूर्वी भारतमा कार्गो ढुवानी सेवा सुरुवात भइसकेको छ ।सन् २०१६ मा विश्व बैंकले बंगलादेशको चिटगाउँढाका (आशुगन्ज क्षेत्रमा ९०० किलोमिटर लामो बंगलादेश क्षेत्रीय जलयातायात परियोजना निर्माणका लागि अमेरिकी डलर ३६० मिलियन बराबर सहायता सम्झौता गरिसकेको छ । त्यो परियोजनाबाट बंगलादेश, भारत, भुटान र नेपालबीच उपक्षेत्रीय यातायात र व्यापार बढाउन टेवा पुग्न जाने विश्व बैंकको विश्लेषण छ, जसलाई बीबीआईएन सहायताअन्तर्गतकै परियोजनाका रूपमा बैंकले लिएको छ । अर्थात् विश्व बैंकले भारत र बंगलादेशका जल यातायात विस्तारमा सहायता प्रदान गरिरहँदा यसबाट समग्र दक्षिण एसियाकै क्षेत्रीय सहयोगमा महत्त्वपूर्ण योगदान पुग्ने जनाएको छ ।जल यातायात विस्तारबाट अर्थतन्त्रमा पुग्न जाने योगदानको आकलन गरेरै हुनुपर्छ युरोपियनहरूले सन् १८६९ मै स्वेज नहर निर्माण गरी नर्थ एटलान्टिक र इन्डियन ओसनबीचको यातायात दूरी करिब ७ हजार किलोमिटरले घटाए र व्यापार विस्तार गर्न सफल भए । सन् १९१४ मा निर्माण सम्पन्न भएको अर्को पनामा नहरले एटलान्टिक ओसन र प्यासिफिक ओसनलाई जल यातायातमार्फत ७७ किलोमिटरको दूरीमै जोडेर अमेरिकाका अरू दुनियाँसँग व्यापार विस्तारमा योगदान पुर्याउनुका साथै यसले अमेरिकालाई विश्वकै शक्तिशाली मुलुकका रूपमा उभ्याउन पनि उल्लेख्य योगदान दिएको मानिन्छ । अफ्रिकामा बहने नाइल नदी होस् वा युरोपका डेन्युब वा राइन, चीनको याङ्जी वा एल्लो नदी वा आसियान मुलुकलाई जोड्ने मेकोङ नदी सबैले किनाराका मुलुकहरूको व्यापार विस्तार, पर्यटन र यात्रु ओसारपसारमा महत्त्वपूर्ण योगदान गरेका छन् । भूपरिवेष्ठित राष्ट्र इथियोपियाले आफ्ना नदी प्रणालीमा गरेको जल यातायातको विकासले लोभ्याएर अहिले कतिपय चिनियाँ उद्योगहरू इथियोपियामा सारिएका छन् । नदी प्रणालीहरूको उपयोगबाट जलमार्ग विस्तार गर्न भारत कानुनी, नीतिगत र वित्तीय सबै हिसाबमा तयार देखिन्छ । सन् २०१६ मा भारतीय संसद्ले पुराना ५ नदीमा १०६ वटा नदी थप गरी १११ नदीलाई राष्ट्रिय जलमार्गका रूपमा परिभाषित गरी राष्ट्रिय जलमार्ग ऐन २०१६ ल्याएको छ जसमा हाम्रो सिमानाका ३ वटा राज्य विहार, उत्तर प्रदेश र पश्चिम बंगालका सबै प्रमुख नदीसमेत समावेश छन् । प्रत्यक्ष रूपमा नेपालसँग सिमाना नजोडिएका भए पनि नेपालको सीमाबाट नजिक पर्ने उत्तरपूर्व भारतका सिक्किम, असमलगायत राज्यका प्रमुख नदीहरू पनि यसमा समावेश छन् । प्रमुख चर्चामा रहेको गंगा नदीको हल्दियादेखि बनारससम्मको जलमार्गलाई रेलवे र सडक यातायातलाई समेत समेटेर मल्टिमोडल यातायात नेटवर्कका रूपमा विकसित गरिँदै छ । भारतीय यातायात मन्त्री नीतिन गड्करीले राज्यसभामा दिएको जानकारीअनुसार भारतको प्रमुख व्यापारिक प्रतिस्पर्धी चीनमा ४७ प्रतिशत व्यापारिक मालसामान जलमार्गबाट ढुवानी हुँदा भारतमा भने जल यातायात ढुवानीको जम्मा ३३ प्रतिशत मात्र रही आफ्ना उत्पादनको ढुवानी लागत बढ्न गई अन्तर्राष्ट्रिय निर्यात व्यापारमा भारत पछि पर्न गएको हुँदा जल यातायात विस्तारलाई भारतले अहिले उच्च प्राथमिकतामा राखेको छ ।नेपालकै सन्दर्भ केलाउँदा द्वारिकानाथ ढुंगेल र सन्तबहादुर पुनले नेपालभारत जलस्रोत उपयोगबारे सम्पादन गरेको पुस्तकमा कोसी सम्झौताको दफा १० मा प्राविधिक रूपले सम्भव देखिएमा कोसी ब्यारेजको वरपरका क्षेत्रहरूमा जल परिवहन सञ्चालन गर्न सकिने उल्लेख छ । गण्डक नहर बाँधमा त नेभिगेसन (परिवहन) सञ्चालन गर्न सकिने गरी ताल्चा (लक) नै निर्मित छ । औपचारिक तवरबाट पनि यो विषयले दुई पक्षीय उच्चस्तरीय भ्रमणमा प्रवेश पाइसकेको देखिन्छ । भारतीय प्रधानमन्त्री पी भी नरसिंह रावको सन् १९९२ को नेपाल भ्रमणका बेला जारी संयुक्त वक्तव्य तथा प्रधानमन्त्री आई के गुजरालको १९९७ मा भएको भ्रमणका बेला जारी संयुक्त वक्तव्यमा नेपालको समुद्रसम्मको यातायात पहुँच बढाउन कोसी, गण्डकी र कर्णाली नदीहरूमा जल परिवहन सेवा सञ्चालन गर्नेबारे अध्ययन गरिने विषय समेटिएको पाइन्छ । अहिलेको कोसी ब्यारेज पुरानो भएकाले त्योभन्दा केही तल मल्टिमोडल नयाँ बाँध बनाउने विकल्प पनि अगाडि सारिएको हुँदा केही भारतीय विद्वान्ले यो नयाँ बन्ने बाँधलाई जल परिवहन सञ्चालन गर्ने दृष्टिकोणबाट पनि निर्माण गर्नुपर्ने आंैल्याइरहेका छन् । अर्का विद्वान् आनन्दबहादुर थापाका अनुसार १९९७ मा नेपालभारतबीच सम्पन्न कोसी अध्ययन सम्झौतामा नेपालको समुद्रसम्मको परिवहन पहुँच पुर्याउन चतरा क्षेत्रबाट सुरु हुने गरी दक्षिणतर्फ १६५ किलोमिटर लामो परिबहन नहर निर्माण गर्न सम्भाव्यता अध्ययन गरिने सहमति भएको थियो । यसबाट गंगा, भगिरथी, हुग्लीजस्ता नदी हुँदै नेपालको समुद्रसम्म पहुँच पुर्याउन सकिने थियो । तर यस सम्बन्धमा हालसम्म ठोस प्रगति भएको देखिँदैन ।वास्तवमा भारतले जुन मात्रामा जल यातायात विकास निर्माणमा प्राथमिकता दिइरहेको छ, त्यसले नेपालका लागि कम्तीमा भारतकै पश्चिम बंगाल, विहार उत्तर प्रदेशमा मात्र करिब ४० करोड जनसंख्यामा बजारमा सहज पहुँच निर्माण हुन जानेछ । भारतकै बाँकी क्षेत्र र बाँकी विश्वबजारसम्मको सुलभ पहुँच पनि प्राप्त हुने नै छ । हाल बीबीआईएनमार्फत् पनि नेपाल, भारत, बंगलादेश, भुटानबीच यातायात विस्तारमा प्रगति भइरहेको सन्दर्भमा यस क्षेत्रका नदीमा जल यातायात विस्तार पनि बीबीआईएन सहयोगको प्रमुख एजेन्डा बनाउन सकिन्छ । यो प्लेटफर्ममा नेपालका प्रमुख सीमा नदीसम्म जलमार्ग तन्काउने विषय प्रवेश गराउन तत्काल प्रयास हुनु अति जरुरी छ । हाम्रा सबै नदी पहाडी नदी हुन् तर जब यी नदी मधेस झर्छन् तब सबै समथल भूभागमा बग्न थाल्छन् । बर्सेनि नदीले धार र बहाव फेर्ने हुँदा खास पानी बग्ने क्षेत्रबाट नदीले ओगटेका क्षेत्र झन् फैलिएका छन् । यी नदीमा जलमार्ग निर्माण गर्दा सडक विस्तारमा जस्तो जग्गा अधिग्रहण गरिरहनु पनि पर्दैन । आधुनिक प्रविधिले ठाउँठाउँमा बाँध बनाउँदै ती नदीका पानीले ढाक्ने क्षेत्र ठूलो पार्न नसकिने पनि हैन । महासागरमा हिंड्ने ठूला पानीजहाज ल्याउन नसकिएला, तर यसरी फैलिएका सप्तकोसी, नारायणी र कर्णाली बहने मधेसका समथर भूभागसम्म मात्र भए पनि साना भेसलहरू ल्याउन नसकिने पक्कै हुँदैन । पटना, गण्डक, साहिबगन्जलगायत उत्तरपुर्वी क्षेत्रमा जल यातायात विस्तार गर्ने भारत सरकारको तयारीले पनि हाम्रो सिमानाका नदीमा जल यातायात विकासलाई झनै नजिक ल्याएका छन् ।विश्व बैंक र नेपालको नयाँ ५ वर्षे सहायता रणनीतिबारे तयारी सुरु भइरहेको छ । यो बेला जलयातायात विकासलाई यस दस्ताबेजमा प्रमुख प्राथमिकता क्षेत्रका रूपमा संलग्न गर्नु महत्त्वपूर्ण हुन्छ । नेपाल र भारतबीचमा विश्व बैंक स्वयं एउटा सरोकारवालाका रूपमा रहेको हुँदा भारतसँग वार्ता गर्न हामीलाई तुलनात्मक रूपमा सजिलो पनि छ । नेपालले यो अवसरलाई उपयोग गर्न ढिला गर्नु हुँदैन । पक्कै पनि नयाँ सरकारको गठनपछि प्रधानमन्त्रीको शीघ्रातिशीघ्र भारत भ्रमण हुने नै छ । उक्त अवसरमा सीमा क्षेत्रमा कम्तीमा कोसी, गण्डकी, कर्णाली र महाकाली नदीमा जल यातायात निर्माणमा सहयोग आदानप्रदान गर्ने विषय दुई प्रधानमन्त्रीको बैठकको प्रमुख एजेन्डा बनाउन र विश्व बैंकसँग पनि यस विषयमा सहयोग प्राप्त गर्न अविलम्ब सम्भाव्यता अध्ययनको कार्य अगाडि बढाउन अत्यावश्यक देखिन्छ । फेरि पनि व्यापक औद्योगिकीकरण र व्यापार विविधिकरणका माध्यमद्वारा अन्तर्राष्ट्रिय बजारमा पहुँच र आफ्नो प्रतिस्पर्धात्मक क्षमता नबढाई मुलुकको समृद्धि सम्भव छैन र यसका लागि समुद्रसम्मको सहज परिबहन अत्यावश्यक हुन्छ । यो परिबहन प्रणाली विकास गर्न अहिले उपयुक्त समय जुरेको छ ।मरासिनी नेपाली महावाणिज्य दूतावास न्युयोर्कमा कार्यरत छन् । लेखमा व्यक्त विचार लेखकका निजी विचार हुन् ।"
बालविवाहको बहुआयामिक असर,"बिहेका लागि २० वर्ष पुग्नुपर्ने स्पष्ट कानुनी व्यवस्था छ । त्यति मात्र नभएर बिहेवारी बीस वर्ष पारि सचेतनामूलक नारा श्रव्यदृश्य, छापालगायत सबै सञ्चार माध्यमबाट फैलिएको दशकौं भइसक्यो । तर नेपालमा बालविवाह ठूलो समस्याका रूपमा कायमै छ । मध्य तथा सुदूरपश्चिमका जिल्ला, तराईमधेसका ग्रामीण भेग तथा पहाडी जिल्लाका विशेष गरी सीमान्तकृत समुदायमा बालविवाहको प्रचलन बढी पाइएको छ । बालविवाहको समस्याबाट बालबालिका दुवै प्रभावित हुने गरे पनि विशेषत: बालिका नै धेरै पीडित भएको तथ्यांकहरूले बताउँछन् । ह्युमन राइट्स वाचको तथ्यांकअनुसार नेपालमा ३७ प्रतिशत किशोरीको १८ वर्षभन्दा अगाडि र १० प्रतिशत किशोरीको १५ वर्षअघि नै विवाह हुने गरेको छ भने ११ प्रतिशत किशोरको विवाह १८ वर्षभन्दा अगाडि हुने गरेको छ । सञ्चार माध्यमबाट सार्वजनिक भएका कतिपय समाचारलाई आधार मान्ने हो भने १११२ वर्षकै उमेरमा समेत बालिका वैवाहिक बन्धनमा बाँधिएका देखिन्छन् । समाजमा बालविवाह कायम रहनुमा पुरातन सोचाइ, चेतनाको कमी, गरिबी, धर्म, संस्कृति, परम्परा आदि जेजति कारक तत्त्व जिम्मेवार छन्, महिनावारीको सुरुवातलाई विवाहयोग्य उमेर ठान्ने अभिभावकको मानसिकता पनि त्यति नै दोषी देखिन्छ । १० वर्षकै उमेरदेखि कतिपय बालिकाको महिनावारी सुरु हुने हुनाले १११२ वर्षमै विवाह गरिदिने परिपाटी त्यही मानसिकताको प्रभाव हो । गएको पुस २० गते कान्तिपुर दैनिकमा छापिएको बिहेको उमेर नपुग्दै सन्तानको रहर पूरा शीर्षकमा तस्बिरसहितको समाचारले नेपालमा बालविवाह र यसपछिको गम्भीर स्थितिलाई प्रस्टसँग उजागर गरेको छ । १८ वर्ष पुग्दा २३ सन्तान जन्माई कानुनले बिहेका लागि निर्धारण गरेको २० वर्षको हाराहारीमा आइपुग्दा स्थायी परिवार नियोजन गरिसक्ने युवतीको समाचारले देशभित्र कानुनको कार्यान्वयन पक्ष कति फितलो छ र बालविवाह कसरी मौलाएको छ भन्ने देखाउँछ । देशकै पाँचौं बढी बालविवाह हुने बैतडी जिल्लाका विकट गाउँमा मात्र हैन, राजधानी नजिकै रहेको मकवानपुर जिल्लाको चेपाङ बस्तीमा पनि बालिकाको उस्तै अवस्था भेटिन्छ । १७ वर्षको उमेरमा ३ वटा सन्तान जन्माई चौथो जन्माउने तरखरमा रहेकी निशा चेपाङले १२ वर्षमै पहिलो सन्तानलाई जन्म दिएको कुरा सहजै पत्याउन नसकिएला तर उनीजस्तै अरू धेरै किशोरीका यस्तैखाले अपत्यारिला तथ्य समाजभित्र व्यापक रूपमा गुम्सिएर रहेको अनुमान गर्न गाह्रो छैन । मानसिक तथा शारीरिक परिपक्वता नआई भइरहेका प्रजनन प्रक्रियाले आमा र नवजात शिशु दुवैमा अनेक प्रतिकूलता ल्याउने गरेको जगजाहेर छ । अपरिपक्व उमेरका साथै शिक्षा र चेतनाबाट वञ्चित किशोरी आमाले न आफ्नो स्वाथ्यको उचित ख्याल गर्न सक्छिन् न त नवजात शिशुको नै । आर्थिक रूपबाट समेत पछि परेका ती किशोरीको पोसिलो खाना र उचित स्याहारसुसार त झन् टाढाको विषय हो । उमेर नपुग्दै विवाह गर्ने र सन्तान जन्माउने परिवारका बालबालिकामा कुपोषण, रक्तअल्पतालगायत कारणले शारीरिक तथा मानसिक विकास प्रभावित हुने सन्देश जगाउन स्वाथ्यसम्बद्ध कार्यालयहरू चुकेको देखिँदैन । तर स्वास्थ्यकर्मीले भनेबमोजिमको अनुकूल वातावरण न ती कलिला आमाले पाउँछन् न तिनले आफ्ना शिशुका लागि नै जुटाउन सक्छन् । महिला तथा बालबालिकाको जटिल स्वास्थ्य समस्याका रूपमा रहेको रक्तअल्पताको मुख्य कारण आमा तथा बालबालिकाको पोषणमा सुधार आउन नसकेरै हो भन्ने स्वास्थकर्मीको ठम्याइमा विमति जनाउने ठाउँ देखिन्न । त्यही कारण ६ देखि २३ महिनाका ६९ प्रतिशत बच्चा रक्तअल्पताबाट प्रभावित भइरहेको सरकारी तथ्यांकमै भेटिन्छ । त्यस्तै कम तौलको बच्चा जन्मने तथा बालबालिकाको पुड्कोपन पनि आवश्यक पोषण र उचित स्वास्य सुविधाकै अभावले कायम रहेको नकार्ने ठाउँ छैन । यही स्थितिलाई मध्यनजर गर्दै बालबालिकाको पोषण र महिलाको स्वास्थ्य स्थितिमा सुधार ल्याउन सरकारले बहुक्षेत्रीय पोषण योजना कार्यान्वयन गर्दै आएको छ । मातृशिशु कल्याणका लागि विगतदेखि नै सरकारी प्रयास निरन्तर रहँदै आए पनि लक्ष्यअनुसारको उपलब्धि हासिल नहुनुको कारण बालविवाह तथा कम उमेरमा सन्तानोत्पादन नै प्रमुख चुनौती हो भन्ने प्रशस्तै आधार देखिएका छन् । बालविवाहसम्बन्धी कानुन परिपालना गर्न नसक्नु सरकारको प्रमुख कमजोरी हो तर यस मामिलामा राज्यले प्रयासै नगरेको पनि भन्न मिल्दैन । बालअधिकार प्रवद्र्धनका लागि राज्यका अन्तर्राष्ट्रिय प्रतिबद्धता प्रशस्तै छन् । बालविवाह अन्त्यकै सम्बन्धमा पनि अन्तर्राष्ट्रिय प्रतिबद्धता प्रस्तुत भएको देखिन्छ । सन् २०१४ जुलाईमा लन्डनमा आयोजित अन्तर्राष्ट्रिय बालिका सम्मेलनमा नेपाल सरकारले सन् २०२० सम्म बालविवाह अन्य गर्ने प्रतिबद्धता गर्दै अन्तर्राष्ट्रिय समुदायलाई आश्वस्त तुल्याउन ५ बँुदे योजना पनि प्रस्तुत गर्यो । तर सन् २०१६ मार्चमा मुलुकभित्रै आयोजित बालिका सम्मेलनमा बालविवाह अन्त्य गर्ने समयसीमा एक दशकपछि सारेर सन् २०३० पुर्याइयो । त्यसक्रममा बनाइएका रणनीति र योजना कार्यान्वयनमा देखिएको ढिलासुस्तीले भने २०३० मा समेत लक्ष्य हासिल हुनेमा आशंका देखिन्छ । बालविवाह सामाजिक अपराध हो र यसको जतिसक्दो छिटो अन्त हुनुपर्छ भन्नेमा सरकारदेखि सबै राजनीतिक दल र नेता कटिबद्ध देखिन्छन् । त्यही सन्देशहरू सबै प्रकारका सञ्चार माध्यमबाट प्रवाहित पनि भइरहेका छन् । बालबालिका तथा विशेष गरी बालिकाको अधिकार रक्षार्थ असंख्य गैरसरकारी संस्था देशैभरि छ्यापछ्याप्ती भेटिन्छन् तर ती सबैको क्रियाकलापले पनि ठोस उपलब्धि निकाल्न सकेको देखिँदैन । बालविवाह आफैंमा एउटा ठूलो समस्या त हुँदै हो, अझ यसका बहुआयामिक असरबाट मुलुकमा धेरै प्रतिकूलता सिर्जना भएका छन् । विभिन्न प्रयास गर्दागर्दै पनि सबै बालबालिकालाई शिक्षा पद्धतिमा आबद्ध गर्ने सरकारको उद्देश्य पूरा नहुनुको प्रमुख कारणमा बालविवाह र बालिकासम्बन्धी अन्य विविध पक्ष पक्कै जिम्मेवार छन् । बृहत् विदेशी दातृ संस्थाहरूको समेत संलग्नतामा सन् २००१२०१५ सम्म सञ्चालित सबैका लागि शिक्षा कार्यक्रमले स्कुल जाने उमेरका सबैलाई विद्यालयमा ल्याउन सकेन । ल्याएकाहरूलाई पनि विद्यालयमा टिकाउन सकेन । नेपालमा ७ लाख ७० हजार बालबालिका स्कुल नजाने २०६८ कै जनगणनाले पनि देखाउँछ । यी सबै पक्षका आधारमा शिक्षा पद्धतिमा सबैलाई समेट्ने राज्यको लक्ष्य पूरा हुन अझ धेरै दशक लाग्ने देखिन्छ । बालविवाहजस्तो गैरकानुनी कार्यलाई नरोकेसम्म नेपालको शिक्षा, स्वास्थ्यलगायत सबै क्षेत्रमा त्यसले पार्ने नकारात्मक असरलाई रोक्न कठिन छ । समाजमा बालविवाह गराउनेविरुद्ध कारबाही भएको पाइँदैन । यसमा सरोकारवालाको जतिसक्दो छिटो ध्यान जानु जरुरी छ । कार्यान्वय पक्षलाई दर्बिलो नबनाएसम्म कानुन निर्माणको औचित्य पुष्टि हुन सक्दैन ।"
कोरियाली प्रायद्वीपमा चाँदीको घेरा,"उत्तर कोरियाका सर्वोच्च नेता किम जोङ उनले अमेरिकालाई ध्वस्त बनाउने परमाणु बमको स्विच आफ्नो टेबुलमा भएको बताएलगत्तै अमेरिकी राष्ट्रपति डोनाल्ड ट्रम्पले पनि उस्तै चेतावनी उत्तर कोरियालाई दिए । वास्तविक विवाद भने उत्तर कोरिया र अमेरिकाबीच होइन । उत्तर कोरियाको सीमा अमेरिकासँग जोडिँदैन र त्यस्तो महत्त्वपूर्ण व्यापार पनि छैन । कोरियाली प्रायद्वीपमा सन् १९५० देखि १९५३ सम्म भीषण युद्ध भएको थियो । त्यस युद्धमा एकापट्टि चीन र रुसलगायत साम्यवादी मुलुक थिए भने अर्कातिर अमेरिकाको नेतृत्वमा पश्चिमा पुँजीवादी मुलुक । युद्धपछि कोरिया विभाजित भयो । साम्यवादी मुलुक चीन र रुसले पक्ष लिएको भूभाग उत्तर कोरिया भयो भने अमेरिकाले पक्ष लिएको भूभाग दक्षिण कोरिया । यो ऐतिहासिक पृष्ठभूमिसँगै अहिले जारी द्वन्द्वलाई पनि सिंहावलोकन गर्न आवश्यक छ । तसर्थ विवाद उत्तर कोरिया र दक्षिण कोरिया अथवा उत्तर कोरिया र अमेरिकाबीचको नभएर चीन र अमेरिकाबीचको हो भन्ने तथ्यलाई पनि नजरअन्दाज गर्न मिल्दैन ।उत्तर कोरियाले परमाणु बम बनाउन थालेपछि अमेरिकाले उत्तर कोरियामाथि निरन्तर आर्थिक नाकाबन्दी लगाउन थाल्यो । त्यसलाई सहयोग पुग्ने गरी संयुक्त राष्ट्रसंघले पनि सन् २००६ देखि उत्तर कोरियाविरुद्ध विभिन्न निर्णय गर्न थाल्यो । तर उत्तर कोरियालाई खासै फरक परेन । किनभने उत्तर कोरियाको उत्तरी सीमाको अधिकांश भाग चीनसँग जोडिन्छ र थोरै भाग रुससँग जोडिन्छ । यही कारण अमेरिकाले कोरियाप्रायद्वीपलाई मोहोरा बनाएर चीनमाथि इबी साध्ने प्रयत्न गरिरहेको छ ।पछिल्लो समय दक्षिण कोरियामा अमेरिकाले स्थापना गरेको क्षेप्यास्त्र प्रतिरक्षा प्रणाली थाड ले पनि चीन र अमेरिकाबीचको सम्बन्धमा पनि दरार पैदा गरेको छ । चीनले थाडलाई तुरुन्तै हटाउन अमेरिका र दक्षिण कोरियामाथि बारम्बार ताकेता गर्दै आएको छ । चिनियाँ परराष्ट्र मन्त्रालयले थाड अघोषित रूपमा चीनविरुद्ध स्थापना गरिएको भन्दै त्यसलाई हटाउने कुरामा कुनै सम्झौता गर्न नसक्ने बताउँदै आएको छ । अमेरिकाले भने चीनमाथि उत्तर कोरियालाई विभिन्न ढंगबाट आर्थिक सहयोग गरेको आरोप लगाउँदै आएको छ । उत्तर कोरियाले सम्पूर्ण आयात निर्यात चीनमा निर्भर भएकाले पनि अमेरिकाले उक्त आरोप लगाउने ठाउँ पाएको हो । तीब्र रूपमा बढिरहेको कोरियाली प्रायद्वीपको विवादमा चाँदीको घेरा भने देखिन थालेको छ । आगामी फेब्रुअरी ९ देखि २५ सम्म दक्षिण कोरियाको पोङच्याङमा हिउँदे ओलम्पिक खेलकुद आयोजना हुँदै छ । यो ओलम्पिकमा उत्तर कोरियाले पनि भाग लिने बताएको छ । र, पहिलो चरणको उच्चस्तरीय वार्ता सम्पन्न भएको छ । दक्षिण कोरिया र उत्तर कोरियाबीच जनवरी ९ तारिख बेलुकी पान्मुनजोनमा उच्चस्तरीय वार्ता सम्पन्न भयो । वार्तामा उत्तर कोरियाले पोङच्याङ हिउँदे ओलम्पिकका लागि प्रतिनिधि मण्डल पठाउने र दुई कोरियाबीच सैनिकलगायत अन्य क्षेत्रमा पनि वार्ता गर्ने विषयमा सहमति भयो । दुवै पक्षले विभिन्न क्षेत्रको भेटवार्ता गर्दै वार्ता र परामर्शमार्फत समस्या समाधान गर्ने कुरामा पनि जोड दिए । वर्षौंदेखि कडा दुस्मनीमा रहेका दुई कोरियाबीचको वार्तालाई अन्तर्राष्ट्रिय समाजले स्वागत गर्दै कोरियाली प्रायद्वीपको तनाव शिथिल हुने र सम्भावित युद्ध टर्ने कुरामा आशा व्यक्त गर्यो । दक्षिण कोरियाका एकीकरण मन्त्री चो म्योङ ग्योनले पत्रकार सम्मेलनमा दुई पक्षबीच सदिच्छापूर्ण र मैत्रीपूर्ण वातावरणमा वार्ता भएको बताए । संयुक्त राष्ट्रसंघका महासचिव एन्टोनियो गुटेरेसले वक्तव्य सार्वनिक गर्दै उक्त बैठकबाट प्राप्त सकारात्मक प्रगतिको स्वागत गरे । उत्तर कोरिया र दक्षिण कोरियाबीचको यस्तो सम्पर्कले गलत बुझाइबाट हुने जोखिमलाई शान्त पार्दै तनावपूर्ण क्षेत्रीय परिस्थिति शिथिल पार्न महत्त्वपूर्ण भावार्थ सिर्जना हुने महासचिव एन्टोनियोले व्यक्त गरेका छन् । त्यसैगरी अमेरिकी राज्यपरिषद्का प्रवक्ता हेथर न्युअर्टले पनि वक्तव्य सार्वजनिक गर्दै दुई कोरियाबीचको उच्चस्तरीय बैठकले प्योङच्याङ हिउँदे ओलम्पिकको सुरक्षा प्रत्याभूति गर्नुका साथै त्यस वार्तालाई अमेरिकाले पनि स्वागत गरेको उल्लेख गरे ।चीनका राष्ट्रपति सी चिन फिङले यही जनवरी ११ मा दक्षिण कोरियाका राष्ट्रपति मुन जायइनसँग टेलिफोन वार्ता गरे । केही दिनअघि मात्र दक्षिण कोरियाका राष्ट्रपति मुनले चीन भ्रमण गरेका थिए । चीन मात्र त्यस्तो मुलुक हो, जसको दुवै कोरियासँग सुमधुर सम्बन्ध छ । त्यसकारण कोरिया प्रायद्वीपको समस्यामा चीनको मध्यस्तता अपरिहार्य छ । कोरियाका राष्ट्रपति मुनले निर्वाचनताका दक्षिण कोरियाबाट थाड हटाउनुपर्ने मुद्दा उठाएका थिए । यही जनवरी १६ मा चिनियाँ राष्ट्रपति सी चिन फिङ र अमेरिकी राष्ट्रपति डोनाल्ड ट्रम्पबीच टेलिफोन वार्ता भयो । वार्तामा सीले कोरियाली प्रायद्वीप समस्याको उचित समाधानतर्फ अमेरिकालगायत अन्तर्राष्ट्रिय समुदायसँगै सहयोग गर्न चीन इच्छुक रहेको बताएपछि अमेरिकी राष्ट्रपति ट्रम्पले कोरियाली प्रायद्वीप समस्यामा चीनको महत्त्वपूर्ण भूमिकालाई अमेरिकाले महत्त्व दिएको भनेका छन् । उनले अमेरिकाले चीनसँग निरन्तर सम्पर्क तथा समन्वय गर्ने पनि बताएको चिनियाँ परराष्ट्र मन्त्रालयले जनाएको छ । उत्तर कोरियाका विषयमा चीनको कडा आलोचना गर्दै आएका ट्रम्पले नरम भएर कोरियाली प्रायद्वीपमा चीनको भूमिकाको महत्त्व दर्साउनुको मुख्य कारण अन्तर्राष्ट्रिय परिस्थितिमा अमेरिकाको शक्ति कमजोर हुनु हो । कोरिया प्रायद्वीपको स्थिरता र शान्तिपूर्ण वातावरणका लागि चीनले अमेरिकासामु बारम्बार राख्दै आएको थाड प्रणाली हटाउने कुरा यतिखेर अमेरिकालाई निल्नु न ओकल्नु बनेको छ । थाडकै विरोध गरेर दक्षिण कोरियामा किम राष्ट्रपतिमा निर्वाचित भएका छन् । अहिले पनि दक्षिण कोरियामा ठूलो समुदाय थाडविरुद्ध छ ।अमेरिकालाई झड्का दिएको अर्को विषय रुसको भूमिका पनि हो । यही जनवरी १५ मा रुसी विदेश मन्त्री सर्गेइ लाभरोभले कोरियाली प्रायद्वीपलगायत विविध महत्त्वपूर्ण अन्तर्राष्ट्रिय मामिलामा रुसले चीनसँग घनिष्ठ सहयोग कायम राख्दै सहकार्य गर्ने बताएका थिए । त्यसपछि चीनले लिएको अडानले अन्तर्राष्ट्रिय समुदायमा समर्थन बढाउँदै गएपछि र अमेरिकाको आलोचना बढ्न थालेपछि अमेरिकालाई कूटनीतिक समस्या उत्पन्न भएको छ । क्षेत्रीय शान्ति र स्थिरतासँगै द्वन्द्वग्रस्त क्षेत्रमा हतियार र सैनिक परिचालन गरेर होइन, राजनीतिक वार्ताबाट समाधान खोज्नुपर्ने चीनको अडान रहँदै आएको छ । तसर्थ अहिलेको कोरियाली प्रायद्वीपको शान्ति प्रक्रिया पनि चिनियाँ कूटनीतिकै मियोमा घुमेको देखिन्छ ।"
नेटवर्क सञ्चालक पक्राउ,"भैरहवा भारतमा नेटवर्किङ व्यवसाय सञ्चालन गरी नेपाली नागरिकलाई ठग्दै आएका पाँचजनालाई प्रहरीले पक्राउ गरेको छ । यस्तो व्यवसाय नेपालमा प्रतिबन्धित रहेकाले उनीहरूले भारतको गोरखपुर, बनारस र कुशिनगरलाई केन्द्र बनाएर एजेन्टमार्फत् पहाडी जिल्लाका नेपालीलाई ठगिरहेको खुलेको छ ।प्रहरीले भारतको गोरखपुरमा ड्रिम डेभ्लोपर्स ट्रेडमार्ट प्रालिका सञ्चालक लम्जुङको दोर्दी गाउँपालिका५ का दर्पण लामा र दाङको लमही नगरपालिका४ का कुशलराम चौधरीलाई पक्राउ गरेको हो । यस्तै बनारसमा विनविन ट्ेरडमार्ट प्रालि खोलेका धादिङको रोराङ गाउँपालिका३ का ज्ञानेन्द्र मगर, कुशिनगरमा फुलटन ट्ेरडमार्ट प्रालि चलाउने काभ्रेको खानीखोला गाउँपालिका३ का चन्दित सिंह मोक्तान र बाराको निजगढ नगरपालिका१२ का दावा लामा पक्राउ परेका छन् ।पक्राउको दुई महिनापछि उनीहरूलाई बुधबार पत्रकार सम्मेलनमार्फत सार्वजनिक गरिएको छ । दुई महिनाको अनुसन्धानपछि थप कारबाहीका लागि रूपन्देही जिल्ला अदालतमा पेस गरिएको प्रहरीले जनाएको छ । उनीहरूविरुद्ध सयौं पीडितले आफू ठगिएको भन्दै जिल्ला प्रहरी कार्यालयमा जाहेरी दिएका छन् । पीडितको जाहेरी आउने क्रम यथावत् रहेको जिल्ला प्रहरी कार्यालयका डीएसपी डिल्ली नारायण पाण्डेले बताए । उनीहरूले प्रलोभनमा पारेर नेटवर्क सदस्य बनाउँदै ठगिरहेका थिए । नेटवर्कको सदस्य बन्न सदस्यता शुल्क र कमिसन आउने गरी व्यवसायमा लगानी भन्दै एकै व्यक्तिबाट ३ लाखभन्दा धेरै रकम असुलेको पीडितले प्रहरीसमक्ष बयान दिएका छन् । डीएसपी पाण्डेका अनुसार दर्पण लामा र चौधरीबाट ठगिएको भन्दै जिल्ला प्रहरीमा ३९ वटा जाहेरी परेका छन् । प्रहरीले पीडितको रकम उपलब्ध गराउन ३७ लाख ५८ हजार रुपैयाँ बिगो कायम गरी मुद्दा दर्ता गरेको छ । मगरबाट ठगिएको भन्दै २३ वटा जाहेरी परेको छ । ७६ लाख ८३ हजार रुपैयाँ बिगो माग गरिएको छ । चन्दित सिंह र दावा लामाबाट १८ जनाले आफू ठगिएको भन्दै जाहेरी दिएका छन् । ३७ लाख ५८ हजार रुपैयाँ बिगो माग गरिएको छ । सदस्य बन्नका लागि ८ हजारदेखि १० हजार भारु लाग्ने र सदस्य बनेपछि सातासम्म अर्को व्यक्तिलाई कसरी सदस्य बन्न लगाउने ? बारेमा कम्पनीमा तालिम दिने गरिएको पीडितले जनाएका छन् । सदस्य बनेकाबाट व्यवसायमा जति धेरै लगानी गर्यो उति धेरै कमिसन पाइन्छ भन्ने प्रलोभनमा पारेर जतिसक्दो रकम असुल्ने गरिन्थ्यो । २३ लाख रुपैयाँ लगानी गर्नेलाई कम्पनीको परिचयपत्र दिएर २०३० हजार रुपैयाँ मूल्यसम्मका कपडा उपलब्ध गराई व्यवसायमा लगानी गर्न सक्ने अर्को व्यक्ति खोज्न लगाइने गरिएको पीडितले बताए । जति धेरै सदस्य बनायो उति धेरै कमिसन आउने प्रलोभन दिएपछि एकपटक त्यहाँ लगानी गरेका नेपाली नागरिक आफ्नो गाउँघर आएर नातेदार र साथीभाइलाई फकाएर सदस्य बनाउन भारततर्फ लैजाने गरेका थिए ।जसले थप सदस्य बनाउन सक्यो उसको केही रकम फिर्ता हुने र सदस्य बनाउन नसक्नेको सबै लगानी डुब्ने गरेको पाइएको छ, रूपन्देहीका एसपी श्यामलाल ज्ञवालीले भने, यस व्यवसायबाट ठगिनेमा अधिकांश विपन्न र गरिब बस्तीका दु:ख गरेर कमाउनेहरू छन् । नेटवर्क सञ्चालकले सदस्य बन्न जानेलाई कुनै स्थानका ठूला महल आफ्नो भएको र आफूले यस कम्पनीमा लगानी गरेपछि कमिसन आउन थालेपछि खरिद गरेको भनी प्रभावमा पार्ने गरेको पनि ज्ञवालीले बताए । आफन्तको प्रलोभनमा परेर सुनौली नाका हुँदै यस्ता नेटवर्किङ कम्पनीमा गोरखा, स्याङ्जा, अर्घाखाँची, गुल्मी, प्यूठान, काभ्रे, नुवाकोट, लमजुङ, दाङ, बागलुङ, पर्वत, धादिङ, रूपन्देही र नवलपरासीलगायतका जिल्लाबाट जानेको ताँती नै लाग्थ्यो । यस व्यवसायमा जान लागेको थाहा पाएपछि प्रहरीले सीमा नाकामा रोक्न थालेपछि छुटाउन आउने क्रममा उनीहरूलाई रूपन्देहीबाटै नियन्त्रणमा लिइएको प्रहरीले जनाएको छ । नेपालमा यस्तो व्यवसाय प्रतिबन्धित रहेकाले उनीहरूले भारतीय भूमिमा यो व्यवसाय सञ्चालन गरेको र ती कम्पनीमा नेपाल प्रहरी पुगेर अध्ययन गर्दा कुनै पनि भारतीय नागरिक यसमा संलग्न नरहेको पाइएको डीएसपी पाण्डेले बताए ।"
हिउँ पर्यो फुरुरु,"मनाङ र मुस्ताङमा बुधबार हल्का वर्षासँगै हिमपात भएपछि जनजीवन कष्टकर भएको छ । सवारी आवागमत ठप्प छ । मनाङको चामे गाउँ पालिकाको तिमाङ, दानाक्यु, चामे, माथिल्लो क्षेत्रको मनाङ, पिसाङ, हुम्डे, थोराङला, घ्यारू, ङाबल, हुम्डे, तिलिचो र नारफूलगायत क्षेत्रमा हिमपात भएको हो । हावाहुरीसँगैको हिमपातले जनजीवन कष्टकर भए पनि लामो समयपछि हिउँ खसेपछि स्थानीय कृषक भने खुसी छन् ।बुधबार साँझैबाट हिउँ पर्न रोकिए पनि चिसो बढेको छ । चक्रीय अन्नपूर्ण पदमार्गतर्फ हिँडेका पर्यटक बीच बाटोमै रोकिएका छन् । चामे गाउँपालिका अध्यक्ष लोकेन्द्र घलेले सडक र पदयात्रामा जम्ने गरी हिमपात भएको बताए । निरन्तर हिउँ र हावाहुरी चलेकाले चिसो अत्यधिक छ, उनले भने । हिउँका कारण चामेबाट तल्लो क्षेत्र र माथिल्लो क्षेत्रमा सवारी गुड्न सकेका थिएनन् । अन्नपूर्ण संरक्षण क्षेत्र आयोजना एक्याप (मनाङ) का निमित्त प्रमुख एवं पर्यटन सहायक क्षेत्र गुरुङले हिमपातका कारण थोराङ्ला र तिलिचो जाने पर्यटक बुधबार दिनभरि रोकिएको बताए । तल्लो क्षेत्रमा भन्दा माथिल्लो क्षेत्रमा हिमपात बढी भयो, उनले भने । चामेमा ठाउँ हेरेर बढीमा ४ इन्चसम्म हिउँ जमे पनि साँझ ५ बजेसम्म ८० प्रतिशत हिउँ पग्लि सकेको प्रमुख जिल्ला अधिकारी हरिप्रसाद पन्तले बताए । मुस्ताङका अधिकांश बस्तीमा पनि हिमपात भएको छ । तल्लो भेगमा पानी परेको छ भने उपल्लो क्षेत्रका भूभागमा हिमपात भएको हो । सदरमुकाम जोमसोम बजारलगायत वरपर क्षेत्रमा बुधबार बिहानैदेखि हिमपात भएपछि जनजीवन कष्टकर बनेको छ । मुक्तिनाथ मन्दिर क्षेत्र, टुकुचे, कोबाङ, लेते, मार्फा, ठिनी र कागवेनीलगायत क्षेत्रमा हिउँ धेरै परेको छ । उपल्लो मुस्ताङ क्षेत्रको लोमान्थाङलगायतका स्थानमा पनि बाक्लो हिउँ परेको छ । बजारमा भन्दा अन्य गाउँबस्ती र उच्च पहाडमा अत्यधिक हिउँ परेको जोमसोम विमानस्थल तापमापन केन्द्रले जनाएको छ । मंगलबार रातिदेखि नै जोमसोमको न्यूनतम तापक्रम माइनस ६ डिग्री सेन्टिग्रेडमा झरेको थियो ।हिउँ परेपछि बिहानैदेखि घरबाहिर कोही निस्कन सकेका छैनन् । पसलहरू बन्द छन् । आन्तरिक पर्यटक आएका छैनन् । चिनियाँ तथा तेस्रो मुलुकका पर्यटक मात्र होटलमा बसेका छन् । साना होटल प्राय: बन्द छन् । सरकारी कार्यालयमा कर्मचारी निकै कम छन् । कार्यालय कुर्न बसेका कर्मचारी कोठाभित्रै बस्न बाध्य छन् । चार वर्षपछि जोमसोममा हिउँ देखिएको निर्वाचन कार्यालयका कर्मचारी छत्रदास बैरागीले बताए । खेतीपातीलाई पुग्नेगरी अझै हिउँ परेको छैन, उनले भने । धेरै सरकारी कार्यालयमा कर्मचारी बसेका छैनन् । सेवाग्राही कोही पनि नआउने भएकाले अधिकांश कर्मचारी बिदा मिलाएर घर गएका छन् । जोमसोम विमानस्थल तापमापन शाखाका अनुसार चिसो बढेकाले हवाईयात्रुको चाप भने निकै कम छ । नेपालीहरूको ओहोरदोहोर शून्यजस्तै छ । तेस्रो मुलुकका पर्यटक चिसोमा खेल्न आउने भएकाले अहिले दैनिक १२ उडान मात्र भएका छन् । जोमसोमको अधिकतम तापक्रम २ र न्यूनतम तापक्रम माइनस ६ डिग्री सेन्टिग्रेड रहेको विमानस्थल कार्यालयले जनाएको छ । न्यूनतम तापक्रम कम भएकाले हिउँ परेको हो, विमानस्थल प्रमुख विष्णुप्रसाद अधिकारीले भने, हिउँ परे पनि तुवाँलो नलागेकाले उडानमा समस्या भएको छैन । विद्यालय बन्दसोलखुम्बु र ओखलढुंगाको उच्च भेगमा मंगलबार रातिदेखि हिमपात भएको छ । बुधबार पनि दिनभरजसो हिमपात भयो । हिमपातपछि चिसो बढेकाले जनजीवन प्रभावित छ । विद्यालयहरू बन्द भएका छन् । लुक्लास्थित तेन्जिङ हिलारी विमानस्थलमा बुधबार तीनवटा मात्र उडान भए । हिमपात हुनेबित्तिकै उडान प्रभावित भएका छन् । खुम्बुक्षेत्रको नाम्चे र खुम्जुङलगायतका स्थानमा बाक्लो हिउँ परेको स्थानीय गेलु शेर्पाले बताए । ओखलढुंगाको सोलु सिमाना जोडिने लेकाली भेगमा पनि हिउँ परेको छ । मोलुङ र खिजीदेम्बा गाउँपालिकाको माथिल्लो भेगमा हिमपात भएको हो । यस्तै सिद्धिचरण नगरपालिकाको माथिल्लो भेगमा पर्ने ठाडे र जन्तरधापजस्ता ठाउँमा हिमपातका कारण सवारी सञ्चालन गर्नसमेत केही कठिनाइ भएको छ । पहिलो हिमपातरुकुम पूर्वमा पनि मंगलबार रातिदेखि हिमपात भएको छ । पुथाउत्तरगंगा गाउँपालिकाका अधिकांश तथा भूमे र सिस्ने गाउँपालिकाका उच्च भेगमा बाक्लो हिमपात भएको छ । चालु हिउँदको यो पहिलो हिमपात हो । बाक्लो हिउँ परेपछि सर्वसाधारणको दैनिकी कष्टकर बनेको छ । घरआँगमै पैतालाभन्दा माथि आउने गरी हिमपात भएपछि सर्वसाधारण समस्यामा छन् । चिसो बढेपछि ज्येष्ठ नागरिक र बालबालिका बढी समस्यामा छन् । पुथाउत्तरगंगा गाउँपालिकाको १ देखि ४ नम्बर वडा तथा साबिकको रन्मामैकोट गाविसका हिमाल सँगसँगै सबै बस्ती सेताम्य भएका छन् । बस्तुभाउ गोठबाट बाहिर निकाल्न सक्ने अवस्था नरहेको स्थानीयले बताए । उक्त क्षेत्रका सबै विद्यालय चिसोका कारण यसअघि नै बन्द गरिएका थिए । पुथाउत्तरगंगा गाउँपालिका१ मैकोटकी रामली पुनले हिमपात भएपछि अन्य कामकाज गर्न नसकेको र घरभित्रै आगो तापेर दिन बिताइरहेको बताइन् ।भूकम्पपीडितलाई सास्तीरसुवामा हल्का वर्षासँगै हिमपात भएपछि उतरी क्षेत्रमा चिसो बढेको छ । गतलाङ, लाङटाङ, क्याङजिन, गोसाइकुण्ड, धुन्चे लेक, चोलाङपाटी, लौरिबिना, नगथली र चन्दनबारीलगायत स्थानमा हिमपात भएको छ । चिसोका कारण टहरामा बसिहेका भूकम्पपीडित समस्यामा छन् । ३२ महिनाअघि भूकम्प गएको थियो । अधिकांश बासिन्दाले अझै घर निर्माण गर्न नसक्दा टहरामै बसिरहेका छन् ।हिमपातका कारण चिसो बढेर उतरी भेगका बासिन्दाको जनजीवन प्रभावित भएको पार्वतीकुण्ड गाउँपालिका३ का नबिन लामाले बताए । उनले भने, चिसोको कारण बालबालिका, महिला र वृद्धावृद्धा बढी प्रभावित छन् । बस्तीसम्मै हिउँगोरखाका उच्च पहाडी क्षेत्र हिउँले सेताम्मे भएका छन् । बस्तीसम्मै हिउँ जम्न थालेको छ, धार्चे गाउँपालिका लाप्राकका रितपाल गुरुङले भने । बारपाक, लाप्राक, स्वाँरा सौरपानीको धार्चे क्षेत्र, गुम्दा, केरौंजा, उहिया, सिर्दिवासलगायत पहाडी र उत्तरी क्षेत्रका हिमाली भूभागमा मंगलबार राति देखि हिमपात भएको हो ।हिमपातका कारण बालबालिका र वृद्धवृद्धा भने घर बाहिर निस्कन सकेका छैनन् । सुदूरउत्तरको सामागाउँमा आधा फिटभन्दा बढी हिउँ जमेको प्रहरीले जनाएको छ । हिमपातले जनजीवन केही कष्टकर भए पनि खेतीपाती सप्रने किसानको विश्वास छ । लामो समय पानी नपरेर सुख्खा भएको थियो, धार्चेका तुलबहादुर गुरुङले भने, हिउँ परेपछि लेकमा यार्सागुम्ब राम्रो फल्छ, खेती लगाउन जमिन पनि रसिलो हुन्छ । अस्थायी टहरामा बसेका भूकम्पपीडितको जनजीवन भने प्रभावित भएको छ ।"
"कतै सास्ती, कतै मस्ती","खरिढुङ्गा (दोलखा) लामोसाँघुजिरी सडकको खरिढुङ्गामा हिमपातपछि बुधबार करिब पाँच घण्टा सडक अवरुद्ध भयो । हिउँ परेपछि जनजीवन त प्रभावित भयो नै युवायुवतीलाई भने त्यसले हिउँमा रमाउने अवसर पनि दियो । लेकाली बस्तीमा आगो तापेर चिसो भगाउन खोज्ने र हिउँका डल्लाले एकअर्कालाई हिर्काएर रमाइलो गर्ने दुवै दृश्य देखिए ।२ हजार ७ सय मिटर उचाइमा छ, खरिढुङ्गा । यहींबाट राजमार्ग सोझिएको छ । हिउँले यातायात अवरुद्ध भए पनि यात्रुले हिउँ खेलेर दिनभर रमाइलो गरे । त्यहींका भूकम्पपीडित भने टहराभित्र कठ्याँग्रिएर बस्न बाध्य भए । ४ हजार ८ सय ४२ मिटर अग्लो कालिञ्चोक क्षेत्रमा पनि हिमपात भयो । त्यहाँ मोटर र पैदल पुगेर रमाइलो गर्नेहरूको बग्रेल्ति भीड छ ।पर्यटकीय क्षेत्रसमेत रहेको खरिढुङ्गामा भने हिमपातले अवरुद्ध सडक खुलाउन स्काभेटर प्रयोग गरिएको थियो । दोलखाका प्रमुख जिल्ला अधिकारी लक्ष्मणविक्रम थापा र प्रहरी नायव उपरीक्षक रामेश्वर कार्कीसहितको टोली पनि सडक खुलाउन खरिढुङ्गा पुग्यो । बिहानदेखि अवरुद्ध सडक दिउँसो ३ बजे खुलेको कार्कीले बताए । हिमपातपछि सदरमुकामलगायत उच्च क्षेत्रका सबै विद्यालयमा मध्याह्नपछि बिदा गरिएको छ । चिसोले टहरामा बसिरहेका भूकम्पपीडितलाई भने समस्या भएको छ । छाप्रा र कटेरामा बस्दै आएका पीडित कठ्याँग्रिएर समस्या भएको भीमेश्वर नगरपालिका९ स्थित खरिढुङ्गाका वडा सदस्य जितबहादुर श्रेष्ठले बताए । हिउँ परेपछि आलु उत्पादनमा वृद्धि हुने र किसानलाई प्रत्यक्ष फाइदा पुग्ने उनले बताए ।"
टाढिए गाउँ,"हुम्ला (कास) हुम्लाका सबैजसो उच्च लेकाली बस्तीमा हिमपात भएको छ । हिमालपारिको लिमी आवतजावत गर्ने बाटो पूर्णरूपले बन्द भएको छ । जिल्लाका दक्षिणी भेगमा भने आशिंक वर्षा भएको छ । हिमपातकै कारण गाउँ र सदरमुकामको सम्पर्क पातलिएको छ । डोल्पाका धो, भिजेर, साल्दाङ, तिन्जे, छार्का, मुकोट, फोक्सुन्डो, काइगाउँ, लावन, शहरतारा, सर्मी, थाला, चोचा, तिप्ला, माझफाल, जुफाल र सुंलगायतका बस्तीमा करिब एक फिट हिउँ जमेको छ ।हिमपात भएपछि चिसो बढेको स्थानीय रूपलाल बोहोराले बताए । बाली सप्रने आशाले कृषक भने खुसी छन् । हिमपात भएमा मौसमी आम्दानीको स्रोत यार्चागुम्बु सप्रिने उनले बताए । मुगुको बाम, रारा, शोभा, मुगु, डोल्फू, ताल्चा, खमालेलगायत क्षेत्रमा करिब ५ इन्चसम्म हिमपात भएको छ । हिउँ परेपछि जुम्ला सदरमुकाम खलंगा सेताम्मे बनेको छ । अरू बेला प्राय: पुसको दोस्रो सातासम्म हिउँ पथ्र्यो । जलवायु परिवर्तनका कारण यो वर्ष माघ दोस्रो साता मात्रै हिउँ परेको छ ।"
आलोपालो चलाउँदै सचिव,सदरमुकाममै सम्पर्क कार्यालय ओखलढुंगा (कास) मोलुङ गाउँपालिका वडा ३ का एक सेवाग्राही योजना सम्झौताका लागि प्रमुख प्रशासकीय अधिकृत खोज्दै दुईपटक सदरमुकाम आए । उनले प्रमुख प्रशासकीय अधिकृत त भेटे तर प्राविधिक भेटेनन् । योजना सम्झौताका लागि लागत इस्टिमेटमा प्राविधिकको हस्ताक्षर चाहिन्छ ।प्राविधिकको हस्ताक्षरबिना काम पूरा नहुने भन्दै प्रमुख प्रशासकीय अधिकृत विश्वविजय शर्माले काम अड्काए । अर्का प्राविधिक कौशल घिमिरेको सहजीकरणपछि उनले योजनाको पहिलो किस्ता रकम लिए । यो एउटा उदाहरण मात्रै हो । मोलुङ गाउँपालिकाको दर्जनौं सेवाग्राही दिनहुँ कर्मचारी खोज्दै सदरमुकाम पुग्न बाध्य छन् ।गाउँपालिकाको सम्पर्क कार्यालय सदरमुकाममै राखिएको छ । नासु रामकाजी श्रेष्ठको घरमा कोठा भाडामा लिएर सम्पर्क कार्यालय सञ्चालन गरिएको हो । प्रमुख प्रशासकीय अधिकृत शर्माले अहिले योजना सम्झौता भइरहेको र बैंक खाता सञ्चालनको कामका लागि सदरमुकाबाट सेवा दिन बाध्य भएको बताए । सदरमुकामै सम्पर्क कार्यालय खोलेको विषयमा गाउँपालिका प्रमुख मणिराज राईले प्राविधिक काम मिलाउन मात्रै कर्मचारी सदरमुकाम बसेको बताए ।
दुर्घटनामा शिशुको मृत्यु,"दोलखा (कास) कालिञ्चोक मन्दिर दर्शन गर्न परिवारसँगै लगिएका एकमहिने शिशुको बा१२च ८७७१ नम्बरको जिप दुर्घटनामा मृत्यु भएको छ । भीमेश्वर नगरपालिका १, ओडारेमा मंगलबार भएको दुर्घटनामा रामेछाप प्रीतिकी नानीमाया तामाङका एकमहिने छोराको मृत्यु भएको हो । दुर्घटनामा चालकसहित ४ जना घाइते भएका थिए ।"
मुसहर समुदायले मनाए माटो दिवस,"सिरहा (कास) विपन्न मुसहर समुदायले बुधबार आठौं माटो दिवस मनाएका छन् । राष्ट्रिय मुसहर महासंघ र सवरी संकल्प समाजले गोलबजारमा दिनाराम दिनाभद्रीको जन्मस्थलबाट ल्याएको माटोको टीका लगाई दिवस मनाए । खेतीकिसानी गर्दै आए पनि ९५ प्रतिशत मुसहर समुदाय भूमिहीन छन् । यो समुदायले माघ १० लाई सरकारी तवरमा माटो दिवसका रूपमा मान्यता दिई सार्वजनिक बिदा दिन माग गरेको छ । दिवसकै अवसरमा सीताराम कट्टेल धुर्मुस, मैथिली साहित्यकार धीरेन्द्र प्रेमर्षि र रूपा झालाई सम्मान गरिएको थियो ।"
हेटौंडाकाठमाडौं मार्ग ६ दिनदेखि अवरुद्ध,"हेटौंडा (कास) हेटौंडाबाट राजधानी प्रवेश गर्ने सबैभन्दा छोटो वैकल्पिक मार्ग भीमफेदीकुलेखानीसिस्नेरीदक्षिणकाली र फाखेलफर्पिङ मोटरबाटो विगत ६ दिनदेखि अवरुद्ध भएको छ । दक्षिणकाली नगरपालिकाको बज्रङमा माघ ५ मा सुमोको ठक्करबाट स्कुटरमा सवार एकजनाको मृत्यु भएपछि जनप्रतिनिधिको अगुवाइमा स्थानीयले सडकमा अवरोध पुर्याएका हुन् । उक्त दुर्घटना दु:खद हो, नहुनुपर्ने भयो, नारायणी यातायात व्यवसायी संघ मकवानपुरका अध्यक्ष हीरालाल श्रेष्ठले भने, दुर्घटनालाई लिएर सडकमा सवारीसाधन नै चल्न नदिनु राम्रो होइन ।"
विद्यालयको रकम अन्तै खर्च,"सिन्धुपाल्चोक (कास) मध्यभोटेकोसी जलविद्युत् आयोजनाले लिस्तीका उग्रचण्डी मावि र सेतीदेवी आधारभूत विद्यालयलाई दिइएको ४ लाख २० हजार रुपैयाँ वडासचिव खोपनाथ नेपालले अन्तै खर्च गरेका छन् । आयोजनाको सहयोग रकम नपाउँदा विद्यालय चलाउन समस्या भयो, वडासचिवले अन्यत्र खर्च गरिदिनुभयो, सेतीदेवी माविका प्रअ परशुराम गौतमले भने, विद्यालयलाई आएको सहयोग अरूमा खर्च गर्न पाइन्छ र ? वडाध्यक्ष मुकेश शेर्पाले विद्यालयको रकम खर्चिइएकोबारे आफूलाई केही थाहा नभएको बताए । यसबारे सूचना नपाएको र तत्कालै बुझेर समस्या समाधान गर्ने भोटेकोसी गाउँपालिका उपप्रमुख दाबुटी शेर्पाले आश्वासन दिइन् ।"
अग्निपीडितको उपचारमै बेवास्ता,"महोत्तरी (कास) मनरा सिसवा २, इटहर्वाकी ६५ वर्षीया मंगलीदेवी मण्डल, बलवा ७, बनौटाकी ३५ वर्षीया किरणदेवी महरा र जलेश्वर ५, पर्सापतेलीकी ६० वर्षीया शान्तिदेवी शर्माको आगलागीमा परी मृत्यु भयो । उनीहरू पुस २५ र २६ गते भएका बेग्लाबेग्लै घटनामा परेका थिए । सख्त घाइते भएपछि तीनैलाई जनकपुर अञ्चल अस्पताल भर्ना गरियो । अस्पतालमा उपचार राम्रो नहुँदा मृत्यु भएको पीडित परिवारको आरोप छ । प्रहरीका निरीक्षक केदार बस्नेतका अनुसार मंगलीदेवी र किरणदेवी घुर ताप्दै गर्दा र शान्तिदेवी खाना पकाउने क्रममा कपडामा आगो सल्केर घाइते भएका थिए । पछिल्ला दिनमा अञ्चल अस्पतालको सेवाबारे गुनासो बढ्दै गएको छ । बिरामी मात्र होइन, चिकित्सक पनि लथालिंग व्यवस्थापनले दिक्क छन् । मेडिकल सुपरिन्टेन्डेन्ट रामपरीक्षण यादवले अग्नि पीडित वार्डमा दक्ष जनशक्ति र भौतिक व्यवस्थापनको अभाव रहेको स्वीकारे ।"
नियम कसिलो पार्ने तयारी,"गोरखा (कास) नदी दोहन बढेको गुनासो व्यापक भएपछि अनुगमन समितिले ढुंगागिट्टी, बालुवा उत्खनन र निकासीमा रोक लगाएको छ । प्रजिअ जितेन्द्र बस्नेतको सक्रियतामा बसेको प्राकृतिक स्रोतसाधन अनुगमन समिति बैठकले अनुगमन र छानबिनपछि मात्रै उत्खनन र निकासी गर्न दिने निर्णय लिएको छ । ठेक्का लागेका ठाउँमा पनि नियमविपरित उत्खनन भएको पाइएपछि प्रशासनले कडाइ गरेको हो । ठेक्का लागेका र नलागेका दरौंदी, चेपे, मस्र्याङ्दी, त्रिशूली र बूढीगण्डकी नदीका बगर तथा घाटबाट ढुंगागिट्टी, बालुवा संकलनमा रोक लगाइएको प्रजिअ बस्नेतले बताए । अनुगमन र छानबिनका लागि ९ सदस्यीय कार्यदल गठन गरिएको छ । समितिले शुक्रबारसम्ममा प्रतिवेदन पेस गर्नेछ । प्रतिवेदन आएपछि अवस्था बुझेर कडाइपूर्वक केही नियम बनाउँछौं, बस्नेतले भने, त्यसपछि मात्र उत्खनन र निकासी खुला गर्छौं । जिल्लामा चालू वर्ष १७ ठाउँमा ठेक्का लगाएर नदीजन्य पदार्थ संकलन र निकासी हुँदै आएको थियो । त्यसबाहेक पनि कारोबारीले जथाभाबी उत्खनन गरेर बेच्दै आएका थिए । तस्करी गर्नेलाई प्रहरीले पक्राउ गरे पनि जिल्ला समन्वय समितिले एक हजार जरिवाना लिएर छाडिदिने गरेको छ । उक्त जरिवाना वृद्धि गरेर ५० हजार पुर्याउन प्रहरी नायब उपरीक्षक भेषराज रिजालले माग गरे ।"
जाडोका परिकार,"काठमाडौं बुधबार बिहान देशका धेरै भागमा अचानक पानी पर्यो । दिउँसोभर यो जारी रहयो । सिमसिम पानीबीच बाग्लो पहिरनको सहयतामा मानिस ओहोरदोहोर गरेको दृश्य हेर्न लायकको थियो । मध्यमाघको हिउँदे झरीलाई काटन् कोहीचाहिँ तातो खानेकुरामा रमे । नेपाली खाना संस्कृतिमा जाडो यामको भिन्नै परिकार पाइन्छ । यो समुदायअनुसार फरकफरक स्वादमा उपलब्ध छन् । थारू फिल्मकी चर्चित अभिनेत्री सोनु थारू जाडोमा ढिक्री (चामलको पिठोबाट बनेको परिकार), घुँगी, खरिया (मासको दालको परिकार), निगार (जाँड) लगायत परिकार खान रुचाउँछिन् । उनी यी परिकार बनाउन पनि सोख राख्छिन् । फास्टफुडको जमानामा आफ्नै मौलिक परिकार प्रवद्र्धन गर्नुपर्ने उनको धारणा नै छ । माघी पर्वको बेला भाइ गोविन्द राईले सोनुले बनाएको ढिक्री, घुँगीको फोटोसहित सोनुलाई टयाग गरेका थिए । यी परिकारहरू खानाले पेटमा भएको रोग कन्ट्रोल गर्न सहयोग गर्छ भन्ने थारू समुदायको विश्वास छ, उनले भनिन्, त्यसैले म यसलाई खानासँगै मेडिसिनको रूपमा पनि खान्छु । घरमा पाउना आउँदा पनि उनी यस्तै परिकार बनाएर खुवाउँछिन् । मासको दाललाई स्टिम गरेर पकाएको खरियाले पनि शरीरलाई न्यानो दिने उनको दाबी छ । किरात समुदायमा चाडबाडअनुसार पनि शरीरलाई न्यानो बनाउने खानपान पाइने संस्कृतिविद् तीर्थराज मुकारुङ राईले बताउँछन् । उनका अनुसार किरातीहरूको जाडोको मेन्युमा भने झोले वा, मासिलाङ, वाचिब्बा, तेम्पाक (रोटी) लोरी (ढिँडो) लगायत पर्छन् । सामान्य जाँडरक्सीलाई घ्यू र तेलमा मरमसलासँगै झानेर झोले वा बनाइने उनले बताए । त्यस्तै मसला लगाएर सँुगुरको खुट्टा र मासको दालसँग उसिनेर, त्यसमै मसला हालेर फ्राई गरेर बनाइएको परिकारलाई मासिलाङ भनिन्छ । वाचिब्बाचाहिँ कुखुराको सानो प्वाँखलाई पोलेर त्यसको धुलोमा पखेटा, खुट्टा, भित्र्याँस मिसाएर भातसँग पकाइन्छ । गहत को झोल र मुलाको सिन्कीले पनि शरीरलाई न्यानो दिने उनले बताए । अमिलो मुलाको सिन्की र गुन्द्रुकले खाना रुचाउनुको साथै खाना पचाउने काम पनि गर्छ, उनले भने, जाडोमा कोदो र तितेफापरको तेम्पाक (रोटी) र लोरी (ढिँडो) पनि खाने चलन छ । कवि विना थिङ तामाङलाई जाडोमा गेडागुडीसँग पकाएको राँगाको खुट्टाको झोल एकदम मनपर्छ । उनी साताको एकपटक यो परिकार खान्छिन् । यो परिकारका लागि उनले रेसिपी पनि सेयर गरिन् । भन्छिन्, अघिल्लो दिन भिजाएको गेडागुडीलाई सुकाएको राँगाको खुट्टा र सिमीसँगै राखेर प्रेसर कुकरमा बेस्सरी पकाउँछु । पछि अर्काे भाँडामा अलिकति तेल राखेर मसला, लसुन प्याज गोलभेडा राखेर फ्राई गर्छु । त्यसमा जाइफल हालेर त्यो उसिनेको मिसाएर पकाउँछु । पाकेपछि तात्तातो खान मज्जा हुन्छ । नेवारलगायतका विभिन्न समुदायमा जाडोमा चाकु, तिलको लड्डु, तरुल, मासका परिकारलगायत खाने प्रचलन छ । सांस्कृतिक रूपमा चल्दै आएका खानेकुरा वैज्ञानिक रूपमा पनि फाइदाजनक भएको पोषणविद् डा अरुणा उप्रेतीले सुनाइन् । नेवारहरूले खाने य:मरिमा राखेर खाने चाकुमा आइरन र तिलमा क्याल्सियम हुन्छ, यसले जाडोको बेला शरीरलाई फाइदा गर्छ, उनले भनिन्, जाडोमा खाने तरुलमा कार्बोहाइड्रेड र अन्य सूक्ष्म पोषकतत्त्व हुने भएकोले यसलाई उसिनेर वा तरकारीको रूपमा खाँदा पनि शरीरलाई ऊर्जा मिल्छ । घ्यू हालेर मासको दालसँग पकाएको खिचडी पनि जाडोका लागि लाभकारी हुने उनी सुनाउँछिन् । सांस्कृतिक रूपमा चल्दै आएका खानेकुरा वैज्ञानिक रूपमा पनि फाइदाजनक छन्, डा उप्रेतीले बताइन् ।"
ध्रुपद गायक शर्मा सम्मानित,"काठमाडौं (कास) वरिष्ठ धु्रपद गायक भवनाथ शर्मा अधिकारीलाई सम्मान गरिएको छ । वसन्त पञ्चमीको अवसरमा सांस्कृतिक संस्थानले बुधबार वसन्त संगीत उत्सव सहित अधिकारीलाई सम्मान गरेको हो । अधिकारीलाई संगीत तथा नाटय प्रज्ञा प्रतिष्ठानका कुलपति सरुभक्तले २५ हजार रुपैयाँसहित ताम्रपत्र हस्तान्तरण गरे ।कुलपति सरुभक्तले हजारौं वर्षदेखि चल्दै आएको शास्त्रीय संगीतलाई संगीत नाटय प्रज्ञा प्रतिष्ठान र सांस्कृतिक संस्थानले मिलेर संरक्षण एवं प्रवद्र्घन गर्नुपर्ने बताए । वरिष्ठ संगीतकार दीपक जंगमसहित पाँच सदस्यीय टोलीले सम्मानका लागि अधिकारीको चयन गरेको सांस्कृतिक संस्थानका महाप्रबन्धक राजेश थापाले बताए । थापाले शास्त्रीय संगीतको प्रवद्र्घनकै लागि श्रीपञ्चमीमा संस्थानले लामो समयदेखि वसन्त शास्त्रीय संगीत उत्सव गर्दै आएको समेत जानकारी दिए । सम्मानित व्यक्तित्व अधिकारीका बारे शास्त्रीय संगीतकार डा धु्रवेशचन्द्र रेग्मीले प्रकाश पारे भने लखनउको भातखण्डे संगीत विश्वविद्यालयकी उपकुलपति एवं शास्त्रीय गाायिका श्रुति सडोलिकर काठरले शास्त्रीय संगीतको महत्त्वबारे बोल्दै यो विश्व संगीतको भाषा एउटै भएको धारणा राखिन् । कार्यक्रममा कलाकारहरूले वसन्तलगायत फरक रागमा वाद्यवादन एवं गायन प्रस्तुत गरे । कार्यक्रमको पहिलो प्रस्तुतिमा रामकृष्ण दुवालको परम्परागत वसन्त गायन, ज्ञानुराधा गोर्खालीले सितारमा रागवादन, वैंकटेस ढकालले तबलावादन, यतिराज अधिकारीले बेला वादनमा शास्त्रीय धुन, जीवन आलेले बाँसुरीमा वसन्त धुन प्रस्तुत गरे ।सोही शास्त्रीय उत्सवमा डंकनदास चौधरीले तबलावादनमा, विकासनाथ योगीले बेलावादनमा सरोज अधिकारीले बाँसुरीमा शास्त्रीय धुन प्रस्तुत गरे । यस्तै, नवराज सापकोटाको शास्त्रीय गायन र धनबहादुर गोपालीको राग गायन पनि आकर्षण बनेको थियो । अन्त्यमा जयश्री संगीत सोसाइटीका कलाकारले सामूहिक तबलावादन प्रस्तुत गरे ।"
बालकुमारीमा गोपाली,"भक्तपुर (कास) नेपाल भाषामा दाफा भजन गाइने थिमीस्थित बालकुमारी मन्दिरको डबलीमा मंगलबार भने नेपाली र हिन्दी भाषाका शास्त्रीय संगीत र भजन सुनिए । अलंकार संगीत कला केन्द्रको चौथो वार्षिकोत्सवको अवसरमा आयोजित वसन्त संगीत उत्सव मा वरिष्ठ शास्त्रीय गायक धनबहादुर गोपालीले शास्त्रीय गायन प्रस्तुत गरे । गोपालीले शास्त्रीय संगीतमा साधनाको कमी रहेको उल्लेख गर्दै शास्त्रीयतर्फ राग चारुकेसी गाए । उनले नेपाली भजन हलचल भो प्रभु सुनाए भने हिन्दीको ऐसी लागी लगन, मीरा हो गई मगन गाएए ।गोपालीलाई गायनमा अमला महर्जनले, तबलामा तबलावादक मिलेश तण्डुकार, इशराजमा सन्तोषभक्त श्रेष्ठ, तानपुरामा गायत्री त्रिपाठी, हार्मोनियममा पार्वती घिमिरेले साथ दिएका थिए ।कार्यक्रममा सितारवादक रामकुमार अर्याल र अनन्त प्रजापतिको तबलाको जुगलबन्दीले दर्शकश्रोतालाई मनोरञ्जन दिलाएको थियो । वसन्त पञ्चमीपछि नेवार समुदायमा बजाइने बाँसुरी वा अन्य वाद्यवादनमा वसन्त धुन बजाउने प्रचलन छ । सितारमा अर्यालले वसन्त धुन बजाउँदा थिमीका नेवारहरू खुसी भएर ताली बजाइरहेका थिए । अर्यालले राग मधुमास पनि बजाएका थिए । अलंकार कला केन्द्रका सदस्यहरूले स्वागत गान र सरस्वती वन्दना प्रस्तुत गरेका थिए ।मध्यपुर थिमी नगरपालिकाका मेयर मदनसुन्दर श्रेष्ठले शास्त्रीय संगीतसम्बन्धी कार्यक्रम हुनु उल्लेखनीय रहेको बताए ।"
सहर धाउने एउटा ठिटो,"काठमाडौं यी मोडलगीतकार बस्छन् नवलपरासी, धाउँछन् राजधानी । यसरी नै उनले डेढ दर्जन गीतमा मोडलिङ गरे, केही गीत रेकर्ड गराए । लोकदोहोरी गायक खुमन अधिकारी र गायिका देवी घर्तीको स्वर रहेको तिम्रो याद घटाउँ कसरी बाट सुरु गरेका थिए, विपेश घिमिरेले मोडलिङ यात्रा । यसपछि खुसीको के अर्थ, नलाऊ झूटो पिरती लगायतका गीतमा देखिए ।पछिल्लो समय प्रमोद खरेलको तिम्रो लागि गीतमा देखिएका उनी हालैको दिन राजधानीमा भेट हुँदा पनि दौडधुपमै थिए । दौडधुप किनभने विष्णु माझी र सागर विरहीको स्वर रहेको अछूत लोकदोहोरी गीत र अमित सापकोटाको स्वर रहेको तिनै दिन रमाइला, तिनै दिन जाती गीतको म्युजिक भिडियो सकेर उनलाई नवलरासीको गैंडाकोट फर्किनु थियो । सबै कुरा प्यासन रहेछ, विपेशले भने, खोला हैन, तिर्खा नै त धाउनुपर्छ नि ।पछिल्लो समय युटयुबको सहजताले गर्दा म्युजिक भिडियोहरू धमाधम बनिरहेका छन् र यसले मोडलिङको सम्भावनालाई बलियो बनाइदिएको छ । यही सम्भावनाले जन्माएका मोडल हुन् विपेश, जो मोफसलबाट केन्द्र धाउँछन्, पकेटखर्च जुटाउँछन् र कलेज पढ्न फर्किन्छन् । बुवाले सानैदेखि गीत गाउनसुनाउन दोहोरी साँझहरूमा लैजानुहुन्थ्यो, उनी बुवा देवनारायणप्रति कृतज्ञ भए, पछि यही क्षेत्रमा दिल बस्यो । उनी नवलपरासीमै बीबीए पाँचौं सेमेस्टर पढदै छन् । मोडलिङका लागि समय भने कलेज बिदा पारेर मिलाउँछन् । आधा दर्जनभन्दा बढी भिडियोमा काम गरिसके पनि कमाइ भने खासै नभएको उनले सुनाए । आवतजावतमै खर्च हुन्छ, उनले भने, पकेट मनीचाहिँ पुग्छ ।उनका केही गीत पनि बाहिर आइसकेका छन् । उनैले लेखेको खुसीको के अर्थ, सिन्दुरपोते, पागल हुन्छु गीतमा गायक खेम सेञ्चुरी, सूर्य खडका, पुष्कल शर्मा, गायिका विष्णु माझी, देवी घर्ती लगायतको स्वर रहेको छ । लोकदोहोरी गीतहरूका शब्ददेखि भिडियोमा पनि लोक संस्कृति झल्किनुपर्ने उनको विचार छ मौलिकतामै आनन्द मिल्छजस्तो लाग्छ, उनले भने, त्यही भएर हामीले लोक संस्कृतिलाई छोड्नु हुन्न । मोडलिङमा भने लोकदोहोरी मात्रै नभएर आधुनिक, पप गीतहरूमा फैलिन चाहन्छन् उनी र त्यहीअनुसार काम पनि गरिरहेका छन् ।स्नातक सकेपछि फुलटाइम यतै लाग्छु, उनले भने, त्यसपछि काठमाडौं र नवलपरासी ओहोरदोहोर गरिरहनु पर्दैन होला कि ?"
भाषा समितिलाई प्रतापनिधि पुरस्कार,"मोरङ (कास) प्रतापनिधि शर्मा स्मृति कोषले संस्कृत भाषा सम्बद्र्धन समिति, धरानलाई पुरस्कृत गरेको छ । विराटनगर महानगरपालिकाका प्रमुख भीम पराजुलीले एघार हजार एक सय एघार रुपैयाँको प्रतापनिधि शर्मा शिक्षा पुरस्कार नेपाल संस्कृत विश्वविद्यालयका पूर्वअध्यक्ष पुरुषोत्तम भट्टराईलाई हस्तान्तरण गरे । उक्त संस्थाले विराटनगरस्थित विभिन्न ६ वटा संस्कृत विद्यालयका एकएक जना विद्यार्थीलाई एक हजारका दरले छात्रवृत्ति प्रदान गरेको छ ।कोषले २० वर्षदेखि निरन्तर शिक्षा क्षेत्रका विशिष्ट व्यक्ति र संस्थाहरूलाई पुरस्कृत र सम्मानित गर्दै आएको छ । प्रतापनिधि शर्माले बालिका विद्यालय, जनता कलेज, आदर्श कलेज, गायत्री संस्कृत विद्यालय, मोरङ कलेज, पूर्वाञ्चल विश्वविद्यालयलगायतका शैक्षिक संस्थाको स्थापनामा मुख्य भूमिका निर्वाह गरेको कोषका अध्यक्ष शिवदत्त उपाध्यायले बताए ।"
खुला गजल प्रतियोगिता,"मोरङ (कास) यहाँ आयोजित राष्ट्रव्यापी खुला गजल प्रतियोगितामा भोजपुरका पर्शुराम कार्की पहिलो भएका छन् । उनले पुरस्कारस्वरूप ७ हजार रुपैयाँ र ट्रफी प्राप्त गरेका छन् । दोस्रो भएका धादिङका प्रदीप पोखरेलले ४ हजार रुपैयाँ र ट्रफी पाए । तेस्रो घोषित झापाका कुशल गाउँले र मोरङकी मञ्जु श्रेष्ठले जनही २ हजार र ट्रफी दिइयो । झापाकी सिर्जना बरालले सान्त्वना पुरस्कारबापत् १ हजार रुपैयाँ पाइन् । उनीहरूलाई साहित्यकार रमाप्रसाद रिजाल, समालोचक दधिराज सुवेदी, सन्देशदास श्रेष्ठलगायतले पुरस्कार र प्रमाणपत्र हस्तान्तरण गरेका थिए । विजयी गजलकारलाई मेरिल्यान्ड कलेजका तर्फबाट भेषराज पोखरेलले प्रोत्साहनस्वरूप ५ हजार रुपैयाँ प्रदान गरेका थिए । देशभरबाट प्राप्त ९७ गजलबाट ३० वटालाई वाचनका लागि छनोट गरिएको कार्यक्रम संयोजक मीनकुमार नवोदितले बताए । बी एफएमले वार्षिकोत्सवका अवसरमा चार वर्षयता बर्सेनि गजल प्रतियोगिता गर्दै आएको छ । प्रतियोगिताका निर्णायक थिए, गजलकार दिङ्लाली कान्छो र हरि कट्टेल ।उक्त अवसरमा वरिष्ठ संगीतकार शक्तिबल्लभलाई सम्मानसमेत गरियो ।"
मालिकाको सुवर्णलता,काठमाडौं (कास) मालिका केशरीको उपन्यास सुवर्णलता बजारमा आएको छ । सोमबार कमलादीको प्रज्ञा प्रतिष्ठानमा आयोजित कार्यक्रममा नेपाल संगीत तथा नाटय प्रतिष्ठानका कुलपति सरुभक्त र प्राज्ञ गीता केशरीले पुस्तक लोर्कापण गरे । नारीप्रधान उपन्यासको संख्या थोरै रहेको अवस्थामा यस्ता पुस्तकले नेपाली साहित्यको विस्तार गर्ने सरुभक्तले बताए । केशरीले चाहिँ उपन्यासले बुद्ध र बौद्ध दर्शनलाई कथात्मक तवरबाट देखाएको बताइन् । मालिकाले यसअघि पुनरुत्थान उपन्यास प्रकाशन गरेका थिए । पछिल्लो उपन्यास सांग्रिला बुक्सले छापेको हो ।
उमेर घर्केपछि,को कुन उमेरमा आमाबुबा बने ? माइक ज्यागर ७३जर्ज लुकास ६९रोबर्ट डी नेरो ६८केली प्रेस्टन ५०सञ्जय दत्त ५०आमिर खान ४६फराह खान ४३
नेफ्टा अवार्ड फागुनमा,"काठमाडौं (कास) नेपाल चलचित्र प्राविधिक संघ (नेफ्टा) ले दसौं नेफ्टा फिल्म अवार्ड फागुन ३० मा आयोजना गर्ने भएको छ । पछिल्ला अवार्ड समारोह मलेसिया, हङकङ, कतार र दुबईमा गरेको नेफ्टाले यस पटक पनि विदेशमै कार्यक्रम गर्ने भएको छ । विधागत उत्कृष्ट पाँच मनोनयन घोषणासँगै अवार्ड आयोजना हुने मुलुकको नाम पनि सार्वजनिक गरिने नेफ्टाका अध्यक्ष पुष्कर लामाले बताए । आगामी सातादेखि पाँच सदस्यीय जुरीले फिल्म मूल्यांकनको काम सुरु गर्ने बताइएको छ ।नेफ्टाले अवार्डको एघारौं संस्करण पनि दसैंअगाडि नै सक्ने गरी यति बेला दुवै अवार्डको कार्य सम्पादनमा जुटिरहेको छ । हामी दुवै अवार्डमा जुटिसकेका छौं, लामाले भने ।"
पञ्चेबाजा को ट्रेलर,"काठमाडौं (कास) फिल्म पञ्चेबाजा को ट्रेलर सार्वजनिक भएको छ । बुधबार राजधानीको राइजिङ मलस्थित क्युज सिनेमा हलमा पत्रकार सम्मेलन गर्दै निर्माण पक्षले फिल्मको टिजर र पोस्टर सार्वजनिक गरेको हो ।तीन जना बेरोजगारहरूको कथा समेटिएको निर्देशक घनश्याम लामिछानले जनाए । पोखराको हरिपाउ गाउँ र काठमाडौंमा सुटिङ गरिएको उनले जनाए ।फिल्ममा सौगात मल्ल, कर्मा, बुद्धि तामाङ, ज्यास्मिन श्रेष्ठ, सृजना सुब्बा, प्रमिला तौलाछें, विमला गिरी, लगायतको अभिनय छ । फिल्ममा कालीप्रसाद बाँस्कोटाको संगीतमा अञ्जु पन्त, डेभिड शंकर, राहुल विश्वासको स्वर भरेका छन् ।फिल्म फागुन ११ देखि प्रदर्शनमा आउने निर्माण पक्षले जनाएको छ ।"
सेभ द चिल्ड्रेनको कार्यालयमा आक्रमण,विस्फोटमा ३० को मृत्युबेंघाजी (एएफपी) लिबियाको दोस्रो ठूलो सहर बेंघाजीस्थित एक मस्जिदनजिकै दुई कारबम विस्फोट हुँदा ३० जनाभन्दा बढीको मृत्यु भएको छ ।विस्फोटनमा परी कैयौं मानिस घाइते भएका छन् । मंगलबार बेलुकाको प्रार्थनापछि उक्त आक्रमण भएको जनाइएको छ । बेंघाजी गत वर्षको जुलाईमा जिहादी समूहबाट मुक्त घोषणा भएको थियो । सैन्य उच्च अधिकारी खालिफा हाफ्टारले जिहादी समूहबाट मुक्त भएको घोषणा गरेका थिए । जिहादीविरुद्ध बेंघाजीमा तीनवर्षे अभियान नै चलाइएको थियो । तर पनि हिंसात्मक घटना भने निरन्तर भइरहेका छन् । पहिलो विस्फोटपछि सुरक्षाकर्मी र आपत्कालीन उद्धारकर्ताहरूले उद्धार गरिरहेका बेला अर्को विस्फोट भएको थियो । अल जाला अस्पतालका अधिकारीले अस्पतालमा २५ को मृत्यु र ५१ जना घाइते भएको जानकारी दिए । बेंघाजी अस्पतालमा भने ९ जनाको मृत्यु भएको र ३६ जना घाइते भएको जनाइएको छ ।
साढे २ लाख तिब्बती गरिबीमुक्त,"ल्हासा (सिन्हवा) चीनको स्वशासित क्षेत्र तिब्बतका २ लाख ६० हजार नागरिक गरिबीबाट मुक्त भएको दाबी स्थानीय प्रशासनले गरेको छ । गत दुई वर्षको अवधिमा उनीहरूलाई गरिबीबाट मुक्त गरिएको क्षेत्रीय सरकारका प्रमुख की झालाले बुधबार जनाएका छन् । २०१५ को अन्त्यसम्ममा ५ लाख ९० हजार नागरिक गरिबीको रेखामुनि रहेकामा २०१७ को अन्त्यमा ३ लाख ३० हजार जना मात्रै गरिबीको रेखामुनि छन् । वार्षिक प्रतिव्यक्ति आय ३४८ अमेरिकी डलर पुगेपछि उनीहरूलाई गरिबीबाट मुक्त भएको मानिने मापदण्ड बनाइएको छ । सरकारले यस क्षेत्रमा गरिबीविरुद्धको अभियानका लागि धेरै नै बजेट छुट्टयाएको छ भने विभिन्न कार्यक्रम पनि सञ्चालन गरेको छ, सरकार प्रमुख कीले भने ।"
भारतका ७ राज्यमा प्रदर्शन,"नयाँदिल्ली (एजेन्सी) सञ्जयलीला भन्सालीको फिल्म पद्मावत को विरोधमा ७ वटा राज्यमा प्रदर्शन भएका छन् । राजस्थान, हरियाणा, मध्यप्रदेश, गुजरात, जम्मुकश्मीर, उत्तरप्रदेश र महाराष्ट्रमा राजपूत संगठन करणी सेना र उसका समर्थकहरूले विरोध गरेका हुन् । पद्मावत बिहीबार रिलिज हुँदै छ । रिलिजको एक दिनअघि भारतभर विरोधप्रदर्शन भएको हो ।गुजरात, हरियाणा र राजस्थानमा बुधबार प्रदर्शनकारीहरूले गाडीमा आगजनी गर्नुका साथै ढुंगामुडा गरेका थिए । विद्यार्थीहरूले बसको सिटमुनि लुकेर ज्यान जोगाएको भाष्कर अनलाइनले जनाएको छ । हरियाणामा विद्यालयको एउटा बस तोडफोड गरिएको छ भने गुडगाउँमा पनि बसमा आगजनी गरिएको छ । करणी सेनाका प्रदर्शनकारीहरूले हरियाणा सडक विभागको गाडीमा आगजानी गर्दै सडक अवरुद्ध गरेका छन् । हरियाणा प्रशासनले आइतबारसम्मका लागि फिल्म हलको २ सय मिटर वरपर प्रदर्शनमा रोक लगाएको छ । थप हिंसा हुन नदिन सुरक्षाकर्मीको गस्ती बढाइएको हरियाणाका वरिष्ठ प्रहरी अधिकारी विनयप्रताप सिंहले जनाए । करणी सेनाका प्रमुख लोकेन्द्रसिंह कालवीले आगजनी र हिंसा हुनु दु:खद् भएको जनाउँदै मनको ज्वाला सडकमा बल्नबाट कसैले रोक्न नसक्ने बताए ।"
राष्ट्रिय सभामा पनि दुई गठबन्धनबाट उम्मेदवारी,"काठमाडौं राष्ट्रिय सभा चुनावमा पनि प्रतिनिधिसभा र प्रदेशसभाकै जस्तो दुई मुख्य गठबन्धन बनेका छन् एमालेमाओवादी र कांग्रेसमधेसी दल । दुवै गठबन्धनले प्रदेशहरूमा सिट बाँडफाँट गरी उम्मेदवारी दिएका छन् । वाम गठबन्धनले ४४ स्थानमा उम्मेदवारी दिएको छ । त्यमध्ये एमालेका ३० र माओवादी केन्द्रका १३ जना छन् । एमाले र माओवादी दुवैले यसअघि नै आफ्नो मतदाताको अवस्था हेरेर सिट बाँडफाँट गरेका थिए । वाम गठबन्धनले प्रदेश ३ र ६ मा ८ वटै सिटमा उम्मेदवारी दिएको छ भने सबैभन्दा कम प्रदेश २ मा २ सिटमा मात्र छ । अर्को गठबन्धनबाट कांग्रेसले २६ र राजपा र फोरमले प्रदेश २ मा मात्र ४ सिटमा उम्मेदवारी दिएका छन् । कांग्रेसले प्रदेश २ मा बाहेक सबैमा ४४ जनालाई उम्मेदवार बनाएको छ । प्रदेश २ मा कांग्रेसले मधेसी गठबन्धनको तालमेलमा २ सिटमा मात्र उम्मेदवारी दिएको छ । अन्य प्रदेशमा राजपा र फोरमले कांग्रेसलाई सघाउने भएका छन् । यस्तै, प्रदेश ३ मा विवेकशीलले कांग्रेसलाई सघाउने निर्णय लिएको छ । विवेकशीलले आफूहरूको प्रस्तावमा कानुन व्यवसायी राधेश्याम अधिकारीलाई उम्मेदवार बनाएको भन्दै उनलाई सघाउने निर्णय लिएको जनाएको छ । नयाँ शक्तिले पनि कांग्रेसलाई सघाउने निर्णय लिएको छ ।"
९ अर्ब निक्षेप संकलन गरेर ४२ अर्ब कर्जा विस्तार,"काठमाडौं लगानीयोग्य रकम नभएको भन्दै हारगुहार गरिरहेका बैंकहरूले गएको ३० दिनमा ४२ अर्ब रुपैयाँ कर्जा विस्तार गरेका छन् । गत पुस ९ गतेदेखि माघ ९ गते (मंगलबार) सम्ममा २८ वटा वाणिज्य बैंकहरूबाट उक्त कर्जा विस्तार भएको राष्ट्र बैंकले बताएको छ । गत पुस पहिलो सातासम्म वाणिज्य बैंकहरूको कर्जा प्रवाह १ खर्ब ६७ अर्ब रुपैयाँ रहेकामा मंगलबारसम्म २ खर्ब ९ अर्ब रुपैयाँ पुगेको राष्ट्र बैंकको तथ्यांक छ । सोही अवधिमा निक्षेप संकलन करिब ९ अर्ब रुपैयाँले मात्र बढेको छ । पुस पहिलो सातासम्म बैंकहरूको निक्षेप संकलन १ खर्ब ६ अर्ब रुपैयाँ रहेकामा हाल बढेर करिब १ खर्ब १५ अर्ब रुपैयाँ पुगेको छ, स्रोतले भन्यो । एक महिनामा बैंकहरूले ८ अर्ब रुपैयाँ निक्षेप संकलन गरेर ४२ अर्ब रुपैयाँ कर्जा विस्तार गरेका छन् । बैंकहरूले निक्षेप संकलनभन्दा करिब ५ गुणा बढी कर्जा विस्तार गरेकाले वित्तीय प्रणालीमा तरलतामा चाप परेको बताइएको छ । लगानीयोग्य रकम छैन भनिरहेका बेला कहाँबाट आयो ४२ अर्ब रुपैयाँ थप कर्जा प्रवाह ? एक अर्थविद्ले प्रतिप्रश्न गरे । बैंकहरूले निक्षेप संकलनलाई बेवास्ता गर्दै ऋण प्रवाहमा मात्र जोड दिएकाले कर्जा र निक्षेपबीच असन्तुलन बढ्दै गएको उनको भनाइ छ । बैंकहरूले आक्रामक रूपमा कर्जा विस्तार गर्न थालेपछि राष्ट्र बैंकले संयमित हुन र निक्षेप बढाएर मात्र थप ऋण प्रवाह गर्न पटकपटक आग्रह गर्दै आएको छ । राष्ट्र बैंकका गभर्नरलगायत अन्य उच्च पदाधिकारीहरूले सार्वजनिक रूपमै मनपरी ढंगले कर्जा विस्तार नगर्न निर्देशन दिँदै आएका छन् । पछिल्ला महिनाहरूमा कर्जा प्रवाहको वृद्धि हेर्दा बैंकहरूले राष्ट्र बैंकको निर्देशन बेवास्ता गरेको प्रस्ट हुन्छ । रेमिटयान्स वृद्धिदर ऋणात्मक रहेको, शोधनान्तर घाटामा रहेको, आयात उच्च दरले बढिरहेको लगायत कारण वित्तीय प्रणालीमा अपेक्षित रूपमा निक्षेप संकलन हुन सकेको छैन । यस्तो अवस्थामा बैंकहरूले आक्रामक रूपमा कर्जा विस्तार गर्दा अर्थतन्त्र झन् संकटमा पर्ने जानकारहरूको भनाइ छ । उता बैंकरहरूले भने कर्जा विस्तारका लगानीयोग्य रकम नभएको भन्दै थप कर्जा विस्तार गर्न अप्ठयारो भएको बताउँदै आएका छन् । गएको एक महिनामा कर्जा प्रवाह केही बढेको जनाउँदै नेपाल बैंकर्स संघका अध्यक्ष ज्ञानेन्द्र ढुंगानाले भने, पुस मसान्तमा कर तिर्ने प्रयोजनका लागि उद्योगी व्यवसायीहरूले ओभरड्राफ्टको अधिकतम सीमा उपयोग गरेको देखिन्छ । यसकारण गएको महिना बढेको उक्त ऋण प्रवाह राष्ट्र बैंकले भनेजस्तो नयाँ नभई पुरानै भएको ढुंगानाले बताए । उनले भने, यस्तो कर्जा करिब २५३० अर्ब जति होला । मंगलबार भएको बैंकर्स संघको बैठकले सरकारी ढुकुटीमा रहेको पैसा बैंकहरूमा आउने व्यवस्था गर्न राष्ट्र बैंकलाई फेरि आग्रह गर्ने निर्णय गरेको छ । पुस मसान्तमा ठूलो रकम बैंकबाट बाहिरिँदा जसोतसो व्यवस्थापन भए पनि अब नसकिने निष्कर्ष बैठकले निकालेको छ । बैंकरहरूको भनाइलाई आधार मान्दा पनि गत पुसमा ओभरड्राफ्टमा ठूलो रकम कर्जा प्रवाह भएको छ । यसअघि राष्ट्र बैंकले सार्वजनिक गरेको प्रतिवेदनमा ओभरड्राफ्ट शीषर्कमा प्रवाह भएको ऋण घरजग्गालगायतमा लगानी भएको देखाएको छ । यसकारण बैंकहरूले मनपरी ढंगले अनुत्पादक क्षेत्रमा कर्जा विस्तार गरेको हुन सक्ने जानकारहरू बताउँछन् । राष्ट्र बैंकको तथ्यांकअनुसार माघ पहिलो सातासम्म वाणिज्य बैंकहरूको निक्षेप २२ खर्ब ९ अर्ब रुपैयाँ छ । सोही अवधिमा ती बैंकहरूको कर्जा प्रवाह १९ खर्ब २५ अर्ब रुपैयाँ रहेको जनाइएको छ । राष्ट्र बैंकका अनुसार बुधबारसम्म वित्तीय प्रणालीमा अनिवार्य नगद मौज्दात (सीआरआर) बाहेकको २४ अर्ब रुपैयाँ अधिक तरलता छ । राष्ट्र बैंकले बिहीबार ५ अर्ब रुपैयाँको सरकारको विकास ऋणपत्र खरिद गर्ने तयारी गरेको छ । बुधबारसम्म अन्तरबैंक दर करिब ४ प्रतिशत हाराहारीमा रहेको राष्ट्र बैंकले जनाएको छ ।"
भूकम्पपछिको पुनर्निर्माण,"काठमाडांै महाभूकम्प गएको ३३ महिनामा करिब १२ प्रतिशत पीडितले मात्रै घर पुनर्निर्माण गर्न पाएका छन् । राष्ट्रिय पुनर्निर्माण प्राधिकरणका अनुसार हालसम्म निर्माण सम्पन्न भइसकेका घरको संख्या ९० हजार २ सय ६७ मात्रै हो । निर्माण गर्नुपर्ने घरहरूको संख्या ७ लाख ६७ हजार ७ सय ५ हो । उक्त आधारमा हालसम्म करिब ११ दशमलव ७५ प्रतिशत मात्रैले घर निर्माण सम्पन्न गरेका हुन् । बाँकी पीडित तेस्रो जाडो पनि अस्थायी टहरोमै काटन बाध्य भएका छन् । राष्ट्रिय पुनर्निर्माण प्राधिकरणमा भइरहेको राजनीतिकरण, कर्मचारीको असहयोग, सरकारी निकायहरूबीचको समन्वय अभावले पीडितले समयमै अनुदान पाउन नसक्दा हालसम्म निकै न्यून मात्रामा घर निर्माण भएको हो । अनुदान पाए पनि रकम वितरणका लागि तोकिएका वाणिज्य बैंकहरूको असहयोग, जिल्लास्थित सरकारी निकायहरूको ढिलासुस्ती, निर्माण समग्री र ग्रामीण भेगमा जनशक्ति अभावका कारण भूकम्पले घर भत्किएका अधिकांश पीडितले निर्माणको काम सम्पन्न गर्न नसकेका हुन् । उक्त कारणले अधिकांश पीडित अस्थायी संरचनामै बस्न बाध्य भएका छन् ।निर्माण सम्पन्न भइसकेका घरहरूमध्ये धेरैजसो अनुदान नलिई निर्माण गरिए अन्तर्गतका हुन्, प्राधिकरणका एक अधिकारी भन्छन्, केही घर गैरसरकारी संस्थाले बनाइदिएका छन् । उक्त आधारमा सरकारी अनुदान नै लिएर घर निर्माण सम्पन्न गर्नेको संख्या निकै न्यून छ । प्राधिकरणको तथ्यांकअनुसार हालसम्म सरकारी निकायबाट तेस्रो किस्ताको एक लाख रुपैयाँँ रकम पाउने लाभग्राहीको संख्या ३८ हजार ५ सय १६ मात्रै हो । यीमध्ये अघिकांश घर निर्माणाधीन रहेको अनुमान गर्न सकिन्छ । उक्त आधारमा हालसम्म निर्माण सम्पन्न भइसकेका ९० हजार २ सय ६७ घरहरूमध्ये गैरसरकारी संस्थाको सहयोग र पीडित आफैंले स्वस्फूर्त रूपमा निर्माण गरेको अनुमान छ । उक्त तथ्यांकअनुसार पुनर्निर्माण अनुदान वितरणमा निकै ढिलाइ भइरहेको छ । अनुदान पाउन लाभग्राही सूचीमा परेका ७ लाख ६७ हजार ७ सय ५ पीडितमध्ये हालसम्म ६ लाख ८३ हजार ४ सय ७६ परिवारसँग मात्रै अनुदान सम्झौता सम्पन्न भएको छ । यो आधारमा ८४ हजार २ सय २९ परिवारसँग अनुदान वितरणका लागि सम्झौता नै हुन सकेको छैन । सम्झौता भएमध्ये ६ लाख ७० हजार ८६ परिवारले मात्रै अनुदानको पहिलो किस्ताको ५० हजार रुपैयाँ पाएका छन् । यो तथ्यांकअनुसार ९७ हजार ६ सय १९ परिवारले पहिलो किस्ताको ५० हजार रुपैयाँ पाउन सकेका छैनन् । दोस्रो र तेस्रो किस्ता नपाउने लाभग्राहीको संख्या २० प्रतिशतभन्दा कम छ । प्राधिकरणको तथ्यांकअनुसार ७ लाख ६७ हजार ७ सय ५ पीडितमध्ये १ लाख ५२ हजार १ सय ६३ परिवारले दोस्रो किस्ताको डेढ लाख रुपैयाँ पाएका छन् । उक्त आधारमा करिब ६ लाख १५ हजार ५ सय ४२ परिवारले दोस्रो किस्ता पाउन नसकेका हुन् । तेस्रो किस्ताको १ लाख रुपैयाँ रकम पाउने लाभग्राहीको संख्या ३८ हजार ५ सय १६ मात्रै हो । यी तथ्यांकको आधारमा पुनर्निर्माणको प्रमुख काम निजी घर निर्माणमा निकै सुस्त गति देखिन्छ । प्राधिकरणले नै अनुदान वितरणका लागि तोकिएको समयसीमाअनुसार काम गर्न सकेको देखिँदैन । प्रधानमन्त्री शेरबहादुर देउवाको अध्यक्षतामा गत असारमा बसेको प्राधिकरण निर्देशक समितिको बैठकले तोकेको समयसीमाअनुसार पहिलो, दोस्रो र तेस्रो किस्ताको अनुदान वितरण हुन नसकेको हो । प्राधिकरणले दोस्रो किस्ता रकम वितरणका लागि प्रमाणीकरण भइसकेको लाभग्राहीको संख्या दुई लाख नाघेको भन्दै उपलब्धि ठानेको छ । प्राधिकरणले मंगलबार विज्ञप्ति जारी गर्दै भूकम्प अति प्रभावित १४ जिल्लामा दोस्रो किस्ताका लागि प्रमाणीकरण भएका लाभग्राहीको संख्या २ लाख नाघेको उल्लेख गरेको छ । सहरी विकास मन्त्रालयअन्तर्गतको केन्द्रीय आयोजना कार्यान्वयन इकाईको तथ्यांकअनुसार प्रमाणीकरण हुने लाभग्राहीको संख्या २ लाख ४ हजार ९ सय ९३ पुगेको हो, विज्ञप्तिमा भनिएको छ, २०७३ पुस मसान्तभित्र पहिलो किस्ता लिएका लाभग्राहीले दोस्रो किस्ताका लागि आवेदन गर्ने समयसीमा यही पुस मसान्तसम्म तोकिएको पृष्ठभूमिमा दोस्रो किस्ताका लागि योग्य लाभग्राहीको संख्या उल्लेखनीय रूपमा बढेको हो । यो तथ्यांकले पछिल्लो समय निजी आवास पुनर्निर्माण तीव्र रूपमा भइरहेको देखाएको छ ।प्राधिकरणका प्रवक्ता यमलाल भुसालले निजी आवास पुनर्निर्माणले गति लिएको दाबी विज्ञप्तिमार्फत गरेका छन् । भूकम्प प्रभावित जिल्लाका स्थानीय तहमा इन्जिनियर, प्राविधिक खटिएका तथा दोस्रो किस्ता लिने समयसीमा तोकिएका कारण पनि निजी आवास पुनर्निर्माणले गति लिएको हो, उनको दाबी छ । जबकि प्रधानमन्त्री शेरबहादुर देउवाको अध्यक्षतामा बसेको प्राधिकरण निर्देशक समितिको बैठकले तोकेको समयसीमाअनुसार अनुदान वितरण हुन सकेन । गत असार २८ गतेको बैठकले पहिचान भएका सबै लाभग्राहीहरूले आगामी कात्तिक मसान्तभित्र अनुदान सम्झौता गरी प्रथम किस्ता लिइसक्नुपर्ने निर्णय गरेको थियो । दोस्रो र तेस्रो किस्ता अनुदान वितरणमा समेत समितिले तोकेको समयसीमाअनुसार काम हुन सकेन ।०७३ पुस मसान्तसम्म प्रथम किस्ता प्राप्त गरेका निजी घरधनीले २०७४ पुस मसान्तसम्म र आगामी कात्तिक मसान्तभित्र प्रथम किस्ता प्राप्त गर्ने लाभग्राहीले आगामी चैत मसान्तभित्रै दोस्रो किस्ता लिइसक्नुपर्नेछ, तत्कालीन निर्णयमा भनिएको छ, ०७४ पुस मसान्तभित्र दोस्रो किस्ता प्राप्त गर्ने निजी घरधनीले २०७५ जेठ मसान्तभित्र तेस्रो किस्ताको अनुदान लिइसक्नुपर्नेछ । ०७४ चैत मसान्तभित्र दोस्रो किस्ता प्राप्त गर्ने निजी घरधनीले २०७५ असार मसान्तसम्म अन्तिम अर्थात् तेस्रो किस्ता लिइसक्नुपर्ने गरी समय अवधि निर्धारण गरेको हो । यो आधारमा आगामी असार मसान्तभित्र सबै लाभग्राहीले सबै किस्ता बुझिसक्नुपर्ने हुन्छ । तर, हालसम्मको प्रगतिअनुसार आगामी असारभित्रै सबै पीडितले अनुदान पाइसक्ने सम्भावना भने छैन ।"
विशाखापट्टनम् हुँदै कन्टेनर आउने क्रम बढ्दो,"पर्सा वीरगन्जस्थित सिर्सिया सुक्खा बन्दरगाहमा भारतको विशाखापट्टनम्बाट मालबाहक कन्टेनर आउने क्रम बढेको छ । ६ महिना यता बन्दरगाहमा तेस्रो मुलुकबाट आयातित मालवस्तु बोकेर १९ रेल्वे र्याक आइसकेका छन् । एउटा र्याकमा ९० कन्टेनर हुन्छन् । पछिल्लो समय यो बन्दरगाह हुँदै गेडागुडी, स्टेनलेस स्टिल, काजुको बोक्राजस्ता वस्तुको आयात बढेको छ । वीरगन्जबाट कोलकाता बन्दरगाह करिब ७ सय किमि टाढा छ भने बिशाखापट्टनम् झन्डै त्यसको दोब्बर टाढा पर्छ । तैपनि कोलकाताको अव्यवस्था र झन्झटिलो प्रक्रियाका कारण आयातकर्ताले बिशाखापट्टनम् वन्दरगाह रुचाउनथालेका छन् । विशाखापट्टनम्बाट हिँडेको मालबाहक रेल सामान्यतया ४५ दिनपछि वीरगन्ज आइपुग्छ । कोलकाताबाट रेल वीरगन्ज आइपुग्न सामान्यतया अढाइदेखि ३ दिनसम्म लाग्छ । उद्यमी हरि गौतमले दूरी बढी भएकाले कोलकाताभन्दा विशाखापट्टनम्बाट कन्टेनर ल्याउन करिब दुईतिहाइ बढी ढुवानी खर्च लाग्ने बताए । कोलकातामा ढिला र्याक पाइने, त्यहाँको ढिलासुस्ती र अव्यवस्थाले काम ढिलो हुने र चर्को विलम्ब शुल्क लाग्नेलगायतका कारणले लागत करिब उस्तै पर्न जाने उनले बताए । विशाखापट्टनम्बाट २०१७ जुन १३ मा पहिलोपटक कन्टेनरबाहक र्याक सुक्खा बन्दरगाह आइपुगेको थियो । लामो समयदेखि नेपाली आयातनिर्यातकर्ताको तेस्रो मुलुक व्यापारका यो बन्दरगाह खोल्नुपर्ने माग रहँदै आएको थियो । माग पूरा भएपछि उनीहरूले यसको उपयोग बढाएका हुन् । सन् २०१४ मा नेपाल भारतबीच भएको दुई देशीय सम्झौतामा भारतले नेपाली आयातनिर्यातकर्ताका लागि विशाखापट्टनम् बन्दरगाह खुला गर्न सहमति भएको थियो । भन्सार कार्यालय प्रमुख सूर्य सेढाईले कोलकाताको विकल्प भएपछि नेपाली आयातकर्ताले विशाखापट्टनम्प्रति पनि राम्रै रुचि देखाएको बताए । भन्सार एजेन्ट श्यामबाबु पटेल कोलकाता बन्दरगाहमा रहेको परम्परागत झन्झट, भीडभाड, व्ययभार, अव्यवस्था, भारतीय भन्सार एजेन्टको असहयोग, सिपिङ लाइन कम्पनीको मनोमानी आदिबाट नेपाली आयातकर्ताले मुक्ति पाउँदै गएको बताउँछन् । उनले सामुद्रिक भाडा विशाखापट्टनम्मा झन्डै ४० प्रतिशत कम हुने र कोलकाताको जस्तो अतिरिक्त शुल्कहरू त्यहाँ तिर्नु नपर्दा कन्टेनर ढुवानी लागत करिब करिब उस्तै पर्न जाने बताए । सिर्सिया सुक्खा बन्दरगाह सञ्चालक कम्पनी हिमालयन टर्मिनल्सका प्रमुख कार्यकारी अधिकृत (सीईओ) विष्णुकान्त चौधरी विशाखापट्टनम् बन्दरगाहसँग प्रतिस्पर्धा भएपछि कोलकाताको अवस्थामा पनि निकै सुधार आएको दाबी गर्छन् । पछिल्लो समय अव्यवस्था कम हुनुका साथै नेपालतर्फ आउने मालबाहक कन्टेनर अड्किने समस्या पनि घट्दै गएको उनले बताए ।"
रसुवागढीबाट चिनियाँ सामान आयात सुचारु,"रसुवा चीनको केरुङमा सातायता रोकिएको व्यापारीका सामान मंगलबारदेखि नेपाल भित्रिन थालेको छ । चिनियाँ भन्सार कार्यालयले सोमबार कन्टेनरमा सिल गर्न थालेपछि केरुङमा रोकिएका सामान बोकेका कन्टेनर नेपाल प्रवेश गर्न थालेका हुन् । रसुवागढीका प्रमुख भन्सार अधिकृत गोपाल कोइरलाले चिनियाँ सामान बोकेको कन्टेनर नेपाल प्रवेश गरेको बताए । सशस्त्र प्रहरी सीमा सुरक्षा गुल्म रसुवाका प्रहरी नायब उपरीक्षक प्रकाश वाग्लेले पनि सिल गरेका १०४ कन्टेनर रसुवागढी नाकाबाट नेपाल छिरेको जनाए । सोनाम ल्होसारका कारण केरुङमा चिनियाँ भन्सारले कन्टेनरमा सिल नगरेपछि रसुवागढी नाकाबाट एक सातासम्म व्यापारिक कारोबार ठप्प थियो । माघ १ देखि चीनमा सार्वजनिक बिदा परेकाले सामग्री आयातका लागि केरुङ पुगेका कन्टेनर त्यही रोकिएका थिए । व्यापारीहरू सामान आयातका लागि केरुङ पुगिसकेका छन् । भूकम्पका कारण तातोपानी नाका बन्द भएपछि चीनबाट हुने धेरैजसो आयात ०७२ मंसिरदेखि यसै नाकाबाट भइरहेको छ । रसुवागढी नाकाबाट केरुङसम्मको दूरी २४ किलोमिटर हो । चीनले यो रसुवागढीलाई अन्तर्राष्ट्रिय नाका घोषणा गरेपछि सीमामा व्यापारी, व्यावसायी र सवारीको चाप बढदै गएको छ । नाकाबाट दैनिक २ सय ५० भन्दा बढी कन्टेनर आवतजावत गर्ने गरेका छन् । नाकाबाट तयारी कपडा, स्याउ, लेडिज सेन्डल, रबर, प्लास्टिकका जुत्ताचप्पल, हाते झोला, छालाको जुत्ता, मोटरको ब्याट्री, यूपीएस, प्लास्टिकका सामानलगायत मुख्य वस्तुहरू पैठारी भइरहेको छ । नेपालबाट चीनतर्फ धातुको मूर्ति, मेहन्दी, दन्तमञ्जन, शृंगारका सामान, चाउचाउ, पास्ता, जुस, जाम, चकलेट, ऊनी गलैंचा कार्पेट, चुइगम, हेयर आयल, हेयर क्रिमलगायतका मुख्य वस्तुहरू निकासी भइरहेको छ । चीन प्रवेश अनुमतिपत्र रोक्न ज्ञापनरसुवा बाहिरका नागरिकलाई वितरण हुँदै आएको चाइना पास वितरणमा रोक लगाउनुपर्ने भन्दै स्थानीय युवाहरूले जिल्ला प्रशासनमा मंगलबार ज्ञापनपत्र बुझाएका छन् । अध्यागमन कार्यालयले कागजी बसाइसराइका आधारमा जिल्ला बाहिरका नागरिकलाई दिएको चाइना पास को दुरुपयोग बढेको भन्दै युवाहरूले विरोध गरेका हुन् । रसुवाबासीले पाउने प्रवेश अनुमतिपत्रको आधारमा मात्र चीन सरकारले रसुवाबासीलाई आफ्नो देशमा प्रवेशको अनुमति दिएको छ । अध्यागमनले चीन प्रवेश अनुमतिपत्र जथाभावी वितरण गरेको र गैरजिल्लाबासीलाई दिने क्रम बढेकाले ध्यानाकर्षणका लागि ज्ञापनपत्र बुझाइएको गोसाइँकुण्ड ६ का निवेश श्रेष्ठले बताए । जिल्ला बाहिरकाले बसाइसराइ गरी यहीँ घर बनाएर बस्ने हो भने हाम्रो कुनै विरोध छैन, उनले भने, तर, पासकै लागि दुईचार आना जग्गा खरिद गर्नेका लागि भने पास वितरण रोकिनुपर्छ । भूकम्प र पहिराको कारण सिन्धुपाल्चोकको तातोपानी नाका बन्द भएपछि औपचारिक रूपमा सञ्चालनमा आएको नाकामा चीन प्रवेशका लागि जिल्लाबासीलाई मात्र पास उपलब्ध हुँदै आएको छ । अध्यागमन कार्यालयले करिब ७ हजारलाई अनुमतिपत्र उपलब्ध गराएको छ । अन्य जिल्लाका नागरिकका लागि वान डे पास उपलब्ध गराउने भनिए पनि अहिलेसम्म त्यो कार्यान्वयनमा आउन सकेको छैन ।"
मासिँदै सलकपुरे सुन्तला,"सलकपुर (इलाम) (कास) रोङ गाउँपालिका ६ सलकपुरका बुद्ध लामाको सय बोट सुन्तलाको बगान थियो । यो वर्षदेखि सबै मासियो । स्थानीय लक्ष्मीप्रसाद अधिकारीको सुन्तला बगानको हबिगत पनि उस्तै छ । सुन्तले गाउँ का रूपमा पहिचान बनाएको दक्षिण इलामको सलकपुरका सुन्तला बगान मासिने क्रम बढेको छ । सलकपुरमा प्रतिघर ५० देखि ३ सय बोटसम्म सुन्तला थिए । अज्ञात रोगको संक्रमणका कारण सुन्तला बगानमध्ये ७५ प्रतिशत मासिसकेको छ । बाँकी २५ प्रतिशत बोट पनि मासिने क्रममा छ । यो वर्ष मात्रै करिब ५ हजार हाराहारीमा सुन्तलाका बोट मासिए । बचेका सुन्तलाका बोटहरू पनि क्रमिक रूपमा मर्न थालेको स्थानीयको भनाइ छ । स्थानीय लाखमान तामाङले भने, पहिला सुन्तलाले ख्वायो, अहिले दाउराले भात ख्वाइरहेको छ ।"
आयात निर्यात अझै सहज भएन,"विराटनगर जोगबनी नाकाबाट ठूला ढुवानीका साधनबाट सामान आयात निर्यात नहुँदा सात महिनादेखि विराटनगर भन्सार प्रभावित भएको छ । भारतको बथनाहा मिरगन्जस्थित प्रमाण पुल साउनको बाढीले क्षतिग्रस्त भएपछि ठूला ढुवानीका साधनबाट हुने आयात निर्यात प्रभावित भएको हो । बाढीले क्षतिग्रस्त पुल मर्मत गरे पनि भारतीय पक्षले पुलबाट २० टनभन्दा बढी लोड बोकेका ढुवानीका साधन पुलबाट गुड्न दिएका छैनन् । हाल भन्सारको राजस्व डिजल, पेट्रोलका टयांकर, एलपी ग्यासका बुलेट र भारतबाट हुने लोकल पैठारीमा टिकेको भन्सार कार्यालयले जनाएको छ । २० टनभन्दा बढी लोड बोकेका ढुवानीका साधन सुनसरीको कोसी ब्यारेज नाका हुँदै झन्डै सवा सय किलोमिटर लामो बाटो घुमेर जोगबनी आउनुपर्ने बाध्यता रहेको मोरङ व्यापार संघ अध्यक्ष सुशील जोशीले बताए । पछिल्लो समय विराटनगर भन्सारका लागि कोसी ब्यारेज नाकाबाट औद्योगिक कच्चा पदार्थ, पेट्रोलियम पदार्थ र लोकल सामान मात्र आयात भएको छ । भन्सार एजेन्ट संघका अध्यक्ष विजेन्द्र परासरका अनुसार बाढीपछि कोसी ब्यारेज नाकाबाट व्यापारीले एक कन्साइनमेन्ट पनि व्यापारिक सामान आयात गरेका छैनन् ।विराटनगर भन्सार प्रमुख मिमाङसु अधिकारीले मिरगन्ज पुलबाट आयात निर्यात प्रभावित भए पनि राजस्व असुलीमा प्रभाव नपरेको दाबी गरे । पुलबाट २० टनभन्दा बढी सामान लोड भएका ढुवानीका साधन गुड्न भारतीय पक्षले रोक लगाए पनि पुसमा लक्ष्यअनुसार राजस्व असुली भएको अधिकारीको भनाइ छ । पुसमा २ करोड ५० लाख रुपैयाँ राजस्व असुली गर्ने लक्ष्य राखेको पूरा भएको छ । बाढीले मिरगन्ज पुल क्षतिग्रस्त बनाउनुअघि विराटनगर भन्सारले दैनिक सरदर ८ करोड रुपैयाँ राजस्व असुली गर्दै आएको थियो । हाल २० टनका ढुवानीका साधनलाई मात्र गुड्न दिन थालेपछि भन्सारको राजस्व असुली लक्ष्यमा परिवर्तन गरिएको हो ।"
सीआस्बा तत्काल लागू नगर्न निर्देशन,"नेप्सेमा झिनो सुधारकाठमाडौं (कास) अघिल्ला तीन कारोबार दिन लगातार रूपमा घटेको नेप्से बुधबार सामान्य अंकले बढेको छ । अघिल्लो दिन करिब ९ अंकले घटेर १ हजार ३ सय ९३०४ मा बन्द भएको नेप्से बुधबार १६९ अंकले बढेको हो । योसँगै बुधबार नेप्से परिसूचक १ हजार ३ सय ९४७३ विन्दुमा उक्लेको छ । उक्त दिन पहिलो कारोबार हुँदा १ हजार ३ सय ९४९३ विन्दुमा रहेको नेप्से दिनभर निकै उतारचढावपूर्ण रहयो । बजार खुलेको १५२० मिनेटमै नेप्से बढेर इन्ट्रा डे कै उच्च विन्दु १ हजार ३ सय ९७ नजिक पुगेको थियो । त्यसपछि घट्न थालेको नेप्से अधिकांश कारोबार अवधिभर घटिरहयो । अन्तिम समयमा बजार एक्कासि सुधारका बाटो लागेपछि समग्र नेप्से १६९ अंकले सकारात्मक रहयो । परिसूचक बढे पनि कारोबार रकम भने घटेको छ । बुधबार २६ करोड १५ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम करिब ६ करोड रुपैयाँले कम हो । उक्त दिन ३ हजार २ सय कारोबारबाट १ सय ५६ कम्पनीका ९ लाख ३८ हजार ३ सय ८ कित्ता सेयर खरिद बिक्री भए । उक्त दिन परिसूचक सकारात्मक देखिए पनि कुल बजार पुँजीकरण भने घटेर १६ खर्ब ३० अर्ब रुपैयाँ कायम भएको छ । अघिल्लो दिन यस्तो बजार पुँजीकरण १६ खर्ब ७८ अर्ब रुपैयाँ थियो । उक्त दिन कारोबारमा आएकामध्ये वित्त कम्पनी, उत्पादन तथा प्रशोधन र लघुवित्तबाहेकका सबै समूहको परिसूचक बढेका छन् । बुधबार बिमा समूह १६ १३ अंकले बढेको छ । त्यस्तै होटल समूहको १४७७ प्रतिशतले, बैंकिङको ००३, विकास बैंकको ०५ ८२, जलविद्युत्को ०१७, ट्रेडिङको २१ र अन्य समूह परिसूचक ०६६ प्रतिशतले बढे । तर, लघुवित्त समूहको परिसूचक ०१६, उत्पादन तथा प्रशोधनको १०५ र वित्त कम्पनीको ०१ प्रतिशतले घटे ।"
अमलेखगन्जरक्सौल परियोजनाका पाइप भित्रिन थाले,"पर्सा बहुप्रतीक्षित अमलेखगन्जरक्सौलमोतीहारी तेल पाइपलाइन निर्माणका लागि पाइप नेपाल आउने क्रम सुरु भएको छ । वीरगन्ज भन्सार कार्यालयबाट पहिलो लटका आधा दर्जन गाडीले ल्याएका कालो स्टिल पाइप मंगलबार जाँच गरिएको छ । वीरगन्ज भन्सार कार्यालयका सूचना अधिकृत सन्तोष यादवका अनुसार पाइप लाइन परियोजना निर्माणको जिम्मा पाएको इन्डियन आयल कर्पोरेसनले पाइप बोकेका आधा दर्जन लरीको जाँच गराएको छ । सबै पाइप बिनाभन्सार शुल्क जाँच गरी पठाइएको उनले बताए । नेपाल र भारतबीचको दुई देशीय सम्झौताअनुसार यो नाकाबाट भित्रिने पाइपलाइन निर्माणमा प्रयोग हुने सामानमा भन्सार शुल्क लाग्दैन, यादवले भने, अर्थ मन्त्रालय र भन्सार विभागले यस सम्बन्धमा आपसी समन्वय गरेका छन् ।पहिलो लटमा २ हजार ७ सय २४२३ मिटर पाइप जाँचका लागि कार्यालयमा निर्देशन आएको उनले बताए । मंगलबार १ करोड २९ लाख ६८ हजार भारतीय रुपैयाँ (भारु) बराबरको पाइपको जाँच गरिएको छ । यो लटमा १ करोड ६६ लाख भारु बराबरको पाइपको जाँच गर्ने निर्देशन रहेको र बाँकी पाइपसम्बन्धी निर्देशन क्रमश: आउने उनले बताए । भारत महाराष्ट्रको सिमलेस लिमिटेडमा उत्पादित पाइप यो परियोजनामा प्रयोग गरिँदै छ । वीरगन्ज भन्सार पारि जाँच्ने प्रक्रियाका लागि थप ७ वटा पाइप बोकेका लरीहरू प्रतीक्षारत छन् । तीमध्ये एक लरीका चालक शिव कुमारले आफूहरू मुम्बईस्थित पाइप उद्योगबाट जनवरी १४ तारेखबाट नेपालका लागि हिँडेको बताए । उनले प्रत्येक लरीमा ३२ देखि ३५ वटासम्म पाइप लोड गरिएको बताए । सीमापारि भारतीय राजमार्ग हुँदै पाइप लाइन परियोजनाका पाइप बोकेका लरीहरू क्रमश: आउँदै छन्, उनले भने, वीरगन्ज रक्सौल सीमामा लागेको जामका कारण हामीलाई नेपाल प्रवेश गर्न समय लाग्यो, नत्र झनै छिटो आइन्थ्यो । ४ अर्ब २० करोड रुपैयाँ लागतको यो परियोजनामा भारतले ३ अर्ब २० करोड रुपैयाँ लगानी गर्दै छ । भौतिक सामग्री भित्रिन थालेपछि लामो समयदेखि चर्चामा रहेको र निर्माण अन्योल बनेको यो बहुचर्चित परियोजनाको कामले गति लिने सम्भावना बढेको छ । पाइपलाइन निर्माणपछि रक्सौल वीरगन्ज हुँदै अमलेखगन्जसम्म त्रिभुवन राजपथमा टयांकरको चाप घट्नुको साथै नेपालको इन्धन ढुवानीमा बर्सेनि खर्च भइरहेको ठूलो रकम जोगिने छ । त्यसबाहेक इन्धनको चुहावट र मिसावटजस्ता समस्या पनि धेरै हदसम्म घट्ने सरोकारवाला बताउँछन् ।"
कान्ति लोकपथमा साना सवारी चल्न थाले,"हेटौंडा राजधानीलाई तराईसँग जोड्न ६ दशकअघिदेखि निर्माण कार्य सुरु गरिएको कान्ति लोकपथ भएर सोमबारदेखि हेटौंडाबाट साना सवारी काठमाडौं चल्न थालेको छ । पहिलो दिन ८० टाटासुमो कान्ति लोकपथमा आवतजावत गरे भने मंगलबार सयभन्दा बढी चलेका छन् । हेटौंडाभीमफेदी, कुलेखानी, सिस्नेरी, दक्षिणकाली र फाखेल फर्पिङको मोटरबाटो ५ दिनदेखि अवरुद्ध भएकाले हेटौंडाबाट काठमाडौं आवतजावत गर्ने साना सवारी कान्ति लोकपथ र त्रिभुवन राजपथ भएर आवतआवत गरेका हुन् । हेटौंडाबाट ललितपुरको सातदोबाटोसम्म आवतजावत गरेको ओमशान्ति टाटासुमोका सञ्चालक राजेश थापाले बताए । कान्ति लोकपथको विभिन्न भागमा निर्माण कार्य भएकाले अलि बढी समय लागेको छ, थापाले भने, निर्माण कार्य सम्पन्न भएपछि भीमफेदीकुलेखानीसिस्नेरी, दक्षिणकालीको मार्गभन्दा एक घण्टा छिटो हुन्छ ।दक्षिकाली नगरपालिकास्थित बज्रङमा टाटासुमोको ठक्करबाट स्कुटर सवारको मृत्यु भएकाले माघ ५ देखि दुवै छोटो मार्ग अवरुद्ध छन् । कान्ति लोकपथमा यात्रुबाहक बस र साना सवारी साधनहरू माघको अन्तिम सातादेखि चलाउने आयोजनाको लक्ष्य थियो । निर्माण सम्पन्न नहुँदै साना साधन सञ्चालनमा आउँदा हेटौंडाबाट काठमाडौं पुग्न ५ घण्टा लागेको टाटासुमो चालक हरिकृष्ण अधिकारीले बताए । निर्माण कार्य सम्पन्न भएपछि हेटौडाबाट काठमाडौं साढे ३ घण्टा पुग्न सकिन्छ, उनले भने । १३ निर्माण कम्पनीले कान्ति लोकपथको स्तरोन्नतिसहित कालोपत्रे गर्न विभिन्न खण्डमा ठेक्का लिएका छन् । मकवानपुर र ललितपुरतर्फ गरेर हालसम्म १५ किलोमिटर कालोपत्रे भइसकेको छ । असारसम्ममा कान्ति लोकपथ कम्तीमा ५० किलोमिटर सडक कालापत्रे गरिसक्ने दाबी आयोजनाका प्रमख देवेन्द्र साहले गरे । कान्ति लोकपथको निर्माण कार्यलाई तीव्र गति दिनका लागि एक महिनाअघि क्षेत्रीय प्रशासकको अगुवाइमा लोकपथको अनुगमन गरेर सम्बन्धित निर्माण कम्पनीहरूलाई काम तीव्र गतिले गर्न निर्देशन पनि दिएको थियो । क्षेत्रीय प्रशासक र प्रजिअले कान्ति लोकपथको निर्माण कार्यमा चासो दिन थालेका छन् । माघ महिनाभित्र काठमाडौंहेटौंडा यात्रुबाहक बस सञ्चालन लक्ष्यका साथ स्तरोन्नतिका कार्य तीव्र गतिले भइरहेको छ । कान्ति लोकपथमा माघ महिनाभित्र काठमाडौंहेटौंडा यात्रुबाहक बस आवतजावत गर्न सक्छन्, लोकपथ आयोजना प्रमुख साहले भने, उक्त लोकपथमा माघ महिनाभित्र यात्रुबाहक बस सञ्चालन गराउन तीव्र गतिमा काम भइरहेको छ । मालबाहक ट्रकहरू यही मार्ग भएर हेटौंडाकाठमाडौं आवतजावत गर्न चालु आवको अन्तिम अर्थात् असार महिनासम्म कुर्नुपर्ने हुन्छ । ९० किलोमिटर लम्बाइ रहेको उक्त लोकपथको ६६ किलोमिटर दुई लेनको निर्माण गरिसकेको छ भने २४ किलोमिटर सडक विस्तार गर्न बाँकी रहेको छ । मकवानपुरतर्फ करिब ८ किलोमिटर सडक फराकिलो बनाउन बाँकी छ भने ललितपरतर्फ १६ किलोमिटर बाँकी छ । यो लोकपथको हेटौंडास्थित बुद्धचोक प्रस्थान विन्दु हो भने ललितपुरको सातदोबाटो अन्तिम विन्दु हो । यो लोकमार्ग मकवानपुरतर्फ ५१ किलोमिटर पर्छ भने ललिपुरतर्फ ३९ किलोमिटर रहेको छ । १५ मिटर फाराकिलो रहेको उक्त सडकको ७ मिटरमा कालोपत्रे गरिएको कान्ति लोकपथ आयोजनालाई बहुवर्षीय ठेक्का प्रणालीमा लगेर उक्त रकम सरकारले उपलब्ध गराएको हो । सडक स्तरीकरण भएपछि कान्ति लोकपथमा ३० किलोमिटर प्रतिघण्टाको गतिमा सवारी साधन गुड्न सक्ने दाबी गरिएको छ । कान्ति लोकपथ पूर्ण सञ्चालनमा आएपछि तीन घण्टामा हेटौंडाबाट ललितपुरको सातदोबाटो पुग्न सकिने छ । हेटौंडादेखि ललितपुरको सातदोबाटोसम्म उक्त लोकमार्ग हाल ८८ किलोमिटर लम्बाइमा झरेको छ । विगतमा ९२ किलोमिटर लम्बाइ थियो । लोकमार्गको स्तरीकरण गर्ने क्रममा चार किलोमिटर छोटिएको हो ।"
शुक्लाफाँटामा बढ्दै पर्यटक,"कञ्चनपुर शुक्लाफाँटा वन्यजन्तु आरक्ष निकुञ्जमा स्तरोन्नतिपछि स्वदेशी तथा विदेशी पर्यटकको संख्या बढ्न थालेको छ । हालका वर्षमा बाह्रसिंगा, बाघ, गैंडा र चरा अवलोकनका लागि आन्तरिक र बाहय पर्यटकको रोजाइमा शुक्लाफाँटा पर्न थालेको हो । विगतमा फाटफुट रूपमा मात्रै देखिने विदेशी पर्यटकहरू समेत आउने क्रम यतिबेला बढेको छ । दिनमा पाँचसातजनासम्म आउने गरेको निकुञ्जले जनाएको छ । निकुञ्ज घोषणापछि आन्तरिक र बाहय पर्यटकको संख्या झन्डै दोब्बर भएको निकुञ्जका निमित्त प्रमुख संरक्षण अधिकृत गोपालबहादुर घिमिरेले बताए । निकुञ्जका अनुसार गत आवमा १ सय २६ विदेशी पर्यटक शुक्लाफाँटा प्रवेश गरेका थिए । चालु आवमा सिजन अगावै गत वर्षकै हाराहारीमा सार्कबाहेकका विदेशी पर्यटकले घुमिसकेका छन् । यसैगरी कार्यालयका अनुसार चालु आवमा करिब १८ सय स्वदेशी र सार्क राष्ट्रका ८० पर्यटक यहाँ घुम्न आएका छन् । अब सिजन सुरु भएको छ, घिमिरेले भने, जेठसम्म विदेशी पर्यटकको संख्या दोब्बर हुने अनुमान छ । उनका अनुसार भारतका विभिन्न ठाउँ घुमेर काठमाडौं र पोखराका लागि यहाँको नाका भएर नेपाल प्रवेश गर्ने अमेरिकी र बेलायतीसँगै युरोपबाट आउने पर्यटकहरूसमेत यता आउने गरेका छन् । शुक्लामा बाघ र गैंडाको संख्या बढ्दै गएपछि यसले समेत पर्यटकलाई आकर्षण गरेको घिमिरे बताए । यहाँको मुख्य आकर्षण बाह्रसिंगा भए पनि केही वर्षयता पर्यटकहरूले बाघ र गैंडा पनि नियमित रूपमा हेर्न पाएको उनले जनाए । गत वर्ष चितवन राष्ट्रिय निकुञ्जबाट स्थानान्तरण गरिएका ५ वटा सँगै यहाँ गैंडाको संख्या १६ पुगेको छ । यसैगरी बाघको संख्या पनि १७ भन्दा बढी रहेको निकुञ्जले जनायो । कतिपय पर्यटकहरू चरा अवलोकनका लागि पनि आउने गरेका छन्, नेचर गाइड कुम्भकरण ठाकुरले भने, विदेशीहरू चरा हेर्नकै लागि दिनभरि पैदल यात्रा गर्नसमेत जाने गर्छन् । निकुञ्जभित्रका रानीताल, बाबाताल, लालपानी र कालीकिचलगायतका तालहरू चराका प्रमुख बासस्थान मानिन्छन् । हिउँदमा जाडो छल्न साइबेरियन चराहरूसमेत यहाँ आउने भएकाले यी तालहरू रमणीय देखिन्छन् । ठाकुरका अनुसार यहाँ आउने विदेशी पर्यटकहरू कम्तीमा २३ दिन रोकिन्छन् । निकुञ्जसँगै अवलोकनका लागि झोलुंगे पुलसमेत जाने गर्छन् । कतिपय बाघ नहेरी नजाने भन्दै दिनहुँ प्रवेश गर्छन्, उनले भने । निकुञ्ज घोषणापछि पर्यटकसँगै पर्यटन व्यवसायीहरू समेत यहाँ लगानी गर्न उत्साहित भएको पाइन्छ । बर्दिया राष्ट्रिय निकुञ्ज क्षेत्रमा होटल व्यवासय गरिरहेका व्यवसायीहरू यहाँ पनि होटलका शाखा खोलेर काम गर्न इच्छुक देखिएका छन् । त्यहाँका व्यवसायीहरू यहाँ आएर होटल खोल्ने विषयमा बुझिरहेका छन्, निमित्त प्रमुख संरक्षण अधिकृत घिमिरेले भने, उनीहरूले पर्यटकको गतिविधि र ठाउँका विषयमा स्थानीयसँग जानकारी लिन थालेका छन् । सरकारले गत फागुनमा शुक्लाफाँटालाई राष्ट्रिय निकुञ्ज बनाउने निर्णय गरेको हो । त्यसपछि पर्यटन विकासका लागि भौतिक पूर्वाधार निर्माणको कामसमेत बढेको छ । यस वर्ष ३ वटा दुईतले पक्की भ्युटावर निर्माण गरिनेछ, घिमिरेले भने, मझगाउदेखि फाँटासम्म ५ वटा काठका मचान निर्माणको काम पनि भइरहेको छ ।"
शिवराम र भुवन भिड्दै,"काठमाडौं (कास) नेपाल नम्बर एक गल्फर शिवराम श्रेष्ठले होल इन वन सहित सेमिफाइनलमा सूर्यप्रसाद शर्मालाई पराजित गर्दै सूर्य नेपाल एनपीजीए म्याच प्लेको फाइनल स्थान पक्का गरेका छन् । बुधबार क्वाटरफाइनलमा सहोदर दाइ जयरामलाई ५ होलले पराजित गर्दै सेमिफाइनल पुगेका शिवरामले सूर्यलाई १ होलले हराए । अर्को सेमिफाइनलमा तेस्रो वरीयताका भुवन नगरकोटीले रामे मगरलाई ३ होलले पन्छाए ।निकै प्रतिस्पर्धात्मक रहेको सेमिफाइनलमा सूर्यले सुरुआती दुवै होल जित्दै अग्रता लिएका थिए । शिवरामले तेस्रो र चौथो होल जित्दै बराबरी गरे पनि पाँचौं होलमा सूर्यले फेरि अग्रता बनाए । तर, सातौं र नवौं होल जित्दै फ्रन्ट नाइनमा शिवराम अगाडि रहे । ब्याक नाइनको ११ औं होल शिवरामले आफ्नो पक्षमा पारे पनि सूर्यले १२ औं होल जितेर खेललाई जीवित राखे ।शिवरामले १४ औं होलमा करिअरकै पहिलो प्रतिस्पर्धात्मक होल इन वन प्रहार गर्दै दुई होलको अग्रता लिए । तर होल इन वन पछि उनले लगातार दुई होल गुमाउँदै खेल बराबरीमा ल्याए । १६ औं होलमा शिवरामले बर्डी प्रहार गर्दै अग्रता लिए । अन्तिम होल बराबर हुँदा शिवराम फाइनल पुग्न सफल रहे । सूर्यले डिफेन्डिङ च्याम्पियन रवि खड्कालाई ३ होलले पराजित गर्दै सेमिफाइनलमा स्थान बनाएका थिए ।रोयल नेपाल गल्फ क्लबमा जारी प्रतियोगिताको अर्को सेमिफाइनलमा भुवनले रामेविरुद्ध पहिलो होलदेखि बनाएको अग्रता अन्तिमसम्म कायम राखे । फ्रन्ट नाइनमा ३ होलको अग्रता लिएका भुवनले १० औं होल गुमाए पनि १७ औं होल आफ्नो नाममा गर्दै उपाधि भिडन्त पक्का गरे । भुवनले क्वाटरफाइनलमा यलम्बरसिंह अधिकारीमाथि ५ होलको सहज जित पाएका थिए । रामेले भने दोस्रो वरीयताका सञ्जय लामालाई पराजित गर्न २१ औं होलसम्म प्रतिस्पर्धा गर्नुपर्यो । एक समय ३ होलले पछाडि रहेका रामेले निर्धारित १८ होलको खेल बराबरीसम्म लगेका थिए ।फाइनल र तेस्रो स्थानको खेल बिहीबार ३६ होलमा खेलिने छ । शिवराम टुरको चौथो तथा भुवन दोस्रो उपाधि जित्ने दाउमा हुनेछन् । जारी सिजनको यो पाँचौं प्रतियोगिता हो । वरीयताअनुसार शीर्ष १६ स्थानका व्यावसायिक खेलाडीले सहभागिता जनाएको यस प्रतियोगिता विजेताले ७० हजार रुपैयाँ प्राप्त गर्ने छन् । उपविजेताले ४० हजार तथा तेस्रो र चौथोले क्रमश: २८ र २० हजार रुपैयाँ पाउने छन् ।"
पारसले विराटनगर सम्हाल्ने,"काठमाडौं रुस्लान धनगढी प्रिमियर लिग (डीपीएल) को दोस्रो संस्करणका लागि टिम र त्यसका मालिकका साथै रणनीतिक खेलाडी सार्वजनिक गरिएको छ । नेपाली क्रिकेटको सर्वाधिक धनराशि पुरस्कारको डीपीएल चैत १७ देखि वैशाख १ सम्म धनगढीमा हुँदै छ । राष्ट्रिय टोलीका कप्तान पारस खड्का विराटनगर किंग्समा आबद्ध भएका छन् । उनको कप्तानीमा गत वर्ष टिम चौराह धनगढीले विराटनगरलाई पराजित गर्दै उपाधि जितेको थियो । पूर्व राष्ट्रिय खेलाडी पारस लुनियाको स्वामित्वमा रहने विराटनगरमा प्रफुल्ल वैद्य सहमालिक छन् । टोलीलाई महालक्ष्मी केबलको साथ रहनेछ । प्रतियोगिताको स्तरसँगै चर्चा बढिरहेको छ, यसरी नै नेपाली क्रिकेटलाई सहयोग गरिदिनु हुन म सबैसँग अनुरोध गर्दछु, पारसले बुधबार कार्यक्रममा भने । रणनीतिक खेलाडीले कम्तीमा २ लाख रुपैयाँ पाउने छन् । त्यसबाहेक फ्रेन्चाइज टिमले रणनीतिक खेलाडीलाई अरु सुविधा थप्न सक्नेछ । गत वर्ष शरद भेषावकरले विराटनगरको नेतृत्व गरेका थिए । तर, पारिवारिक कारण शरदले यसपल्ट डीपीएल खेल्ने छैनन् । धनगढीले रणनीतिक खेलाडीमा सोमपाल कामीलाई लिएको छ । राजकुमार श्रेष्ठ मालिक रहेको धनगढीका सहमालिकमा शाह नवाज आलम, गगन केसी र पुष्कर ओझा छन् । काठमाडौं गोल्डेन्सले राष्ट्रिय टोलीका उपकप्तान ज्ञानेन्द्र मल्ललाई रणनीतिक खेलाडी बनाएको छ । विगतभन्दा अझ बृहत हिसाबमा प्रतियोगिता आएको छ, विदेशी खेलाडी पनि आएकाले प्रतियोगितामा रौनक थपिएको छ, गोल्डेनगेट एजुकेसन नेटवर्कको सञ्चालनमा रहने काठमाडौंका मालिक रमेश सिलवालले भने, यस प्रतियोगितालाई सार्क स्तरीय बनाउनुपर्छ ।भेट्रान शक्ति गौचन रूपन्देही च्यालेन्जर्सका रणनीतिक खेलाडी हुन् । एसआर ग्रुपका सुरज उप्रेती सञ्चालक रहेको रूपन्देहीमा रोमित बज्राचार्य, विकास पाण्डे, अमित बज्राचार्य र समित बज्राचार्य सहमालिक छन् । शक्तिसँगै विनोद भण्डारी पनि गृहनगरको टोली महेन्द्रनगर युनाइटेडमा यथावत् छन् । गत वर्ष कञ्चनपुर आइकोनिकका रूपमा खेलेको टोली यसपल्ट नयाँ मालिकसँगै महेन्द्रनगर युनाइटेडमा खेल्न लागेको हो । सुशीलकुमार श्रेष्ठ सञ्चालक रहेको महेन्द्रनगरमा विकास केडिया, दिनेश मल्ल, अशोक पाण्डे, नवीन बोहरा र सुशील चटौत छन् । सीवाईसी अत्तरियाले दीपेन्द्रसिंह ऐरीलाई रणनीतिक खेलाडीमा लिएको छ । सिर्जनशील युवा क्लबको सञ्चालनमा रहने अत्तरियामा नरबहादुर राई अध्यक्ष तथा रजत शाही र अनुप भण्डारी सहसञ्चालक छन् । गत वर्ष अत्तरियाको नेतृत्व गरेका ज्ञानेन्द्रले नेपाली क्रिकेटको स्तर बढाउन यस खाले प्रतियोगिता जरुरी भएको बताए । रुस्लान प्रमुख प्रायोजक रहेको डीपीएल विजेताले २५ लाख र उपविजेताले १० लाख पाउने छन् । म्यान अफ द सिरिजले टीभीएस अपाचे बाइक पाउने छ । फागुन ९ मा प्रतियोगिताको अक्सन हुनेछ । घरेलु क्रिकेटका ७२ खेलाडीमा भाउ लगाइने छ । त्यसबाहेक दुई विदेशी खेलाडी पनि हुनेछन् । अक्सनका लागि खेलाडीलाई चार श्रेणीमा वर्गीकरण गरिएको छ । १२ खेलाडीका लागि फ्रेन्चाइज टोलीले ११ लाखसम्म खर्च गर्न पाउने आयोजक धनगढी क्रिकेट एकेडेमी (डीसीए) का अध्यक्ष सुवास शाहीले बताए ।"
फेडेरर सेमिफाइनलमा,"मेलबर्न (एएफपी) स्वीस खेलाडी रोजर फेडेरर चेक गणतन्त्रका टोमस बर्डिचलाई सोझो सेटमा पराजित गर्दै १४ औं पटक अस्ट्रेलियन ओपन टेनिसको सेमिफाइनल पुगेका छन् । २० औं ग्रान्ड स्लाम उपाधि पछयाइरहेका फेडेररले बुधबार बर्डिचमाथि ७६ (७१), ६३, ६४ को जित हात पारे । छैटौं अस्ट्रेलियन ओपन जित्ने दाउमा डिफेन्डिङ च्याम्पियन फेडेररले पहिलो सेटमा कठिन भए पनि उक्त जितले बाँकी खेल सहज भएको बताए ।उनले अब सेमिफाइनलमा दक्षिण कोरियाका चुङ ह्योनको सामना गर्ने छन् । चुङले बुधबारै अमेरिकी टेन्नास सान्डग्रेनलाई सोझो सेटमा पराजित गरेका हुन् । उत्कृष्ट लयमा रहेका ५८ औं वरीयताका चुङ ६४, ७६ (७५), ६३ ले विजयी रहे । उनी सन २००४ पछि सेमिफाइनल पुग्ने सबैभन्दा कम वरीयताका खेलाडी हुन् । फेडेररले चुङको खेल्ने शैली नोभाक जोकोभिचसँग मिल्दोजुल्दो रहेको बताए । चुङ आफैं पनि आफ्नो प्रदर्शन देखेर आश्चर्य मानिरहेका छन् । म ग्रान्ड स्लाममा दोस्रो सातासम्म कहिल्यै टिकेको थिइनँ । म आफ्नो खेलमा ध्यान दिएर अझै अगाडि बढ्न चाहन्छु, उनले भने ।महिलातर्फ जर्मनीकी एन्जेलिक केरबरले अमेरिकी म्याडिसन किजलाई ६१, ६२ को सोझो सेटले पराजित गरिन् । दुई वर्षअघि उपाधि जितेकी केरबरले सेमिफाइनल यात्रा तय गर्ने क्रममा किजको डरलाग्दो सर्भिस सहजै सामना गरिन् । किजले यसअघिका खेलमा कुनै सेट हारेकी थिइनन् । अर्को खेलमा विश्व नम्बर एक सिमोना हालेपले छैटौं वरीयताकी चेक खेलाडी क्यारोलिना प्लिस्कोभामाथि ६३, ६२ को जित रचिन् । पहिलो सेटमा ३० ले पछाडि रहे पनि रोमानियाकी हालेपले उत्कृष्ट पुनरागमन गर्दै लगातार नवौं जित दर्ता गरिन् ।"
थ्रीस्टार फाइनलमा,आजको सेमिफाइनलगरिफा युनाइटेडविरुद्ध मनाङ मस्र्याङदीइटहरी रंगशाला
धरानको जित,आजको खेलसीएमजी संकटाविरुद्ध एपीएफ क्लबपोखरा रंगशाला
