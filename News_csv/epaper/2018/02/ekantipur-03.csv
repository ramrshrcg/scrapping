शीर्षक,विवरण
इटहरीमा पनि बलात्कार गुपचुप,"इन्स्पेक्टर निलम्बितकाठमाडौं (कास) सामूहिक बलात्कार घटना गुपचुप मिलाउन खोज्ने महानगरीय प्रहरी वृत्त, दरबारमार्गको मुद्दा शाखाका इन्स्पेक्टर लक्ष्मण ठकुरी निलम्बनमा परेका छन् । महानगरीय प्रहरी परिसर, काठमाडौंले शुक्रबार ठकुरीलाई निलम्बन गर्न प्रहरी प्रधान कार्यालयलाई पत्र लेखेको छ ।यसअघि त्यही घटना आर्थिक प्रलोभनमा परेर गुपचुप पार्न खोजेको आरोपमा मुद्दा शाखाकै सई चन्द्र भण्डारी पनि निलम्बनमा परिसकेका छन् । ठकुरीलाई भने बुधबारै अनुसन्धानका लागि प्रहरी प्रधान कार्यालयमा तानिएको थियो । स्रोतका अनुसार उनीसँग बयान लिन सुरु गरिसकिएको छ । ठकुरीले सुरुवाती बयानमा युवतीमाथि नै दोष थोपरेका छन् । दरबारमार्गकै एक होटलमा सामूहिक बलात्कारमा परेकी युवतीसँग बिहीबार परिसरले बयान लिएको थियो । त्यसक्रममा युवतीले त्यस्तो कुनै घटना नभएको भन्दै बयान फेरेकी थिइन् । जबकि मेडिकल रिपोर्ट का क्रममा दिएको लिखित बयानमा उनले चारजनाले बलात्कार गरेको र आफूलाई नग्न बनाएर भिडियोसमेत खिचेको बताएकी छन् । आरोपित पक्षको दबाबका कारण युवतीले बयान फेरेको हुनसक्ने भन्दै प्रहरीले बिहीबारदेखि उनलाई गोप्य सेल्टरमा राखी मनोपरामर्श दिइरहेको छ ।परिसरका प्रमुख एसएसपी रवीन्द्र धानुकले युवतीमाथि बाह्य दबाब पर्न नदिने र उनलाई घटनाबारे बताउन सहज वातावरण तयार पार्ने प्रयास गरिरहेको बताए । गम्भीर प्रकृतिको घटना गुपचुप राख्ने काममा ककसको कस्तो संलग्नता थियो भनी खोजी पनि भइरहेको उनले जानकारी दिए । अनुसन्धान सकिएपछि कानुनको बर्खिलाप गएर घटनामा संलग्नता राखेका सबैलाई कडा कारबाही गरिनेछ, उनले भने ।"
निकट सहकार्यको स्वराजसूत्र,"काठमाडौं भारतीय विदेशमन्त्री सुष्मा स्वराज शुक्रबार अपराह्न दिल्ली फर्कने विमानमा चढेपछि उनीसँगै रहेका विदेश मन्त्रालयका प्रवक्ता रभिस कुमारले ट्वीटरमा लेखे, एउटा सफल भ्रमण सम्पन्न गरेर स्वदेशका लागि प्रस्थान गर्दैछांै । उनीहरूको भ्रमण कति सफल भयो, त्यो भविष्यले बताउला, तर अचानक भएको यो राजनीतिक भ्रमणले नेपालको विश्वास जितेर अगाडि बढ्ने भारतीय प्रयत्नलाई भने सार्वजनिक गरेको छ । निर्वाचनपछिको नेपाली राजनीतिक अवस्थाबारे प्रत्यक्ष जानकारी लिने र प्रभाव छर्ने प्रयोजनका लागि विदेशमन्त्री स्वराज बिहीबार काठमाडौं उत्रेकी थिइन्् । बिहीबारै भारतको लोकसभामा बजेट प्रस्तुत भएको थियो, उनी त्यसलाई पनि छाडेर काठमाडौं आएकी हुन्, यहाँ नयाँ सरकार गठनसमेत भइनसक्दै ।स्वराजले आफ्नो दुईदिने भ्रमण सफल भएको उल्लेख गर्दै नेपालको नयाँ सरकारसँग निकट रहेर सहकार्य गर्न तयार रहेको सन्देश दिएकी छन्् । उनको भ्रमण भावी प्रधानमन्त्रीका रूपमा हेरिएका केपी ओलीसँग सहकार्यका आधारहरू पहिल्याउने र खासगरी चीनतर्फको सम्भावित सम्बन्ध विस्तार रोक्ने राजनीतिक प्रयासमा केन्द्रित देखियो । साथै भारतीय प्रधानमन्त्री नरेन्द्र मोदीले निकट भविष्यमा गर्न चाहेको भनिएको तेस्रो नेपाल भ्रमणको रूपरेखा कोर्ने तयारीका रूपमा पनि यसलाई हेरिएको छ । संविधानसभाले जारी गरेको संविधानको विरोध गर्दै नाकाबन्दीसमेत लगाएको भारतले त्यही संविधान कार्यान्वयनका क्रममा भएका निर्वाचनको भने अचेल मुक्तकण्ठले प्रशंसा गर्ने गरेको छ । स्वदेश फर्किने क्रममा विदेशमन्त्री स्वराजले पनि यति छिटो तीन तहको निर्वाचन सफलताप्ूर्वक सम्पन्न गरेकामा खुसी व्यक्त गर्दै सहकार्यमा जोड दिइन् । मोदीकै चाहनामा उनी चुनावपछिको घटनाक्रम बुझ्दै द्विपक्षीय सम्बन्धमा बेलाबेला मडारिने बादल मेटाउन आएकी हुन्् । यो सम्बन्धको बादल हटे पनि आन्तरिक राजनीतिमा भने त्यसको प्रभाव पर्न सक्ने देखिएको छ । सरकार बन्नु तीन साताअघिको यो भ्रमणले सत्तारूढ दल र वाम सहकार्यमा समेत प्रभाव पार्न सक्ने राजनीतिक वृत्तमा चर्चा छ । वाम गठबन्धनको भविष्य तलमाथि भए त्यसको अपजस भारतलाई नै जाने निश्चित छ ।भारतीय विदेशमन्त्री आएकै दिन माओवादी अध्यक्ष पुष्पकमल दाहालले प्रतिक्रियावादीहरू वाम एकता भाँड्न सक्रिय रहेको सांकेतिक अभिव्यक्ति दिनुलाई पनि कतिपयले अर्थपूर्ण मानेका छन् । स्वराजले करिब २४ घण्टे नेपाल बसाइमा राष्ट्रपति विद्यादेवी भण्डारी, प्रधानमन्त्री शेरबहादुर देउवा, एमाले अध्यक्ष ओली, माओवादी अध्यक्ष दाहाल, संघीय फोरम अध्यक्ष उपेन्द्र यादव र राजपा अध्यक्षमण्डलका नेताहरूलाई भेटेकी थिइन्् । सबै भेटमा उनले भारत छिमेकसँग सहकार्य गर्दै अघि बढ््न चाहेको र नेपाल भारतको सबभन्दा उच्च प्राथमिकतामा रहेको सन्देश दिइन्् । आफ््नै पार्टी पराजित भए पनि सफलताप्ूर्वक निर्वाचन गराएकामा प्रधानमन्त्री देउवालाई बधाई दिएकी उनले महत्त्व भने निर्वाचनपछि बनेको ठ्ूलो दल एमालेलाई दिएको प्रस्टै देखियो । एमाले अध्यक्ष ओलीलाई दोस्रोपटक फोन गर्दा भारतीय प्रधानमन्त्री मोदीले आफूले उच्चस्तरीय द्ूत पठाउन चाहेको उल्लेख गरेका थिए, तर नाम सार्वजनिक गरिएको थिएन । त्यसको केही दिनपश्चात् भारतीय राजद्ूत मञ्जिवसिंह पुरीले विदेशमन्त्री स्वराज नै आउने जानकारी दिएपछि एमाले नेताहरूसमेत चकित परेका थिए । स्वराजको भ्रमणले सम्बन्ध सुधारको ढोका राम्रोसँग खोलेको छ । भनाइ र गराइ उस्तै भएको खण्डमा अब नेपाल र भारतबीच समस्या देखिँदैन, एक क्ूटनीतिज्ञले भने, यस्तो भ्रमणमा कुरा राम्रै हुन्छ, तर कहिलेकाहीँ क्ूटनीतिमा एकतिर देखाएर अर्कोतिर हान्ने काम पनि हुन्छ । अहिले त्यस्तो नहोला, आशा गरौं । सत्तारोहणको तयारीमा रहेको एमालेले स्वराजका लागि रात्रिभोज आयोजना गरेको थियो भने कांग्रेसले बिदाइ लञ्च दिएको थियो । वर्तमान संविधान लाग्ू गर्ने क्रममा निकै असन्तुष्ट मोदी सरकारले नेपालमा नाकाबन्दी लगाएको र यिनै स्वराजले आफ्नै संसद्मा त्यसको चर्को विरोधको सामना गर्नुपरेको दुई वर्ष पनि बितेको छैन । त्यो पृष्ठभ्ूमिबाट भारत माथि उठेको र नेपालसँग सम्बन्ध सुधार्न चाहेका थुपै्र दृष्टान्तहरू यसअघि नै देखिएको थियो । अहिले त्यसलाई पुष्टि गर्न स्वराज आएको नेताहरूको बुझाइ छ । स्वराजले वाम गठबन्धनको अर्को घटक माओवादी अध्यक्ष दाहालसँग ब्रेकफास्ट बैठक गरेकी थिइन्् । दाहाल उनलाई भेट््न एक्लै सोल्टी होटल पुगेका थिए । चुनावपछिको परिस्थिति र नयाँ सरकार गठनका विषयमा उहाँले जिज्ञासा राख्नुभयो, मैले त्यसबारेमा भइरहेका कुरा राखें, भेटपछि पत्रकारसँग प्रतिक्रिया दिँदै दाहालले भने, उहाँको यो सद््भाव भ्रमण हो, मैले त्यसै रूपमा बुझेको छु । सद्भाव प्रकट गर्नेबाहेक अन्य गम्भीर छलफलहरू भएनन् । भेटमा स्वराजले वाम गठबन्धनले बहुमत ल्याएकामा बधाई दिँदै नेपालमा राजनीतिक स्थायित्व कायम हुने विश्वास राखेकी थिइन् । खण्डित मतभन्दा बहुमतले नै मुुलुक विकास प्रक्रियामा जाने स्पष्ट सन्देश उनले दिएकी थिइन् । दाहालसँगको भेटपछि उनले फोरम अध्यक्ष यादवसँग पनि भेट गरिन् । यादव पनि उनलाई भेट््न एक्लै होटल पुगेका थिए । स्वराजले राष्ट्रपति भण्डारीसँग पनि शीतलनिवास पुगेर शिष्टाचार भेट गरिन् । त्यहाँ विदेशसचिव विजयकेशव गोखलेको परिचय गराउने क्रममा स्वराजले गोखलेका पिताको विवाह यही शीतलनिवासमै भएको सुनाइन् । विदेशसचिव गोखलेका हजुरबुबा भालचन्द्रकृष्ण गोखले नेपालका लागि भारतका तेस्रो राजद्ूत हुँदा भारतीय दूतावास यही भवनमा थियो । राष्ट्रपति भण्डारीसँग भेटेलगत्तै स्वराज प्रधानमन्त्री देउवालाई भेट््न बालुवाटार पुगिन् । देउवासँगको लञ्च बैठकमा उनले मन्त्री टोली र कांग्रेस नेताहरूको टोलीसँग छुट्टाछुट्टै भेटेकी थिइन् । उनले आरम्भमा अर्थमन्त्री ज्ञानेन्द्र कार्की, वाणिज्यमन्त्री सुनील थापा, अर्थराज्यमन्त्री उदयशमशेर राणा, परराष्ट्र अधिकारी र सल्लाहकारहरूसहित परराष्ट्रमन्त्रीसमेत रहेका देउवा नेतृत्व टोलीसँग छलफल गरेकी थिइन् । भारतीय पक्षबाट पनि राजद्ूत पुरीसहित टोलीमा सम्मिलित अधिकारीहरू उपस्थित थिए । उक्त छलफलमा द्विपक्षीय परियोजना, व्यापार, सडक सञ्जाललगायतमा भएको काम र अवरोधका विषयमा छलफल भएको थियो । त्यो भेटपछि देउवासहित कांग्रेस नेताहरू रामचन्द्र पौडेल, विमलेन्द्र निधि, शशांक कोइराला, कृष्णप्रसाद सिटौला, नारायण खडकालगायत सम्मिलित टोलीसँग स्वराजले वार्तालाप गरेकी थिइन् । उनले एमाले र माओवादीलाई सत्तारूढ र कांग्रेसलाई प्रतिपक्षी दल मानेझैं गरेर कुराकानी गरेको सहभागीले सुनाए । धेरै नेतासँग एक्लाएक्लै भेटेकी स्वराजले कोसँग कुन प्रकारको कुरा गरिन् भन्नेबारे आधिकारिक जानकारी दिइएको छैन । उनको धारणा नेपाली नेताहरूको प्रतिक्रियाका आधारमा मात्र सार्वजनिक भएको हो । प्रधानमन्त्रीका परराष्ट्र मामिला सल्लाहकार दिनेश भट्टराईले कान्तिपुरसँग भने, यस्ता एक्लाएक्लै हुने वार्ताबारे राज्य संयन्त्रलाई जिम्मेवार नेताले जानकारी गराउने प्रचलन छ । त्यो हुनेमा सरकार विश्वस्त छ ।"
सर्वोच्चले भन्योदूषित खाद्य बाँड्नेलाई कालोसूचीमा राख्नू,यस्ता छन् सरकारलाई निर्देशनअन्तर्राष्ट्रिय समुदायबाट प्राप्त खाद्यान्न परीक्षण गरेर मात्र ग्रहण गर्नूखाद्य सुरक्षा र भोकमरीको जोखिम टार्न खाद्यान्न भण्डारण गर्नूकृषि भूमिलाई गैरकृषि प्रयोजनमा रूपान्तरण गर्ने काम रोक्नूजमिनको उत्पादकत्व बढ्ने नीति र कानुन बनाई कार्यान्वयन गर्नू
प्रतिनिधिसभाको नतिजा फागुन ५ भित्र,"काठमाडौं निर्वाचन आयोगले प्रतिनिधिसभा समानुपातिक विजयी उम्मेदवारको नाम प्रस्तावित गर्न दलहरूलाई दिइने समयसीमा घटाएको छ । आयोगले समानुपातिक निर्वाचन निर्देशिका संशोधन गरी ७ दिनलाई ३ दिनमा झारेको हो ।प्रतिनिधिसभा परिणाम ढिलो भएकोमा आलोचना बढेपछि केही दिन छिटो दिन आयोगले निर्देशिका संशोधन गरेको हो । निर्वाचन आयोगका अनुसार प्रतिनिधिसभाको अन्तिम नतिजा फागुन ५ भित्र दिने तयारी छ ।निर्वाचन आयुक्त ईश्वरीप्रसाद पौडेलले प्रतिनिधिसभाको परिणाम कसरी छिटो दिन सकिन्छ भन्ने उपाय निकाल्ने क्रममा निर्देशिका संशोधन गरिएको बताए । संवैधानिक र कानुनी प्रावधानका कारण प्रतिनिधिसभा निर्वाचन परिणाम दिन राष्ट्रिय सभा निर्वाचन पर्खिनुपरेको हो, उनले भने, राष्ट्रिय सभा निर्वाचन परिणामपछि द्रुत गतिमा काम गरेर प्रतिनिधिसभाको परिणाम दिने आयोगको तयारी छ ।पौडेलले ढिलोमा फागुन ५ गते प्रतिनिधिसभाको परिणाम राष्ट्रपतिसमक्ष बुझाइसकिने बताए । उनका अनुसार राष्ट्रिय सभाको परिणाम माघ २५ गते आइसक्ने र माघ २६ गते समानुपातिकको नामावली बुझाउन दलहरूलाई ३ दिन समय दिएर पत्राचार गरिने तयारी छ । दलहरूले नाम बुझाउने अवधि माघ २९ सम्म पाउने छन् । आयोग प्रतिनिधिसभाको परिणाम दिन आतुर छ, यसमा दलहरूले पनि सघाउनुपर्छ, आयुक्त पौडेलले भने, ३ दिनको अवधिभित्र दलहरूले नियमानुसार क्रम आबद्धता र क्लस्टर मिलाएर सूची बुझाए परिणाम अझ छिटो दिन सकिन्छ । सच्याउन समय दिनै पर्दैन ।राजनीतिक दलले विजयीको नाम बुझाइसकेपछि नमिलेका विषय मिलाउन फेरि पाउने समयसीमा पनि घटाइएको छ । यसअघि दलले नाम बुझाएपछि आवश्यक अध्ययन गरी आयोगले नमिलेको विषय मिलाउन ३ दिन समय दिने प्रावधानलाई २ दिनमा झारिएको छ । आयोगले समयसीमा घटाउन समानुपातिक निर्वाचन निर्देशिकाको दफा ३४ र ३५ को प्रावधान संशोधन गरिएको छ ।आयोगले पत्र पठाएपछि सुरुमा ७ दिन र त्यसपछि सच्याउन ३ दिन गरी समानुपातिकबाट विजयी हुने उम्मेदवारको नाम प्रस्ताव गर्न दलहरूले १० दिन पाउने प्रावधान रहेकोमा संशोधन गरी ५ दिनमा झारिएको छ ।प्रतिनिधिसभाको निर्वाचन मंसिर १० र २१ गरी दुई चरणमा सम्पन्न भएको थियो । निर्वाचन भएको दुई महिना भइसक्दासम्म संवैधानिक प्रावधानका कारण आयोगले परिणाम दिन सकेको छैन । सँगै निर्वाचन सम्पन्न भएको प्रदेशसभाका सदस्यहरूले भने काम थालिसकेका छन् । राष्ट्रिय सभा निर्वाचन नभई प्रतिनिधिसभाको समानुपातिकतर्फको परिणाम दिन आयोगलाई संवैधानिक र कानुनी जटिलता छ । संघीय संसद्मा प्रत्येक दलले ३३ प्रतिशत महिला प्रतिनिधित्व गराउनुपर्ने संवैधानिक प्रावधान छ । प्रतिनिधिसभा र राष्ट्रिय सभाको संयुक्त रूप नै संघीय संसद् हो । प्रतिनिधिसभाको प्रत्यक्ष र राष्ट्रिय सभामा निर्वाचितबाट ३३ प्रतिशत महिला नपुगे समानुपातिक सूचीबाट पुर्याउनुपर्ने प्रावधान छ । आयोगले राष्ट्रिय सभाको समेत परिणाम हेरेपछि मात्रै समानुपातिकबाट कुन दलले कति संख्यामा महिला पठाउनुपर्ने हो, तोक्न सक्ने भएकाले प्रतिनिधिसभाको निर्वाचन परिणाम होल्ड भएको हो । राष्ट्रिय सभा निर्वाचन माघ २४ लाई तोकिएको छ ।राष्ट्रिय सभा निर्वाचन परिणामपछि मात्रै आयोगले दलहरूलाई समानुपातिकको सिट संख्या र पठाउनुपर्ने महिला तथा अन्य समावेशी क्लस्टर तोकेर पत्राचार गर्ने हो । निर्वाचन निर्देशिकाको पुरानो प्रावधानअनुसार प्रतिनिधिसभाको सम्पूर्ण परिणाम राष्ट्रपतिलाई बुझाउँदा फागुनको दोस्रो साता लाग्न सक्ने अनुमान गरिएको थियो । तर, अब फागुनको पहिलो साताभित्र परिणाम दिइसक्ने लक्ष्य आयोगले राखेको छ ।"
सात प्रदेशमा पुग्यो ४ अर्ब ३४ करोड,"काठमाडौं  प्रदेशसभाको पहिलो बैठक बस्ने क्रमसँगै प्रदेश सरकारका लागि आवश्यक स्रोत तथा जनशक्ति खटाउने कामसमेत धमाधम भइरहेको छ । प्रादेशिक संरचना कार्यान्वयनमा हालसम्म अर्थ मन्त्रालयले सातवटै प्रदेशमा गरी करिब ४ अर्ब ३४ करोड रुपैयाँ निकासा गरिसकेको छ ।पछिल्लो पटक माघ १८ मा अर्थले सातवटै प्रदेशका प्रत्येक मन्त्रालयका लागि ५ करोडका दरले थप रकम पठाएको छ । मन्त्रिपरिषद्ले स्वीकृत गरेको प्रस्तावअनुसार प्रत्येक प्रदेशमा मुख्यमन्त्रीको कार्यालयसहित सातवटा मन्त्रालय रहनेछन् । यही आधारमा सातवटै प्रदेशका मन्त्रालयका लागि मात्र २ अर्ब ४५ करोड रुपैयाँ पठाइएको हो । यसबाहेक प्रत्येक प्रदेशसभाका लागि १० करोड रुपैयाँका हिसाबले ७० करोड रुपैयाँसमेत अर्थले निकासा गरेको छ । प्रदेश संरचना कार्यान्वयनका लागि भन्दै चालु आवको वार्षिक बजेटमा सातवटै प्रदेशलाई वित्तीय समानीकरणअन्तर्गत १ अर्ब २ करोडका दरले कुल ७ अर्ब १४ करोड रुपैयाँ विनियोजन गरिएको थियो । अर्थ मन्त्रालयले गरेको पछिल्लो निकासा त्यसैअन्तर्गतको हो । वार्षिक बजेटमा समावेश भएबाहेक पनि प्रदेश प्रमुखको कार्यालय सञ्चालनका लागि २ करोडका दरले १४ करोड रुपैयाँ निकासा गरिएको छ । सरकारले यसअघि नै अस्थायी मुकामका भवन मर्मत तथा व्यवस्थापनका लागि भन्दै सहरी विकास मन्त्रालयमार्फत खर्च हुने गरी १ अर्ब ५ करोड रुपैयाँ विनियोजन गरेको थियो । त्यसमध्ये ५२ करोड रुपैयाँभन्दा बढी खर्च भइसकेको सहरी विकास मन्त्रालय स्रोतले जनाएको छ । सरकारले बजेट निकासासँगै कर्मचारी खटाउने कामलाई पनि तीव्रता दिएको छ । सामान्य प्रशासन मन्त्रालयका अनुसार हालसम्म सातवटा प्रदेशमा ६ सयभन्दा बढी कर्मचारी खटाइसकिएका छन् । थप कर्मचारीका लागि मन्त्रालय तथा विभिन्न कार्यालयलाई अनुरोध गरेका छौं, उहाँहरूले सिफारिस गरेका आधारमा क्रमश: प्रदेशमा खटाइनेछ, मन्त्रालयका प्रवक्ता शिवराम न्यौपानेले भने, त्यसबाहेक नयाँ नियुक्ति पाएर अतिरिक्त समूहमा रहेका कर्मचारीसमेत धमाधम पठाउँदैछौं । प्रदेश प्रमुखको कार्यालयमा भने यसअघि नै १३ जनाका दरले सातवटै प्रदेशमा गरी ९१ जना कर्मचारी खटिइसकेका छन् । प्रधानमन्त्री तथा मन्त्रिपरिषद् कार्यालयले १० माघमा पारित गरेको प्रदेशको अस्थायी प्रशासनिक संरचनाअनुसार सातै प्रदेशका लागि २ हजारभन्दा बढी कर्मचारी आवश्यक पर्छ । प्रत्येक प्रदेशमा प्रदेश प्रमुख, मुख्यमन्त्री तथा मन्त्रिपरिषद् कार्यालय, प्रदेशसभा सचिवालय र ६ वटा मन्त्रालयसहित विभिन्न ९ वटा कार्यालय रहनेछन् । एकैपटक त्यति ठूलो संख्यामा जनशक्ति खटाउन सम्भव नभएपछि मन्त्रालयले तत्काल आवश्यक देखिएका कर्मचारी मात्र पठाउँदै जाने नीति लिएको छ । मन्त्रिपरिषद्ले स्वीकृत गरेको अस्थायी संरचनाका अनुसार सातै प्रदेशमा प्रशासन सेवाका ३५, कृषि सेवाका ७, वन सेवाका ७, इन्जिनियरिङ सेवाका ७ र कानुन सेवाका ७ सहसचिव खटिनेछन् । त्यसैगरी विभिन्न सेवा समूहका १ सय ९३ जना उपसचिव रहनेछन् । अनुगमन फितलो, कार्यान्वयनमा बाधासामान्य प्रशासन मन्त्रालयले प्रदेशका लागि आवश्यक कर्मचारी खटाइएको दाबी गरे पनि सबैतिर पुगेनपुगेको अनुगमन भने हुन सकेको छैन । यसले गर्दा केन्द्रबाट कर्मचारी खटाइने तर कार्यस्थल नपुग्ने परिस्थिति सिर्जना भएको छ । विशेषगरी उच्च तहका कर्मचारी कार्यस्थल नपुग्दा कतिपय मन्त्रालय नै सञ्चालनमा आउन सकेका छैनन् । ४ नम्बर प्रदेशमा केन्द्रबाट कर्मचारी नपुगेका कारण मुख्यमन्त्री तथा मन्त्रिपरिषद् कार्यालय र आन्तरिक मामिला तथा कानुन मन्त्रालयको काम रोकिएको छ । जबकि ४ नम्बर प्रदेशको पहिलो प्रदेशसभा बैठक माघ २२ लाई तोकिएको छ । उक्त प्रदेशका प्रमुख सचिव लक्ष्मण अर्याल केन्द्रबाट खटाइएका सचिवहरू आइनपुगेकाले कार्यालय सञ्चालनमा नआएको बताउँछन् । तोकिएको समयमा कर्मचारी नखटिनुलाई सिंहदरबारभित्रको पुरानो मानसिकताको उपज ठान्छन् उनी । संघीयता कार्यान्वयन गर्ने हो त्यस्तो मानसिकता त्याग्नुपर्छ । यस्तो ऐतिहासिक क्षणमा सबैको तत्परता र सहयोग आवश्यक छ । पुरानै सोचबाट अघि बढ्न सम्भव छैन, उनले भने ।प्रधानमन्त्री तथा मन्त्रिपरिषद् कार्यालयका प्रवक्ता डिल्लीराम शर्मा कानुनले नै कर्मचारी व्यवस्थापनको जिम्मेवारी सामान्य प्रशासन मन्त्रालयलाई दिएको हुँदा खटाइएका कर्मचारी कार्यस्थल पुगेनपुगेको अनुगमन गर्ने काम पनि उसैको भएको बताउँछन् । जनशक्ति व्यवस्थापनको काम सामान्य प्रशासन र विषयगत मन्त्रालयको हो, जिम्मेवारीबाट पन्छिन मिल्दैन, उनले भने, केही समस्या आइपरे प्रधानमन्त्री तथा मन्त्रिपरिषद् कार्यालयले त्यसको सहजीकरण गर्दै आएको छ ।"
मौलिकता जोगाउनै चुनौती,"पोखरा मोटरभन्दा पहिले जहाज देख्यो पोखराले । २००८ सालमा यहाँ पहिलोपटक जहाज आएको थियो । त्यसको झन्डै डेढ दशकपछि मात्रै मोटर गुड्यो । पहिले महेन्द्र पुलदेखि विन्ध्यवासिनीसम्मको नेवार बस्तीलाई मात्रै पोखरा भन्ने गरिन्थ्यो । अहिले पोखरालेखनाथ महानगर बनिसक्दा यसको परिचय फराकिलो बनेको छ । ४ नम्बर प्रदेशको अस्थायी मुकाम बनेसँगै यहाँ चुनौतीका चाङ पनि उत्तिकै बढेका छन् ।दीर्घकालीन योजना र परियोजना नहुँदा काठमाडौंले जसरी पोखराले पनि मौलिकता गुमाउँदै गएको छ । प्रदेशअन्तर्गतका संरचना पोखरामा मात्रै सीमित गर्दा पर्यटकीय नगरी अस्तव्यस्त हुने सर्वसाधारणको चिन्ता छ । पोखराभन्दा ठूला उपत्यका वरिपरि छन् । पर्वतको कुस्मा, ज्ञादी, फलेबास, बलेवा, बागलुङ, लमजुङका करापुटार र भोर्लेटार, कास्कीको दाङसिमर्याङको टार, पोल्याङटारदेखि सिसाघाट, गोरखा र तनहुँको सीमामा पर्ने पालुङटार उपत्यकालाई द्रुतमार्गले जोडेर प्रादेशिक राजधानीका संरचना विस्तार गर्न सकिन्छ । तनहुँकै ढोरफिर्दी उपत्यका पनि विशाल छ । पोखराका धेरै खुला र सार्वजनिक जग्गा सरकारी एवं गैरसरकारी संस्थाको नाममा दर्ता भइसकेका छन् । महानगरको संरचना र सरकारी तथा प्रशासनिक कार्यालय बजारभित्रै छन् । प्रदेश राजधानीको संरचना पनि मुख्य बजारभित्रै राख्दा बसोबास, यातायात, खानेपानी, ढलनिकासमा समस्या निम्तिने देखिन्छ । प्रदेशका मन्त्रालय, एनजीओ, आईएनजीओ, विभिन्न वित्तीय संस्था थपिँदा अव्यवस्थित बजारीकरणको सम्भावना छ । प्रतिनिधिसभा सदस्य रवीन्द्र अधिकारी पोखरामा सबै कार्यालय केन्द्रित गरी साँघुरो बनाउन नहुने पक्षमा छन् । ग्रेटर पोखराको अवधारणा लागू गर्न अलि फराकिलो भएर सोच्नुपर्छ, उनी भन्छन्, ठूला सहरलाई जोड्ने केन्द्रका रूपमा पोखरालाई बनाउनुपर्छ । प्रदेश मुकाममा तनहुँको खैरेनीटार, दमौली, स्याङ्जा र पर्वतका सहर समेटेर ग्रेटर पोखरा बनाउनुपर्ने उनको तर्क छ ।साबिकको पोखरा उपमहानगरपालिका र लेखनाथ नगरपालिका जोडिएर पोखरा(लेखनाथ महानगरपालिका बनेको हो । देशकै ठूलो महानगर बनेपछि साबिकको लेखनाथका स्थानीयले पोखरामा मात्रै प्रदेश मातहतका कार्यालय राख्न नहुने आवाज उठाएका छन् । प्रदेशसभा सदस्य दीपक कोइराला प्रदेशका कार्यालयलाई विकेन्द्रित गर्नुपर्ने बताउँछन् । कास्की १ क बाट निर्वाचित उनले साबिकको लेखनाथमा प्रदेशसभा वा मुख्यमन्त्रीको कार्यालय स्थापना गर्ने कुरालाई चुनावी मुद्दै बनाएका थिए । बृहत् पोखराको अवधारणामा कार्यालयहरू विकेन्द्रित गर्नुपर्छ, उनी भन्छन्, अझै पनि साबिकको लेखनाथमा कुनै कार्यालय ल्याउने हाम्रो पहल छ । साबिकको लेखनाथ नगरपालिकासमेत गाभिएर बनेको महानगरको क्षेत्रफल ४ सय ६४ दशमलव २४ वर्गकिमि छ । यहाँको कुल जनसंख्या ४ लाख १४ हजार १ सय ४१ छ ।धेरैलाई पायक, थोरै अपायकसंघीय संरचनाअनुसार प्रदेश घोषणा गरिँदा ४ नम्बर प्रदेशको राजधानीका लागि सुरुदेखि नै पोखराको नाम अगाडि आयो । दु्रततर सहरीकरणको चपेटामा परेको पर्यटकीय नगरीले राजधानी हुने योग्यता राख्नेमा सबैजसो दलका नेताहरू एकमत देखिए । ११ जिल्ला समेटिएको ४ नम्बर प्रदेशमा कास्की, तनहुँ, पर्वत, बागलुङ, म्याग्दी, मुस्ताङ, स्याङ्जा, गोरखा, लमजुङ र मनाङका लागि पहिलेदेखि नै क्षेत्रीय मुकाम रहिआएको हो । त्यसैले पनि पोखरालाई प्रदेश मुकाम तोक्दा प्रदेशका कुनै जिल्लामा विरोध भएन । ४ नम्बर प्रदेशमा मिसिएको पूर्वी नवलपरासीलाई भने पोखरा पायक पर्ने सहर होइन । तनहुँको भीमाद हुँदै सञ्चालनमा आउने तयारीमा रहेको सडक स्तरीय नभएसम्म पूर्वी नवलपरासीका लागि पोखरा सजिलो मुकाम बन्न गाह्रो छ । हिमालपारिका मनाङ र मुस्ताङका बासिन्दा जाडो छल्न झर्ने पहिलो सहर पोखरा नै हो । सोझो यातायात सम्पर्क रहेको स्याङ्जा, पर्वत, बागलुङ, म्याग्दी, गोरखा र लमजुङका लागि पनि पोखरा सुगम छ । निर्माणाधीन क्षेत्रीय अन्तर्राष्ट्रिय विमानस्थलको सञ्चालनपछि पोखरामा बसोबासीको चाप काठमाडौंझंै हुने अवस्था छ । पायक र अपायकको कुराभन्दा पनि प्रादेशिक राजधानी तनहुँका कुनै फाँट छानेर राख्न सकिन्थ्यो, उद्योग वाणिज्य संघका पूर्वअध्यक्ष आनन्दराज मुल्मी भन्छन्, विकासको दूरगामी योजना बनाएर काम गरौं भन्नेमा नेताहरू दूरदर्शी नहुँदा जहाँ सुविधा छ, त्यसैलाई राजधानी बनाउन कस्सिए । बढदो जनसंख्या र सवारी चापको अनुपातमा पोखरा साँघुरो हुँदै गएको उनको भनाइ छ ।"
वाणिज्यदूतले बिरामी भेटे,मलेसिया (कास) डुरियन फ्लेबरको कफी पिएपछि गम्भीर बिरामी परेका दुई नेपालीलाई मलेसियाको पेनागस्थित नेपाली अवैतनिक वाणिज्यदूत दातुक हवाङ चेङ ग्वानले भेटेका छन् । उनले बिहीबार पेनाङ अस्पतालमै पुगेर ३१ वर्षीय विष्णु श्रेष्ठ र ४५ वर्षीय मंगलप्रसाद सापकोटाको स्वास्थ्य स्थितिबारे जानकारी लिएको नेपाली दूतावासका द्वितीय सचिव प्रेमराज गौतमले बताए । दुवै जना गोल्डेन ट्रियन्गल सेक्युरिटी कम्पनीमातहत त्यहाँको पुलाउ तिकुसस्थित एक आवासीय भवनमा सुरक्षा गार्डको काम गर्छन् । बुधबार बिहान कफी पिएको ५ मिनेटमै दुवै जनालाई रिँगटा लागेको थियो । लगत्तै एक जना अचेत हुन पुगे भने अर्का पनि गम्भीर बिरामी परे । मलेसियाको अंग्रेजी भाषाको न्युजपोर्टल द स्टार डटकम डट माई ले उल्लेख गरेअनुसार उक्त अस्पतालमा गत एक सातामा यस्तै घटनाका ५ बिरामी भर्ना भइसकेका छन् । तीमध्ये ३ जना डिस्चार्ज भएका छन् भने २ नेपालीको उपचार जारी छ । हाल दुवैको अवस्था खतरामुक्त रहेको र चिकित्सकको रिपोर्ट आएसँगै डिस्चार्ज हुने उनीहरू कार्यरत कम्पनीका एक कर्मचारीले बताए ।
इन्डोनेसियाली मन्त्रीसँग राजदूतको बिदाइ भेट,"मलेसिया (कास) मलेसिया र इन्डोनेसियाका लागि नेपाली राजदूत डा निरञ्जनमानसिंह बस्न्यातले इन्डोनेसियाली परराष्ट्रमन्त्री रेट्नो मारसुडीसित भेटवार्ता गरेका छन् । राजदूत बस्न्यात र मन्त्री मारसुदीबीच बिहीबार उनको कार्यकक्षमा भएको बिदाइ भेटमा द्विपक्षीय सम्बन्धलाई जनस्तरसम्म अभिवृद्धि गर्ने विषयमा छलफल भएको नेपाली दूतावासले जनाएको छ । उनीहरूले इन्डोनेसियाको बोरोबुडर मन्दिर र नेपालको लुम्बिनीबीच भगिनी सम्बन्ध स्थापना गर्ने, नेपाली विद्यार्थीहरूलाई इन्डोनेसियाका अध्ययन संस्थाहरूमा छात्रवृत्तिको व्यवस्था गर्नेलगायत विषयमा पनि छलफल गरे । मन्त्री मारसुदीले भविष्यमा नेपालसँग परस्पर सम्बन्ध अझ सुदृढ र सबल बनाउन इन्डोनेसिया सकारात्मक रहेको उल्लेख गर्दै नेपालले संयुक्त राष्ट्रसंघमार्फत विश्वमा शान्ति स्थापनार्थ खेलेको भूमिकाको प्रशंसा गरिन् । भेटवार्तामा नेपाली दूतावासका द्वितीय सचीव प्रेमराज गौतम र इन्डोनेसियास्थित अवैतनिक वाणिज्यदूत बाली सपुत्र जनो सातीको पनि सहभागी थिए । राजदूत बस्न्यात कार्यकाल पूरा गरी यही फेबु्रअरीमा नेपाल फर्कंदै छन् ।"
दुर्घटनामा २ को मृत्यु,"नेपालगन्ज (कास) भारतको बहराइच जिल्ला रिसियामा भएको सडक दुर्घटनामा परी नेपालगन्जका दुईजनाको मृत्यु भएको छ । ४ जना गम्भीर घाइते भएका छन् । बिहीबार नेपालगन्जबाट आफ्नै गाडीमा भारत जाने क्रममा ट्रकले ठक्कर दिँदा नेपालगन्जका मुनब्बर अली हल्वाई र रोशन शाहको घटनास्थलमा मृत्यु भएको प्रहरीले जनाएको छ । उक्त गाडीमा सवार अंगुर खड्का, संगम शाह, रणबहादुर विष्ट र इमरान अली हल्वाई गम्भीर घाइते भएका छन् । शव पोस्टमार्टमका लागि बहराइच पठाइएको र घाइतेको उपचारका लागि लखनऊ रिफर गरिएको प्रहरीले जनाएको छ ।"
परिवर्तनको अनुभूति भएन,"कञ्चनपुरको शुक्लाफाँटा नगरपालिका ११, सिगास टोलका सुकुम्बासी दलबहादुर बोहराले जनप्रतिनिधि सहभागी एक कार्यक्रममा भने, अब नेताहरूले काम गर्लान् भन्ने आस मरिसक्यो । तर, उहाँहरूबाहेक हाम्रा गुनासा सुन्ने अरू निकाय पनि त छैन । स्थानीय तहको निर्वाचनअघि उम्मेदवारहरूले गरेका प्रतिबद्धता र अहिले भइरहेका गतिविधि देखेर उनी सन्तुष्ट छैनन् । निर्वाचन प्रचारप्रसारका क्रममा उम्मेदवारहरूले सुकुम्बासी टोलमा पुगेर व्यवस्थित बसोबाससँगै शिक्षा, स्वास्थ्य, खानेपानीलगायतका माग पूरा गर्ने प्रतिबद्धता गरेका थिए । अहिलेसम्म न त सुकुम्बासी टोलमा कुनै स्वास्थ्यकर्मी पुगेका छन्, न उनीहरूका बालबालिकाले पढ्न पाएका छन् । विगतको स्थानीय निकाय र अहिलेको स्थानीय तहको कामको शैली एउटै देखिन्छ, भीमदत्त नगरपालिका ९ का नरेन्द्र धामीले भने, जनताले नयाँ संरचनाअनुसारको विकासको अनुभव गर्न पाएका छैनन् । उनले स्थानीय तहले सडक ग्राभेल र कालोपत्रेमा मात्रै जोड दिएको र त्यो पनि दिगो नभएको गुनासो गरे । ७ नगरपालिका र २ गाउँपालिका रहेको कञ्चनपुरका अधिकांश स्थानीय तहका सर्वसाधारणको यस्तै गुनासो छ । जनप्रतिनिधिहरूले भोट माग्ने बेला दिएका आश्वासन बिर्सेको उनीहरूको गुनासो छ । कृषि, पशुसेवा, स्वास्थ्य र शिक्षालगायतका विषयगत स्थानीय तहमा गाभिएपछि उक्त कार्यालयबाट प्राप्त हुने सेवाको स्तरसमेत खस्केको सेवाग्राहीको गुनासो छ । कहिले कर्मचारी भेटिँदैनन्, भेटिए पनि नीति तथा कार्यक्रम छैन भन्छन् । महाकाली नगरपालिकाका रामबहादुर चुनाराले भने, जनप्रतिनिधि पनि कर्मचारी छैनन् भन्दै पन्छिन्छन् । अधिकांश स्थानीय तहले कृषि र पशु सेवातर्फको बजेट विकास निर्माणमा हालेका छन् । जनप्रतिनिधि भने कर्मचारी अभावका बावजुद पनि गाउँमा विकास निर्माणका कामसँगै सेवाप्रदायकका काम भइरहेको बताउँछन् । ७ महिना पहिलेको अवस्था र अहिलेको अवस्थामा निकै फरक आएको छ । शुक्लाफाँटा नगरपालिकाका प्रमुख दिलबहादुर ऐरले भने, अझै पनि वडा कार्यालय स्थापनाका लागि पर्याप्त मात्रामा कर्मचारी आइपुगेका छैनन्, तैपनि हामीले काम गरिरहेका छौं । अहिले पनि अधिकांश स्थानीय तहमा कर्मचारी अभावमा वडा कार्यालय संयुक्त रूपमा सञ्चालन छन् । एउटै कर्मचारीले ५५ वडा कार्यालयको जिम्मेवारी सम्हाल्दै आएका छन् । केही ठाउँमा जनप्रतिनिधिले नै कर्मचारीको समेत काम गर्नुपर्ने अवस्था छ । कर्मचारीदेखि जनप्रतिनिधि सबैको काम गरिरहेका छौं, शुक्लाफाँटा नगरपालिका ११ का वडाध्यक्ष दिलबहादुर बुढाले भने, बिहानदेखि साँझ अबेरसम्म काममै खटिएका छौं । डोलीमा सुत्केरीसिद्धि (चितवन) अरूलाई स्वास्थ्यचौकी गएर सुत्केरी गराउनुपर्ने सन्देश दिँदै हिँड्ने नन्दमायालाई १० जना गाउँलेले आलोपालो गर्दै डोलीमा बोकेर सिद्धि तीन दोभानस्थित स्वास्थ्यचौकी पुर्याए । उनलाई प्रसूति व्यथा लागेपछि स्वास्थ्यचौकी लगिएको हो । खिर्कीबाट बोकेर स्वास्थ्यचौकी पुर्याउन ४ घण्टा लाग्यो, डोली बोक्नेमध्येका एक समबहादुर चेपाङले भने, गाडी चल्दैन, त्यसैले बोकेरै स्वास्थ्यचौकी पुर्याउनुपरेको हो । उनका अनुसार स्वास्थ्यचौकीमा एक दिन राखेर भोलिपल्ट गाउँलेले पुन: डोलीमै बोकेर गाउँ फर्काए ।सधैं कष्ट सहनुपरेकाले गाउँ नगरपालिकाभित्र पर्छ भन्दा दु:ख लाग्ने गरेको गुनासो गाउँलेले गरे । अझै पनि बिरामीलाई घन्टौं बोकेर स्वास्थ्यचौकी पुर्याउनुको विकल्प छैन । गाउँको अवस्था यस्तै छ, सानीमायाले भनिन्, बोकेरै स्वास्थ्यचौकी लग्नुपर्छ, गाडी चढ्न पाइँदैन । उनले पहिलेभन्दा अहिले गाउँमा स्वास्थ्यचौकी गएर सुत्केरी गराउनुपर्छ भन्ने चेतना सबैमा फैलँदै गएकामा खुसी लागेको बताइन् ।केन्द्र पुग्न अर्कै जिल्लाको बाटोरुकुम पश्चिम आठबिसकोट नगरपालिका ६ का वडाध्यक्ष डिलबहादुर सार्की नगरपालिका केन्द्र रहेको राडी पुग्न छिमेकी जाजरकोटको बाटो जान्छन् । अरू बेला नगए पनि नगर कार्यपालिकाको बैठकका लागि उनी हरेक महिना राडी नपुगी सुखै छैन ।नगरपालिका ४ का वडाध्यक्ष बाबुराम विष्ट र ५ नम्बर वडाका वडाध्यक्ष प्रजिते कामी पनि जाजरकोटको बाटो हुँदै हरेक महिनाको नगर बैठकका लागि राडी पुग्छन् । सार्की, विष्ट र कामी मात्र होइन, आठबिसकोट नगरपालिकाको केन्द्र राडी पुग्न ४, ५ र ६ वडाका सर्वसाधारण जाजरकोट जिल्ला हुदै जानुको विकल्प छैन ।आठबिसकोट नगरपालिकाका ४, ५ र ६ वडा साबिकको गोतामकोट गाविस हो । साबिकको गोतामकोट र साबिककै आठबिसकोट गाविस आपसमा जोडिएको भए पनि भौगोलिक कठिनाइका कारण सर्वसाधारण वर्षौंदेखि जाजरकोट भएरै राडी पुग्ने गरेका छन् । स्थानीय तहको सिमाना निर्धारण गर्ने क्रममा साबिकको गोतामकोट र आठबिसकोट गाविस आठबिसकोट नगरपालिकामा परेपछि उक्त नगरपालिकाकाको केन्द्र राडी तोकिएको छ । ती तीन वडाका सर्वसाधारण जाजरकोटको नलगाड नगरपालिका भएर हिंड्ने गर्छन् । जाजरकोटको नलगाड नगरपालिकाको १९ किलोमिटर भूभाग हिंडेपछि मात्रै ती तीन वडाका सर्वसाधारण नगरपालिकाको केन्द्र पुग्छन् । ठूलीभेरी तर्नलाई दुई ठाउँमा झोलुंगे पुल पनि पार गर्नुपर्छ । रुकुम पश्चिमको आठबिसकोट नगरपालिका६, को गोतामकोटबाट जाजरकोटको नलगाड नगरपालिका१२, को तल्लु पुग्नलाई पहिलो झोलुंगे पुल तर्नुपर्छ भने राडी पुग्ने समयमा फेरि जाजरकोटको नलगाड नगरपालिका८, बगरादेखि रुकुम पश्चिमको आठबिसकोट नगरपालिका९, राडी पुग्न अर्को झोलुंगे पुल तर्नुपर्छ । नगरपालिकामा हुने काम मात्रै होइन अन्य धेरै कामकाजका लागि राडी नआई हुँदैन, ४ नम्बर वडाकी कुशला खड्काले भनिन्, तर आफ्नै नगरपालिकाको केन्द्र जान अर्को जिल्ला नपुगी सम्भव नै छैन । आठबीसकोट नगरपालिका प्रमुख गोर्खबहादुर केसीले राडीबाट गोतामकोटसम्म सडक विस्तार गर्न ठूला भीरपहराका कारण कठिन भएको बताए ।"
नगरपालिकाबाटै सम्बन्ध विच्छेद,"रुकुम पश्चिम आठबिसकोट नगरपालिकाले न्यायिक समितिमा परेको निवेदनमाथि सुनुवाइ गर्दै एक दम्पतीको सम्बन्ध विच्छेद गराएको छ । समितिले दुवै पक्षसँग छलफल गराई मेलमिलापबाट सम्बन्ध विच्छेद गराएको हो । आठबिसकोट नगरपालिका १२ की सिर्जना खत्रीले न्याय माग्दै श्रीमान् राजेकन्द्रकुमार कुसारीविरुद्ध न्यायिक समितिमा निवेदन दिएकी थिइन् । सहमतिमै सम्बन्ध विच्छेद हुन सक्ने व्यवस्था हुँदा समितिले दुवैलाई संयुक्त निवेदन लेख्न लगाएको थियो । तीन छोरीका आमाबाबु सिर्जना र राजेन्द्रकुमारको सम्बन्ध विच्छेद भएको न्यायिक समिति संयोजक एवं नगर उपप्रमुख गीता नेपालीले बताइन् । स्थानीय सरकार सञ्चालन ऐन, २०७४ अन्तर्गत मेलमिलापकै माध्यमबाट सम्बन्ध विच्छेद भएको हो, संयोजक नेपालीले भनिन्, दुवैको मञ्जुरी भयो र सम्बन्ध विच्छेदको मिसिल तयार भयो । न्यायिक समितिको क्षेत्राधिकारभित्रै रहेर उक्त सम्बन्ध विच्छेद भएको उनले बताइन् । न्यायिक समितिमा निवेदन परेको १० दिनमा मुद्दाको टुंगो लागेको हो । श्रीमान्श्रीमती दुवैले सम्बन्ध विच्छेद माग गर्दै संयुक्त निवेदन दिएका थिए । समितिले नगरपालिकाका प्रमुख प्रशासकीय अधिकृत रामबहादुर केसीलाई मेलमिलापकर्ता तोकेर जिम्मेवारी दिएको थियो । केसीले दुवैसित परामर्श गरेर मुद्दाको मिसिल तयार गरेका थिए । लेनदेनलगायतका दुवै आपसी टुंगो लगाएपछि मिसिल तयार भएको मेलमिलापकर्ता केसीले बताए ।न्यायिक समिति गठनपछि उक्त नगरपालिकामा ३० निवेदन परेका छन् । सम्बन्ध विच्छेदको एउटासहित २१ निवेदनमाथि टुंगो लागिसकेको छ । ९ वटा छलफलकै क्रममा छन् । ऐनको परिच्छेद ८, को दफा ४७ को २ (ग) मा न्यायिक समितिले मेलमिलापको माध्यमबाट मात्रै पतिपत्नीबीच सम्बन्ध विच्छेद गर्न पाउने व्यवस्था छ ।"
८ सय विद्यार्थी बाहिरिए,"मुगु उत्तरी सीमावर्ती मुगुम् कार्मारोङ गाउँपालिकाको सामुदायिक विद्यालयमा तिब्बती भाषाको पढाइ नहुँदा विद्यार्थी बाहिरिन थालेका छन् ।गाउँपालिकाअन्तर्गत दाउरा, मह, मुगु, ताखा, खारी, रिउस, पुवा, कार्ती, पुलु, सेरोकलगायत १२ गाउँबाट तिब्बती भाषा अध्ययनका लागि ८ सय ५० भन्दा धेरै विद्यार्थी बाहिरिएको पाइएको छ । गाउँपालिकाको एक तथ्यांकअनुसार मह गाउँबाट १ सय ५०, पुलुबाट २६, माग्री गाउँबाट ५९, सेरोगबाट १८, दाउरा गाउँबाट ३२, डोल्फुबाट ४८ विद्यार्थी तिब्बती भाषामा पढ्न जिल्ला बाहिर गएका छन् । एउटा गाउँबाट तिब्बती भाषामा शिक्षा हासिल गर्न ३० प्रतिशतसम्म विद्यार्थी बाहिरिएको पाइएको छ । आफूहरूलाई नेपालीमा भन्दा तिब्बती भाषामा पठनपाठन गर्न सजिलो हुने स्थानीयले बताएका छन् ।आदिवासी जनजातिको बाहुल्य रहेको उक्त गाउँपालिकामा एउटा मावि, चारवटा निमावि र १२ प्रावि सञ्चालनमा छन् । तर, तिब्बती भाषामा पढाइ नहुँदा अभिभावकले आफना छोराछोरीलाई काठमाडौंको बौद्ध, स्वयम्भू, भारतको हिमाञ्चलका केरला, लद्दाक, देहरादुन, नैनसुरलगायत स्थानमा पठाउने गरेको बताए ।सरकारले विद्यालय खोल्यो । तर, हाम्रो भाषाको पढाइ हुँदैन । पुलु गाउँका छिरिङतोर्चे लामाले भने, त्यसैले जहाँ तिब्बती भाषा पढाइ हुन्छ, त्यहीं पढाउन पठाउने चलन छ । तिब्बती भाषाको अध्ययन गर्न विद्यार्थी जिल्ला बाहिर जान थालेपछि मुगुम् कार्मारोङ गाउँपालिकाका सामुदायिक विद्यालयमा विद्यार्थी संख्या घटेको छ । सामुदायिक विद्यालयमा कार्यरत शिक्षकलाई तलब खुवाउने मात्र काम भइरहेको लामाले बताए । मुगुम् कार्मारोङ गाउँपालिकामा शिक्षामा लगानी खेर गएको छ । कक्षा ५ सम्म पढने विद्यार्थीले पनि राम्रोसित नेपाली शब्द उच्चारण गर्न जान्दैनन्, उनले भने ।सरकारले तिब्बती मातृभाषामा पढाइ व्यवस्था नगरेसम्म विद्यार्थी बाहिरिने क्रम नरोकिने सरस्वती निमावि पुलुका शिक्षक सीपी लामाले बताए । नेपाली भाषाबाट पढाउँदा यहाँका बालबालिकाले बुझ्दैनन् । तिब्बती भाषा पढाउने शिक्षक र सरकारी नीति छैन, उनले भने, तीनचार कक्षा पढेका पनि छोडेर तिब्बती भाषामा पढ्न बाहिर जाने गरेका छन् । प्रत्येक गाउँमा सरकारी विद्यालय भए पनि भाषाको समस्याले विद्यार्थी पढन बाहिर जाने गरेको गाउँपालिका प्रमुख छिरिङ क्याप्ने लामा बताउँछन् । तिब्बती भाषाबाट पढाइ हुनुपर्छ भनेर धेरै आवाज उठे पनि सुनुवाइ नभएको उल्लेख गर्दै उनले भने, विद्यार्थी रोक्ने एउटै उपाय मातृभाषामा पढाइ हो ।गाउँपालिकाका १७ वटा विद्यालयमा कार्यरत शिक्षकमध्ये चारजना मात्र लामा र दुईजना महिला छन् । तिब्बती भाषाबाट उच्च शिक्षा हासिल गरेका व्यक्तिलाई विद्यालयमा शिक्षक बनाउन यहाँका आदिवासी जनजातिको माग गर्दै आएको भए पनि उनीहरूको शैक्षिक प्रमाणपत्रले सरकारी मान्यता नपाउँदा समस्या भएको छ ।अहिले भाषागत सिकाइ भनेर १ सय पूर्णांकको स्थानीय पाठ्यक्रम बनाइएको भए पनि लागू नभएको निमित्त जिल्ला शिक्षा अधिकारी रमेश मल्लले बताए । उनले भने, भाषागत शिक्षाको समस्याले मुगुम् कार्मारोङ गाउँपालिका शिक्षाबाट पछि परेको छ ।"
बिरामीसँग दलाली,"नेपालगन्ज नेपालगन्जस्थित भेरी अञ्चल अस्पतालमा पछिल्लो समय बिरामीसँग दलाली बढेको छ । अस्पताल आसपासका निजी पसलमा औषधि, प्रयोगशाला, एक्सरे लगायतका सेवा छिटो र भरपर्दो दिने भन्दै दलाल परिचालन भएका छन् । यसमा अस्पतालका केही कर्मचारीसमेत संलग्न रहेको आशंका गरिएको छ । गाउँबाट उपचारका लागि आएका बिरामीलाई निजी क्लिनिकमा सस्तो र छिटो सेवा पाउने प्रलोभन दिंदै ठगी हुँदै आएको छ । ओपीडी जाँचपछि बाहिर निस्केका बिरामीको पर्चा हेर्दै दलालले निजी क्लिनिकमा पठाउने गरेका हुन् । अस्पतालमा अल्ट्रासाउन्ड, एक्सरे, ल्याब, फार्मेसीलगायतका सुविधा छ । तर, दलालहरूले अस्पतालमा ढिलो गरी जाँच हुने, प्रभावकारी नहुने भन्दै बिरामीलाई झुक्याउने गरेको पाइएको छ ।टाढाबाट आएका बिरामी छिटो उपचार गरेर घर फर्किन सकिने भन्दै दलालहरूको प्रलोभनमा फस्ने गरेका छन् । उक्त अस्पतालमा दैनिक ५ सय बढी बिरामी उपचारका लागि आउने गर्छन् । एक्सरे, रगत परीक्षण जाँचमा समय लाग्ने गरेका कारण एकै दिन रिपोर्ट देखाउन समस्या हँुदै आएको छ । एक दिन पर्चा काटेर स्वास्थ्य जाँच गराउने र अर्को दिन रिपोर्ट देखाउन आउनुपर्दा आर्थिक भार खेप्नुपरेका कारण सर्वसाधारण सहजै दलालको प्रलोभनमा पर्ने गरेका हुन् । बिरामीसँग दलाली हुन थालेको जानकारी पाएपछि अस्पताल प्रशासनले बुधबार निगरानी गरेको थियो । त्यस क्रममा एक दलाल पक्राउ परेका छन् । अस्पतालले उनको नाम सार्वजनिक गरेको छैन । दलालको आरोपमा पक्राउ परेका ती व्यक्तिले अस्पतालकै कर्मचारीको मिलेमतो दलाली गरेको दाबी गरेका छन् । भेरी अञ्चल अस्पतालका निमित्त प्रमुख डा कृष्ण आचार्यले बिरामीलाई बाहिरका मेडिकलबाट सेवा लिन दलाली भइरहेको स्वीकारेका छन् । उनले एकजनालाई पक्राउ गरी कारबाही प्रक्रिया बढाएको बताए । पक्राउ परेका व्यक्तिले अस्पतालका केही कर्मचारीको नाम पोलेका छन् । त्यसबारे अनुसन्धान गरिरहेका छौँ । उनले भने, अस्पताल परिसरभित्र बिरामीसँग हुने दलाली रोक्न लागेका छौँ । अस्पतालमा नि:शुल्क औषधि नपाउने भएका कारण पनि बिरामीहरू निजी औषधि पसलमा जान बाध्य छन् । उनीहरूले महँगो शुल्क तिरेर उपचार गराउनुपरेको गुनासो गरेका छन् । सरकारी अस्पतालमा स्वास्थ्य जाँच र औषधि नि:शुल्क हुने भनिए पनि अञ्चल अस्पतालमा सेवाग्राहीबाट विभिन्न नाममा शुल्क लिने गरिएको छ । नि:शुल्क पाइने औषधि अस्पतालमा नभएको भन्दै बिरामीलाई किन्न पठाउने गरिएको छ ।"
बालविवाहले बिग्रँदै घरबार,"बुटवल (कास) रूपन्देही कम्हरियाकी पूजा चाईको बिहे भएको ९ वर्ष पुग्यो । १२ वर्षको उमेरमा बिहे भएर माइतमै बस्दै आएकी उनी केटापक्षले गौना लिन (साइत छोपेर) आउने दिन कुर्दाकुर्दै पतिले अर्को बिहे गर्दा अलपत्र परेकी छन्् । विद्यालय नपढेकी भन्दै पूजाका पतिले अर्कै बिहे गरेका हुन् । रोहिणी गाउँपालिका छोटी रामनगरकी आशा पासीलाई होची भन्दै गौना गर्न नमानेपछि घरजम हुन सकेको छैन । बिहेपछि पति र परिवारसँग उनको भेट नै भएन । बिहे गरेकी जवान छोरी माइतै अलपत्र परिन् । न्यायका लागि पटकपटक गाउँका अगुवा बसियो केही भएन । आशाकी आमा रमावतीले गुनासो गरिन् । जिल्लामा पछिल्लो समय पूजा र आशाजस्तै बालविवाह गरेका धेरै किशोरी अलपत्र परेका छन् । पति आउने र लैजाने प्रतीक्षामा सिउँदो रंगाएर बसेका उनीहरूका पति अर्कै घरजम गरेर बसेकपछि अलपत्र परेका हुन् । विवाहपछि दुलाहाले पहिलो पटक दुलही घर लिएर जाने परम्परालाई मधेसी समुदायमा गौना भनिन्छ । सानैमा बिहे हुने भए पनि किशोरी नभएसम्म माइतमै छाडिन्छ । किशोर उमेरमा दिन जुराएर केटा पक्षले दाइजोसहित दुलही वा गौना लैजाने चलन छ । सानैमा अभिभावकले बिहे गरिदिए पनि पछि केटाले पढाइ, दाइजो, सुन्दरतालगायतमा खोट देखाएर नस्वीकार्दा धेरै किशोरीको घरबार खोसिएको छ । भुक्तभोगीहरूका अनुसार बिहेपछि प्राय: अभिभावकहरू बालिकालाई पढ्न छुटाउँछन् । केटा पढ्दै गर्छन् । पढेलेखेका केटाले आफ्नो स्तरकी केटी बिहे गर्दा जेठी पत्नी अलपत्र पर्छिन् । बालविवाह बढी हुने गुप्ता, ठहरे, कुर्मी, लोध, हरिजन, बाजिया, कलवार, पासी, पासवान, मौर्य, थारू जातिमा गौना तोडिने समस्या बढ्दै गएको छ । महिला तथा बालबालिका कार्यालय रूपन्देही प्रमुख शारदा बस्यालले सानैमा बिहे भएपछि यौवनमा घरबार गर्दा उनीहरूबीच बेमेल भएको बताउँछिन् । अभिभावकले बालविवाह गराएको सजाय किशोरीले भोगेका छन्, उनले भनिन्, घरै नभित्र्याउने र घर लगेर किशोरीमाथि हिंसा हुने गरेको छ । यो समस्या हटाउन बालविवाह नै रोक्नुपर्ने बस्याल सुझाउँछिन् । जिल्लामा धार्मिक संस्कार र गरिबीका कारण बालविवाह धेरै हुने गरेको छ ।"
ब्राजाकी : पत्रम्पुष्पम् जिन्दगी,"सानैदेखि बिद्रोही र बाहिरिया स्वभावका थिएचेतमानसिंह भण्डारी । महोत्तरीको औरहीमा सम्पन्न परिवारमा जन्मिएका चेतमान सानैदेखि स्वभावले ऐकान्तिक, एक्लो चिन्तन गर्ने अनौठो अभ्यासमा रमाउने गर्थे । सानैदेखिको विद्रोही र फरक स्वभाव लिएर उनी घर छाडेर बाहिर निस्किएका थिए । ११ वर्षको उमेरदेखि उनी फिरन्ता बनेका हुन् । नेपालका विभिन्न भाग हुँदै बनारस र पछि पोखरा पुगेर उनी अलिक समय अडिएका थिए ।चेतमानका समवयी र समकक्षी हुन्कलाकार दुर्गा बराल । २०१६ सालतिर पोखराको मल्टिपर्पस नेसनल हाईस्कुलमा कक्षा ८ मा भर्ना हुन आइपुगेका थिए चेतमान । विशेषत: चेत र दुर्गा दुवैजनामा सिर्जनशील स्वभाव भएकाले र दुवैमा कविताकथाचित्रका सिकारु अभ्यास गर्ने अभिरुचि भएकाले ती अन्तरंग बनेका थिए । दुर्गा पानीरङमा चित्र बनाउँथे, यदाकदा कविता पनि लेख्थे । चेतमान भने कथा लेख्थे, चित्रमा पनि उत्तिकै रुचि राख्थे । एउटा प्रतियोगितामा दुर्गा चित्रमा प्रथम भए, मनु साहित्यमा । नपुगिने बाटो नहिँडेकै राम्रो हुने रहेछ भनेर मैले चित्रकारिता छाडें, दुर्गाले साहित्य, केही वर्षअघि आफ्नो स्कुले उमेर सम्झिरहेका थिए चेतमान । पोखराबाटै हुलाकपत्रमा कथा, कविता लेखेर काठमाडौंका साहित्यिक पत्रिकामा छाप्न पठाइरहने स्वभाव उनमा थियो । त्यसबेला चेतमानको साहित्यिक नाम हेमन्त हरि, सगर नासरत्य आदि थियो । तर, मीठो भाषा र शैलीमा लेखन क्षमता राख्ने भएकाले उनका प्राय: रचना छापिएकै हुन्थे । मस्तिष्काघातको उपचार क्रममा शुक्रबार बिहान पाटन अस्पतालमा निधन भएपछि तिनै पुराना मित्र दुर्गा बराल पोखराबाट चेतमान उर्फ मनु ब्राजाकीलाई सम्झिरहेका थिए । हामीले ८ कक्षादेखि एसएलसीसम्म सँगै पढ्यौं, दुर्गाले सुनाए, तर चेतमान भने एसएलसी सेन्टअपमै थन्किएको थियो । यसको पनि अनौठो कहानी छ, जसलाई पोखरामा मेरा समकालीनहरूले अझै सम्झिरहेका छन् । सेन्टअपमा नेपाली विषयका लागि १८ नम्बरको एउटा पेपर रहेछ, जहाँ धेरैवटा प्रश्नोत्तर थिए । एउटा भने सप्रसंग व्याख्या गर्नुपर्ने सन्दर्भ रहेछ, कवि लेखनाथको पिंजडाको सुगा माथि । त्यही प्रश्न र सन्दर्भले चेतमानको नाम भिन्न अर्थमा फैलिएको रहेछ ।परीक्षा दिन हामी बसिरहेका थियौं । चेतमानले त खुरुखुरु कपी थपेको थप्यै गरे । १८ पेज लेखिसकेपछि परीक्षाको समय सकिएर कापी बुझाएका थिए, दुर्गा सम्झन्छन्, भरेभन्दा उनी त्यही नेपाली पेपरमा फेल भए । पछि कुरा बुझ्दा, त्यही पिंजडाको सुगा माथि मात्रै १८ पेज लामो व्याख्यान गरेर चेतमानले परीक्षाको ३ घण्टा बिताएका रहेछन् । त्यो घटनापछि पासफेलको सूचीसँगै दुर्गा र चेतमान आआफ्नो बाटा लागे । धेरैपछि उच्च शिक्षाका लागि काठमाडौं आएर कला विषय पढिरहेका बेला दुर्गाले चेतमानलाई भेटेका रहेछन् । काठमाडौंमा पनि अचानक भेट भयो । उनले भने मैले त नाम चेन्ज गरेँ नि । म अब कुनै भण्डारीसन्डारी होइन, मनु ब्राजाकी भएँ, खुसी स्वरमा उनले सुनाएका थिए ।हत्तेरी के नाम हो यस्तो ?, दुर्गाको जिज्ञासा थियो रसियन नामजस्तो छ नि ?होइनहोइन । त्यसै अल्छी लागेर बसिरहेको थिएँ, फ्याट्टै मनु ब्राजाकी भन्ने नाम मेरो मुखमा आयो । त्यही भएर यही नाम राखेँ, त्यसबेला नामको स्वन्वारान गर्ने मनुले भनेका थिए । त्यसपछि दुर्गा पनि चित्रकारिताको दुनियाँमा वात्स्यायन भनेर चिनिँदै थिए, चेतमान पनि मनु ब्राजाकीका रूपमा ।अर्को एउटा प्रसंगमा मनुलाई सोधेको थिएँ के हो यो ब्राजाकीको अर्थ ?मनुको जवाफ थियो ब्राजाकीको अर्थ बुझ्नुभएन भने सम्झनुहोस् त्यो मै हुँ ।साहित्यकार ध्रुवचन्द्र गौतम आफ्ना समवयी ब्राजाकीलाई नेपाली कथा साहित्यमा निकै उच्च मूल्यांकन गरिनुपर्ने स्रष्टाका रूपमा लिन्छन् । तर, गौतमका मूल्यांकनमा कतिपय अर्थमा ब्राजाकी इग्नोर्ड(अन्डररेटेड) साधक हुन् । सामान्य विषय र पृष्ठभूमि समातेर पनि गम्भीर लेखनको स्वाद दिन सक्ने ब्राजाकीलाई व्यंग्य, शिल्पगत सौन्दर्य र आञ्चलिकताका आधारमा विशिष्ट स्रष्टाका रूपमा मूल्यांकन गर्नुपर्ने डा गौतमको भनाइ छ । झन्डै डेढ दशकअघि पहिलोपटक मस्तिष्काघात भएपछि बाहिरी भेटघाट र साहित्यिक संगतमा कमै समय दिइरहेका ब्राजाकी पछिल्लो समय मेरो चेतनाको जीवनयात्रा नाममा आत्मकथाको टिपोट उतारिरहेका थिए, तर यसको अन्तिम ड्राफ्ट बनिसकेको थिएन । ब्राजाकीका अवमूल्यन, आकाशको फल, तिम्री स्वास्नी र म, पारदर्शी मान्छे, अन्नपूर्णाको भोज कथासंग्रह प्रकाशित छन् । उनी साझा पुरस्कार, मैनाली कथा पुरस्कार, महाकवि देवकोटा पुरस्कार, पद्मश्री सम्मान आदिबाट पुरस्कृत छन् ।ब्राजाकीलाई अमेरिकी कथाकार ओ हेनरीको कथा टुंग्याउने शैली खुबै मन पथ्र्यो । भारतीय कथाकार सहादत हसन मन्टोको वर्णन शैली र विभूतिभूषण बन्दोपाध्यायको लेखनशैली मन पथ्र्यो । कथा लेखनमा कथा टिप्ने, बुन्ने र भन्ने मनुशैली आफैंमा अद्वितीय छ । साना विषयलाई पनि एकदमै महत्त्वपूर्ण ढंगले प्रस्तुत गर्ने उहाँको क्षमता धेरै कम नेपाली कथाकारमा होला, आख्यानकार नयनराज पाण्डे भन्छन्, त्यो तहमा भाषालाई खेलाउने सामथ्र्य निकै थोरै नेपाली लेखकमा छ । होला, तर मैले भने अरूमा त्यस्तो सामथ्र्य भेटेको छैन । कथाशिल्पमा परिवेश र चरित्रचित्रण एकदमै स्थापित गराउँदै लैजाने क्षमता भएका कथाकार ब्राजाकीको अन्नपूर्णाको भोज एउटै कथामा स्थापित अन्नपूर्णा (पात्र) को उदाहरणलाई आफूले विशिष्ट रूपमा लिएको पाण्डेले बताए । त्यसरी एउटा पात्र थाहा नभईकन स्थापित हुने कथाशिल्प आफैंमा विशेष रहेको उनको मूल्यांकन छ । आफूलाई गजल लेखनमा उत्प्रेरित गर्ने र मनमा लागेका कुरा सुझाउने अन्तरंग मित्रका रूपमा मनुले गजलकार ज्ञानुवाकर पौडेललाई लिएका थिए । पौडेलले भने आफूले मनुका गीतगजल प्रकाशनमा मात्रै सघाउ पुर्याएको प्रतिक्रिया दिए । लेखनमा नवचेतनावादी धाराका प्रयोक्ता भनेर समीक्षकले टिप्पणी गर्ने कथाकार ब्राजाकी जीवन जिउने कुरामा भने अलिक लापरबाह थिए । विशेषत: रक्सी र चुरोट पिउने मामलामा खुबै चिनिए मनु । त्यो उनको लापरबाह जीवनशैलीका बारेमा मैले पनि भेटमा चासो राखेको थिएँ, डागौतम भन्छन्, तर, कसैको जीवन जिउने काइदामा हस्तक्षेपकारी भएर बोल्न वा केही भन्न सक्ने स्थिति रहेन । कुनै पनि सहर वा भीडभाडसँग आफ्नो खासै आत्मीयता र सान्निध्य नरहेको मनु बताइरहेका हुन्थे । हँसीमजाकको बोलीमा मनु भन्थे, यहाँ काठमाडौंमै पनि गल्लीपिच्छे जाँड पसल छन् । कहिलेकाहीँ मलाई लाग्छ यहाँका हरिया पर्दा पसल (भट्टी) का ठाउँमा पुस्तक पसल मात्रै भइदिएको भए म अर्कै मनु ब्राजाकी हुन्थेँ कि ?मनु पछिल्ला वर्षहरूमा संगत र सक्रियता आधारमै अलिक आउटसाइडर बनेका देखिन्थे । आज लेखेर भोलि चर्चामा आउन चाहने र धेरैजसो फूलगुच्छासहितको समीक्षा अपेक्षा गरेर केही पादटिप्पणी लेखाइमाग्न आउनेहरूप्रति मनु निकै विरक्तिएका थिए । यहाँ आफ्नै जीवनकालभर लेखेर केही भएन, खोइ के भयो र ?, उनका छेउमा पुग्ने पत्रकारसँग उनी भनिरहेका हुन्थे, थोरबहुत नाम बन्यो, अरू त्यस्तै हो । कमाइको कुरा गर्नुहुन्छ भने पत्रम्पुष्पम् मात्रै भयो । सिंगो जीवन पत्रम्पुष्पम्मा चलेको छ, यसैगरी बित्लाजस्तो छ ।"
"संकेत, संकेत, संकेत","अन्त्यमा,यो जुत्ता पालिसलाई नेपाली कांग्रेस पार्टीका नेताजीहरूका फगत ठट्टा भन्नेहरू पनि छन् । तर कुन्नि, किन मलाई त यो एक गम्भीर कार्य नै लागिरहेको छ मेरो तात्पर्य के हो भने कांग्रेसीहरूले बाँसबारी छाला जुत्ता कारखाना मात्र नभएर अरू कारखानाहरू पनि साहुमहाजनहरूलाई राजीखुसीले बेचेका छन् । जस्तै भृकुटी कागत कारखाना, वीरगन्ज चिनी मिल, जनकपुर चुरोट कारखाना, विराटनगर जुट मिल, वीरगन्ज कृषि औजार कारखाना इत्यादि । यी तमाम सस्तैमा बिक्री भएका कारखाना अर्थात् यस्तै प्रकृतिका धेरथोर काममा पनि कांग्रेसीहरूले यसरी आँखा गाड्ने हो भने अन्य मिहिनेती नेपाली जनताले के गर्ने ?"
टुपी माहात्म्य,"पुच्छारमा बोनमा टुपी, चुल्ठो र शैवमतमा जटाको जुन भारी महत्त्व छ, त्यसले यसको उद्गम कैलाश र त्यस वरिपरिका भूभाग भएको जनाउँछ । जुन संस्कृति २ हजार वर्ष अघिसम्म विश्व विस्तारित थियो, धेरथोर रूपान्तरण भए पनि अहिले । चाणक्यले टुपी फुकाएर नन्द वंशलाई समाप्त पारे र मौर्य साम्राज्य खडा गरे, द्रौपदीले झाँक्रो फुकाएर कुरु वंशलाई खाडलमा हालिन् । टुपी भोजन र सहबासका बेला फुकाउनुपर्छ भनिन्छ नै, त्यो बेला आक्रामक हुनुपर्छ भन्ने मान्यताले । यसरी आक्रोश एक किसिमको सञ्चित ऊर्जा हो भन्ने वर्तमान वामपन्थी निक्र्योल उहिल्यै उपयोग भइसकेको कुरा हो । त्यसलाई ब्राह्मणहरूले निरन्तरता दिएका मात्र हुन् । यसैले टुपी ब्राह्मण पर्यायवाची होइन । विश्वले नै आफ्नो विगत बिर्सन चाहन्छ भने यो त्यसैको दोष हो ।"
आयल निगमले माग्यो बूढीगण्डकीको सेयर,"काठमाडौं  आयल निगमले बूढीगण्डकी जलविद्युत् आयोजनामा २५ प्रतिशत सेयर माग गरेको छ । उसले मासिक ७०८० करोड रुपैयाँँ संकलन गरेकाले बूढीगण्डकीमा संस्थागत सेयर माग गरेको जनाएको छ । निगमका कार्यबाहक कार्यकारी निर्देशक सुशील भट्टराईले जलविद्युत् आयोजनाका लागि वार्षिक १० अर्ब रुपैयाँभन्दा बढी संकलन गरी सरकारलाई बुझाउँदै आएका बताए । दस वर्षको अवधिमा आयोजनाको लागतको करिब ५० प्रतिशत रकमको जोहो निगमले नै गर्न सक्छ, उनले भने, यही आधारमा निगमलाई पनि सेयर दिनुपर्छ भन्ने हाम्रो भनाइ हो ।सञ्चय कोषले पनि लगानी गरिरहेकाले सोही मोडलमा निगमले सेयर माग गरेको हो । सेयरबारे निगमले सम्बन्धित मन्त्रालय (आपूर्ति) मा पत्राचार गरिसकेको छ । निगम नाफाघाटा जुन अवस्थामा भए पनि भुक्तानी गर्नुपर्ने अवस्था देखिएकाले निगमले बुझाउँदै जाने रकमबाटै उक्त आयोजनाको २५ प्रतिशत सेयर उपलब्ध गराई निगमको आर्थिक स्थिति सबल बनाउनेतर्फ आवश्यक पहल गरिदिनुहुन अनुरोध छ, निगमले आपूर्ति मन्त्रालयमा पठाएको पत्रमा उल्लेख छ ।बूढीगण्डकी आयोजना १२ सय मेगावाटको हो । यसको लागत करिब २ खर्ब ८० अर्ब लाग्ने अनुमान गरिएको छ । इन्धनको खपत बर्सेनि बढ्दै गएकाले १५ वर्ष अवधिमा करिब २ खर्ब रुपैयाँँ संकलन गर्न सकिने निगमको दाबी छ । बूढीगण्डकी बनाउन भन्दै सरकारले आर्थिक वर्ष ०७२७३ जेठ बाट इन्धनमा कर लगाएको थियो । त्यसयता १६ अर्ब १५ करोड रुपैयाँ संकलन भएको निगमले जनाएको छ । निगमका निमित्त नायब कार्यकारी निर्देशक नागेन्द्र साहका अनुसार आर्थिक वर्ष २०७२७३ मा १ अर्ब १६ करोड, ०७३७४ मा ९ अर्ब ४३ करोड रुपैयाँँ संकलन भएको थियो । ०७४७५ को माघ १७ सम्म ५ अर्ब ५६ करोड रुपैयाँँ संकलन भएको उनले बताए । ०७२७३ जेठदेखि ०७४७५ को माघ १७ सम्म १६ अर्ब १५ करोड रुपैयाँ संकलन भएको छ, साहले भने । हाल आयात गरिएको इन्धनमा भन्सार विन्दुमै पूर्वाधार कर (बूढीगण्डकी जलविद्युत् आयोजनाका लागि) शीर्षकमा कर लाग्छ । सोहीअनुसार उक्त रकम सरकारी ढुकुटीमा संकलन भएको निगमले जनाएको छ । निगमले पेट्रोल, डिजेल र हवाई इन्धन (आन्तरिक र अन्तर्राष्ट्रिय) मा प्रतिलिटर ५ रुपैयाँँको दरले पूर्वाधार कर लगाउँछ । मटितेल र एलपी ग्यासमा भने शुल्क उठाउँदैन । तत्कालीन अर्थमन्त्री विष्णु पौडेलले उपभोक्तालाई अतिरिक्त भार नपर्ने गरी भन्सार विन्दुमै प्रतिलिटर ५ रुपैयाँँका दरले पूर्वाधार कर लगाउने निर्णय गरेको थियो । सोहीअनुसार निगमले बजेट भाषणको भोलिपल्ट (जेठ १६ गते) देखि रकम संकलन गर्दै आएको जनाएको छ । सरकारले बूढीगण्डकीको नाममा भन्सार शुल्क उठाए पनि सम्बन्धित क्षेत्रमा खर्च हुन सकेको छैन ।आपूर्तिमन्त्री जयन्त चन्दले बूढीगण्डकीमा सेयर जायज हुने बताए । निगमले पत्र पठाएको जानकारी पाए पनि आफ्नो कार्यकक्षमा आइनपुगेको जनाए । पत्र मन्त्रालयमा आएको खबर पाएको छु । मन्त्रालयको प्रक्रियाकै क्रममा छ, उनले भने, पत्र प्राप्तिपछि थप प्रक्रिया अघि बढाउँछु । निगमले मासिक करोडौं रुपैयाँ बुझाएकाले संस्थागत सेयर जायज भएको उनले दाबी गरे । सेयर दिँदा न्यायसंगत नै हुन्छ । सेयर कति दिने भन्ने सन्दर्भमा छलफल हुन्छ, उनले भने, थप छलफल गरेर मन्त्रिपरिषद्को बैठकमा पेस गर्छु ।निगम नाफामा गएपछि चालु आर्थिक वर्षमा ठूला करदातामा ५० करोड कर्पोरेट कर बुझाएको जनाएको छ । ६ अर्ब २५ करोड भन्सार शुल्क, २ अर्ब ५२ करोड सडक मर्मत कर तिरेको निगमका निमित्त नायब कार्यकारी निर्देशक साहले बताए । यस्तै ५ अर्ब ५६ करोड पूर्वाधार कर र ५० करोड प्रदूषण शुल्क तिरेको जनाएको छ । निगमले प्रदूषण शुल्क पनि बर्सेनि तिर्दै आएको छ । उसले अर्थ मन्त्रालयको खातामा जम्मा गर्छ । अर्थले प्रदूषण नियन्त्रण गर्न वातावरण मन्त्रालयमा बजेट दिन्छ । उक्त शीर्षकबाट करिब ५ अर्ब रुपैयाँ संकलन भए पनि खर्च हुन सकेको छैन । हाल भारतीय आयल निगम (आईओसी) ले १ र १५ तारिखमा इन्धनको मूल्यसूची पठाउँछ । सोहीअनुसार निगमले पनि मूल्य समायोजन गर्दै आएको छ । फेब्रुअरी १ मा पठाएको मूल्यसूचीअनुसार प्रतिलिटर पेट्रोलको मूल्य १ सय ४, डिजेल ८३, मटितेल ८३ र हवाई इन्धन आन्तरिकतर्फ ९५ रुपैयाँ तोकेको छ । हाल अन्तर्राष्ट्रिय बजारमा इन्धनको मूल्य बढेकाले त्यसको असर यहाँ पनि परेको हो । अन्तर्राष्ट्रिय बजारमा कच्चा तेलको मूल्य प्रतिब्यारेल ६९०८ अमेरिकी डलर छ । आईओसीले पठाएको नयाँ मूल्यअनुसार निगमको पाक्षिक घाटा ३० करोड रुपैयाँ पुगेको निगमको दाबी छ ।"
फेसबुकद्वारा डिजिटल मुद्राको विज्ञापनमा रोक,"काठमाडौं (एजेन्सीहरू) सामाजिक सञ्जालहरू फेसबुक र इन्स्टाग्राममा बिटक्वाइन जस्ता भर्चुअल मुद्राको विज्ञापनमा रोक लगाइएको छ । फेसबुकले कुनै पनि प्रकारको डिजिटल मुद्रा (क्रिप्टोकरेन्सी), इनिसियल क्वाइन अफरिङ्स र बाइनरी अप्सन्सको ट्रेडिङको विज्ञापनलाई आफ्नो प्लेटफर्ममा प्रतिबन्ध लगाएको हो । साथै कम्पनीको अन्य एप्सजस्तै म्यासेन्जर, अडियन्स नेटवर्क तथा इन्स्टाग्राममा पनि डिजिटल मुद्राबारे कुनै प्रकारको विज्ञापन गर्न नपाइने भएको छ । फेसबुकले नयाँ नीतिअन्तर्गत वित्तीय उत्पादन तथा सेवाहरूको भ्रामक जानकारी दिएको भन्दै यी डिजिटल मुद्रामा रोक लगाएको जनाएको हो । कम्पनीका प्रोडक्ट म्यानेज्मेन्ट डाइरेक्टर रोब लेदर्नले भने, कयौं कम्पनीहरू यस्ता छन्, जसले बानइनरी अप्सन्स या क्रिप्टोकरेन्सीको भ्रामक विज्ञापन गरिहेको छ । कम्पनीले यस्ता कन्टेन्टसबारेमा रिपोर्ट गर्न आफ्ना प्रयोगकर्ताहरूलाई आग्रह गरेको छ । कम्पनीको विज्ञापन नीतिविरुद्ध कुनै पनि काम नगर्न सम्बन्धित सबैमा फेसबुकले आग्रहसमेत गरेको छ ।विभिन्न मुलुकमा डिजिटल मुद्रामाथि प्रतिबन्धका बाबजुद बजारमा लोकप्रियता हासिल गर्दै आएको छ । खासगरी बिटक्वाइन अन्य डिजिटल मुद्राको तुलनामा निकै माथि उक्लेको छ । पछिल्लो महिना केही शिथिल बनेको डिजिटल मुद्राको कारोबार सामाजिक सञ्चालनमा समेत त्यसको विज्ञापनमा रोक लगाएपछि थप ओरालो लाग्ने सक्ने अड्कलबाजी केही सञ्चारमाध्यमहरूले गरेका छन् ।"
नृत्यबाटै ३० अर्ब ७५ करोड,"३ लाख ७६ हजार अमेरिकी डलर कमाउन सफल भएकी थिइन् । सन् २०१३ मा दि भ्वाइस बाट वार्षिक तलब १ करोड २० लाख अमेरिकी डलर पाएकी थिइन् । सन् २०११ मा सकिराले दि सन कम्स आउट वल्र्ड टुर (सेल एल सोल वल्र्ड टुर) को टिकट बिक्रीबाट ५ करोड ३३ लाख अमेरिकी डलर कमाउन सफल भएको दि रिचेस्ट अनलाइनले जनाएको छ । यसैगरी सन् २०१० मा फरफोरेन्स शुल्कबापत ६ लाख ६२ हजार ८५ र रेकर्ड सेलबापत २ लाख ६० हजार अमेरिकी डलर सम्पत्ति जोडिन् । यसरी कविताबाट आफ्नो साहित्यिक यात्रा थालेकी सकिराले गीतसमेत रच्न थालिन् । पछि गायन र संगीतलाई आफ्नो आम्दानीको स्रोत बनाउँदै अघि बढिन्, आज उनी अर्बपतिमा दरिएकी छन् । गीत संगीतले पनि मानिसलाई अर्बपति बनाउन सक्छ भन्ने कुराकी उदाहरण बनेकी छन्् सकिरा । त्यसैले त नाम र दामसँगै धेरैको हृदयमा बास गरेकी छन् । (एजेन्सीहरू)"
सिमेन्टस्टिल उद्योगको मनोमानी,मुद्दा दर्ता गरिने कम्पनीलक्ष्मी स्टिल प्रालिकाठमाडौं स्टिल प्रालिअम्बे स्टिल प्रालिगोयन्का स्टिल प्रालिगोयन्का सिमेन्टअर्घाखाँची सिमेन्टबृज सिमेन्टभूगर्भ सिमेन्टमारुती सिमेन्टएडभान्स सिमेन्ट
विशाखापट्टनम्मा वाणिज्य दूतावास नहुँदा समस्या,"पर्सा नेपालका लागि खुलेको भारतको दोस्रो बन्दरगाह विशाखापट्टनम्मा आयात निर्यात व्यापार सहजीकरण गर्ने आफ्नै महावाणिज्य दूतावास नहुँदा समस्या भएको छ । करिब ६ महिनाअघि नेपालका लागि खुलेको यो बन्दरगाह सञ्चालन भएको सुरुको दिनदेखि नै आयातकर्ताले समस्या झेल्दै आएका छन् । हाल यो बन्दरगाहमा तेस्रो मुलुकबाट मालवस्तु बोकेर वीरगन्जस्थित सिर्सिया सुक्खा बन्दरगाह आउने १ हजार ३ सय बढी कन्टेनर अड्किएर बसेका छन् ।यसबाहेक राष्ट्र बैंकले आयात प्रक्रियामा खोलिने एलसीको कागजात समयमा नपठाउने, दिल्लीस्थित नेपाली दूतावासले ढिलो गरी कागजात बनाउने, भारतीय रेल्वेको भगिनी संस्था कोंकरले नेपालका लागि कम रेल्वे र्याक उपलब्ध गराउँदा पनि यो समस्या बढ्दै गएको गुनासो सरोकारवालाहरूको छ । वीरगन्ज उद्योग वाणिज्य संघका पूर्वअध्यक्ष गणेश लाठले कोलकातामा जस्तो विशाखापट्टनम्मा नेपालको महावाणिज्यदूतावास नहुनु मुख्य समस्या रहेको बताए । यसबाहेक विशाखापट्टनम् बन्दरगाह तुलनात्मक रूपमा कोलकाता बन्दरगाहभन्दा आधुनिक भए पनि त्यहाँको कार्य व्यवस्था अझै व्यवस्थित हुन नसक्दा यो समस्या भएको लाठले बताए । कोंकरले कोलकाता बन्दरगाहको तुलनामा विशाखापट्टनम् बन्दरगाहलाई कम प्राथमिकतामा राखेर रेल्वे र्याक कम दिँदा पनि नेपालतर्फ आउने कन्टेनर ढुवानी नभई थन्किएको उनले बताए । नेपाल उद्योग वाणिज्य महासंघका केन्द्रीय सदस्य अशोक टेमानीले विशाखापट्टनम् नेपालका लागि दोस्रो बन्दरगाहका रूपमा खुलिसकेपछि नेपाल सरकारले त्यहाँ वाणिज्य दूतावास स्थापना नगर्नु मुख्य समस्या भएको बताए । राष्ट्र बैंकले अझै पनि निर्यातसम्बन्धी एलसीलगायत अन्य कागजात अनलाइन प्रणालीबाट नपठाउने गर्दा कन्टेनर जाँचपासको काममा ढिलाइ हुने गरेको उनले बताए ।सिर्सिया सुक्खा बन्दरगाहस्थित भन्सार कार्यालय स्रोतले भने विशाखापट्टनम्मा वाणिज्य दूतावास नहुँदा दिल्लीस्थित दूतावासबाट सम्पूर्ण कागजी प्रक्रिया गर्नुपरेकाले समस्या बढेको बतायो । दिल्ली दूतावासका कर्मचारी परराष्ट्र सेवाका भएकाले उनीहरूमा वाणिज्यसम्बन्धी कामको कम अनुभव र उनीहरूको असहयोगी व्यवहारले पनि समस्या बढी रहेको स्रोतको दाबी छ । दिल्ली दूतावासका कर्मचारीमा कोलकाता वाणिज्य दूतावासका कर्मचारी जति वाणिज्य क्षेत्रको अनुभव छैन, नाम उल्लेख नगर्ने सर्तमा स्रोतले भन्यो, तेस्रो मुलुकबाट मालवस्तु आयात गर्दा वाणिज्य मन्त्रालयले दूतावासलाई सामान छुटाउन दिने स्विकृति पत्र पठाउँदा दूतावासले त्यसमा ढिलो गरी रेस्पोन्स लिन्छ, कि त विशाखापट्टनम्मा छुट्टै वाणिज्य दूतावास खोल्नुपर्यो, नत्र कोलकाता महावाणिज्य दूतावासको कार्यक्षेत्र पनि विस्तार गर्नुपर्छ ।सिर्सिया सुक्खा बन्दरगाह सञ्चालक कम्पनी हिमालयन टर्मिनल्सका सीईओ विष्णुकान्त चौधरीले पनि विशाखापट्टनम्मा नेपालको महावाणिज्य दूतावास स्थापना हुनु अनिवार्य भइसकेको बताए । त्यसबाहेक कन्टेनर छुटाउने आयातकर्ताको कागजात अपुरो हुँदा करिब ४ सय कन्टेनर त्यहाँ अड्किएको उनले बताए । राष्ट्र बैंकले ढिलो गरी एलसीको कागजात पठाउने, विशाखापट्टनम्मा भारत नेपालतर्फ आउने कन्टेनर आपसमा मिसिनुलगायतको कारण पनि कन्टेनर सहजै आउन नसकेको उनले बताए । विशाखापट्टनम्को हकमा सुरुकै दिनदेखि यी समस्याहरू आएका हुन्, चौधरीले भने, समाधानका लागि पहिलेदेखि नै प्रयास गरिनुपथ्र्यो । उनले कोंकरले रेल्वे र्याक कम दिएर भने कन्टेनर अड्किएको कुरालाई नकारे । जनवरी महिनामा मात्रै विशाखापट्टनम्बाट ११ रेल र्याक वीरगन्ज आइसकेको उनले दाबी गरे । वाणिज्य मन्त्रालयका सहसचिव रविशंकर सैंजुले विशाखापट्टनम्को समस्यालाई समाधान गर्ने उद्देश्यले आफूले बुधबार सरोकारवालाहरूको बैठक बोलाएको बताए । दिल्ली दूतावासमा पनि काम ढिलो भएको गुनासो आएकाले त्यसको समाधानका लागि पनि आफूले दिल्ली दूतावासमा आवश्यक निर्देशन दिइसकेको उनले बताए । दूतावासमा रहेको समस्या समाधान गर्नुका साथै कन्टेनर छुटाउन वाणिज्य मन्त्रालयको एउटै इमेलबाट पनि सम्भव हुने व्यवस्था मिलाउन म प्रयासरत छु, उनले भने, विशाखापट्टनममा अडकिएकामध्ये झन्डै ४ सय ५० कन्टेनरको हकमा आयातकर्ता आफैंले आवश्यक कागजात जुटाउन सकेका छैनन् । करिब २ सय कन्टेनरको हकमा ढिला काम भएको र तीनको हकमा अविलम्ब काम गर्न आफूले आवश्यक पहल गरिसकेको उनले बताए । नेपाली आयातकर्ताको हकमा विशाखापट्टनम्बाट पहिलोपटक कन्टेनर ल्याउँदा गलत कागजात पेस गरिएकाले पनि समस्या भएको उनले बताए । पहिलो लटको कन्साइन्मेन्टमै नक्कली कागजात पेस गरी मालवस्तु ल्याउन खोजेको पाइयो, उनले भने, त्यस कारण त्यहाँको बन्दरगाह प्रशासनले विशेष सजगताका साथ नेपाली आयातकर्ताको कागजातको जाँच गर्छ, यसो गर्दा सबैको हकमा केही ढिला हुन गएको छ ।"
माथिल्लो खोरुंगा जलविद्युत्को काम सुरु,"तेह्रथुम (कास) माथिल्लो खोरुङगा खोला साना जलविद्युत् आयोजनाले पूर्वाधार निर्माणको काम सुरु गरेको छ । तेह्रथुम पावर कम्पनीले निर्माण गर्ने विद्युत् आयोजनास्थलमा इन्टेक, पाइपलाइन विस्तार, पानी ट्यांकी, कनेक्टिङ प्यानल, पावर हाउसका लागि भवन निर्माणलगायत पूर्वाधार निर्माणको काम सुरु भएको हो ।७ दशमलव ५ मेगावाट क्षमताको उक्त आयोजनाको निर्माण ठेक्का धौलागिरि र खडाकृष्ण जेबी कन्सट्रक्सनले पाएका छन् । १ अर्ब ३७ करोड रुपैयाँ लगानीमा आयोजना निर्माण हुने कम्पनीका प्रबन्ध निर्देशक मोहनकुमार डाँगीले बताए । आयोजना निर्माणले गति लिएपछि आयोजना क्षेत्रमा स्थानीयले रोजगारीसमेत पाएका छन् । कम्पनीका अध्यक्ष भूपतिलाल श्रेष्ठले सयभन्दा बढीले रोजगारी पाएको बताए । आयोजना निर्माणका लागि माछापुछ्रे, एनबी र जनता बैंकले १ अर्ब रुपैयाँ लगानी गर्ने सहमति भएको सञ्चालक लक्ष्मण तिवारीले बताए । आयोजनाका लागि चाहिने थप ३७ करोड रुपैयाँमा स्थानीयको १०, अन्य सर्वसाधारणले २० र प्रवद्र्धकको ७० प्रतिशत लगानी हुने तिवारीले बताए ।यसअघि प्रवद्र्धक कम्पनी र विद्युत् प्राधिकरणबीच विद्युत् खरिद सम्झौता (पीपीए) भइसकेको छ । सम्झौताअनुसार उत्पादित बिजुली हिउँदयाममा प्रतियुनिट ८ रुपैयाँ ४० पैसा र वर्षायाममा ४ रुपैयाँ ८० मा प्राधिकरणले खरिद गर्नेछ । आयोजनाले २०७६ पुस १ मा सम्पूर्ण काम पूरा गरी बिजुली उत्पादन गर्ने जनाएको छ । अख्तियार दुरुपयोग अनुसन्धान आयोगले वित्तीय व्यवस्थापन गर्न नसकेको भन्दै दुई वर्षअघि आयोजनाको लाइसेन्स खारेज गरेको थियो । त्यसपछि मन्त्रिपरिषदमा दुईपटकसम्म प्रस्ताव लगेर लाइसेन्स ब्युँताइएपछि आयोजनाको काम सुरु भएको हो । उत्पादित बिजुली जिरीखिम्तीमा रहेको प्राधिकरणको सबस्टेसनमा ल्याएर जोडिनेछ ।"
पूर्वराष्ट्रपतिको पक्षमा फैसला,"बीबीसी, माले  माल्दिभ्सको सर्वोच्च अदालतले पूर्वराष्ट्रपति मोहम्मद नासिद र विपक्षी नेतालाई तुरुन्त रिहा गर्न र उनीहरूविरुद्धको मुद्दाको पुन: सनुवाइ गर्न शुक्रबार आदेश दिएको छ । न्यायाधीशहरूले निर्वासनमा रहेका पूर्वराष्ट्रपति मोहम्मद नासिदविरुद्ध भएको फैसला पनि उल्टयाइदिएका छन् । अदालतले यसअघि भएको मुद्दाको सुनुवाइ प्रक्रियामा संविधान र अन्तर्राष्ट्रिय कानुनको उल्लंघन भएको भन्दै फैसला उल्टयाएको हो । अदालतले नेताहरूमाथि लगाइएको मुद्दा राजनीति प्रेरित भएको जनाएको छ । रिहा हुनेहरूमा पूर्वउपराष्ट्रपति अहमद अधिब अब्दुल घाफोर पनि छन् । अदालतले पूर्वराष्ट्रपति नासिदलाई यसअघि १३ वर्षे जेल सजाय सुनाएको थियो । अदालतको पछिल्लो आदेशसँगै सन् २०१६ देखि बेलायतमा राजनीतिक शरणमा रहेका नासिदलाई देश फर्केर राजनीतिक क्रियाकलापमा भाग लिन बाटो खुलेको छ । उनले ट्वीटमार्फत राष्ट्रपति अब्दुल्ला यामिनलाई अदालतको आदेश पालना गर्न र तुरुन्त पदबाट राजीनामा दिन आग्रह गरेका छन् । अदालतको निर्णयसँगै संसद्का १२ सदस्य पुनस्र्थापित भएपछि संसद्मा विपक्षी दलको बहुमत पुगेको छ । अदालतले फैसला सुनाएलगत्तै प्रहरीले ट्वीटरमार्फत निर्णयको वैधानिकताप्रति सहमति जनाउँदै आदेश कार्यान्वयन गर्ने उल्लेख गरेको छ । यद्यपि महान्यायाधिवक्ता उज मोहम्मद अनिलले अदालतको फैसलालगत्तै सम्पर्कविहीन भएको भन्दै प्रहरी कमिसनर अहमेद आरिफलाई बर्खास्त गरेका छन् । स्थानीय सञ्चारमाध्यमका अनुसार अनिलले अदालतको फैसला कार्यान्वयन गर्ने आरिफको अभिव्यक्तिले राष्ट्रपति निरुत्साहित भएको जनाएका छन् । अनिलले अदालतको निर्णयको सरकारले समीक्षा गर्ने बताएका छन् । माल्दिभ्समा सन् २०१५ पहिलोपटक प्रजातान्त्रिक प्रक्रियाबाट निर्वाचित राष्ट्रपति नासिदमाथि अभियोग लगाइएयता राजनीतिक संकट उत्पन्न भएको हो । उनीविरुद्ध सुनाइएको १३ वर्षे जेल सजायको अन्तर्राष्ट्रिय समुदायले निन्दा गरेका थिए । त्यसयता उनी बेलायतमा शरण लिँदै आएका हुन् । तर फैसलाका समयमा भने उनी श्रीलंकामा रहेको बीबीसीले जनाएको छ । एक टेलिभिजन सम्बोधनमा उनले आफूले माल्दिभ्स फर्कने योजना बनाएको बताएका छन् । उनले भने, म आफ्नो तथा अन्य दलहरूसँगको सल्लाहमा अगाडि बढ्नेछु । उनले आफू यस वर्षको अन्त्यमा हुने राष्ट्रपतीय निर्वाचनमा प्रतिस्पर्धा गर्ने बताएको वासिङ्टन पोस्टले जनाएको छ ।माल्दिभ्सका लागि अमेरिकी राजदूत अतुल केसपले निर्णयको स्वागत गर्दै अदालतको फैसलाले प्रजातन्त्र र कानुनी शासन बलियो बनाउनेमा आफू विश्वस्त रहेको बताएका छन् । माल्दिभ्समा धेरैजसो विपक्षी नेताहरू राजनीतिक बन्दीको जीवन बिताइरहेका छन् । अन्तर्राष्ट्रिय सञ्चारमाध्यमका अनुसार कतिपय नेता निर्वासनमा रहेका छन् । अधिकारकर्मीहरूले माल्दिभ्समा लोकतन्त्र खतरामा रहेको भन्दै लामो समयदेखि आवाज उठाउँदै आएका थिए । वर्तमान राष्ट्रपति यामिनमाथि भ्रष्टाचार र सम्भावित प्रतिद्वन्द्वीलाई पाखा लगाउन खोजेको आरोप लागेको छ । तर उनले उक्त आरोप अस्वीकार गरेका छन् । दक्षिण एसियाली राष्ट्र माल्दिभ्स ५३ वर्षअघि बेलायतबाट स्वतन्त्र भएको हो । त्यसयताका कैयौं वर्ष राष्ट्रपतिका रूपमा मोहम्मद अब्दुल गैहुमले तानाशाही शासन व्यवस्था सञ्चालन गरेका थिए । १ हजार १ सय ९२ टापु रहेको माल्दिभ्स विश्वकै पर्यटकका लागि लोकप्रिय गन्तव्य हो । समर्थकमाथि प्रहरी दमन अदालतको आदेशलाई विपक्षीहरूले ऐतिहासिक भएको प्रतिक्रिया दिएका छन् । साथै उनीहरूले राजधानी मालेमा अदालतको आदेशको समर्थनमा र्यालीको आयोजना गरेका छन् । खुसियाली मनाउन सडकमा निस्किएका विपक्षी दलका समर्थकलाई तितरबितर पार्न प्रहरीले अश्रुग्यासको प्रयोग गरेको थियो । बीबीसीका अनुसार भीडलाई प्रहरीले बल प्रयोग गर्दा भएको क्षतिबारे आफू जिम्मेवार नहुने चेतावनी दिएको थियो । प्रहरीले विपक्षी माल्दिभियन डेमोक्रयाटिक पार्टीे मुख्यालय परिसरमा खुसियाली मनाइरहेका पार्टी समर्थकलाई पनि दमन गरेको थियो ।"
सिरियामा भूमिगत अस्पताल ध्वस्त,"अंकारा (बीबीसी) सिरियाली कुर्दिस लडाकु समूह (वाईपीजी) विरुद्ध टर्कीले गत जनवरी २० देखि गरेको आक्रमणलाई तीव्र पारेका छन् । त्यस क्रममा शुक्रबार गरिएको हवाई आक्रमणमा एक भूमिगत अस्पताल ध्वस्त भएको छ । बीबीसीका अनुसार जमिनदेखि २० मिटर तल बनेको अस्पताल शक्तिशाली हवाई हमलाले क्षतिग्रस्त भएको हो । हामा प्रान्तस्थित उक्त अस्पताल देशको सबैभन्दा सुरक्षित अस्पताल मानिन्थ्यो । आक्रमणका क्रममा कुनै हताहती भने नभएको बताइएको छ । सहायताकर्मीका अनुसार सिरियाको अस्पतालमा भएको हमलामध्ये यो सबैभन्दा खराब हो । यसैबीच, संयुक्त राष्ट्रसंघले सिरियाको घेराबन्दीमा रहेको क्षेत्रमा सहायता पुग्न नसकेको जनाएको छ । काफ्र जिटा नगरमा रहेको उक्त अस्पताललाई बिहीबार ५ वटा क्षेप्यास्त्र प्रहार गरेको औषधोपचारसम्बन्धी परोपकारी अन्तर्राष्ट्रिय संगठन युनियन अफ मेडिकल केयर एन्ड रिलिफ अर्गनाइजेसन (यूओएसएसएम) ले बताएको छ । उक्त अस्पताललाई सिरियाकै सबैभन्दा सुरक्षित ठानिन्थ्यो, यूओएसएसएमका प्रवक्ता अभी डी सुजाले भने, विमानको आवाज थाहा पाएपछि अस्पताल कर्मचारी र बिरामीलाई सुरक्षित कोठामा सारिएकाले ठूलो हताहती हुन पाएन । ५० हजार बिरामीलाई हेर्ने र एक महिनामै करिब १ सय ५० वटा ठूला अप्रेसनहरू हुने उक्त अस्पतालमा ठूलो क्षति पुगेको उक्त समूहले बताएको छ । जनवरीमा मात्रै सिरियामा औषधोपचार उपलब्ध गराउने अस्पतालमा १४ पटक हमला भएको समूहले जनाएको छ । पछिल्लो हमला कसले गराएको भन्ने स्पष्ट छैन । तर सिरिया सरकारका युद्धविमान अथवा उसको रूसी साझेदारहरू विद्रोही नियन्त्रित क्षेत्रमा प्रवेश गरेका छन् । रूस र सिरिया दुवैले सर्वसाधारणलाई लक्षित गरेको भन्ने आरोपहरू निरन्तर रूपमा अस्वीकार गर्दै आएका छन् । यसैबीच, राष्ट्रसंघले सन् २०१५ यता सिरियामा सबैभन्दा खराब मानवीय संकटको समस्या उत्पन्न भइरहेको जनाएको छ । राष्ट्रसंघीय अधिकारी यान एगल्यान्डले नोभेम्बरयता घेराबन्दीमा रहेका क्षेत्रमा सर्वसाधारणका लागि एकपटक पनि सहायता सामग्री पुग्न नसकेको बताए । उनले त्यहाँ रहेका लाखौं मानिसलाई सहायता सामग्रीको चरम आवश्यकता रहेको पनि बताए ।"
भेनेजुएलामा कु हुन सक्छ : टिलरसन,"टेक्सास (एजेन्सी) अमेरिकी विदेशमन्त्री रेक्स टिलरसनले भेनेजुएलामा सरकारी सेनाले कु गर्न सक्ने बताएका छन् । शुक्रबार ल्याटिन अमेरिकाका भ्रमणमा निस्कनुअघि टेक्सास विश्वविद्यालयमा आफ्नो ल्याटिन अमेरिकी नीतिबारे बोल्दै टिलरसनले आफूसँग यसबारे कुनै गोप्य सूचना भने नभएको जनाए । उनले अमेरिकाले भेनेजुएलाको शासन परिवर्तनका लागि सेनालाई उक्साएको नभई गम्भीर संकटका बेला ल्याटिन अमेरिकामा सेनाले हस्तक्षेप गरेको इतिहासबारे आफू जानकार भएको बताए । सेनाले राष्ट्रपति निकोलस मडुरोलाई सत्ताबाट हटाउने निर्णय गर्न सक्ने सम्भावना भएको दाबी गरे । टिलरसनले मेक्सिको, अर्जेन्टिना, पेरु, कोलम्बिया र जमैकाको भ्रमण गर्दै छन् । टिलसनल मडुरो आफैंले सत्ता छुड्नु सबैभन्दा उत्तम हुने बताउँदै उनलाई क्युबामा शरण खोज्न सुझाव दिए । उनले भने, यदि मडुरोलाई भेनेजुएलामा बस्न कठिन हुन्छ भने उनलाई राम्रो आवासको व्यवस्था गर्ने क्युबाली साथीहरू छन् । भेनेजुएलाका विदेशमन्त्री जोर्जे आरेआजाले टिलरसनको कडा शब्दमा आलोचना गरेका छन् । उनले अमेरिकी साम्राज्यवादविरुद्ध ल्याटिन अमेरिकी देशहरू एकताबद्ध हुनुपर्ने समय आएको बताए । जोर्जेले ट्रम्प प्रशासनले ल्याटिन अमेरिकी क्षेत्रमाथि धावा बोलिरहेको दाबी गरे । उनले भने, साम्राज्यवाद हाम्रो दुश्मन हो । ट्रम्प जसरी मेक्सिकोविरुद्ध लागे त्यसरी नै भेनेजुएला र मध्यअमेरिकी राष्ट्रमाथि खनिएका छन् । भ्रमणका क्रममा क्युबाको राजधानी हवाना पुगेका जोर्जेले भने, साम्राज्यवादले कसैलाई सम्मान गर्दैन । भेनेजुएली राष्ट्रपति मडुरो आफ्नो छैटौं कार्यकालका लागि आगामी अप्रिलमा हुने निर्वाचनमा प्रतिस्पर्धा गर्दै छन् । उनले अमेरिकाले आफूलाई अपदस्थ गर्न अन्तर्राष्ट्रिय चलखेल गरेको बारम्बार आरोप लगाउँदै आएका छन् । टिलरसनले भेनेजुएलामा जारी आर्थिक संकटका लागि मडुरोको भ्रष्ट र शत्रुतापूर्ण शासन जिम्मेवार रहेको आरोप लगाए । यो मानव निर्मित संकट हो । भेनेजुएलामा विश्वकै सबैभन्दा ठूलो तेलखानी छ । तर भेनेजुएली जनताले खाद्यान्न संकट, कुपोषण र रोगका कारण ज्यान गुमाइरहेका छन्, टिलरसनले भने । उनले भेनेजुएला र निकट सहयोगी क्युबामा लोकतन्त्र पुन: स्थापित गर्न आफूहरूले दबाब दिइरहने चेतावनी दिए । टिलरसनले भेनेजुएलामाथि हालै क्यानाडा र युरोपेली संघले लगाएको नाकबन्दीको खुलेरे प्रशंसा गरे । टिलरसनले ल्याटिन अमेरिकामा चीन र रूसको बढ्दो उपस्थितिले खतराको संकेत गरिरहेको पनि दाबी गरे । उनले चिनियाँ नेतृत्वको विकास ढाँचाले उत्तर अमेरिकी देशबाट जनशक्ति बाहिरिएको र त्यसले केवल चिनियाँ जनतालाई मात्रै फाइदा पुगेको बताए । उनले भने ल्याटिन अमेरिकालाई आफ्नो देशका जनाताको फाइदाबारे मात्रै सोच्ने नयाँ साम्राज्यवादी शक्तिको आवश्यकता छैन । चीन र रूसले ल्याटिन अमेरिकामा उपस्थिति दह्रो बनाउँदै लगेको उनले बताए । बेइजिङले गर्दै आएको आर्थिक अभ्यास निष्पक्ष नभएको उनले बताए । टिलरसनले रूसले निरंकुश शासन भएका देशमा हतियार बेचेको आरोप लगाउँदै उसको बढ्दो उपस्थिति खतराको संकेत भएको बताए । भाषणकै क्रममा उनले ट्रम्प प्रशासनले भेनेजुएलामा सत्ता परिवर्तनका लागि कुनै पैरवी नगरेको पनि बताए । उनले भेनेजुएलाका राष्ट्रपति निकोलस मडुरोले संविधानमा रहेर काम गरून् भन्ने मात्रै अमेरिकाले चाहेको बताए । भेनेजुएलामा २०१७ मा भएका विरोध प्रदर्शनमा १२० को मृत्यु भएको थियो ।"
रेलको ठक्करले ४ को मृत्यु,नयाँदिल्ली (सिन्हवा) भारतको बिहार राज्यमा गुडिरहेको रेलले ठक्कर दिँदा शुक्रबार ४ महिलाको मृत्यु भएको छ । दुर्घटनामा एक महिला घाइते भएकी छन् । दुर्घटना विहारको राजधानी पटनाबाट १ सय ३४ किलोमिटर उत्तरपश्चिममा रहेको सिवान जिल्लाको कचारी रेल स्टेसन नजिकै भएको हो । अधिकारीहरूले उनीहरूको रेलको पटरीबाट बाटो पार गर्ने क्रममा घटना स्थलमा मृत्यु भएको बताएका छन् । मृतकहरू गोपालगन्ज क्षेत्रका बासिन्दा भएको प्रहरीले जनाएको छ । भारत सरकारले सन् २०१५ मा ५ वर्षको समयावधिमा नयाँ रेल मार्ग निर्माण गर्नका लागि १ सय ३७ अर्ब अमेरिकी डलर लगानी गर्ने घोषणा गरेको छ । विश्वकै तेस्रो ठूलो रेल सेवा सञ्जाल रहेको भारतमा २ करोड ३० लाख मानिसले दैनिक रेलमा यात्रा गर्छन् ।
के भन्छन् जनप्रतिनिधि ?,३ नम्बर प्रदेशको अस्थायी राजधानी हेटौंडामा पहिलो पटक बिहीबार प्रदेश संसद्को बैठक बसेको छ । पहिलो बैठकमा भाग लिन १३ जिल्लाका १ सय १० जना प्रदेश सांसद उपस्थित भए । केही यसअघि प्रतिनिधिसभा सदस्यमा निर्वाचित भएर प्रदेशमा आएका हुन् ।
स्थायी राजधानीकै सुरसार,"काठमाडौं सरकारले हेटांैडालाई ३ नम्बर प्रदेशको अस्थायी राजधानी तोके पनि सहरी विकास मन्त्रालयले भने स्थायी संरचनाकै तयारी अघि बढाएको छ । यद्यपि प्रदेश संसदको बैठकमा भाग लिन आएका धेरैजसो सांसदले भने हेटौंडा अपायक भन्दै सार्नुपर्ने बताएका छन् । सहरी विकास मन्त्रालयअन्तर्गत यहाँ रहेको भवन प्रविधि अनुसन्धान तथा तालिम केन्द्रले स्थायी प्रदेश राजधानीका लागि पर्याप्त भौतिक पूर्वाधार रहेको भन्दै त्यसैअनुसार तयारी अघि बढाइएको केन्द्रका प्रमुख इन्जिनियर सुदीप आचार्यले बताए । उनका अनुसार बिहीबार सम्पन्न प्रदेशको पहिलो बैठक बसेको भवन अस्थायी प्रकृतिको हो । स्थायी रूपमा हेटांैडा(४ स्थित वासुदेव सभागृहमा संसद् बैठकका लागि तयारी गरिनेछ । उक्त सभागृह सुविधासम्पन्न हिसाबले निर्माणकार्य भइरहेको उनले बताए । अहिले बैठक हुने मध्यमाञ्चल क्षेत्रीय शिक्षा निर्देशानलयको भवनलाई मन्त्रालय राख्ने तयारी छ । सरकारले क्षेत्रीय स्तरका सरकारी संयन्त्र खारेज गर्न लागेकाले ती भवन प्रादेशिक संरचनाका लागि उपयोगमा ल्याइन लागेको हो । जिल्ला समन्वय समितिको कार्यालयलाई मुख्यमन्त्रीको कार्यकक्ष र मन्त्रिपरिषदका लागि प्रयोग गरिने तयारी गरिएको छ । प्रदेशमा करिब ७ वटा मन्त्रालय रहने अनुमानका आधारमा तयारी अघि बढाइएको आचार्यले बताए । एउटै भवनमा सबै मन्त्रालय नहट्ने भएकाले केन्द्रले जिल्ला शिक्षा कार्यालय, जिल्ला सहकारी, जिल्ला वन, क्षेत्रीय स्वास्थ्य निर्देशनालय, श्रम कार्यालयको भवनसमेत उपयोगमा ल्याउने गरी तयारी अघि बढाएको छ । प्रदेश प्रमुख, मुख्यमन्त्री, मन्त्री, सभामुख, उपसभामुख र सचिवका लागि आवासको समेत तयारी गरिएको छ । अख्तियार दुरुपयोग अनुसन्धान आयोगको क्षेत्रीय कार्यालयलाई मुख्यमन्त्रीको आवास भवनका रूपमा प्रयोग गरिने भएको छ । मन्त्रीहरूका लागि हेटांैडा सिमेन्टका क्वाटर प्रयोग गर्ने तयारी छ । हामीले यस प्रदेशमा एघार जना मन्त्री हुन्छन् भन्ने अनुमानका आधारमा तयारी गरेका छौं, उनले भने, त्यसभन्दा बढी भए भने थप व्यवस्था गर्नुपर्ने हुन्छ । संविधानअनुसार कुल सांसद संख्याको बीस प्रतिशत संख्याको मन्त्रिपरिषद् बनाउन मिल्छ । यस आधारमा १ सय १० सांसद रहेको यस क्षेत्रमा बढीमा २२ जनाको मन्त्रिपरिषद् हुन्छ । तर, वाम गठबन्धनले दस प्रतिशत अर्थात एघार जनाभन्दा बढी संख्याको मन्त्रिपरिषद् नबाउने सहमति गरेको छ । यस प्रदेशमा एमालेको एकल बहुमत छ । सभामुख र उपसभामुखका लागि सडक डिभिजन र सचिवका लागि सडक विभागको कम्पेल्सको भवन प्रयोग गरिने भएको छ । प्रदेशका लागि सरकारी भवन प्रयोग गरिने भएपछि केही सरकारी कार्यालय भने तत्कालका लागि भाडामा बस्नुपर्ने हुन्छ । जिल्ला जनस्वास्थ्य कार्यालय, त्यसैको क्षेत्रीय निर्देशालय, जिल्ला वन, जिल्ला शिक्षा, महिला विकास कार्यालय, डिभिजन सहकारीलगायत कार्यालय भने तत्काका लागि अन्यन्त्र भाडामा स्थान्तरण गर्नुपर्ने हुन्छ । हामीलाई पहिलो प्रदेश राजधानी कहाँ हुन्छ भन्ने टुंगो थिएन, आचार्यले थपे, टुंगो लगाएपछि तत्कालका लागि र स्थायी प्रकृतिको दुवै संरचनाको तयारीमा हामी जुटेका हौं ।भवन प्रविधि अनुसन्धान केन्द्रले स्थायी प्रकृतिको तयारी अघि बढाइरहेका बेला राजनीतिक दलका कतिपय सांसदहरूले भने पायक पर्ने ठाउँमा राजधानी बनाउनुपर्ने भन्दै लबिङ थालेका छन् । संसद् बैठकमा नभएर यस्तो लबिङ भित्रभित्रै चलेको छ । बिहीबारको पहिलो बैठकमा मकवानपुरबाटै चुनाव जितेका कांग्रेसका इन्द्र बानियाँबाहेक कसैले पनि प्रदेश राजधानीका बारेमा कुरा उठाएनन् । उनले मकवानपुरबाट प्रदेश सार्ने चलखेल भए संघीयताको स्थायित्वमाथि नै प्रश्न उठ्ने भन्दै सांसदहरूलाई चेतावनीसमेत दिए । रामेछाप, दोलखा, सिन्धुपालञ्चोक, रसुवाका सांसदहरूले आफूहरू काठमाडौं प्रदेश राजधानी आउनै दुई दिन लाग्ने भन्दै पायक पर्ने ठाउँमा सार्नका लागि आग्रह गरे । मकवानपुरको छिमेकी जिल्ला चितवनकै कतिपय सांसदले समेत भक्तपुर या काभ्रेमा राजधानी बनाउँदा सबैलाई पायक पर्ने धारणा राखेका छन् । राजधानी सार्ने या नसार्ने भन्नेमा एमालेको भूमिका नै यहाँ मुख्य हुने देखिएको छ । यस प्रदेशमा एमालेको बहुमत छ । नयाँ राजधानी तोक्न प्रदेश सांसदको दुई तिहाइ मत आवश्यक पर्छ । एमालेका नेता एवं यसै प्रदेशका मुख्यमन्त्रीका दाबेदार राजेन्द्र पाण्डेले हेटौंडामा महत्त्वपूर्ण मन्त्रालय राखेर राजधानी सबैलाई पायक पर्ने ठाउँमा राख्न सकिने बताए । सांसदहरूको विशेषाधिकारअन्तर्गत हस्ताक्षर गरेर संसदमा प्रस्ताव आउन सक्छ, उनले भने, त्यस्तो भयो भने यस क्षेत्रको विकासलाई पनि ध्यान दिएर अघि बढ्नुपर्छ । मकवानपुरलाई पनि अन्याय हुन दिनु हुन्न । प्रदेश संसदमा भाग लिन आएका सांसदहरू अधिकांश डेरा लिएर बस्ने मुढमा देखिन्नन् । पहिलो बैठकमा भाग लिन आएका सांसद बैठक सकिनासाथ राजधानी काठमाडौंतिर हानिएका थिए । हामीले केही जिल्लालाई हेरेर हुँदैन, रसुवादेखि रामेछापबाट आउने सांसदलाई पनि हेर्नुपर्ने हुन्छ, एमाले पोलिटब्युरो सदस्य काशीनाथ अधिकारीले भने, सबैलाई केन्द्रमा पर्ने गरी उपयुक्त ठाउँमा राजधानी राख्नुपर्छ भन्ने हाम्रो मान्यता छ । चितवनबाट निर्वाचित सांसद रामलाल महतो राजधानी सार्ने सवालमा आफ्ना जिल्लाका सांसदहरू धेरै न्युट्रल बस्ने बताए । सिन्धुपालञ्चोकबाट प्रदेश बैठकमा भाग लिन आएकी सांसद इन्द्रमाया गुरुङले अहिलेको राजधानीलाई अस्थायी मात्रै मानेकी छन् । राजधानी भनेको सबैलाई पायक पर्ने ठाउँमै हुुनुपर्छ, एमालेबाट समानुपातिकतर्फबाट निर्वाचित सांसद गुरुङले भनिन्, पार्टीले जे निर्णय लिन्छ, त्यसैलाई मानेर अघि बढ्नपर्छ । काठमाडांैबाट निर्वाचिन कांग्रेस सांसद नरोत्तम वैद्य भने १३ वटै जिल्लालाई हेटौंडा पायक नपर्ने बताए । उनले १३ वटै जिल्लालाई काभ्रे या बनेपा पायक पर्न सक्ने बताए । मकवानपुरबाट निर्वाचित ज्येष्ठ सदस्य डोरमणि पौडेलले भने हेटौंडाजतिको पूर्वाधार अन्य ठाउँमा नभएकाले यसैलाई स्थायी राजधानी बनाइनुपर्ने बताए । प्रदेशको राजधानीका लागि सरकारले एउटा भवन पनि भाडामा लिन पर्दैन, उनले भने, अहिले भएका सरकारी कार्यालयबाट प्रदेश चलाउन सकिन्छ । यसले सरकारलाई पनि थप व्ययभार पर्दैन ।"
सभामुखमा ३ प्रतिस्पर्धी,"हेटौंडा तीन नम्बर प्रदेशमा वाम गठबन्धनबाट मुख्यमन्त्री र सभामुख एमालेले पाउने सहमति भएसँगै सांसदहरूबीच सभामुख बन्न लबिङ सुरु भएको छ । प्रदेश सभाको पहिलो अधिवेशनले माघ २७ गते सभामुखको निर्वाचन मिति तोकेसँगै एमालेभित्र मुख्यमन्त्री र सभामुखका लागि दौडधुप सुरु भएको छ । पहिला मुख्यमन्त्रीको दाबी गर्न नपाएपछि सभामुख बन्ने चाहना केही एमालेका प्रदेश सांसदमा देखिएको छ । सभामुखको दौडमा प्रदेशका ज्येष्ठ सदस्य मकवानपुरका डोरमणि पौडेल, काठमाडौंका रामेश्वर फुयाल, दोलखाका पशुपति चौलागाईंको नाम चर्चामा छ । सभामुखको दौडमा रहेका पौडेल, फुयाल र चौलागाईंले मुख्य मन्त्रीका लागि समेत आफ्नो नाम बाहिर ल्याएका छन् । तर उनीहरूको भित्री दाबी सभामुखका निम्ति रहेको पार्टी स्रोतले जनाएको छ । ज्येष्ठ सदस्यका हैसियतले सभामुखको भूमिका निर्वाह गरिरहेका पौडेलले मुख्यमन्त्री नपाए हेटौंडामा प्रदेशको स्थायी राजधानी राख्न पनि सभामुख बन्ने अभिव्यक्ति दिँदै आएका छन् । प्रतिनिधिसभाको अनुभव बटुली सकेका फुयाल पनि सभामुख बन्नका लागि पार्टीका नेतालाई लबिङ गरिरहेका छन् । चौलागाईंले पनि मुख्यमन्त्री नपाएमा सभामुख दाबी गर्ने विचार व्यक्त गरेका छन् । प्रदेश ३ मा १ सय १० सांसद छन् । तीमध्ये एमालेका ५२ र माओवादीका २३ छन् । मुख्यमन्त्रीको कार्यालय स्थापनाप्रदेश ३ को मुख्यमन्त्रीको कार्यालय शुक्रबारबाट सञ्चालनमा आएको छ । प्रदेश सरकारका प्रमुख सचिव रेश्मीराज पाण्डेले मुख्यमन्त्रीको कार्यालयमा पदभार बहाली गरेपश्चात् मुख्यमन्त्रीको कार्यालय सञ्चालनमा आएको हो । हेटांैडा उपमहानगरपालिका २ स्थित जिल्ला समन्वय समितिको कार्यालय रहेको भवनलाई नै मुख्यमन्त्री तथा प्रदेश मन्त्रिपरिषदको कार्यालय कायम गरिएको छ ।संविधानअनुसार फागुन ३ गतेभित्र मुख्यमन्त्री चयन भइसक्नुपर्ने भएकाले मुख्यमन्त्रीको कार्यालय सञ्चालनमा ल्याएको प्रमुख सचिव पाण्डेले बताए । पाण्डे यसअघि मध्यमाञ्चल क्षेत्रीय प्रशासन कार्यालय हेटौंडाका क्षेत्रीय प्रशासक थिए । मन्त्रिपरिषदको माघ १० गतेको बैठकले पाण्डेलाई प्रदेश ३ को मुख्य सचिवको जिम्मेवारी दिएको थियो । क्षेत्रीय प्रशासन कार्यालयमा प्रदेश प्रमुख अनुराधा कोइरालाको कार्यालय र आवास बनाइएपछि मुख्यमन्त्री र प्रमुख सचिवका लागि जिल्ला समन्वय समितिको भवन खाली गरिएको हो ।पदभार ग्रहण गर्ने क्रममा सरकारी कर्मचारी र सञ्चारकर्मीको बाक्लो उपस्थिति थियो । त्यस्तै, जिल्ला शिक्षा कार्यालयको भवनमा आन्तरिक मामिला तथा कानुन मन्त्रालय शुक्रबारै स्थापना गरिएको छ । शिक्षा कार्यालय हेटौंडा उपमहानगरपालिकामा स्थानान्तरण गरिएको छ ।"
१६९ केजी चरेस बरामद,धादिङ (कास) पृथ्वी राजमार्गमा चरेस बरामद गर्ने प्रहरी निरीक्षक सञ्जय तिमिल्सिनालाई पुरस्कृत गरिएको छ । सूचनाका आधारमा १ सय ६८ केजी ९ सय ग्राम चरेस बरामद गर्न सफल तिमिल्सिनालाई प्रदेश ३ का प्रहरी अतिरिक्त महानिरीक्षक केशरीराज घिमिरेले शुक्रबार पुरस्कृत गरे । तिमिल्सिनाको कमान्डमा शुक्रबार खटिएको टोलीले गजुरी बजारमा चेकजाँचका क्रममा गल्छीबाट मुग्लिन जाँदै गरेको ना३ख ४३२४ नम्बरको ट्रकबाट चरेस बरामद गरिएको हो । प्रहरीले उक्त ट्रक र ३७ वर्षीय चालक रामकृष्ण श्रेष्ठलाई नियन्त्रणमा लिएको छ ।
छोराका लागि नागरिकता,"सिन्धुपाल्चोक (कास) हेलम्बु गाउँपालिका किउलका ६५ वर्षीय जितबहादुर तामाङ शुक्रबार जिल्ला प्रशासनको कोठामा नागरिकताको सिफारिस लिने लाममा भेटिए । कामको सिलसिलामा भारतमा पसेका तामाङ छोरालाई नागरिकता चाहिने भएपछि मात्रै नेपाल आएर नागरिकता बनाउन कस्सिएका हुन् । छोराले अति नै जिद्दी गर्यो अनि मात्रै नागरिकता बनाउन स्वदेश फर्किएँ, उनले भने, जहाँ गए पनि काम नगरी खान पाइँदैन, नागरिकता बनाएर के काम हुन्थ्यो र ? नागरिकको महत्त्व र अधिकारबारे आफूलाई केही जानकारी नभएको तामाङ बताउँछन् । हरेकले लिनुपर्ने नागरिकताबारे उनलाई कुनै महत्त्व लाग्दैन । तामाङका छोरा अहिले अध्ययन गर्दैछन् । बाबुको नागरिकता नभई छोराले नागरिकता नपाउने भएपछि बनाउन भनेरै सदरमुकाम आएको उनले सुनाए । मलाई नागरिकताको आवश्यकता छैन, छोराको नागरिकता बनाउन चाहिने भएर मात्रै हो, उनले भने । आधा उमेर भारतमा बिताएका उनलाई नागरिकता बनाउन चौतारा आउनुपर्छ भन्नेसमेत जानकारी नभएको उनको दाइ ६० वर्षका सकुले बताउँछन् । पहिलोपटक नागरिकताका लागि सिफारिस लिन आएका भाइलाई लिएर सकुले प्रशासकीय अधिकृत पीताम्बर पाण्डेसँग सबै प्रक्रिया बुझ्दै थिए ।"
सौन्दर्यीकरण गर्न पाइँदैन,"काठमाडौं महानगरीय प्रहरी आयुक्तको कार्यालयले रानीपोखरीछेउमै क्यान्टिन राखेको छ भने हामीले त्यसकै छेउमा कफी सप राख्न किन नहुने ? काठमाडौं महानगरपालिकाका मेयर विद्यासुन्दर शाक्यको तर्क छ । रानीपोखरी जीर्णोद्धारमा सुझाव दिन बनेको विज्ञ समितिको प्रतिवेदन बुझ्ने क्रममा मेयर शाक्यले रानीपोखरीछेउको शान्ति बाटिकामा कफी सप बनाउने आफ्नो पहिलेको प्रतिबद्धता दोहोर्याए । सर्वाेच्च अदालतको नजिर हेर्ने हो भनेचाहिँ उनले भनेजस्तो रानीपोखरी वरिपरि कफी सप बनाउन पाइँदैन । सर्वाेच्चको आदेश अनुसार रानीपोखरीको महानगरले भनेजस्तो ब्युटिफिकेसन गर्न मिल्दैन, काठमाडौं स्कुल अफ लका विद्यार्थी तथा सम्पदा अभियन्ता सञ्जय अधिकारी भन्छन्, अदालतको दुईदुई पटको फैसलाले यहाँको सौन्दर्यीकरण गर्न नमिल्ने बताइसकेको छ ।सर्वाेच्चमा अधिवक्ता प्रकाशमणि शर्माले जनहित संरक्षण मञ्चको तर्फबाट २०५४ जेठ २७ गते रानीपोखरी छेउमा बन्दै गरेको प्रहरी कार्यालय निर्माण रोक्न माग गर्दै रिट हालेका थिए । त्यसमाथि सुनुवाइ गर्दै सर्वाेच्चका न्यायाधीश केशवप्रसाद उपाध्याय र केदारनाथ आचार्यको संयुक्त इजलासलले त्यही वर्षको असोजमा प्रहरी कार्यालय भत्काउनु नपर्ने तर रानीपोखरी वरिपरिको संस्कृति जोगाउन सरकारलाई केही आदेश दिएको थियो । त्यसपछि उनै शर्माले २०६३ सालमा फेरि अर्काे रिट दिएका थिए । उनले स्थानीय विकास मन्त्रालयलाई प्रतिपक्षी बनाएर दिएको रिटमा दक्षिणतिरका पसल हटाई रानीपोखरीको सौन्दर्य बढाउनु पर्नेलगायत माग राखिएको थियो । त्यतिबेला रानीपोखरीको दक्षिणतिर व्यापारिक पसल, रेस्टुरेन्टलगायत सञ्चालन गर्न अनुमति लिएर काठमाडौं महानगरपालिका अन्तर्गतको सार्वजनिक उद्यान तथा राष्ट्रिय सभागृह विकास समितिले पैसा उठाउँदै आएको थियो । यो रिटमा पनि सर्वोच्चले निहित स्वार्थका निमित्त भाडा उठाउने उद्देश्यले राजा प्रताप मल्लको शालिकलाई समेत छोप्ने गरी आपसपासको सार्वजनिक क्षेत्रमा व्यापारिक पसल, रेस्टुरेन्ट भवनहरू निर्माण गर्न दिइनु आफ्नो कानुनी दायित्वविपरीतको कार्य हो, भनेको थियो । यस्तो क्षेत्रको वर्तमान तथा भावी पुस्ताका लागि संरक्षण गर्नुपर्नेमा रानीपोखरी क्षेत्रलाई व्यापारिक प्रयोजनमा प्रयोग गरी त्यस क्षेत्रका विभिन्न पसल, रेस्टुरेन्ट, पेट्रोल पम्प राख्न अनुमति दिई आफ्ना कर्मचारलाई तलब खाने माध्यमका रूपमा प्रयोग गरेबाट निवेदकलगायत सम्पूर्ण नेपालीहरू तथा हाम्रो सम्पदाको अवलोकन गर्न आउने पाहुनालाई समेत यस्तो हेर्ने मौकाबाट वञ्चित हुनु परेको छ, आदेशमा भनिएको छ ।अदालतको यो आदेशपछि त्यहाँका सम्पूर्ण संरचना भत्काइँदा अहिलेका मेयर शाक्य वडा अध्यक्ष थिए भने केशव स्थापित मेयर । पहिले भत्काउन आदेश दिएको ठाउँमा मेयर फेरि कफी सप बनाउने र रानीपोखरीलाई व्यापारीकरण गर्ने कुरा गर्दैछन्, सम्पदा अभियन्ता आलोकसिद्धि तुलाधर भन्छन्, फेरि विगतकै जस्तो संरचना बनाएर यसलाई व्यापारीकरण गर्न खोजिएको हो भने हामी अदालतको दैलो ढकढकाउन जानेछौं । रानीपोखरीको चारैतिर निर्मित सांस्कृतिक, धार्मिक, एवं ऐतिहासिक महत्त्वका क्षेत्रको वातावरणमा प्रतिकूल असर परेको पुरातत्त्व विभागले समेत स्वीकार गरेको थियो । रानीपोखरी र त्यसको चारैतिर निर्मित सांस्कृति, धार्मिक एवं ऐतिहासिक महत्त्वका देवीका मूर्ति र मन्दिरलाई छेक्ने गरी सार्वजनिक जग्गाको समेत अतिक्रमित गरी बनाइएको संरचनाले वातावरणमा प्रतिकूल असर गरेको पुरातत्त्वले स्वीकार गरेको छ, फैसलामा उल्लेख छ, ऐतिहासिक, धार्मिक एवं सांस्कृतिक महत्त्वको रानीपोखरीको यथोचित संरक्षण गरी भावी पुस्तालाई हस्तान्तरण गर्नु हामी सबैको दायित्व हो । अदालतले यहाँका संरचना तीन महिनाभित्र हटाउन आदेश दिएको थियो । यी नजिर हेर्दा रानीपोखरीको कुनै पनि सौन्दर्यीकरण गर्न नमिल्ने अधिकारी बताउँछन् । यसको सौन्दर्यीकरण गरेर पर्यटक भित्र्याउँछु भन्नु मौलिकता मास्नु हो, उनी भन्छन्, यसो गर्नु भनेको कानुनविपरीत हो । किनभने यसबारे अदालतले व्याख्या गरेको छ । अदालतको नजिर पनि कानुन सरह हुन्छ । रानीपोखरी जीर्णाेद्धार गर्न बनेको विज्ञ समितिले पनि यसको सौन्दर्यीकरण गर्न सकिने गरी प्रतिविदेन दिएको छ । जीर्णोद्धारपश्चात् पोखरीको पुरातात्त्विक एवं ऐतिहासिक वातावरण कायम राखी सौन्दर्यीकरण गर्ने, रानीपोखरीस्थित चारै कुनामा निर्मित मन्दिरहरूलाई रानीपोखरीको हाताभित्र पार्ने र तिनको आवश्यक जीर्णोद्धार गरी परम्परागत सांस्कृतिक एवं धार्मिक क्रियाकलापहरू सुचारु गर्ने, रानीपोखरीस्थित बालगोपालेश्वर मन्दिरमा सञ्चालन हुने वार्षिक भाइटीकाजस्ता कार्यक्रमहरूलाई जीवन्तता प्रदान गर्ने, रानीपोखरीको उत्तरतर्फ निर्माण भएका भवनहरू हटाई परम्परागत रूपमा सञ्चालन भई आएको चाँगुनारायणको कलशयात्रा विश्रामस्थल भएको ठाउँको सम्पदालाई मर्मत सम्भार गरी सोको सांस्कृतिक महत्त्वलाई अभिवृद्धि गर्नेजस्ता सुझाव विज्ञ समितिले दिएको छ । त्यसैगरी प्रताप मल्लसहित दुई छोरा आरोहण भएको हात्तीमा पोतिएको सेतो चुना हटाई मौलिक स्वरूपमा कायम गर्ने, उक्त हात्तीको पूर्वतर्फ निर्मित शिव मन्दिरको सुधार एवं नित्यपूजा सञ्चालनमा ल्याउने, वर्षाद्को पानी पोखरीमा संग्रह गर्ने प्रविधिसहितको स्रोत व्यवस्थापन गर्ने, नगरपालिकाद्वारा निर्मित भोटाहिटीको सबवेमा प्राप्त भएको पानीको स्रोत पोखरीमा परिचालन गर्ने सम्बन्धमा अनुसन्धान गर्नेजस्ता सुझाव विज्ञ समितिले दिएको छ । यसलाई दीर्घकालीन योजना अन्तर्गत गर्नुपर्ने काम भनेर सुझाव दिएको छ । सुझाव जे दिए पनि हामी यसको मौलिकता मासिने गरी काम हुन दिँदैनांै, तुलाधर भन्छन्, यो पोखरी मात्रै नभई शोकको प्रतीक पनि हो ।"
अधिकांश देवीनाच जेनतेन सञ्चालनमा,"ललितपुर ठेचोस्थित नवदुर्गा भवानी देवी गुठीमा चिराग समात्ने गुठियार चार वर्षदेखि खाली छ । पछाडिको चिराग समात्नेहरूको ठाउँ त झन् ८ वर्षदेखि खाली छ । ३४ जना गुठियारमध्ये कुमारी, ब्रह्मायणी, महालक्ष्मी र सिंघिनी देवगण समात्ने ४ जना पोमी, कुमी (सामान ओसार्ने व्यक्ति) गरी ८ जनाको पद पनि ८ वर्षदेखि खाली छ । मल्लकालमा उपत्यकालाई दक्षिणी भेगबाट हुन सक्ने सम्भावित आक्रमणबाट बचाउन शक्तिपीठको रूपमा स्थापना गरिएको मान्यता रहेको देवी नाच अहिले जेनतेन सञ्चालनमा छ । नवदुर्गा नाच सञ्चालन गर्न अनिवार्य अगाडि(पछाडि चिराग समात्ने गुठियार नभएपछि गुठीबाहिरका अन्य व्यक्तिले काम चलाइरहेका छन् । ऐतिहासिक नाच लोप हुनबाट बचाउन ठेचोका स्थानीयवासी शुक्रबार संस्कृति मन्त्रालयमा ध्यानाकर्षण गर्न पुगे । उनीहरूले नाच लोप हुने अन्तिम अवस्थामा पुगेको भन्दै मन्त्रालयमा संरक्षणको खाका दर्ता गरेका छन् ।नाचको संरक्षण सम्बद्र्धनमा राज्य गम्भीर नहुँदा लोप हुने अवस्थामा पुगेको छ, नवदुर्गा नाचका गुरु धर्मराज मालीले भने, गुठीको जमिनबाट वार्षिक १२ हजार रुपैयाँको मात्र कुत भित्रिन्छ । तर, वर्षभरिमा १२ पटक नाच सञ्चालन गर्न लाखांै रुपैयाँ लाग्छ । संस्कृति मन्त्रालयका पुरातत्त्व अधिकृत जयन्ती श्रेष्ठले मन्त्रालयको बजेटले भ्याएसम्म सहयोग गर्ने बताइन् । मन्त्रालयबाट नवदुर्गा नाच सञ्चालन गर्न वार्षिक २५ हजार रुपैयाँको व्यवस्था गरेको छ । आर्थिक अभावका कारण विजया दशमीमा पाटन दरबार स्क्वायरस्थित मूल चोकमा नचाउने नाच बन्द भइसकेको छ । गुठियारहरूले मन्त्रालयमा पेस गरेको प्रस्तावमा दैनिक बिहान र बेलुका नित्य पूजा, अक्षय तृतीया, घण्टाकर्ण र पञ्चदान पर्व सञ्चालन र विधिपूर्वक होम, जप गर्न आवश्यक सामग्री खरिद गर्न समस्या भएको उल्लेख छ । होम, जप गर्न मात्रै ६६ हजार रुपैयाँ लाग्ने, पाटन दरबार क्षेत्रमा नाच व्यवस्थापन, बाजा मर्मत, मुकुट रंगरोगन, धिमे बाजा खलक, इन्द्र बाजा, कसही खलक व्यवस्थापन र समापन पूजा गर्न २ लाख रुपैयाँ आवश्यक रहेको उल्लेख छ । नाच संरक्षणको अभावले सञ्चालनमा कठिनाइ भएको भन्दै खोकनाका रुद्रायणी गुठियारहरूले पनि ललितपुर महानगरपालिकाको ध्यानाकर्षण गराएका छन् । रुद्रायणी गुठीका नाइके बेखनर महर्जनले यस्तै स्थिति रहिरहे नाच बन्द गर्नुपर्ने बताए । सरकारबाट गुठीको जग्गा सबै रैकरमा परिणत भयो, उनले भने, अहिले नाच गुठियारहरूले व्यक्तिगत रूपमा रकम राखी सञ्चालन गरिरहेका छौं । हरिसिद्धिको हरिसिद्धि भवानी देवीको नाचका गुठियारहरूको समस्या पनि उस्तै छ । फागुपूर्णिमाको अवसरमा नचाइने नाच प्रदर्शन गर्न एक महिना मात्र बाँकी छ । हरिसिद्धि गुठीका नाइके राइटर महर्जन भन्छन्, रामायणको अरण्य र किस्किन्धा काण्डमा आधारित नाचमा १८ भागमा दृश्य देखाउनुपर्छ । एक पटक नाच सञ्चालन गर्न कम्तीमा ३ लाख रुपैयाँ लाग्छ । उनका अनुसार नाचको अध्ययन अनुसन्धानमा स्वदेशीभन्दा विदेशी बढी आकर्षित छन् । ललितपुर महानगरपालिकाले बर्सेनि एक करोडभन्दा बढी राजस्व विदेशी पर्यटकबाट भित्र्याउने गरेको छ, उनले भने, नाच देखाएर पर्यटक तान्ने गरे तापनि संरक्षणतर्फभने राज्यको ध्यान पुग्न सकेको छैन ।सांस्कृतिक नगरी बनाउने घोषणा भएको पाटन क्षेत्रको हविगत यस्तो छ । अहिले भक्तपुर दरबार क्षेत्रमा सञ्चालन भइरहेको नवदुर्गा नाच पनि जेतनेत चलिरहेको गुठियारहरूको भनाइ छ । भक्तपुर नवदुर्गा गुठियार शिवराम वनमालाले नाच नाजुक अवस्थाबाट गुज्रिरहेको भन्दै राष्ट्रपतिको पटकपटक ध्यानाकर्षण गराइसकेको बताए । सरकारी पक्षले संरक्षण गर्ने आश्वासन मात्र दिने गरेका छन्, उनले भने, जनप्रतिनिधि आएको महसुस भएन । उपत्यकाका तीनै जिल्लामा ८ वटा देवी नाच सञ्चालन गर्ने गुठी छन् । प्रत्येक १२ वर्षमा नचाइने काठमाडौंको नरदेवी पनि यस वर्ष जेनतेन सञ्चालन भयो । आर्थिक समस्याकै कारण दुई वर्षअघि भद्रकाली खड्ग सिद्धि नाच पाटन दरबार क्षेत्रमा सञ्चालन भएन । कीर्तिपुरको बाघभैरव नाच सञ्चालन गर्न पनि उस्तै समस्या रहयो । उपत्यकाका तीनै दरबार क्षेत्रसँग लिच्छवी, मल्ल र शाह गरी तीन वंशकालीन पर्व सम्बन्धित छन् । पाटन दरबार क्षेत्रसँग सम्बन्धित मुख्य ७ पर्व छन् । तीमध्ये ३ वटा पर्व लोप भइसकेका छन् । लिच्छवीकालीन मू: छेँ आँग द्य: पूजा विधि पूर्व (मुख्य) लोपसँग मल्लकालीन नवदुर्गा नाच, खड्गजात्रा, अष्टमात्रिका नाचको हवन रोकिएका छन् । यी लोप भइसकेका पर्व जसरी भए पनि पुन: सञ्चालनमा ल्याउने ललितपुर महानगरपालिकाका मेयर चिरिबाबु महर्जनको योजना छ । सरकारी निकायबाट गर्नुपर्ने आवश्यक सहयोग गर्न तयार छौं, मेयर महर्जनले भने, सरकारको मुख मात्र तोकेर हँुदैन । गुठियारले पनि सक्दो योगदान दिनुपर्छ । खड्गजात्रा सञ्चालन गर्ने गुठियार सन्तमान महर्जनले सरकारी पक्षले सहयोग गरेमा गुठियार लोप भइसकेको नाच पुन: सञ्चालन गर्न तयार रहेको बताए । खड्गजात्रा सुरक्षाको चुनौतीका कारणले लोप भएको हो, उनले भने । लोप भइसकेका नाचहरू पुन: सञ्चालन गर्न गुठियारहरूको बैठक बोलाउने तयारी भइरहेको बताए ।"
बुढासुब्बा आजबाट,"धरान मनाङ मस्र्याङदी क्लबसँग शनिबार धरान रंगशालामा सीएमजी क्लब संकटाको यो वर्षको पहिलो भिडन्त हुँदै छ । २० औं बुढासुब्बा रेडबुल गोल्डकप फुटबलको उद्घाटन खेलमा संकटा र मनाङ भिड्न लागेका हुन् ।कावासोतीमा सम्पन्न राइनो गोल्डकप जितेको संकटाले मनाङजस्तो बलियो टिमसँग सामना गर्न प्रकाश बुढाथोकी र रञ्जन विष्टलाई फरवार्ड लाइनमा उतार्दै छ । संकटासँग कुनै राष्ट्रिय खेलाडी छैनन् । यद्यपि संकटाले मनाङलाई पन्छाउने बलियो रणनीति बनाएको संकटाका प्रशिक्षक सल्यान खड्गीको दाबी छ । संकटा बुढासुब्बा गोल्डकप साबिक उपविजेता हो ।उनले भने, मनाङसँग यसपालि पहिलो प्रतिस्पर्धा हुँदै छ । मनाङ बलियो टिम भए पनि उसका लागि हामी संकट भएर मैदान उत्रन्छौं । गत वर्ष मनाङसँग खप्तड गोल्डकपमा १० ले पराजित संकटाले बदला लिने लक्ष्य बनाएको छ ।आहारारा गोल्डकपमा तीन दिनअघिमात्र विभागीय टिम पुलिससँग ३१ ले पराजित मनाङले बुढासुब्बा गोल्डकप तीनपल्ट जितिसकेको छ । यो सिजन जेसिस कप र दुहबी गोल्डकप जितेको मनाङका प्रशिक्षक छिरिङ लोप्साङ भन्छन्, वर्ष दिन भयो संकटासँग जम्काभेट नभएको । अहिले उसको खेल कस्तो छ थाहा छैन । तर, गत वर्ष भने राम्रो थियो ।मनाङसँग राष्ट्रिय खेलाडी विराज महर्जन, सुजल श्रेष्ठ, विशाल राई, हेमन गुरुङ र कमल श्रेष्ठ छन् । कमल घाइते भएकाले खेल्न नसक्ने बताइएको छ । लगातार खेलिरहेकाले खेलाडीले पर्याप्त विश्राम लिन नपाएको प्रशिक्षक लोप्साङको भनाइ छ । प्रतियोगितालाई भव्य रूपमा सम्पन्न गर्न सम्पूर्ण तयारी पूरा भएको आयोजक धरान फुटबल क्लबका महासचिव प्रताप तामाङले बताए । उनले भने, पाहुना खेलाडी व्यवस्थापनदेखि मैदान र प्यारापिट व्यवस्थापनका सबै तयारी पूरा भएको छ । उनले खेल मैदान, प्यारापिट, चेन्जिङ रुम, प्रवेशद्वार, पर्खाल, कभर्डहल, पानी, विद्युत, शौचालय सवै पूर्वाधार तयार भएकाले सात वर्षपछि बुढासुब्बा गोल्डकप प्रतियोगिता राष्ट्रिय खेलकुद परिषदको स्वामित्वमा ७ विघा क्षेत्रफलमा फैलिएको धरान रंगशालामा फर्किएको हो । यसैबीच शुक्रबार धरान रंगशालामै क्लबका अध्यक्ष किशोर राईले पत्रकार सम्मेलन गर्दै यो वर्षदेखि अन्तर्राष्ट्रिय भन्ने शब्द हटाइएको बताए । उनले अन्तर्राष्ट्रिय भनेर प्रचार गरिए पनि भारतीय टिममात्र समावेश भएकाले यो वर्षदेखि बुढासुब्बा रेडबुल गोल्डकप मात्रै राखेको बताए । यसपालि पुरस्कार बढाएर विजेताको ६ लाख र उपविजेताको ३ लाख रुपैयाँ पुर्याइएको अध्यक्ष राईले बताए । सात विधाका उत्कृष्टले जनही २५ हजार पाउने छन् । सर्वोत्कृष्ट खेलाडीले यामाहा मोटरसाइकल जित्ने छन् ।"
पटिहानीमा महिला भलिबल,"भरतपुर (कास) चितवनको पटिहानीमा प्रथम मेयर कप अन्तर्राष्ट्रिय आमन्त्रण महिला भलिबल प्रतियोगिता हुने भएको छ । आयोजकले प्रतियोगितालाई महोत्सवको स्वरुप दिइने जनाएको छ । भरतपुर महानगरपालिका २२ नम्बर वडाले पटिहानीमा माघ २७ बाट प्रतियोगिता गर्न लागेको हो । प्रतियोगितामा भारत र बंगलादेशसहित ७ टिम सहभागी हुने छन् । महिला भलिबलसँगै साँस्कृतिक कार्यक्रम र खेलकुद सामग्रीसहितको स्टलको अवलोकन गर्न पाइने भएको छ । पर्यटकीय नगरी पटिहानीलाई प्रतियोगिताबाट चिनाउँछौं, प्रतियोगिता मूल संयोजक विष्णुराज महतोले भने, २० स्टलसहित राखेर सानो महोत्सवकै झल्को दिनेछौं । भारतको फ्रेन्च क्लब कोलकाता र बंगलादेशको एक टिम सहभागी हुने आयोजकले जनायो । यसका साथै विभागीय टोली एपीएफ, नेपाल पुलिस र त्रिभुवन आर्मी क्लबसहित पश्चिमाञ्चल तथा न्यु डायमन्ड एकेडेमी काठमाडौं सहभागी हुने छन् । प्रतिस्पर्धा आधारभूत विद्यालय धनौजीको मैदानमा हुनेछ । स्थानीय पद्मोदय युवा क्लबको आयोजनामा २०७२ सालमा अन्तर्राष्ट्रिय आमन्त्रण भलिबल गरिएको थियो । विजेताले २ लाख, उपविजेताले १ लाख र तेस्रो हुने टिमले ५० हजार रुपैयाँ पुरस्कार पाउने छन् । चौथो हुने टिमको भागमा २५ हजार पर्नेछ । उत्कृष्ट खेलाडीले १० हजार रुपैयाँ प्राप्त गर्ने छन् ।"
गौरीटारमा कभर्डहल,मेयर कप हुनेहेटौंडा हेटौंडा उपमहानगरपालिकाले फागुन तेस्रो सातादेखि मेयर कप फुटबल प्रतियोगिता गर्ने भएको छ । फागुनको १९ देखि हेटौंडा४ स्थित लोकतान्त्रिक चौरको मैदानमा हुने प्रतियोगितामा उपमहानगरपालिकाका १९ वडा टिमले भाग लिने छन् । जिल्ला खेलकुद विकास मकवानपुरको व्यवस्थापनमा हुने प्रतियोगिताका विजेताले एक लाख ५० हजार र उपविजेताले ७५ हजार रुपैयाँ पाउने मेयर हरिबहादुर महतले बताए । प्रत्येक वडाका वडाध्यक्ष फुटबल टोलीका म्यानेजर हुनेछन् ।
पोखरा र वालिङ विजयी,"बागलुङ (कास) पोखरा महानगरपालिका र वालिङ नगरपालिका बागलुङमा जारी मेयर कप फुटबलको सेमिफाइनल पुगेका छन् । पोखराले पर्वतको कुश्मा नगरपालिकालाई ६० ले हरायो । खेलमा भीषण गुरुङले ह्याट्रिक गरे । म्यान अफ द म्याच उनले ६४, ६६ र ७९ औं मिनेटमा गोल गरे । विनोद गुरुङ, विजय श्रेष्ठ र मानबहादुर तामाङले ११ गोल थपे । शुक्रबारै वालिङले म्याग्दीको बेनीलाई २० ले पराजित गरेको हो । वालिङका सफल थापा र अजिजद्दिन मियाँले गोल गरे ।"
आदर्श विद्यालाई उपाधि,भैरहवा (कास) सिद्धार्थ रंगशालामा सम्पन्न प्रथम मेयर कप एथलेटिक्स रनिङ सिल्डको उपाधि आदर्श विद्या मन्दिर भैरहवाले जितेको छ । दुईदिने स्पर्धामा आदर्शले पदकका आधारमा धेरै अंक बटुल्दै उपाधि जितेको हो । युनिभर्सल पब्लिक दोस्रो र मनकामना बोर्डिङ तेस्रो भए । छात्रतर्फ भैरहवा नमुना माध्यमिक विद्यालयका मोहम्मद रफिक र छात्रातर्फ भानु माविकी शीला पुन सर्वोत्कृष्ट खेलाडी भए । विद्या मन्दिरकी कुश्मा ठगुन्ना उदीयमान खेलाडी भइन् ।
विश्व स्कीमा सफलराम,काठमाडौं (कास) स्वीट्जरल्यान्डमा फेब्रुअरी ५७ सम्म हुने एफआईएस अल्पाइन जुयिनर विश्व स्की च्याम्पियनसिपमा नेपालका सफलराम श्रेष्ठले प्रतिस्पर्धा गर्ने भएका छन् । उनले सालोम र जायन्ट सालोममा प्रतिस्पर्धा गर्ने छन् । उनका प्रशिक्षकमा जापानी ओसामु किमुरा छन् ।
टेलिकम च्याम्पियन,"काठमाडौं (कास) नेपाल टेलिकमले ११ औं अन्तर कर्मचारी राष्ट्रिय खेलकुद क्यान कपअन्तर्गत पुरुष फुटसल उपाधि जितेको छ । शुक्रबार फाइनलमा टेलिकमले एभरेस्ट बैंकलाई २१ ले हरायो । ब्याडमिन्टनतर्फ पुरुष सिंगलमा वायुसेवा निगमका जंगबहादुर चन्द च्याम्पियन भए । उनले फाइनलमा टेलिकमका सुरेन्द्रसिंह कार्कीलाई २१११, २११० को सोझो सेटमा हराए । पुरुष डबल्सको उपाधि विद्युत्का राजु महर्जन र श्रीप्रसाद धिमालको जोडीले जित्यो । महिला डबल्समा टेलिकमका श्रद्धा मानन्धर र गुड्डी कार्कीको जोडी च्याम्पियन भयो ।"
गैंडाकोट विजयी,भरतपुर (कास) प्यासिफिक कलेज चौथो चितवन च्याम्पियनसिप कप फुटबलमा शुक्रबार गैडाकोट फुटबल क्लबले महेन्द्र दल गण भरतपुरलाई २१ ले पराजित गरेको छ । गैडाकोटका कान्छा गुरुङ र दीपेश मगरले गोल गरे । दलका सुदीपराज श्रेष्ठले एक गोल फर्काए । म्यान अफ द म्याच गैडाकोटका गोलरक्षक आकाश रानाभाट भए ।
आहारारा गोल्डकप फाइनल आज,"लेखनाथ  नेपाल पुलिस क्लबका प्रशिक्षक अनन्तराज थापाले आहारारा गोल्डकप अवधिभर एकै वाक्य दोहोर्याइरहे, फुटबल विकासमा दीर्घकालीन सोच बनाएको छु । प्रतियोगिताको १६ औं संस्करणको प्रिम्याच कन्फ्रेन्समा शुक्रबार उनले पुन: त्यही कुरा दोहोर्याए ।एउटा टुर्नामेन्ट जित्नु ठूलो कुरा होइन, उनले भने, फुटबलको समग्र विकासमा मेरो ध्यान छ । खेलाडी हुँदै पहिलोपल्ट पुलिसको प्रशिक्षण सम्हालेका उनलाई थ्रीस्टारलाई जित्नैपर्ने दबाब छ । कहिले पुलिसबाट थ्रीस्टारविरुद्ध त कहिले थ्रीस्टारबाटै खेलेका अनन्तलाई आहा(रारा गोल्डकप प्रशिक्षकत्व जाँच्ने कसीका रूपमा रहेको छ । ०५४ मा थ्रीस्टार लिग च्याम्पियन बन्दा उनी क्लबको हिस्सा थिए । प्रशिक्षकको नजरबाट हेर्दा उनी थ्रीस्टारलाई अहिले पावर हाउस को रूपमा देख्छन् । विपक्षी टिमलाई कहिल्यै पनि कमजोर आँकलन हुँदैन, उनी भन्छन्, त्यहीअनुसार हाम्रो रणनीति बन्नेछ । फाइनलमा समान स्तरको खेल हुने उनी बताउँछन् ।पोखरा रंगशालामा झापा ११, मनाङ मस्र्याङदी र धरान ११ सँग खेल्दा उनी बारम्बार टचलाइन सम्म पुग्थे । रेफ्रीले बारम्बार उनलाई सचेत गराइरहनुपथ्र्यो । हामीसँग राष्ट्रिय खेलाडीको जमात छैन, उनले भने, धेरै नयाँ खेलाडी भएकाले निर्देशन गरिरहनुपर्यो । पहिलोपल्ट पुलिसको कप्तानी गरिरहेका हेम तामाङलाई उस्तै प्रेसर छ । प्रशिक्षकको प्लानिङअनुसार नै खेल्ने हो, उनले भने, जित्ने गरी नै खेलिन्छ ।थ्रीस्टारका प्रशिक्षक मेघराज केसी टिमवर्क र खेलाडीको अनुभवलाई आºनो बलियो पक्ष मान्छन् । उनी थ्रीस्टारको कमब्याक लाई निरन्तरता दिन प्रतियोगिता जित्नैपर्ने बताउँछन् । गोल्डकपमा पुलिस र थ्रीस्टार पहिलोपल्ट फाइनल भिड्दै छन् । यसअघि यी दुईको भेट तेस्रो, छैटांै, सातौं र १३ औं संस्करणमा भइसकेको छ । चार खेलमा पुलिसले तीनपल्ट बाजी मारेको छ । तेस्रो संस्करणको भेटमा पुलिसले जित्दा १३ औं संस्करणमा भने थ्रीस्टारले पराजित गर्दै उपाधिको यात्रामा निस्किएको थियो । दुई संस्करणमा भने क्वाटरफाइनलमै आमनेसामने भए । सहारा क्लबले ०५८ मा सुरु गरेको क्याराभान गोल्डकपको विजेता हो पुलिस । पहिलो संस्करण सुरु भएयता यसअघि आठपल्ट फाइनल पुगिसकेको छ । त्यसमा चारपल्ट उपाधि जितिसकेको छ । पहिलो संस्करण आºनो पोल्टामा पारेको पुुलिसले छैटौं, सातौं र आठौं संस्करण जितेर जितमा हयाट्रिक गरेको थियो । पछिल्ला सात संस्करणसम्म उपाधिबाट परै बसेको पुलिसले यसपल्ट भने कमब्याक गर्ने अवसर पाएको हो । यसअघि चारपल्ट उपाधि जितेको थ्रीस्टार पाँचौंपल्ट फाइनल पुगेको छ । रोचक पक्ष त फाइनल पुग्दा थ्रीस्टार जहिल्यै च्याम्पियन भएको छ । पाँचौं, नवौं, ११ र १३ औं संस्करणमा फाइनल पुगेर थ्रीस्टारले उपाधि जितेको छ । अघिल्लो शनिबारमात्र सर्वाधिक राशिको मदन भण्डारी स्मृति इटहरी गोल्डकप जितको उन्माद थ्रीस्टारलाई छँदै छ ।पुलिसमा अधिकांश नयाँ खेलाडी छन् । यू१९ र यू२३ का खेलाडी मैदानमा उतारेर पुलिसले खरो प्रतिस्पर्धीका रूपमा आफूलाई उभ्याएको छ । थ्रीस्टारमा भने राष्ट्रिय टोलीका विक्रम लामाको नेतृत्वमा राष्ट्रिय तथा अन्य व्यावसायिक खेलाडी छन् । विश्वास श्रेष्ठ, नीराजन खड्कालाई रोक्नुपर्ने चुनौती पुलिसका खेलाडीले झेल्नेछन् । रवि पासवान, सुमन लामा र अभिषेक रिजालको प्रहार विफल तुल्याउने योजना थ्री स्टारले बनाउने छ । फाइनल पुग्दा थ्रीस्टारले वर्क परमिटको समस्या सुल्झाएको छ । एपीएफसँग क्वाटरफाइनल खेलमा थ्रीस्टारले पिटर सेगुन, अजायी मार्टिन र लावेल ओलालेकनलाई मैदान उतार्न पाएन । यद्यपि, विदेशी खेलाडीबिना नै थ्रीस्टारले एपीएफमाथि टाइब्रेकरमा जित निकालेको थियो । बुधबार समस्या सुल्झिएपछि मार्टिन र पिटर सेगुनले खेल्नेछन् ।सेलिब्रेटी खेलाडी, छरितो खेल र फिनिसिङ थ्रीस्टारको विशेषता हो । त्यसो त पोखरेली मैदानमा थ्रीस्टारको फ्यान फ्लोइङ पनि उत्तिकै छ । विभागीय टिमलाई साथ नदिने दर्शकको पुरानै बानी हो । यद्यपि यसपल्ट राम्रो खेल खेलेर पोखरेली दर्शको मन जित्ने दाउमा छन् पुलिसका प्रशिक्षक थापा ।०५८ सालमा सहारा क्लबले क्लबस्तरीय क्याराभान गोल्डकप गर्यो । आहा चाउचाउले प्रायोजन गरेपछि क्लब २०५९ मा पहिलो आहा गोल्डकप गर्न सफल भयो । त्यसपछि २०६९ मा ११ औं संस्करणबाट आहारारा गोल्डकपको नामबाट प्रतियोगिता जारी छ । पोखराको ब्रान्ड बनेको आहा(रारा गोल्डकपको १६ औं संस्करण समापनको संघारमा छ । चारचारपल्ट उपाधि जितेका टिममध्ये पाँचौंपल्ट कसले जित्ने भन्ने होड शनिबारको फाइनलमा हुनेछ ।"
नेपालको पराजय,"नेपालले एसिया कप छनोट खेल्नेकाठमाडौं (कास) नेपालसहित अन्य एसोसिएट राष्ट्रले एसिया कप खेल्ने अवसर पाउने भएका छन् । एसियाली क्रिकेट परिषद् (एसीसी) ले वर्ष २०१८ को खेलतालिका जारी गरेको छ ।डिसेम्बरमा वान डे अन्तर्राष्ट्रिय मान्यताप्राप्त एसिया कप भारतमा हुनेछ । त्यसमा टेस्ट मान्यताप्राप्त भारत, पाकिस्तान, श्रीलंका, बंगलादेश र अफगानिस्तानले प्रतिस्पर्धा गर्नेछन् । अर्को एक टोली एसिया कप छनोटबाट आउने छन् । नेपालसहित यूएई, हङकङ, मलेसिया, सिंगापुर, ओमानले छनोट प्रतियोगितामा प्रतिस्पर्धा गर्नेछन् । भारतमै हुने यस प्रतियोगिताको विजेताले एसिया कपमा खेल्न पाउने एसीसीको आधिकारिक वेबसाइटमा जनाइएको छ । छनोट विजेताले नै डिसेम्बरमा हुने इमर्जिङ टिम्स कपमा प्रतिस्पर्धा गर्नेछ । नेपालले यसअघि इमर्जिङ टिम्स कप सोझै खेल्दै आए पनि यसपालि छनोट चरण खेल्नुपर्ने भएको हो । आयोजक राष्ट्र घोषणा हुन बाँकी भए पनि भारत, पाकिस्तान, श्रीलंका, बंगलादेश र अफगानिस्तानका यू२३ टोली हुनेछ । १५ सदस्यीय टोलीमा ४ खेलाडी भने २३ वर्ष माथिको राख्न पाउने प्रावधान छ । छनोट भएर आउने राष्ट्रको भने राष्ट्रिय टोली हुनेछ ।"
आरामदायी स्थितिमा श्रीलंका,भारत सजिलै विजयीडर्बान (एएफपी) विराट कोहली र अजिन्क्या रहानेले तेस्रो विकेटमा १ सय ८९ रनको साझेदारी गरेपछि भारतले पहिलो वान डेमा बिहीबार राति दक्षिण अफ्रिकालाई सजिलै ६ विकेटले हराएको छ । कोहलीले १ सय १२ रन बनाए । यो उनको लक्ष्य पछयाउने क्रममा कीर्तिमान २० औं शतक रह्यो । रहानेले ७९ रन बनाएपछि भारतले २७ बलको बाँकी छँदा जितलाई आवश्यक २ सय ७० रन बनाएको थियो ।
राजुको शतकमा आर्मी विजयी,"काठमाडौं (कास) राष्ट्रिय टोलीका सदस्य रहिसकेका विकेटकिपरब्याट्सम्यान राजु रिजालले शतक बनाएपछि त्रिभुवन आर्मी क्लबले खुकुरी च्यालेन्जर कप टान्टी२०अन्तर्गत शुक्रबार आईओई थापाथलीलाई १ सय ४ रनले हराएको छ । राष्ट्रिय टोलीको अनुभव बोकेका ५ खेलाडीसहित उत्रिएको आर्मीले २० ओभरमा ४ विकेट गुमाएर २ सय १९ रन जोडयो । टस हारेपछि ब्याटिङ गरेको आर्मीले अघिल्लो खेलमा शतक बनाएका भूपेन्द्र थापालाई २ रनमै गुमायो । त्यसपछि क्रिज सम्हालेका राजुले इन्द्रकमल मानन्धरसँग १ सय ५६ रनको उत्कृष्ट साझेदारी गरे । इन्द्रकमल ४३ बलमा ११ चौका र २ छक्का मदतले ८० रन जोड्दै आउट भए । ६३ बल खेलेका राजु १ सय ७ रनमा नटआउट रहे । उनले ८ चौका र ४ छक्का हाने । ३० बलमा अर्धशतक बनाएका राजुले अन्तिम ओभरको दोस्रो बलमा २ रन लिँदै ६० बलमा शतक पूरा गरे । मध्यक्रममा नरेश बुढाएर ३ तथा श्याम कुर्मीले २ रनमात्र जोडे । लोकेन्द्र चन्दले खेलेको एकमात्र बलमा चौका हाने । थापाथलीका सुमित महतोले २ तथा दिवश पौडेल र प्रदीप कडेरियाले ११ विकेट लिए ।विशाल लक्ष्य पाएको आईओईले २० ओभरमा ९ विकेट गुमाएर १ सय १५ रनमात्र जोड्न सक्यो । टोलीका कप्तान सुशील भट्ट र आयुश थापाले समान २७ रनको योगदान दिए । आर्मीका लोकेन्द्र, राजु चौधरी र राहुल विकले २२ विकेट लिए ।दोस्रो खेलमा प्रतियोगिताबाट बाहिरिइसकेको अल्टिमेट इन्डोर क्रिकेटले मलपोखरी क्रिकेट क्लबलाई ४० रनले हरायो । टस जितेको अल्टिमेटले २० ओभरमा ६ विकेट गुमाई १ सय ३६ रन बनायो । दीपेन्द्र मैनालीले ३३, रमेश भट्टले २५, अविनाश अधिकारीले २१ रन जोडे । मलपोखरीका भोज भट्टले ३ विकेट हात पारे । जवाफमा मलपोखरी १७५ ओभरमै ९६ रनमा अलआउट भयो । विराट भण्डारीले २४ बलमा ३९ रन जोड्नुबाहेक कसैले उल्लेख्य योगदान दिन सकेनन् । मलपोखरीलाई सस्तैमा समेट्न अविनाश अधिकारीले ३ ओभरमा १ मेडनसहित ७ रन खर्चेर ३ विकेट लिए । नरेश थापाले पनि ३ विकेट हात पार्दा दीपेन्द्रले २ तथा कृष्णसिंह नेगीले १ विकेट लिए । शनिबार लर्डबुद्धले रोयल पीसी फाइटर र बालुवाटार क्रिकेट क्लबले आईओई पुल्चोकको सामना गर्ने छन् ।"
एपीएफ र न्यु डायमन्ड भिड्ने,"काठमाडौं (कास) एपीएफ र शिवम् न्यु डायमन्डबीच १३ औं रेडबुल ढोरपाटन युएम महिला डबल लिग भलिबलको फाइनल भिड्ने भएका छन् ।लिगको समीकरणअनुसार एपीएफ न्यु डायमन्डसँग ३२ को सेटमा हारे पनि उपाधि विजेता बन्नेछ । न्यु डायमन्डले उपाधि हत्याउन कम्तीमा ३१ को सेटमा जित्नुपर्नेछ ।शुक्रबार दोहोरो जित निकालेको एपीएफ अपराजित रहँदै १६ खेलबाट ४७ अंक जोडेको छ । न्यु डायमन्डले १६ खेलबाट ४६ अंक बटुलेको छ । पहिलो लेगमा डायमन्ड टिम एपीएफसँग ३२ को सेटमा पराजित भएको थियो । शुक्रबार एपीएफले दुवै खेल सोझो सेटमा जितेको थियो । पहिलो खेलमा दाङको श्रीगाउँलाई २५१२, २५१०, २५८ को सेटमा हराएको एपीएफले टप्स उमाविलाई २५१२, २५११, २५१७ को सेटमा पन्छाएको थियो ।त्यस्तै आर्मी र पुलिस क्लब पनि विजयी भए । आर्मीले मेघौली स्पोर्ट्सलाई २५१८, २५२१, २५२१ ले र पुलिसले श्रीगाउँलाई २५८, २५१२, २५१७ को सोझो सेटमा हराए । पुलिससँग १५ खेलबाट ३३ अंक, टप्ससँग १६ खेलबाट ३३ अंक र आर्मीसँग १६ खेलबाट २७ अंक रहेको छ ।विजेताले ३ लाख २५ हजार, उपविजेताले १ लाख ७० हजार र तेस्रो हुनेले ८० हजार नगद पुरस्कार पाउने छन् । चार विधाबा उत्कृष्ट खेलाडीले यूएम पावर म्याक्स स्कुटर जित्ने छन् ।"
सटरगन्ज!,"सटरै नभए के व्यापार ? व्यापारै नभए के सहर ?तर के सहर व्यापारै गर्न मात्र हो त ? अनि, त्यसका लागि घरघरमै सटर राख्नैपर्छ र ? झट्ट हेर्दा वीरगन्ज र जनकपुरले त्यस्तै देखाउँछन् । त्यही भएर एक बिहानको कफीगफमा पत्रकार चन्द्रकिशोर झाले ती दुई सहरको नयाँ न्वारान गरे सटरगन्ज र सटरपुर ।वीरगन्जको ऐतिहासिक त्रिजुद्ध बहुउद्देश्यीय विद्यालय पहिला सुन्दर कम्पाउन्डभित्र थियो । कुमकुम अग्लो पर्खालबाट भित्र विद्यार्थीले पीटी खेलेको मोहक रमिता देखिन्थ्यो । प्रार्थना र छुट्टीका बेला हुने नानीबाबुका आकर्षक प्रस्तुति अभिभावकले बाहिरैबाट लोभिएर हेर्थे । जोडिएको सडकमा प्राय: रिक्साटाँगा ओहोरदोहोर गर्थे । न निसास्सिँदो वातावरण थियो, न हल्ला, न प्रदूषण ।वीरशमशेरले सहर बसाल्दा वीरगन्जपारि रक्सौलसम्म रेल आइपुगेको थिएन, थियो अलि पर सुगौलीसम्म । कलकत्ताबाट त्यहाँसम्म रेलमा ल्याइएका सामान बयलगाडामा भित्र्याई भीमफेदी हुँदै राजधानीमा व्यापार सुरु भएपछि व्यापारिक ट्रान्जिटका रूपमा वीरगन्ज लम्कियो । जब सीमावर्ती रक्सौलसम्मै रेल आइपुग्यो र अमलेखगन्जसम्म चल्न थाल्यो, वीरगन्ज मुलुककै प्रमुख नाकाका रूपमा चम्कियो । त्यही रेलको लिकलाई पछयाउँदै वीरगन्जदेखि पथलैयासम्म उद्योगधन्दाहरू खुल्दै गए । त्यसले वीरगन्जलाई पैसा कमाउन सिकायो । र, क्रमश: सटरगन्ज बनायो । घरबाहिर फूल रोप्दा खर्च हुन्छ, बिरुवा हुर्काउँदा ठाउँ खान्छ । सटर बनाइदियो, पैसा आउँछ । सबैले यस्तै ठान्न थाले । गल्लीमा घर बनाउनेले पनि सटरै राखे । हुँदाहुँदा स्कुल, मन्दिर अनि सार्वजनिक कार्यालयहरूसमेत सटरमोह मा फस्दै गए ।त्रिजुद्ध स्कुल (हाल त्रिजुद्ध महावीरप्रसाद रघुवीरराम उच्च माध्यमिक विद्यालय) ले पनि आफ्नो अनुहारै छेक्ने गरी सटर बनाइदियो । आफूलाई अन्धकार ओडारभित्र छिराइदियो । यसबाट केही आम्दानी त पक्कै गर्ला, तर, आफ्नै भाडाको सटरबाट विद्यार्थीले चुरोट किनेर धूवाँको मुस्लो उडाएको सहनुपर्ने भयो । आफ्नो सुन्दर स्वरूपलाई कुरूप बनायो । अब यो विद्यालयजस्तो रहेन सटरालय भयो ।यो मात्र होइन, कन्या मावि सटरन्या र त्रिभुवन मावि सटरभुवन बनिसकेका छन् । अर्थात्, ती शिक्षालय आफ्नै सटरले घेरिएका छन् । वीरगन्जको गीता मन्दिर कुनै समय दर्शनीय स्थल थियो । भव्य मन्दिरले परैबाट सहरमा शोभा छथ्र्यो । नवआगन्तुकलाई पनि कहाँ छ भनेर सोध्नुपर्दैन थियो, सजिलै देखिन्थ्यो । वरिपरि सुमेरु पर्वत जस्ता संरचना उठाई यसलाई अब दुईतले सटरले छेकिएको छ । फगत अग्लो गेट देखिन्छ, कुनै धनाढय व्यापारीको निवासजस्तो । अझ त्यसमा एकापट्टि लेखिएको छ जरगनाथ साह सर्राफ । अर्कापट्टि छ भेडियाही वार्ड नं १८ । सम्भवत: गेटका दाता उनी हुन् । तर, यो मन्दिर होइन, उनको आवास हो कि भन्ने झल्को मिल्छ । भित्र मन्दिर छ भन्ने हतपती कसैलाई थाहा हुँदैन । अब यो गीता मन्दिर होइन, गीता सटर बन्यो ।देवालय होइन, सटरालय भयो । अर्को प्रसिद्ध देवस्थल अलखिया मठ सटरखिया मठ बनेको छ । माईस्थान मन्दिर सटरस्थान बनेको छ । नारायणी अञ्चल अस्पतालको इमर्जेन्सी वार्डको ढोकैमा सटर राखिएको छ । नयाँ बिरामी त अस्पताल आइपुगियो कि कुनै पसल भनेर झुक्किन्छन् । त्यसैले यो अस्पताल होइन, सटरताल बनेको छ । जेसिस गैरनाफामूलक र सामाजिक संस्था हो भन्ने सुनिन्छ । त्यस्तै ठानेर पञ्चायतकालमा नगरपालिकाले वीरगन्जमा यसको भवन बनाइदियो । यसको खुला स्थलमा चियापान गर्दै कार्यक्रमहरू गर्न पहिला सजिलो थियो । कम खर्चिला जमघटका लागि यो रोजाइको थलो थियो । जब सटरगन्ज को रस यसभित्र छिर्यो, उसमा पनि त्यही नशा भरियो । उसले बाहिर सटर बनाइदियो । र, जेसिस होइन, सटरसिस बन्यो ।सटरसभ्यतावीरगन्ज सिङ्गो मधेसको सबैभन्दा ठूलो व्यापारिक केन्द्र हो । अनुसन्धानकर्ता पत्रकार झाको बुझाइमा सटरसँग यहाँको सभ्यताको साइनो जोडिएको छ । सटरले सुन्दरता बिगारेको मात्र छैन, सटरमोहले सडक साँघुरिएको छ, फोहोर बढाएको छ, उनले भने, अनि मधेसका सहरचाहिँ सबैभन्दा भद्रगोल हुँदा रहेछन् भन्ने गलत सन्देश देशभरि फैलाएको छ । गरिबका गाउँ पिछाडि पर्नु भिन्दै कुरा, धनाढय सहरै पछि पर्यो भन्नुपर्ने अवस्था आउनु आफैंले बेसाएको दु:खद पाटो हो ।वीरगन्जमै बसोबास गरिरहेका झामा एउटा अनुत्तरित जिज्ञासा छ, सहरका बासिन्दाको कमाइ निकै राम्रो छ, तर सप्तकोसी पश्चिमका समथर सहरमा सुुन्दरता र सरसफाइको चेतना किन आउन सकेन ? यसमा चाहिँ राज्यलाई दोष दिन मिल्दैन । उनले थपे, पूर्वका विराटनगर, भद्रपुरजस्ता सहरमा सिक्किमदार्जिलिङको प्रभाव पर्यो, घरअगाडि नरिवल, सुपारीका भए पनि बोट रोप्न थाले । बगैंचा र करेसाबारीको महत्त्व बुझे । जतिजति पश्चिम लाग्दै गयो, सकेसम्म सडकै मिचेर घर बनाउने, सटरै राख्न चाहने संस्कार बढ्दै गयो । एउटाले गर्यो, अर्काले गर्यो । देखासिकी बढ्दै गयो । छँदाखाँदाका संरचना भत्काएर सटर थप्न उद्यत हुँदै गए । अब त यस्तो भइसक्यो, सटर नभएका घरै पाउन गाह्रो परिसक्यो । वीरगन्ज महानगरपालिकाको कार्यकारी अधिकृतबाट सरुवा भई केही महिनायता इटहरी उपमहानगरपालिकामा कार्यरत पीताम्बर अधिकारी पनि दुई सहरका विकास शैलीमा निकै पृथकता देख्छन् । वीरगन्जमा सकेसम्म सडकैबाट सिँढी चढ्ने गरी घर बनाउने प्रचलन छ । सडक छोड्नुपर्छ भन्ने सोचाइ छैन, उनले भने, खासमा त्यहाँ विकास योजनाको अवधारणा नै छैन । घर आफ्नो हो, बाहिरको सबै सरकारले गरिदिनुपर्छ भन्ने ठानिन्छ । इटहरीमा विकास योजनामा उपभोक्ताको प्रत्यक्ष संलग्नता हुन्छ । दस लाखको योजना छ भने अर्को १० लाखसम्मै उपभोक्ताले थप्छन् । काम पनि उनीहरू नै खटेर गर्छन्, उनले सुनाए, वीरगन्जमा ठीक उल्टो छ । उपभोक्ता लगानी गर्न सकेसम्म अग्रसर हुँदैनन् । काम पनि उपभोक्ता समितिले लिन्छन्, अर्कैलाई जिम्मा दिन्छन् । सानो काममा राज्यकै मुख ताक्नु यहाँको विशेषता हो । धनाढयको घरअगाडिको लठ्ठामा बल्ब फुट्दा पनि हप्तौंसम्म नगरपालिकाले कहिले नयाँ बत्ती हालिदेला भनि पर्खिने मनोविज्ञान हावी छ, कांग्रेसका युवा नेता राकेश सिंहले भने, अनि त्यस्तैले भन्छन्, राज्यले वीरगन्जको विकासमा केही योगदान गरेन । इतिहासकार जयविक्रम शाहका अनुसार वीरगन्ज सहर बसाल्न वीरशमशेरले विश्वासपात्र सिद्धवीर माथेमा र ध्वजवीर माथेमालाई माल अड्डा र काठमाल अड्डाको हाकिम बनाई मधेस रवाना गरेका थिए । माथेमा दाजुभाइले बजारको रूप दिन जग्गा र काठ मात्र बाँडेनन्, घर बनाउन र व्यापार गर्न नगद वितरण गरेका थिए । त्यस क्रममा मालअड्डा रित्तिएको थियो । चन्द्रशमशेरका पालामा कुमारीचोक अड्डामार्फत् छानबिन हुँदा मालअड्डाको ३ लाख रुपैयाँ बाँडिएको पुष्टि भएको थियो । यसले पनि भन्छ दिएर होइन, लिएर बनेको सहर हो वीरगन्ज । तीव्र रूपमा गरेको औद्योगिक र आर्थिक विकास तथा तिनबाट सिर्जित भौतिक उन्नति र अवसरहरू यो थलो गुल्जार हुनुका आकर्षण हुन् । ७७ वर्षभन्दा पुरानो कारोबारको इतिहास यसको समृद्धिको मेरुदण्ड हो । नगरपालिकाबाट उपमहानगर हुँदै यो महानगरपालिकासम्म आइपुगेको छ । सहरी विकासको गति तीव्र छ । आर्थिक उन्नतिको फड्को लामो छ । देशले नभने पनि मुलुककै आर्थिक राजधानी को औकातमा पुगिरहेको छ । तर पनि वीरगन्ज सटरसभ्यताबाट मुक्त हुन सकेको छैन । धनाढ्य, जो गोदाममाथि सुत्छन् कांग्रेसका नेता सिंहले वीरगन्जमा घर बनाउँदा आफ्नो एक इन्च पनि नछाड्ने, तर एकदुई फिट सडक च्याप्ने प्रवृत्ति विगतदेखि रहिआएको बताए । अलिकति जग्गा छाडेर घर बनाउँदा भविष्यमा आफैंलाई काम लाग्ने सोच्दैनन्, उनले भने, सडक च्याप्दा कारबाही गर्ने निकाय पनि मौन छ । नालामाथिसमेत घर बनाउन मध्यम वर्ग मात्र होइन, धनाढय नै पछि पर्दैनन् । घरमै गोदामका लागि भाडा दिने धनाढय पनि छन्, जो गोदाममाथि सुत्छन् ।वीरगन्ज महानगरपालिकाका कार्यकारी अधिकृत गोपाल रेग्मी सहरी क्षेत्रको बनोट देखेर तीन महिनाअघि आउनासाथ आश्चर्यमा परे । मुख्य बजारमा मात्र नभई भित्री गल्लीहरूमा समेत हालत उही छ । सडकबाट केही हात जमिन छाडेका र फूल, बगैंचा भएका घर विरलै देखिन्छन्, उनले भने, मुलुकको मुख्य व्यापारिक नाका र आर्थिक नगरी भए पनि यहाँको बस्ती विकास सहरी परिकल्पनाअनुसार भएको छैन ।वीरगन्ज महानगरपालिकाभित्र आदर्शनगर एक मात्र व्यवस्थित बस्ती हो । तत्कालीन प्रधानपञ्च पशुपति घोषले पर्ती जमिनलाई प्लटिङ गरी व्यवस्थित बजारको योजना बनाएपछि आदर्शनगरको जन्म भयो । यो अहिले सहरको सबैभन्दा महँगो बजार बनेको छ, काठमाडौंको न्युरोडजस्तै । त्यसयता हालसम्मै व्यवस्थित विकासको गुरुयोजनाबिनै तीव्र सहरीकरण भएको छ । सडक र फोहोर व्यवस्थापनका उपाय नखोजी बस्ती बसालिएका छन् । अधिकांश घर सरकारी मापदण्डमा छैनन् । उपमहानगरपालिका हुँदा लामो समय योजना शाखा प्रमुख भई हालै सेवानिवृत्त प्रकाश अमात्यले सहरवासीको विगतको मानसिकतामा हालसम्म पनि परिवर्तन नआएको बताए । कम जग्गा लिने, सडकमै टाँसेर घर बनाउने अनि सकेसम्म एउटा सटर निकाल्ने प्रवृत्ति अझै कायमै छ, उनले भने, अहिले बन्ने नयाँ बस्ती पनि साँघुरा छन्, एम्बुलेन्स नै मुस्किलले छिर्न सक्छ । उनका अनुसार महानगरपालिकामा वार्षिक करिब १२ सय ५० घर बन्छन् । तर, आधाभन्दा अलि बढीले मात्र नक्सापास गराएका हुन्छन् । व्यापारिक चरित्रको यो सहरको बसोबास पनि व्यापारिक हिसाबले नै अघि बढ्दै गयो । आवासीय क्षेत्रमा बनाइएका अधिकांश भवनमा सटर निकालिएका छन् । मापदण्डविपरीतका घर भत्काउन जाँदा राजनीतिक अगुवाहरूकै विरोध खेप्नुपर्यो, महानगरका एक अधिकृत भन्छन्, समाजमा फैलिंँदै गएको अराजकताले कर्मचारीलाई टेरेन । महाभूकम्पपछि सरकारले मुलुकभरि भवन आचारसंहिता कडाइसाथ लागू गर्न निदेर्शन दिएको छ । अब निर्वाचित जनप्रतिनिधिले सरकारी मापदण्ड पूरा नगरेका भवनलाई कारबाही गर्न महानगरपालिकालाई सहयोग गर्नुपर्छ, कार्यकारी अधिकृत रेग्मी भन्छन्, कर्मचारीले मात्र नियमन गरेर हुँदैन, यसका लागि जनप्रतिनिधिको साथ आवश्यक छ । अमात्यका अनुसार ०६००६१ सालतिर सहरको पूर्वी भागमा रहेको लक्ष्मनवा र भिस्वाकोबीचमा करिब ५ बिघा जग्गामा व्यवस्थित बस्ती बसाल्ने योजना बनेको थियो । तर, राजनीतिक अस्थिरता र कार्यकारी अधिकृतहरूको समय नपुग्दै सरुवाले कार्यान्वयन हुन सकेन । तत्कालीन मेयर विमल श्रीवास्तवले २०५४ मा बाराको भूभागसमेत मिलाएर एउटै प्रशासनिक एकाइअन्तर्गत ग्रेटर वीरगन्जको अवधारणा अघि सारेका थिए । गुरुयोजना तयार गरी सानो क्षेत्रमा खाँदिँदै गएको सहरलाई पश्चिममा सिर्सिया नदी, पूर्वमा बाराको दुधौरासम्म विस्तार गर्ने गुरुयोजना अघि बढ्न भने सकेन । कारण थियो राजनीतिक तानातानी । बरु सडक सारियो, सहर बिगारियो । व्यापारिक मार्ग विस्तार गर्ने योजनाअनुरूप विराटनगर, भैरहवा, नेपालगन्जलगायत सहरका राजमार्ग विस्तार भए । वीरगन्जको राजमार्ग भने हालसम्म विस्तार हुन सकेको छैन । जब कि यो योजनाअन्तर्गत सबैभन्दा पहिले वीरगन्जकै सडक नापजाँच गरिएको थियो । केही पुराना धनाढयको पुस्तैनी घर वीरगन्जको त्रिभुवन राजमार्ग दायाँबायाँ छन् । तिनले विमलेन्द्र निधि भौतिक योजनामन्त्री भएको समयमा मन्त्रालयबाटै सडकको नक्सांकनै बदले । अनि, उक्त सडक पथलैयापरवानीपुर हँुदै सुक्खा बन्दरगाहतिर मोडियो । यसको विस्तार कार्य भइरहेको छ । यता वीरगन्जवासी साँघुरो सडकका कारण दिनहुँ ट्राफिक जाम भोगिरहेका छन् । मूल सहर पनि पश्चिम सर्ने जोखिम बढेको छ । ठाकुरराम बहुमुखी क्याम्पसका उपप्रध्यापक विनोद गुप्ताले वीरगन्ज विगतदेखि व्यापारिक केन्द्र भएकाले घरमा सटर बनाइहाल्ने मानसिकता हावी भएको बताए । सकेसम्म आफैं पसल थाप्ने, नभए भाडामा लगाइदिने, नारायणी उपक्षेत्रीय अस्पताल विकास समितिका अध्यक्षसमेत रहेका गुप्ताले भने, कम्तीमा घर खर्च सटरको भाडाले निकाल्ने मनोवृत्ति देखिन्छ । सटरपुर उस्तै धार्मिक एवं ऐतिहासिक सहर जनकपुरमा पनि सटरमोह उत्तिकै छ । जनकपुरका प्राध्यापक भोगेन्द्र झा स्वत:स्फूर्त बनेका (योजनाविहीन) सहर भएकाले वीरगन्ज र जनकपुर सटरमय बनेका ठान्छन् । सरहरका सबैभन्दा महत्त्वपूर्ण विशेषता भनेकै सुन्दरता, स्वच्छता र वातावरणीय अनुकूलता हुन्, उनले भने, धार्मिक एवं पर्यटकीय सहर भएकाले जनकपुरका लागि यी अत्यन्त जरुरी छन् । तर, दु:खको कुरो त्यही छैनन् । विष्णुपुराणमा सत्पथ (सत्यको बाटोमा लागेको) ब्राह्मणको थलोका रूपमा जनकपुरलाई वर्णन गरिएको छ । यो क्षेत्रलाई तीरहुत पनि भनिन्छ, जसको अर्थ हो नदीको किनारमा बस्ने । भनिन्छ जनकपुरमा एउटा ठूलो निमको बोट थियो । भारतबाट आएका तपस्वी शूरकिशोर यही बोटमुनि बस्थे । राति सपनामा उनलाई जानकीले भनिन्, शूरकिशोर तिमी जहाँ बसेका छौ, त्यसको मुनि मेरो प्रतिमा छ । उनले रातारात त्यहाँ उत्खनन गरे र प्रतिमा भेट्टाए । त्यसको चर्चा सर्वत्र भयो । भारत मध्यप्रदेश टिकमगढकी रानी वृषभानुकुमारीले त्यसबारे सुनिन् । उनी नि:सन्तान थिइन् । उनले आएर शूरकिशोरलाई भेटिन् । उनकै आशीर्वादले सन्तानप्राप्ति भएको विश्वासमा वृषभानुकुमारीले सन् १८९४ मा भव्य जानकी मन्दिर बनाइदिइन् । त्यसबेला ९ लाख रुपैयाँ खर्च लागेको हुनाले यसलाई नौलखा मन्दिर पनि भनिन्छ ।त्यही मन्दिरको गुठीका सयौं बिघा जमिन निजीकरण गर्दै सटरेसहर बनाइएको कमैलाई थाहा छ । सम्पदा मासिनु र सहर बिग्रिनुमा योजनाविहीनता र लोभपाप मुख्य कारक हुन् । प्राध्यापक झा अब स्थानीय सरकारले कम्तीमा सय वर्षलाई हेरेर योजना ल्याउनुपर्ने सुझाव दिन्छन् । पुरानो सहरको उचित व्यवस्थापनसहित अब बन्नेमा सहरी पूर्वाधारलाई ख्याल गरिनुपर्ने उनले बताए । व्यापारिक इलाका, आवास क्षेत्र, शैक्षिक क्षेत्र आदि छुटयाइनुपर्छ । स्थानीय सरकारले सहरहरूको आर्थिक एवं सामाजिक रूपान्तरण गर्न सक्नुपर्छ, उनले भने, आधुनिक र आकर्षक नेपाल बनाउन मुख्य रूपमा सहरी विकास एवं सभ्यतालाई ध्यान दिइनुपर्छ । जनकपुरको विशेषतामाथि भन्ने गरिन्छ बाउन्न कुटी बहत्तर कुण्ड, चलते ही सन्त झुन्डैझुन्ड । अर्थात् सन्तहरूको बाक्लो आउजाउ हुने यो प्रसिद्ध नगरी कुटी र कुण्डले पनि पहिचानयुक्त छ । तर, ती कुनैको खास सदुपयोग र सम्मान हुन सकेको छैन । कुण्डहरू फोहोरै फोहोर छन् । कुटीहरू हराउँदै गएका छन् । बरु जताततै सटरैसटर बढेका छन् । यो पवित्र भूमि हो, मेरो ठाउँ हो भनेर हामीले बुझ्न सकेनौं । राम्रो पार्नुपर्छ भन्ने भावनाको अभाव भयो । बाटो, सार्वजनिक र गुठीका जग्गा मिच्छौं । अनि, सहरको सुन्दरता बिग्रिने गरी घर ठडयाउँछौं, जनकपुरकै दूधमती नदी सफाइ अभियानमा जुटेका भोगेन्द्रलाल कर्णले भने, जनकपुरवासीले राम्रो पारे मात्र जनकपुर राम्रो हुन्छ । खराब पारे खराब हुन्छ । खराबको असर भने देशैभरि पुग्छ । त्यो हामीले सोच्न सक्नुपर्छ । सहरी विकासमा लम्किँदै जनकपुर पनि उपमहानगरपालिका भइसकेको छ । यो प्रदेश २ को राजधानी बनेको छ । जनकपुर प्राचीन मिथिलाको राजधानी हो । यसलाई व्यवस्थित सहर बनाउनैपर्छ, गंगासागर सफाइका अभियन्ता एवं प्रदेशसभाका सदस्य रामआशिष यादवले भने, परर्निभरता र लापरबाहीको परिणामस्वरूप सहर बिग्रियो । यसलाई सटरपुरबाट पुन: जनकपुर बनाउने दायित्व हामी जनकपुरवासीकै काँधमा छ ।िििदेश संघीयतामा गएको छ । प्रदेश २ को राजधानीका मुख्य दाबेदार जनकपुर र वीरगन्ज नै थिए । अस्थायी राजधानी जनकपुरले पाएको छ । वीरगन्जलाई पनि समानान्तर ढंगले आर्थिक राजधानीका रूपमा विकास गर्न सकिन्छ ।दुवै सहर इतिहास बोकेका हुन् ।दुवै सहर सम्भावनाका खानी हुन् । त्यो ऐतिहासिकता र सम्भाव्यतालाई समृद्ध भविष्यमा रूपान्तरण गर्न, प्राध्यापक झाले बिट मार्दै भने, सटरगन्ज र सटरपुरको संस्कारबाट मुक्त भइहाल्नुपर्छ ।"
निबन्धका बाटा,"आफ्नै अनुभवबाट कुरा थाल्दा उपयुक्त होला । स्कुले जीवन घरबाट टाढा बित्यो । घर भैरहवा, स्कुल पोखरा । एक कक्षाबाटै छात्रावासको जीवन । सानै उमेरमा घरबाट टाढिनुपरेको नियास्रोलाई तर स्कुलको भव्य पुस्तकालयले कम गर्यो । मैच्याङ गुरुमा र अटन सरले उसै मनमोहक पाराले कथा सुनाउँथे । हामी हलचल नगरी मुग्ध हुन्थ्यौं । साहित्यतिर आकर्षित हुने कारण ती कथाहरू बने । साझा प्रकाशनले (?) निकाल्ने जासुसी किताबहरूमा विशेष रस बस्यो । नबसोस् पनि किन ? ती किताबहरू रोमाञ्च, षड्यन्त्र, सनसनी र नाटकीयताले भरिएको हुन्थ्यो । थोरैको नाम मात्र सम्झन्छु । दीर्घबाहुको बिषालु इच्छापत्र, शरद निरौलाको ब्ल्याक सेप्टेम्बर । एसके दिनको उपन्यासको नाम बिर्सें । सम्झन सकेको अरू दुई उपन्यासहरू, भेनिसका हिप्पीहरू र सानीआमाको हत्यारा । ती उपन्यासहरूको रोमाञ्चकताले नै मलाई पुस्तकको संसारतिर धकेलेको रहेछ । उपन्यासकार युधीर थापा त त्यस समयको बादशाह नै थिए । हुरीको लहर, संगमरमरको ढुङ्गा, सिस्टर कल्पना, झरनाको मीठो पानी आदि पढन्चु सर्कलमा हिट थियो । प्रकाश कोविदको उपन्यास नोयो हात पर्यो । लाइब्रेरीबाट हो वा साथीमार्फत । शरणार्थी विषयमा लेखिएको उक्त उपन्यासले मलाई निकै द्रवित बनायो । कोविदकै अर्को जन्म र देउता ले थप भावविह्वल बनायो । जय धमालाको (?) उपन्यास पागल त उत्कर्षमै थियो । पाँच, छ कक्षा उक्लेपछि भने हिन्दी सत्य कथातिर लहसिएँ । विशेष कर्नल रञ्जितका हिन्दी जासुसी उपन्यास । त्यो उमेरमा गम्भीर पुस्तक पढ्न सम्भव थिएन । उमेरले आफूसँग रुचिको स्तर पनि सँगै बोक्दो रहेछ । त्यसलाई कसै गरे पनि उमेरको काँधबाट झार्न सक्दैनौं । लहडमै यी पुस्तकहरूले पढ्ने रुचि भने जगाइदियो । प्रमाणपत्र तह उत्तीर्ण गरेपछि भने गम्भीर साहित्य पढेछु । अहिले थाहा भो । धच गोतामेको घामका पाइला, शंकर लामिछानेको अब्स्ट्रयाक्ट चिन्तन प्याज पारिजातको शिरीषको फूल, विश्वेश्वरप्रसाद कोइरालाको मोदिआइन र नरेन्द्र दाइ, ध्रुवचन्द्र गौतमको अलिखित, विजय मल्लको अनुराधा, सरुभक्तको पागल बस्ती आदि । वन विज्ञान अध्ययन संस्थाबाट रेन्जरको डिग्री लिई जिल्ला वन कार्यालय, काठमाडौंमा नियुक्ति लिएँ । थानकोटस्थित केन्द्रीय वन नर्सरीमा खटिएँ । वन नर्सरी मात्र जिम्मामा परेकाले समय उब्रन्थ्यो । नर्सरीको असारेको बोट नजिक दुबोको चौरमा उब्रेको समयसँग बसेर काठमाडौंको न्यायो घाममा निकै पुस्तकहरू पढें । अमेरिकी र ब्रिटिस लाइब्रेरीको सदस्य बनें । नयाँसडकको ओशो अध्ययन केन्द्रको पनि सदस्य बनें । पठनको भोक तीव्र । समय छेलोखेलो । पुस्तक ल्यायो, पढ्यो । पढ्यो, फिर्ता गर्यो, फेरि अर्को ल्यायो । लती भन्न मिल्छ भने, त्यो वर्गीकरणमा म पनि क्रियाशील सदस्य । त्यो भूतसवार सम्झँदा अहिले छक्क पर्छु । त्यो क्रम करिब दुई, अढाई वर्ष चल्यो । दिउसो वन नर्सरीमा रेन्जर जागिर । लगनटोलमा डेरा गरी बस्थें । दूध लिन एकाबिहान उठ्नैपथ्र्यो । त्यसपछिको समय त्यसै बितिरहेको थियो । आरआर क्याम्पसमा बिहानी कक्षा छ भनेपछि भर्ना भएँ । अंग्रेजी साहित्य र राजनीतिशास्त्र लिई । झेन एन्ड द आर्ट अफ मोटरसाइकल मेन्टेनेन्स् पुस्तकले मलाई गहिरोसँग बिथोल्यो । उक्त पुस्तकमा मानिस कुनै आधारभूत प्रश्नमा कुन हदसम्म घोत्लिन्छन् भन्ने देखाइएको छ । यस्तो एकोहोरो घोत्लिरहने पात्रको कथाले पनि पाठकलाई आकर्षित गर्दा रहेछन् भनेर थाहा पाउँदा चकित परें । त्यो पुस्तकको प्रोटागनिस्टले धेरै वर्षसम्म भूतले झैं मेरो मानसलाई लखेटिरहयो । यो पृष्ठभूमि बताउनुको कारण छ । त्यो के भन्दा, पाठकमा पुस्तक र स्रष्टाहरूको प्रभाव पर्छ । प्रभाव स्वाभाविक हो । जति कलिलो उमेर, उत्ति गहिरो प्रभाव । कलिलो उमेरलाई त्यसैले निर्माणाधीन वर्ष भनिन्छ । फरमाटिभ इयर । पठनयात्राको क्रममा प्रभावका केन्द्रहरू बदलिन्छ तर सायदै प्रभावमुक्त हुन सकिन्छ । मान्छेको समाजमा सयौं उत्कृष्ट पुस्तकहरू छन् । कुनै लेखकबाट पनि म प्रभावित छैन भन्यो भने कि त ऊ अद्भुत विलक्षण प्रतिभा हो । वा ऊ सत्य बोलिरहेको छैन । वयस्क हुँदै जाँदा लाग्दै गयो, जीवनमा तर नाटकीयता अपवादमा मात्र छ । नाटकीयता जीवनको नर्मस् होइन । जीवन मूलत: कारण र परिणामकै अन्योन्याश्रित सम्बन्धबाट सञ्चालित छ । विचारलाई बढीभन्दा बढी वस्तुपरक ढंगले सोच्न नसके, पुस्तककै संसार पनि भ्रमपूर्ण हुन्छ । त्यसले अल्मलाउँछ । आखिर पुस्तक लेखकको मानसिक निर्माण न हो । यस्तै आग्रहले गैरआख्यानतिर उन्मुख गरायो । तर कारणहरू त्यत्तिमै सीमित छैनन् । निबन्धतिर उन्मुख गर्न सघाउने कामुको मिथ अफ सिसिफस निबन्ध एक हो । गम्भीर पाठकले पढ्नैपर्ने निबन्ध । सिसिफस हाम्रो मिथक होइन । ग्रिसेली हो । तर मिथक आफ्नै हुनुपर्दैन । मिथकले दिने अन्तरदृष्टि महत्त्वपूर्ण हो । मिथक सार्वभौम हुन्छ, त्यसैले भनिएको हो । मिथकमा सिसिफसलाई श्राप लाग्छ । उसले ढुंगालाई गुडाएर डाँडाको टुप्पामा लग्नुपर्छ । अत्यन्तै दु:ख गरेर ढुंगालाई डाँडाको चुचुरोमा लग्छ । तर गुरुत्वाकर्षणले त्यो ढुंगा तल झर्छ । आजन्म उसको काम नै के हुन्छ भने ढुंगा माथि पुर्याउने, सुस्ताउन पाएको हुँदैन, ढुंगा झर्न लाग्छ र फेरि ढुंगाको पछि सिसिफस ओरालो झर्न अभिशप्त हुन्छ । फेरि अर्कोपल्ट चढाउनुपर्ने । बारम्बार त्यही । भिँझोलाग्दो पुनरावृत्ति । असफल हुन्छ भन्ने पहिल्यै थाहा पाएर पनि उनी त्यही कार्य गरिरहन्छ तर आत्महत्या गर्दैन । परिणाम निरर्थक हुन्छ भन्ने थाहा पाउँदा पनि मूर्खता दोहोर्याइरहन्छ । सिसिफसको कदम त्यस मानेमा विवेकसम्मत छैन । बरु विसंगत छ । आजका मान्छेका धेरै कदमहरू विसंगतिको नजिक भेटिन्छन् । सूक्ष्म दृष्टि पसार्ने हो भने हाम्रै समाजका अधिकांश मध्यमवर्गीय मानिसहरू दु:खमनाउ गर्न छाडिसके । बरु अटेरी भई फिस्स हाँस्छ, सजिलै माफी माग्छ र उही मूर्खता दोहोर्याइरहन्छ । हाम्रो राजनीतिक परिदृश्य पनि भिन्न छैन । भोट माग्दा पार्टीका उम्मेदवार हरेक पटक धेरै वाचा गर्छन् तर कहिल्यै पूरा गर्दैनन् । उही पुनरावृत्ति । संरचनामा आइसकेको संघीय गणतन्त्र अनुभूतिमा कहिले आउने हो ? जवाफ सरल छैन । धच गोतामे, शंकर लामिछाने, ईश्वरवल्लभ, भैरव अर्याल, कृष्णचन्द्रसिंह प्रधान, शिव अधिकारी, पारिजात, नारायण ढकाल, खगेन्द्र संग्रौला, गोविन्द वर्तमान, डीपी भण्डारी, शारदा शर्मा आदिका निबन्धहरू पढें । कान्तिपुरमा एकताका ईश्वर वल्लभ स्तम्भ लेख्थे । रिठ्ठो नबिराई म पढ्थें । त्यो जटिल थियो तर दुरूहै होइन । बुझिन्थ्यो । हामीकहाँ सरल भए राम्रो, सरल नभए नराम्रो मानिन्छ । मलाई त्यस्तो लाग्दैन । जटिलता र सरलता सापेक्षिक कुरा हुन् । मिहिनेत गर्दा वल्लभ बुझिन्छ । पाठकले रुचिको परिष्कार गर्दै र बुझ्ने क्षमतालाई बढाउँदै गए हिजो अमूर्त, कठिन भनिएका पुस्तक बुझ्न सकिन्छ । त्यस्तै वाउ, गज्जब, बुलन्द भनिएको पुस्तक कालान्तरमा औसत लाग्न सक्छ । परिवर्तनशील चेतना यथार्थ हो । जब लेखनतिर अग्रसर भएँ, पठन मत्थर बन्यो । केही कारणहरू छन् । प्रथमत:, उमेर घर्कंदै गएपछि अब छनोट गर्नुपर्छ भन्ने लाग्यो । दोस्रो, समय छेलोखेलो रहेन । तेस्रो, रुचिको प्राथमिकता फेरियो । लेख्न थालेपछि सेलेक्टिभ भएँ । प्रारम्भमा पठनको चौबाटोमा उभिएकाले जे भेटिन्थ्यो पढिन्थ्यो । कस्तो खाले पढ्ने ? क्रमश: प्रश्न तेर्सिन थाल्यो । केही जवाफहरू सामुन्ने पाएँ । जसले मलाई सार्थक जीवन बाँच्न ऊर्जा दिन्छ । जसले मेरो सोचाइलाई गतिशील बनाउन सघाउँछ । जसले समयलाई बूढो हुनबाट जोगाउँछ । जसले फरक विचारप्रति सहिष्णु हुन सिकाउँछ । जसले विज्ञानसम्मत भएर बाँच्ने आधारहरू दिन्छ । र, जसले मान्छेका संवेदनाहरूलाई सूक्ष्म ढंगले निरीक्षण गर्न सक्षम बनाउँछ । त्यस्ता पुस्तकहरूलाई नजिक राख्ने अठोट गरें । रोमाञ्चित बनाउने, क्षणभर इन्द्रियलाई बलात् आकर्षण गर्ने तर थाहै नपाई आत्मध्वंसी विचार जन्माउने अतिरञ्जताले भरिएको नाटकीय, सनसनीपूर्ण र सतही पुस्तकलाई हटाउँदै लगें । लेखनयात्रामा सिकाइ कहिल्यै नसकिने । बरु मान्छेको जिज्ञासा सकिएला, सिकाइको सम्भावना जहिल्यै रहने । सिकाइसम्बन्धी एउटा घटना । २०६८ सालमा निबन्ध संगालो चम्पारण ब्लुज लेख्दाको । विगतमा दक्षिण अफ्रिकाको भ्रमण गर्ने अवसर पाएको थिएँ । जोहनसवर्गमा कार्यक्रम सकिएपछि आयोजक संस्थाले नजिकैको सोबेतोको भ्रमणको कार्यक्रम थियो । सहभागी हामी दस, एघार जना भाडाको भ्यानमा चार बजेतिर सोबेतो लाग्यौं । सोबेतो सबअर्व । जोहनसवर्ग जति आधुनिक, सोबेतो उत्तिकै जर्जर । गरिबीले आक्रान्त, पूर्वाधारको अभावमा बाँचिरहेको अव्यवस्थित बस्ती । नेल्सन मन्डेलाको घर सोबेतो नै रहेछ । मन्डेलाको घर अकस्मात अफ्रिकी साथी करायो । उसले पनि ढिलो सम्झेको थियो । गुडिरहेको गाडीबाटै फर्केर झ्यालबाट हेरें । रूखले छेलिएकाले घर प्रस्ट देख्न सकिएन । थकथक लागिरहयो । त्यही र त्यस्तै सन्दर्भलाई लिएर नियात्रा लेखेथें महान् नेल्सन मन्डेलाको देशमा । त्यो निबन्ध चम्पारण ब्लुज मा समावेश छ । उपयोगी सुझाव पाउने आशामा निबन्धकार एवम् कवि गोविन्द वर्तमानलाई पाण्डुलिपि देखाएँ । हप्ता दिनपछि उहाँले बोलाउनुभयो । पाण्डुलिपि फिर्ता गर्दै उहाँले भन्नुभयो, तिमीले नेल्सन मन्डेलालाई महान्चाहिँ धेरै भनेका रहेछौ तर मन्डेलाको महानताको चर्चा कम गरेको देखिन्छ । विशेषण झुन्डयाउनु पर्दैन बरु मन्डेलाले रंगभेदी आन्दोलनमा पुर्याएको योगदानको बारेमा विस्तृत लेख्नू । पाठकले त्यसपछि उनी महान् व्यक्तित्व रहेछन् भनेर बुझिहाल्छन् नि । म छ्वाङ्ग भएँ । गोविन्द वर्तमानको सुझाव राम्रो लाग्यो । दर्जनौं महान् विशेषण हटाएँ र मन्डेलाको योगदानको बारेमा खोजीनिधी गरें । पाण्डुलिपिकै कभरमा वर्तमानले निबन्धहरूको समग्र मूल्याङ्कन गर्नुभएको छ । रातो मसीले लेखेको त्यो कभर अझै सुरक्षित छ । २४ वटा निबन्धहरूमा, ५ वटा क श्रेणीका, १३ वटा ख क्षेणीका र ६ वटा ग श्रेणीका । मूल्याङ्कनमा वर्तमान निर्मम तर उत्तिकै आदरणीय । मानवशास्त्री सुरेश ढकाललाई पनि पाण्डुलिपि देखाएँ । उहाँबाट पनि महत्त्वपूर्ण सुझाव प्राप्त भएको थियो । पुस्तकमा आभार गर्नचाहिँ बिर्सेछु । त्यसको अफसोसचाहिँ छ । समृद्ध समीक्षा चेतना भएका केही लेखकहरूलाई पाण्डुलिपि देखाउनु राम्रो अभ्यास रहेछ भन्ने बोध त्यस घटनापछि भयो । समालोचनाको केही व्यावहारिक सिद्धान्त पनि खोजें । एउटा सिद्धान्त नै रहेछ, अब्जेक्टिभ कोरिलेटिभ । त्यो सिद्धान्तको सार रहेछ नभन, बरु देखाऊ । डन्ट टेल, सो । यो सिद्धान्तको पालना साहित्यमा जरुरी रहेछ । अचेल कलाको सिद्धान्तप्रति यथाशक्य सजग हुन्छु । विशेषणहरूबाट साहित्यलाई बचाऔं भन्ने कथनमा तुक छ । निबन्धमा वैचारिक खोजीको प्रधान्यता हुन्छ । खोजीका वस्तुगत कारणहरू उभ्याउने प्रयास गरिन्छ । त्यसैले सहायक पुस्तकहरू पढ्न उन्मुख भइन्छ । निबन्धको सत्त्व नै वैचारिकता हो । निबन्धतिर उन्मुख हुनुको यौटा कारण पछिल्ला चरणमा पढिएका त्यस खाले पुस्तकहरूको प्रभाव पनि होला । भारतका चर्चित निबन्धकार आरके नारायणका अनुसार निबन्ध दुईथरीका हुन्छन् । वस्तुपरक निबन्ध र आत्मपरक निबन्ध । नारायणको धारणा खासै नौलो होइन । तर धारणामा देखिने आत्मविश्वास अचम्मको छ । प्रमाणपत्र तहमा उनको कथा ओपन विन्डो पढ्नुपथ्र्यो । नारायणको मालगुडी डेज कृतिमा आधारित धाराबाहिक उत्तिकै चित्ताकर्षक र लोकप्रिय छ । सम्भव भएसम्म क्लासिक कृतिहरू पनि पढ्नुपर्छ । क्लासिक कृतिहरू समयले नामेट पार्न नसकेका पुस्तकहरू हुन् । समयको बतासले उडाउन नसकेको । समयको वर्षाले बगाउन नसकेको । र, समयको घामले खुइलाउन नसकेको । निबन्ध साहित्यमा देवकोटा, धच गोतामे, पारिजात, शंकर लामिछाने, कृष्णचन्द्र सिंह प्रधान, भैरव अर्याल, नारायण ढकाल, गोविन्द वर्तमान, खगेन्द्र संग्रौला, श्यामल, अभि सुवेदी, भुपीन, राजन मुकारुङ, मोहन मैनाली आदि नपढ्दा केही गुम्छन् नै । राम्रा लेख्ने तर पढ्न बाँकी रहेका निबन्धकार पनि पक्कै छन् । पछिल्लो छिमलका निबन्धकारहरूलाई पनि पढ्नैपर्छ । आफ्नो इतिहास, संस्कृति र पहिचान खोज्ने प्रवृत्ति समकालीन निबन्धको खास उपलब्धि बन्यो । जर्नालिज्मको पृष्ठभूमिबाट आएका केही लेखकले निबन्धलाई वस्तुनिष्ठ बनाउन योगदान दिए । लैङ्गिक समानताको मुद्दामा उठेको बहसले गैरआख्यान विधालाई विषयगत हिसाबले समृद्ध बनाएकै छ । यद्यपि अधिकांश त्यसखाले रचनाहरू कलाको दृष्टिले उच्च कोटीको देखिँदैनन् । नौलो विचार सोचेर त्यसमा निबन्ध लेख्नुभन्दा उच्चकोटीको कलात्मक निबन्ध लेख्न कठिन छ । मेरो विचारमा । फुटकर निबन्धमार्फत राम्रो छाप छाडेका निबन्धकार सरिता तिवारी, सरस्वती प्रतीक्षा, मनु मञ्जिल, हाङयुङ अज्ञातका पुस्तक प्रतीक्षाकै विषय छ । निबन्धकार दीपक सापकोटाले सम्पादन गरेको निर्बन्ध मोन्टाज निबन्ध साहित्यको विकासको चरण, निबन्धगत वैचारिकता र शिल्पीको वैविध्य थाहा पाउन निकै सान्दर्भिक छ । समकालीन निबन्ध साहित्यको सबल आँखिझ्याल बनेको छ, निर्बन्ध मोन्टाज । सूचना प्रविधिको विकासले पाठकहरूलाई उत्तिकै शक्तिशाली बनाएको छ । सायद निर्णायक पनि । चाहे आख्यान, चाहे गैरआख्यान । लेखक र पाठकबीचको नैसर्गिक दृष्टिभेद धेरै हेर्न, सुन्न र पढ्न पाइन्छ सामाजिक सञ्जालमा । पाठकअनुसार प्रतिक्रिया पनि थरीथरीका आउँछन् । थरीथरीका अनपेक्षित प्रतिक्रिया आउँदा लेखक आश्चर्यमा पर्नु, दु:खी हुुनु अस्वाभाविक होइन तर अपरिपक्वता हो । तर फेरिंदै गरेको यथार्थ के हो भने, अब लेखकले पाठकसँग अन्तरक्रियाको निम्ति तैयार हुनैपर्छ । सामाजिक सञ्जालले लेखक र पाठकलाई आमनेसामने ल्याइदिएको छ । सामाजिक सञ्जालको भूसतह पनि मरुभूमिजस्तो । दौडन जत्ति सकिन्छ, लुक्न कतै सकिन्न । लेखकको पाठकसँग प्रत्यक्ष संवाद हो, निबन्ध । निबन्धमा लेखकले सोझै भन्छ । कथा र आख्यानमा जस्तरी पात्र उभ्याउँदैन । आफैं उभिन्छ । तसर्थ निबन्धमा लेखक थप उत्तरदायी बन्नुपर्छ । पात्र देखाएर उम्कने सुविधा निबन्धकारलाई छैन । वस्तुपरक निबन्धमा त झनै छैन । निबन्धमा लेखक नै विचारको बाहक हो । गफै त हो नि भन्ने भद्दा मजाक कहिलेकाहीं सुन्छु । त्यस्तो मजाकले सिर्जनात्मक ऊर्जा खोस्छ । कवि ईश्वरवल्लभको भनाइ सम्झन्छु, लेखन गम्भीर कर्म हो । गद्य पनि लेख्नू भाइ, उहाँले भन्नुभएको थियो । गद्य कविको कसी हो उहाँको वाक्य सम्झन्छु । संस्कृतमा श्लोकै रहेछ । आफू प्रभावित भएको लेखकले केही भनिदिँदा प्रभाव धेरै पर्दो रहेछ । अहिले चाल पाउँछु । अगि केही आधारभूत प्रश्नहरूले मलाई बिथोलिरहेको थियो । त्यसैको उत्तर खोज्ने क्रममा जे पाए, त्यसैलाई निबन्धको रूप दिएँ । कथाभन्दा निबन्ध सजिलो छ । कथालाई जस्तो निबन्धलाई बाँध्नुपर्दैन । सीधासीधा भन्न मिल्छ । म यसै एकोहोरो, सरल रेखामा हिँड्न मन पराउने मान्छे । नजिकका साथी र पत्नी पनि त्यसै भन्छन् । भेडा वर्गमै जन्मेको हुँ । भेडाजस्तै स्वभाव । संयोग मात्र हो भेडा वर्गमा जन्मनु । तर हाँसो उठिराख्छ । तर म मिहिनेत गर्न नछाड्ने मान्छे । दत्तचित भएर लागिरहन्छु एकोहोरो । कथावाचन गर्ने मेरो पटक्कै सामथ्र्य छैन । अगि कथा नलेखेको होइन तर कथामा पनि निबन्ध नै बढी पस्ने । कथाको संरचनालाई बुझ्नै नसकेकाले कथातिर चियाउन छाडें । निबन्ध यात्राको प्रारम्भिककालमा बुधबार, समकालीन र प्रकाश साप्ताहिकको सहयोगले पनि यही क्षेत्रमा लाग्न उत्साह थप्यो । अन्नपूर्ण संरक्षणको जागिरले मनग्य घुम्ने अवसर दियो । बिस्तारै निबन्धको बाटातिर पाइला चालें । निबन्ध आफ्नो बाटो बन्न पुग्यो । निकटको विधा बन्यो निबन्ध । निबन्धलाई नजिक मान्ने व्यक्तिले निबन्धको सेरोफेरोमा आफ्ना व्यक्तिगत सोचहरू राख्नु स्वाभाविक नै हो । साहित्यमा एउटा क्लिसे छ आफूले थाहा भएको विषयमा लेख्नु । सोचिल्याउँदा त्यही क्लिसेलाई निर्वाह गरिरहेको रहेछु । क्लिसे भए पनि आखिर त्यसको अर्थ सत्यको धेरै नजिक पनि त छ । हैन र ?"
"अर्कै थिए, अर्कै भएँ","रूपान्तरणको अनुभूतिकवि थिएँ, कविबाट उपन्यासकार बन्ने क्रममा नथिया ले मेरो दिनचर्यादेखि अन्य थुप्रै कुरालाई प्रभावित पार्यो । एक अर्थमा भन्नुपर्दा कायापलट नै गरिदियो । यो किताब लेख्न सुरु गर्दा म अर्कै मान्छे थिएँ, लेखेर सकिसक्दा अर्कै मान्छे बनिसकेको आफैंलाई अनुभूत हुन्छ । छोटोछोटो बसाइमा कविता वा निबन्धहरू लेखिरहेको बानी । आफ्नो पुरानो बानी भत्काएर नयाँ बानी बसाल्न कम्ता गाह्रो भएन । लेखन वास्तवमा आफैंमा एक ध्यान हो । यही सोचेर सबैभन्दा पहिले ध्यान गर्न सिकें । त्यसका लागि ध्यानका विभिन्न विधिहरू सिकें । ध्यान गर्न जानिसकेपछि घण्टौंघण्टा ध्यानमग्न भएर लेख्न साह्रै सजिलो हुँदो रहेछ । मानसिक तथा शारीरिक रूपमा चंगा भएर काम गर्न योग गर्न सिकें । पात्रहरूलाई न्याय गर्न स्वयं आफू नै पात्रहरूमा डुब्न जरुरी थियो । यसका लागि पहिले त आफैंभित्र डुब्न सक्ने कला आफैंभित्र निर्माण गर्नुपथ्र्यो । आफैंभित्र डुब्न र डुबेर आफैंभित्र यात्रारत हुन आध्यात्मिक हुन सिकें । एउटी चरम भौतिकवादी स्वास्नीमान्छे, आध्यात्मिक भौतिकवादीमा रूपान्तरण हुन पुगें । चाहे ध्यान होस् वा योग वा आध्यात्मिकता, अहिले यी सबै कुरा मेरो जीवनका अभिन्न अंग बनेका छन् । यसको पछाडि नथिया र बस् नथिया को हात छ । आफ्नो वरपर आफैंले पर्खाल लगाएर एकान्तमा लेख्नुको मजा नै बेग्लै साँच्चै भन्नुपर्दा नितान्त सामाजिक कथा लेख्दै गर्दा मेरो आफ्नै व्यक्तिगत जीवन भने असामाजिकजस्तो भइदियो कतिपय सवालमा । उपन्यासमा डुब्दै गएपछि हुँदाहुँदा पछिल्लो समय त यस्तो भयो कि कसैको फोन उठाउनै मन नलाग्ने, कसैलाई भेट्नै मन नलाग्ने, आफ्नो सहर छोडेर अन्त त झन् जानै मन नलाग्ने । लगभग एक वर्ष भइसकेछ म पोखरा छोडेर अन्त कतै नगएको । किताबका पात्रहरूको साथ नै यति प्रगाढ लाग्ने कि अरू साथीहरूको खाँचो नै महसुस नहुने । लेखनसँगको यो हदको पागलपन र अनौठो अनुभूति पनि नथिया ले नै दियो । हुन त यसअघि नै मेरा कविताका तीनतीनवटा किताबहरू निस्किसकेका छन् । तर फुटकर रूपमा लेखिएका ती कविताहरू फाइल गरेर एकमुष्ठ निकाल्ने काम मात्र भो संग्रह निकाल्दा । एउटा किताब लेख्नु भनेको वर्षौंवर्ष यतिबिघ्न असाधारण र रोमाञ्चक अनुभूतिसँग अनवरत जोडिनु हो भन्ने यसअघि मलाई कहिल्यै थाहा नै भएन । गीत छ नि, एउटा मान्छेको मायाले कति फरक पर्दछ जिन्दगीमा । नथिया लेखिसक्दा एउटा किताबको मायामा डुबेपछि एउटा लेखकको जिन्दगीमा कति फरक पर्दछ भन्ने प्रत्यक्ष थाहा पाएँ ।मारियो भर्गास लोसाले यसै भनेका होइन रहेछन्पुस्तक लेखन ऐकान्तिक कर्म हो । बाँकी दुनियाबाट आफूलाई पूर्णत: अलग्याएर नितान्त आफ्नै पागलपन र यादहरूमा चुर्लुम्म डुब्नु हो ।"
पाठ,यस सम्बन्धमा अगाडिइतिहासको पाठले भन्छअन्त्यमा मर्योएउटा सानो लामखुट्टेको टोकाइलेअलेकजेन्डर दी ग्रेट
मालिक,माफी बक्सियोस् मालिक !नयाा खबर आइपुगेकै बेलानिस्कनुपर्यो भने ढोकाबाटमैले कसरी हेर्न सक्छु ?सन्तानप्राप्तिको खुसीमा धपक्कै बलेकोमालिक्नी सापको अनुहार !
कठपुतली नबन्ने कि !,"दु:ख सत्य हो : बुद्ध जबजब म विश्वका उत्कृष्ट चलचित्रहरू हेर्छु वा तिनीहरूको बारेमा पढ्छु, ती सबैमा एउटै समानता पाउँछु दु:ख, पीडा । ती सबै चलचित्रका केन्द्रमा रहन्छन्, मानिसले भोगिरहेको समस्या, त्यसका कारण सिर्जिएको असरले निम्त्याएका दु:ख र पीडा । हरेक मानिस समस्यामा अल्झिरहेका छन्, पीडामा छटपटिइरहेका छन् अनि त्यो पीडाबाट मुक्तिका लागि आफ्नै तरिकाले संघर्ष गरिरहेका छन् । समय र भूगोल जहाँको र जहिलेको होस्, रंग, उमेर, पेसा, सम्पन्नता आदि जस्तोसुकै होस् तमाम मानवीय सभ्यता नै दु:ख र दु:खबाट मुक्तिको खोजीमा तल्लीन भेटिन्छ । यही उद्देश्यले विकासको आधार निर्माण हुन्छ । अध्ययन अनुसन्धान, अन्वेषण, व्यवस्थापन, सञ्चार आदि तमाम संरचनाको निर्माण भएर त्यही यात्रामा मानिसले चलचित्रको खोज र विकास गर्यो । चलचित्र त्यो मानव अन्वेषण थियो जसले पूर्णत: मानवोचित चरित्र हासिल गर्यो । मानिसको विचार परीक्षण गर्दा त्यो दृश्यात्मक भेटियो अनि त्यो विचारले बोक्ने अर्थ कथात्मक । यस कारण चलचित्रले मानवीय मस्तिष्कको आधार चरित्रलाई प्रतिविम्बित गर्ने हुँदा यसको दृश्यमै कथात्मकता सबैभन्दा सशक्त शास्त्र बन्न पुग्यो । यही सशक्तता चलचित्रका लागि दुर्बलता बनिदियो समाज चलचित्रसँग डराउन थाल्यो । सुरुमा एकदम उत्साहित र रोमाञ्चित भएको समाज बिस्तारै चलचित्रको विषयमा शंकास्पद धारणा बनाउन थाल्यो । समाज तस्बिर या शब्दचरित्रको हुन्छ जो स्थिर हुन्छ । जब कि चलचित्रको चरित्र गतिशील हुन्छ । स्थिरता र गतिशीलताबीचको द्वन्द्व स्वाभाविक नै हो । तसर्थ चलचित्र र समाजबीचको द्वन्द्वलाई स्वाभाविक मान्दै यसमाथि विचार गरिनु अत्यन्त आवश्यक बनेको छ । समाजको संरचनामा एउटा व्यक्तिको महत्त्व गौण हुन्छ । समाज बहुमतको आवाज सुन्छ । बहुमतलाई श्रीपेच चढाउँछ र अल्पमतलाई बहिष्कार गर्छ । तर चलचित्रले त्यो अल्पमतलाई प्रतिनिधित्व गरिदिन्छ । अझ गहिरिएर हेर्दा अल्पमतमा पनि चलचित्र सीमित हुँदैन, चलचित्रका लागि हरेक जीवन र संवेदनाको महत्त्व हुन्छ । चलचित्र मानवताको वैयक्तिक अधिकारलाई पनि संरक्षण गर्न सक्षम हुने हुँदा यसले बहुमतसँग द्वन्द्व गर्छ । बहुमतको अवधारणलाई चुनौती दिने कुनै पनि अवधारणलाई समाज दबाउन खोज्छ । समाजको त्यो बहुमत जहिले पनि आफूले स्थापित गरेका अवधारणाहरूको पक्षपोषण चलचित्रले गरिरहोस् भन्ने चाहन्छ र चलचित्रलाई ऊ कठपुतली बनाउने प्रयत्नमा लाग्छ । जबसम्म कठपुतलीहरू नाचिरहन्छन्नचाइरहन्छन्, हाँसिरहन्छन्हँसाइरहन्छन, रोइरहन्छन्रुवाइरहन्छन् जबसम्म ऊ चलचित्रलाई आफ्नो काखमा म्वाई खाँदै राखिरहन्छ । तर जब चलचित्रले उल्टै आफैंलाई झक्झकाउन खोज्छ, जगाउन खोज्छ तब ऊ चलचित्रलाई लात्तीले हानेर भुइँमा गाड्न तम्सिन्छ । समाज आफ्नो भीडलाई आँखा चिम्लेर गाँजामा मस्त झुमेको जोगीजस्तै झुमोस् भन्ने चाहन्छ । तर जब चलचित्र त्यो मस्त मोहलाई जीवनको सत्यतातर्फ आँखा खोल्न जगाउने प्रयत्नतर्फ लाग्छ तब समाज चलचित्रसँग क्रोधित हुन्छ । यसबाट केही प्रश्न खडा हुन्छन्, के समाज जाग्न चाहँदैन ? के समाजको लागि चेतना अभिशाप हो ?सानोमा लुकीलुकी चलचित्र हेर्न जाँदै गर्दा बुबा भन्नुहुन्थ्यो फिल्मले मान्छे बिगार्छ, समाज बिगार्छ, अब त्यो लतले त बिग्रिने भइस् । बुबाका हरेक गाली र थप्पडलाई सहर्ष स्विकार्दै चलचित्र हेर्ने क्रम बढिरहयो । तर म बिग्रिनँ बरु सिकाइ बढ्दै गयो । बुबाका लागि चलचित्र जुवा, तास र वेश्यावृत्तिकै स्तरमा थियो । तर मैले बुबासँग विद्रोह गरेँ र चलचित्रलाई जीवनको सारथि बनाए । मेरो बुबालाई ठूलो पीडा छ चलचित्रले छोरो बिगार्यो । बुबाका लागि लाग्ने यो बिग्राइबाटै मैले मेरो समाजसँग, समाजको चिन्तन व्यवस्थासँग, समाजमा शक्तिको संरचनासँग मानिसका विचार र संवेदनासँग यति नजिक हुन पाएँ जो सायद बुबाका मार्फत प्रतिविम्बित समाजको अभिव्यक्तिलाई सहर्ष स्विकार्दै बसेको भए पाउन्नथें । मसँग मेरे बुबा हैन मेरो समाज डराएको थियो र रोक्न चाहन्थ्यो त्यो विद्रोही स्वभावलाई । मेरो विद्रोही स्वभावका लागि चलचित्र सबैभन्दा मित्र बन्यो किनकि चलचित्रले पनि विद्रोही स्वभाव बोकेको छ । चलचित्रले आफ्नाविरुद्ध विद्रोह नगरोस् भनेर त्यसलाई थामथुम गरिराख्न समाजले एउटा शब्द प्रक्षेपण गर्यो मनोरञ्जन । चलचित्र बन्नु छ भने पनि मनोरञ्जनका लागि बनोस् भनेर यसलाई दोस्रो दर्जाको भावनात्मक क्याम्पमा राखिदियो । तर मनोरञ्जन वास्तवमै के हो भनेर समाजले सधैं लुकाएर राखिराख्यो । मनोरञ्जन बौद्धिक अभिव्यक्ति हो । जसको जस्तो बौद्धिकता उसको उस्तै चयन समाजले यही सिद्धान्तलाई आधार मान्दै चलाखी के गरि राख्यो भने उसले निश्चित अवधारणाका मनोरञ्जन प्रणाली मात्रै निर्माण गराइराख्यो । यो यस्ता धारणा थियो जसले बौद्धिकतालाई कुण्ठित गरिराखोस्, अवहेलना गरिराखोस् र अन्त्यमा आत्मसमर्पण गरेर आत्महत्या गरोस् भन्ने चाहन्थ्यो । समाजले त्यसलाई व्यापारको पगरी पहिराइदिई व्यवस्थित रूपमै आफ्नो योजना लागू गर्दै गयो कि आँखा चिम्लने भीडले चलचित्र भनेकै यही स्थापित भीडको अवधारणा मात्रै हो भनेर स्विकार्न बाध्य भयो । यो प्रमाणीकरणले समाजलाई के बेफाइदा पुग्यो भने मनोरञ्जन समानहरूबीचको अन्तक्रिया बन्न सकेन । मनोरञ्जन बौद्धिक अभिव्यक्ति हुन सम्प्रेषकझैं प्रेषित पनि उत्तिकै क्रियाशील हुन आवश्यक रहन्छ । जसले गर्दा मनोरञ्जन नै आवश्यकता बन्छ र क्रियाशीलता नै मनोरञ्जन बन्छ । तर समाज त्यही क्रियाशीलतासँग चिन्तित छ । किनकि समाज जडता हो । समाज आफ्नो जड चिन्तन चलचित्रका माध्यमबाट प्रतिनिधित्व भइरहोस् भन्ने प्रपञ्चमा सधैं रहन्छ । जसका लागि उसले समय समयमा यस्ता मिथकहरूलाई प्रश्रय दिन्छ जसले उसको आवश्यकतालाई नमन गर्छ । समाज आफूलाई जोगाउन बलिया सहाराको खोजीमा आफ्नो चिन्तनमाथि सोच्नै नखोज्ने र नसक्ने पपेट हरू निर्माण गर्न थाल्छ । अनि ती पपेटहरू समाजका चेतना र चिन्तनलाई छुँदै नछोई र समाजले स्थापित गरेका मान्यताहरूमा आधारित रहेर चलचित्रहरू बनाउँछन् । जसले समाजका तमाम भीडलाई बारम्बार हिप्नोटाइज गरिरहन्छ । जसका लागि उनीहरू रिपिटेसन र सतही अवधारणालाई अधिकांश समय प्रयोगमा ल्याइरहन्छन् । समाजले आफ्नो बहुमत मार्फत यी पपेटहरूलाई नायकको पगरी पहिराइरहन्छ र आफ्नाविरुद्ध प्रश्न उठाउनेहरूलाई अराजक र उच्छृंखलको टयाग भिराएर अभावको भुंग्रोमा लडाइदिन्छन् । तीमध्ये धेरै खरानी हुन्छन् । एकदमै बिरलै मात्र फेरि उठेर विद्रोह गर्न सक्षम हुन्छन् । कहिलेकाहीं ती विद्रोही समाजको कुस्ती मैदानमा सफल हुन्छन् तर सफलतापछि त्यो विद्रोह फेरि बहुमतको प्रतिनिधित्व गर्न थाल्छ अनि आफ्ना विद्रोही चरित्र सबै बिर्सेर समाजलाई बहुमतीय लुगा पहिराउँछ । समयसमयमा लुगा परिवर्तन हुन्छ समाजको चिन्तन र शरीर उही रहन्छ । यसरी विद्रोहमा उभिने चलचित्र जब बहुमतको आलिंगनमा रमाउन थाल्छ तब ऊ फेरि बहुमतीय चरित्र बोकेर अल्पमतीय पीडा र वैयक्तिक अधिकार आदि माथि आफैं धावा बोल्न थाल्छ । हालसम्म समाज यो प्रक्रियामा सफल छ । समाजको यो चिन्तन प्रणाली चलचित्रलाई दबाउन मात्र होइन राजनीतिलाई जित्न पनि सफल देखिन्छ । समाज कस्तो चलचित्र बनाउँदै छ भन्ने आधारमै कस्तो राजनीति स्थापित गर्दै छ भन्ने पनि बुझ्न सकिन्छ । समाजले आफ्नो चिन्तन सुरक्षाका लागि जसरी चलचित्रमा पपेटहरू निर्माण गर्छ त्यस्तै राजनीतिमा पनि ऊ पपेटहरूकै माध्यमबाट आफ्नो स्वार्थ पूरा गरिरहेछ । हरेक साता प्रदर्शनमा आइरहेको नेपाली चलचित्रलाई नियाल्ने हो भने अधिकांशमा लुच्चा लफंगाहरूको मात्र प्रतिनिधित्व भइरहेको छ । जसमा पात्रहरू कसरी केटी पटयाउने ? जवानीको भोग गर्ने ? बैंक वा अरू सम्पत्ति लुट्ने ? कसरी फटाइँ गर्ने ? कसरी एकअर्कालाई छिर्के हानेर लडाउने ? आदि उद्देश्यमा मात्र सीमित छन् । यसले के प्रतिनिधित्व गर्छ भने समाज लफंगाहरूको भीड बनिरहेको छ । ट्वाक्कटुक्क र पञ्च लाइनमा सीमित र पुनरावृत्ति भइरहेको नेपाली अधिकांश चलचित्रले समाजको त्यही मनोविज्ञानको प्रतिनिधित्व गर्छ जसले ट्वाक्कटुक्क र राजनीतिक भाषण र नाराबाजीमा ताली बजाउँदै दलाल, फटाह, जोकर, बेइमानहरू आदिलाई राजनीतिको सत्तामा स्थापित गराइरहेको छ । समाज राजनीतिमा मात्र हैन, आफ्नो कुण्ठा र रूढिग्रस्त अमानवीय चरित्रलाई शिक्षा स्वास्थ्य सुरक्षालगायतका मानवीय जीवनसँग अत्यन्त जिम्मेवार रूपमा गाँसिएका हरेक पक्षमा स्थापित गर्न सफल भइसक्यो । यही कारण हाम्रो मानवीय भूगोलमा यति धेरै समस्या, पीडा र त्यसका असरहरू छन् जसको कुनै महत्त्व नै छैन । बुद्ध जन्मिएको यो देशमै बुद्धको सत्य महत्त्वहीन बन्न पुगेको छ । यो सबपछाडि हाम्रो समाजको चिन्तन प्रणाली जिम्मेवार छ । जहाँ सम्पूर्ण प्रहार केन्द्रित गर्नुपर्ने समय आइसकेको छ । हामीले भोगिरहेका तमाम समस्याहरू र त्यसका कारण हामीभित्र खुम्चिएका पीडाहरूको प्रमुख स्रोत नै समाजले स्थापित गरेका न्यारेटिभ हुन्, जसलाई अब बदल्नुपर्छ । समाजको त्यो न्यारेटिभबाट यो बदल्ने प्रक्रिया सुरु गर्नुपर्छ समाज बहुमतको अभिव्यक्ति हो ।समाज बहुमतको सिंहासन होइन । समाज हरेक मानिसको अभिभावक हो । र त्यो अभिभावकत्वले हरेकका चिन्तन र भावहरूलाई आत्मसात् गर्छ । समाज बन्धन होइन, मुक्तिको मार्ग हो । जहाँ तमाम दु:ख पीडाको कारण बन्ने समस्याहरूलाई जगबाटै उठाएर फाल्ने काम हुन्छ । ती तमाम न्यारेटिभ बदल्ने अबको आवश्यकताका लागि चलचित्र अत्यन्त प्रभावकारी सारथि बन्न सक्छ । किनकि चलचित्र आफैंमा न्यारेटिभ उत्पादन गर्ने कारखाना हो । समाजमाथि औंला उठाइरहँदा समाजले पनि प्रतिप्रश्न गर्नेछ के तिमी यही समाजबाट आएका होइनौ, समाजभन्दा के तिमी भिन्न छौ र ? यस्ता थुप्रै प्रश्नहरू तेर्साउँदै समाज आफूले बोकेर हिँड्ने न्यारेटिभ जोगाउन हरसम्भव प्रयत्न गर्नेछ । त्यसैले अहिलेको सवाल भने अबको यही चिन्तन प्रणाली बुझेका र सोच्न सक्नेहरूले समाजलाई जगाउन कसरी अग्रणी भूमिका निर्वाह गर्नेछन् र यो प्रक्रियामा ती विद्रोही चलचित्रलाई समाजविरुद्धको युद्धभूमिमा हतियार बनाएर कसरी लड्नेछन् भन्ने नै हो ।"
प्रश्न सोध्ने अधिकारको रक्षा गर्नुपर्छ,"दु:ख सत्य हो : बुद्ध जबजब म विश्वका उत्कृष्ट चलचित्रहरू हेर्छु वा तिनीहरूको बारेमा पढ्छु, ती सबैमा एउटै समानता पाउँछु दु:ख, पीडा । ती सबै चलचित्रका केन्द्रमा रहन्छन्, मानिसले भोगिरहेको समस्या, त्यसका कारण सिर्जिएको असरले निम्त्याएका दु:ख र पीडा । हरेक मानिस समस्यामा अल्झिरहेका छन्, पीडामा छटपटिइरहेका छन् अनि त्यो पीडाबाट मुक्तिका लागि आफ्नै तरिकाले संघर्ष गरिरहेका छन् । समय र भूगोल जहाँको र जहिलेको होस्, रंग, उमेर, पेसा, सम्पन्नता आदि जस्तोसुकै होस् तमाम मानवीय सभ्यता नै दु:ख र दु:खबाट मुक्तिको खोजीमा तल्लीन भेटिन्छ । यही उद्देश्यले विकासको आधार निर्माण हुन्छ । अध्ययन अनुसन्धान, अन्वेषण, व्यवस्थापन, सञ्चार आदि तमाम संरचनाको निर्माण भएर त्यही यात्रामा मानिसले चलचित्रको खोज र विकास गर्यो । चलचित्र त्यो मानव अन्वेषण थियो जसले पूर्णत: मानवोचित चरित्र हासिल गर्यो । मानिसको विचार परीक्षण गर्दा त्यो दृश्यात्मक भेटियो अनि त्यो विचारले बोक्ने अर्थ कथात्मक । यस कारण चलचित्रले मानवीय मस्तिष्कको आधार चरित्रलाई प्रतिविम्बित गर्ने हुँदा यसको दृश्यमै कथात्मकता सबैभन्दा सशक्त शास्त्र बन्न पुग्यो । यही सशक्तता चलचित्रका लागि दुर्बलता बनिदियो समाज चलचित्रसँग डराउन थाल्यो । सुरुमा एकदम उत्साहित र रोमाञ्चित भएको समाज बिस्तारै चलचित्रको विषयमा शंकास्पद धारणा बनाउन थाल्यो । समाज तस्बिर या शब्दचरित्रको हुन्छ जो स्थिर हुन्छ । जब कि चलचित्रको चरित्र गतिशील हुन्छ । स्थिरता र गतिशीलताबीचको द्वन्द्व स्वाभाविक नै हो । तसर्थ चलचित्र र समाजबीचको द्वन्द्वलाई स्वाभाविक मान्दै यसमाथि विचार गरिनु अत्यन्त आवश्यक बनेको छ । समाजको संरचनामा एउटा व्यक्तिको महत्त्व गौण हुन्छ । समाज बहुमतको आवाज सुन्छ । बहुमतलाई श्रीपेच चढाउँछ र अल्पमतलाई बहिष्कार गर्छ । तर चलचित्रले त्यो अल्पमतलाई प्रतिनिधित्व गरिदिन्छ । अझ गहिरिएर हेर्दा अल्पमतमा पनि चलचित्र सीमित हुँदैन, चलचित्रका लागि हरेक जीवन र संवेदनाको महत्त्व हुन्छ । चलचित्र मानवताको वैयक्तिक अधिकारलाई पनि संरक्षण गर्न सक्षम हुने हुँदा यसले बहुमतसँग द्वन्द्व गर्छ । बहुमतको अवधारणलाई चुनौती दिने कुनै पनि अवधारणलाई समाज दबाउन खोज्छ । समाजको त्यो बहुमत जहिले पनि आफूले स्थापित गरेका अवधारणाहरूको पक्षपोषण चलचित्रले गरिरहोस् भन्ने चाहन्छ र चलचित्रलाई ऊ कठपुतली बनाउने प्रयत्नमा लाग्छ । जबसम्म कठपुतलीहरू नाचिरहन्छन्नचाइरहन्छन्, हाँसिरहन्छन्हँसाइरहन्छन, रोइरहन्छन्रुवाइरहन्छन् जबसम्म ऊ चलचित्रलाई आफ्नो काखमा म्वाई खाँदै राखिरहन्छ । तर जब चलचित्रले उल्टै आफैंलाई झक्झकाउन खोज्छ, जगाउन खोज्छ तब ऊ चलचित्रलाई लात्तीले हानेर भुइँमा गाड्न तम्सिन्छ । समाज आफ्नो भीडलाई आँखा चिम्लेर गाँजामा मस्त झुमेको जोगीजस्तै झुमोस् भन्ने चाहन्छ । तर जब चलचित्र त्यो मस्त मोहलाई जीवनको सत्यतातर्फ आँखा खोल्न जगाउने प्रयत्नतर्फ लाग्छ तब समाज चलचित्रसँग क्रोधित हुन्छ । यसबाट केही प्रश्न खडा हुन्छन्, के समाज जाग्न चाहँदैन ? के समाजको लागि चेतना अभिशाप हो ?सानोमा लुकीलुकी चलचित्र हेर्न जाँदै गर्दा बुबा भन्नुहुन्थ्यो फिल्मले मान्छे बिगार्छ, समाज बिगार्छ, अब त्यो लतले त बिग्रिने भइस् । बुबाका हरेक गाली र थप्पडलाई सहर्ष स्विकार्दै चलचित्र हेर्ने क्रम बढिरहयो । तर म बिग्रिनँ बरु सिकाइ बढ्दै गयो । बुबाका लागि चलचित्र जुवा, तास र वेश्यावृत्तिकै स्तरमा थियो । तर मैले बुबासँग विद्रोह गरेँ र चलचित्रलाई जीवनको सारथि बनाए । मेरो बुबालाई ठूलो पीडा छ चलचित्रले छोरो बिगार्यो । बुबाका लागि लाग्ने यो बिग्राइबाटै मैले मेरो समाजसँग, समाजको चिन्तन व्यवस्थासँग, समाजमा शक्तिको संरचनासँग मानिसका विचार र संवेदनासँग यति नजिक हुन पाएँ जो सायद बुबाका मार्फत प्रतिविम्बित समाजको अभिव्यक्तिलाई सहर्ष स्विकार्दै बसेको भए पाउन्नथें । मसँग मेरे बुबा हैन मेरो समाज डराएको थियो र रोक्न चाहन्थ्यो त्यो विद्रोही स्वभावलाई । मेरो विद्रोही स्वभावका लागि चलचित्र सबैभन्दा मित्र बन्यो किनकि चलचित्रले पनि विद्रोही स्वभाव बोकेको छ । चलचित्रले आफ्नाविरुद्ध विद्रोह नगरोस् भनेर त्यसलाई थामथुम गरिराख्न समाजले एउटा शब्द प्रक्षेपण गर्यो मनोरञ्जन । चलचित्र बन्नु छ भने पनि मनोरञ्जनका लागि बनोस् भनेर यसलाई दोस्रो दर्जाको भावनात्मक क्याम्पमा राखिदियो । तर मनोरञ्जन वास्तवमै के हो भनेर समाजले सधैं लुकाएर राखिराख्यो । मनोरञ्जन बौद्धिक अभिव्यक्ति हो । जसको जस्तो बौद्धिकता उसको उस्तै चयन समाजले यही सिद्धान्तलाई आधार मान्दै चलाखी के गरि राख्यो भने उसले निश्चित अवधारणाका मनोरञ्जन प्रणाली मात्रै निर्माण गराइराख्यो । यो यस्ता धारणा थियो जसले बौद्धिकतालाई कुण्ठित गरिराखोस्, अवहेलना गरिराखोस् र अन्त्यमा आत्मसमर्पण गरेर आत्महत्या गरोस् भन्ने चाहन्थ्यो । समाजले त्यसलाई व्यापारको पगरी पहिराइदिई व्यवस्थित रूपमै आफ्नो योजना लागू गर्दै गयो कि आँखा चिम्लने भीडले चलचित्र भनेकै यही स्थापित भीडको अवधारणा मात्रै हो भनेर स्विकार्न बाध्य भयो । यो प्रमाणीकरणले समाजलाई के बेफाइदा पुग्यो भने मनोरञ्जन समानहरूबीचको अन्तक्रिया बन्न सकेन । मनोरञ्जन बौद्धिक अभिव्यक्ति हुन सम्प्रेषकझैं प्रेषित पनि उत्तिकै क्रियाशील हुन आवश्यक रहन्छ । जसले गर्दा मनोरञ्जन नै आवश्यकता बन्छ र क्रियाशीलता नै मनोरञ्जन बन्छ । तर समाज त्यही क्रियाशीलतासँग चिन्तित छ । किनकि समाज जडता हो । समाज आफ्नो जड चिन्तन चलचित्रका माध्यमबाट प्रतिनिधित्व भइरहोस् भन्ने प्रपञ्चमा सधैं रहन्छ । जसका लागि उसले समय समयमा यस्ता मिथकहरूलाई प्रश्रय दिन्छ जसले उसको आवश्यकतालाई नमन गर्छ । समाज आफूलाई जोगाउन बलिया सहाराको खोजीमा आफ्नो चिन्तनमाथि सोच्नै नखोज्ने र नसक्ने पपेट हरू निर्माण गर्न थाल्छ । अनि ती पपेटहरू समाजका चेतना र चिन्तनलाई छुँदै नछोई र समाजले स्थापित गरेका मान्यताहरूमा आधारित रहेर चलचित्रहरू बनाउँछन् । जसले समाजका तमाम भीडलाई बारम्बार हिप्नोटाइज गरिरहन्छ । जसका लागि उनीहरू रिपिटेसन र सतही अवधारणालाई अधिकांश समय प्रयोगमा ल्याइरहन्छन् । समाजले आफ्नो बहुमत मार्फत यी पपेटहरूलाई नायकको पगरी पहिराइरहन्छ र आफ्नाविरुद्ध प्रश्न उठाउनेहरूलाई अराजक र उच्छृंखलको टयाग भिराएर अभावको भुंग्रोमा लडाइदिन्छन् । तीमध्ये धेरै खरानी हुन्छन् । एकदमै बिरलै मात्र फेरि उठेर विद्रोह गर्न सक्षम हुन्छन् । कहिलेकाहीं ती विद्रोही समाजको कुस्ती मैदानमा सफल हुन्छन् तर सफलतापछि त्यो विद्रोह फेरि बहुमतको प्रतिनिधित्व गर्न थाल्छ अनि आफ्ना विद्रोही चरित्र सबै बिर्सेर समाजलाई बहुमतीय लुगा पहिराउँछ । समयसमयमा लुगा परिवर्तन हुन्छ समाजको चिन्तन र शरीर उही रहन्छ । यसरी विद्रोहमा उभिने चलचित्र जब बहुमतको आलिंगनमा रमाउन थाल्छ तब ऊ फेरि बहुमतीय चरित्र बोकेर अल्पमतीय पीडा र वैयक्तिक अधिकार आदि माथि आफैं धावा बोल्न थाल्छ । हालसम्म समाज यो प्रक्रियामा सफल छ । समाजको यो चिन्तन प्रणाली चलचित्रलाई दबाउन मात्र होइन राजनीतिलाई जित्न पनि सफल देखिन्छ । समाज कस्तो चलचित्र बनाउँदै छ भन्ने आधारमै कस्तो राजनीति स्थापित गर्दै छ भन्ने पनि बुझ्न सकिन्छ । समाजले आफ्नो चिन्तन सुरक्षाका लागि जसरी चलचित्रमा पपेटहरू निर्माण गर्छ त्यस्तै राजनीतिमा पनि ऊ पपेटहरूकै माध्यमबाट आफ्नो स्वार्थ पूरा गरिरहेछ । हरेक साता प्रदर्शनमा आइरहेको नेपाली चलचित्रलाई नियाल्ने हो भने अधिकांशमा लुच्चा लफंगाहरूको मात्र प्रतिनिधित्व भइरहेको छ । जसमा पात्रहरू कसरी केटी पटयाउने ? जवानीको भोग गर्ने ? बैंक वा अरू सम्पत्ति लुट्ने ? कसरी फटाइँ गर्ने ? कसरी एकअर्कालाई छिर्के हानेर लडाउने ? आदि उद्देश्यमा मात्र सीमित छन् । यसले के प्रतिनिधित्व गर्छ भने समाज लफंगाहरूको भीड बनिरहेको छ । ट्वाक्कटुक्क र पञ्च लाइनमा सीमित र पुनरावृत्ति भइरहेको नेपाली अधिकांश चलचित्रले समाजको त्यही मनोविज्ञानको प्रतिनिधित्व गर्छ जसले ट्वाक्कटुक्क र राजनीतिक भाषण र नाराबाजीमा ताली बजाउँदै दलाल, फटाह, जोकर, बेइमानहरू आदिलाई राजनीतिको सत्तामा स्थापित गराइरहेको छ । समाज राजनीतिमा मात्र हैन, आफ्नो कुण्ठा र रूढिग्रस्त अमानवीय चरित्रलाई शिक्षा स्वास्थ्य सुरक्षालगायतका मानवीय जीवनसँग अत्यन्त जिम्मेवार रूपमा गाँसिएका हरेक पक्षमा स्थापित गर्न सफल भइसक्यो । यही कारण हाम्रो मानवीय भूगोलमा यति धेरै समस्या, पीडा र त्यसका असरहरू छन् जसको कुनै महत्त्व नै छैन । बुद्ध जन्मिएको यो देशमै बुद्धको सत्य महत्त्वहीन बन्न पुगेको छ । यो सबपछाडि हाम्रो समाजको चिन्तन प्रणाली जिम्मेवार छ । जहाँ सम्पूर्ण प्रहार केन्द्रित गर्नुपर्ने समय आइसकेको छ । हामीले भोगिरहेका तमाम समस्याहरू र त्यसका कारण हामीभित्र खुम्चिएका पीडाहरूको प्रमुख स्रोत नै समाजले स्थापित गरेका न्यारेटिभ हुन्, जसलाई अब बदल्नुपर्छ । समाजको त्यो न्यारेटिभबाट यो बदल्ने प्रक्रिया सुरु गर्नुपर्छ समाज बहुमतको अभिव्यक्ति हो ।समाज बहुमतको सिंहासन होइन । समाज हरेक मानिसको अभिभावक हो । र त्यो अभिभावकत्वले हरेकका चिन्तन र भावहरूलाई आत्मसात् गर्छ । समाज बन्धन होइन, मुक्तिको मार्ग हो । जहाँ तमाम दु:ख पीडाको कारण बन्ने समस्याहरूलाई जगबाटै उठाएर फाल्ने काम हुन्छ । ती तमाम न्यारेटिभ बदल्ने अबको आवश्यकताका लागि चलचित्र अत्यन्त प्रभावकारी सारथि बन्न सक्छ । किनकि चलचित्र आफैंमा न्यारेटिभ उत्पादन गर्ने कारखाना हो । समाजमाथि औंला उठाइरहँदा समाजले पनि प्रतिप्रश्न गर्नेछ के तिमी यही समाजबाट आएका होइनौ, समाजभन्दा के तिमी भिन्न छौ र ? यस्ता थुप्रै प्रश्नहरू तेर्साउँदै समाज आफूले बोकेर हिँड्ने न्यारेटिभ जोगाउन हरसम्भव प्रयत्न गर्नेछ । त्यसैले अहिलेको सवाल भने अबको यही चिन्तन प्रणाली बुझेका र सोच्न सक्नेहरूले समाजलाई जगाउन कसरी अग्रणी भूमिका निर्वाह गर्नेछन् र यो प्रक्रियामा ती विद्रोही चलचित्रलाई समाजविरुद्धको युद्धभूमिमा हतियार बनाएर कसरी लड्नेछन् भन्ने नै हो ।"
म उनको लोग्ने,"म संसार जित्ने आस गर्दै छुमात्र तिमी मेरो साथ बसिदेऊफुर्सदमा वा बेफुर्सदमा पनि म यस्तै गीत सुनिरहन्थें । अथवा कम्तीमा मनमनै गुन्गुनाइरहन्थें । यो क्रम बढीजसो मेरो बिहाभन्दा अघि चलिरहयो । अघिल्लो वर्षको दसैंमा उनीसँग बिहा भएपछि भने बरु मेरो गीतको, लयको, आनीबानीको भाका अलिक फेरिएको हो कि ? अहिले म लोग्ने भएको छु । उनका कति मन पर्ने अथवा मन नपर्ने कुराहरू पनि जोडेर म लोग्ने बनेको छु । झन्डै १०१२ वर्षदेखि चिनेकी, नजिकबाट मन खाएकी उनलाई जीवनसाथी बनाएर ल्याएपछिको लोग्ने, म उनको लोग्ने म एकदमै निम्नवर्गीय परिवारको केटो हुँ । बाबाले एकदमै दु:ख गरेर हामी छोराछोरीलाई हुर्काउनुभएको हो । गोर्खाको पुरानो गाउँ छाडेर नवलपरासी हुँदै छोराछोरीलाई राम्रो स्कुलमा पढाउने भनेरै बाबाआमा ललितपुर आउनुभएको हो । अर्काको जायजेथा र जमिनमा ओत लाग्दै कहिले सोलार मेन्टिनेन्स, कहिले गार्डेनिङ काम गरेर मुस्किलले हुने १२१५ हजार रुपैयाँको कमाइबाट हामी छोराछोरीलाई बोर्डिङ पढाउनुभयो । मेरो पूरा बाहुला भएको सर्टको कुइनो फाट्दा आमाले त्यसलाई हाफसर्ट बनाएर सिइदिनुहुन्थ्यो, एकपछि अर्को कक्षाको पढाइ यसैगरी टालटुल गरेरै टरिहाल्थ्यो । त्यो टालाटुलीमाझ मलाई गरिबी थाहा पत्तै भएन । बरु अहिले पो धेरै कुरा बुझ्दै छु । मसँग सपना हुँदै नभएको होइन, तर निम्छरो खालको थियो । गीत गाउने सोख थियो, स्कुलकलेजका सोहरूमा गाएको पनि हुँ । बाजा बजाउने सोख पनि थियो । तर, एउटा गितार किन्नै पनि पैसो थिएन । अर्काको बगैंचामा गार्डेनर काम गर्ने बाआमाको कमाइसँग जोडिएर महँगा सपना देख्नै जानिएन । बरु चित्रकलामा रुचि बढ्यो । बुझाइमा यो अलिक सस्तो खालको सपना थियो । एउटा पेन्सिल र सादा कपी भए भैहाल्थ्यो । स्कुलका शिक्षकले पनि मेरा चित्रहरू मन पराएर कक्षाकोठाका भित्तोमा अझै टाँगिएको छ । एक पटक आमाले शिव भगवान्को चित्र कोर्न लगाउनुभयो । कोरें पनि । अनुहार भने अलिक केटीकेटीजस्तो भएछ । तैपनि आमाले आफ्नो कोठाको भित्तामा राखेर त्यहीं चित्रमा पूजा गर्नुहुन्छ । सुरुमा अरूका चित्र हेरेरै कपी गर्ने अथवा रंगमा खेल्ने बानी थियो । कुनै दिन आफूलाई मन पर्ने गायकगायिकाको पोट्रेट बनाउनुपर्ला भन्ने सोचेको थिएँ । नवीन भट्टराई, सञ्जय श्रेष्ठ, एड्रियन प्रधान वा सविन राईको अनुहार उतार्नुपर्ला भन्ने थियो । नारायणगोपाल वा दीप श्रेष्ठलाई पोट्रेटमा सम्झेको हुँ । अस्ति मंसिरको पहिलो साता मात्रै ठमेलको एउटा कलाकारकहाँ गएर चित्रमा आइपर्ने छाया, उज्यालोबारे सिक्दैबुझ्दै थिएँ । तर, त्यही बेला जीवनमा नसोचेको घटना ममाथि आइपर्यो । म यसबारेमा बिस्तारमा भन्नेछु । सम्झनाहरूलाई अँगाल्दैललितपुरको एक कलेजबाट होटल म्यानेजमेन्ट विषयमा १२ कक्षा पढेपछि मलाई पनि बिदेसिएर कमाइ गर्ने धुन चल्यो । कति बाबाआमाको कमाइमा खाइखेली गर्नु भनेर म आफैं इच्छामा बिदेसिन लागेको थिएँ । मेरो नाताका एक जना मामा दुबईमा थिए, उनैले हुन्छ नि भान्जा भनेसि मैले भने कतारका लागि ट्राई गरें । झन्डै एक लाख रुपैयाँ खर्चेर म तीन वर्षअघि कतार पुगेको थिएँ । स्टोन एन्ड डेकोरेसन को डिजाइनिङ काममा लाग्नुपर्ने भनेर दलाल दाइले मलाई अथ्र्याएका थिए । भरेभन्दा काम भने स्टोन मात्रै रहेछ । सहानियाँको मरुभूमिमा ठूल्ठूला ढुंगा बोक्दै क्रसरमा हाल्ने काम तलब १ हजार रियाल सुक्खा थियो । तर, काम साह्रै मुस्किलको भएर एक वर्षमै घर फिरें । जे होस्, कतार गएर हल्कासँग स्काभेटर (जेसीबी) चलाउन सिकेको थिएँ । त्यो उपलब्धि थियो । कतारबाट फर्केर एक जना आफन्त पोर्चुगलबेल्जियमतिर भएकाले त्यता पो जाने कि भनेर ट्राई थालें । तर, एजेन्टले पोर्चुगल जाने भनेर जर्जियाको भिसा लगाइदियो । स्कर्टिङ गरेर जर्जियाबाट पोर्चुगल लगिने भनेको भनिएको थियो । तर, यसो बुझ्दा सामुद्रिक बाटोबाट ६ हजार किलोमिटर दूरीमा रहेको दुई देशबीच स्कर्टिङ मा जाने खतरा जाने बुझेरै मैले बेहोर्न चाहिनँ । अनि म विदेश गइनँ । कतारबाट घर फिरेपछि पनि त्यत्तिकै किन बस्ने भनेर सामान्य लेबर काम पनि गरें, ज्यालादारी रूपमा । ललितघुम्ती, नखिपोट, टीकाभैरवका सडक बनिने ठाउँमा बेल्चा चलाउने काम खुबै गरें । ज्यालादारीमा इँटा, बालुवा बोक्ने काम पनि गरियो । भित्र मनमा गढेको कुरा त छँदै थियो । फुर्सदमा अथवा यसो मुडमा चित्र कोर्ने काम गरिरहन्थें । ललितपुर भित्री बस्तीको एउटा हबेली घरमा ढुंगाबालुवा बोकिरहेका बेला एक जना ठेकेदारले एक दिन उनीसँग टयाटुमेसिन रहेको र त्यो बिक्री गर्न चाहेको सुनाए । ओहो, जीवनको भोगाइ कहाँनिर गएर मोडिन्छ भन्ने थाहा हुन्न भन्ने कतै पढेको थिएँ । मैले एक महिनाको ज्यालादारी १२ हजार रुपैयाँ तिरेर टयाटुमेसिन किनें, जे त होला भनेर । आफ्नै शरीरमा र घरतिरका आफन्तकहाँ प्राक्टिस गर्दागर्दै टयाटुमेसिनमा हात बस्यो पनि । अस्ति कात्तिकको पहिलो सातातिर ठमेलको एउटा टयाटु हाउसमा काम खोज्दै गएको थिएँ । त्यहाँ भेटिएका एक वृद्ध कलाकारले आर्टमा स्याडोलाइनलाइट एकदमै महत्त्वपूर्ण हुन्छ भनेपछि म आर्टको नयाँ कुरा सिक्दै थिएँ । ती बूढा मान्छेले भनेको कुरा सही लाग्यो, तिनले भनेका थिए हेर बाबु, मान्छेको अनुहार बनाउन एकदमै मुस्किल हुन्छ । जस्तो एउटा बाघको पोट्रेटमा एउटा लाइन, स्याडो यताउता परे पनि यो बाघै हो भन्ने हुन्छ । तर, मान्छेको कुरामा त रामेको अनुहारको चाउरीसँग श्यामेको काटिएको ओठ मिल्दैन अथवा यस्तै । यसकारण सिक्नुपर्छ बाबु यो नयाँ सिकाइमा लागेकै बेला एकाएक मंसिर २ गते साँझ आइहाल्यो जहाँबाट मेरा जीवनका साना सपना र मोडहरू पनि एकाएक धूलोमा मिसिएजस्तो भयो । आफ्नै गाउँठाउँमा, आफैंले चिन्दै आएका गाउँले केटाहरूको नृशंस आक्रमणमा मेरी श्रीमती कान्ला मुन्तिरको तोरीबारीमा झन्डै नाङ्गै भेटिएकी थिइन् । रगतको आहाल बनेको भुइँमा टाउको फुटेको र हातखुट्टा भाँचिएको अवस्थामा निसास झैं मेरी प्यारी भेटिइन् मंसिर ३ को बिहानीमा ।गीतको लाइनजस्तो कहाँ हुन्छ र जिन्दगी सधैं तिमी मेरोसामु भैदिए हुन्थ्योजस्तो लाग्छ किन हिजोआज आफ्नो कथा मेरी प्राणभन्दा प्यारी मेरी श्रीमती निकै ज्ञानी, असल र अन्तर्मुखी छिन् । मेरी आमा, बाबा, सासू र आफन्त सबैले यस्ती छोरी अरूतिरै सायदै होलान् भनिरहन्छन् । १० कक्षा मात्रै पढे पनि डेरी कम्पनीमा प्लास्टिक प्याकिङको काम सिकेर, जानेर मेरोभन्दा नियमित कमाइ गर्दै हाँसीखुसी बसिरहेकै थियौं । कसरी हुन्छ आफ्नै बलबुतामा बाँच्ने र बाबाआमाको भार नबन्ने भनेर लागिरहेकै थियौं । तर, धेरै सोझो हुनुको र आफ्नै बाटामा हिँडिरहनुको दुर्गति हामीले बेहोर्नुपर्यो । न मलाई राजनीति थाहा छ, न अरू गुट र कतैको भरथेग छ । आज कता समाउने, कता टेक्ने भनेजस्तो भएको छ । गरिबीकै कारण अघिल्लो वर्षको दसैंमा मैले सामान्य टीकाटालोमै बिहा गरेको थिएँ, कुनै रमिता नदेखाईकन । भोजभतेर पनि गर्न सकिएको थिएन । हामीबीच अरूहरूको जस्तो लभ चलेको थिएन, तर मन परापर थियो । मेरो मावलीघरकै छिमेकी भएकाले उनीसँग सानैदेखि देखभेट भइरहन्थ्यो । मेरो परिवारमा एक जना बहिनी मात्रै थिई । अघिल्लो वर्ष भदौमा उसको बिहे भएपछि घर शून्यशून्य भएको थियो । त्यसपछि मेरी आमाले मसँग मेरो बिहाको कुरा गर्नुभएको थियो । आमा स्वयम् म बुहारी लिन होइन, छोरी माग्न आएकी भनेरै केटीको हात माग्न जानुभएको थियो । केटीसँग मेरो जात नमिले पनि हामी केटाकेटीको मिल्दो जोडा देखेर दसैंका बेलामा टीकाटालो गर्दै उनलाई मेरो जिम्मा लगाइएको थियो ।बिहापछि त अनेक जिम्मा, जिम्मेवारीका कुरा सुरु भैहाल्यो । म भर्खरै २३ लागेको छु, ऊ २१ मा हिंड्दै छे । उसका पनि कति गुलियामीठा सपना होलान् । तर, दु:खीको नि दिन आउँछ भन्दै हामी संघर्षमै थियौं । बिहापछि हामी जम्मा एक पटक मनकामना गएका छौं । पशुपति, स्वयम्भू, सन्तानेश्वर, बिसंखुनारायण मन्दिर पुगेका छौं । जम्मा एउटा फिल्म सँगै हेरेका छौं बाहुबली रिटर्नस् । अस्ति नयाँ वर्षका दिन चिडियाखाना घुम्न गएका थियौं । मेरो ज्यालादारी कामको छुट्टी शनिबार हुन्थ्यो, उनको शुक्रबार । यो महिनाबाट उनको शनिबारै बिदा मिल्नेवाला थियो । अस्ति भर्खरै आमाले भन्दै हुनुहुन्थ्यो, तिमीहरू छोराबुहारी शनिबार एउटै दिनमा छुट्टी मिलाओ । एउटाले लुगा धुनू, अर्काले पखाल्नू । एउटाले तरकारी काट्नू, अर्कोले पकाउनू । यसो मिलेमा फिलिम हेर्न पनि जानू । ओहो, जीवन कुनै फिल्म अथवा गीतको लाइनजस्तो सजिलो रहेनछ । कस्तो गाह्रो भने म पोहोरको दसैंअघिसम्म छोरो मात्रै थिएँ । त्यसपछि उनको लोग्ने भएँ । अझ मंसिरको घटनापछि त झनै ठाडो भएर, झन् स्पष्ट बनेर सबैतिर चिनिनुपर्ने लोग्नेजस्तै बनेको छु । त्यो बलात्कृत केटीको लोग्ने ऊ त्यही हो, भन्छन् सबैले ।गाउँले पसल, चोकचौतारी, खेतबारी, खोला, पँधेरो सबैतिर त्यही क्या त्यसको लोग्ने भन्छन् । फेरि सुन्छु थुइक्क, कस्तो लोग्ने होला श्रीमती हिफाजत गर्न नसक्ने ? हैट, लोग्नेको नाममा धब्बा हो, म आफू छोरो मात्रै हुँदा धेरै सजिलो थियो । आमाबाबाले जे पनि टारिहाल्नुहुन्थ्यो । मानसिक तनाव त्यस्तो कहिल्यै थिएन । अहिले लोग्ने भएपछि धेरै कठिन छ । छोरो भएर रुनु हुँदैन भन्ने सुनेको थिएँ । रोएको थिइनँ पनि । तर, अहिले लोग्ने भएपछि भने रुनुपर्ने रहेछ भन्ने लाग्यो, भित्रभित्रै रोइरहेको छु । यस्तो आपराधिक घटना धेरैतिर घटेको छ, मैले सुनेको छु । पढेको छु । घटना भयो भन्दैमा पहाडै खसेको ठान्नु हुँदैन भन्ठान्नेमा म आफैं थिएँ । तर, पहाड खस्दोरहेछ । तर, गाउँमा भने कस्तो अफवाह फैलने रहेछ, बेकारको । यिनीहरू आफैंले आफ्नी बुहारी, छोरी, श्रीमतीलाई यस्तो अवस्थामा पुर्याए । आफैं बिचल्ली बनाए, अनि आफैं खोजेर भेटे, आफैं प्रहरीमा उजुरी गरे । यो केटीको लोग्ने दोषी हो, केटीका बाआमा दोषी हुन् भनेर गाउँघरमा सुनिने गाइँगुइँ भने निकै चित्त काटिने खालको छ । यो गाउँमा यिनीहरू कसरी बस्ने रहेछन्, हेरौंला (?) भन्नेहरू देखा पर्न थालेका छन् । साँच्चै, यो समाजमा को रक्षक छ अथवा को भक्षक छ ? हाम्रो समाज कसरी बनेको छ ? अचम्म लाग्न थालेको छ । म यो समाजको अपराधी होइन, न मेरी श्रीमती दोषी हो । तर, यत्तिका वर्षदेखि बस्दै आएको आफ्नै समाज आज पूरै बिरानो झैं भएको छ, चिनेकाहरू पनि नचिने झैं गर्न थालेका छन् । मास्क लगाएर, फेटा बाँधेर र हुलिया फेरेर हिंड्नुपर्ने अवस्था मैले बेहोर्ने कि दोषीले बेहोर्ने ? अपराधी को म या यो समाज ? म मेरी श्रीमतीलाई जन्मजन्म माया गर्छु । बिचरी, उसले बेहोरेको यो पीडा र सास्ती म आफू छोरी मान्छे भएर बेहोर्नुपरेको भए के हुन्थ्यो होलाजस्तो लागिरहन्छ । मसँग कामै नगरी बिहानबेलुका भात खाने स्थिति मेरो भैदिएको भए श्रीमतीकै हेरचाह गरेर सधैंको समय बिताउने थिएँ । तर यो सम्भव छैन । अब यो गाउँ छाडेर यो समाजले, यहाँका मान्छेले नदेख्नेनचिन्ने ठाउँमा म बसाइ सर्दै छु । शारीरिक र मानसिक रूपमा सख्त भएकी घाइते श्रीमतीलाई लिएरै म यो गाउँ छाड्दै छु । साथमा बाबाआमाको माया र आशीर्वाद लिएर जानेछु, एउटा अनाम बस्तीमा । म संसार जित्ने आँट गर्दै छुमात्र तिमी मेरो साथ बसिदेऊभविष्यले गाउने गीत म रच्दै छुमात्र तिमी सुरमा ताल मिलाइदेऊयही हो अर्थ रच्नुकोइतिहासमा अमर रहोस्तिम्रो र मेरो कहानीसधैंसधैं(मंसिर पहिलो साता ललितपुरको भित्री बस्तीमा आततायी बलात्कार एवं ज्यान मार्ने उद्योगको एउटा घटना भयो । घटनाका दोषीहरू किटानी जाहेरीपछि चिनिए, प्रमाणित पनि भए । तर, अदालतले अचम्मलाग्दो नजिर सुनाएर दोषीलाई छाडिदिएको छ । घटनाकी पीडित युवती र उनका श्रीमान् अहिले आफू जन्मेहुर्केको बस्ती छाडेर बसाइ सर्न बाध्य भएका छन् । यिनै नवयौवना जोडीका श्रीमान्सँग गरिएको संवादका आधारमा देवेन्द्र भट्टराईले तयार पारेको आलेख हो यो ।)"
कठपुतला : पाठकलाई चुनौती,निष्कर्षकथाहरू नितान्त नवीन शैली र विषयका छन् । परम्परागत ढर्राअनुसार कथाहरूलाई निष्कर्षमा पुर्याइएका छैनन् । यसले पाठकलाई सोच विचार गर्ने स्पेस दिएको छ । आधुनिक विज्ञान र विकासका अवधारणालाई कथामा समेट्न खोजिएको छ । उदाहरणका लागि बटरफ्लाई इफेक्ट (पृ २०९) को मेटाफोरलाई सुन्दर ढंगबाट प्रस्तुत गरिएको छ । संक्षेपमा भन्नुपर्दा स्वाभाविकजस्ता लाग्ने विषयहरूलाई बौद्धिक कलेबरमा आख्यानमार्फत बहसमा उतार्न सफल प्रस्तुत कथासंग्रह नेपाली साहित्यको एउटा महत्त्वपूर्ण उपलब्धि हो ।
काठमाडौं रिभिजिटेड,"खुलस्त भन्ने हो भने उपन्यास आतंककै अर्को नाम भइसक्यो । सहिदको कोटा थप्ने र उपन्यास छाप्ने क्रम उस्तैउस्तै छ । साहित्यिक समृद्धिको मानक उपन्यास होइन र हुन सक्दैन पनि । त्यसैले थुप्रै उपन्यास पाठककहाँ नपुगी सहिद को श्रेणीमा पुगेका छन् । मानौं, उपन्यास भनेका खबरकागज हुन् । यसो वल्टाइपल्टाइ गर्यो, हेडलाइन पढेर छाडिदियो । लेखकप्रकाशकको बुझाइमै उपन्यास साहित्यमा स्थापित हुने र पैसा छाप्ने कारखानाजस्तो भइसकेको छ । कतिपयलाई अन्य विधा साहित्य नै होइनन् भन्ने भान परिसकेको छ । यस्तो विरक्तलाग्दो घडीमा कवि विप्लव प्रतीक पहिलो उपन्यास अविजित लिएर आएका छन् ।अविजित झन्डै आधा शताब्दी लामो नेपाली इतिहासको झझल्को हो । १९९७ सालको सहिद काण्डदेखि ०४६ को जनआन्दोलनसम्मको कथा यसले बोकेको छ । उपन्यासले नोबडी लाई प्रमुख पात्रको हैसियत दिएको छ । इतिहासले बिग बोसहरू लाई मात्रै चिनेको हुन्छ । बोसहरूका नाममा आँसु, रगत र पसिना चढाउने तर कुनै पनि पृष्ठमा नाम नअटाउने यस्ता पात्र प्रशस्तै हुन्छन् । तिनको प्रतिनिधिका रूपमा उपन्यासकारले अविजितलाई उभ्याएका छन् । र, त्यही गुमनाम पात्रको जीवनका उतारचढावलाई सिलसिलेवार रूपमा औपन्यासिक कलेवर दिएका छन् । कम्युनिस्ट दर्शनबाट निर्देशित छ, अविजित । मथिंगलमा साहुसाम्यवाद होइन, सर्वहारासाम्यवाद छ । उसको दृष्टिमा कम्युनिस्ट भनेको गुड हयुमन बिइङ हुनु हो । सातआठ वर्षको उमेरमै बाबु भीमप्रसादको असामयिक निधन, लगत्तै आमा पार्वतीको छिमेकीसँगको भागीविवाह, बडाहाकिम भिनाजु कुलभक्तसँग तराईका जिल्ला प्रवेश र त्यहाँबाट पैसा चोरेर भागेको बाल्यकालीन सम्झना छ यसमा । उसको जीवनको टर्निङ प्वाइन्ट भने मोहनशमशेरका पुरतेका छोरा मदनसँग प्लेटफर्मको जम्काभेट नै हो । बनारस रिर्टन मदनबाट पाएको शैक्षिक र राजनीतिक दीक्षाले नै उसको जीवनमा इन्क्लाब जिन्दावादको चस्को पस्छ । नवविद्रोही जेल पर्छ, मदन मारिन्छ । त्यो मोडपछि नै उपन्यासले खास गति लिएको छ । कस्मेटिक कम्युनिस्टप्रति नजानिँदो कटाक्ष छ यसमा । सर्वहाराको शासनसत्ता ल्याउने सपनाका पुलिन्दा बाँड्नेहरू ०१७ सालको शाही कदमलाई कसरी खुला मनले स्वागत गर्छन् ? महान् लेनिनको शिक्षा बिर्सेर किन शाही कम्युनिस्ट बन्छन् ? नेताको व्यक्तिगत स्वार्थमा पार्टी कसरी फुट्छन् ? पार्टी महासचिव कुन दूतावासको एजेन्ट हो ? कसका निम्ति जासुसी गर्छ ? र, राजाका दलाली किन गर्छ ? शब्दजाल र भुलभुलैयामा सारालाई मूर्ख बनाउने राजनीतिक घोचपेच पनि छ, उपन्यासमा । त्यसो त यसमा राजनीतिक विषयवस्तु मात्र छैन । अविजित पार्टीको केन्द्रीय सदस्य त हो तर भूगोलको राजनीति गर्दैन । सदैव लेखापढीको काममै व्यस्त रहन्छ । पारिवारिक जिम्मेवारी र बनिबुतोको समस्याले उसलाई लखेटिरहन्छ । यसले उसको राजनीतिक बाटो क्रमश: बदलिँदै गएको छ । महासचिवका कारण कम्युनिस्ट पार्टीमा ऊ टिक्न सक्दैन । तर, व्यक्तिगत रूपमा भए समाजको निम्ति काम गर्ने उसको हुटहुटी जीवनपर्यन्त रहन्छ । पत्रिकाको सम्पादन गर्छ, आफ्नो किताब लेख्छ, अर्काको किताब पनि लेखिदिन्छ । उसको कर्मयोग निष्काम छ । परिवर्तनबाहेक उसको अन्य महत्त्वाकांक्षा छैन । जीवन आफ्ना निम्ति होइन, अर्काका निम्ति बिताउने आदर्श छ उसको । अविजितलाई स्थापित गर्न उपन्यासकारले थुप्र ठाउँ डुलाएका छन् । कहिले राजविराज, कहिले खोपासी, कहिले धादिङ । यात्रा नै असल गुरु हो सायद । देशाटनले उसलाई आन्तरिक रूपमा ज्ञानी, बलियो र कठोर बनाएको छ । यो उपन्यासको कमजोरी र विशेषता भनेकै कथावाचक अविजितभन्दा दायाँबायाँ कतै लाग्दैन । एकपाखे बयानबाजीमा लाग्दा अरू पात्रले पटक्कै महत्त्व पाउँदैनन् । अविजित त महाकाव्योचित पात्रजस्तो लाग्छ । एउटा मात्रै कथावाचकले काम चलाउँदा पनि सानातिना घटना थुप्रै समेटिएकाले उपन्यास मोटोघाटो हुन गएको छ । उपन्यासमा कुनै पात्रको थर छैन । अन्तर्जातीय विवाह सुलभ छ । पारपाचुके पनि सामान्य छ । अविजित आफैँमा साम्यवादको अभ्यासी हो । उसले आफ्नो थर सर्वहारा बताउँछ अञ्चलाधीशको बयानका क्रममा । उसको वैवाहिक जीवन सफल छैन । पहिली पत्नी सरिता काखेछोरा लिएर अन्यत्र लाग्छिन्, कहानीले बिट मार्न लागेका बेला फेरि जानकीसँग विवाह त हुन्छ तर त्यो पनि विफल नै हुन्छ । बूढो हुँदै गएको अविजित आन्दोलनकै एक कुनामा जिन्दगीबाटै छुट्टी लिन्छ ।उसको जीवन विघटनको शृंखलाजस्तो छ । आमाबाबु, पत्नी र छोरासँगको क्रमश: वियोग । तर, कथावाचकले उसलाई कहिल्यै दु:खी देखाउन चाहेको छैन । जीवनमा कसैसँग पनि अपेक्षा वा गुनासो छैन उसको । परिस्थितिबाट भाग्ने, लत्तो छाड्ने, विचलित या दु:खी हुने उसको स्वभावै होइन । दु:ख, दर्द र कष्टमै पनि उत्सव मनाउने उसको जीवनदर्शन छ । हरेक सुख र दु:खलाई उत्तिकै हार्दिक रूपमा लिएको छ । कथावाचकले यसरी प्रस्तुत गरेका छन् कि दुखेसो गर्नेबित्तिकै अविजित कसरी भयो त ? उसका निम्ति उतारचढाव नै जीवन हो । उपन्यासको इपिसेन्टर नै अविजित हो । अरू पात्र आउँछन्, एक छिनमै कता जान्छन् कता । सबभन्दा उदेकलाग्दो पक्ष के भने यसमा नारी पात्रहरू एकदमै कमजोर र भूमिकाविहीन छन् । ती पात्रका दृष्टिबाट हेर्दा के अविजित नायक नभएर खलनायक पनि हुन सक्छ । उसको जीवनमा नारीहरू स्थायी हुन सकेका छैनन् । र, उपन्यासमा तिनको भूमिका पनि गौण छ । हुनलाई अविजित फिक्सनसेक्सन हो । तर, यो पूरापूर ननफिक्सनको ताकतले उभिएको छ । उपन्यासकारले आफ्ना बाबु र आफ्नो कथा भनेर अन्तरंग कुरा पोखेकाले पनि फिक्सन मा फ्याक्ट खोज्ने सम्भावना हुन्छ । कथाहरू थोरबहुत मिल्लान् पनि । अघिल्लो समयमा बाबु नायक बनेका होलान्, पछिल्लो समयमा छोरा । तर, आख्यान भनिसकेपछि यसको आधार मात्र हुन सक्छ बाबुछोराको कथा । यो फिक्सनल अटोबायोग्राफी होइन । यसमा यथार्थ र स्वैरकल्पना दुवै छ । अझ कथावाचक नै अर्कै भएकाले यसलाई बायोग्राफी मात्र भन्न मिल्छ । यत्ति हो लेखकको जीवन दृष्टिकोण थाहा हुन्छ उपन्यासमा । बुद्ध हुनेछन् सबै तर प्रत्येक बुद्धका ज्ञान अर्को बुद्धका लागि बेकाम साबित हुनेछन्, यस्ता सूक्तिमय वाक्यले पनि उपन्यासको ओज र तेज बढाएका छन् ।यथार्थ या सत्यका एकै आयाम छैनन् । विप्लवको उपन्यासमा आआफ्ना किसिमका विविध दृश्य देख्ने अधिकार सबै पाठकलाई छ । लेखकले देखेको दृश्य सबैले देख्नुपर्छ भन्ने छैन । विचारका हिसाबले यो मुक्त उपन्यास हो । यसले बहुप्रचलित कुनै फम्र्याट समाएको छैन । बरु यो उपन्यास हेरेर कुनै वाद आविष्कार हुन सक्छ । पाठक नै पाउन हम्मे पर्ने अवस्थामा सिद्धान्तकार जन्मने विश्वास पनि छैन । एकल समालोचना सिद्धान्तले सबै कृतिलाई हेर्नुभन्दा एकल कृतिलाई बहुल सिद्धान्तले पर्गेल्नुु श्रेयष्कर हुन्छ । लेखनको एक मात्र रोडम्याप जिकिर गर्न सकिँदैन । कुरा छनोटको हो । इन्द्रबहादुर राईलाई कोट गर्दा विभिन्न सिद्धान्तका बनिबनाउ सडकहरूले पहिल्यै तोकिएका स्थानमा पुर्याउँछन् र पहिल्यै चुनिएका दृश्य देखाउन मात्र सक्छन् । आफूले भोगेको विशेष अनुभवलाई बुझ्न्, आफूले खोजेको विशेष ज्ञान पाउन सकिँदैन । आफ्नै पथको खोजी सहज छैन तर सम्भव छ । आआफ्नो पथ खोजिन्छ, पाइन्छ, खोज्ने र मिल्नेहरूको साझा नयाँ मार्ग बन्छ । अब रहयो, अविजित ले हाम्रो साहित्यको स्वादमा कति फरक पर्छ त ? अनावश्यक आत्मविश्वास नराख्ने हो भने यसले मध्यम स्तरको कद मात्र भेट्टाएको छ । उपन्यासको थ्रेसहोल्ड यसले पार गरेको मात्रै छ । अविजितजस्ता पात्र मान्छे थिए र छन् । विप्लवले प्रतिनिधिको कथा औपन्यासिक कला मिसाएर लेख्न सकेका छन् । कतिलाई मन पर्छ, कतिलाई मन पर्दैन, कतिको माया पाउलान्, कतिको नपाउलान् । यो एउटा नभनिएको कथा हो । साहित्यिक सौन्दर्यको कसीमा विप्लव प्रतीकको अधिकतम कोसिस छ रोबर्ट एम पिरसिगको जेन एन्ड द मोटरसाइकल मेन्टिनेन्ट्स र इभान तुर्गेनेभको फादर्स एन्ड सन्स पढ्दाजस्तै क्लासिक दृश्य देखाउने । यो उपन्यासको मायालु पक्ष हो, काठमाडौं । राजनीतिलाई माफ गरिदिने हो भने पुरानो काठमाडौं रिभिजिट गर्न कामलाग्दो छ उपन्यास । अविजितलाई कथावाचकले काठमाडौंका गल्लीगल्ली, चोक, डबली र भट्टी मात्र डुलाएका छैनन्, नेवारी परिकारबारे पनि प्रशस्त उजागर गराउन लगाएका छन् । उपन्यास पढ्दा कल्चरल हेरिटेज का रूपमा देखिन्छ काठमाडौं । अलौकिक काठमाडौंको अपूर्व दर्शन मिल्छ । उपन्यासको पिँधमा कविता छ, आफ्नै जीवनको आँगन छ । उनको कवित्वको टलक स्वप्नसहर काठमाडौँको झलकमा छ । लाग्छ, काठमाडौं भावपूर्ण संगीत हो, एउटा प्रेमिल पेन्टिङ । हुन त काठमाडौंलाई सबैभन्दा धेरै गाली पनि कविहरूले नै गरेका छन् । कहिलेकाहीँ लाग्छ, आफूलाई सेल्टर दिने, एक छाक भए पनि खाना खुवाउने अनि लेख्ने साहस, आँट र आइडिया दिने सहरलाई कविहरू किन कोर्रा हान्ने कुरा गर्छन् ?उपन्यासलाई रमणीय बनाउन विप्लवले विभिन्न भाषा, संगीत र परिकारले सजाएका छन् । यस्तो कला सोखिन लेखकहरूमा मात्रै हुन्छ । नेवारीदेखि मैथिलीसम्मका गीतसंगीत अनि उर्दू, फारसी र अरबी शब्दले पनि सम्पन्न छ उपन्यास । त्यसले पुस्तकको संवादधर्मिता बढाएको छ । काठमाडौंको एक्सपोजर देखाउने क्रममा हिप्पीकालको पनि जीवन्त चित्रण गरिएको छ । इस्तानबुल हुँदै छिरेका हिप्पीहरूका कारण काठमाडौंले केही अपवाद पनि झेलेको होला तथापि हिप्पीको आगमन क्रान्तिकारी घटना लाग्छ । सन् ७० को दशकका पाश्चात्य संगीतसँगको सम्पर्क, एप्पल पाई, भक्सवागन गाडी, कन्टिनेन्टल खाना, हर्मन हेसदेखि जर्ज अरबेलसम्मका सेकेन्ड हयान्ड पुस्तक एकैचोटि आए काठमाडौंमा ।योभन्दा पनि महत्त्वपूर्ण तत्त्वमीमांसा छ, होटलको रात्रिकालीन प्लेजर रुममा एउटी हिप्पीवालीको संवादमा । अविजितलाई छाडेर अर्को व्यक्तिसँग जाने क्रममा युवती भन्छे, आई डन्ट एक्जिस्ट एज अ बडी । आई एक्जिस्ट इन थट्स् इन नथिङनेस । इभेन माई बडी डज ट बिलङ टू मी । इट विल सिज टू एक्जिस्ट वन डे । बट माई थट्स विल लिभ फरएभर । डन्ट मेस इट अप विथ योर फिलिङ्स डियर । आध्यात्मिक सुगन्ध छ यसमा । भलै यस्ता लाइन महाभारत, गीता या बुद्धवचनमा पनि होलान् । तर, उपन्यासमा भनिनु अझ अर्थपूर्ण हुन्छ । अविजितलाई यत्ति सुनाउनकै लागि कवि विप्लव प्रतीक उपन्यास लेखनमा आएका त होइनन् ? होइन भने अविजित उनको पहिलो र अन्तिम उपन्यास नबनोस् ।"
स्तरको अनावरण,"किरण, विमल र रोहितराष्ट्रिय फुटबल टिमका नम्बर १ गोलकिपर किरण चेम्जोङ गत वर्ष भारतको आई लिग क्लबको प्रस्ताव त्याग्दै माल्दिभ्सको टीसी स्पोर्ट्स पुगेका थिए । एक सिजन धिवेही प्रिमियर लिग खेलेपछि उनी अहिले आई लिगको मिनेरवा पन्जाब पुगेका छन् ।आई लिगको शीर्षस्थानमा रहेको मिनेरवाको गोलपोस्ट सम्हाल्न थालिसकेका उनी मंगलबार इस्ट बेंगालविरुद्ध बराबरी भएका खेलमा उत्कृष्ट प्रदर्शन गरेर म्यान अफ द म्याच नै भए । उनी इन्डियन सुपरलिग (आईएसएल) खेल्न चाहन्छन् । आई लिगमा यसपालि राम्रो प्रभाव छाडे उनको चाहना अर्को सिजन पूरा हुन सक्छ । विश्व फुटबलकै ध्यान खिचेको आईएसएलका लागि उनी योग्य पनि छन् ।नेपाली फुटबलरले सबभन्दा धेरै एक्सपोजर पाएको छ भने उनी विमल घर्तीमगर नै हुन् । उनले यू१४ बाटै कोरियादेखि बेल्जियमसम्म सिक्ने अवसर पाए । यी फरवार्डविंगरले बेल्जियमको पहिाले डिभिजनका क्लबहरू एन्डरलेच्त, गेन्क, ब्रुग, लोकरेनमा अभ्यास गरे । उनलाई युरोपमा अनुबन्धको प्रस्ताव पनि आएको थियो तर त्यसै बेला उनलाई परिवारमा वज्रपात आइपर्यो र उनी यतै रहे ।विमल ३ वर्षअघि नेदरल्यान्ड्समा भएको युरोपेली क्लबहरूको यू१६ प्रतियोगिता एगोन कप बाट चम्किएका हुन् । त्यसपछि उनले युरोपेली क्लबमा अवसर पाएका हुन् । उनलाई प्रथम श्रेणीको डच क्लब ट्वेन्टेमा पनि ट्रेनिङको मौका मिल्यो । एजेन्ट लुइस डे भ्राइजमार्फत स्पेनी क्लब मार्वेला युनाइटेड पनि पुगे । राष्ट्रिय टिमबाट गोलको खाता खोलेको पाँच वर्षपछि आएर उनले पहिलो व्यावसायिक सम्झौता आइतबार मोहन बगानसँग गरे । श्याम थापा, हरि खड्का, देवनारायण चौधरी खेलेको मोहन बगान भारतीय फुटबलको ठूलै शक्ति हो । सन् १८८९ मा स्थापित हुनुले पनि यसको महत्त्व देखाउँछ ।आई लिग सकिन ३ महिना बाँकी छ । किरण र विमलको करार यसै अवधिका लागि हो । हाइटीका फरवार्ड सोनी नोर्डे घाइते भएपछि मोहन बगानले विमललाई बोलाएको हो । नोर्डे आई लिगका सुपर स्टार हुन् । त्यसैले पनि विमलप्रति क्लब महत्त्वाकांक्षी देखिएको छ । विमलको लक्ष्य युरोपमा खेल्ने नै हो । त्यसका लागि पहिला त उनले आई लिगमै प्रभाव देखाउनुपर्छ । अनि अरू स्तीय लिगको बाटो रोज्ने अवसर मिल्नेछ । वास्तवमा प्रतिभाको आधारमा झन्डै दर्जन नेपाली खेलाडी आई लिग खेल्न योग्य छन् । उनीहरूका लागि विमल र किरणले बाटो बनाइदिन सक्छन् ।रोहित चन्द आई लिग हुँदै इन्डोनेसिया (बीचमा मलेसिया) पुगेको ७ वर्ष भयो । पर्सिजा जकार्तामा रहेका उनी खेलेरै सबभन्दा धेरै कमाउने नेपाली उनी हुन् । उनी इन्डोनेसियन लिगमा स्टार खेलाडीको रूपमा स्थापित भइसकेका छन् । विवेकप्रताप पन्त, जगजित श्रेष्ठ, सुलभ मास्के अस्ट्रेलियाको लिग खेलिरहेका छन् तर त्यो व्यावसायिक लिग होइन ।नेपालमा लिग नहुँदा करिब ३ सय खेलाडी बेरोजगार छन्, राष्ट्रिय टिमका पूर्वकप्तान उपेन्द्रमान सिंहले भने, बाहिरको लिगमा गयो भने व्यक्तिगत आम्दानीदेखि राष्ट्रिय टिमसम्मलाई धेरै फाइदा पुग्छ । बेरोजगार हुनु पर्दैन । कौशल देखाउन पाइन्छ । कमाइ पनि राम्रो हुन्छ । सधैं फुटबलमै व्यस्त हुँदा कला निखारिन्छ । स्तर बढ्छ । यस्ता खेलाडी धेरै हुँदा राष्ट्रिय टिम अझ बलियो हुन्छ । त्यसैले २३ जना मात्र होइन, धेरै खेलाडीलाई बाहिरका स्तरीय लिग खेल्ने व्यवस्था एन्फाले गर्नुपर्छ । दक्षिण एसियामा भारतको आईएसएल र आई लिग नै नेपालीको लागि उत्तम रोजाइ हुने उनले बताए ।गोलपिकर उपेन्द्र आफैंले थाइल्यान्ड, भारत र बंगलादेशमा गरी ८ वर्ष व्यावसायिक लिग खेलेका थिए । सन् १९८२ मा नयाँ दिल्लीमा भएको एसियाली खेलकुद र १९८० मा ढाकामा सम्पन्न एसियन यू२१ च्याम्पियनसिपमा नेपालले राम्रो प्रदर्शन गरेको थियो । त्यसैले नेपाली खेलाडीको लागि विदेशी बजार खोलेको हो । १९९३ मा नरेन्द्रमानसिंहले भारत, कृष्ण थापा र गणेश थापाले बंगलादेशको लिग खेलेका थिए र त्यो नै नेपाली फुटबलरको व्यावसायिक लिगमा औपचारिक सुरुआत थियो । राजुकाजी शाक्यलाई अहिले पनि बंगलादेशमा सम्झन्छन् । भारत र बंगलादेशमा खेल्ने नेपालीको सूची लामै छ । देवनारायण र सूर्यमान श्रेष्ठले मलेसियाको दोस्रो डिभिजन लिग खेलेका थिए । सन् २००० पछि नेपाली फुटबलरको बजार खुम्चियो । रोहितअघि अनिल गुरुङ आई लिग क्लब सिलोङ लाजोङ पुगेका थिए तर उनी खासै जमेनन् । किरण र विमलको यात्रासँगै फेरि नेपाली खेलाडीको बजार खुल्ने आशा गरिएको छ ।"
सन्दीपको त्यो तस्बिर,"इन्डियन प्रिमियर लिग (आईपीएल) को अक्सनमा २० लाख भारु बोली लागेका सन्दीप लामिछानेलाई दुईवटा मिति स्पष्ट याद छ । २०१४ को नोभेम्बर १४ मा चितवन क्रिकेट एकेडेमीमा भर्ना हुन पुगेको र त्यसको ठीक चार महिनापछि अर्थात् २०१५ को मार्च ४ मा दासानायकेलाई क्याम्पाचौरमा भेटेको । उनी आफ्नो खेल जीवनको टर्निङ प्वाइन्ट मा यिनै विषयहरूलाई जोड्छन् । चितवन क्रिकेट एकेडेमीमा भर्ना नभएको भए ? राजु खड्कासँग प्रशिक्षण गर्न नपाएको भए ? पुबुदु दासानायके क्याम्पा चौर नपुगेको भए ? सन्दीप यी क्षण सम्भिँदै रोमाञ्चित हुन्छन् । अर्को एउटा घटना छ जसले सन्दीपको खेल जीवनलाई विदेशी लिगमा पुर्याएको थियो । विश्वको पुरानोमध्येको एक मेरिलेबोन क्रिकेट क्लब (एमसीसी) २०१५ को नोभेम्बरमा नेपाल आएको थियो । स्कट म्याककेच्नी एमसीसीका विकेटकिपर थिए । त्यही क्रममा सन्दीपको उनीसँग चिनजान भएको थियो । एमसीसीको नेपाल भ्रमणका क्रममा सन्दीपले ३ खेलमा ७ विकेट लिएका थिए । त्यही माध्यमबाट उनी कावलुन क्रिकेटबाट हङकङ क्रिकेटको हङकङ ब्लिट्ज खेल्न पुगेका थिए । म्याककेच्नी कावलुनका कप्तान थिए । हङकङमा सन्दीपको भेट अस्ट्रेलियाका विश्वकप विजयी कप्तान माइकल क्लार्कसँग भयो । क्लार्क पनि कावलुनको टोलीमा थिए । कावलुनले आफ्नो पहिलो खेलमा हुङ होम जेडी जगुवारलाई पराजित गर्दा सन्दीपले २ विकेट थिए । त्यसपछि प्रतियोगिता वर्षाले पूरै प्रभावित रहँदा सन्दीपले त्यही पहिलो खेलमा गरेको ३ ओभर बलिङ क्लार्कलाई प्रभावित बनाउन पर्याप्त बनेको थियो । क्लार्कले सन्दीपलाई लिटल च्याम्प भन्दै उनको बलिङलाई प्रशंसा गर्दै आएका थिए । क्लार्कसँगको उनको यो सम्बन्ध सन्दीपलाई अस्ट्रेलियामा बोलाएपछि अझ झाङ्गिएको थियो । सन्दीपलाई एयरपोर्टमा लिन आफैं पुगी क्लार्कले भिडियो पोस्ट गरेका थिए । अस्ट्रेलियामा सन्दीपले क्लार्कको क्रिकेट एकेडेमीमा प्रशिक्षण लिई वेस्टर्न सबर्सबाट ग्रेड क्रिकेट खेलेका थिए । अक्सनमा नाम आएपछि क्लार्कले सन्दीपलाई उत्कृष्ट प्रतिभा बताउँदै आफू कुनै टोलीमा आबद्ध भएको भए उनलाई छिट्टै लिने जनाएका थिए । सन्दीप अक्सनमा आउनुअगाडि नै दिल्ली गएर ट्रायल दिएको डेयरडेभिल्सले जनाएको थियो । डेयरडेभिल्सका प्रशिक्षक रिकी पोन्टिङ हुन् । क्लार्कले त्यही पुलमा सन्दीपलाई दिल्लीमा पुर्याएको अनुमान धेरैले लगाएका छन् । सन्दीप क्लार्कलाई आफ्नो मेन्टर मान्छन् । उहाँले मलाई खेल मात्र होइन्, जिन्दगी के हो, राम्रो मान्छे बन्न के गर्नुपर्छलगायत विषय सिकाउनु भएको छ, सन्दीपले क्लार्कको बारेमा भने । नत्र नेपालजस्तो देशबाट आएका खेलाडीलाई यहाँसम्म पुग्न कठिन हुने उनले बुझेका छन् ।के निश्चित हो भने सन्दीप आफैं खुबी भएका खेलाडी हुन् । उनको स्पिन बलिङमा धेरै विविधता छ । मुख्य उनी बल मजासँग घुमाउन सक्छन् । ब्याट्सम्यान हेरेर बल फाल्न सक्छन् । भारतीय क्रिकेट संस्कारमा बाल्यपन बिताएका उनको मुख्य पक्ष भनेको आफ्नो क्षमतामा विश्वास गर्थे । त्यसैले सुशील कँडेल सन्दीपको आईपीएलको यात्रामा भन्छन्, गन्तव्यमा पुग्न एक पटक पागल नै बन्नुपर्छ । सन्दीपले आईपीएल, बिग बास एक दिन खेल्छु भन्दा उसलाई सबैले पागल भन्थे । सुशील तिनै हुन् जो सन्दीपसँगैं चितवन क्रिकेट एकेडेमीदेखि आईसीसी यू१९ विश्वकपसम्म यात्रा तय गरेका थिए । २०१६ को जनवरीफेब्रुअरीमा बंगलादेशमा भएको यू१९ विश्वकप सन्दीपले पहिलो पटक अन्तर्राष्ट्रिय प्रतियोगिता खेलेका थिए । त्यही हयाट्रिक लिदैं १४ विकेटका साथ प्रतियोगिता टुंगाएपछि उनीमाथी धेरैले नजर लगाएका थिए । त्यसको तीन महिनापछि उनले नामिबियासँगको खेलबाट राष्ट्रिय टोलीमा डेब्यु गरिसकेका थिए । तर उमेर रहेकाले उनले तीन महिना अघिसम्म नेपालको यू१९ बाट खेल्दै आएका थिए । उनकै कप्तानीमा नेपाल यस पटक यू१९ विश्वकपमा छनोट हुन सकेन् । अफगानिस्तानका अगाडि नेपाल निकै कमजोर देखियो । त्यो मात्र थिएन, उनको स्थानमा दीपेन्द्रसिंह ऐरीलाई नेपालको यू१९ को कप्तान बनाइयो । उनको एटिच्युड पनि विषय बनेका जस्ता प्रसङ्गहरू आएका थिए । सन्दीप यस्ता प्रसङ्गहरूमा अल्झिन् चाहँदैनन् । उनी भन्छन्, सबैलाई मेरो शैली मन पर्छ भन्ने छैन, तर म त्यो तपाईले पहिलो दिन खिचेको फोटोमा जस्तै सोझो र भलाद्मी छु ।:"
कभर सङ कि ठगीको रङ ?,"सामान्य र स्वाभाविक कुरा हो लोकप्रिय गीतहरू स्रोता वा अन्य कलाकारले पनि गाउँछन्, गाउँदै आएका पनि छ । त्यस्ता गीतहरू पिकनिक वा पार्टी वा रङ्गमञ्चहरूमा पनि गाइन्छन् । सार्वजनिक गरिएका गीतसङ्गीत सार्वजनिक भएकै कारण त्यसलाई मन पराउने वा त्यसको आनन्द लिने अधिकार श्रोता वा साधकलाई प्राप्त हुन्छ । तर, यसको अर्थ गीत सार्वजनिक भएपछि त्यसउपर मूल स्रष्टा वा सर्जकको अधिकार कायम रहँदैन भन्ने कुरा जसरी सत्य होइन, त्यसरी नै श्रोता वा अन्य साधकले सार्वजनिक प्रसारणमा आएको गीतसङ्गीत आफूखुसी जसरी पनि प्रयोग गर्न पाउँछन् भन्ने पनि होइन ।दुवैका आआफ्ना अधिकार र सीमाहरू छन् । कानुनले त्यो सीमा निर्धारण गर्छ । गीतसङ्गीतका सन्दर्भमा विश्वपरिवेशसँग प्राय: मेल खाने किसिमको कानुनी व्यवस्था नेपालमा पनि छ ।नेपालको संविधान, २०७२ ले मौलिक हक र कर्तव्यअन्तर्गत नागरिकलाई सम्पत्तिको हक प्रदान गरेको छ र संविधानको धारा २५ (१) मा प्रत्येक नागरिकलाई कानुनको अधीनमा रही सम्पत्ति आर्जन गर्ने, भोग गर्ने, बेचबिखन गर्ने, व्यावसायिक लाभ प्राप्त गर्ने र सम्पत्तिको अन्य कारोबार गर्ने हक हुनेछ भन्दै यस धाराको प्रयोजनका लागि सम्पत्ति भन्नाले चलअचललगायत सबै प्रकारका सम्पत्ति सम्झनुपर्छ र सो शब्दले बौद्धिक सम्पत्तिसमेतलाई जनाउँछ भनी स्पष्टीकरण मार्फत सम्पत्तिको परिभाषासमेत गरेको छ । यस अर्थमा बौद्धिक सम्पत्ति पनि सम्पत्ति हो । यसलाई प्रतिलिपि अधिकार ऐन, २०५९ ले थप स्पष्ट पारेको छ । ऐनको दफा २ (क) मा रचना भन्नाले साहित्य, कला, ज्ञान विज्ञान र अन्य क्षेत्रमा मौलिक एवम् बौद्धिक रूपले प्रस्तुत गरिएका रचना सम्झनुपर्छ भन्दै रचनाका विविध स्वरूप वा प्रकृतिका बारेमा उल्लेख गरेको छ र यही मेसोमा शब्दसहित वा शब्दरहित साङ्गीतिक रचना तथा श्रव्यदृश्य रचनालाई पनि रचना भित्र समेटेको छ । यसको सोझो अर्थ हो गीतसङ्गीत पनि बौद्धिक सम्पत्तिकै एउटा रूप हो ।यत्ति स्पष्ट भैसकेपछि अर्को चरणमा जानकारी लिनुपर्ने कुरा भनेको गीतसङ्गीतमाथि कसको, कस्तो र कुन हदसम्म अधिकार रहन्छ भन्ने नै हो । प्रतिलिपि अधिकार ऐनले यसको स्पष्ट व्यवस्था गरेको छ । जसअनुसार गीतसङ्गीतको सन्दर्भमा रचना तयार गर्ने व्यक्तिलाई रचयिता को हैसियतमा परिभाषित गर्दै अन्यथा व्यवस्था भएमा बाहेक ऐनको दफा ६ ले रचनाको आर्थिक अधिकारको पहिलो धनी रचयिता हुने स्पष्ट व्यवस्था गरेको छ भने दफा ७ ले आर्थिक अधिकार (दाम पाउने अधिकार) र दफा ८ ले नैतिक अधिकार (नाम पाउने अधिकार) को प्रत्याभूति रचयिता लाई दिएको छ ।यसरी नै यस ऐनबमोजिम रचयितालाई प्राप्त नैतिक र आर्थिक अधिकार रचयिताको जीवनभर र निजको मृत्यु भएकोमा मृत्यु भएको वर्षबाट पचास वर्षसम्म संरक्षित हुने व्यवस्था पनि ऐनको दफा १४ ले गरेको छ । सजिलो भाषामा भन्नुपर्दा, यस सन्दर्भमा गीतकार र सङ्गीतकार भनेका ऐनले परिभाषित गरेअनुसारका रचयिता हुन् ।कानुनमा भएका यी व्यवस्थाहरूको पालना गर्नु, गराउनु गीतकार, सङ्गीतकार वा गायक गायिकाको मात्र होइन, सरकारी वा गैरसरकारी निकायहरूसहित देशका सबै नागरिकको साझा कर्तव्य हो । फेरि पनि यी संवैधानिक र कानुनी व्यवस्थाको प्रयोग र पालना अपेक्षित रूपमा हुन सकिरहेको छैन । खर्चै नपर्ने नैतिक अधिकार (सिर्जनाबापत सर्जकले नाम पाउने अधिकार) त रचयिताहरूले पाइरहेका छैनन् भने आर्थिक अधिकार (अरूले सिर्जना प्रयोग गरेबापत सर्जकले दाम पाउने अधिकार) त झन् अझै आकाशको फल जस्तै अवस्थामा छ भन्दा पनि हुन्छ । तर, यसो भनेर विगतमा जस्तो अब पनि यत्तिकै चल्छ भन्ने अर्थमा कसैले यसलाई बुझेको छ भने त्यो सरासर भ्रम हुनेछ । गीतसङ्गीतसँग सम्बद्ध स्रष्टाकलाकारहरू यी अधिकारको कार्यान्वयनका लागि साङ्गठनिक रूपमै जुटिसकेका छन् भने उनीहरूको क्रियाशीलताका कारण संसद्को निर्देशनमा सरकारसम्बद्ध निकायहरू अहिले कानुन कार्यान्वयनका लागि एकजुट भएर लाग्नैपर्ने परिस्थितिको बीचमा घेरिइसकेका छन् । यो आफैँमा सुखद सन्दर्भ हो ।स्रष्टाकलाकारका लागि राज्य वा सरकारले, अर्थोक केही गर्न नसके पनि, अन्तर्राष्ट्रिय जगत्मा आफूले जनाएको प्रतिबद्धता र तदनुरूप आफैँले तर्जुमा गरेको कानुनी व्यवस्थाको कार्यान्वयन मात्र गरिदिने हो भने सिर्जनाको यो गौरवशाली क्षेत्र सम्पन्नताको क्षेत्रसमेत हुन पुग्नेछ । स्रष्टाकलाकारहरूको जीवनमा समृद्धि मात्र आउने होइन, यसैका कारण राष्ट्रको ढुकुटीमा समेत वृद्धि हुने अवस्था छ । तर, यसका लागि गीतसङ्गीतको प्रयोगलाई व्यवस्थित गर्नु अनिवार्य रूपमा आवश्यक छ ।पुराना समस्याहरू त आफ्ना ठाउँमा छँदै थिए । कभर सङ को नाममा एउटा अर्को नयाँ समस्या, केही वर्षदेखि, यो क्षेत्रमा थपिएको छ ।कुनै कालखण्डमा रचित लोकप्रिय कुनै गीतलाई अरू कुनै कलाकार (प्राय: नयाँ कलाकार) ले आफ्नो स्वरमा रेकर्ड वा छायाङ्कन गरी सार्वजनिक सञ्चार मार्फत प्रचारप्रसार गर्दै आएको कार्यलाई नै सामान्यत: कभर सङ को रूपमा बुझ्न सकिन्छ ।यी पङ्क्तिका लेखक पनि यदाकदा गीत रचना गर्ने व्यक्ति वा कानुनी भाषामा रचयिता भएको र आफूद्वारा रचित केही गीतहरू कभर सङ को नाममा युट्युबलगायतका सञ्चारमाध्यमद्वारा प्रसारणमा आएको कारण, आफ्नै अनुभवलाई केन्द्रमा राखेर त्यसका बारेमा केही चर्चा गर्नु, आधिकारिक हिसाबले, बढी उपयुक्त हुने सोच यो लेखनको क्रममा राखेको छु ।मेरो अनुभवको निष्कर्ष छ कभर सङको नाममा एउटा ठूलो विकृति यता केही वर्षदेखि नेपाली गीतसङ्गीतको क्षेत्रमा भित्रिएको मात्र होइन, यसले प्रतिलिपि अधिकार ऐनको कार्यान्वयनमा एउटा अर्को समस्या थपेको छ र विद्यमान कानुनी व्यवस्थाको उपहास गरेको छ । युट्युबमा कभर सङ भनेर राखिएका यस पङ्क्तिका लेखककै पनि केही गीतहरू छन् । ती सबैको चर्चा गर्नपट्टि नलागेर दृष्टान्तका रूपमा दुईवटा मात्र गीतहरूको चर्चा गर्नु नै पनि पर्याप्त हुनेछ भन्ने लाग्दछ । मूल स्रष्टाको हैसियतमा मसँग कसैले पनि लिखित वा मौखिक रूपमा स्वीकृति वा सहमति नलिईकनै कभर सङ को रूपमा तयार गरिएका यी दुवै गीतहरू युट्युबमा उपलब्ध छन् ।लैजा चरी मेरो खबर जहाँ होला उसको सहर बोलको मेरो शब्द रचना, न्ह्यू बज्राचार्यको सङ्गीत र योगेश्वर अमात्यको स्वरमा रेकर्ड भएको मूल गीत युट्युबमा कभर सङ भनेर रोजन परियारले गाएको भिडियो राखिएको छ । एम एन्ड एस भीएमएजी च्यानल मार्फत युट्युबमा राखिएको यो भिडियोमा एकातिर गीतकार र सङ्गीतकारको नाम कतै पनि उल्लेख भएको छैन भने अर्कोतिर भिडियो उत्पादक, निर्देशक, सम्पादकसमेतको नाम सुरु र अन्त्यमा समेत गरी दोहोर्याएर राखिएको छ । रुस्लान कभर फैक्टरी उल्लेख भएको उक्त भिडियोमा रुस्लान को लोगोसमेत प्रयोगमा ल्याइएको छ । व्यापारिक संस्थाको लोगो प्रयोगमा ल्याइएको यो भिडियोसँग आर्थिक पक्ष पनि जोडिएको स्पष्ट देखिन्छ । सुरुमै पनि भनिसकेको छु यस गीतको गीतकारको हैसियतमा मसँग न त गायक, न त उत्पादक, न त लोगो प्रयोककर्ता रुस्लान (कम्पनी) कसैले पनि सम्पर्क गरेको वा सहमति लिएको अवस्था छैन । यसरी नै सोचेजस्तो हुन्न जीवन, सम्झेजस्तो हुन्न जीवन बोलको मेरो शब्दरचना, नातिकाजीको सङ्गीत र तारादेवीको स्वरमा रेकर्ड भएको मूल गीतलाई गीताश्रीले कभर सङको रूपमा गाइ त्यसको भिडियो युट्युबमा राखेकी छन् । यो भिडियोमा गीतकारसङ्गीतकारको नाम त उल्लेख छ । तर, दुर्भाग्य गीतकारको छवि ध्वस्त हुने गरी गीतका शब्दहरू बिगारेर गाइएको छ । मैले नलेखेको र गीतका सन्दर्भमा अनर्थ लाग्ने शब्दहरूको प्रयोग भएको छ । यो गीत डिजे एल एक्सको च्यानलबाट युट्युबमा राखिएको देखिन्छ ।अब प्रश्न उठ्छ आफ्नो रहर वा लहड पूरा गर्न आफूखुसी यसरी गीत गाएर सार्वजनिक सञ्चारमाध्यममा राख्न उहाँहरूलाई कानुनले छुट दिएको छ त ? माथि उल्लेख गरिएको कानुनी प्रावधानलाई ध्यानमा राख्दा यस किसिमको इच्छा पूरा गर्न जोकसैले पनि रचयिता वा प्रतिलिपि अधिकारको धनीबाट स्वीकृति वा अधिकार प्राप्त गरेको हुनुपर्छ । म रचयिता वा प्रतिलिपि अधिकारको धनीले यसका लागि स्वीकृति नदिएको हुँदा यो कार्य सरासर कानुनविपरीत छ, यसरी कानुनको उल्लङ्घन हुँदा नाम र दाम पाउने मेरो अधिकार अपहरणमा परेको छ । कानुन, थाहा थिएन भनेर कसैले पनि छुट पाउने अवस्था हुँदैन । कानुनको यो सर्वमान्य सिद्धान्तविपरीत मेरा गीतहरूलाई कभर सङ को रूपमा गाउने गायकगायिका, निर्माता, निर्देशक, युट्युबमा यसलाई राख्ने कम्पनी र यसमा आफ्नो लोगो प्रयोग गर्ने वा गर्न दिने रुस्लान समेतका सबै व्यक्ति वा संस्थाले कानुनी कसुर गरेको प्रस्ट छ । ऐनले यस्तो कसुर गर्नेहरूलाई सजायको पनि व्यवस्था गरेको छ ।मलाई लाग्छ, यो मेरो मात्र नभएर सङ्गीतकारसहित मूल गायकगायिकाको पनि पीडा हो ।कभर सङ को नाममा अगाडि ल्याइएका उल्लिखित गीतहरूका सन्दर्भमा त्यसरी गीत गाउने गायकगायिकासहित सम्बद्ध सबैसँग मेरो प्रश्न छ आफ्नो रहर वा लहड पूरा गर्न मेरो अनुहार छोप्ने वा मेरो पसिना निचोरेर आफूखुसी पिचकारी खेल्ने अधिकार तपाईंले कहाँबाट पाउनुभयो ? मेरा गीतका शब्दहरू तोडमोड गर्ने अर्थमा मेरो अनुहार कोपर्ने अथवा भनूँ मेरो छवि बिगार्ने अधिकार तपाईंलाई कसले दियो ? तपाईंले शब्दहरू बिगारेर गाउनुभएको यो गीत सुनेर अरूले त्यसैको अनुसरण गर्दा स्रष्टाको छविमा पर्ने दीर्घकालीन असरको क्षतिपूर्ति तपाईंले कसरी गर्ने ? अर्काको पसिना सित्तैमा खान हुँदैन भन्ने कुरा तपाईंलाई थाहा थिएन भनेर मैले कसरी स्वीकार गर्ने ? प्रस्ट छ अरूको सम्पत्ति प्रयोग गर्दा धनीको अनुमति लिनुपर्छ । र, यदि अनुमति नलिएरै तपाईंले कसैको सम्पत्तिमाथि मनपर्दी गरिहनुभएको छ भने तपाईं सजायभागी हुनैपर्छ । नेपालको कानुनले यही भन्छ ।तर, यसको अर्थ लोकप्रिय गीतहरू गाउने इच्छा हुँदा उपाय नै छैन भन्नेचाहिँ होइन । रचयिता वा प्रतिलिपि अधिकारको धनीबाट स्वीकृति लिएर यो इच्छा पूरा गर्न सकिन्छ । सर्त के हो भने तपाईंले मूल स्रष्टाको नाम हटाउन पाउनुहुन्न । मूल रचनाको स्वरूप बिगार्न पाउनुहुन्न । तपाईं यसबाट आर्जन गरिरहनुभएको छ भने त्यो आर्जन मूल स्रष्टाहरूलाई पनि बाँड्नुपर्छ । एकलौटी रूपमा आफूले मात्र खाने इच्छा राख्नुहुँदैन ।समस्या, कभर सङ गाउने गायकगायिका वा सम्बद्ध कम्पनीमा मात्र सीमित छैन । प्रतिलिपि अधिकार उल्लङ्घन भएको भनी उजुरी प्राप्त भएको अवस्थामा प्रतिलिपि अधिकार रजिस्ट्रारको कार्यालयले कारबाही गर्ने कुरा आफ्नो ठाउँमा छँदैछ । यस्तो अवस्थामा स्रष्टाहरूले पनि उजुर गरेर आफ्नो अधिकार संरक्षण गर्नतिर कदम चाल्नु पर्छ । तर, उजुरी आएन भन्दैमा प्रतिलिपि अधिकार रजिस्ट्रारको कार्यालय चुपचाप बस्न भने मिल्दैन । प्रतिलिपि अधिकारको संरक्षणको कानुनी जिम्मेवारी लिएको कारण आफैँले पनि जानकारीमा लिई यस्तो विकृति रोक्नका लागि उसले सक्रियता देखाउन आवश्यक छ । आवश्यकतानुसार, सार्वजनिक रूपमा सजग गराउन, कानुनको मर्यादा कायम राख्न र दण्डहीनताको यो भयावह परिस्थितिको अन्त्य गर्न प्रतिलिपि अधिकार रजिस्ट्रारको कार्यालयलाई कसैले वा कुनै कानुनले रोकेको छैन । विधागत रूपमा स्थापना भएका नेपाल गीतकार सङ्घ, सङ्गीतकार सङ्घ, प्रस्तोता समाज मात्र होइन, रोयल्टी सङ्कलन समाज, नेपाल प्रतिलिपि अधिकार संरक्षण समाजसमेतले कानुनविपरीतका यस्ता क्रियाकलापहरू रोक्न पहल नगर्ने हो भने संस्था स्थापनाको उद्देश्य पराजित हुन गै संस्थाको अस्तित्वमाथि नै पनि प्रश्नचिह्न लाग्ने अवस्था आउन सक्छ ।निष्कर्षमा, कभर सङ को नाममा हुँदै आएको कानुनविपरीतको क्रियाकलापलाई अविलम्ब नरोक्ने हो प्रतिलिपि अधिकार ऐनको कार्यान्वयन अझै जटिल हुँदै जानेछ र स्रष्टाको हित संरक्षण गर्ने राज्यको उद्देश्य नै पराजित हुनेछ । सरोकारवाला सबैले यसतर्फ चनाखो हुन जरुरी छ ।"
फ्रुट पिकिङ पर्यटन,"अस्ट्रेलियामा सिजन अनुसारका फलफूल खान मन लागे बजारतिरै गइरहन आवश्यक छैन । समय र जाँगर भए आफू नजिकैका किसानका खेत र बगैंचा पुगे हुन्छ । उनीहरू आगन्तुकलाई स्वागत गर्न सधैं तयार रहन्छन् । उनीहरूको स्वागतसँगै बगैंचामा गएर फलफूल टिपेर खान पाइने मात्र हैन मन लागेजति खरिद गरेर ल्याउनसमेत पाइन्छ । आगन्तुकलाई खेतबारीमै स्वागत गर्ने फ्रुट पिकिङ यहाँ प्रसिद्ध बनिरहेको छ । फ्रुट टुरिजम को अवधारणाअनुसार यहाँका कृषकहरूले सुरु गरेको यो अभियान नेपालको होम स्टे जस्तै फैलँदै गएको छ । यसले एकआपसमा सम्बन्ध विस्तारमा सहयोग पुर्याइरहेको त छ नै यसले आन्तरिक पर्यटनलाई समेत राम्रै प्रवद्र्धन गरिरहेको छ ।यो फलफूलको माध्यमबाट गरिएको एक किसिमको आन्तरिक पर्यटन प्रवद्र्धन नै हो । विगत दुई दशकदेखि दक्षिण अस्ट्रेलियाको पहाडी क्षेत्रमा सिजनअनुसारको फलफूल लगाउँदै आएकी ग्रासिया रिचार्डले भनिन् । उनी यसले एकआपसमा सम्बन्ध विस्तार हुनुका साथै विभिन्न देश र संस्कृति भएका ग्राहकहरूसँग पहिचान गर्न र आन्तरिक पर्यटनलाई प्रवद्र्धन गर्नसमेत मद्दत पुर्याइरहेको सुनाउँछिन् । ग्रासियाजस्तै अधिकांश कृषकहरूले अस्ट्रेलियाका प्राय: सबै राज्यहरूमा हरेक सिजनमा फ्रुट पिकिङ को व्यवस्था गरेका हुन्छन् । सुन्तला, स्याउ, चेरी, स्ट्रबेरी, नास्पतीलगायतका फलफूलहरू बोटसम्मै गएर टिप्न मात्र पाइने होइन कि आफूले सकेजति खानसमेत पाइन्छ । किसानका अनुसार यसले उनीहरूलाई समेत दोहोरो फाइदा हुन्छ । एकातिर उनीहरूले आफ्नो फलफूल बेच्न बजारसम्म जान पर्दैन भने विभिन्न देशका व्यक्तिहरूसँग चिनजानको अवसरसमेत मिल्छ । क्युन्सल्यान्ड, पश्चिम अीट्रेलिया, दक्षिण अस्ट्रेलियालगायतका मुख्य सहरहरूबाट यी स्थानहरूमा जान सहज हुने भए पनि सिड्नी, मेलबर्नलगायतका स्थानबाट भने केही घण्टाको दूरी पुग्नुपर्ने हुन्छ । एक महिनाअघि एडिलेडबाट लोबेथल भन्ने स्थानमा चेरी टिप्न गएका मिलन दाहाल आफूहरू प्रत्येक वर्ष यसका लागि जाने सुनाउँछन् । यसले पारिवारिक होलिडे हुने मात्र नभएर यहाँको खेतीको बारेमा जानकारी लिन पाइने अनुभव सुनाउँछन् । सिजनअनुसार हजारौं गाहक आधा घण्टादेखि ४ घण्टासम्म सवारी चलाएर फ्रुट पिकिङ गर्न जाने गर्छन् । फ्रुट पिकिङ मा जानेहरूले भने निश्चित नियमहरूको पालना भने गर्नुपर्नेछ । चेरी, स्ट्रबेरीलगायतका फलफूल टिप्न जाँदा बढीमा ५ डलरसम्म प्रवेश शुल्क दिनुपर्छ भने सुन्तला, स्याललगायतका फलफूल टिप्न नि:शुल्क प्रवेशको व्यवस्था गरिएको हुन्छ । फ्रुट पिकिङ मा जाने जोकोहीले बारीमा गएपछि आफूले मन लागेका फलफूल सकेजति खान पाउँछन् भने मन परेका टिपेर निश्चित रकममा खरिद गर्नसमेत पाइन्छ । कृषिप्रधान देश नभए पनि अस्ट्रेलियाले खेतीलाई उच्च प्राथमिकता दिने गरेको छ । यही अवधारणाअनुसार नेपालका कृषकहरूले पनि पर्यटकहरूलाई लक्षित गरेर फ्रुट पिकिङ टुरिजम को विकास गर्न सक्छन् ।"
