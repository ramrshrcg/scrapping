शीर्षक,विवरण
कुवेत गएका कामदार बालबच्चासहित धमाधम फर्कंदै,"काठमाडौं सिन्धुपाल्चोककी सुष्मा तामाङ (नाम परिवर्तन) आफूले जन्माएको ४ वर्षे छोरालाई आफूसँगै कुवेतबाट स्वदेश लैजान पाउने भएपछि बिहीबार निकै खुसी भइन् । उनी आफैंलाई त स्वदेश फिर्न समस्या थिएन । तर, साथमा छोरो पनि भएपछि फर्कन सकिरहेकी थिइनन् । नचाहँदा नचाहँदै बच्चा जन्मिहाल्यो । कोखबाट जन्मिसकेपछि माया लाग्दोरहेछ, कुवेतस्थित मंगापमा बस्दै आएकी सुष्माले कान्तिपुरलाई फोनमा भनिन्, अरूको जिम्मा लगाउन सकिनँ । आफैं लिएर जान्छु । कर्म दिलाउँछु ।उनी ८ वर्षअघि घरेलु कामदार (हाउसमेड) का रूपमा कुवेत पुगेकी थिइन् । घरभित्रको काम सहज थिएन । दैनिक यातना सहनुपथ्र्यो । जसोतसो भागेर निस्कँदा नवलपरासीका एक युवकसँग सम्पर्क भयो । हामीसँगै बस्न थाल्यौं । मलाई आश्रय चाहिएको थियो । उसले आश्रय दियो । सँगै बस्दै गएपछि मायाप्रेम बस्यो । बच्चा पनि जन्मियो, उनले भने, उसले नेपाल गइसकेपछि साथ देला वा नदेला भन्न सक्दिनँ । उसको आफ्नै संसार छ । तर, मेरो संसार अब यही छोरो हुनेछ । कुवेत सरकारले झन्डै एकमहिने आममाफी कार्यक्रम ल्याएपछि सुष्माजस्ता घरेलु कामदारका लागि वैध रूपमा घर फिर्ने ढोका खुलेको हो । आममाफी खुलेको ६ दिन भयो । अहिलेसम्म नेपाली दूतावासबाट २५ बालबालिकालाई स्वदेश फिर्न ट्राभल डकुमेन्ट जारी भएको छ । जसमा १३ बालक र १२ बालिका छन् । तिनमा नवजातदेखि १४ वर्षसम्मका छन् । कुवेतको आवासीय कानुनअनुसार विवाहपूर्व सँगै बस्नु, शारीरिक सम्बन्ध कायम र बच्चा जन्माउनु अपराध हो । नेपाल सरकारबाट प्रमाणित विवाह दर्ता साथमा भएका जोडी मात्रै सँगै बस्न पाउँछन् । लुकिछिपी बसेर बच्चा जन्माएका हाउसमेडलाई प्रहरीले पक्राउ गरेर जेल पठाउने नियम छ । बच्चासहित लुकेर बसिरहेका घरेलु कामदारलाई आममाफीको कार्यक्रमले ठूलो राहत मिलेको छ । बच्चासहित बस्नुपर्दाको पीडा असाध्यै कठिन थियो । एउटा कोठामा खाट मात्रै अट्ने गरी बारेर बस्यौं । त्यस्तो कोठाको भाडा नै ६० केडी (२० हजार रुपैयाँ) आफू काम गर्न पाउने अवस्था भएन । कतिपय घरमा बच्चा बोकेर नै काम गर्न जान्थें, रसुवाकी माया वाइबा (नाम परिवर्तन) ले भनिन्, आफू पनि बच्नुपर्यो । सानी छोरीलाई पनि बचाउनुपर्यो ।बच्चा जन्मिएपछि केटा साथीले बिचल्ली बनाएर हिँडेका कुमारी आमाहरूको अवस्था झन् दयनीय छ । घरमा कामै गरिरहेकी थिएँ । बाहिर निस्कन पाइनँ । चितवनका एक युवकसँग कसोकसो सम्पर्क भयो । उसले नै भागेर आउन सल्लाह दियो, तेह्रथुमकी युवतीले भनिन्, बच्चा भएपछि भने ऊ सम्पर्कविहीन भएर बस्यो । छोरीलाई हुर्काउन ठूलो सास्ती खेप्नुपर्यो । छाक जुटाउन पनि गाह्रो थियो । नेपालीकै साथसहयोगले खाना र बस्ने कोठाको प्रबन्ध मिल्यो । साथीहरू फुर्सद भएको मौकामा बच्चा हेर्न दिन्छु । कहिले मिल्ने ठाउँमा बच्चै लिएर काममा जान्छु । जिन्दगीमा नपाउनुसम्मको दु:ख पाइयो ।धेरैजसो कुमारी आमालाई भने बच्चा लिएर घर फिर्न निकै कठिन भइरहेको छ । तावाको माछा भुंग्रोमा भएजस्तो भयो । यहाँबाट बच्चा लिएरै स्वदेश पुग्न कठिन थियो । दूतावासले ट्राभल डकुमेन्ट जारी भइसकेपछि अब त जान पनि सकिने स्थिति छ । तर, काठमाडौं पुगेपछि घर जाने कि त्यहीँ बस्ने टुंगो छैन । यस्तो समस्या परिवारलाई बताएको छैन । कसरी बाबुआमासँग सामना गर्ने हो थाहा छैन, बर्दियाका चौधरीले भनिन् । कुवेतमा क्रियाशील सामाजिक अभियन्ताहरूअनुसार पाकिस्तान, बंगाल, इजिप्टलगायत देशका नागरिकसँग बसेर बच्चा जन्माएका महिलालाई पठाउन अझै चुनौतीपूर्ण छ । नेपाली दूतावासका अनुसार कुमारी आमाहरूको संख्या अझै बढ्न सक्ने स्थिति छ । कुवेतका लागि नेपाली राजदूत यज्ञबहादुर हमालले नेपाली बाबु पहिचान भएको केसमा मात्रै बच्चाहरूको ट्राभल डकुमेन्ट जारी गरिएको छ । बच्चाका बाबुहरू पहिचान गर्न कठिन छ, उनले भने, नेपाली समुदायमा सर्जमिन गराएर बाबुआमा नेपाली नै भएको पुष्टि भएपछि हामीले ट्राभल डकुमेन्ट जारी गरेका हौं । दूतावासले अवैध रूपमा बस्दै आएका १ हजार ३ सय ६५ नेपालीलाई घर फिर्न ट्राभल डकुमेन्ट जारी गरिसकेको छ । जसमा सबभन्दा बढी ८ सय ८२ महिला र ४ सय ५९ पुरुष कामदार छन् । हमालका अनुसार ट्राभल डकुमेन्ट जारी भएकाहरू टिकट काटेर अब स्वदेश फिर्न पाउनेछन् । आगामी फेब्रुअरी २३ तारिखसम्म हुने आममाफीमा सहभागी नभए कुवेतले खाडीका अन्य देश बहराइन, साउदी अरब, कुवेत, ओमन र यूएईमा काम गर्नसमेत रोक्ने गरी कालोसूचीमा राख्ने चेतावनी दिएको छ ।"
प्रदेश सांसदलाई फर्कनै हतार,"हेटौंडा अस्थायी राजधानी हेटौंडा तोकिएसँगै प्रदेश ३ का सांसदहरू तामझामसाथ पहिलो दिन शपथ लिन यहाँ आए । रसुवादेखि पूरै एक दिन खर्चेर आएकाहरू मात्र होइन, निकै पर्खाइपछि शपथ लिन पाउँदा सबै दंग देखिन्थे । माघ ७ गते शपथका दिन अधिकांश परिवारै लिएर आएका थिए । रमाइलो गरे, फोटो खिचे । उनीहरूलाई त्यस रात होटलहरूले नि:शुल्क बास दिए । जिल्ला समन्वय समितिले खाना खुवायो । पाहुना बनेर बस्न पाए । कतिपय सांसद आफ्नै समुदायको चिनारी झल्कने पोसाकमा थिए । शपथको अघिल्लो दिन आए, भोलिपल्टै आआफ्ना जिल्ला फर्किए । दोस्रो पटक प्रदेशसभाको बैठकमा भाग लिन १८ गते आउँदाको दृश्य भने फरक थियो । केही सांसद अघिल्लो दिनै आए । कोही भने त्यही दिन । कोही त बैठक चलिरहँदा हस्याङफस्याङ गर्दै छिरिरहेका देखिन्थे । दोस्रो पटकै उनीहरूमा उत्साह सेलाएको देखिन्थ्यो । न सुरु दिनजस्तो कोही जातीय पहिरनमा देखिए, न ध्यान दिएर बैठकमै अडिए । बरु अधिकांशलाई फर्किनै हतारो देखियो । एक घण्टा नबित्दै बैठक सकियो । अधिकांश सांसद बैठक हलबाट सीधै बसपार्कतर्फ हान्निए । निजी सवारीसाधनमा आएकाहरू गाडी लिएर सरासर गन्तव्यतर्फ लागे । अहिले हेटौंडा बसेर कामै छैन, आफ्नो क्षेत्रमा जनताको कुरा सुन्न पाइन्छ, रसुवाका सांसद प्रेम तामाङले भने, त्यही भएर बैठक सकिएपछि फर्किने हतार भएको हो, प्रदेश सरकार बनेपछि हेटौंडामै बसेर जनताका गुनासा सुन्नेछु । उनका अनुसार रसुवाबाट हेटौंडा आउन ८ घन्टा लाग्छ । जिल्लाबाट निर्वाचित तथा समानुपातिक सांसदमध्ये केहीको बसाइ काठमाडौंमा छ । गृहजिल्लाभन्दा उनीहरू काठमाडौंबाटै बैठकमा भाग लिन आउँछन् । काभ्रेका ५ प्रदेश सांसद भने हतारिँदै हेलिकप्टर चढेर जिल्लाको महाभारत गाउँपालिकाको कार्यक्रममा सहभागी हुन पुगे । उनीहरूलाई त्यहाँ सम्मान गर्ने कार्यक्रम थियो । बैठक सकिनासाथ हेटौंडा११ स्थित ३ नम्बर प्रदेश प्रहरी कार्यालयमा तयारी अवस्थामा रहेको हेलिकप्टर चढेर उनीहरू उडे । माओवादी अध्यक्ष पुष्पकमल दाहाल आउने कार्यक्रम भएको र उनलाई ल्याएको हेलिकप्टर आफूहरूलाई लिन आएको प्रदेश सांसद रत्न ढकालले बताए । संसदको बैठक सुरु हुनुभन्दा अगाडि तय भएको कार्यक्रम थियो, अर्का सांसद लक्ष्मण लम्सालले भने, त्यही भएर प्रदेशसभाको बैठक सकिनासाथ हामी उडेका हौं । उनले प्रदेशको राजधानी सर्न सक्ने भएकाले आफूले डेरा लिएर बस्ने योजना नबनाएको बताए । जनतालाई पायक पर्ने ठाउँमा राजधानी हुनुपर्छ, कामचलाउ सरकारले हचुवाका भरमा निर्णय गरेको हो, लम्सालले भने, कोठा लिने कुरै भएन, प्रदेश राजधानी परिवर्तन हुन्छ । अन्यले पनि कोठा खोज्ने जाँगर चलाएका छैनन् । २७ गते सभामुखको निर्वाचन हुँदै छ । त्यसका लागि प्रदेश सांसद अनिवार्य रूपमा आउनुपर्ने हुन्छ । तर यहीं बस्ने गरी भने आएको कोही भेटिएनन् । अझ बिहान आएर बेलुका फर्किनेको संख्या बढी छ । प्रदेश राजधानी सर्छ भन्ने आसमा अधिकांशले कोठा खोज्न जाँगर नचलाएका हुन् । प्रदेशअन्तर्गत २ वटा कार्यालय स्थापना भइसकेका छन् । आन्तरिक मामिला तथा कानुन मन्त्रालय र मुख्यमन्त्री तथा मन्त्रिपरिषदको कार्यालय स्थापना गरिएको छ । केही सांसदले भने सडकको अवस्थाले पनि समस्या हुने गरेको गुनासो गरे । बाटो साँघुरो, जाममा बढी समय खर्च हुने भन्दै समयमै आउन र फर्किन समस्या हुने गरेको उनीहरूले सुनाए ।मकवानपुरका सांसदले प्रदेशको राजधानी यहीं हुने दाबा गरिरहे पनि अन्य जिल्लाकाहरू सर्छ भन्ने मनस्थितिमा छन् । अन्य जिल्लाका साथीले अस्थायी राजधानी भए पनि यहीं आएर बस्छौं भनेका छन्, मकवानपुरको माओवादीकी प्रदेश सांसद कुमारी मुक्तानले भनिन्, मलाई कोठा खोज्न भनेका छन्, बिस्तारै सबै यतै आएर बस्ने छन् । प्रदेश बैठकमा यहाँ खासै चहलपहल देखिएन । बजारवासीले सांसद कति खेर आए, गए पत्तोसम्म पाएनन् । प्रदेश ३ मा १३ जिल्ला छन् । ८ पार्टीका १ सय १० जना सांसद छन् । तिनमा एमालेबाट ५८, माओवादी केन्द्र २३, कांग्रेस २१, विवेकशील साझा ३, नेपाल मजदुर किसान पार्टी २, राप्रपा, राप्रपा (प्रजातान्त्रिक) र नयाँ शक्तिबाट ११ जना छन् ।"
चुनावी सफलता संक्रमणकाल अन्त्यमा कोसेढुंगा : भारत,"काठमाडौं भारतले तीनै तहको निर्वाचन सफलतापूर्वक सम्पन्न गराएकामा नेपाल सरकार र नेपाली जनतालाई बधाई दिएको छ । चुनावको सफलता नेपालको संक्रमणकाल अन्त्यका लागि महत्त्वपूर्ण कोसेढुंगा रहेको पनि भारतको भनाइ छ । भारतीय विदेशमन्त्री सुष्मा स्वराज नेपालको दुईदिने भ्रमण पूरा गरी स्वदेश फर्किएपछि शुक्रबार राति वक्तव्य जारी गरी विदेश मन्त्रालयले उक्त कुरा जनाएको हो । वक्तव्यमा विदेशमन्त्री स्वराजले नयाँ बन्ने निर्वाचित लोकतान्त्रिक सरकारसँग द्विपक्षीय सम्बन्ध नयाँ उचाइमा लैजान आपसी हितका आधारमा सहकार्य गर्ने र तीव्र आर्थिक वृद्धि र विकासको नेपालको प्रयत्नमा प्राथमिकताका आधारमा सहयोग गर्ने जनाएको उल्लेख छ । वक्तव्यमा नेपालको संविधानबारे उल्लेख नगरिए पनि संविधानअनुसार भएका तीनै तहका निर्वाचन सफलतामा बधाई दिएको हो । यसअघि भारतले नेपालमा संविधानसभाबाट जारी संविधानको स्वागत गरेको थिएन । संविधान संशोधन गरी मधेसीसहित सबै असन्तुष्ट पक्षलाई समेट्न आग्रह गर्दै आएको थियो । तीनै तहको चुनावमा मधेसी दलसहित जनताको ऐतिहासिक सहभागिता भएपछि भारतले निर्वाचन सफलताको स्वागत गर्दै संविधानको समेत स्वागत गरेको हो । चुनावमा स्पष्ट बहुमत ल्याएको वाम गठबन्धनसँग नयाँ शिराबाट सम्बन्ध सुरु गर्न भारत अग्रसर भएको हो । त्यसकै प्रयासस्वरूप भारतीय प्रधानमन्त्री नरेन्द्र मोदीले विदेशमन्त्री स्वराजलाई नेपालमा विशेष दूतका रूपमा पठाएका हुन् । भारतले सबभन्दा ठूलो दल एमालेका अध्यक्ष केपी ओलीलाई भावी प्रधानमन्त्रीको संज्ञा दिँदै त्यहीअनुरूपको महत्त्वसमेत दिएको छ । भारतले नयाँ सरकारसित सहकार्य गर्न आफ्नो सरकार आतुर रहेको सन्देशसमेत दिएको छ । भारतीय विदेश मन्त्रालयले स्वराजको नेपाल भ्रमण सफल र सम्बन्धलाई पारस्परिक हितको उचाइ मा पुर्याउन सहयोगी बनेको जनाएको छ । नेपालभारत सम्बन्ध थप सकारात्मक दिशामा गएको टिप्पणीसमेत भारतले गरेको छ ।भारतीय नाकाबन्दीपछि चिसिएको सम्बन्ध सुधार्न विदेशमन्त्री नेतृत्वको उच्चस्तरीय टोली नेपाल आएको र त्यसले राजनीतिकस्तरमा विश्वासको वातावरण बनाएको विश्लेषण परराष्ट्र अधिकारीहरूको छ । अवस्थाको स्थलगत विश्लेषण नै यो भ्रमणको मुख्य पाटो रहेको नेपाली कूटनीतिज्ञको दाबी छ । यसबाट भारतको नेपाल नीतिमा परिवर्तन मात्र नभएर प्रधानमन्त्री स्तरमा हुने आगामी वार्ताको खाकासमेत तय गरेको अनुमान ती अधिकारीको छ । दुवै देशका प्रधानमन्त्रीको दुवै देशमा हुने आगामी भ्रमण पनि यही आधारमा तय हुनेछ । परराष्ट्र मन्त्रालयले भारतीय विदेशमन्त्रीको भ्रमणका क्रममा भएका कुराकानीको विवरण सार्वजनिक गरेको छैन । यद्यपि सरकारका अर्थराज्यमन्त्री उदयशमशेर राणाले स्वराजलाई स्वागत र बिदाइ गरेका थिए । राष्ट्रपति र प्रधानमन्त्रीसँगको वार्तामा परराष्ट्र अधिकारीको उपस्थिति थियो ।जनताको म्यान्डेट लिएर नयाँ सरकार अघि बढेको र संघीयता कार्यान्वयनमा गएको अवस्थामा भारतले निकट सहकार्यको हात अघि बढाएको उसको वक्तव्यबाट स्पष्ट हुन्छ । गेट क्र्यास को शैलीमा भएको भ्रमणका सबै भाव यही रहेको भए पनि भारतको कूटनीतिक तथ्यांकमा उनको यो भ्रमण रेकर्ड छ र तर नेपालतर्फ छैन । त्यो भ्रमणलाई भारतीय विदेश मन्त्रालयले औपचारिक शैलीको भ्रमणको रूपमा नै तय गरेको हो । नेपाल भ्रमणका क्रममा सबै पक्षसँग खुला, स्पष्ट र हार्दिक कुराकानी भएको समेत विदेश मन्त्रालयले जनाएको छ । स्वराजको भ्रमणलाई भारतीय पक्षले नेपालभारतबीच सम्बन्धको नयाँ सुरुवातको रूप दिएको थियो । सहकार्य, सद्भाव र आपसी विश्वासलाई बलियो बनाउन दुवै पक्ष उत्तिकै सचेत भएर अघि बढ्न आवश्यक रहेको संकेत पनि यो भ्रमणले गरेको बुझाइ भारतीय जानकारहरूको छ । दुई देशबीचको सम्बन्ध अन्य मुलुकसँग तुलना नै नहुने भन्दै स्वराजले भारतले आफ्नो सुरक्षा र विकासमा सहकार्यजस्ता केही चिन्ताप्रति संवेदनशील रहन नेताहरूलाई आग्रह गरेको वार्तामा सहभागीहरूको भनाइ छ । विदेश मन्त्रालयको वक्तव्यमा सहकार्य र आपसी हितलाई जोड दिइएको छ । स्वराजले नेपालमा रहँदा राष्ट्रपति विद्यादेवी भण्डारी र प्रधानमन्त्री शेरबहादुर देउवालाई उनीहरूकै सरकारी निवासमा भेटिन् भने अन्य नेतालाई आफू बसेको होटलमा निम्त्याइन् र निर्वाचन सफलताको बधाईका साथै आपसी हितको कुराकानी गरिन् । एमाले अध्यक्ष केपी ओली, माओवादी केन्द्र अध्यक्ष पुष्पकमल दाहाल, संघीय समाजवादी फोरमका उपेन्द्र यादव र राष्ट्रिय जनता पार्टी संयोजक महन्थ ठाकुरलगायत अध्यक्ष मण्डलका नेताहरूसँगको छलफल बढी महत्त्वपूर्ण देखिएको छ । यी वार्तामा सरकारी अधिकारी नभएकाले महत्त्व र कुराकानीको भाव के भन्ने स्पष्ट छैन ।"
सैतानी ब्याजको पासो  ऋणीलाई थुनेर निर्घात कुटपिट,"सर्लाही चर्को चक्रीय ब्याजदरमा ऋण दिने र ऋणीका नाममा फर्जी कागज बनाएर आर्थिक शोषणको शृंखला चलाइरहेका श्याम प्रदेशीले ऋणीलाई मरणासन्न हुने गरी कुटेका छन् । शुक्रबार ऋण तिर्न प्रदेशीको हरिपुर नगरपालिका २ स्थित घर पुगेका रामदयाल महतोलाई उनले घरभित्रै थुनेर मरणासन्न हुने गरी कुटपिट गरेका हुन् । प्रदेशीले सैतानी ब्याजको पासो थापेर ३ सयभन्दा बढी अति विपन्न दलित समुदायमाथि आर्थिक शोषणको शृंखला चलाएका थिए । घाइते महतोलाई प्रहरीले उद्धार गरी हरिऔनस्थित नमुना अस्पतालमा उपचारका निम्ति पुर्याएको थियो । एक दिनको उपचारपछि उनी घर फर्केका छन् । करिब तीन वर्षअघि महतोले प्रदेशीसँग सात लाख रुपैयाँ ऋण लिएका थिए । महतोका अनुसार यो अवधिमा उनले घरखेत नै बेचेर ४० लाख रुपैयाँ बुझाइसकेका छन् । महतो पाँच लाख रुपैयाँ लिएर बाँकी ऋण चुक्ता गर्न प्रदेशीको घर पुगेका थिए । प्रदेशीले यति पैसा बुझाएर मात्रै हिसाब चुक्ता नहुने भन्दै आफूले गरेको हिसाबअनुसार सबै पैसा चुक्ता गर्नुपर्ने भन्दै धम्क्याएका थिए । प्रदेशीले साँवा ब्याज गरेर ९० लाख रुपैयाँ पुगिसकेको र सबै पैसा नतिरे उठिबास लगाइदिने भन्दै धम्क्याउँदै कुटपिटमा उत्रिएका थिए । ढोका थुनेर मुक्कैमुक्काले निरन्तर कुटेपछि महतो बेहोस भएका थिए । कुटाइबाट म बेहोस भएछु, उनले भने, होस आउँदा म एक्लै थिएंँ । ५ लाख रुपैयाँ पनि लगेछन् । मोबाइल साथमै थियो । फोन गरेर घरमा सूचना गरें । घरका सदस्यले प्रहरीलाई सूचना गरेपछि मेरो उद्धार भयो ।उद्धारका लागि पिपरिया पुगेका हरिपुर इप्रकाका प्रहरी नायब उपरीक्षक गोविन्द खवासले कुटपिटपछि प्रदेशी मोटरसाइकलमा भागेको बताए । प्रहरी पुग्दा प्रदेशीको घरमा स्थानीयको भीड जुटेको थियो । प्रदेशीले ऋणीलाई ज्यादती गर्ने गरेको भन्दै स्थानीयले कडा कारबाही गर्नुपर्ने माग राखेका थिए । खवासले मोटरसाइकलमा चढेर प्रदेशी भारततर्फ भागेको सूचना आएको बताए । उनले परदेशीको खोजी तीव्र पारिएको उल्लेख गरे । महतोले प्रदेशीसँग लिएको ऋणले घरबार बेच्नुपरेको र झन्डै ज्यान गुमाउने अवस्था आएको बताए । कुटपिट हुँदा प्रदेशीका सहयोगी गणेश शाह पसन सँगै थिए । गणेशले पनि आफूलाई बचाउने प्रयास नगरी उल्टै प्रदेशीलाई साथ दिएको महतोले बताए । आइतबार ज्यान मार्ने उद्योगमा उजुरी दिन्छु, उनले भने, लोकतन्त्रमा यस्तो अन्याय अहिलेसम्म सुनेकै थिइनँ, आफैंले भोग्नुपर्यो । अघिल्लो महिना मात्रै प्रदेशीले सैतानी मिटर ब्याजको पासो थापेर घरबास उठिबास लगाउन आँटेको भन्दै सर्लाहीको जब्दी र पिपरिया गाउँका ३० महिलासहित ३६ जना न्यायको खोजीमा राजधानी पुगेका थिए । जिल्ला अदालत सर्लाहीका अनुसार प्रदेशी र उनको परिवारका नाममा जारी लेनदेनको ५० मुद्दामा प्रदेशीको पक्षमा फैसला गरी अदालतले ३५ दिने पुनरावेदनको म्याद जारी गरिसकेको छ । प्रदेशीले दायर गरेको ३५ मुद्दा अदालतमा विचाराधीन छन् ।"
एसएसपी नेतृत्वमा छानबिन समिति,"इटहरी इटहरीमा भएको बालिका बलात्कार घटनाको छानबिन गर्न प्रहरीले कोसी अञ्चल प्रहरी प्रमुख हरिबहादुर पालको संयोजकत्वमा ५ सदस्यीय छानबिन समिति बनाएको छ । समितिका अन्य सदस्यमा प्रहरी गणका एसपी भीम ढकाल, अञ्चल प्रहरी कार्यालयका डीएसपी भीम दाहाल, प्रहरी नायब निरीक्षक लेखनाथ दाहाल र प्रहरी सहायक निरीक्षक सरस्वती राई छन् । इटहरी २० की कक्षा १० मा पढ्ने १४ वर्षीया बालिकालाई अंग्रेजी नयाँ वर्षको अघिल्लो दिन अर्थात् पुस १६ गते राति इटहरी २ हलगढामा रहेको रोयल रिसोर्ट होटलमा ब्वाइफ्रेन्ड धरान निवासी जोकम लिम्बू र उनका साथी विराटनगर निवासी मनीष श्रेष्ठले वाइन खुवाएर बलात्कार गरेका थिए । उक्त घटनामा प्रहरीले तत्काल उजुरी लिएर मुद्दा अघि बढाउनुपर्नेमा त्यसो नगरी इलाका प्रहरी कार्यालयमा मिलापत्र गरी सामसुम पारिएको थियो । तर अञ्चल प्रहरी कार्यालयका वरिष्ठ प्रहरी उपरीक्षक (एसएसपी) पालले घटनाबारे थाहा पाएपछि तत्कालै अञ्चल प्रहरी कार्यालयको टिम सक्रिय बनाएका थिए । लगत्तै प्रहरीले माघ १२ गते जिल्ला अदालतमा जबर्जस्ती करणी मुद्दा दायर गर्यो । घटना हुँदा अञ्चल प्रहरी प्रमुख पाल र इप्रकाका प्रहरी नायब उपरीक्षक सञ्जय राउत बिदामा थिए । उनीहरू सातापछि बिदा सकेर फर्किएपछि घटनाबारे जानकारी पाएका थिए । एसएसपी पालले निमित्तको जिम्मेवारी एसपी विद्यानन्द माझीलाई दिएका थिए भने डीएसपी राउत प्रहरी निरीक्षक चिरञ्जीवी दाहाललाई निमित्त प्रमुख बनाएर बिदामा बसेका थिए । उक्त समयमा भएको घटनामा प्रहरीले मुद्दाको साटो मिलापत्र गराएको थियो । पीडितका अभिभावकले मिलापत्र गर्नुपर्छ भनेर दबाब दिइएपछि आफूहरूले मिलापत्र गरेको बताएका छन् । पछि धरानबाट अञ्चल प्रहरी कार्यालयले यो मुद्दा मिल्ने खालको होइन भनेर छोरीबाट उजुरी लिई मुद्दा अघि बढाएको अभिभावकहरूको भनाइ छ । मुद्दा मिलाउन सबै पक्षलाई करिब ३० लाखको भागबन्डा गरिएको स्रोतले बताए पनि पीडितका बाबुआमाले कुनै रकम नलिएको बताएका छन् ।जघन्य अपराधको घटनामा प्रहरीले जाहेरी परेन र मुद्दा अघि बढाइएन भन्ने जवाफ दिन नपाउने भएकाले घटनाका आरोपी र मिलापत्र गराउन भूमिका खेल्ने सबैलाई कानुनको दायरामा ल्याउने एसएसपी पालले बताए । जघन्य अपराध अनुसन्धानमा प्रहरी आफैं सक्रिय हुनुपर्नेमा एकाएक निष्क्रिय देखिनुको कारण खोजी गरिने र दोषीमाथि कारबाही हुने उनले बताए । उनले भने, प्रहरी अथवा अन्य जो भए पनि दोषीमाथि कारबाही हुन्छ । सूक्ष्म रूपमा अध्ययन गरी प्रहरी र बाहिरका बिचौलिया दुवैमाथि कारबाही हुने उनले बताए । एक आरोपी पक्राउ घटना सार्वजनिक भएलगत्तै प्रहरीले इटहरी १ तरहराबाट बालिकाका प्रेमी जोकम लिम्बूलाई पक्राउ गरेको छ । पक्राउ गरिएका जोकमको बयानका आधारमा घटनाको थप विवरण संकलन गरिने प्रहरीले जनाएको छ । बालिकालाई जबर्जस्ती करणी गर्ने जोकमका साथी मनीष श्रेष्ठ भने फरार छन् । विराटनगर निवासी उनको खोजी कार्य भइरहेको प्रहरीले जनाएको छ । केही दिनपछि उनी पनि पक्राउ पर्ने प्रहरीले जनाएको छ । घटनामा प्रेमी जोकमले प्रेमिकालाई सुरक्षा प्रदान नगरेर योजनाबद्ध ढंगले साथीका लागि प्रशस्त मौका सिर्जना गरिदिएकाले उनी पनि उत्तिकै दोषी रहेको अनुसन्धानमा संलग्न एक प्रहरीले बताए । यता, बलात्कार घटनामा मिलापत्र गराएर आरोपी भगाइएको आरोप लगाउँदै महिला अधिकारवादीहरू सडकमा उत्रिएका छन् । महिला सञ्जाल सुनसरीको अगुवाइमा शनिबार इटहरीमा प्रहरीको शंकास्पद व्यवहारप्रति खबरदारी गर्दै र्याली निकालिएको हो । उनीहरूले उपमहानगपालिकाको गेटबाट इलाका प्रहरी कार्यालयसम्म ब्यानरसहित र्याली निकालेका थिए । र्याली अघिको कोणसभालाई सम्बोधन गर्दै सञ्जालकी अध्यक्ष विमला ढकालले जघन्य अपराधमा समेत दर्ता नगरी मिलाउने पक्षमा जानु महिला हिंसालाई बढावा दिनु भएकाले तत्कालै घटनाका आरोपी र सामसुम बनाउनेलाई कारबाही गर्नुपर्ने माग गरिन् । इटहरी उपमहानगरपालिकाकी उपमेयर तथा न्यायिक समिति संयोजक लक्ष्मी गौतमले आन्दोलनप्रति ऐक्यबद्धता जनाउँदै दोषीको तत्काल खोजी गरी कानुनी कारबाही हुनुपर्ने र घटनालाई सामान्यीकरण गर्दै महिला अस्मितालाई रकमको लेनदेनमा खरिदबिक्री गर्नेलाई समेत कडा कारबाही गरिनुपर्ने बताइन् । महिला पुन:स्थापना केन्द्र (ओरेक) की परियोजना संयोजक मौसम राईले सरकारवादी मुद्दामा उजुरी नपरेको भन्दै प्रहरी पन्सिएर घटनाका आरोपीलाई नै छाड्नु पीडितलाई झन् पीडा थोपर्नु भएकाले तत्कालै न्यायिक उपचार जरुरी रहेको बताइन् । प्रहरीले घटना भएको झन्डै एक महिनापछि उजुरी दर्ता गरेर केस अघि बढाउनु पनि शंकास्पद रहेको उनले बताइन् । माया घर नेपाल, क्लिन इटहरी, प्रोत्साहन नेपाललगायतका संघसंस्थाले घटनाका आरोपीलाई तत्काल पक्राउ गरी कारबाही अघि बढाउन इलाका प्रहरी कार्यालयमा ज्ञापनपत्र बुझाएका छन् । जिल्ला प्रहरी कार्यालय, जिल्ला प्रशासन, मानवअधिकार आयोग, इटहरी नगरपालिका न्यायिक समितिलाई पनि बोधार्थ दिइएको छ ।"
दरबारमार्ग बलात्कार प्रकरण चारै जना विरुद्ध किटानी जाहेरी,"काठमाडौं दरबारमार्गको ल्यान्डमार्क होटलमा सामूहिक बलात्कारमा परेकी युवतीले आफ्नो प्रेमी शैलेश कार्कीसहित चार जनाका नाममा किटानी जाहेरी दर्ता गरेकी छन् । उनले शुक्रबार महानगरीय प्रहरी परिसर, काठमाडौंमा जाहेरी दिएकी हुन् । युवतीले आफ्नो प्रेमी भनिएका रामेछाप दुरडाँडा घर भई हाल राजधानी बस्दै आएका कार्की, उनका साथी दीपक श्रेष्ठ र अन्य २ जनाविरुद्ध किटानी जाहेरी दर्ता गराएकी हुन् । यससँगै काठमाडौं परिसर र महानगरीय प्रहरी अपराध महाशाखाको संयुक्त टोलीले चारै जनाको खोजी तीव्र पारेको छ । काठमाडौं परिसरले बलात्कार घटना आर्थिक लेनदेनका आधारमा गुपचुप मिलाएको भन्दै अनुसन्धान थालेपछि सुरुवाती बयानमा युवतीले इन्कारी बयान दिएकी थिइन् । जब कि घटनालगत्तै महानगरीय प्रहरी वृत्त, कमलपोखरी पुगेर उनैले आफू सामूहिक बलात्कारमा परेको बताएकी थिइन् । बिहीबारयता प्रहरीले युवती र उनकी आमालाई काउन्सिलिङ गर्दै पुन: बयान सुरु गरेको थियो । दोस्रो पटकको बयानमा भने युवतीले आफूलाई राति दुई युवाले पालैपालो बलात्कार गरेको आफूले थाहा पाएको र त्यसपछि आफूले होस गुमाएको बताएकी छन् । युवतीको खातामा अस्वाभाविक रकम विश्वस्त स्रोतका अनुसार बलात्कार घटनालगत्तै युवतीको खातामा अस्वाभाविक रकम जम्मा भएको प्रहरी अनुसन्धानमा देखिएको छ । घटनापछि दरबारमार्ग वृत्तका इन्स्पेक्टर लक्ष्मण ठकुरी र सई चन्द्र भण्डारीले उक्त घटनालाई पैसा दिएर गुपचुप रूपमा मिलाएका थिए । स्रोतका अनुसार युवतीलाई ३० लाख नगदै दिने र २० लाख रुपैयाँ बराबरको बुटिक खोलिदिने समझदारी भएको थियो । स्रोत भन्छ, उक्त रकमको केही हिस्सा भने घटना मिलाइदिएबापत प्रहरीलाई दिने सहमति भएको थियो ।उच्च स्रोतका अनुसार घटनापछि एकै मितिमा युवतीको एउटा बैंक खातामा २३ लाख र अर्कोमा ४ लाख रुपैयाँ जम्मा भएको देखिन्छ । त्यतिका धेरै रकम उनको खातामा कसले डिपोजिट गरिदियो भन्नेबारे प्रहरीले गोप्य राखेको छ । तर स्रोत भन्छ, घटनालगत्तै रकम दिएर केस मिलाउने सर्तअनुसार उक्त रकम जम्मा गरिएको हो । युवतीको बैंक स्टेटमेन्ट हेर्दा अघिपछि उनको खातामा थोरै रकम जम्मा हुने र निकाल्ने गरिएको देखिन्छ । अनुसन्धानमा संलग्न एक प्रहरीले भने, पैसाको स्रोत युवतीले बताउन सकेकी छैनन् । त्यसैबाट रकमको स्रोत के थियो भनेर अनुमान गर्न सकिन्छ ।"
अवैध सुनसहित असई पक्राउ,काठमाडौं (कास) त्रिभुवन अन्तर्राष्ट्रिय विमानस्थलमा कार्यरत असई कुलबहादुर राई २० तोला अवैध सुनसहित पक्राउ परेका छन् । राईले शुक्रबार बिहान करिब साढे एघार बजे कतार एयरवेजबाट आएका परवेज आलम नामका यात्रुसँग पार्किङ वेमै पुगेर एउटा झोला लिएका थिए । त्यसपछि राई नियमित अराइभल मार्गको अध्यागमन र भन्सार जाँचको बाटोको सट्टा डोमेस्टिक टर्मिनलबाट बाहिर निस्केर दिउँसो बालुवाटारस्थित डेरामा पुगेका थिए । दोहाबाट ल्याइएको अवैध सुन विमानस्थलको भन्सार छलेर बाहिर ल्याएबापत पाइने कमिसनको लोभमा राईले त्यस्तो काम गरेका थिए । पछिल्लो एक वर्षयता विमानस्थलभित्र सादा पोसाकमा खटिएका राई घुमुवा टोलीका सदस्य थिए । विमानस्थलभित्रका गतिविधि नियाल्ने र गोप्य सूचना संकलन गरेर विमानस्थल सुरक्षामा खटिएको प्रहरी प्रमुखलाई बुझाउने जिम्मेवारी राईको थियो । विशेष सूचनाका आधारमा केन्द्रीय अनुसन्धान ब्युरो र महानगरीय अपराध महाशाखाको टोलीले उनलाई पक्राउ गरेको हो । प्रहरीले राईलाई आवश्यक कारबाहीका लागी आन्तरिक राजस्व विभागमा बुझाएको छ ।
चिकित्सकलाई दुव्र्यवहार गर्नेविरुद्ध कारबाही माग,"काठमाडौं (कास) चिकित्सक संघले जिल्ला स्वास्थ्य कार्यालय, कालिकोटमा कार्यरत डा कौशल अलीमाथि अज्ञात समूहबाट दुव्र्यवहार गरिएको भन्दै घटनाको छानबिन गरी दोषीमाथि कारबाही माग गरेको छ । संघले उक्त घटनाको भत्र्सना गर्दै चिकित्सकमाथि सांघातिक हमला गर्न खोज्ने, दुव्र्यवहार गर्ने आपराधिक मानसिकता बोकेका व्यक्तिहरूको अविलम्ब खोजी गरी कानुनी दायरामा ल्याउन स्थानीय सुरक्षा निकायसमक्ष मागसमेत गरेको छ ।"
"कक्षा ११ को नतिजा  प्रयोगात्मकमा ए प्लस, सैद्धान्तिकमा डी","काठमाडौं विद्यालयहरूले प्रयोगात्मकमा विद्यार्थीको सिकाई क्षमताभन्दा बढी अंक दिने गरेको पाइएको छ । सैद्धान्तिकमा विषयमा न्यून ग्रेड ल्याउने विद्यार्थीले समेत प्रयोगात्मकमा उच्च ग्रेड दिने गरेको पाइएको छ । यस्तो अवस्था निजी र सामुदायिक दुवै विद्यालयमा देखिएको हो । राष्ट्रिय परीक्षा बोर्डले केही दिन अघि सार्वजनिक गरेको कक्षा ११ को नतिजामा सैद्धान्तिकमा न्यून ग्रेड ल्याउने विद्यार्थीलाई विद्यालयले प्रयोगात्मकमा उच्च ग्रेड दिने गरेको पाइएको हो । प्रयोगात्मक नम्बर विद्यालयबाट नै पठाउने गरिन्छ । राजधानीको नाम चलेको कलेजका एक विद्यार्थीको कक्षा ११ मा बायलोजीको प्रयोगात्मकमा ए प्लस थियो भने सैद्धान्तिकमा डी प्लस थियो । उनी आफ्नो पुनर्योग गराउन भन्दै राष्ट्रिय परिक्षा बोर्ड पुगेका थिए । प्रयोगात्मक विषय भएको अरू विषयको हालत पनि उस्तै थियो । राजधानीकै अर्का एक विद्यालयका विद्यार्थीको जनसंख्या शिक्षाको सैद्धान्तिकमा डी र प्रयोगात्मकमा ए प्लस थियो । त्यस्तै समाजशास्त्रको सैद्धान्तिकमा डी प्लस र प्रयोगात्मकमा ए प्लस थियो । यी दुई विद्यार्थीको मात्रै होइन । विद्यालयले प्रयोगात्मकको नम्बर सबैलाई ए प्लस तथा ए दिने गरेको पाइएको छ, जबकि विद्यार्थीले सैद्धान्तिकमा न्यून अंक मात्रै ल्याएका छन् । यस्तो समस्या अझ प्राविधिक धारमा बढी देखिएको छ । जिओ टेक इन्जिनियरिङमा ५ सय ८९ विद्यार्थीमध्ये प्रयोगात्मकमा २ सय ८५ विद्यार्थीको ए प्लस, १ सय ५८ को ए, ५३ जनाको बी प्लस र ५० जनाको बी प्लस छ । तर, सैद्धान्तिकमा ए प्लस र ए ल्याउने शून्य छन् । बी प्लस ल्याउने ५ जना मात्रै छन् । अधिकांश विद्यार्थीको सी, डी प्लस र डी मात्रै छ । जनसंख्या शिक्षाको परीक्षा दिने ९० हजार ३ सय ६४ विद्यार्थीमा सैद्धान्तिकमा ए प्लस ग्रेड ल्याउने एक जना मात्रै छन् तर, प्रयोगात्मकमा ४० हजार ५ सय ७१ जनाले ए प्लस ल्याएका छन् । प्रयोगात्मकमा डी प्लस र डी ल्याउने शून्य छन् । तर, सैद्धान्तिकमा डी प्लस ल्याउने १९ हजार र डी ग्रेड ल्याउने १० हजार विद्यार्थी छन् । यस्तै अवस्था स्वास्थ्य शारीरिक शिक्षामा पनि छ । एक लाख ४ हजारले परीक्षा दिएको यो विषयमा सैद्धान्तिकमा ए प्लस ल्याउने शुन्य छ । तर, प्रयोगात्मकमा ३१ हजार छन् । ए ग्रेड ल्याउने सैद्धान्तिकमा ३३ जना छन् भने प्रयोगात्मकमा ५० हजार छन् । यस्तो अवस्था प्रयोगात्मक भएका सबै विषयमा छ । सैद्धान्तिकमा डी र इ ल्याउने विद्यार्थीको प्रयोगात्मकमा ए प्लस, ए छ । राष्ट्रिय परीक्षा बोर्डले यस्तो प्रवृत्तिलाई विकृतिका रूपमा लिएको जनाएको छ । विद्यार्थीले सिकेको ज्ञानका आधारमा नम्बर दिनुपर्नेमा विद्यालयले जथाभावी नम्बर दिने गरेको यो नतिजाबाट देखिन्छ । विद्यालय सञ्चालक र प्रधानाध्यापकले भने अधिकांश विद्यार्थीले प्रयोगात्मकमा राम्रो गर्न सक्ने भएकाले सत प्रतिशत नम्बर दिने गरेको दाबी गर्छन् । विद्यालय नियमित आउने, गृहकार्य पुरा गर्ने, विद्यालयले लिने परीक्षा सहभागि हुने, प्रयोगात्मक गर्ने विद्यार्थीलाई सत प्रतिशत नम्बर दिने गरेको प्रिन्सिपलहरू बताउछन् । प्रयोगात्मक बिषयको नम्बर शिक्षकले मात्रै दिएर हुँदैन । राष्ट्रिय परीक्षा बोर्डबाट खटिने बाह्य परीक्षकले समेत स्वीकृत गरेका हुन्छन् । विद्यालयले बाह्य परीक्षकलाई भत्ता दिएर प्रयोगात्मक परीक्षा र कक्षामा सहभागी नभएका विद्यार्थीलाई पनि जथाभावी नम्बर दिदा यस्तो अवस्था आएको बोर्डका एक कर्मचारीले बताए । जबसम्म बाह्य निरीक्षक विद्यालयले दिने भत्तामा बिक्छ, तबसम्म यस्ता विकृति हटाउन सकिँदैन,उनी भन्छन्, बाह्य निरीक्षकले विद्यार्थीले के सिक्यो भन्ने हेर्दैनन्, विद्यालयले तयार गरेको नम्बरको फरम्याटमा हस्ताक्षर गरेर भत्ता बुझ्ने मात्रै गरिन्छ । राष्ट्रिय परीक्षा बोर्डका सदस्य सचिव दुर्गा अर्यालले विद्यालयले जतिसुकै नम्बर पठाएपनि विद्यार्थीले सैद्धान्तिकमा ल्याएकै ग्रेडको एभरेजमा प्रयोगात्मकमा नम्बर दिने व्यवस्था गर्ने तयारी भइरहेको जानकारी दिए । सैद्धान्तिकमा कमजोर र प्रयोगात्मकमा बढी ग्रेड ल्याउने गरेको अवस्था देखियो, यो विषयमा ठोस निर्णय लिनुपर्ने देखियो, उनले भने ।"
आयोडिनयुक्त नुन नपाउँदा गाउँभरि अपांगता,"बागलुङ निसीखोला ४ का पूर्णबहादुर घर्तीका २ छोरा र १ छोरी बौद्धिक र शारीरिक अपांग छन् । छोरा चित्रबहादुर र भूमिराज तथा छोरी तालमाया विद्यालय जान सक्दैनन् । उनीहरूलाई दिनभर हेरचाह गर्नुपर्छ । ज्याला मजदुरी गरेर खाने उनको परिवारले तीन सन्तानको हेरचाहमा दिन बिताउनुपर्दा हातमुख जोर्न धौधौ छ ।पूर्णबहादुरका जेठो छोरालाई पनि साँझ परेपछि आँखा नदेख्ने समस्या छ । यसबाट पनि समस्या थपिएको छ । बाबुआमा नभए छोराछोरीको ज्यान बचाउने कोही छैन । कमजोर आर्थिक अवस्था र चेतना अभावले बालबालिकाको सामान्य उपचार पनि हुन सकेको छैन । निसीखोला ४ कै नवीन बुढा र मीना बुढाकी दुई वर्षकी छोरी लालमायाको तालु फाटेको छ । बोली फुटेको छैन, हातखुट्टा पनि लुला छन् । ज्याला मजदुरी गर्दै आएको यो परिवारले पनि खर्च अभावले छोरीको उपचार गर्न सकेको छैन । बिहान खाए बेलुकी छैन, कसरी उपचार गर्ने, नवीनले भने, जे होला होला, उपचार गर्न सकिन्न । नवीनकी १९ वर्षीया श्रीमती मीनाले २ सन्तान जन्माइसकिन् । सानै उमेरमा विवाह गरेकाले उनी पनि बिरामी जस्तै छिन् । भारी बोक्ने र मजदुरीको काम गर्न कठिन छ । दुई छाक जोहो गर्नै यो परिवारलाई निकै चुनौती छ । अपांगता सरोकार संघ बागलुङका कार्यक्रम संयोजक रामप्रसाद घिमिरेका अनुसार निसीखोलामा मात्र ६ जनाको तालु फाटेको भेटिएको छ । निसीखोला २ का मोतीलाल विककी २३ वर्षीया छोरी जुनकिरी बहुअपांगता भएकी छन् । उनको दुवै खुट्टा चल्दैन । कान नसुन्ने, बोल्न नसक्ने तथा बौद्धिक अपांगता पनि छ । विकले छोरीको उपचारका लागि अहिलेसम्म कतै देखाएका छैनन् । उनका ६ सन्तानमध्ये जुनकिरी कान्छी हुन् । मेलापातको कमाइले उपचार सम्भव नदेखेका विकले छोरीलाई घरमै थुनेर राख्ने गरेका छन् । निसीखोलाको वडा नं ४, ५ र ६ मा मात्र शारीरिक र बौद्धिक अपांगता भएका २ सय ७७ जना भेटिएका छन् । आईएनएफ पोखरा र अपांगता सरोकार संघ बागलुङले गरेको एक अध्ययनमा उनीहरू कसैले पनि आयोडिनयुक्त नुन खान नपाएको पाइएको सीबीआर विशेषज्ञ सूर्यबहादुर कुँवरले बताए । जोजो अपांगता भेटिए, उनीहरूको घरमा अहिले पनि ढिके नुन खाएको मात्र पाइयो, कुँवरले भने, चेतना अभावले यहाँका बासिन्दाले आयोडिनयुक्त नुन खानै जानेका छैनन् । यहीकारण अधिकांशको बौद्धिक अपांगता भएको भेटिएको उनले बताए ।यहाँका तीन प्रतिशत महिलाले मात्र गर्भ जाँच गरेको, ५ प्रतिशतले मात्र खोप लगाएको र २ प्रतिशतले मात्र स्वास्थ्य संस्थामा पुगेर बच्चा जन्माएको रेकर्ड छ । स्वास्थ्य संस्था भएर पनि चेतना नभएका, भौगोलिक कठिनाइले पुग्न नसकेका र हाडनातामा विवाह गरेकाहरूमा यो समस्या बढी देखियो, कुँवर भन्छन्, अपांगता भएकाहरूमा ७५ प्रतिशत घरपरिवारले ढिके नुन खाएको भेटियो । अन्यले पनि चाडपर्व र पाहुना आउँदा मात्र आयोडिन नुन प्रयोग गरेको पाइएको छ ।जिल्ला स्वास्थ्य र सबै वडामा रहेका स्वास्थ्यचौकीको पहिलो जिम्मेवारी चेतना फैलाउने भए पनि अहिलेसम्म आयोडिन नुनबारे प्रचार गरेको थाहै नपाएको निसीखोला ५ का अध्यक्ष हर्कमान बुढाले बताए । ढिके नुन बोकेरै खाइरहेका छौं, हामीलाई पोकाको खाँदा के फाइदा हुन्छ भनेर कसैले पनि सिकाएको छैन, सस्तो पाइने भएकाले ढिके नुन खाएका हौं, बुढा भन्छन्, बालबालिका अपांग भएर जन्मन्छन् भन्ने थाहै थिएन । एउटै गाउँमा यति धेरै अपांगता भेटिएकोबारे वरिष्ठ जनस्वास्थ्य प्रशासक दीपक तिवारीले सामान्य रूपमा लिए । तपाईंहरूले यस्तो भेटेको भए गाउँपालिकालाई भनिदिन्छौं, केही प्रचारका काम गर्न लगाउँछौं, उनले भने, आयोडिनको कमीले बौद्धिक अपांगता हुने प्रबल सम्भावना हुन्छ, त्यसबारे आयोडिन अभियान निसीखोलामा लैजान पहल गर्छौं । बागलुङमा आयोडिनयुक्त नुन बिक्री गर्ने साल्ट ट्रेडिङ कर्पोरेसन पनि छ । यो संस्थाले डिलरमार्फत आयोडिन नुन बिक्री गर्छ । फेब्रुअरी महिनालाई आयोडिन महिनाका रूपमा पनि मनाउने गर्छ । तर ती सबै अभियान सदरमुकाम आसपासमा मात्र सीमित भएको घिमिरेको टिप्पणी छ । गाउँमा अनिवार्य खानैपर्छ भन्ने अभियान चलाएको भए यस्तो समस्या आउने थिएन, उनी भन्छन्, राज्यका संयन्त्रहरूले बेवास्ता गर्दा सिंगो गाउँको हालत कमजोर भएको छ । विद्यालयका शिक्षकमार्फत भए पनि आयोडिनयुक्त नुन खाने, गर्भपरीक्षण गर्ने, स्वास्थ्य संस्थामा गएर मात्र सुत्केरी हुनुपर्ने सिकाउन सकेमा समस्या धेरै समाधान गर्न सकिने उनले बताए । कर्पोरेसनका प्रमुख मनोज श्रेष्ठले उक्त स्थानमा डिलरमार्फत नुन पठाउन नसकेको बताए । बुर्तिबाङमा एउटा डिलर छ, उसले कसरी बिक्री गरेको छ म बुझ्ने प्रयास गर्छु, श्रेष्ठले भने, अबदेखि ढिके नुन बिक्री नगर्न पनि आग्रह गर्नुपर्ला । सदरमुकामको कर्पोरेसन कार्यालयबाट निसीखोलासम्म प्रचार अभियान लैजान नसकेको उनले स्वीकारे ।"
विस्थापितलाई बासको चिन्ता,"सिन्धुपाल्चोक (कास) भूकम्पपछि आफ्नो गाउँ पहिरोको जोखिममा परेपछि जुगल गाउँपालिकाको सेलाङस्थित बासखर्कका शिव थापालाई बासको चिन्ताले पिरोलेको छ । अनुदान रकममाथि ऋण लिएर पाल हालेका उनको ४ जनाको परिवार सरकारले जग्गा दिए घर बनाउने आशामा छ । पालमा दुई वर्ष झेलियो, अझै सुरक्षित बासको टुंगो छैन । थापाले भने, ऋण लिएर छाक टारिरहेका छौं, कतिन्जेल यसरी धानिने हो । उनले अरूबाट लिएको ऋण तिर्न मजदुरी गर्न जाने गरेको बताए । पक्की घर बनाउने सपना बोकेको उनको परिवार माघको जाडो कटाउने पिरलोमा छ । पालको बसाइले दम, खोकी र ज्वरोले च्यापेपछि गल्दै गएकी सेलाङ काफ्लेगाउँकी कृष्णमाया गुरुङलाई आफ्नो स्वास्थ्यभन्दा टहरा बनाउँदा लिएको ऋण तिर्न नसकेको चिन्ता छ । अनुदान र भत्ता औषधिमा सकें, ऋण बोकेर पालमै मरिएला जस्तो छ । ८४ वर्षीया गुरुङले भनिन् । भूकम्पपछि गएको पहिरोले गाउँ नै पुरिएपछि आश्रय खोज्दै ३ जनाको गुरुङ परिवार बोल्देगाउँबाट सेलाङको बासखर्कमा सरेको थियो । सबै पहिरोले पुरिएपछि छिमेकीबाट भाँडाकुँडा, कपडा मागेर काम चलाएको उनले बताइन् । टालेको पालमा बस्दा चिसो सिरेटोबाट बच्न मुस्किल भएको जुगल गाउँपालिका बतासे खाल्डेबाट आएकी मञ्जु श्रेष्ठ बताउँछिन् । पालको प्वाल टाल्दै ठिक्क हुन्छ, उनले भनिन्, हिउँद थेग्न साह्रै असहज भयो । भूकम्पपछि गएको पहिरोले स्याउले, सेलाङ, गोल्चे, गुम्बा, बतासे र पाङताङबाट आएका १ सय ५४ परिवार सेलाङको बासखर्क, खरीगाउँ, काफ्लेगाउँमा बस्दै आएका छन् । यसअघिका पुनर्निर्माण प्राधिकरण सीईओ डागोविन्द पोखरेलले विस्थापित बसेको जग्गामै एकीकृत बस्ती बन्ने आश्वासन दिएका थिए । सामुदायिक आत्मनिर्भर सेवा केन्द्रको सहजीकरणमा उक्त नमुना एकीकृत बस्ती बनाउने योजना अझै नथालिएको स्थानीय तोपबहादुर लामाले बताए । बस्ती पुगेका नेतादेखि प्रमुखलाई पीडा सुनायौं । लामाले भने, हाम्रो जीवनमा केही परिवर्तन आउन सकेन । उनले बस्तीमा पुगेका प्रमुख जिल्ला अधिकारी अस्मान तामाङलाई १ सय ५४ परिवारको कागजात बुझाइसकेको सुनाए । सेवा केन्द्रका कार्यक्रम व्यवस्थापक जगत बस्नेतका अनुसार हालसम्म विस्थापित परिवारको यकिन विवरण नआएकाले प्रक्रिया थालिएको छैन ।"
दलित विद्यार्थीका भरमा सामुदायिक विद्यालय,"सिरहा डेढ दशकअघिसम्म जिल्लामै चर्चित थियो सिरहाको बस्तीपुरस्थित माध्यमिक विद्यालय । उदयपुर, खोटाङलगायत पहाडी जिल्लाका विद्यार्थी पनि यहीँ पढ्न आउँथे । सदरमुकामस्थित सबैभन्दा पुरानो चन्द्र मावि र लहानस्थित पशुपति माविको पनि आफ्नै साख थियो । २०३७ को एसएलसीमा बोर्ड थर्ड र २ पटक पूर्वाञ्चल फस्र्ट बनेको बस्तीपुर मावि अहिले दलित समुदायका बालबालिकाको भरमा छ । २००४ सालमा स्थापित विद्यालयमा १२ कक्षासम्म पढाइ हुन्छ । अहिले ९ सय ९६ विद्यार्थी अध्ययनरत छन् । तीमध्ये ६८ प्रतिशत विद्यार्थी चमार, मुसहरलगायत दलित समुदायका हुन् । बस्तीपुर माविबाटै २०४३ सालमा एसएलसी पास गरी नौ वर्ष त्यही विद्यालयमा मावि शिक्षक भइसकेका काशीन्द्र यादव पठनपाठनभन्दा राजनीतिक गतिविधिले बढावा पाउन थालेकाले सामुदायिक विद्यालयको दुरवस्था सुरु भएको बताउँछन् । दक्षिण पश्चिमवर्ती सिक्रोन भरेवास्थित मौजे जनता आधारभूत विद्यालयमा ५ कक्षासम्म पढाइ हुन्छ । २०१७ सालमा स्थापित विद्यालयमा ९१ बालबालिका अध्ययनरत छन् । ६५ भन्दा बढी बालबालिका दलित दास (तत्मा) र केवट समुदायका छन् । बालबालिका नियमित विद्यालय नआउँदा शिक्षकसमेत दिनहुँ उपस्थित हुँदैनन् । शिक्षक पढाउने जाँगर चलाउनुभन्दा अधिकांश समय बन्दै गर्छन् । विद्यार्थी नै आउँदैनन्, अधिकांश दलित विद्यार्थी छन्, प्रधानाध्यापक आशा भुडेरले भनिन्, विद्यालय कुरेर फर्किन्छौं, नजिकै निजी विद्यालय सञ्चालनमा रहेकाले अधिकांश विद्यार्थी त्यतै लागेका छन् । स्थानीय जगदीश दासले विद्यालयमा शिक्षक नबस्ने र पढाइमा बेवास्ता गर्ने प्रवृत्तिले बालबालिकाको भविष्य बिग्रन लागेको भन्दै चिन्ता व्यक्त गरे । दासका छोरा कृष्णा कक्षा ४, छोरीहरू अन्जली २ र आरति १ मा त्यही विद्यालयमा पढ्छन् । शिक्षकहरू पढाउनभन्दा राजनीति गर्न उद्यत भएकाले डेढ महिनादेखि विद्यालय बन्द रहेको उनले जानकारी दिए । गाढा(३ स्थित सहिद रमेश महतो आधारभूत विद्यालय पनि दलित विद्यार्थीको भरमा चलेको छ । भौतिक पूर्वाधार, सरसफाइलगायत पक्षमा जिल्लाकै नमुना मानिएको यो विद्यालयमा २ सय ११ विद्यार्थी पढ्छन् । तीमध्ये ९७ जना दलित मुसहर, डोम, राम (चमार) समुदायका छन् । जिल्लाका ४ सय २२ सामुदायिक विद्यालय सबैमा दलित विद्यार्थीकै संख्या अधिक छ । शिक्षा कार्यालयको तथ्यांकअनुसार जिल्लामा १ देखि १२ कक्षासम्मका १ लाख ६४ हजार ५ सय २ विद्यार्थी सामुदायिक विद्यालयमा अध्ययन गर्छन् । तीमध्ये दलित विद्यार्थीको संख्या ३९ हजार ४ सय ७१ छ ।जिल्ला शिक्षा अधिकारी महेन्द्र महतो सामुदायिक विद्यालय दलित समुदाय र गरिब परिवारका बालबालिकाबाट चलेको स्विकार्छन । समग्रमा सामुदायिक विद्यालय दलित र गरिब समुदायका बालबालिका पढ्ने थलो बनेको छ, उनले भने, अलिकति हुनेखाने परिवारका बालबालिका निजी विद्यालयतर्फ आकर्षित हुँदा यो समस्या आएको हो ।"
रोल्पामा जनयुद्ध संग्रहालय बन्दै,"रोल्पा( माओवादी द्वन्द्वकालीन गतिविधि झल्काउन पश्चिमी रोल्पाको गैरीगाउँमा जनयुद्ध संग्रहालय निर्माण हुने भएको छ । तत्कालीन माओवादी लडाकु शिविर राखिएको गैरीगाउँस्थित तिलामा संग्रहालय निर्माण गर्न लागिएको हो । सरकारले तिलामा जनयुद्ध संग्रहालय बनाउन अघि सारेको योजना अन्तर्गत सर्भेक्षणको काम भएको छ । तत्कालीन माओवादी र सरकारबीच शान्ति प्रक्रिया सुरु भएपछि रोल्पाका दहवन, गैरीगाउँ र मसिनालगायत मुलुकभर २८ वटा शिविरमा माओवादी लडाकु राखेर सेना समायोजन गरिएको थियो । रोल्पाको नुवागाउँस्थित दहवनमा पाँचौं डिभिजनको मुख्य कार्यालय र तिलामा सहायक शिविर राखिएको थियो । तत्कालीन समयको स्मरण गराउन तथा शान्ति स्थापना भएको जानकारी दिन संग्रहालय निर्माण गर्न लागिएको हो । संग्रहालय निर्माणको पहल गरेका जिल्ला समन्वय समिति रोल्पाका संयोजक राजबहादुर बुढामगरले भने, विगतको अवस्थाबारे भावीपुस्तालाई जानकारी दिन जनयुद्ध संग्रहालय उपयोगी हुनेछ । संग्रहालयमा रोल्पाबाट सुरु भएको सशस्त्र द्वन्द्व, त्यसले पारेको प्रभाव र शान्ति प्रक्रिया र त्यसपछिको अवस्थाबारे जानकारी दिन सकिने संरचना निर्माण गरिनेछन् । शान्ति प्रक्रियामार्फत माओवादी मूलधारको राजनीतिमा प्रवेश गरेपछि भएका परिवर्तन र तत्कालीन अवस्थामा सशस्त्र संघर्ष हुनुका कारणबारे अभिलेखीकरणका लागि संग्रहालय निर्माण गर्न लागिएको हो । २० रोपनी सरकारी वन क्षेत्रभित्र उक्त संग्रहालय बनाउन लागिएको हो । जिससमार्फत करिब साढे १२ करोड लगानीमा निर्माण गरिने संग्रहालयका लागि पहिलो चरणमा एक करोड बजेट विनियोजन भएको संयोजक बुढामगरले बताए । शान्ति प्रक्रियालगत्तै यो काम गर्नुपर्ने थियो । ढिलै भए पनि राम्रो काम थालनी भएको छ । दहवनस्थित तत्कालीन पाँचौं डिभिजनमा कार्यवाहक कमान्डरको समेत भूमिका निर्वाह गरेका बुढामगरले भने । तिलामा जनयुद्ध संग्रहालय बनाउन सर्भे गरेका पुरातत्त्वविद् श्रीहरि थापाले पहाडी क्षेत्रमा यो संग्रहालय नयाँ अवधारणा भएको बताए । थापाका अनुसार पुरातत्त्व विभागको पहलमा संग्रहालय अवलोकन गर्ने स्थान, होटल र हेलिप्याड निर्माण गर्ने अवधारणा छ । संग्रहालय निर्माणपछि यहाँको पर्यटकीय विकासमा सहयोग पुग्ने स्थानीय बताउँछन् ।"
"राष्ट्रिय सभा चुनाव, प्रतिनिधित्व र संघीयता","संघीयताको अभ्यास, संवद्र्धन र विकासका लागि राष्ट्रिय सभाभन्दा प्रदेशको भूमिका निर्णायक हुने देखिन्छ ।सं घीयतामा प्रवेशको मुख्य द्वार मानिने प्रदेशसभाको अधिवेशन बोलाइएको छ, धमाधम बैठक बस्न थालेका छन् । प्रदेश३ मा गत बिहीबारै सुरु भइसकेको छ । भोलि, पर्सिसम्म अरू प्रदेशका अधिवेशन पनि प्रारम्भ भइसक्नेछन् । संघीयता कार्यान्वयनको यो महत्त्वपूर्ण राजनीतिक पाटो हो । प्रदेश सरकारका प्रमुख, मन्त्रीलगायत प्रशासक बस्ने ठाउँ सिँगारिँदै छन् । चुनाव सम्पन्न भएको दुई महिना पूरा भएको छ । तर सरकार गठन भएको छैन । सरकार नबनी प्रदेशसभाले केही सामान्य प्रक्रियागत कुराबाहेक कुनै विधायिकी काम पाउँदैन । एमालेको स्पष्ट बहुमत भएका प्रदेशमा पनि न संसदीय दलको नेता चुनिएका छन्, न सरकार गठनको काम नै प्रारम्भ भएको छ । राष्ट्रिय सभा गठन नभएका कारण प्रतिनिधिसभा निर्वाचनको परिणाम नै घोषणा भएको छैन । संघीय तहमा सरकार गठन अझै एक महिनामा पनि हुन्छ, हँुदैन निश्चित छैन । चुनावमा भोट हाल्नेको रौनक चिसो भइसकेको छ । २४ गते राष्ट्रिय सभाको चुनाव सम्पन्न भएर निर्वाचन परिणाम आएपछि प्रतिनिधिसभा गठनमा भएको अनपेक्षित ढिलाइ अन्त्य हुने आशा गर्न सकिन्छ । आमचुनावमा अभिव्यक्त जनचाहनाअनुसार वाम गठबन्धन वा एकीकृत कम्युनिस्ट पार्टीको एकमना सरकार देख्न त्यसपछि अरू ढिलाइ हुनेछैन होला । सबैभन्दा पहिले राष्ट्रिय सभाका कारण प्रतिनिधिसभाको गठनमा भएको ढिलाइमाथि संक्षिप्त टिप्पणी गरौं । दुवै सदन मिलाएर संघीय संसद्मा कम्तीमा एकतिहाइ महिला हुनुपर्ने र प्रतिनिधित्व गर्ने प्रत्येक राजनीतिक दलबाट पनि कम्तीमा एक तिहाइ महिला हुनुपर्ने संविधानको धारा ८४ (८) मा दोहोरो प्रावधान छ । यसैलाई आधार बनाएर निर्वाचन आयोगले प्रतिनिधिसभामा समानुपातिकतर्फको मतगणना सकिए पनि निर्वाचन परिणाम अड्काएर राखेको छ । यो अलमल कति अपरिहार्य थियो, उपायहरू के हुन सक्थे, निर्वाचन आयोगमा नेतृत्व गर्नेको बुझाइमा निर्भर हुन पुगेको छ । प्रत्यक्ष रूपमा सत्ता लम्ब्याउन खोजेको आरोप प्रधानमन्त्री शेरबहादुर देउवालाई लगाए पनि यो अलमलले पार्टी एकता पहिले कि सरकार गठन भनेर अझै निर्णयमा पुग्न नसकेको वाम गठबन्धन, खासगरी माओवादी घटकलाई बार्गेनिङ गर्न राम्रै समय जुटेको छ साथै एमाले र माओवादी दुवैलाई सम्भावित विकल्पको सम्भावना खोजी गर्न पनि मनग्ये समय मिल्यो । सम्भवत: बाहिरिया शक्तिलाई पनि नेपालको संविधानमा खेल्ने ठाउँ कति छ भनेर खोजी गर्न सजिलो भयो होला । जे होस्, अन्तत: चुनावी जनादेशको लोकतान्त्रिक मर्यादा जोगिनेतर्फ नै परिस्थिति विकसित भएको अनुमान गर्न सकिन्छ ।राष्ट्रिय सभाका लागि निर्वाचित हुने ५६ सिटमध्ये २४ जना निर्विरोध भइसकेका छन् । चारवटा प्रदेशबाट महिला कोटामा पर्ने सबै सिटमा निर्विरोध भएका छन् । जुन दलले जिते पनि बाँकी ९ जना महिला अनिवार्य आउँछन् । प्रतिनिधिसभा, प्रदेशसभा र स्थानीय तह तीनवटैको चुनाव सम्पन्न भइसकेको अवस्थामा राष्ट्रिय सभामा कुन दलले कति सिट पाउनेछ भनेर अनुमान गर्न चुनाव प्रणालीमा चासो राख्ने हामीजस्ता सामान्य लेखकले पनि सक्छौं भने यसैमा अभ्यस्त र अनुभव प्राप्त आयोगलाई अझ बढी सहज हुनुपर्ने हो । त्यसमाथि राष्ट्रिय सभामा महिला कोटा संविधानले नै तोकिदिएकोछ । यसको पूर्वानुमानसहित प्रतिनिधिसभामा सामानुपातिकतर्फ दलहरूले कायम गर्नुपर्ने न्यूनतम महिलाको संख्यासहित निर्वाचन परिणाम घोषणा गर्न कुनै संवैधानिक अवरोध देखिन्न । प्रतिनिधिसभाको समानुपातिकतर्फको परिणाम घोषणा गर्न संविधानले रोकेको छ भनेर फितलो तर्क दिनुको कुनै औचित्य थिएन । नयाँ सरकारको नेतृत्व गर्न आतुर एमाले पनि मौन रह्यो । चुनावको परिणामजस्तो गम्भीर राजनीतिक महत्त्वको विषय यसरी संविधानको प्राविधिकतामा पछि पर्यो । यसले कोही मर्यो भन्दा पनि काल पल्क्यो भनेर समयमै सचेत रहनुपर्ने हुन्छ । प्रतिनिधिसभाको चुनाव पछि पनि होला । राष्ट्रिय सभामा कालगतिलगायत विविध कारणले केही महिला र तोकिएका अरू समुदायका सिट रिक्त रहेको अवस्था त्यतिबेला पनि हुन सक्छ । यो पटक त तीन महिना ढिलो हुने भयो नै, तर पछिका दिनमा यसलाई नजिर बनाएर ६ महिना, वर्ष दिन ढिलो हुने खेल नहोला भनेर विश्वस्त हुन सक्ने ठाउँ भने रहेन । यस्ता प्वाल बेलैमा टाल्नु जरुरी छ । संविधान कार्यान्वयनको महत्त्वपूर्ण जिम्मेवारीमा रहने संस्थाहरू चाहे निर्वाचन आयोग होस् वा सर्वोच्च अदालत, त्यहाँबाट गरिने निर्णय र कामको शैलीले संविधानले निर्दिष्ट गरेको प्रणाली विकास गर्न निर्णायक भूमिका हुन्छ । संविधानका अक्षरहरू प्राविधिक कुरा हुन् । तीसँग जोडिएको भावना, प्रयोजन र मूल्य महत्त्वपूर्ण कुरा हो । त्यसमा चुक्ने हो भने प्रणाली बन्दैन, बस्दैन । वर्तमान निर्वाचन आयोगको कार्यशैली चाहे मतपत्रको ढाँचा र छपाइमा होस् वा प्रतिनिधिसभाका लागि समानुपातिकतर्फको परिणाम घोषणामा होस्, यस्तै देखिएको छ । संविधान र कानुनका रकमी कुरा प्राथमिक भए, भावना र मूल्यको पक्ष पछि पर्यो । संविधानको रकमी व्याख्या र पर्दापछाडिका स्वार्थी खेलहरू हावी हुँदै गए भने लोकतन्त्रको नौटंकी मात्र बाँकी रहन्छ, उद्देश्यमूलक प्रयोजन र अभ्यास सकिन्छ ।अब केही चर्चा राष्ट्रिय सभाबारे गरौं । पहिलो त, यो आम चुनाव होइन, तोकिएका प्रतिनिधिहरूको निर्वाचक मण्डलबाट गरिने चुनाव हो । त्यसैले यो अप्रत्यक्ष चुनाव हो । तर निर्वाचन आयोगले पार्टी दर्तादेखि प्रचारप्रसारको समयावधिसमेत राखेर जुन विस्तारित कार्यक्रम दियो, त्यसले नियतबस ढिलाइको आशंका पैदा गर्यो । घरीघरी पार्टी दर्ताको यो चाला पनि ठीक होइन । यस्तै, न कुनै उम्मेदवार, न तिनलाई उठाउने दलले राष्ट्रिय सभामा उनीहरूको के विशिष्ट भूमिका हुन्छ भनेर प्रचारप्रसार नै गरेका छन् । यो चुनावमा भोट हाल्ने मतदाता पार्टीका आधिकारिक प्रतिनिधि हुन् । फ्लोर क्रसिङको खासै सम्भावना नहोला । आफ्नो उम्मेदवार जित्ने सम्भावना नभएका साना दलको अनिर्णीत एकाध अवस्थामा बाहेक मतदानपूर्व नै जित्ने उम्मेदवारहरूको मोटामोटी अनुमान गर्न सकिन्छ । वास्तवमा राष्ट्रिय सभा गठनको स्वरूपलाई हेरेर यो चुनावको विधि नै नितान्त फरक बनाउनुपर्ने हो ।राष्ट्रिय सभा गठनबारे संविधानले केही विशेष व्यवस्था गरेको छ । यसमा आम नागरिकको भन्दा राज्य र समुदायका प्रतिनिधित्वलाई निर्दिष्ट गरेको छ । मुख्य रूपमा यसका दुई थरी निर्वाचक अर्थात् कन्स्टिच्युएन्सी छन् प्रदेशसभाका सदस्यहरू एउटा कन्स्टिच्युएन्सी हो भने स्थानीय तहका गाउँपालिका अध्यक्षउपाध्यक्ष तथा नगरपालिका प्रमुखउपप्रमुखहरू अर्को कन्स्टिच्युएन्सी हुन् । त्यसैले प्रदेशसभाका सदस्य र स्थानीय तहका प्रतिनिधिको फरकफरक मतभार छ । एक व्यक्ति एक मतको समानता त्यहाँ छैन । प्रदेशसभा सदस्यले हालेको १ मत बराबर ४८ मत गणना हुन्छ भने नगरपालिकागाउँपालिका प्रमुखउपप्रमुखको १ मत बराबर १८ मत मात्र । अन्यथा स्थानीय तहका प्रतिनिधिको संख्यात्मक बाहुल्यले प्रदेशसभाको मतलाई ओझेलमा पारिदिने सम्भावना हुन्छ । फरक मतभारको व्यवस्था यी दुई कन्स्टिच्युएन्सी बीच अनुपात र सन्तुलन कायम गर्नका लागि हो । निर्वाचक मण्डलबाट चुन्नु भनेको सामूिहक अभ्यास पनि हो । उम्मेदवारको मनोनयनदेखि चयनसम्म एउटा सामूहिक अभ्यासको विधि अवलम्बन गर्न सकिन्थ्यो । अर्थात् प्रदेशसभा र स्थानीय तहका मतदाताले सामूहिक छलफलबाट कस्तो प्रतिनिधि चाहिन्छ र उनीहरूले राष्ट्रिय सभामा खेल्नुपर्ने भूमिका तथा उठाउनुपर्ने प्रादेशिक एवं स्थानीय महत्त्वका के विषय हुन्, प्राथमिकताहरू तोक्न सकिन्थ्यो । वास्तवमा यी दुई थरी मतदातालाई फरकफरक मतभार बोकाएर एउटै डालामा राख्नुको औचित्य देखिएन । प्रतिनिधित्वको छुट्टै कोटा तोकिदिए हुन्छ ।निर्वाचनको प्रारम्भिक परिदृश्यमा केही राम्रा उदाहरण पनि देखिएका छन् । प्रदेश२ ले आठै जना प्रतिनिधिलाई निर्विरोध चयन गरेको छ । यस्तै, प्रदेश १, ५ र ७ ले पनि महिलालगायत केही सिटमा निर्विरोध प्रतिनिधि पठाउन सकेको छ । यसलाई संघीयता अभ्यासको राम्रो सुरुवात भन्न पनि सकिन्छ । तर राष्ट्रिय सभा गठनको यो प्रक्रिया केवल निर्वाचनका लागि होइन । यसको अन्तर्निहित उद्देश्य राष्ट्रिय सभामा प्रतिनिधित्वि गर्ने सदस्यहरूले प्रदेश र स्थानीय तहको हितमा काम गरून् भन्ने पनि हो । संविधानले तीन तहको संघीय संरचनाको व्यवस्था गरेको छ । एक प्रकारले यो तीनखम्बे संघीयता हो । प्रत्येकको आआफ्नो स्वायत्त क्षेत्राधिकार छ । त्यसको प्रयोग र अभ्यासका लागि अर्को तहको निर्देशन खोज्नु पर्दैन । यस अर्थमा राष्ट्रिय सभामा स्थानीय तहको प्रतिनिधित्व सान्दर्भिक हुन्छ । तसर्थ हाम्रो संघीय संरचनामा माथिल्लो सदनको मुख्य काम प्रदेश र स्थानीय तहको हित रक्षा गर्नु हुन आउँछ । तर चुनावको माहोल र प्रकृति हेर्दा दलीय प्रतिनिधित्वको विस्तार (एक्स्टेन्सन) भन्दा बढी केही नदेखिने अवस्था बन्दै छ । नेताको पछि लाग्ने केही मानिसका लागि सुविधाजनक जागिर मान र प्रतिष्ठा तथा दलको आन्तरिक भागबन्डामा सदस्य चयन सीमित हुने सम्भावना छ । यसले अपेक्षित भूमिका एवं योगदानको आशा गर्ने ठाउँ न्यून र कमजोर बनाउँछ । उपर्युक्त पृष्ठभूमिमा संघीयताको अभ्यास, संवद्र्धन र विकासका लागि राष्ट्रिय सभाभन्दा प्रदेशको भूमिका निर्णायक हुने देखिन्छ । प्रारम्भमै प्रदेशले आफ्नो मौलिक योगदान हुने समृद्धि र विकासको क्षेत्र पहिचान गर्न सक्यो, त्यसको अपेक्षित उपलब्धि हासिल हुने विश्वास र आशा जगाउन सक्यो भने संघीयताका बारेमा व्यवहारबाटै सकारात्मक सन्देश दिन सकिन्छ । हरेक प्रदेशको आफ्नै विशिष्ट सम्भावना छन् । कतै जलविद्युत्को प्रचुर सम्भावना छ भने कतै पर्यटनको । कतै उद्योगको हुन सक्छ त कतै कृषिको । मानव संसाधन मात्र पनि कुनै प्रदेशको विशिष्ट पहिचान बन्न सक्छ । एउटै कुरामा प्रतिस्पर्धा र भागबन्डा होइन, आआफ्नो मौलिक क्षेत्रको तुलनात्मक लाभ र हिस्सेदारीको विकास हाम्रो आवश्यकता हो । सबै कुरामा आत्मनिर्भर प्रदेश सम्भव छैन । संघीयताको उद्देश्य पनि त्यो होइन । संघीयता अन्तनिर्भरतामा आधारित प्रणाली हो । यस्तै, संघीयता र प्रादेशिकता एउटै कुरा होइन । संघीयता बहुआयामिक प्रणाली हो भने प्रादेशिकता एउटा प्रवृत्ति जुन नकारात्मक पनि हुन सक्छ । संघीयतामा अन्तरप्रादेशिकताको व्यवहार र संस्कार अपेक्षा गरिन्छ ।प्रदेशहरूको प्राकृतिक र मानव भूगोललाई हेर्दा यो तस्बिर अहिले सञ्चार माध्यमले नक्सामा सजाइदिएजस्तो सप्तरंगी छैन । हरेक प्रदेशले आफ्नै विशिष्टताको रूपरंग लिन सक्छन् । त्यो जिम्मेवारी अब प्रदेश नेतृत्वको हो । आफ्नो क्षमता पहिचान र प्रयोगबाट प्रत्येकले आफ्नै एउटा ब्राइडिङ गर्न सक्छन् । निर्वाचन परिणामलाई हेर्दा प्रदेश२ मा बाहेक अरूमा केन्द्रकै राजनीतिकप्रशासनिक प्रारूपको विस्तार हुने सम्भावना ज्यादा छ । पार्टीको केन्द्रीय नीति निर्देशनका भरमा मात्र प्रदेश नेतृत्व सीमित हुने सम्भावना पनि छ । प्रदेशको स्वायत्त पहिचान संविधानले मात्रै बनाइदिने होइन, जोगाइदिने नै हो । त्यहाँ विकसित हुने राजनीतिक नेतृत्व र उसले हासिल गर्ने उपलब्धिबाटै स्वायत्तता स्थापित र विकसित गर्ने महत्त्वपूर्ण ऊर्जा हो । उपलब्धिको विशिष्टतामा सही अर्थ दिने सप्तरंगी प्रदेश बनून्, सबैलाई संघीय शुभकामना ।"
प्लास्टिक झोलामा प्रतिबन्ध,"काठमाडौ महानगरपालिकाले आगो नबालौं, प्लास्टिक बालेमा तीन लाखसम्म जरिवाना हुन्छ भन्ने सचेतनामूलक विज्ञापन गरेको छ । हाम्रो देश कृषिप्रधान हो । खेतबारीमा रहेका घसेटा आदि नबालेर छाड्दा बालीनाली लगाउन नै अप्ठ्यारो हुन्छ । आनावश्यक वस्तु बाल्नु नै पर्छ जसले खेतबारीमा मलको पनि काम गर्छ । सहरमा भने प्लास्टिकजन्य पदार्थ बाल्नु हुन्न जसले गर्दा क्यान्सरसम्मको रोग लाग्न सक्छ । यस विषयमा सचेतना जगाउनैपर्छ । प्लास्टिकजन्य फोहोर अत्यधिक मात्रामा प्लास्टिक झोलाले उत्पन्न गरेको छ । यसलाई प्रतिबन्ध गर्नसके न रहन्छ बाँस न बज्छ बाँसुरी । वातावरण प्रदूषणमा प्लास्टिकजन्य फोहोरले ठूलो भूमिका खेलेको छ । यसलाई बेलैमा नियन्त्रण गर्न नसके भयानक स्थिति आउन सक्छ । यो प्रदूषणको कारकलाई महानगरपालिका, वातावरण मन्त्रालय आदि निकायले बेलैमा ध्यान दिन जरुरी भइसकेको छ । प्लास्टिकजन्य फोहोरले सबैभन्दा बढी किसानलाई असर गरिराखेको छ । खेतबारीमा यो वर्षौंसम्म सड्दैन, बोटबिरुलाई सप्रन दिँदैन । प्लास्टिकले ढलनाली जाम गरिराखेको छ जसले गर्दा बाटो खन्नुपर्ने हुन्छ । हाम्रा सांस्कृतिक धरोहर मठ, मन्दिर, पार्क आदि ठाउँमा प्लास्टिक झोलाको थुप्रो देखिन्छ । प्लास्टिक झोला दैनिक टनको हाराहारीमा उपत्यकामा खपत भइराखेको हुन्छ । प्लास्टिक झोला एकचोटि प्रयोग भएर फालिन्छ र फोहोर खेत, बारी, नदीनालामा जान्छ । तसर्थ सफाइ अभियन्ताहरूले फोहोरको कारक प्लास्टिक झोला प्रयोग बन्द गर्न पहल गर्ने बेला आएको छ । यसलाई अभियन्तालगायत सम्बन्धित सबैले बन्द गर्न गराउन पहल गर्ने बेला आएको छ । अन्यथा सहर सफाइको औचित्य देखिँदैन । जयमाला गौतमललितपुर ४"
स्वराज भ्रमणको सन्देश,"भारतीय प्रधानमन्त्री नरेन्द्र मोदीले विशेष दूतका रूपमा पठाइएकी भारतीय विदेशमन्त्री सुष्मा स्वराज बिहीबार काठमाडौं अवतरण भएलगत्तै राजनीतिक भेटघाटमा व्यस्त भइन् र दुई दिनको भेटघाटपछि शुक्रबार बेलुकै स्वदेश फर्की पनि सकिन् । अघोषित रूपमा भारतले नेपालमाथि ५ महिनासम्म लगाएको नाकाबन्दी आम जनमानसको दिमागमा ताजै बसेकाले त्यसलाई चिर्न पनि स्वराजको यो भ्रमण उपलब्धिमूलक बन्न सक्छ । स्वराजले तिनै तहको निर्वाचन निर्धारित मितिमै सम्पन्न भएकामा बधाई दिनु तथा नेपालमा स्थायित्व र विकास भारतले चाहेको बताउनुले पनि भारत नेपालसँग मिलेर काम गर्न चाहेको प्रस्ट देखिन्छ । वाम गठबन्धनले बहुमत ल्याएकाले भेटेरै बधाई दिन आफू नेपाल आएको स्वराजको भनाइ छ । अब बन्ने सरकारले यो कुरालाई गम्भीरतापूर्वक लिएर चीन र भारत दुवै छिमेकी मुलुकसँगको सम्बन्ध सुमधुर रूपमा सुधार्दै नेपालको विकास निर्माणलाई तीव्रता दिन जरुरी छ । भूपरिवेष्ठित मुलुकले छिमेकीलाई चिडाएर अघि बढ्न सक्दैन । दुई ठुला छिमेकी भारत र चीनबाट नेपालले प्रशस्त फाइदा लिने अवसर छ । यो अवसरलाई सदुपयोग गर्न स्थायी सरकार नै बन्नुपर्छ । ५ वर्ष स्थायी सरकार सञ्चालन गर्ने अनुमति नेपाली मतदाताले वाम गठबन्धनलाई दिएका छन् । तिलप्रसाद न्यौपाने माछापोखरीचोक, काठमाडौं अब देशमा स्थिर राजनीति हुने देखिएको छ । नेपालमा चीनको झुकाव बढ्दा भारत कम्पन हुनु स्वाभाविक हो । जब नेपाली राजनीति स्थिर हुन खोज्छ, देशले निकास पाउने सम्भावना देखिन्छ, तब भारतका दूतहरू आई नेपाली राजनीतिको मोड अन्यत्र मोडिने सन्दर्भहरू हामीले बिर्सन सकेका छैनौं । यतिखेर वाम गठबन्धन एकताको पखाईमा हुनु र सुष्मा स्वराज नेपाल आउनु पक्कै संयोग मान्न सकिँदैन । दूतले शीर्ष नेताहरूसँग गोप्य वार्ता गर्नुमै शंका गर्नुपर्ने प्रशस्तै ठाउँ देखिन्छन् । देश आक्रान्त भएका बेला भारतले नाकाबन्दी गरी घाउमा नुन हाल्ने काम गरेको थियो । उसले नेपाललाई दिने अनुदानमा वृद्धि गर्नुको कुनै अर्थ छैन । कसैको बहकाउमा राष्ट्रियताप्रति घात लगाउने काम कसैबाट नहोस् । प्रमोद पौडेलश्रीपुर, वीरगन्ज"
सामुदायिक शिक्षामा बेवास्ता,"शिक्षा देशको मेरुदण्ड हो । नेपालको शैक्षिक क्षेत्रमा व्यापक सुधारको खाँचो छ । शिक्षा देशको भूगोल, प्राकृतिक अवस्था तथा सिकारुको रुचि, चाहना र आवश्यकता पूरा गर्नेखालको हुनुपर्छ । नेपालको शिक्षा निश्चित अवधिमा निश्चित तह पार गर्ने गरी निर्माण गरिएको पाठ्यक्रममा आधारित छ । पाठ्यक्रम निर्माणमा विज्ञहरूको सहभागिता नै हुँदैन । शैक्षिक जनशक्ति पलायन हुने क्रम दिनानुदिन बढ्दो छ । लाखौं लगानी गरी आर्जन गरेको शैक्षिक जनशक्ति विदेश पलायन हुनु सुखद मान्न सकिँदैन । विश्वविद्यालय तहको अध्ययन सेमेस्टर प्रणाली भएको र महँगो भएकाले कलेजहरूमा विद्यार्थीको संख्या दिनदिनै घट्दो छ । ४ वर्ष लगाएर ४५ लाख खर्च गरी अध्ययन गर्ने समय र आर्थिक अवस्थाको मूल्यांकन गर्दा उक्त अवधिमा कुनै अर्को मुलुकमा रोजगारी गर्न गए २० लाखको हाराहारीमा उसको आम्दानी हुन्छ । पढेपछि पनि आर्थिक भविष्य उज्ज्वल हुने ग्यारेन्टी छैन । प्राविधिक शिक्षा हासिल गर्नेको पनि लगानीको अनुपातमा नेपालमा आम्दानी नहुनाले विदेश पलायन हुने या त देशमै रोजगारी पाइहाले पनि भ्रष्टाचार हुने कारण बन्छ । सामुदायिक स्कुल वा कलेजमा एउटै शिक्षकले ३४ वटा शैक्षिक संस्थामा जागिर खान्छ, उसको जिम्मेवारी कुन संस्थामा हो भन्ने यकिन हँुदैन । एउटा स्थायी तथा सरकारी अनुदानमा तलब खाने शिक्षकले बिनाअनुमति अर्को स्कुल वा कलेजमा एउटै समयमा अध्यापन गरेका उदाहरण प्रशस्त देखिन्छन् । यसलाई कसले नियमन गर्ने ? कतैबाट अनुगमन भइहाल्यो भने पनि शिक्षकको उछितो काढ्ने नियतबस गरिन्छ । शैक्षिक उपलब्धि सिकारुको ज्ञान र सीपमा होइन, निर्णयात्मक मूल्यांकनमा आधारित हुन्छ । उसले के जानेको छ भन्ने कुराको कहिल्यै मूल्यांकन भएन । उसले के जान्दैन भनी मूल्यांकन गरिन्छ । शैक्षिक कर्यक्रमहरू प्रयोगशालाका रूपमा लागू गरिन्छ । देशको भूगोल, संस्कृति, परिवेश आदिलाई ख्याल गरिँदैन । अनि कसरी हुन्छ सुधार ? स्थानीय तह तथा प्रदेश र संघको निर्वाचन सम्पन्न भइसकेको अवस्थामा सकारात्मक परिवर्तनका लागि अधिकार प्राप्त प्रशासनिक निकायबाट एउटै व्यक्तिलाई धेरैतिरको शिक्षण कार्य तुरुन्त बन्देज लगाउनुपर्छ । शैक्षिक संस्थाहरू च्याउझैं खोल्न दिनु हुँदैन । विश्वविद्यालयबाट कलेजलाई सम्बन्धन दिँदा क्षेत्रगत अवलोकन गर्ने परिपाटी छैन । शैक्षिक संस्थामा गरिएको लगानी बालुवामा पानी हालेजस्तै भएको छ । अत: स्थानीय तहले शैक्षिक स्तर सुधारमा विशेष ध्यान दिन जरुरी छ । कुसुम न्यौपानेमध्यविन्दु११, नवलपुर"
ओलीसँग अपेक्षा,"एमालेका अध्यक्ष केपी ओलीको नेतृत्वमा वाम गठबन्धनको सरकार बन्ने निश्चित भएपछि दक्षिणको छिमेकी निकै दबाबमा परेको देखिन्छ । नेपालको संविधान भारतको इच्छाविपरीत घोषणा गर्नु र नाकाबन्दीमा ओलीको अडानले गर्दा भारत अब बन्ने सरकारबाट अलिक त्रसित भएको छ जसका कारणले अरूको हितमा मात्रै नबोली राष्ट्रिय हितमा बोल्न र कार्य गर्नसके कुनै पनि शक्तिले हेप्न सक्तैनन् भन्ने कुरा भारतीय प्रधानमन्त्रीले बारम्बार फोन गरेर नेपालका भावी प्रधानमन्त्रीलाई भारत भ्रमणको निम्तो दिनु र परराष्ट्रमन्त्री सुष्मा स्वराज अहिले हतार गरेर आउनुले पनि बताउँछ । सुष्मा स्वराजले भावी प्रधानमन्त्रीसँग गरेका कुरा बाहिर नआए पनि उनले एमालेसहितको सरकारलाई समर्थन र सहकार्य गर्ने निश्चित छ । तर पनि नेपालीको बढी विश्वास गर्ने बानीले कहिलेकाहीं धोका हुन सक्छ । नेपाली नेताले जनताका हितमा मात्र सोचेर अलिक चनाखो हुनसके नेपालले छिमेकी राष्ट्रहरूबाट दिनेभन्दा बढी लिन सक्छन् ।अब बन्ने सरकारले नयाँ थिति बसाउनसके देशले स्वाभिमान जोगाउन सक्थ्यो । कुनै पनि विदेशी नेतासँग कुरा हुँदा परराष्ट्रको प्रतिनिधि अनिवार्य रूपमा राखेर मात्र छलफल गर्ने नीति बनाइयोस् जसबाट जनतालाई तथ्य कुरा सुसूचित हुने अवसर प्राप्त होस् र नितान्त निजी फाइदाका लागि र देशको अहित हुने गोप्य वार्ता हुन नसकोस् । नेपालमा नयाँ सरकार बन्नेबित्तिकै नयाँ प्रधानमन्त्री भारतको दौडाहामा निस्कने चलन अब तोड्नुपर्छ । अबदेखि हाम्रो देशको नेता पहिला छिमेकी देश भारत र चीन नगई विदेशी नेता खासगरी भारतीय प्रधानमन्त्री र चिनियाँ सरकार प्रमुखलाई नेपालमा बोलाउन निमन्त्रणा पठाउनुपर्छ । दुई छिमेकी देशका प्रमुख नेता आइसकेपछि मात्र हाम्रो देशको प्रधानमन्त्री अनुकूल समय मिलाएर छिमेकी राष्ट्र जाने चलन चलाइयोस् । अहिलेसम्म भारतीय नेतालाई खुसी पार्नका लागि मात्र दौडादौड गरी भारत गएको देखिन्छ । अनि भारतलाई खुसी पार्न नेपालको अहित हुने सन्धिसम्झौतामा हस्ताक्षर गरेर दीर्घकालसम्म नेपाललाई अप्ठ्यारो पार्ने कार्य भएका छन् । यसलाई रोक्नुपर्छ । सीमासम्बन्धमा बेलायतसँग भएका पुराना नक्सा र हाम्रा पुराना अनुभवी विशेषज्ञको सल्लाहमा केपी ओली सरकारकै पालामा सबै कुरा टुंग्याएर सीमालाई नियमित बनाई राष्ट्रको सार्वभौमसत्ता सदा सुरक्षित पार्ने कार्य पनि होस् । पूर्ण ओलीक्विन्सल्यान्ड, अस्ट्रेलिया"
भारतीय सिनेमामा गलत चित्रण,"भारतीय सिनेमाका दुई कलाकारहरू सिनेमाको छायांकन गर्न आउँदै भन्ने समाचारले लगभग सबै सञ्चार माध्यममा स्थान पाएको छ । नेपालमा छायांकन गरिएका हिन्दी सिनेमाहरूमा प्राय: नेपाललाई लागूपदार्थ, तस्करी र आतंकवादका क्रियाकलाप देखाउने गरिएको छ । कुनै पनि विदेशीले छायांकन गर्नुअगाडि सिनेमाको स्क्रिप्टसहित नेपाल सरकारसँग पूर्वस्वीकृति लिनुपर्ने प्रावधान छ । त्यस्तो आपत्तिजनक स्क्रिप्टलाई नेपाल सरकारले किन स्वीकृति दिन्छ ? पहिले एउटा स्क्रिप्ट पास गर्ने र छायांकन गरिसकेपछि प्रविधि दुरुपयोग गरेर कथालाई अर्कैतिर मोडेको हो भने नेपाल सरकारले किन कारबाही गर्न सक्दैन ? कमसेकम त्यस्ता सिनेमालाई नेपालमा प्रदर्शन गर्न प्रतिबन्ध लगाउन त सक्ला ? नवीन रायमाझी"
बालीको मुआब्जा कहिले ?,"भारतकी विदेशमन्त्री सुष्मा स्वराजबाट हालै नेपाल भ्रमण भएको सन्दर्भमा केही प्रसंग उठाउन चाहेको छु । सप्तरी र सुनसरी जिल्लाको बीचमा निर्माण भएको कोसी नदीमा ब्यारेज निर्माणबारे सन् १९५२ मा नेपालभारतको सम्झौता हुँदा भारत सरकारले त्यस क्षेत्रमा पर्ने जग्गा र ब्यारेजबीचको मुख्य धारमा पर्ने बालीसमेतको मुआब्जा दिने भनिएको थियो । जग्गाको मुआब्जा दियो तर करिब ७ हजार ६ सय ६३ बिघा जग्गामा आश्रित ५ हजार १ सय २९ नेपाली गरिब किसानको बालीको मुआब्जा प्राप्त भएको छैन । ५० करोड भारुभन्दा बढीको माग भारतीय कोसी प्रोजेक्टले विहार सरकार, भारतलाई बुझाएको छ र नेपालभारत संयुक्त समितिसमेतले त्यसलाई समर्थन गरिसकेको छ । भारतको केन्द्र सरकारलाई नेपालका मन्त्रीहरू र सम्बन्धित मन्त्रालयका विज्ञहरूसमेतले यसबारे अनुरोध गर्दा ध्यान दिइएको छैन जसका कारण गरिब किसान मर्कामा परेका छन् । कासिम अन्सारीअध्यक्ष, कोसीपीडित उत्थान समाज, सप्तरी, राजविराज"
मुख्यमन्त्रीमा प्रतिस्पर्धा,"कान्तिपुरमा शुक्रबार प्रकाशित मुख्यमन्त्रीका दाबेदार आरोपप्रत्यारोपमा शीर्षक समाचार पढेपछि केही लेख्न मन लाग्यो । देशले संघीय गणतन्त्रात्मक शासन प्रणालीमा प्रवेश गरेपश्चात् सम्पन्न भएका तीनै तहका निर्वाचनपछि प्रदेशहरूका अधिवेशनहरू सुरु हुने क्रममा छन् । प्रदेश ३ मा प्रदेशसभा अधिवेशन सुरु भइसकेको छ । मुख्यमन्त्रीका दाबेदार अष्टलक्ष्मी शाक्य र राजेन्द्र पाण्डेबीच आरोपप्रत्यारोप पनि देखिएको छ । वाम गठबन्धनको सहमतिअनुरूप मुख्यमन्त्री र सभामुख दुवै पद एमालेले पाउने भएबाट एमालेका मुख्यमन्त्रीका दाबेदार बनी दुवै निर्विकल्प रूपमा आफूलाई मात्र सुयोग्य ठान्दै आरोपप्रत्यारोपमा ओर्लिएका छन् जुन आम जनताको नजरमा लज्जाजनक विषय हो । दुवैजना यसअघि प्रभावशाली मन्त्रालयका मन्त्री भइसकेका पनि हुन् । अनि अनुकरणीय र प्रशंसायोग्य ठहरिने काम केही गरेको देखिएको छैन । उनीहरूलाई नै अब पनि अवसर दिने ? श्यामसुन्दर कुइँकेलहाँडीगाउँ, काठमाडौं"
माइन्युट च्यात्ने उपमेयर,"माघ १६ को कान्तिपुरमा उपमेयरले च्यातिन् माइन्युट शीर्षक समाचार पढ्दा उदेक लाग्यो । कुनै जिल्ला र दलबाट निर्वाचित जनप्रतिनिधिले बैठकमा भएगरेका निर्णय आफूलाई चित्त नबुझेको हुनाले दस्तखत गर्न पठाइएको माइन्युटको पाना च्यातेकामा खासै दु:ख मान्नुपर्ने होइन तर मलाई लाजसमेत लाग्यो । डेढ दशकपछि स्थानीय तहमा जनप्रतिनिधि आएका छन् । यतिबेला विकास, निर्माणको खाका कोर्दै कामसमेत गर्नुपर्ने अवस्थ छ । आर्थिक संकटले सामान्य दैनिक प्रशासनिक काम चलाउन पनि निकै गाह्रो भएकाले दातृ निकायलाई गुहारेको खबर आएकै छ । संविधान कार्यान्वयन अघि बढ्दै गर्दा संघीय गणतन्त्रमा पाइला चाल्न मितव्ययिता अपनाउनुपर्ने दायित्व जनप्रतिनिधिको होइन र ? यस्तो बेला एक पदाधिकारीले केवल आफ्नो सुविधाका लागि सवारी साधन खरिद गर्ने प्रस्ताव पारित भएन भन्दैमा बैठकबाट तयार गरिएको माइन्युट नै च्यातिदिएकी छन् । उपमेयरजस्ता उपल्लो ओहोदाका पदाधिकारीले यस्तो क्रियाकलाप गर्दा त्यसबाट जनतामाझ कस्तो सन्देश जान्छ ? त्यसकारण आफ्नो सुखसुविधाभन्दा देश र जनताको सुविधालाई ध्यानमा राख्दै सकेसम्म मितव्ययिता अपनाई विकास र निर्माणमा लाग्न अनुरोध छ । गंगाराज अर्याल,पाणिनी८, अर्घाखाँची"
समृद्ध नेपाल चाहियो,"ईष्र्या, रिस र बाप वैरी सारा भजाइयो लाटा, मूर्खहरूलाई उल्क्याई उठाइयो फाइदा र स्वार्थ नै थिए लक्ष्य तिनका सत्ता प्राप्ति गर्न नरसंहार मच्चाइयो तिम्रै लागि भन्दै कस्तो छक्याए कति आँसु, पसिना र रगत बगाइयो कैल्यै हिसाबकिताबको कुरै भएन नाफा कति भो नोक्सान कति भो भन्छन् अति भो कायापलट भोभन कसको खाइयो ? भन कसको लाइयो ? लाग्दै छ बोल्न ढिलो भयो कि सिंगो र समृद्ध नेपाल चाहियो इन्द्रकुमार श्रेष्ठ कमलाकुञ्ज, ओखलढुंगा"
सामाजिक सुरक्षाको राजनीति,"सरकारबाट बाहिरिँदै गर्दा मन्त्रिपरिषद्ले वृद्धभत्ता पाउने उमेर घटाएर ६५ वर्षमा झार्नेलगायत निर्णयले समग्र सामाजिक सुरक्षाको मुद्दा पेचिलो बन्न पुगेको छ । नागरिकले सरकारलाई कर तिर्छन् । प्रत्यक्ष रूपमा दिन नसक्नेले पनि कुनै न कुनै रूपमा योगदान गरेकै हुन्छन् । तिनै जनता जब असहाय वा अशक्त बन्छन् वा बुढ्यौली उमेरमा प्रवेश गर्छन्, तिनको रेखदेख गर्नु सरकारको दायित्व हो । संविधानले पनि नागरिकको सम्मानजनक रूपमा बाँच्न पाउने अधिकारलाई ग्यारेन्टी गर्दै राज्यको कल्याणकारी अवधारणालाई आत्मासात् गरेको छ । सामाजिक सुरक्षा कार्यक्रम यही मर्ममा अडेको छ । तर तदर्थ शैलीमा ल्याइएका यस्ता कार्यक्रमले तत्कालका लागि लाभान्वितमाझ लोकप्रियता हासिल गरे पनि दीर्घकालमा यसको मूल्य मुलुकले नै चुकाउनुपर्ने हुन्छ । अन्तर्राष्ट्रिय श्रम संगठन (आईएलओ) र श्रम मन्त्रालयले निकालेको नेपालको सामाजिक सुरक्षा क्षेत्रको विश्लेषणात्मक जानकारी पत्र अनुसार हाल मुलुकमा सामाजिक बिमा, सामाजिक सहयोग र श्रम बजार हस्तक्षेप गरी तीनखाले सामाजिक सुरक्षा कार्यक्रम सञ्चालनमा छन् । सामाजिक बिमाअन्तर्गत निवृत्तिभरण तथा उपदान, कर्मचारी सञ्चय कोष तथा नागरिक लगानी कोष, अपांगता भएका व्यक्तिका लागि बिमा, सुत्केरी बिदा, श्रम सम्बन्धित चोटपटक, अस्वस्थता तथा आश्रितको लाभ आदि यसमा समेटिएका छन् । पेन्सन योजना सरकारी कर्मचारीहरूका लागि मात्रै उपलब्ध छ । यस्तै सामाजिक सुरक्षा योजनाअन्तर्गत सामाजिक नगद वितरण, वस्तुगत सामग्री वितरण, प्राथमिक स्वास्थ्य स्याहार तथा आधारभूत शिक्षा कार्यक्रम समेटिएका छन् । वृद्ध, एकल महिला, अपांगता भएका व्यक्तिलगायत समूहहरूलाई दिइने भत्ता पनि यसैअन्तर्गत पर्छन् । त्यसबाहेक नि:शुल्क स्वास्थ्य उपाचार, सुत्केरी भत्ता, छात्रवृत्तिलगायत सहयोग पनि समेटिएका छन् । श्रम बजार हस्तक्षेपअन्तर्गत रोजगारी भत्तालगायत कर्णाली अञ्चलमा रोजगारी कार्यक्रम, ग्रामीण समुदाय पूर्वाधार कार्यक्रम, प्राविधिक तथा व्यावसायिक शिक्षा र बालश्रम सुधार कार्यक्रमलगायत छन् । अहिलेसम्म निवृत्तिभरण र उपदान सुविधा तथा सामाजिक सुरक्षा भत्ताजस्ता कार्यक्रमका लागि आर्थिक व्यवस्था राजस्व स्रोतबाटै गर्ने गरिएको छ । सामाजिक सुरक्षाका क्षेत्रमा आर्थिक स्रोतको व्यवस्थापन चिन्ताको विषय रहेको छ र रहनेछ । चालु आर्थिक वर्षमा वृद्ध, अपांगता भएका व्यक्ति तथा एकल महिलालगायतलाई दिइने सामाजिक सुरक्षा भत्ताअन्तर्गत मात्रै ३६ अर्ब रुपैयाँ छुट्याइएको छ । यस्तै सबैखाले सामाजिक सुरक्षाअन्तर्गत १ खर्ब रुपैयाँभन्दा बढी बजेट विनियोजन गरिएको छ । पछिल्लो निर्णयअनुसार ६५ वर्षमा वृद्धभत्ता दिँदा मुलुकलाई कम्तीमा १८ अर्बको थप दायित्व सिर्जना हुने बताइएको छ ।अर्कोतर्फ, हालको सामाजिक सुरक्षा व्यवस्थाले जनसंख्याको सानो हिस्सा मात्र समेटेको छ । निवृत्तिभरण सुविधा सार्वजनिक क्षेत्रसरकारी कर्मचारीका लागि मात्र उपलब्ध छ । आईएलओका अनुसार नेपालको कुल श्रमशक्तिमा ९० प्रतिशतभन्दा बढी स्थान ओगट्ने असंगठित तथा अनौपचारिक क्षेत्रमा काम गर्ने श्रमिक तथा कर्मचारीका लागि कुनै पनि किसिमको सामाजिक सुरक्षा योजना उपलब्ध छैन । विदेशमा कार्यरत नेपाली नागरिक (वा नेपालमा कार्यरत विदेशी नागरिक) लाई पनि यसले समेट्न सकेको छैन । विभिन्न मुलुकमा रहेका उत्कृष्ट अभ्यास अध्ययन गरी मुलुकको स्रोत र क्षमताले भ्याउने गरी योजना बनाउन आवश्यक छ । ग्लोबल रिटायर्डमेन्ट इन्डेक्स (जीआरआई), २०१७ का अनुसार अध्ययनमा समेटिएका ४३ मुलुकमध्ये नर्वे नम्बर १ मा छ भने भारत सबैभन्दा पुछार (४३ औं स्थान) मा छ । सूचीको उत्कृष्ट १० मा पश्चिम युरोपका स्विट्जरल्यान्ड, आइसल्यान्ड, स्विडेन, जर्मनी, डेनमार्क, नेदरल्यान्ड्सलगायत मुलुक छन् । नेपाल भने यसमा समेटिएको छैन । यस्तै अमेरिका १७ औं र चीन ३८ औं स्थानमा छन् । यो परिसूचकले स्वास्थ्य, अवकाशमा लगानी, गुणस्तरीय जीवन र भौतिक सुख गरी चार समूहअन्तर्गत १८ उपसूचक समेटेको छ । पेन्सन व्यवस्थाका सन्दर्भमा अधिकांश विकसित मुलुकमा रोजगार तथा श्रममा रहेका बेला नागरिकले बचत गर्छन् र अवकाशका बेला आफूले बचत गरेभन्दा बढी रकम खर्च गर्न पाउँछन् जसलाई एटोमिस्टिक लाइफ साइकल मोडल भनिन्छ । अर्को चलन हो, आय र सम्पत्तिका आधारमा (मिन्स टेस्टेड) दिइने लाभ । यस्तै लाभग्राहीलाई उसको आम्दानी वा सम्पत्ति नहेरीकन सोलोडोलो रूपले दिइने युनिभर्सल कार्यक्रम पनि सञ्चालनमा छन् । नेपालजस्तो विकासोन्मुख मुलुकका लागि यस्ता कार्यक्रम सञ्चालन गर्न थुप्रै चुनौती पनि छन् । डेभिड ई ब्लुम र रडी मकिननको द डिजाइन एन्ड इम्प्लिमेन्टेसन अफ पब्लिक पेन्सन सिस्टम्स इन डिभलपिङ कन्ट्रिज : इस्युज एन्ड अप्सन्स शोधपत्रले मुख्य चुनौती आंैल्याएको छ । त्यसमा धनी बन्नुभन्दा अघि बुढ्यौली उमेरमा प्रवेश गर्ने जनसंख्या तीव्र रूपमा बढ्नु, ग्रामीण तथा कृषि र अनौपचारिक क्षेत्रमा श्रमशक्तिको ठूलो हिस्सा संलग्न, बढ्दो आन्तरिक तथा बाह्य आप्रवास, कमजोर सुशासन तथा सरकारी संयन्त्रलगायत चुनौती छन् । अर्कोतिर त्यसका लागि चाहिने आर्थिक स्रोत भने सीमित छ । प्रशासनिक क्षमताको पनि अभाव छ । त्यसैले हचुवाका भरमा नभई उचित अध्ययन र सुझबुझका आधारमा कार्यक्रम ल्याउन आवश्यक छ । सबैभन्दा पहिला त यस्ता भत्ता तथा पेन्सन योजनाभित्र ककसलाई समेट्ने भनेर पहिचान हुनुपर्छ । त्यसमा सरकारी मात्रै नभई निजी तथा सार्वजनिक सबै क्षेत्रलाई समेट्न आवश्यक छ । तर सरकारले अझै पनि कार्यक्रमले समेट्ने जनसंख्या पहिचान गरी भरपर्दो तथ्यांक राख्न सकेको छैन । त्यसले स्रोत दुरुपयोग बढाउँछ । वृद्धभत्ताकै कुरा गर्दा कतिपय ठाउँमा मरिसकेका मान्छेका नाममा पनि रकम बाँडिएका समाचार आएका छन् । कतिपय ठाउँमा पाउनुपर्नेले नपाएका उदाहरण पनि छन् । यसलाई सबैको पहुँचमा हुने गरी प्रणाली विकास गर्नुपर्छ । यसका लागि जन्मदर्ता, मतदाता सूची, सामाजिक सुरक्षा कार्डलगायत अन्य सार्वजनिक दर्तालगायतलाई आधार मान्न सकिन्छ । सरकारी वा निजी सबैमा काम गर्ने कर्मचारीलाई अनिवार्य रूपमा पेन्सनको व्यवस्था हुनुपर्छ । तर त्यो अहिले भएजस्तो सरकारले मात्रै दिने नभई नागरिकको योगदानका आधारमा हुनुपर्छ । आयस्रोत र सम्पत्ति तोकिएको मापदण्डभन्दा कम हुनेका लागि भने सरकारले छुट्टै व्यवस्था गर्न जरुरी छ । अर्बपति र सामान्य गरिबलाई एकै रूपमा वृद्धभत्ता दिने व्यवस्था न्यायोचित हँुदैन । योगदानमा आधारित पेन्सनले नागरिकलाई बचत गर्न र कर तिर्न पनि प्रोत्साहित गर्छ । यस्ता कार्यक्रमले सन्तानबाट तिरस्कृत वा सहारा नपाएका ज्येष्ठ नगारिकलाई ठूलो आडभरोसा मिल्नेछ । भत्ता मात्रै दिएर पनि नागरिकको अवकाशको जीवन राम्रो भएको मान्न सकिँदैन । वातावरण प्रदूषण, हावाको गुणस्तर, खुसी, पानी र सरसफाइ, हेरचाह, स्वास्थ्य बिमा र खर्चलगायतले पनि सामाजिक सुरक्षाको सफलता निर्धारण गर्छन् । त्यसैले सरकारले स्रोत र सामथ्र्य पहिचान गरी भरपर्दो र दिगो सामाजिक सुरक्षा योजना ल्याउन जरुरी छ । अहिले अधिकांश मुलुक योगदानमा आधारित पेन्सन व्यवस्थामा गइरहेका छन् । नेपालले पनि त्यसलाई अवलम्बन नगरे आर्थिक भारले थिचिने देखिन्छ । त्यसैले अवकाशपछि दिइने पेन्सन र सामाजिक सुरक्षा भत्तालाई आम्दानी र सम्पत्तिको स्तर, बचत तथा अन्य अवस्थाअनुसार दिने फरकफरक योजना ल्याउन आवश्यक छ ।"
मलाई सधैंजसो इच्छाशक्तिले डोर्यायो,नेत्र विशेषज्ञ डा सन्दुक रुइत यो वर्ष भारत सरकारको प्रतिष्ठित सम्मान पद्मश्रीबाट विभूषित भएका छन् । पूर्वी पहाडी जिल्ला ताप्लेजुङको चिनियाँ सीमावर्ती गाउँ ओलाङचुङगोलामा जन्मिएका डा रूइतलाई आज देशदुनियाँमा दृश्यका देवता (गड अफ साइट) भनेर चिनिन्छ ।
सडकले जोडिए दुर्गम गाउँ,"रास्कोट (कालिकोट) कर्णाली करिडोर हँुदै बुधबार साना यात्रुवाहक गाडीको लस्कर सान्नीगाडसिप्खाना १८ किलोमिटर सडक खण्डको रास्कोट पुगेपछि स्थानीयले फूलमालाले स्वागत मात्रै गरेनन्, बाजागाजासहित सडक निर्माणमा संलग्न सरोकारवालाई बधाई दिए । सदरमुकाम मान्मसहित सुर्खेतनेपालगन्ज जोड्ने कर्णाली करिडोर हुँदै रास्कोटका विकट गाउँ सडकसित जोडिएपछि स्थानीयको वर्षौं पुरानो सडक सपना पूरा भएको छ । यहाँका १२ गाउँ सडकसित जोडिएका छन् । कर्णाली करिडोर खुलालुहुम्लाहिल्सा सडक कर्णाली नदीको तिरैतिर नेपाली सेनाले निर्माण गर्दै आए पनि ग्रामीण सडक नहुँदा स्थानीयले घण्टौं उकालो हिंड्नुपर्ने बाध्यता थियो । ग्रामीण पहुँच कार्यक्रम तेस्रो (र्याप ३) ले रास्कोटीका बासिन्दाको सडक सपना पूरा गरेको छ । टोपी खस्न्या उकालोमा पिठ्युँका भारी छुट्न्या भया रास्कोट १ का ६४ वर्षीय परिलाल न्यौपानेले खुसी हुँदै स्थानीय लबजमा भने, वर्षौंदेखिको सडक सपना बल्ल पूरा भयो । कर्णाली करिडोर हुँदै सान्नीगाडसिप्खाना सडक हस्तान्तरण कार्यक्रममा सहभागी पाहुनालाई आफ्नै बारीमा फलेको अलैंची उपहार दिंदै अगुवा कृषक न्यौपानेले भने, हाम्रो कृषि उपजले पनि बजार पाउन्या भयो । उनले बारीमा लगाएको तरकारी बिक्री गर्ने सडक नहुँदा नगदेबाली रूपमा अचंैली खेती गरेको बताए । विकास भनेकै सडक रहेछ, स्थानीय देवजंग शाहीले भने, गाउँमा सडक पुगेपछि जनताका आधा दु:ख हट्ने आशा छ । उनले सान्नीगाडको ठाडो उकालोबाट मुक्ति पाएको सुनाए । कालिकोटको पूर्वी तिला नदीको तिरैतिर कर्णाली राजमार्ग सुर्खेतजुम्ला सडक सञ्चालनमा आएको एक दशकपछि पश्चिम भेगमा गाउँ जोड्न कर्णाली करिडोर बन्न लागेको हो । उक्त करिडोर नदी तिरैतिर हुम्ला पुग्ने भए पनि कालिकोटका गाउबस्ती पुग्न स्युना र मेहेलमुडीको पुछार सान्नीनाडबाट प्खानासम्मको १८ किलोमिटर सडक ४ वर्षअघि बेलायती सहयोगमा निर्माण हुँदै आएको थियो । जिल्लाकै नमुना भनी दाबी गरिएको उक्त सडक बुधबार र्याप थ्री कार्यक्रमले रास्कोट नगरपालिकालाई हस्तान्तरण गरेको छ । सडक हस्तान्तरणका लागि बेलायती विकास नियोग (डीएफआईडी) का प्रमुख रुरिक मार्सडेन, संघीय मामिला तथा स्थानीय विकास मन्त्रालयका सहसचिव आनन्दराज ढकाल, प्रदेश सांसद सुशीला शाही, जिल्ला समन्वय समितिका प्रमुख अनिपाल शाहीलगायत रास्कोट पुगेका थिए । एक औपचारिक सभामार्फत सान्नीगाड स्युना सिप्खाना सडक मर्मत, स्तरोन्नति र संरक्षणको जिम्मासहित नगरपालिका प्रमुख काशीचन्द्र बराललाई हस्तान्तरण गरिएको छ । ३४ करोड ३१ लाख ४ हजार २२ लागतमा बनेको सडकमा २९ करोड ९६ लाख १४ हजार मजदुरको ज्यालामा खर्च भएको छ । जलवायु अनुकूलनलाई ख्याल गर्दै वातावरणमैत्री सडक बनाइएको र्याप थ्रीका टिम लिडर आनन्दराम विष्टले बताए । सुरुमा मुआब्जालगायत समस्याले काम गर्न कठिनाइ भए पनि पछि सहज भएको भिडिसेफका अध्यक्ष मीनबहादुर बोगटीले जानकारी दिए । पारदर्शिता, सार्वजनिक सुनुवाइ, समान कामको समान ज्याला, विपन्न कामदार छनोटले कार्यक्रमप्रति सबैको विश्वास बढेको उनको बुझाइ छ । सडकले यहाँका बड्डाला, गोर्खाली गाउँ, पीपलमुडा, रानावाडा, विजयपुर, कोलीगाउँ, सिप्खाना सेराचौरसम्मका एक दर्जन बढी गाउँ छोएको छ । कर्णाली करिडोरसँग मुम्रा, मेहेलमुडी, रकु र नरहरिनाथको कोटवाडा विमानस्थलसम्म सडक जोड्न उक्त कार्यक्रमलाई सान्नीत्रिवेणी र नरहरिनाथ गाउँपालिकामा पनि सञ्चालन गरिनुपर्ने सान्नीत्रिवेणीका अध्यक्ष डम्बरबहादुर शाहीले माग गरेका छन् । रुकुम खण्डमा कालोपत्रे तयारीरुकुम पश्चिम मध्यपहाडी लोकमार्गको रुकुम खण्डमा सडक कालोपत्रेको तयारी सुरु भएको छ । रुकुम पश्चिमको चौरजहारीदेखि रुकुमपूर्वको पातिहाल्नासम्मको १ सय ३० किलोमिटर लामो सडकलाई ८ खण्डमा विभाजन गरी १ सय १८ मा कालोपत्रेपूर्व गरिने स्तरोन्नतिको काम थालिएको छ । उक्त सडकअन्तर्गत हासिबाङदेखि सेरीगाउँसम्मको १२ किलोमिटर खण्डको ठेक्का लाग्न बाँकी छ । ३ वर्षभित्र १ सय ३० किलोमिटर कालोपत्रे सक्ने गरी काम भइरहेको मध्यपहाडी लोकमार्ग सडक आयोजनाले जनाएको छ । सबै खण्डमा धमाधम काम भइरहेको रुकुम पश्चिम खण्डको जिम्मा पाएका आयोजनाका इन्जिनियर सुप्रिम चुडालले बताए । शीतलपोखरीरिनदह १४ किलोमिटर खण्डमा सबैभन्दा बढी काम भएको छ । अन्य तीनवटा खण्डसँगै शीतलपोखरीरिनदह खण्डको एक वर्षअघि मात्रै सम्झौता भएको थियो । चैतभित्र सक्ने गरी निर्माण कम्पनीले उक्त खण्डमा काम गरिरहेको छ । १ सय ३० किलोमिटरमध्ये बढी जोखिम खण्ड रुकुम पश्चिमको रिनदहदेखि रुकुम पूर्वको रुकुमकोटसम्मको १९ किलोमिटरमा भर्खर चौडा पार्ने काम सुरु भएको छ । ठेक्का लाग्न ढिलाइ भएर काम ढिलो सुरु भएको सडक आयोजनाले जनाएको छ । उक्त सडकअन्तर्गत रुकुम पश्चिममा ३ र रुकुम पूर्वका ३ खोलामा पुल निर्माण भइरहेका छन् । कालोपत्रे सकिँदासम्म सबै पुल निर्माण सकिने इन्जिनियर चुडालले बताए । सडक खण्डका धेरै पुल बनिसकेका छन्, ६ वटाको काम धमाधम भइरहेको छ, तोकिएकै समयमा काम गन निर्माण कम्पनीलाई ताकेता भइरहेको छ, चुडालले भने ।"
समुदायमै मिलाइन्छ मुद्दा,"इटहरी अदालत र प्रहरीमा पुग्ने मुद्दा समुदायमै मिल्न थालेका छन् । समुदायमा गठित सामाजिक मेलमिलाप केन्द्रले अदालत र प्रहरीमा पुग्ने मुद्दा छलफलबाटै सहमतिमा टुंग्याउन थालेको हो ।सामाजिक सद्भाव तथा सुरक्षा केन्द्रमा उजुरी दिने बढेका छन् । सद्भाव समितिको सक्रियतासँगै स्थानीय तहमै मुद्दा मामिलाको छिनोफानो हुन थालेपछि इनरुवा ७ चाँदबेला र गढी गाउँपालिकाका बासिन्दाका लागि सद्भाव समिति आपतविपद्मा पहिलो रोजाइमा परिरहेको छ । प्रहरी र अदालत धाउँदा मुद्दा छिनोफानो हुनै समय लाग्थ्यो । सद्भाव समितिको पहलमा क्षणभरमै पक्ष, विपक्षमा छलफल गरी सद्भावपूर्ण मेलमिलाप हुन थालेपछि स्थानीय उत्साहित छन् । सामाजिक सद्भाव तथा सुरक्षा केन्द्र गढीका संयोजक लक्ष्मीनारायण चौधरीले भने, आफन्तहरूकै बीचमा बिनाकुनै खर्च मुद्दा छिनोफानो हुन थालेपछि समितिप्रतिको विश्वास बढेको छ ।चौधरीका अनुसार घरायसी झैंझगडा, बालविवाह, लैंगिक हिंसा, लागूऔषध जस्ता घटना स्थानीय तवरमै मेलमिलाप केन्द्रमार्फत छिनोफानो हुने गरेको छ । केन्द्रले जटिल प्रकृतिका समेत गरी २ सय बढी मुद्दा मामिला समूहमार्फत मिलाएको उनले बताए । विशेषगरी समाजमा हुने आपसी भैंझगडा, जातीय र सामाजिक द्वन्द्व, छिमेकीबीचको झगडा मिलाउँदै सद्भाव जोड्न सफल भएका छौं, उनले भने ।यूएनडीपीको सहयोगमा संकल्प सीबीआर नेपाल सुनसरीले थालेको सामाजिक सद्भाव कार्यक्रम थप प्रभावकारी बनाउन सरोकारवालाहरूले भूमिका निर्वाह गर्नुपर्ने स्थानीयको भनाइ छ । स्थानीय समुदायको मन जित्न सफल बन्दै गएको मेलमिलाप केन्द्रले आपसी भाइचारा र सद्भावमैत्री अवस्था सिर्जना गराएको चाँदबेलाका श्रीनारायण सिंहले बताए । संकल्प सीबीआरले सञ्चालनमा ल्याएको मेलमिलाप केन्द्रमात्रै नभएर महिला सशक्तीकरण र आर्थिक उन्नतिको प्रयासलाई समेत स्थानीयले मन पराएका छन् । विपन्न, दलित, गरिब समुदायका महिलाहरूलाई समूहमा आबद्ध गराई आत्मनिर्भर बनाउन संस्थाले विभिन्न रोजगारीमूलक तालिम तथा च्याउ खेती कार्यक्रम सञ्चालन गर्दै आएको छ । नमुना महिला कृषक समूहकी सचिव शर्मिला चौधरी समूहमा आबद्ध भई थालिएको सामूहिक कार्यले सोचेभन्दा बढी प्रतिफल दिन थालेको बताउँछिन् । च्याउ बेचेर आएको रकम बाँडफाँट गरी परिवारका गर्जो टार्न थालेको उनको भनाइ छ । संकल्प सीबीआरका कार्यक्रम संयोजक नगेन्द्र चौधरीले सामाजिक सद्भाव तथा लोकतान्त्रिक सहभागिता नामक परियोजनाले जातीय तथा धार्मिक सहिष्णुता कायम गराउनुका साथै सांस्कृतिक पक्षलाई मजबुत तुल्याएको बताए ।संस्थाका अध्यक्ष लखनलाल साहले कार्यक्रम लागू भएका क्षेत्रबाट सकारात्मक सुझाव प्राप्त भइरहेकाले कार्यक्रमको निरन्तरतासहित थप प्रभावकारिताका लागि कटिबद्ध रहेको बताए । संस्थाले कार्यक्रमको प्रभावकारितासहित पारदर्शिता र जवाफदेहितालाई आत्मसात् गरी अघि बढेकाले समेत सबैको विश्वास बढदै गएको साहको भनाइ छ ।"
वर्ष दिनमा पनि बनेन डेढ सय मिटर सडक,"भरतपुर पूर्वपश्चिम राजमार्गअन्तर्गत भरतपुर महानगर१२ स्थित गोन्द्राङ जंगलछेउ सवारी जाम नभएको दिन हुँदैन । जाममा फस्नुपर्दा यात्रु दिक्क छन् । यसको मुख्य कारण हो, सडकमा टोल प्लाजा निर्माणका लागि खनिएको खाडल । एक वर्षअघि सडक निर्माण थालिए पनि ठेकेदारको लापरबाहीले अझै पूरा हुन सकेको छैन । सडक डिभिजन कार्यालयले आहान गरेको १ सय ५० मिटर सडक निर्माण (टोल प्लाजा) को ठेक्का स्थानीय टिडी कन्स्ट्रक्सनले १ करोड १५ लाखमा सकारेको थियो । २०७३ माघ २८ गते सम्झौता गरी काम थालेको कम्पनीले २०७४ असार मसान्तसम्ममा निर्माण सम्पन्न गरिसक्नुपथ्र्यो । डिभिजन प्रमुख धर्मेन्द्र झाले ठेकेदारको ढिलासुस्तीले समयमा काम सम्पन्न हुन नसकेको बताए । हामीले पटकपटक ताकेता गरेका हौं, उनले भने, ठेकेदारले आर्थिक अवस्था दर्शाएर काम गर्दै छाड्दै गर्यो । त्यसैले समयमा सकिएन । सम्झौता अवधि सकिएपछि डिभिजनले ६ महिना म्याद थपिदिएको थियो । थप म्यादअनुसार पुस मसान्तसम्मको अवधि पाएको ठेकेदारले अझै काम पूरा नगरेको हो । गेन्द्राङमा सडक बोर्डले सवारीसित दस्तुर उठाउन ढाट राखेको छ । त्यही सडकमा टोल प्लाजा निर्माण गर्न लागिएको हो । यो राजमार्गमा दैनिक १० हजारभन्दा बढी सवारी ओहोरदोहोर गर्छन् । दस्तुर तिर्न रोकिने सवारीले ब्रेक लगाउँदा सडक भत्किने भएकाले यस्तो स्थानमा टोल प्लाजा निर्माण गर्नुपर्ने डिभिजन प्रमुख झाले बताए । सडक बोर्डले उठाउने दस्तुरको दुईतिहाइ रकम सडक निर्माणमै लगाउनुपर्ने नियम छ । तर, यहाँ दस्तुर असुल्ने स्थानकै सडकको बिजोग छ । ठेकेदारको लापरबाहीले यात्रुले सास्ती भोग्नुपरेको एक स्थानीयले बताए । राष्ट्रिय राजमार्ग भत्काएर लामो समय अलपत्र छाडिँदा वर्षामा पानी जमेर हिलाम्मे थियो । अहिले धूलो उडेर हिँड्नै नहुने भएको छ । खाडलकै कारण सवारी जाम हुने भएकाले खुलाउन हम्मे पर्ने गरेको गोद्राङका प्रहरी सहायक निरीक्षक सीताराम खतिवडा बताउँछन् । एकातिर सडक दस्तुर उठाउन सवारी रोक्छन्, उनले भने, अर्कातिर प्लाजा बनाउन सडक खनेर राखिएको छ । यसले दिनहुँ जाम हुन समस्या छ । प्लाजा निर्माण गर्दा पहिले सडक खनेर ग्राभेल राख्नुपर्छ । त्यसपछि पीसीसी गर्नुपर्छ । त्यसलगत्तै आरसीसी ढलान गरी २८ दिन राख्नुपर्छ । यो अवधिमा सबारी चलाउन दिनुहुन्न । ठेकेदारले एकतर्फ पीसीसीको काम सके पनि अर्कातिर त्यत्तिकै छाडेका थिए । अहिले फेरि काम थालिएको झाले जानकारी दिए । ठेकेदार टेक गुरुङले काम सम्पन्न भएअनुसार समयमा बिलको रकम भुक्तानी नदिइँदा समस्या परेको बताए । काम गरेअनुसारको रकम समयमा भुक्तानी पाइएन, उनले भने, रकम अभावले निर्माण सामग्री खरिद गर्न सकिएन । मजदुरलाईसमेत पारिश्रमिक दिन नसकेर काम रोकिएको हो । उनले अहिले ऋण काढेर काम थालिएकाले एक महिनाभित्रै निर्माण सम्पन्न हुने दाबी गरे ।"
विद्यालय बनाउन कस्सिए आइरिस नागरिक,"महेन्द्रनगर पर्यटकका रूपमा आएका एक आइरिस नागरिक नेपालमा यसरी रमाए कि स्वदेश फर्कनु साटो यतै घरजम गरेर बसे । नेपालमै सामाजिक काममा रमाए । काभ्रेको मन्डनदेउपुर२ मा प्राथमिक विद्यालय सञ्चालन गरिरहेको नगरहोप संस्थामा आबद्ध उनी यतिबेला विद्यालयको नयाँ भवन निर्माणका लागि आर्थिक स्रोत जुटाउने अभियानमा छन् । आयरल्यान्डका ४० वर्षीय डक क्लान्डिलन १० वर्षअघि नेपाल आएका हुन् । केही समयको बसाइमै उनी यतै रमाउन थाले । बिहे पनि यहीँ गरे । १ छोरा र १ छोरीका बुवा बने । डककै पहलमा काभ्रेको मन्डनदेउपुर, साटिकोरियोमा नगरहोप आधारभूत विद्यालय स्थापना भएको छ । त्यहाँ अहिले कक्षा १ का ६५ विद्यार्थी अध्ययनरत छन् । अढाई वर्षअघिको शक्तिशाली भूकम्पले विद्यालय भवन चर्कियो । कक्षाकोठामा पढाइ गर्न सकिने अवस्थै रहेन । भूकम्पलगत्तै विद्यालय भवन पुनर्निर्माण अनि नयाँ कक्षाकोठा बनाउन अघि सरेका उनले स्रोत जुटाउन आफ्नै देशवासीलाई गुहारे । साहसिक काम गरेर दाताहरूलाई आकर्षित गर्ने योजना बनाए । उनीहरूलाई आफ्नो कामप्रति खुसी तुल्याएर सकेसम्म बढी सहयोग संकलन गर्नु थियो । अनि डक निस्किए साइकलमार्फत मेचीमहाकाली यात्रामा । साँच्चै भन्ने हो भने आजको दिन अति नै खुसी छु, पुस २४ गते काँकडभिट्टाबाट यात्रा सुरु गरी २० औं दिन कञ्चनपुरको सीमानाका गड्डाचौकी पुगेका उनले भने, साइकल यात्रा सुरु भएपछि उता आयरल्यान्डमा मेरा शुभचिन्तकले २० हजार युरो संकलन गरिसकेका छन् । यात्राका योजनाकार डक, उनका मित्र अर्का आइरिस नागरिक लेनी मक गिनिस तथा दुईजना नेपाली अर्जुन रिखाम मगर र अर्जुन ठटालसहित ४ जनाको टोली २० दिनमा १ हजार १ सय ७० किलोमिटर दूरी छिचोल्दै शनिबार गड्डाचौकी पुगेर यात्रा समापन गरेको हो ।नगरहोप आधारभूत विद्यालयलाई कक्षा ५ सम्म विस्तार गर्ने डकको योजना छ । ६ कोठे भवन प्राइमरी ब्लक बनाउने योजना छ, उनले भने, यसका लागि ४० हजार युरो (करिब ५० लाख रुपैयाँ) लाग्ने अनुमान छ, अबको २ वर्षपछि विद्यालय भवन निर्माण सम्पन्न हुनेछ । उनले पुरानो भवन भूकम्पले चर्केर बस्नै नहुने भएपछि अघिल्लो वर्ष भत्काएर पुनर्निर्माण गरिएको जानकारी दिए । २०६७ सालमा दिव्या घिमिरेसँग बिहे गरेका डकको ससुराली विराटनगर हो । अहिलेको बसोबास ललितपुर, टीकाथलीमा छ । नगरहोपले भूकम्पपछि शिक्षा क्षेत्रमा विभिन्न काम गरेको डक बताउँछन् । विद्यालय भवन निर्माण गर्न आफू ४० वर्ष पुगेको अवसरमा आयरल्यान्डबाट कम्तीमा ४० हजार युरो संकलन गर्ने अठोट लिएको पनि उनले सुनाए । यात्राका सहभागी अर्का आइरिस नागरिक लिन पनि नेपाललाई नजिकैबाट हेर्न पाएकोमा निकै रमाएका छन् । पहिलोपटक नेपाल आएको हुँ, अति नै रमाइलो लाग्यो, उनले भने, रियल्ली एड्भेन्चर, नेपाल राम्रो, नेपाली झनै राम्रा, चाँडै दोस्रोपटक आउने योजना मिलाउँछु । लेनी आयरल्यान्डका टुर एन्ड ट्राभल व्यवसायी हुन् ।पूर्वपश्चिम यात्राका क्रममा उनीहरूले आधा भाग हुलाकी राजमार्ग भएर पार गरे भने आधा पुरानै राजमार्गबाट । पूरा यात्राभरि १ दिन मात्र लुम्बिनीमा बस्यौँ, बाँकी दिन दैनिक ६५ देखि ७० किलोमिटरसम्म पार गर्यौं, डकले सुनाए, कहीँ कतै समस्या भएन, महेन्द्रनगर आइपुग्दा यहाँको लिटिल बुद्ध स्कुलका ६ जना विद्यार्थी पनि हाम्रो यात्रामा सहभागी भए । यहाँको अतिथि होटलले पनि खानेबस्ने सबै सुविधा नि:शुल्क उपलब्ध गरायो ।"
सहकारी हस्तान्तरण सुरु,"काठमाडौं सहकारी तथा गरिबी निवारण मन्त्रालयले संघ, प्रदेश र स्थानीय तहमा सहकारीहरू हस्तान्तरणको काम सुरु गरेको छ । कार्यक्षेत्रअनुसार संघ, प्रदेश र स्थानीय तहमा सहकारीहरू हस्तान्तरणको प्रक्रिया सुरु भएको हो । पहिलो दिन मकवानपुरका करिब ५ सय सहकारी स्थानीय तहमा हस्तान्तरण गरिसकेका छौं, मन्त्रालयका सचिव गोपीनाथ मैनालीले भने, सबै जिल्लामा सहकारीहरूको अभिलेख गर्ने काम भइरहेको छ । चाँडै सबै ठाउँमा तीनवटै तहलाई बाँकी सहकारी हस्तान्तरणको काम हुनेछन् । संविधान जारीसँगै सहकारीहरूको दर्ता, प्रवद्र्धन र नियमनको काम रोकिएकाले हस्तान्तरण गरी उक्त प्रक्रिया पुन: सुरु गर्न ढिला भइसकेको उनले बताए । हस्तान्तरणको काम पूरा भएपछि स्थानीय तह, प्रदेश सरकार र संघले आआफ्नै ढंगले दर्ता, अनुगमन, सहकारी प्रवद्र्धन र नियमनको कामहरू गर्नेछन् । उनका अनुसार मुलुकभर ३४ हजार ५ सय १२ वटा सहकारीहरू छन् । प्रदेशको कार्यक्षेत्रभित्र पर्ने सहकारीको संख्या करिब एक हजार र करिब डेढ सय संघको मातहतमा रहने अनुमान उनले गरे । उनका अनुसार साझा सहकारीहरू संघमा पर्छन् । तर ८ सय ३३ वटा साझा सहकारीहरू रहे पनि हालसम्म सबैजसो बन्द भइसकेकाले करिब डेढ सय मात्रै संघको मातहतमा सहकारीहरू रहने उनको अनुमान हो । उनका अनुसार साझा प्रकाशन, साझा स्वास्थ्य, साझा सेवा र साझा यातायात सञ्चालनमा छन् । अन्य केही साझा सहकारीहरू पनि सञ्चालनमा भएको हुन सक्ने अनुमान छ ।संविधान अनुसार सहकारीको क्षेत्राधिकार तीनवटै तहका लागि तोकिएको छ । मुलुकभर काम गर्ने सहकारीहरू र सहकारीसँग सम्बन्धित बृहत् नीति नियमको अधिकार संघलाई छ । दुई वा दुईभन्दा बढी स्थानीय तहलाई कार्यक्षेत्र बनाएका सहकारीहरूको क्षेत्राधिकार प्रदेशभित्र पर्छ । एक स्थानीय तहलाई मात्रै कार्यक्षेत्र बनाएका सहकारीहरू भने स्थानीय तहभित्र पर्छन् । हाल कुन कुन सहकारी कुन तहमा पर्ने भन्ने विषयमा अभिलेख गर्ने काम भइरहेको मैनालीले बताए । अभिलेखको काम करिबकरिब अन्तिम चरणमा छ, उनले भने । धेरै सहकारी भएका जिल्लाहरूमा सहकारी मन्त्रालयका उच्च अधिकारीहरूकै उपस्थितिमा हस्तान्तरण गर्ने योजना रहेको उनले बताए । तत्कालै काठमाडांै र ललितपुरका सहकारीहरू स्थानीय तहमा हस्तान्तरण गरिने योजना मन्त्रालयको छ । प्रदेश सरकार बनेपछि प्रदेशमा हस्तान्तरण गर्ने तयारीका साथ काम भइरहेको छ । सहकारी हस्तान्तरण गर्नुपूर्व सम्बन्धित स्थानीय तहको प्रमुख र उपप्रमुखलाई अनुशिक्षणसमेत दिने गरिएको छ । स्थानीय सहकारीबारे आधारभूत जानकारी दिन अनुशिक्षणको आयोजना गरिएको हो ।अनुशिक्षणमा स्थानीय तहका अधिकारीहरूले पहिलो नम्बरमा कानुन नै नबुझेको अवस्था देखियो, उनले भने, कर्मचारी अभाव र स्रोतको सुनिश्चितता पनि नभएको गुनासो उनीहरूको छ । यसका लागि मन्त्रालयले थप कर्मचारी र स्रोत दिन नमिल्ने व्यवस्थाको जानकारी गराएको उनले बताए । सबै ठाउँमा यसबारे जानकारी दिँदै सहकारी हस्तान्तरण गर्ने योजना मन्त्रालयको छ । स्थानीय तहका लागि सहकारी ऐनको नमुना संघीय मामिला तथा स्थानीय विकास मन्त्रालयले जारीसमेत गरिसकेको छ । प्रदेश संरचना बनिनसकेकाले प्रदेशको विषयमा भने प्रस्तावित कानुनी संरचनाको व्यवस्था हुन सकेको छैन ।उनका अनुसार मुलुकभरका सहकारीमा करिब ९४ अर्ब रुपैयाँ सेयर पुँजी छ । करिब ४ खर्ब रुपैयाँ पुँजी परिचालन सहकारीहरूले गरेका छन् । सबै सहकारीहरूमा ६७ लाख ५४ हजार २ सय ७३ जना सेयर सदस्य छन् । ५७ हजार जनाले प्रत्यक्ष रोजगारी पाएका छन् । सहकारीहरूमध्ये सबैभन्दा बढी बचत तथा ऋण सहकारीको संख्या बढी छ । देशभर यी सहकारीको संख्या १३ हजार ८ सय ८६ हो । त्यसपछि बहुउद्देश्य सहकारीहरूको सख्ंया बढी छ । अब सबै सहकारीहरू हस्तान्तरण भइसके पनि उनीहरूले मर्ज गर्ने, गुणस्तरीय सेवा दिने र ब्रान्डिङ गर्नेमा ध्यान दिनुपर्छ, उनले भने । अर्थ मन्त्रालयले तयार पारेको वित्तीय क्षेत्र विकास रणनीति २०७३७४२०७७७८ अनुसार नेपाली समाजमा गुठी, पर्म, ढिकुरी, धर्मभकारी आदिका रूपमा सदियौंदेखि सहकारीका अवधारणा रहंदै आएको छ । तर आधुनिक सहकारी आन्दोलनको सुरुआत राप्ती उपत्यकामा २०१३ सालमा सञ्चालित बाढी पीडित राहत कार्यक्रमबाट भएको हो । सहकारी समाज ऐन, २०१६ लागू भएपछि यसले कानुनी मान्यता पाएको हो । सहकारी ऐन, २०४८ तथा राष्ट्रिय सहकारी विकास बोर्ड ऐन, २०४९ कार्यान्वयनमा आए पश्चात् सहकारी क्षेत्रले व्यापकता पाएको हो । २०४९ सालमा स्थापित नेपाल बचत तथा ऋण सहकारी महासंघले सहकारी क्षेत्रको प्रवद्र्धन तथा सवलीकरण गर्दै उनीहरूको वित्तीय, सामाजिक र सांस्कृतिक उद्देश्य हासिल गर्नमा थप सघाउ पुर्याउंँदै आएको छ ।०६९ जेठ ५ को मन्त्रिपरिषद्को निर्णयले सहकारीसमेत हेर्ने गरी सहकारी तथा गरिबी निवारण मन्त्रालय गठन भएको छ । सहकारीसँग सम्बन्धित नीति, योजना तथा कार्यक्रमको तर्जुमा, कार्यान्वयन, अनुगमन र मूल्यांकन, सहकारीे संघसंस्थाको विकास, सुदृढीकरण र नियमन, सहकारी र आर्थिक विकास, सहकारीको प्रवद्र्धन र संरक्षण, अन्तर्राष्ट्रिय सहकारी संगठनसम्बन्धी विषयमा यो मन्त्रालयले काम गर्दै आएको छ । अन्तर्राष्ट्रिय र बृहत् नीति नियमको विषयमा संघले काम गर्ने छ । बाँकी कामहरू भने प्रदेश र स्थानीय तहले गर्न पाउनेछन् ।"
इन्धनबाट प्रदूषण शुल्क ४ अर्ब ६६ करोड,"काठमाडौं प्रदूषण शुल्क शीर्षकमा इन्धनबाट करिब ४ अर्ब ६६ करोड रुपैयाँ संकलन भएको छ । वायु प्रदूषण नियन्त्रण गर्न सरकारले आर्थिक वर्ष ०६५६६ बाट प्रदूषण शुल्क शीर्षकमा कर लगाउँदै आएको छ । उक्त शीर्षकबाट आयल निगमले हालसम्म उक्त रकम संकलन गरेको हो । निगमले पेट्रोल र डिजेलबाट प्रतिलिटर ५०५० पैसा उठाउँछ । बिक्री परिमाणबाट शुल्क उठाउने हुँदा उक्त रकम सर्वसाधारणले तिर्न बाध्य छन् । प्रदूषण शुल्कको नाममा उपभोक्ताबाट असुल्ने रकम भने खर्च हुने गरेको छैन । निगमका निमित्त नायब कार्यकारी निर्देशक नागेन्द्र शाहले आर्थिक ऐनअनुसार उक्त शीर्षकबाट रकम उठाएको बताए । सरकारको निर्णय अनुसार ०६६ बाट रकम संकलन गरेका छांै, उनले भने, अर्थले बैंक खाता नम्बर दिएको छ । संकलन गरिएको रकम उक्त खातामा जम्मा गरिदिने गरेका छौं । अर्थ मन्त्रालयको खाता नम्बरमा बुझाएपछि बोधार्थ पत्र जनसंख्या तथा वातावरण मन्त्रालयलाई उपलब्ध गराएको उनले बताए । त्यसपश्चात् खर्च भएनभएको निगमको दायित्वभित्र नपर्ने जनाएको छ । निगमका अनुसार ०६५६६ मा प्रदूषण शुल्कबापत ५ करोड ३४ लाख, ०६६६७ मा ३८ करोड ५८ लाख रुपैयाँ संकलन भएको थियो । ०६७६८ मा ४२ करोड ८ लाख, ०६८६९मा ४२ करोड ४६ लाख, ०६९७० मा ४६ करोड ९८ लाख, ०७०७१ मा ५३ करोड १० लाख रुपैयाँ अर्थको खातामा जम्मा गरेको निगमले जनाएको छ । निगमका अनुसार ०७१७२ मा ५९ करोड १४ लाख, ०७२७३ मा ५१ करोड ६६ लाख, ०७३७४मा ८५ करोड २० लाख र ०७४७५ मा करिब ४२ करोड रुपैयाँ (साउनदेखि पुससम्म) तिरेको छ । प्रदूषण शीर्षकमा पर्याप्त संकलन भए पनि रकम परिचालन हुन सकेको छैन । वातावरण मन्त्रालयका सूचना अधिकारी रामप्रसाद लम्सालले उक्त शीर्षकबाट संकलन भएको रकम सदुपयोग नभएको बताए । प्रदूषण शीर्षकमा इन्धनको रकम अर्थले उठाउँछ, उनले भने, रकम उठाउँदा प्रदूषण शुल्कको नाममा भए पनि वातावरण मन्त्रालयले प्राप्त गरेको छैन । रकम अर्थले राजस्वका रूपमा राखेको उनले बताए । मन्त्रालयकै अध्ययनप्रतिवेदनले उपत्यकामा प्रदूषण व्यापक बढेको छ । प्रदूषण बढ्ने क्रम जारी छ । तर, नियन्त्रणको थालनी भएको छैन । जानकारहरूका अनुसार प्रदूषण बढ्नुको मुख्य कारण यातायातका साधनबाट निस्कने धूवाँ, सडकमा उड््ने धूलो हो । सडकहरू समयमै निर्माण नहुँदा पनि प्रदूषणको मात्रा बढेको विज्ञहरू बताउँछन् । यस्तै उपत्यका आसपासमा रहेका इँटा उद्योगहरूका कारण पनि प्रदूषण बढदै गएको छ । तर, प्रदूषण नियन्त्रणकै लागि उपभोक्ताबाट असुल गरेको रकम ढुकुटीमा थन्किएको छ । वातावरणले प्रदूषण नियन्त्रणसम्बन्धी कार्यक्रम सार्वजनिक नगरेकाले पनि अर्थले सोही शीर्षकमा रकम दिएको छैन । प्रदूषण शुल्कबापत जम्मा गरिएको रकम खर्च गर्न कार्यविधि बनाउनुपर्छ । स्रोतका अनुसार कार्यविधि वातावरण र भौतिक मन्त्रालयबीच कसले बनाउने भन्ने विवाद छ । अर्थ राजस्व सचिव शिशिरकुमार ढुंगानाले वातावरण संरक्षणका लागि रकम दिएको बताए । सरकारले विभिन्न शीर्षकको माध्यमबाट रकम संकलन गर्छ, उनले भने, प्रदूषण शीर्षकमै रकम नदिए पनि आवश्यकताअनुसार विभिन्न शीर्षकमा खर्च गर्न रकम उपलब्ध गराएका छौं । निगमले पेट्रोल डिजेलमा प्रदूषण शुल्क उठाए पनि मट्टीतेल, हवाई इन्धन र खाना पकाउने एलपी ग्यासमा भने असुलेको छैन । निगमले सडक मर्मतसभार कर शीर्षकमा पनि चर्को शुल्क असुलेको छ । निगमको तथ्यांकअनुसार उक्त शीर्षकमा प्रतिलिटर पेट्रोलमा ४ रुपैयाँ, प्रतिलिटर डिजेलबाट २ रुपैयाँ असुल्दै आएको छ । मट्टीतेल, हवाई इन्धन र एलपी ग्यासमा भने उठाएको छैन ।"
मिदिमखोलाबाट बिजुली उत्पादन,"लमजुङ (कास) मिदिमखोलामा निर्माण गरिएको ३ मेगावाटको मिदिमखोला (करापू) साना जलविद्युत् आयोजनाले व्यावसायिक उत्पादन थालेको छ ।व्यावसायिक उत्पादन थाल्नुअघि आयोजनाले नेपाल विद्युत् प्राधिकरणलाई १५ दिन नि:शुल्क विद्युत् प्रदान गरिसकेको छ । सबैखाले परीक्षण सकिएपछि दुई साताभन्दा बढी परीक्षण उत्पादन गरिएको थियो । परीक्षण उत्पादन सफल भयो । व्यावसायिक उत्पादनको लागि प्रसारण लाइनमा जोडिसक्यौं । मिटर युनिट सञ्चालन भइसक्यो, आयोजनाका प्लान म्यानेजर सुशील अधिकारीले भने । उनका अनुसार गत सोमबार मध्याह्नबाट व्यावसायिक उत्पादन थालिएको हो । हामीले व्यावसायिक उत्पादन थाल्यौं भनेर प्राधिकरणलाई पत्राचार गर्यौं । प्राधिकरण र आयोजनाको संयुक्त बैठकबाट औपचारिक घोषणा हुन बाँकी छ, उनले भने । औपचारिक घोषणाका लागि प्रवद्र्धक युनियन हाइड्रोपावर लिमिटेड र प्राधिकरणबीच बैठकको तयारी भइरहेको उनले बताए ।तीन साताअघि स्थानीयको आन्दोलनका कारण परीक्षण प्रसारणकार्य नै रोकिएको थियो । स्थानीयसँगको सहमतिपछि पुन: परीक्षण प्रसारण थालिएको थियो । दुवै टर्बाइनको परीक्षण सफल भएपछि पानीको अभावमा युनिट १ मात्रै सञ्चालनमा आएको र ८ सय किलोवाट विद्युत् उत्पादन भइरहेको अधिकारीले बताए । अहिले पानी कम छ । वैशाखजेठपछि पानी बढ्न थाल्छ । हामी पूरै क्षमतामा विद्युत् उत्पादन गर्छौं । आयोजनामा २ वटा फ्रान्सिस टर्बाइन जडान गरिएको छ ।युनियन हाइड्रोपावर लिमिटेडले २०७२ को पहिलो महिनादेखि निर्माण थालेको आयोजना तोकिएको समयभन्दा करिब ६ महिना ढिला सकिएको हो ।"
एकातिर सर्भे अर्कैतिर पुल,"धरान मोरङ सुनसरी पुल निर्माण आयोजनाले माटो परीक्षण र लागत इस्टिमेट सेउतीमा गरेको आधारमा सुनसरीको बक्लौरीमा पुल निर्माण गर्ने योजना बनाएको छ । सुनसरी मोरङ पुल निर्माण आयोजनाले धरान १५ श्यामचोक पूर्व सेउती खोला हँुदै मोरङको केराबारी जाने सडक जोड्न गत पुस २३ गते पत्रिकामा टेन्डर आह्वान गर्यो । १ सय २५ मिटर लामो पुलको कुल लागत करिब १० करोड रुपैयाँ इस्टिमेट पनि गर्यो । पुल निर्माणका लागि एक साता नै लगाएर माटो परीक्षण समेत गर्यो । माटो परीक्षण सकिएर टेन्डर खोल्ने बेलामा आयोजनाले सेउतीमा पुल निर्माण गर्ने योजना नभएको र सुनसरीको बक्लौरीतेत्तरियाबीचको खोलामा पुल निर्माण गर्ने भनेपछि स्थानीय बासिन्दा र जनप्रतिनिधिहरू झस्किए । एकातिर सर्भे गरेर अर्कोतिर पुल बनाउने कतै नभएको प्राविधिक नियम सुनेपछि स्थानीय बासिन्दा र जनप्रतिनिधिहरूले आयोजनाले सेउती पुल निर्माण योजना अन्यत्र सार्ने षड्यन्त्र गरेको भन्दै शनिबार संघर्ष समिति गठन गरेका छन् । धरान१५ स्थित श्यामचोक पूर्व रहेको सेउती खोलामा बन्न लागेको पुल अन्यत्र सार्न खोजिएको भन्दै स्थानीय बासिन्दाले यथास्थानमै पुल निर्माणका लागि दबाब दिन संघर्ष समिति गठन गरेको हो ।धरान उपमहानगरपालिका १५ का वडाध्यक्ष नरेशकुमार इवारमले भने, धरानदेखि मोरङको उत्तरी क्षेत्र केराबारी जोड्न सेउतीमा पुल निर्माणका लागि माटो परीक्षण भएर टेन्डरसमेत भइसकेको छ । पछिल्लो समयमा सेउतीमा निर्माण गर्ने पुलको बजेटलाई सुनसरीको बक्लौरी तेत्तरियामा सार्नका लागि षड्यन्त्र भएको छ ।उनले धरानको सेउतीका लागि विनियोजन भएको पुल निर्माणको बजेट कुनै पनि हालतमा अर्को क्षेत्रमा सार्न नदिने बताए । उनले भने, स्थानीय बासिन्दालाई झुक्याउन सके पनि जनप्रतिनिधिलाई झुक्याउने प्रयास नगर्न चेतावनी दिन चाहन्छौं । उनले पूर्वनिर्धारित योजना र बजेट विनियोजनअनुसार सेउतीमा यसै आर्थिक वर्षबाट पुल निर्माण सुरु नभए आन्दोलन गर्ने बताए । स्थानीय लोकबहादुर थिङको संयोजकत्वमा गठित १ सय ६३ सदस्यीय संघर्ष समितिले इटहरीस्थित सुनसरीमोरङ पुल निर्माण आयोजनाको कार्यालयमा धर्ना दिने भएका छन् ।संघर्ष समितिका संयोजक थिङले सरकारले पुल निर्माण गर्न लागेको स्थल र माटो परीक्षण गरेको स्थल देखाउँदै भने, यो ठाउँका लागि भनेर छुट्टिएको हामीलाई घामजत्तिकै छर्लंगै छ । बजेट षड्यन्त्रपूर्वक अन्यत्र सार्ने खेल भएको छ ।स्थानीय बासिन्दाले संघर्ष समिति गठन गरे पनि सुनसरी मोरङ पुल निर्माण आयोजनाका प्रमुख कैलाश साहले पुल सार्ने षड्यन्त्र नगरेको बताए । उनले बक्लौरीमा बन्न लागेको पुलको प्वाइन्टचाहिँ श्यामचोक पूर्व सेउतीमा भेटिएको भनेर उत्पटयाङ जवाफ दिए । बक्लौरी र श्यामचोक पूर्वको सेउतीबीच करिब १५ किलोमिटरको दूरी छ । उनले श्यामचोक पूर्वको सेउतीमा पुल बनाउने कार्यक्रम, योजना र बजेट नै नभएको र नआएको बताए । उनले भने, सोइल टेस्ट र डिजाइन भएको हो तर पुल बनाउने बजेट आएको छैन । उनले सरकारले १० देखि १५ लाख रुपैयाँसम्म बजेट दिए अन्य स्रोतबाट व्यवस्था गरेर पुल बनाउन सकिने बताए । सुनसरी मोरङ पुल निर्माण आयोजनाले २ सय मिटर लम्बाइभन्दा साना पुल निर्माण गर्दै आएको उनले बताए ।"
"निर्माणमा ढिलासुस्ती, सञ्चालन अनिश्चित","इन्धन आयातमा समस्यामुलुकमा प्रयोग हुने झन्डै ७० प्रतिशत पेट्रोलियम पदार्थ यही नाकाबाट भित्रिने गरेको छ । आईसीपीबाट जाँचपास गर्ने र पुरानै नाकाबाट इन्धन नेपाल पठाउने हो भने दैनिक १ सय २५ टयांकर भित्रिने पेट्रोलियम पदार्थको परिणाम २० प्रतिशतमा झर्ने आयातकर्ता बताउँछन् । दुवैतिरको आईसीपी सञ्चालनमा आएपछि इन्धन भित्रिने पुरानो रुट (हालको वीरगन्ज रक्सौल भन्सार) बन्द गरिनेछ । भारतीय आयल डिपो हालको रक्सौल कस्टम नजिकै छ । इन्धन भित्रिने रुट परिवर्तन गरेपछि आईसीपी आउन नेपाली टयांकरले रेल्वे लिक पार गर्नुपर्ने हुन्छ । रक्सौल कस्टम नजिकै रहेको इन्डियन आयल कर्पोरेसनबाट नेपालका लागि लोड हुने पेट्रोलियम पदार्थ जाँचपासका लागि पनटोकास्थित आईसीपी पुग्नुपर्ने हुन्छ, एक आयातकर्ताले भने, दैनिक कम्तीमा ६ पटकसम्म रेल आवतजावत गर्ने उक्त ट्रयाक एक पटक रेल आउँदा कम्तीमा आधा घण्टा बन्द हुने गरेको छ । त्यसले सिर्जना गरेको ट्राफिक जाम सहज बन्न अर्को आधा घण्टा लाग्ने गरेको छ । यसरी दैनिक करिब ६ घण्टाभन्दा बढी उक्त सडक खण्डमा ट्राफिक जामको समस्या रहने गरेको छ । आईसीपी निर्माण भएपछि हाल सञ्चालनमा रहेको वीरगन्जरक्सौल भन्सारको अवस्था के हुने हो त्यसबारेमा पनि गृहकार्य नगरिएकामा व्यवसायी चिन्तित छन् । हाल रक्सौलस्थित आईओसी डिपोबाट इन्धन वीरगन्ज भित्रिँदा रेल्वे ट्रयाक पार गर्नुपर्दैन । आईसीपीमार्फत जाँचपास हुन थालेपछि दैनिक १ सय २५ टयांकर आउने इन्धनको संख्या २० मा झर्ने आयातकर्ता बताउँछन् ।"
इन्डोनेपाल व्यापार मेला सुरु,"देहरादून (भारत) (कास) भारतको उत्तराखण्डको राजधानी देहरादूनमा दोस्रो इन्डो नेपाल व्यापार तथा पर्यटन महोत्सव सुरु भएको छ । महोत्सवको भारतको उत्तराखण्डका मुख्यमन्त्री त्रिवेन्द्रसिंह रावतले उद्घाटन गरेका छन् । उद्घाटन समारोहमा बोल्दै उत्तराखण्डका मुख्यमन्त्री त्रिवेन्द्र सिंहले उत्तराखण्ड सरकार दुई देशबीच व्यापारिक सम्बन्ध स्थापित गर्न तयार रहेको बताएका छन् । उनले नेपाल र भारतका बीच सदियौंदेखी सम्बन्ध रहादै आएको चर्चा गर्दै उत्तराखण्ड सरकारबाट हुने व्यापारिकलगायतका सबै खालका सहयोग गर्न तयार रहेको बताए । हामी एकअर्काका सहयोगी राष्ट्र हौं, आफ्नो सम्बोधनको अधिकांश समय दुई देशबीचको सम्बन्धका बारेमा चर्चा गरेका उनले भने, आगामी दिनमा नेपालमा उत्तराखण्ड सरकारले के गर्न सक्छ त्यसमा आफ्नो सरकार तयार छ । उनले उत्तराखण्ड राज्यसँग जोडिएका नेपालका विभिन्न जिल्लाहरूमा आवश्यक सहयोग गर्न तयार रहेको प्रष्टाए । उत्तराखण्ड राज्य पनि पर्यटकीय दृष्टिकोणले महत्त्वपूर्ण रहेको चर्चा गर्दै उनले दुई देशबीचको पर्यटन अगाडि बढाउन उत्तराखण्ड सरकार तयार रहेको बताए । दुई देशबीच हुने व्यापार तथा पर्यटन मेलाले व्यापारिक सम्बन्ध मात्रै विस्तार नभई आपसी सम्बन्धसमेत विस्तार हुने बताए । उनले उत्तराखण्ड सरकार नेपालको विकासमा सधैं सहयोग गर्न तयार रहेको भन्दै मिलेर अघि बढ्नुपर्ने धारणासमेत राखे । उद्घाटन समारोहमा बोल्दै नेपाल वाणिज्य राज्यमन्त्री नरबहादुर चन्दले समेत दुई देशबीच व्यापारिक र पर्यटन महोत्सव हुनुले निकै फाइदा पुग्ने बताए । उनले अन्तर्राष्ट्रिय स्तरमा हुने यस्ता मेलाले दुई देशबीचको व्यापारिक सम्बन्ध प्रगाढ हुनुका साथै नेपालमा उत्पादन भएका वस्तुले अन्तर्राष्ट्रिय बजार पाउने धारणा राखे ।"
कालिगण्डकीमा पुल थपियो,"पाल्पा (कास) कालिगण्डकीको रिडीदेखि राम्दी हुँदै केलादी घाटसम्मको १ सय २० किलोमिटर क्षेत्रमा एउटा मात्र पक्की पुल थियो । हाल राम्दीस्थित सिद्धार्थ राजमार्गअन्तर्गतको उक्त पुल जीर्ण बनेको छ । ४५ वर्षअघि बनेको पुल सामान्य मर्मत गरिए पनि सवारी साधन रोकेर मर्मत गर्न मिलेको थिएन । अब भने रम्भा १ हुँगी घाटको पुल निर्माण कार्य सकिन लागेकाले राम्दी पुल मर्मत गर्नलाई वैकल्पिक मार्ग बन्ने भएको छ । यहाँ पुल निर्माण भएपछि सडक डिभिजनले राम्दी पुल मर्मतका लागि बाटो खुलेको जनाएको छ । हुँगीमा पक्की पुल निर्माण हुँदा यस भेगका धेरै बासिन्दालाई सहज हुने रम्भा गाउँपालिकाका अध्यक्ष विष्णुप्रसाद भण्डारीले बताए । वर्षौंदेखिको सपना हाल पूरा हुने अवस्थामा छ, भण्डारीले भने, जसले गर्दा यस क्षेत्रका बासिन्दालाई स्याङजा हुँदै पोखरासम्म जानलाई सहज हुने भएको छ । कालिगण्डकी करिडोरको हुँगी फाँटबाट स्याङ्जाको गल्याङ नगरपालिका जोड्ने गरी निर्माण सुरु भएको हुँगी घाट पुलको निर्माण कार्य अन्तिम चरणमा पुगेको छ । सडक डिभिजन कार्यालयका सूचना अधिकारी तथा इन्जिनियर पवित्रमणि आचार्यका अनुसार ०७१ मंसिरदेखि निर्माणको सम्झौता भएको हो ।"
रसुवागढीबाट साढे ७ अर्बको आयात,"रसुवा चालु आवको ६ महिनामा रसुवागढी नाकाबाट ७ अर्ब ८१ करोड १९ लाख रुपैयाँ बराबरको सामान आयात भएको छ । रसुवा भन्सार कार्यालयमा दर्ता भएर १ अब ११ करोड १४ लाख रुपैयाँ बराबरको सामान निर्यात भएको छ । यो नाकाबाट बर्सेनि सामान आयात हुने क्रम बढ्दै गएको छ । उत्तरी चीन जोड्ने रसुवागढीकेरुङ नाका ०७१ मंसिर १५ गतेदेखि विधिवत् रूपमा सञ्चालनमा आएको हो । ०७२ वैशाख १२ गतेको भूकम्पले केही महिना नाका बन्द हुन पुगेको थियो । भूकम्पका कारण तातोपानी नाका बन्द भएपछि चीनबाट हुने धेरैजसो आयात ०७२ मंसिरदेखि यही नाकाबाट हँुदै आएको छ । नाकालाई ०७४ भदौ १४ गते चीनले अन्तर्राष्ट्रिय नाका घोषणा गरेपछि सीमामा व्यापारी, व्यवसायी र सवारीको चाप बढ्दै गएको छ । रसुवागढी नाकाबाट दैनिक २ सय ५० भन्दा बढी कन्टेनर आवतजावत गर्ने गरेका छन् । सीमामा अध्यागमन, भन्सार, क्वारेन्टाइन, बैंक लगायतका कार्यालय छरिएर रहेकाले व्यापारीलाई जाँचपास गर्न समस्या परेको छ । चीनसँग जोडिएको अन्तर्राष्ट्रिय व्यापारिक नाका भए पनि रसुवागढीको नेपालपट्टि सुविधाको कमी छ । पानी पर्दा पहिरो, घाम लाग्दा धूलो उड्छ । हावा चल्दा माथिबाट ढुंगा खस्छ । नाकामा प्रहरीले पाल टागेर सुरक्षा जाँच गर्ने गरेका छन् । नाका सञ्चालनमा आएसँगै रसुवा भन्सार कार्यालयले दैनिक करोडौं राजस्व संकलन गर्ने गरेको छ । चालु आर्थिक वर्षको ६ महिनामा भन्सारले १ अर्ब ६१ करोड राजस्व संकलन संकलन गरेको छ । नाकाबाट तयारी कपडा, स्याउ, लेडिज सेन्डल, रबर, प्लास्टिकका जुत्ता चप्पल, हाते झोला, छालाको जुत्ता, मोटरको ब्याट्री, यूपीएस, प्लास्टिकका सामान लगायतका मुख्य वस्तुहरू पैठारी भइरहेको छ । नेपालबाट चीनतर्फ धातुको मूर्ति, मेहन्दी, दन्त मञ्जन, शृंगारका सामान, चाउचाउ, पास्ता, जुस जाम, चकलेट, उनी गलैंचा कार्पेट, चुइगम, हेयर आयल, हेयर क्रिम लगायतका मुख्य वस्तुहरू निकासी भइरहेको छ । भन्सार कार्यालय सीमाभन्दा डेढ किमि टाढा टिमुरेमा रहेको छ । भन्सारमा प्रयाप्त कन्टेनर पार्किङ गर्ने यार्ड छैन । भएको यार्डको क्षमता पनि निकै कमी रहेको छ । एकैचोटि धेरै कन्टेनर आउँदा भन्सारका कर्मचारीहरूले सडकमा नै उभिएर चेकजाँच गर्नुपर्ने अवस्था रहेको छ । भएको यार्ड पनि खुला ठाउँमा भएकाले पानी पर्दा काम गर्न नसकिने प्रमुख भन्सार अधिकृत गोपाल कोइरालाले बताए । खोलाको छेउमा अस्थायी भन्सार यार्ड रहेकाले अहिलेसम्म बिजुलीको व्यवस्था हुन सकेको छैन, उनले भने । बिजुली नहुँदा बेलुकासम्म चेकजाँच गर्न समस्या परेको छ । रसुवागढी नाकामा अझै पनि भौतिक पूर्वाधारको विकास नभएको व्यापारीहरू बताउँछन् । केरुङसम्म पुगेर आफ्नो सामान कस्तो अवस्थामा रहेको छ भन्ने कुरा देख्न र सामान ल्याउन सक्ने अवस्था नरहेको व्यापारी उत्तम गौतमले बताए । जिल्लाबाहिरका व्यापारी र चालकलाइ केरुङसम्म जान दिँदैनन्, आफ्नो गाडी र सामान कस्तो अवस्थामा छ बुझ्नै गाह्रो भएको छ, उनले भने । सडकको ठाउँठाउँमा पहिरो गएकाले यातायातको समस्या पनि उत्तिकै छ । जिल्लाबाहिरका व्यापारी तथा गाडी चालकलाई वान डे पास नहुँदा व्यापार गर्न झनै समस्या रहेको व्यापारीहरूले बताए । केरुङमा सामग्री हराउने, सवारी साधन बिग्रँदा बनाउन जान नपाउने तथा व्यापारमा सुरक्षा नभएको व्यापारीहरू बताउँछन् । भन्सार यार्ड व्यवस्थित नहुँदा सामान चोरी हुने र खुला ठाउँमा भएकाले पानी पर्दा समस्या रहेको व्यापारी वासु बस्नेतले बताए । सरकारले रसुवागढी भन्सारलाई छिट्टै व्यवस्थित गरिदिनुपर्यो, उनले भने । नाकाबाट व्यापारिक कारोबार बढे पनि सीमाको भौतिक अवस्था नाजुक छ ।"
हर्नामाडीमा हयाचरी,"हेटौंडा (कास) कुखुरापालक कृषकलाई चल्ला उपलब्ध गराउने उद्देश्यले यहाँ पोल्ट्री एन्ड हयाचरी उद्योग स्थापना गरिएको छ । हेटौंडा उपमहानगरपालिका १८ हर्नामाडीमा स्थापना गरिएको उद्योगले चल्ला उत्पादन गर्न थालिसकेको छ । व्यवसायी सुनील अधिकारी, विष्णु अधिकारी र तुलसी लामिछानेले करिब ८ करोड लगानीमा पोल्ट्री एन्ड हयाचरी उद्योग स्थापना गरेका हुन् । हयाचारी उद्योग स्थापना गर्ने तीनै जना कुखुरा व्यवसायी हुन् । श्रीलंकाबाट हवर्ड क्लासिकल जातको चार हजार पोथी र एक हजार भाले चल्ला ल्याइएको हो । उक्त जातको पोथी कुखुराले अण्डा पार्न थालेको छ । श्रीलंकाबाट उक्त जातको चल्ला प्रतिगोटा ६ सय ७० रुपैयाँमा ल्याइएको हो । हवर्ड क्लासिकल पोथीले २४ सातापछि अण्डा पार्न थाल्छ ।"
रोगले सुन्तला मासिँदै,"लमजुङ यो सिजनमा सुन्तलाबाट डेढ लाख रूपैयाँ आम्दानी लिएकी बेंसीसहर११ चिती स्याउतकी भगवती पन्तको हातमा ६ वर्षअघि एकै सिजनमा ६ लाख रुपैयाँ परेको थियो । पोहोर आम्दानी २ लाख ७० हजार भएको थियो, यस पटक आधै घटयो ।उनको करिब १० रोपनीमा रहेको तीन ठाउँका बगानमा ५ सय बोट थिए । बर्सेनि घट्दै अब करिब दुई सय बोट मात्रै छन् । बोट रोगाउँदै पर्न थालेपछि बचेकाबाट पनि फल्न घट्दै आयो, उनले भने नयाँ लगाउँछु, भएका बोट व्यवस्थापन गर्छु भनेको त ऋण पनि पाइएन । बेंसीसहर नगरपालिका १, धिमिरेका कृषक तिलकराज पन्तका अनुसार दशकअघि बगैंचामा ७ सय सुन्तलाका बोट थिए । सबै रोगाएर मरेपछि हाल सय बोट पनि बाँकी नरहेको उनले सुनाए । त्यतिबेला उनले सुन्तलाबाट ८ लाख रुपैयाँ आम्दानी गर्थे । गत वर्ष उनले सुन्तलाबाट ६० हजार रुपैयाँ आम्दानी गरे । यस वर्ष ४० हजारमा सीमित बन्यो । हिजो त्यत्रो बारीमा सुन्तला फलेको अहिले सोच्दा सपनाजस्तै लाग्छ । सबै रोगाएर सकिए, उनले भने, आधा बोट रोगले खायो, आधा बोट बगैंचा व्यवस्थापन गर्न नसक्दा सखाप भयो । सरकारी कार्यालयमा सुन्तला बाली जोगाउन बजेट आए पनि कृषकले बजेट नपाउँदा किसानले समस्या भोग्नुपरेको उनले गुनासो गरे । सुन्तलाको बोट सुके । सुन्तला फल्न छाडयो । हिजो ८ लाख रुपैयाँ आम्दानी हुने सुन्तला अहिले आफू खान र आफन्तलाई कोसेली दिन मात्रै ठीक भएको छ, उनले भने । उनका अनुसार सिङ्गो धिमिरे गाउँकाले दशकअघि डेढ करोड रुपैयाँसम्म आम्दानी गरेका थिए । अहिले सबै गरेर ३ लाख पनि मुस्किलले आम्दानी गरेको उनले बताए । बेंसीसहर ११, स्याउतका कृषक रमेशराज पन्तले २२ रोपनीमा सुन्तला खेती गरेका थिए । सुन्तला बिक्रीबाट हरेक वर्ष उनको आम्दानी ८ लाख रुपैयाँ हुन्थ्यो । बानिया पँधेरोको १ हजार २ सय बोट सखाप भएको र अहिले घर नजिकै सवा सय बोट मात्रै बाँकी रहेको उनले बताए । गत वर्ष डेढ लाख आम्दानी भएकोमा यस वर्ष ८० हजार रुपैयाँ मात्रै भेटेको उनले सुनाए । पन्तका अनुसार दशकअघि स्याउत र कोलडाँडाका किसानले १ सय १९ हेक्टरमा सुन्तला खेती गर्थे । कोलडाँडामा ५० र स्याउतमा सय जना व्यावसायिक कृषकले सुन्तला फलाएका थिए । बोट रोगाएसँगै क्षेत्रफल र उत्पादन घट्दै गएको छ । अहिले करिब ४०५० हेक्टरमा मात्रै सीमित बनेको उनले बताए । सुन्तलाका बोट हराभरा र सुन्तला लटरम्म फलिरहेका बेला दशकअघि कृषि कार्यालयले उदिपुरको धिमिरे र चितीको कोलडाँडा र स्याउतलाई पकेट क्षेत्र घोषणा गरेको थियो । सुन्तलाका कार्यक्रमहरू पनि सञ्चालन गरिएका थिए । कृषकहरूका अनुसार सुन्तलाका बोटहरू मर्न थालेपछि खेती गरिएको क्षेत्र र उत्पादन घटदै गएको छ । सुन्तला बचाउने कार्यक्रम पनि छैन । सुरुमा पातहरू पहेंलो हुने, बोटमा कमिला लाग्ने, दाना सानो साथै पातलो लाग्ने र अन्तमा टुप्पोबाट मर्दै गएर बोट नै सखाप हुने गरेको किसानले बताएका छन् । पछिल्लो समय कलमी गरेर सुन्तलाका बोट रोपिए पनि सफल हुन नसकेको उनीहरू बताउँछन् ।कृषि कार्यालयका अनुसार सामान्य वर्षको तुलनामा यस वर्ष उत्पादन करिब ५ दशमलव ७६ प्रतिशतले घटेको अनुमान छ । कार्यालयका प्राविधिक सहायक लालवीर चौधरीले यस वर्ष ४ सय ९३ हेक्टरमा ३ हजार ९ सय ९३ दशमलव ३ टन सुन्तला उत्पादन भएको रेकर्ड कृषिमा रहेको बताए । गत आर्थिक वर्ष ०७३०७४ मा ४ सय ९५ दशमलव ५ हेक्टर क्षेत्रफलमा ४ हजार ३३ दशमलव ५ टन उत्पादन भएको बताए । उनका अनुसार गत वर्षको तुलनामा १ प्रतिशतले कम देखिन्छ । आव ०७२०७३ मा ४ सय ९५ हेक्टर क्षेत्रफलमा ४ हजार ३४ टन उत्पादन भएको थियो । १ दशमलव ०८ प्रतिशतले उत्पादन घटेको देखिन्छ । कृषि कार्यालयको तथ्यांकले त्यति धेरै उत्पादन र क्षेत्रफलमा ह्रास नआएको देखिए पनि किसानले क्षेत्रफल र उत्पादन ह्वात्तै घटेको बताएका छन् । वरिष्ठ कृषि विकास अधिकृत कृष्णभद्र अधिकारीले सुन्तला बगैँचा र उत्पादन बढाउन बगैँचा सुदृढिकरण अभियान सञ्चालन गरिए पनि समस्याको समाधान हुन नसकेको बताए । बिरुवा वितरण गर्ने, मल वितरण गर्नेलगायतका काम गर्दै आएका थियौं । यस पटकदेखि सवै बजेट स्थानीय तहमा गएको छ । हामीले कार्यक्रम सञ्चालन गर्न पाउँदैनौं, उनले भने । उनका अनुसार सुन्तलामा भाइरस, जीवाणु र कुपोषणको समस्या देखिएकाले जति संघर्ष गरे पनि सुन्तला बोटहरू जोगाउन सकिएको छैन ।"
तरकारीको बेर्ना बेचेर आम्दानी,"बागलुङ (कास) ढोरपाटन५ खुँगाकी तिलकुमारी गैरे तरकारीको बेर्ना उत्पादन गरी घरपरिवार पाल्दै आएकी छन् । उनले प्याज, काउली, केराउलगायतका तरकारीको बेर्ना उमारेर बेच्ने गरेकी हुन् । त्यही बेर्ना उनको कमाइको आधार बनेको छ । गैरेले बेर्नासँगै व्यावसायिक तरकारी खेतीसमेत गर्दै आएकी छन् । उनी एक्ली भने होइनन् । खुँगाका शशिधर गैरे, श्रीधर गैरे र दिलकुमारी कँडेल पनि तरकारी खेतीसँगै बीउ उत्पादनबाट मनग्गे आम्दानी गर्दै आएका छन् । केही वर्षयता उनीहरूले बीउ उत्पादनबाट वार्षिक रूपमा २ देखि ३ लाख रुपैयाँ आम्दानी गर्दै आएका छन् । खुँगाका किसानहरूको कृषिउपजका लागि मुख्य बजार बुर्तिबाङ हो । गाउँभरका किसानले हामीसँग सम्पर्क गरी बेर्ना लैजाने गरेका छन्, गैह्रेले भनिन्, अत्यधिक चिसो भएकाले सबैले बेर्ना हुर्काउन नसकेपछि हामी दुईचार जना मिलेर लगाएका हौं । वर्षातमा झरी र हिउँदमा तुसारोबाट जोगाएपछि उनीहरूले बेर्ना बिक्री गर्न सकेको हो । रोजगारी अभावमा युवाहरू खाडी मुलुक हानिएपछि घरमा बसेका बूढाबूढीहरूले खेती गरी राम्रो आम्दानी लिने गरेका छन् । खाडीमा काम गर्न नजाऊ, बरु तरकारी लगाऊ भनेर धेरै सम्झाएँ, तर छोराहरूले मानेनन्, कँडेलले भनिन्, घरमै बसेर गाईभैंसीको मल प्रयोग गरी उत्पादन गरेको तरकारी र बेर्नाले राम्रै कमाइ भएको छ । वैदेशिक रोजगारीमा गएका युवाले सामान्य घर खर्च पनि पठाउन नसक्दा कृषिको कमाइबाट बचतसमेत गरेको उनले बताइन् । बुर्तिबाङ बजारमा आउने अधिकांश तरकारी तराईबाट आउने भएकाले उनीहरूको अग्र्यानिक तरकारी सहज बिक्री हुन्छ । हरेक दिन एकदुइटा जिपमा उनीहरूको तरकारी बजार पुग्ने गरेको छ । पहिलापहिला बोकेरै लैजानुपथ्र्यो, अहिले जिप चल्न थालेको छ, कँडेलले भनिन्, होलसेल पसलेसँग सल्लाह भएपछि घरैमा पैसा आइपुग्न थालेको छ । केही वर्षदेखि खुलेको कृषि सडकले फसल बिक्रीका लागि सहज भएको उनले बताइन् । गैरेटोलका ७ घरले व्यावसायिक रूपमा तरकारी खेती गरेका छन् भने उनीहरूको घरबाट बेर्ना लगेर झन्डै सय घरले खाने जोहो गरेका छन् । अधिकांशले बजारको तरकारी किन्न छाडेको स्थानीय कृषि प्राविधिक टेकमाया खड्काले बताइन् ।"
अग्र्यानिक खेतीमा युवा आकर्षण,"धुलाबारी (झापा) (कास) मेचीनगर ९ लीलाबस्तीमा स्थानीय केही युवाहरूले अग्र्यानिक काउली खेती गरिरहेका छन् । करिब १२ बिघा जमिन लिजमा लिएर काउली खेती गरिएको हो । स्थानीय रामहरि नेपाल, तेजबहादुर आचार्य, धननारायण श्रेष्ठ, इन्दिरा कार्की, राजेन्द्र कडरिया र चिरञ्जीवी भट्टराईले खेतीका लागि करिब २२ लाख रुपैयाँ खर्च गरेको बताए । अहिले काउलीले हराभरा बनेको लीलाबस्तीको यो जमिनमा कुनै प्रकारको खेतीपाती पहिले हुँदैन्थ्यो । तर, उत्साही युवाहरूको मिहिनेतले उक्त जमिन उब्जाउ भूमिमा परिणत भएको छ । केही उत्पादन नहुने जमिनमा खेती गर्न लागेको सुनेर सुरुमा स्थानीयवासी चकित भएका थिए, आचार्यले भने, अहिले खेती देखेर छक्क परेका छन् । हाल काउली, बन्दा, रायो, लसुन, खुर्सानी र आलु खेती गरेका छन् । निकट भविष्यमा अन्य बालीसमेत विस्तार गर्ने योजना रहेको खेतीमा संलग्न चिरञ्जीवी भट्टराईले जनाए । कृषि फार्मका सञ्चालक रामहरि नेपालले सबै उत्पादनहरू विषादीरहित रहेको दाबी गरेका छन् । अग्र्यानिक तरकारीको माग बजारमा धेरै छ । तरकारी बजारसम्म पुर्याउनै पाउँदैनौं, उनले भने, खेतमै आएर हारालुछ भइरहेको छ । फार्ममा चाँडै हाइटेक टनेल स्थापना गरी बाह्रमासे तरकारी र नर्सरी मार्फत तरकारीका बेर्ना उत्पादन गरिने कार्कीले बताइन् । सरकारको करिब ९ लाखसहित १२ लाखको लागतमा टनेल राखिने तयारी भइरहेको उनले जानकारी दिइन् । टनेल राखेपछि उत्पादन थप वृद्धि गर्न सकिन्छ, कार्कीले भनिन्, हामी मेचीनगर क्षेत्रका सर्वसाधारणलाई अग्र्यानिक तरकारी वितरण गर्ने योजनामा छौं । झापा, सोलुखुम्बु, ताप्लेजुङ, पाँचथरलगायत क्षेत्रका १६ जना ओजेटी विद्यार्थीहरूले फार्ममा इन्ट्रनसिप समेत गरिरहेका छन् ।"
दशगजा मिचेर सडक,"दमक भारतीय पक्षले नेपालसँग जोडिएको दशगजा क्षेत्रमा सडक निर्माण गरिरहेको छ । कचनकवल गाउँपालिका १ पिण्डलबारीस्थित नेपालभारत दशगजा क्षेत्रमा एकतर्फी ढंगले निर्माण थालेको हो । नेपाली पक्षले निर्माण नगर्न आग्रह गरे पनि त्यसको बेवास्ता गर्दै कामलाई तीव्रता दिएको छ ।नेपाल प्रहरी र सशस्त्र प्रहरीले आफ्ना उपल्ला निकायलाई यसबारे जानकारी गराए पनि कुनै प्रतिक्रिया आएको छैन । सडक निर्माण भइरहेको दशगजा क्षेत्र बिहारको किसनगन्ज जिल्लाको धन्तोला ग्राम पञ्चायतसँग जोडिएको छ । नेपालभारत सीमाको १२८ देखि १२९ नम्बर पिलरसम्मको दशगजा क्षेत्र नजिकैबाट सडक निर्माणको काम भइरहेको हो । भारतीय पक्षले दशगजा क्षेत्रलाई प्रभावित गर्ने गरी कालोपत्रे सडकको योजना अघि बढाएको छ ।इलाका प्रहरी कार्यालय राजगढका प्रहरी नायब निरीक्षक नेत्रविक्रम रानाले दशगजा क्षेत्र छुने गरी भारतीय पक्षले सडक निर्माण गरिरहेको बताए । सडक निर्माण नगर्न आग्रह गरे पनि भारतीय पक्षले बेवास्ता गरिरहेको छ, उनले भने, सुरुवातमै हामीले यो दशगजा क्षेत्र हो, यहाँ सडक निर्माण नगर्नुस् भनेर आग्रह गरेका थियौं । तर, अटेरी गरेर बाटो बनाइरहेका छन् । सशस्त्र प्रहरी बलको बोर्डर आउट पोस्ट (बीओपी) घेराबारीका निरीक्षक आनन्द महतोले पनि दशगजा क्षेत्रमा सडक निर्माण भइरहेको बताए । हामीले स्थलगत अवलोकनपछि काम रोक्न आग्रह गरेका थियौं, उनले भने । सशस्त्र प्रहरी बल सीमा सुरक्षा कार्यालय (सिसुका) का एसपी रमेश सुवेदीले दशगजा क्षेत्रमा सडक बनाइरहेको बारे ५ दिनअघि दुवै देशका सुरक्षा निकाय दशगजा क्षेत्रमै गएर छलफलसमेत गरेको जानकारी दिए । उक्त छलफलमा दशगजा क्षेत्रमा सडक निर्माण नगर्ने मौखिक सहमति भएको थियो, उनले भने ।भारतीय पक्षले दशगजा क्षेत्र नजिक एक्साभेटर लगाएर एकापट्टि माटो पुरेको छ । करिब ६ सय मिटरमा माटो पटान गरेपछि नेपाली पक्षले खबर पाएको थियो । संयुक्त सुरक्षा बैठकमा भारतीय सीमा सुरक्षा बल एसएसबीले दशगजा क्षेत्रमा निर्माण भइरहेको सडक रोक्न लगाउने आश्वासन दिएका थिए । उक्त सडक निर्माणको ठेक्का धन्तोला ग्राम पञ्चायतका सदस्य बताउने तेजनारायण गिरीले लिएका छन् । सुरक्षा निकायसँगको छलफलमा गिरीले स्थानीय निकायको बजेटबाट बाटो बनाउन थालेको जानकारी दिएको सशस्त्रका एसपी सुवेदीले बताए । सीमा स्तम्भ नभएको क्षेत्रमा सडक निर्माणको काम भइरहेकोले विवादित बनेको छ । सीमासम्बन्धी अन्तर्राष्ट्रिय कानुनअनुसार दशगजा क्षेत्रमा कुनै पनि राष्ट्रले भौतिक पूर्वाधार निर्माण गर्न मिल्दैन ।"
हेटौंडाचितवन खण्डमा टाइमकार्ड,"हेटौंडा दुर्घटना न्यूनीकरण गर्न पूर्वपश्चिम राजमार्गको हेटांैडाचितवन खण्डमा टाइमकार्ड लागू गरिएको छ । ट्रिपर र स्थानीय रूटमा चल्ने ट्रकका लागि यस्तो व्यवस्था गरिएको हो । उक्त सडक खण्डमा दुर्घटना बढेपछि पथलैयास्थित मध्यक्षेत्रीय ट्राफिक प्रहरी कार्यालय, जिल्ला ट्राफिक प्रहरी कार्यालय मकवानपुर र चितवनसँगको समन्वयमा पहिलो चरणमा ट्रिपर र ट्रकका लागि टाइमकार्ड लागू गरिएको प्रहरी निरीक्षक नवीन अधिकारीले बताए । छिट्टै यात्रुवाहक सवारी साधनमा समेत यस्तो व्यवस्था गर्नेछांै, उनले भने । ट्राफिक प्रहरी कार्यालयले यसअघि हेटांैडाकुलेखानीकाठमाडांै र हेटांैडासिस्नेरीकाठमाडांै खण्डमा सञ्चालन हुने साना सवारीमा समेत टाइमकार्ड लागू गरेको थियो । दुर्घटना न्यूनीकरण भएकाले हेटांैडाचितवन सडक खण्डमा पनि टाइमकार्ड लागू गरेको मकवानपुरका प्रहरी प्रमुख एसपी विकासराज खनालले बताए । सवारीसाधनले चितवनको गोन्द्राङदेखि भण्डारासम्मको २० किमि ४५ र चितवनको भण्डारादेखि मकवानपुरको मनहरीसम्मको २० किमि ३५ मिनेटमा पूरा गर्नुपर्नेछ ।तोकिएको समयभन्दा चाँडो दूरी पार गरेमा कारबाही गरिने ट्राफिक प्रहरीले जनाएको छ । पहिलो चरणमा चितवनको गोन्द्राङदेखि मकवानपुरको मनहरीसम्म टाइमकार्ड लागू गरिएको र केही दिनभित्र हेटांैडाको रातोमाटेसम्म लागू गरिने एसपी खनालले बताए ।"
निकुञ्जमा जासुसी क्यामेरा,"पर्सा (कास) पर्सा राष्ट्रिय निकुञ्जमा जडान गरिएका जासुसी क्यामेरा निकै प्रभावकारी भएका छन् । क्यामेराकै मद्दतले ८ महिनायता पटकपटक निकुञ्जको वन क्षेत्रबाट तस्करहरूलाई साइकल, ट्याक्टर तथा तस्करी गरी लग्दै गरेको काठसहित पक्राउ गरिएको छ ।वन्यजन्तु तथा वन पैदावार चोरी निकासी गर्ने तस्करको निगरानी गर्न क्यामेरा जडान गरिएका हुन् । निकुञ्जका प्रमुख संरक्षण अधिकृत हरिभद्र आचार्यका अनुसार करिब ८ महिनाअघि निकुञ्जका ११ स्थानमा यस्ता क्यामेरा जडान गरिएका थिए । क्यामेरा जडान गरिएको क्षेत्रका बारेमा उच्च गोपनीयता अपनाइएको छ । तस्कर प्रवेश गर्ने सम्भावित नाका तथा सम्भावित क्षेत्रमा राखिएका क्यामेराको स्याटेलाइटसँग सोझो सम्पर्क हुन्छ । क्यामेराले खिचेका दृश्य सोझै स्याटेलाइटमा पुग्ने र त्यहाँबाट निकुञ्जको आधाभारस्थित कार्यालयमा स्थापित र्यापिड रेस्पोन्स कमान्ड सेन्टरमा त्यसको सदृश्य सूचना आउने गर्छ । क्यामेराको मद्दतले पक्राउ परेका केही तस्करमाथि मुद्दा चलिरहेको छ । वास्तवमै यो अत्याधुनिक प्रविधि अत्यन्त उपयोगी र प्रभावकारी भएको छ, प्रमुख संरक्षण अधिकृत आचार्यले भने ।"
होचो हिमतालसम्म नयाँ पदमार्ग,"पोखरा (कास) संसारकै होचो २ हजार ४ सय ५० मिटर उचाइको कफुचे हिमतालसम्म पदमार्ग निर्माण हुने भएको छ । पछिल्लो समय अन्नपूर्ण क्षेत्रमा खुम्चिँदै गएको पदमार्ग विस्तार गरी ताललाई देशविदेशमा चिनाउन मार्ग बनाउन थालिएको हो ।नयाँ मार्ग बनाउन पोखरास्थित ट्रेकिङ एजेन्सिज एसोसिएसन अफ नेपाल (टान) ले पहल गरिरहेको छ । टानले हालैमात्र ताल प्रवद्र्धनका लागि खोज तथा अनुसन्धान अभियान सञ्चालन गरेको थियो । कास्कीको मादी गाउँपालिका१ मा रहेको ताल पछिल्लो समय चर्चामा छ । अन्नपूर्ण दोस्रो र लमजुङ हिमालको बीचबाट आउने हिमपहिरोबाट ताल बनेको छ । तालसम्म पुग्न नयाँ पदमार्गको पहिचान भएको छ, टान पश्चिमाञ्चलका अध्यक्ष दीपकराज अधिकारीले भने, अथाह सम्भावना भएकाले यसको भविष्य देखेका छौं । पोखराको दीपबाट सुरु पदयात्रा अर्मला, आँटीघर, मौजा, थाक, तारा, हिल, सिक्लेस, हुगु हुँदै तालसम्म पुग्ने पदमार्ग पहिचान भएको र कम्तीमा एक साता लाग्ने उनले बताए । पदमार्ग खोजी अभियानमा उक्त रुटमा पर्ने गाउँ, पानीका स्रोतलगायत अन्य प्राकृतिक र सांस्कृतिक सम्भावनालाई पनि समेटेर नक्सा बनाउन जीपीएस सहितको टोली खटिएको थियो । केही समयमै पदमार्ग सञ्चालनमा ल्याइने टान पोखराका पूर्वसचिव विनय आचार्यले बताए ।"
उत्तर कोरियाले हतियार बेच्यो : राष्ट्रसंघ,"सोल (रोयटर्स) उत्तर कोरियाले संयुक्त राष्ट्रसंघीय नाकाबन्दीका बाबजुद सन् २०१७ मा म्यान्मार तथा सिरियामा ठूलो संख्यामा हतियार बेचेको खुलासा भएको छ । स्वतन्त्र राष्ट्रसंघीय अनुगमनकर्ताले तयार पारेको गोप्य प्रतिवेदनअुनसार उसले प्रतिबन्धित सामग्रीहरूको निर्यातमार्फत २० करोड डलरभन्दा बढी कमाएको छ । प्रतिवेदनमा उत्तरले सिरियालाई रसायनिक अस्त्र निर्माण गर्न मद्दत गरिरहेको उल्लेख छ । त्यसैगरी, म्यान्मारलाई ब्यालेस्टिक क्षेप्यास्त्र उपलब्ध गराइएको दाबी गरिएको छ । राष्ट्रसंघीय सुरक्षा परिषद्को प्रतिबन्ध समितिमा बुझाइएको प्रतिवेदनका अनुसार उत्तर कोरियाले चीन, रूस, दक्षिण कोरिया, मलेसिया र भियतनामका विभिन्न बन्दगाहमार्फत कोइलाको समेत व्यापार गरेको जनाइएको छ । उक्त कार्यका लागि प्योङयाङले कोइला चीनमा उत्पादन गरिएको नक्कली काजगपत्रसमेत तयार पारेको प्रतिवेदनमा उल्लेख छ । विज्ञहरूद्वारा तयार पारिएको प्रतिवेदनमा कैयौं देशहरूले उत्तर कोरियाली निर्यात रोक्न नसकेको जनाइएको छ । उत्तर कोरियाको बढ्दो परमाणु तथा क्षेप्यास्त्र कार्यक्रमका कारण १५ सदस्यीय सुरक्षा परिषद्ले सन् २००६ देखि प्रतिबन्ध लगाएको हो । त्यसलगत्तै प्योङयाङमाथि अमेरिका, युरोपेली संघ, दक्षिण कोरिया, जापानलगायतले उसका परमाणु तथा ब्यालेस्टिक क्षेप्यास्त्र कार्यक्रमको निरन्तरताको प्रतिक्रियामा प्रतिबन्धलाई थप कडा पारेको हुन् । प्रतिबन्धमा प्योङयाङले निर्यात गर्दै आएका कोइला, फलाम, कपडा, माछा, कच्चा तथा प्रशोधित तेलमाथि प्रतिबन्ध लगाएको हो । प्रतिवेदनमा उत्तर कोरियाले, ती प्रस्तावहरूले प्रतिबन्ध लगाएका लगभग सबैजसो सामग्री २०१७ को जनवरी र सेप्टेम्बरको बीचमा उत्तर कोरियाले नियमित रूपमा निर्यात गरेको जनाइएको छ । उत्तर कोरियाले प्रतिबन्धका बाबजुद विश्वव्यापी तेल आपूर्तिलाई प्रभावित पार्दै अन्तर्राष्ट्रिय कम्पनीमार्फत तेल निर्यात गरेको छ । प्रतिवेदनको पृष्ठ २१३ मा उल्लेख छ । यसबारे राष्ट्रसंघका लागि उत्तर कोरियाली राजदूतले भने कुनै प्रतिक्रिया जनाएका छैनन् । तर चीन र रूसले भने बारम्बार आफूहरूले उत्तर कोरियाविरुद्धको प्रतिबन्ध कार्यान्वयन गरेको दाबी गर्दै आएका छन् । प्रतिवेदनले नाम उल्लेख नगरी कैयौं बहुराष्ट्रिय तेल कम्पनीहरूमाथि उत्तर कोरियालाई पेट्रोलियम पदार्थ बिक्री गर्न खेलेको भनिएको भूमिकाका लागि अनुसन्धान जारी राखिएको जनाएको छ । प्रतिवेदनअुनसार उत्तरले ५ वर्षको अवधिमा उत्तर कोरियाले सिरियाको वैज्ञानिक अध्ययन तथा अनुसन्धान केन्द्र लाई ४० पटकसम्म विभिन्न सामग्री पठाएको पत्ता लागेको छ । सिरियाको वैज्ञानिक अध्ययन तथा अनुसन्धान केन्द्र ले देशको परमाणु हतियार कार्यक्रमसम्बन्धी नियामक निकाय हो । सिरियाले सन् २०१३ मा परमाणु कार्यक्रम नष्ट गर्न सहमत भएको थियो । तर कूटनीतिज्ञ तथा हतियार निरीक्षकहरूले सिरियाले गोप्यरूपमा परमाणु हतियार निर्माण गरेको शंका गर्ने गरेका छन् । यसबारे संयुक्त राष्ट्रसंघका लागि सिरियाली नियोगले प्रतिक्रिया दिन अस्वीकार गरेको छ । यसअघि सिरियाली अधिकारीले अनुगमनकर्तालाई उत्तर कोरियाबाट खेलकुद सामग्री मात्रै भित्र्याइरहेको जानकारी दिएका थिए । राष्ट्रसंघीय अनुगमनकर्ताका अनुसार म्यान्मारले उत्तर कोरियाबाट ब्यालेस्टिक क्षेप्यास्त्र प्रणाली खरिद गरेको प्रमाण भेटिएको छ । उनीहरूले म्यान्मारले परम्परागत हतियार, क्षेप्यास्त्र प्रहार गर्ने उपकरण र जमिनबाट हावामा मार हान्न सक्ने क्षेप्यास्त्र खरिद गरको जनाएका छन् । राष्ट्रसंघका लागि म्यान्मारका राजदूत हाउ डू सुआनले भने उत्तर कोरियासँग आफ्नो देशले कुनै पनि हातहतियार खरिद नगरेको दाबी गरेका छन् । उनले उत्तर कोरियामाथि राष्ट्रसंघीय प्रतिबन्धको पालना गर्न म्यान्मार प्रतिबद्ध रहेको बताए ।"
एफबीआईले शक्तिको दुरुपयोग गर्यो,"एफबीआई र न्याय विभाग सुनियोजित रूपमा रिपब्लिकनविरुद्ध लागे : ट्रम्पवासिङ्टन (बीबीसीसीएनएन) अमेरिकी कंग्रेसले राष्ट्रपति डोनाल्ड ट्रम्पको चुनावी अभियानको अनुसन्धान गर्दा संघीय जाँच ब्युरो (एफबीआई) ले शक्तिको दुरुपयोग गरेको आरोप लगाउँदै एउटा लेखोट सार्वजनिक गरेको छ । शनिबार सार्वजनिक गरिएको ४ पेज लामो लेखोटमा सन् २०१६ मा भएको अमेरिकी राष्ट्रपतीय निर्वाचनमा डोनाल्ड ट्रम्पका पक्षमा नतिजा ल्याउन रूसले गरेको भनिएको हस्तक्षेपबारे कंग्रेसले एफबिआईलाई आरोप लगाएको हो । लेखोटमा एफबीआईले छानबिनका क्रममा मुख्य तथ्यहरू हटाएको दाबी गर्दै चिन्ता व्यक्त गरिएको छ । रिपब्लिकन पार्टीका सांसदले तयार पारेको लेखोटमा एफबीआई र न्याय विभागले अधिकारको दुरुपयोग गरेको र डेमोक्रयाटिक पार्टीको आर्थिक सहयोगमा ट्रम्पमाथि निगरानी बढाइएको दाबी गरिएको छ । उनी २०१६ को अक्टोबरमा विद्युतीय निगरानीमा परेका थिए । डेमोक्रयाटहरूले ट्रम्पको चुनावी अभियान र रूसबीचको साँठगाँठबारे छानबिन भइरहेका बेला अनुसन्धानलाई अविश्वसनीय बनाउन तथा प्रभावित पार्न लाजमर्दो प्रयास गरिएको बताएका छन् । डेमोक्रयाटिक पार्टीका सिनेट नेता चक सुमर, हाउस अफ रेप्रिजेन्टेटिभ्स नेता नान्सी पेलोसी र अन्य ८ वरिष्ठ नेताहरूले राष्ट्रपति ट्रम्पलाई रूसी साँठगाँठबारे अनुसन्धान गरिरहेको विशेष टोलीका प्रमुख रोर्बट मुलर वा उपमहान्यायाधिवक्ता रड रोसेनस्टेनलाई बर्खास्त गर्न भूमिका बनाएको भन्दै चेतावनी दिएका छन् । राष्ट्रपति ट्रम्पले मेमोलाई स्वीकृत गरेका छन् । उनले निकै लाजमर्दो कथा बाहिर आएको बताए । उनले एफबीआई र न्याय विभागका कर्मचारी रिपब्लिकन पार्टीको छवि धुमिल पार्न सुनियोजित रूपमा लागिपरेको आरोप लगाए । उनले अनुसन्धानमा राजनीतीकरण गरिएको दाबी गरे ।"
पोखरा आफैंमा प्राकृतिक फिल्म सिटी,"लेखनाथ नेपाली फिल्म छायांकनका लागि राजधानीबाहिर जान चाहने अधिकांश फिल्मकर्मीको पहिलो रोजाइमा पोखरा पर्ने गर्छ । नेपाल चलचित्र तथा सांस्कृतिक प्रतिष्ठानको आयोजनामा शुक्रबारदेखि यहाँ सुरु गरेको नेपाल अन्तर्राष्ट्रिय चलचित्र महोत्सव (निफ) मा पोखरा फिल्म सिटी बन्नुपर्ने बहसले प्राथमिकता पायो । महोत्सव उद्घाटन गर्दै संगीत नाटय प्रज्ञा प्रतिष्ठानका कुलपति साहित्यकार सरुभक्तले पोखरा आफैंमा ठूलो प्राकृतिक फिल्म नगरी भएको बताए । देशको जुनसुकै ठाउँमा सुविधासम्पन्न स्टुडियो खुले पनि निर्माता निर्देशकलाई पोखरा नआई सुख छैन, उनले भने, सबभन्दा बढी फिल्म निर्माणको प्रख्यात स्थल पनि यही हो । पोखरालाई कसैले चलचित्र नगरी घोषणा गरे पनि नगरे पनि फरक नपर्ने उनको धारणा थियो । पछिल्लो क्रममा महोत्सवको नगरीका रूपमा पोखराले परिचय बनाएकोमा उनले खुसी व्यक्त गरे । साहित्य, संगीत, कलाको महोत्सव पोखरामा हुँदै आएका छन्, उनले थपे, पछिल्लो क्रममा फिल्म पनि त्यसमा थपिएको छ । एकदुई महिनापछि पोखरामा नाटक महोत्सवको तयारी भइरहेको उनले सुनाए । विश्व सिनेमाको गन्तव्य, नेपालको स्थान र भविष्यको गन्तव्य महसुस महोत्सवले गराउने उनले आशा व्यक्त गरे । संस्कृतिकर्मी तीर्थ श्रेष्ठले काठमाडौंकै कारण पोखराबाट फिल्म सिटी खोसिएको आरोप लगाए । हाम्रो दुर्भाग्य पोखरामा जेजे आउनेवालामा थिए, त्यो काठमाडौंले खोस्छ, दोलखा पुगेको फिल्म सिटीलाई इंगित गर्दै उनले भने, फिल्म सिटी बन्ने सौभाग्यबाट काठमाडौंले नै विस्थापत गर्यो । महोत्सवका स्थानीय संयोजकसमेत रहेका श्रेष्ठले पोखरामा फिल्म सिटी बनाउनुपर्ने बहस थालनी गर्नुपर्ने भनाइ राखे । नेपाली फिल्मलाई खतरानिफको दोस्रो दिन शनिवार भएको बहसमा नेपाली फिल्मलाई निर्देशकबाटै खतरा रहेको स्वयं निर्देशकले नै स्विकारेका छन् ।थ्रेट द सिनमा शीर्षकमा बहस गर्दै निर्देशक मनोज पण्डितले स्वदेशी फिल्मलाई निर्देशकबाटै खतरा रहेको तर्क गरे । फिल्म उद्योगमा कर्पोरेट हाउस प्रवेश गरे पनि पछिल्लो समय निर्माताको स्वार्थअनुरूप फिल्म बन्न थालेकोमा चिन्ता व्यक्त गर्दै पण्डितले थपे, कुनै समूहले मलाई यो खालको फिल्म चाहियो भन्यो भने त्यही शैलीमा बनाउने संस्कार सुरु भएको छ । फिल्म समीक्षक यज्ञशले भने फिल्म क्षेत्रले उद्योगको मान्यता पाउँदा कलाको महत्त्व कम हुने धाराणा राखे । हलिउडबलिउडमा समेत पछिल्लो समय फिल्ममा कलाको महत्त्व कम हुँदै जाँदा मान्छेका कथा कम सुनिन थालेको बताए । अहिले हिन्दी फिल्ममा पनि मान्छेका कथा थोरै मात्रै भेटिन थालेका छन्, नेपाली फिल्ममा केही परिवर्तनको संकेत देखिए पनि प्रवृत्ति उस्तै छ, यज्ञशले भने । तर पनि पछिल्लो समय फिल्ममा विविधता, मौलिकताका साथै सूत्रबद्ध फिल्मले विकास हुँदैन भन्नेहरू बढ्दै जानु सकारात्मक संकेत रहेको उनको तर्क थियो ।पोखरा उद्योग वाणिज्य संघको सभाहलमा चार दिनसम्म चल्ने महोत्सवमा ३० देशका ५० फिल्म सहभागी छन् ।"
भरतपुर अस्पताल  विशिष्ट सेवा सुरु गरिँदै,"भरतपुर भरतपुर अस्पताललाई गुरुयोजनाअनुसार अति विशिष्ट सेवासहितको शिक्षण अस्पतालको रूपमा विकास गर्न लागिएको छ । गुरुयोजना स्वीकृतपछि अस्पतालको बहुवर्षीय योजनामा थप संरचना निर्माण गरिनेछ । योजनाअनुसार ३ चरणमा विभाजन गरिएको छ । अस्पतालको सेवा क्षेत्र, शैक्षिक र आवासीय क्षेत्र गरी विकास गरिने अस्पतालले जनाएको छ । गुरुयोजनाअनुसार विकास गर्दा सेवा व्यवस्थापनमा सहज हुने अस्पतालका मेडिकल सुपरिटेन्डेन्ट डा रुद्र मरासिनीले बताए । संरचना बन्दा अतिविशिष्टसहित १ हजार शय्याको अस्पताल हुनेछ, उनले भने, योजना सफल भए अस्पतालको सेवा, सुविधा निकै राम्रो हुन्छ । अब निर्माण हुने संरचना गुरुयोजनाअनुसार गरिने छ । यसअघि सामान्य नक्सा बनाएर त्यसैलाई गुरुयोजनाको नामकरण गरिएको थियो । गगन थापा स्वास्थ्यमन्त्री भएका बेला गत जेठ २२ मा अस्पतालको गुरुयोजना स्वीकृत भएको थियो । बजेट प्राप्त भएपछि संरचना निर्माण गरिनेछ । त्यसका लागि आर्थिक प्रस्ताव र जनशक्ति योजनासहित दाता र सरकारलाई पेस गरिएको छ । ५ वर्षभित्र १ हजार शय्यासहित अतिविशिष्ट सेवाको अस्पताल बनाउने योजना छ । हाल ६ सय शय्या सञ्चालनमा छ । बहुवर्षीय योजनाअनुसार काम गरिने अस्पताल विकास समितिका अध्यक्ष राजकुमार राजभण्डारीले बताए । गुरुयोजनाअनुसार काम सम्पन्न गर्न सके यो केन्द्रीय अस्पताल हुनेछ, उनले भने, सरकारले समयमा बजेट विनियोजन गरे ५ वर्षभित्र अति विशिष्ट सेवासहितको शिक्षण अस्पताल बनाइने छ । झन्डै ६ अर्ब ५४ करोडको लागतमा काम सम्पन्न गर्न सकिने अनुमान गरिएको छ । मन्त्रालयबाट गुरुयोजना स्वीकृत भएकाले अर्थबाट बजेट माग गरिएको छ । दक्ष चकित्सकसहित आधुनिक उपकरणले रोग निदानका लागि सहयोग पुगेपछि अस्पतलामा बिरामीको चाप बढ्दो छ । अस्पताललाई शैक्षिक प्रतिष्ठान बनाउने योजना हो । यसअघि अस्पतालमा निर्माण भएको २ वटा भवनलाई गुरुयोजनाअनुसार समावेश गरिएको छ । आर्थिक र जनशक्ति योजनाको प्रस्ताव तयार गर्न कन्सल्टेन्सीलाई जिम्मा दिइनेछ । यहीअनुसार शैक्षिक कार्यक्रम पनि सञ्चालन गर्ने अस्पतालले जनायो । विशेषज्ञ सेवाअन्तर्गतको स्नाकोत्तर (एमडीएमएस ) र त्यस पछि डीएमएमसीएचको कार्यक्रम सञ्चालन गर्ने योजना बनाइएको छ । अस्पतालको सी ब्लक को टेन्डर गरी सम्झौताको तयारी गरिएको छ । गुरुयोजनाअनुसार १४ बिघा १० कट्ठा जग्गामा छुट्टाछट्टै अस्पताल भवन, शैक्षिक, आवास भवन, पार्किङ, फूलबारीलगायतका संरचना निर्माण गरिने छ । अस्पतालमा शुद्ध खानेपानीको सुविधा हुनेछ । फोहोर व्यवस्थापनका लागि विशेष योजनाअघि सारिएको छ । अस्पतालको दुईवटा भवन निर्माण भइसकेका छन् । भरतपुर आँखा अस्पताल क्षेत्रमा आवास, व्यावसायिक भवन, हाल मुख्य प्रवेशद्वार रहेको पूर्वी क्षेत्रमा शैक्षिक भवन निर्माण गर्ने गुरुयोजनामा छ । अस्पतालको निजी ३१ बिघा जग्गा रहे पनि अन्य संघसंस्थालाई भाडामा र भोग चलनका लागि दिएकाले हाल १० बिघा बाँकी छ । प्राविधिक शिक्षा तथा व्यावसायिक तालिम परिषद् (सीटीईभीटी) ले उपयोग गर्दै आएको ३ बिघा १० कट्ठा जग्गासमेतलाई समेटेर गुरुयोजनाअनुरूप काम गरिने अस्पतालले जनायो ।शिक्षण अस्पतालको रूपमा विकास गर्न सके विद्यार्थीले डीएमएमसीएचसहित अन्य स्वास्थ्य शिक्षा पढ्न पाउनेछन् । हाल अस्पतालमा प्रवीणता प्रमाणपत्र तह, स्नातक तहको नर्सिङ र स्नातकोत्तर चिकित्सा (एमडीएमएस) कार्यक्रम सञ्चालनमा छ । पछिल्लो समय सरकारी अस्पतालले सेवा बढाउँदै लगेको छ । सेवाप्रति विश्वास बढेकाले शिक्षण अस्पतालका रूपमा विकास गरिन लागिएको अध्यक्ष राजभण्डारीको दाबी छ । राजधानी बाहिर ठूलो संख्यामा बिरामीलाई सेवा दिने अस्पतालका रूपमा लिइन्छ । तराईको धनुषा, महोत्तरी, सर्लाही, रौतहट, बारा, पर्सा, मकवानपुर र पहाडी जिल्लाबाट उपचारका लागि बिरामी आउने गर्छन् । अस्पतालमा दैनिक ६ सयको हाराहारीमा बिरामी जँचाउन आउँछन् । गत आर्थिक वर्षमा १ लाख ५३ हजार बिरामीले बहिरंग सेवा लिएको तथ्यांक छ । यहाँ मृगौला, मुटु, न्युरो रोगका बिरामीको उपचार र सर्जिकल, ल्याब कक्ष, सीटीस्क्यानलगायत उपकरणहरू जडान गरिएको छ । अस्पतालले सुत्केरी र बच्चाको लागि अति आवश्यक एनआईसीयू सेवा सञ्चालन गरेको जनायो । मृगौलाको नि:शुल्क डायलासिस सेवा सुरु गरेको छ । चर्को शुल्क तिरेर यो सेवा लिन बिरामी निजीमा जान्थे । अब सरकारीमै सेवा उपलब्ध गराइएको छ । १२ बेडको सुविधासहित सेवा सुरु गरिएको हो । धादिङ सल्यानटारकी ६२ वर्षीय धनकुमारी थपलियाको डायलासिस गरेर सेवा सुरु गरिएको थियो । निजीमा पालो नपाएपछि उनी डायलासिसका लागि सरकारी अस्पताल पुगेकी हुन् । अस्पतालमा एकैपटक १२ जना बिरामीको डायलासिस गर्न सकिने उपकरण जडान गरिएको हो । मृगौला बिग्रेपछि रगत सफा गर्ने डायलासिस सेवा दिन लागेको हो । सरकारको नीतिअनुसार सेवा नि:शुल्क गरिएको छ । मृगौलाका बिरामी यो सेवा लिन निजीमा जान बाध्य थिए । आर्थिक अवस्था कमजोर भएकाले समेत सेवाबाट राहत पाउँछन् । अक्सिजन प्लान्ट अस्पतालले आफ्नै लगानीमा अक्सिजन प्लान्ट निर्माण थालेको छ । बर्सेनि बिरामीको लागि ७० लाख बढीको अक्सिजन खरिद गर्नुपथ्र्यो । यही उत्पादन गरिएपछि अस्पताललाई चाहिने खपत गरी बाँकीको बिक्री गर्न सकिने अध्यक्ष राजभण्डारीले जनाए । प्लान्टका लागि उपकरण मगाइसकेका छौं, उनले भने, चाँडै जडान गरी सञ्चालनमा ल्याउँछौं ।मृगौलाको डायलासिस अस्पतालले मृगौला फेल भएका बिरामीको रगत सफा गर्नका लागि डायलासिस सेवा सुरु गरेको छ । एउटा बिरामीको सातामा २ पटक डायलासिस गर्नुपर्छ । यहाँका निजी अस्पतालमा बिरामीले चर्को मूल्य तिरेर डायलासिस गर्दै आएका थिए । मृगौला रोगका बिरामीको किड्नी फेल भएपछि डायलासिस सेवा लिनु जरुरी छ । डायलासिस गरिएन भने बिरामी नबाँच्ने चिकित्सक बताउँछन् । जिल्लामा रहेका २ निजी मेडिकल कलेजमा मात्र मृगौलाका बिरामीको डायलासिस गरिन्छ । ओपीडी सेवा विस्तार अस्पतालले ३ बजेपछि अतिरिक्त शुल्क लिएर ईएचएस सेवा सुरु गरेको छ । यसले चिकित्सक खोज्दै निजीमा जानुपर्ने बाध्यताको अन्त्य भएको छ । स्वास्थ्य मन्त्रालयको निर्देशनअनुसार अस्पतालमा बिहान ९ बजेदेखि ३ बजेसम्म नियमित र ३ बजेपछिको अतिरिक्त ईएचएस ओपीडी सेवा सुरु गरेको हो । बिरामीको चाप बढेपछि सेवा विस्तार गरिएको डा मरासिनीले बताए । बाहिरबाट आएका बिरामीको जाँचपछि विभिन्न खाले परीक्षणको रिपोर्ट देखाउन चिकित्सक खोज्दै निजीमा जानुपथ्र्यो, उनले भने, अब बिरामीको अवस्था हेरी अस्पतालमै बस्छन् । यसअघि २ बजे सम्ममात्र ओपीडी सेवा सञ्चालन हुँदै आएको थियो । अस्पताल विकास समिति बैठकले दिउँसो ३ बजेसम्मका लागि विस्तार गर्ने निर्णय गरेको हो । अतिरिक्त समय सेवामा खट्ने चिकित्सक र कर्मचारीलाई सुविधाअनुरूप भत्ता दिने मन्त्रालयले परिपत्र गरेको छ । अस्पतालमा सरकारी २ सय र समितिका ४ सय कर्मचारी कार्यरत छन् । अस्पतालले दूरबिन (अर्थोस्कोपी) द्वारा पूर्ण जोर्नी प्रत्यारोपणको सेवा सुरु गरेको छ ।"
फरक क्षमताका बालबालिका एकतिहाइ,"दोलखा विस्तारै कसैका हातगोडा लुला र अस्वाभाविक हुँदै जान्छन्, कसै कसैले कान सुन्दैनन्, कोही बोल्नै सक्दैनन् । कतिपयले अल्पायुमै ज्यानसमेत गुमाएका छन् ।गौरीशंकर गाउँपालिका ८ खारेस्थित बाबेडाँडाका ८५ जना मध्येमा एकचौथाइ स्थानीय यस्तै फरक क्षमताले हुर्किरहेका छन् । कोही भुइँमा लडिरहेका छन्, कोही आमाको काखमै बसेर खुट्टा बटारिरहेका हुन्छन् । कोही बोल्न खोजिरहे जस्ता देखिन्छन् । तर, उनीहरूको मुखबाट बोलीको लबज फुट्दैन । बरु आँखाबाट आँसुका ढिक्का झर्छन् । सामान्य जस्ता अरूहरूमा पनि कुनै न कुनै रूपले कमजोर सामर्थ देखिन्छन् ।गरिबी र अशिक्षाले गाँजेको उक्त बस्तीमा अपाङ्गता र त्यसले निम्त्याएको मृत्युको घटनाहरूले भयावह बन्दै गएको छ । उक्त बस्तीमा गत पुस ६ गते मात्रै १८ वर्षे युवकको ज्यान गयो । जेठा छोराका मृत्युपछि निराशा र कुण्ठाले भरिएका धनबहादुर तामाङले भने, पटक पटक बाहिर लगेर उपचार गर्दा पनि जेठा छोरा बचाउन सकिनँ । कान्छा छोरा पनि दाजुको जस्तै समस्या बोकेर हुर्किरहेकाले आश मर्दै गएको छ । अल्पआयुमै मृत्युदरको घटना व्यहोर्दै आएको उक्त बस्तीका बासिन्दा कतिपयले आफूले आफैंलाई पनि आस गर्न छाडेका छन् । धनबहादुरले कुराकानीमा त्यस्तै निराशा पटकपटक दोहोर्याएका थिए । स्थानीय तक्तबहादुर तामाङका अनुसार आफूले थाहा भएसम्म पछिल्लो समयमा उक्त समस्याले चारजनाको ज्यान गइसकेको छ ।२०७२ सालको भूकम्पपछि तामाङ समुदायको सानो बस्तीमा कसैको घर छैन, घर बनाउने अनुदान लिने सुरसारसमेत छैन । कसरी अनुदानको रकम लिएर घर बनाउने भन्ने जानकारी पनि छैन । बस्तीका अधिकाशं बासिन्दा मातृभाषा तामाङ मात्रै राम्ररी बुझेका छन् । त्यसैले बस्ती सरकारी अनुदान र भूकम्पपछि पाउने राहतबाट पनि ठगिएका छन् । वडाध्यक्ष रमेश खड्काले उक्त बस्तीका बासिन्दामा अपाङ्गता एउटा रोगकै रूपमा फैलिएको देखिन्छ । यो पुस्तौंदेखिको समस्या हो । भिरालो परेको बस्तीभित्रका २२ मध्ये ८ घरमा अपाङ्गता भएका व्यक्तिहरूको बाहुल्यता छ । बस्तीका अरुमा पनि सुस्त मनस्थितिको समस्या छ । हालसम्म बस्तीभरका मानिसहरूमा फरक क्षमताको समस्याका विषयमा जिल्ला स्वास्थ्य कार्यालयलगायत अन्य निकायले जाँच नगरिएको वडाध्यक्ष खड्काले बताए । भूकम्पपछि पनि घर बनाउने चासो र चिन्ता नभएकाले बस्ती अझै छाप्राको स्वरूपमै छ । बाँस, निगालाको चोयाबाट डालो, फुङ्लो, थुन्से, डोका बुनेर गुजारा गर्ने पुख्र्यौली पेसामा निर्भर यो बस्तीका बासिन्दा अहिले एकजना पनि आकर्षक रोजगारमा छैनन् । नेपाल पत्रकार महासंघ दोलखाका अध्यक्ष जीवन लामाका अनुसार तामाङ भाषामा सोधमात्रै केही बुझ्ने यो बस्तीभित्र प्राय: सबै १ कक्षा पढेका छन् । एकजनाले एसएलसी पास गरे पनि त्यसलाई निरन्तरता दिएका छैनन् । सदरमुकाम चरिकोटबाट माथिल्लो तामाकोसी जाने सडक मार्ग मन्थलीबाट लगभग ३० मिनेट उकालो हिंडेपछि पुग्न सकिने बस्तीभित्र स्वच्छ खानेपानी, विद्युतीकरण, स्वास्थ्य सेवा, पोषणयुक्त खानेकुरा उब्जने खेतीपातीको व्यवस्था छैन । कोही पनि गाउँ छाडेर रोजगारमा गएका उदाहरण पाइँदैन । पाखाबारीको कमाइ र पुख्र्यौली पेसाबाट जीवन धान्दै आएका मात्रै भेटिन्छन् । छाप्राभित्र पकाउने गतिला भाँडाकुँडा देखिंदैन । सुत्ने ठाउँ, ओढ्ने ओछ्याउने र लाउने लुगाको स्थितिले उनीहरूको दैनिकी कष्टकर भएको इंगित गर्छ । कतिपयले उक्त बस्तीभित्र फरक क्षमताको मानिसहरू बढी हुनुमा पिउने पानीका कारण भन्ने गरेका छन् । कतिपयले वंशाणुगत कारणले पनि यस्तो हुनसक्छ भन्ने गरेका छन् त कतिपयले आयोडिनका कमीले भन्ने गर्छन् ।"
बीपी राजमार्गमा दुर्घटना बढ्यो,"सिन्धुली गतसाता भारत मधुवनीकी ५ वर्षीया बालिका नाजिरी खातुनको बीपी राजमार्गअन्तर्गत कमलामाई८ करकरेमा दुर्घटनामा परी मृत्यु भयो । यही राजमार्ग हुँदै झापा हिंडेको टाटासुमो पूर्वपश्चिम राजमार्गमा दुर्घटनामा पर्दा ६ जनाले ज्यान गुमाए । करिब एक महिनाअघि सञ्चारकर्मी कृष्णहरि घिमिरेले मृत्युको मुखमा पुगेर जीवनदान पाए । गत पुस २३ गते एकै दिशाबाट तीव्र गतिमा जाँदै गरेको हायस गाडीले कमलामाई नगरपालिका८ को करकरेमै उनी चढेको स्कुटरलाई ठक्कर दिँदा भाइ लक्ष्मणसहित उनी गम्भीर घाइते भए । उनीहरूलाई प्राथमिक उपचारपछि तत्काल राजधानी पुर्याइयो र दुवैजना सकुशल त रहे तर भाइको दाँत झर्नुका साथै अन्य ठाउँमा गम्भीर चोट लागेको छ भने कृष्णहरि खुट्टा भाँच्चिएर बैसाखीको सहारा लिन बाध्य छन् । अहिलेसम्म पनि उनी नियमित काममा फर्कन सकेका छैनन् । । म आफ्नै गतिमा गएको थिएँ । पछाडिबाट आएर ठक्कर दियो, स्कुटरसहित हामी दाजुभाइ नै उड्यौं त्यसपछि के भयो केही थाहा छैन, उनले भने, हायस गाडी धेरै तीव्र गतिमा भएकाले ठक्कर दिएको रहेछ । उनले आफ्नो पीडा सुनाउँदा सबै भावुक बनेका थिए ।यी प्रतिनिधि घटना मात्रै हुन् । तीव्र गतिका कारण साना सवारीको ठक्कर, दुर्घटनाबाट बीपी राजमार्गमा मात्रै साउनयता दुई दर्जन बढीले ज्यान गुमाएका छन् भने चार दर्जनको हाराहारीमा गम्भीर घाइते भई हालसम्म पनि उपचाररत छन् ।जिल्ला प्रहरी कार्यालयका प्रमुख एसपी टीकाबहादुर केसीले दैनिक दुर्घटना हायस तथा बोलेरो जिपको तीव्र गतिका कारण बढ्दै गएको बताए । तीव्र गतिमा बीपी राजमार्गका नागबेली सडकमा हायस तथा बोलेरो हुइँक्याउँदा दुईपांग्रे सवारी साधन नालामा झर्ने गरेका छन् कि ठक्कर खाएका छन्, उनले भने, अब गति नियन्त्रण नगर्ने हो भने चालकको लाइसेन्स लिएर कारबाही गरिनेछ ।त्यसो त सिन्धुलीमाढीदेखि नेपालथोकसम्म टाइमकार्डसमेत लागू गरिएको छ तर छिटो पुग्ने होडबाजीमा लामो रुटका हायस तथा बोलेरो तीव्र गतिमा चलाउँदा दुर्घटना हुने गरेको हो । सिन्धुलीमाढीबाट खुर्कोट १ घण्टा ३० मिनेट र खुर्कोटबाट नेपालथोक १ घण्टा ४० मिनेटमा पुगेर इन्ट्री गर्नुपर्ने टाइमकार्ड लागू गरिएको छ । कुन स्थान कति समयमा पुग्ने भन्ने टाइमकार्डमा समय खुलाएर दिएका छौं, तर प्रतिस्पर्धा र छिटो पुग्ने नाममा तीव्र गतिमा गाडी कुदाउनेलाई अझ कडा कारबाही गरिने ट्राफिक कार्यालयका रामेश्वर पाण्डेले बताए ।"
स्वर्ण महोत्सवमा राष्ट्रपति सहभागी हुँदै,"हेटौंडा (कास) कृषिकर्मको आम्दानीबाट पाँच दशकदेखि स्थापना र सञ्चालन हुँदै आएको मकवानपुरको उत्तरी क्षेत्रको एक विद्यालयको स्वर्ण महोत्सवको अवसरमा आलु र किसानले हलो जोतेको आकृतिसहितको स्तम्भ राख्ने तयारी गरिंदैछ । थाहा नगरपालिकास्थित जनकल्याण माध्यमिक विद्यालयको स्वर्ण महोत्सवको अवसरमा ठूलो ढुंगामा खोपेर कालिगढले आलु र किसानले हलो जोतेको आकृतिसहितको स्तम्भ राख्न लागिएको हो । विगत चार दिनदेखि कालिगढ प्रोफेसर चन्दश्याम डंगोलको नेतृत्वमा ५ जनाले छिनो हातमा लिएर ढुंगा खोपिरहेका छन् । आइतबार राष्ट्रपति विद्यादेवी भण्डारीले उक्त स्तम्भको उद्घाटन गर्ने कार्यक्रम रहेकाले पालुङको कठ्यांग्रिँदो चिसोमा २४ सै घण्टा कालिगढहरू ढुंगा खोपिरहेका छन् । उनीहरूले स्कुलको भवन अघि रहेको ठूलो ढुंगामा आलु र किसानले गोरुसहितको हलो जोतेको आकृति खोपेर बनाउँदै छन् । उक्त विद्यालयबाट २०५९ सालमा एसएलसी उत्तीर्ण गरेकाहरूले करिब २ लाखको लागतमा उक्त स्तम्भ निर्माण गर्न लागेका हुन् । २०२५ सालमा स्थापना गरिएको उक्त विद्यालयको स्वर्ण महोत्सव समारोह आइतबार आयोजना गरिएको छ । आलु र अन्य कृषिजन्य उत्पादनबाट कमाइ भएको रकमले स्थानीयवासीले ५० वर्षअघि उक्त विद्यालय पालुङको घट्टेचौरमा स्थापना गरेका थिए । त्यतिबेला घरघरबाट चन्दा संकलन गरेर भवन बनाउनुका साथै शिक्षकलाई तलब दिने गरिएको थियो । स्वरूपचन्द्र विष्ट थाहा ले २०३१ सालदेखि यस क्षेत्रबाट निकासी हुने आलुलगायत अन्य कृषिजन्य वस्तुमा थोरै कर लगाएका थिए । उक्त करबाट संकलन भएको रकममध्ये ७० प्रतिशत उक्त विद्यालयको शैक्षिक कार्यमा खर्च गरिन्थ्यो । बाँकी ३० प्रतिशत साबिकको दामन र पालुङ गाविसलाई १५१५ प्रतिशत रकम दिने गरिन्थ्यो । पालुङका कृषकहरूले आलुलगायत कृषिजन्य वस्तु बिक्री गरेर वचत गरेको रकम र निर्यात गर्दा संकलन भएको पैसाले विद्यालय स्थापना र सञ्चालन गरेकाले आलु र हलो जोतिरहेको कृषकको आकृति रहेको स्तम्भ बनाएको हो, विद्यालयका प्रअ सानोभाइ कार्कीले भने, यो स्तम्भले स्कुलको स्थापनाको अवस्था प्रतिनिधित्व गर्छ । उक्त स्कुल जिल्लाको तेस्रो माध्यमिक विद्यालय हो । यसअघि जिल्लामा भीमफेदीको महेन्द्र मावि र हेटौंडाको भुटनदेवी माविमात्र थिए । उत्तरी क्षेत्रमा भने यो मात्र एक मावि थियो । यस विद्यालयमा १ कक्षादेखि १२ कक्षासम्म पठनपाठन भइरहेको छ । विद्यालयमा १ हजार ३ सय विद्यार्थी अध्ययनरत छन् । मकवानपुरको उत्तरी क्षेत्रलगायत थाहा नगरमा रहेका विभिन्न तह र ओहोदाका व्यक्तिहरू जनकल्याण माविका उत्पादन हुन् ।"
रेडियो नेपालको जग्गा कौडीको भाउमा,"ललितपुर रेडियो नेपालको खुमलटारस्थित प्रसारण केन्द्रको जग्गा ठेकेदार कम्पनीलाई कौडीको भाउमा भाडामा दिइएको भेटिएको छ । ललितपुर महानगरपालिकाका अधिकारीहरूका अनुसार खुमल्टारको उक्त जग्गाको मूल्य चलनचल्तीमा प्रतिरोपनी ५ करोडभन्दा बढी छ । भाडामा प्रतिरोपनी एक लाखभन्दा कम मूल्यमा पाउन नसकिने महानगरका अधिकारीहरू बताउँछन् । आव ०७३७४ मा घरजग्गा कर प्रयोजनको सरकारी मूल्यांकन पनि उक्त क्षेत्रमा प्रतिरोपनी चक्रपथ बाहिर पर्ने पिच सडकसँग जोडिएको जग्गाको ३२ लाख २५ हजार मूल्य कायम छ । तर, रेडियो प्रसार सेवा विकास समितिले जग्गाको अवस्था र व्यापारिक प्रयोजनसहितलाई ध्यानमा राखेर भन्दै प्रतिरोपनी ३५ हजार न्यून भाडा दर कायम गरी त्योभन्दा माथि रकमका लागि सिलबन्दी बोलपत्रमार्फत प्रतिस्पर्धा गराई भाडामा दिने निर्णयमा गरेको थियो ।यसै निर्णयलाई टेकेर रेडियो नेपालका कार्यकारी अधिकृत सुरेश कार्कीको पालामा जेठ २९ मा खुमलटार ट्रान्समिसन स्टेसनको सातदोबाटो गोदावरी जाने मूल बाटोको उत्तरपट्टिको ४२ रोपनी जग्गा कुबेर ज्ञान हाउजिङ कम्पनीलाई प्रतिरोपनी प्रतिमहिना ४१ हजार ५१ रूपैयाँमा (बर्सेनि १० प्रतिशतले वृद्धि हुने गरी) ३० वर्षका लागि भाडामा दिएको छ । यसबाट रेडियो प्रसार सेवा विकास समितिलाई वर्षेनी ४२ रोपनी जग्गाबाट मात्रै झन्डै ३ करोड घाटा हुने देखिएको छ । रेडियो नेपालको खुमलटार प्रसारण केन्द्रमा उत्तर र दक्षिणपट्टि एक सय १८ रोपनी गरेर जम्मा एक सय ६० रोपनी जग्गा छ ।दक्षिणपट्टिको जग्गामध्ये १० रोपनी २०७३ जेठ १ मा इन्फ्राटेक कम्पनीलाई प्रतिमहिना ३५ हजार दरले भाडामा दिइएको छ । दक्षिणपट्टिको १० रोपनी जग्गाबाट मात्रै वर्षेनी ७८ लाख घाटा भएको महानगरका अधिकारीहरू बताउँछन् । ५ रोपनी जग्गा जियो अटोमोबाइल कम्पनीलाई २०७३ जेठ १ देखि प्रतिमहिना ३५ हजारका दरले १० वर्षका लागि भाडामा दिइएको छ । त्यस्तै गणपति तथा भेनियर प्लाइउड उद्योगलाई २०७३ पुस २५ देखि लागू हुने गरी २ रोपनी जग्गा प्रतिमहिना ३५ हजारका दरले भाडामा लगाइएको छ । जियो अटोमोबाइल र गणपतिलाई कम मूल्यमा भाडामा लगाउँदा रेडियो प्रसार सेवा विकास समितिललाई वर्षेनी क्रमश: ३९ लाख र १५ लाख ६० हजार घाटा भएको महानगरका अधिकारीहरू बताउँछन् । चारवटा ठेकेदार कम्पनीबाट वर्षेनी ४ करोडभन्दा बढी रेडियो प्रसार सेवा विकास समितिललाई घाटा भएको छ । स्रोतका अनुसार ठेकेदार कम्पनी र रेडियो प्रसार सेवा विकास समितिलको मिलेमतोमा व्यक्तिगत फाइदाको लागि कौडीको भाउमा भाडामा लगाइएको हो ।ललितपुर महानगरपालिका १५ वडा अध्यक्ष सुदर्शन मिश्रका अनुसार स्थानीय तहको जग्गा भाडामा लगाउन कुनै पनि निकायले महानगरसँग समन्वय गर्नुपर्ने कानुनी व्यवस्था छ । रेडियो नेपालले महानगरपालिकासँग स्वीकृति पनि लिएको छैन, उनले भने, यस बारेमा सञ्चार मन्त्रालयमा पत्र पठाउने तयारी गरेको छु । रेडियो नेपालका निर्देशक बुद्धिबहादुर केसीले पहिला २०६८ मा भाडामा दिने भनी भएको निर्णयको अवधिमात्र थप गरिएको बताए । त्यतिबेला न्यूनतम प्रतिरोपनी प्रतिआना जग्गाको मूल्य ११ हजार कायम गरेर टेन्डर आहवान गरिएको थियो, उनले भने, अहिले हामीले त्यसलाई बढाएर ३५ हजार पुर्याएका छांै ।महानगरका अनुसार भाडामा लिएका कम्पनीले महानगरलाई घरबहाल कर बुझाउनुपर्छ । महानगरले कुपन्डोलदेखि सातदोबाटोसम्मको मूल सडकमा रहेका घरजग्गा व्यावसायिक प्रयोजनका लागि जग्गा भाडामा दिए प्रतिआना १० हजार, चक्रपथ ट्रयाकमा ८ हजार, पुल्चोकदेखि मंगलबजार हुदै ग्वार्कोसम्म, पाटन अस्पतालदेखि महालक्ष्मी हुँदै रिङरोड, सातदोबाटोदेखि धापाखेलसम्म र अन्य सहायक सडकमा ७ हजार, कच्ची सडकमा २ हजार र गोरेटो बाटोमा १ हजारसम्म करको दर कायम गरेको छ । बहालमा दिएका घर, पसल, ग्यारेज, टहरा, सेड (छप्पर), कारखाना, जग्गा आदिबाट २ प्रतिशत कर असुलउपर गर्ने कानुनी व्यवस्था छ । तर कुनै पनि ठेकेदार कम्पनीले महानगरलाई कर तिरेका छैनन् । महानगरका अधिकारीहरूका अनुसार कुबेर ज्ञान हाउजिङ कम्पनीले प्रतिरोपनी प्रतिमहिना चार लाख ८३ हजार, इन्फ्राटेकले एक लाख १५ हजार, जियो अटोमोबाइलले ५७ हजार, गणपतिले २३ हजार बुझाउनुपर्छ । ठेकेदार कम्पनीले घर बहाल करबाट मात्र प्रतिमहिना ६ लाखभन्दा बढी कर छली भइरहेको छ । अहिले अख्तियार दुरुपयोग अनुसन्धान आयोगले जग्गा भाडामा दिने विषयमा अनियमितता भएको भन्दै अनुसन्धान गरिरहेको छ । बाँकी रहेको १ सय १ रोपनीमध्ये १० रोपनीमा स्टेसन, घर, क्वार्टर राखिएको छ ।"
सहुलियत ऋण कागजमै,"भक्तपुर चाँगुनारायण नगरपालिका८ सुडालका विश्वनाथ साखको घर २०७२ वैशाखको भूकम्पका कारण भत्कियो । भत्किएको घर उभ्याउने सपना बोकेर सरकारले घोषणा गरेको निजी आवास पुनर्निर्माणका लागि सहुलियत ब्याजदरमा ऋण लिन जिल्लाका अधिकांश बैंक चाहर्दा पनि उनले ऋण पाएनन् । ऋण नपाएपछि र्निर्माणाधीन भवन अलपत्र परेको उनको गुनासो छ । जिल्लाका अधिकांश बैंकमा फाइल बोक्दै डुलें, कुनै पनि बैंकले ऋण दिन मानेनन्, उनले भने ।मध्यपुर थिमि नगरपालिका४ तछुटोलका लक्ष्मीकृष्ण श्रेष्ठको अवस्था पनि उस्तै छ । भूकम्पका कारण क्षतिग्रस्त घरको पुनर्निर्माण थालेका उनले पूरा गर्न पाएका छैनन् । सरकारले सहुलियत ब्याजदरमा दिने भनिएको ऋण लिन माछापुच्छ्रे बैंक शाखा थिमि पुगेका उनलाई कार्यविधि नै नआएको भन्दै फर्काए । बैंकहरूले भूकम्प पीडितलाई उल्टै कानुनी झन्झड देखाउँदै सहुलियत ब्याजदरको ऋण दिन अस्वीकार गर्दै आएको उनी बताउँछन् । सरकारले भूकम्पपीडितलाई निजी आवास पुनर्निर्माणका लागि सहुलियत ब्याजदर र निब्र्याजी ऋण उपलब्ध गराउने बताए पनि अझै प्रभावकारी ढङ्गले कार्यान्वयनमा आउन सकेको छैन । राष्ट्रिय पुनर्निर्माण प्राधिकरणले सरकारले घोषणा गरेअनुरूपका ऋण उपलब्ध गराउन पटकपटक कार्यविधि संशोधन गरेर बैंक तथा ऋणीलाई सहज बनाउने प्रयास गरेको बताउँदै आएको छ । तर, अधिकांश लाभग्राहीले उक्त सुविधा उपभोग गर्न भने पाएका छैनन् । सरकारले आर्थिक वर्ष २०७३७४ को बजेट वक्तव्य एवं भूकम्पपीडितको घर निर्माणका लागि सामूहिक जमानीमा निब्र्याजी ऋण उपलब्ध गराउने कार्यविधि२०७४ मा नै भूकम्पपीडितको घर निर्माणका लागि तीन लाख निब्र्याजी ऋण उपलब्ध गराउने व्यवस्था गरेको छ । त्यस्तै मौलिक नीति २०७३ ले काठमाडौं उपत्यकामा २५ लाख र उपत्यका बाहिर १५ लाखसम्म कर्जा उपलब्ध गराउन राष्ट्र बैंकले २ प्रतिशत ब्याजदरमा अन्य बैंक तथा वित्तीय संस्थालाई कर्जा उपलब्ध गराउने नीति लिएको थियो । नीतिमा लघुवित्त संस्थाहरूबाट समेत सामूहिक जमानीमा तीन लाख रुपियाँसम्मको कर्जा प्रवाह भएमा पनि शून्य ब्याजदरमा नै पुन:कर्जा उपलब्ध गराउने व्यवस्था गरिएको छ । त्यस्तो कर्जामा बैङ्क तथा वित्तीय संस्थाले अधिकतम २ प्रतिशतसम्म मात्र ब्याज लिन पाउने व्यवस्था मौद्रिक नीतिले गरेको छ । भूकम्पपीडितलाई उपलब्ध गराउने कर्जाका विषयमा कागजी नीति, कार्यविधि निर्देशिका पर्याप्त बने पनि ठोस रूपमा कार्यान्वयनमा आउन सकेको छैन ।"
पाठेघर खसेका महिलाको उपचारमा साइक्लिङ सहयोग,"काठमाडौं (कास) हल्यान्डबाट आएका दुई साइकलयात्रीले काठमाडौंबाट पोखरासम्मको साइकल यात्रा गर्दै नेपालमा पाठेघर खसेका महिलाहरूको उपचार तथा परामर्श सहयोगका लागि आर्थिक सहयोग उठाउने भएका छन् । काठमाडौंदेखिको साइकल यात्रालाई हल्यान्डमा प्रत्यक्ष प्रसारण गर्दै शुभेच्छुकबाट आर्थिक सहयोग उठाइने र विभिन्न स्थानमा रहेका पीडित महिलाको घरदैलोमा पुगेर सहयोग तथा परामर्श गरिने भएको छ । महिलाका लागि महिला फाउन्डेसनका राष्ट्रिय संयोजक विश्वनाथ पौडेलका अनुसार नेपालका भित्री गाउँबस्तीमा महिलामा पाठेघर झर्ने समस्या चर्को रहेको र यसका लागि परामर्श, अभ्यासको तौरतरिक अथवा अप्रेसनसम्मको सहयोग आवश्यक रहेकाले आवश्यकताअनुरूप सहयोग गरिने भएको छ । एक दशकयता सुरु भएको महिलाका लागि महिला अभियानमा अहिलेसम्म १० हजार नेपाली आमाहरूको पाठेघरसम्बन्धी समस्यामा साथसहयोग दिंदै आएको पौडेलले बताए । हल्यान्डबाट आएकी सिमोन्टे र विश्व साइकलयात्री मार्कले काठमाडौंपोखरा साइकल यात्राको अभियान अघि बढाउने भएका छन् । उनीहरू यो सोमबार यात्रामा निस्कने र पोखरा हँुदै पर्वतसम्म पुगेर महिलाका निम्ति स्वास्थ्य क्याम्प राख्ने भएका छन् ।"
मातृभाषा संरक्षणमा बढ्दो चिन्ता,"ललितपुर चितवनकी अस्मिता श्रेष्ठलाई जन्मजात नेपाल भाषा बोल्न आउँदैन तर उनी आफ्नो माृतभाषा सिक्दैछिन् । पाटन दरबार क्षेत्रमा बसिरहेका बूढापाखासँग नेवारी भाषामा कुराकानी गरिरहेको अवस्थामा बुधबार अस्मिता भेटिइन् । उनी भन्छिन्, नेपाल भाषासंस्कृति नेवार समुदायको मात्र सम्पत्ति होइन, मुलुककै गहना हो । लोप हँुदै गएका भाषालाई संरक्षण गर्नुपर्ने भन्दै उनले भनिन्, नेपाल भाषाको महत्त्व बुझेर विदेशीहरू डलर खर्चेर मुलुकमा अध्ययन गर्नेको संख्या दिनानुदिन वृद्धि हुँदै गएको छ । त्रिभुवन विश्वविद्यालयमा एमए पहिलो वर्षमा नेपाल भाषाको अध्ययन गरिरहेकी उनले नेवा: एमफम कीर्तिपुरबाट अन्य समुदायलाई पनि नेवारी भाषा सिकाउने उद्देश्यले कार्यक्रम सञ्चालन गर्ने तयारी भइरहेको बताइन् । पहिलो भागमा नेपाल भाषामा शरीरका अंगहरूलाई केके भनिन्छ भन्नेबारेमा कार्यक्रम गर्ने योजना बनाएकी छु, उनले सुनाइन् । नेपाल भाषा बोल्न र सिक्न श्रेष्ठलाई सहकर्मी कीर्तिपुरकी विनीता खड्गीले साथ दिएकी थिइन् । खड्गी नेवा एफएममा कार्यक्रम सञ्चालिका हुन् । उनले नेपाल भाषा सिक्न इच्छुक गैरनेवार समुदायका व्यक्तिलाई एमफममार्फत बोलीचालीको भाषा सिकाउँदै आएकी छन् । दक्षिण दुर्गम पहाडी भेग प्युटारका प्रकाश थिङ तामाङ भाषाबाट प्रकाशन हुने तामाङ डाजाङ साहित्यिक मासिकका व्यवस्थापक हुन् । थिङका अनुसार आर्थिक व्यवस्थान गर्न नसकेकाले अधिकांश तामाङ भाषाबाट प्रकाशित हुने पत्रपत्रिका बन्द भइसकेका छन् । आफ्नो भाषा, धर्म र संस्कृति प्रेमीहरूको मायाले गर्दा डाजाङ जेनतेन सञ्चालनमा छ, उनले चिन्ता व्यक्त गरे, भाषा मुलुकको सम्पत्ति हो तर राज्यले संरक्षणमा चासो दिएको छैन् । सांस्कृतिक नेवारी पत्रिका तिकि झ्या का सम्पादक रत्नकाजी महर्जनले भक्तपुर र ललितपुरभन्दा काठमाडौंमा नयाँ पुस्तामा नेपाल भाषा बोल्नको संख्या उल्लेखनीय रूपमा कम भएको बताए । सम्पादक महर्जनले पत्रपत्रिकामार्फत मात्र होइन आफ्नो घरमा पनि नेपाल भाषा अनिवार्य गरेका छन् । नयाँ पुस्ताले नेपाल भाषा मात्र होइन, अन्य खस र अगं्रेजी सिकेर बहुभाषिक बन्नुपर्छ, उनले भने, सरकारले मातृभाषा संरक्षण गर्न योजनाबद्ध तरिकाले अगाडि बढ्न अत्यन्त जरुरी भइसकेको छ । उनले गुठियारको घर परिवारमा मात्र नभई देवाली, व्रतबन्ध, विवाहदेखि मृत्यु संस्कारसम्मका मातृ भाषा बोल्न छाडिसकेकोमा चिन्ता व्यक्त गरे ।नेवा: पत्रकार राष्ट्रिय दबूले एक साताअघि पाटनमा मातृ भाषाद्वारा प्रकाशित हुने मुलुकभरका सञ्चार माध्यमलाई एउटै ठाउँमा जमघट गरे । मातृभाषाबाट प्रकाशित हुने पत्रपत्रिका उत्थानमा टेवा पुर्याउने उद्देश्यले भेला आयोजना गरिएको थियो । जमघटमा वाम्बुले राई, लिम्बू, तामाङ, तमू (गुरुङ), वान्तवा (राई) भाषाबाट प्रकाशित हुने पत्रपत्रिकाका प्रतिनिधि उपस्थित थिए । मातृभाषा मुलुकको मात्र नभई विश्व मानव जातिको गहना भएको भन्दै संस्कृतिविद् सत्यमोहन जोशीले यसको संरक्षण प्रवद्र्धन गर्ने दायित्व अब स्थानीय सरकारमा आएको बताए । माृतभाषाद्वारा प्रशारणप्रकाशन हुने पत्रपत्रिकाले भाषाको संरक्षण मात्र नभई प्रवद्र्धनपनि गर्छ, उनले भने, स्थानीय सरकारलाई भाषिक पत्रिकाको बारेमा ध्यानाकर्षण गराउन जरुरी छ । नेवारको छाता संस्थाका रूपमा नेवा: देय दबू छ । यो संस्थाअन्तर्गत नेवार जातिभित्रका २८ जातीय संस्था र संगठन सदस्य छन् । नेवा: दे दबूका अध्यक्ष नरेश ताम्रकारले भाषाको संरक्षण गर्न दबूले विभिन्न कार्यक्रमहरू आयोजना गर्दै आइरहेको बताए । नयाँ पुस्ताले छोडदै गएको मातृभाषा बोल्न लगाउन राज्यले नीति नै बनाउन आवश्यक छ, उनले भने । राष्ट्रिय जनगणना २०६८ को तथ्यांक अनुसार मुलुकमा नेवारको संख्या १३ लाख २१ हजार ९ सय ३३ छ । जुन कुल जनसंख्याको ४ दशमलव ९ प्रतिशत हो । दबूको अध्यक्ष ताम्रकारले अहिले ३० प्रतिशतभन्दा बढीले मातृ भाषा बोल्न छाडिसकेको बताए ।नेवारहरूको प्रमुख पहिचान गुठी परम्परालाई मानिन्छ । सामाजिक, धार्मिक, आर्थिकसँगै भाषिक सम्बन्धहरू गुठीअन्तर्गत सञ्चालन हुन्छन् । त्यसको मुख्य व्यक्ति थकाली हुन्छ । ताम्रकारले कतिपय गुठीका थकाली नै आफ्नो मातृ भाषा कम बोल्न थालेको बताए । सरकारले सूचीकृत गरेका ५९ आदिवासी छन् । प्रायको मातृभाषा लोप हुँदै गएका छन् । संवैधानिक व्यवस्थाअनुसार भाषा आयोग गठन भएको डेढ वर्ष पुग्नै लागेको छ । भाषाको स्थिति अध्ययन रहेर सरकारी कामकाजको भाषा तोक्ने जिम्मेवारी पाएको आयोगमा अझै सदस्य नियुक्ति भएको नभएको सरोकारवालाले चिन्ता व्यक्त गरे ।"
पुर्पक्षका लागि जेल चलान,"रसुवा (कास) प्युठान घर भइ माथिल्लो त्रिशुली १ जलविद्युत आयोजनामा कार्यरत उदय महत क्षेत्रीको हत्या गरेको अभियोगमा जिल्ला अदालतले ५ जनालाई पुर्पक्षकालागि जेल चलान गरेको छ । जिल्ला अदालतले शुक्रबार हत्या अभियोगमा पक्राउ परेका कपिलवस्तुको शिवराज नगरपालिका ११ घर भई हाल माथिल्लो त्रिशुली १ जलविद्युत आयोजनामा काम गर्ने देवराज घर्ती मगर, हेल्पर घर्ती मगर, दीपेन्द्र पुन मगर, कुलमान बुढा मगर र सुशील गिरीलाई पुर्पक्षकालागि जेल चलान गरेको हो । प्युठानको साबिकको बाजिकोट गाविस २ घर भएका ४० वर्षिय क्षेत्रीको पुस २४ गते जिल्लाको उत्तरगया गाउंपालिका १ गोगनेभीरस्थित कच्ची सडकमा हत्या भएको प्रहरी नायब उपरिक्षक शरतकुमार थापा क्षेत्रीले बताए । प्युठानकै मनिष एमसीले जाहेरी दिएसंगै अनुसन्धानकालागि पांचै जनालाई प्रहरीले गत माघ १ गते पक्राउ गरेको थियो ।"
एपीएफ च्याम्पियन,"काठमाडौं अपराजित रहँदै विभागीय टोली नेपाल एपीएफ क्लब शनिबार १३ औं रेडबुल ढोरपाटन यूएम महिला डबल लिग भलिबलमा च्याम्पियन बनेको छ ।लिगको अन्तिम खेलमा शिवम् न्यु डायमन्ड एकेडेमीलाई ३० को सोझो सेटमा हराउँदै एपीएफले उपाधि जितेको हो । एपीएफले १७ खेलबाट ५० अंक जोडेको थियो । दोस्रो स्थानको रहेको डायमन्डले १७ खेलबाट ४६ अंक जोड्न सक्यो । अन्तिम खेलमा गतिलो प्रदर्शन गर्न नसक्दा डायमन्डले २५१६, २५१७, २५१२ ले सेट सुम्पिएको थियो । तेस्रो र चौथो स्थान भने छुटयाइएको छैन । शनिबारै पोखराको टप्स उमाविले नेपाल पुलिस क्लबलाई २५२१, २५२७, २५१९, १०२५, १७१५ ले हराएको थियो । जितपछि टप्स १७ खेलबाट ३५ अंक जोड्दै पुन: तेस्रो स्थानमा उक्लन सफल भयो । एक खेल कम खेलेको पुलिस ३३ अंकसहित चौथो स्थानमा छ । शुक्रबार पुलिसले २१ सेटको अग्रता बनाएको थियो । चौथो सेटमा पुलिस १६६ ले अगाडि रहँदा खराब प्रकाशका कारण रेफ्रीले खेल स्थगित गरेको थियो । त्यसपछि यस खेल शनिबार खेलाइएको हो । उपाधि विजेता एपीएफले ३ लाख २५ हजार रुपैयाँ पुरस्कार पायो । उपविजेता न्यु डायमन्डले १ लाख ७० हजार पायो । व्यक्तिगत विधातर्फ न्यु डायमन्डका सलिना श्रेष्ठ लिबरो र कृपा अधिकारी लिफ्टर, एपीएफकी रेश्मा भण्डारी ब्लकर, पुलिसकी कोपिला राना क्विकर र टप्सकी अरुणा शाही सर्भरमा उत्कृष्ट भएका थिए । एपीएफका ज्ञानेन्द्र विष्ट प्रशिक्षकमा उत्कृष्ट भए । सबैले समान ५ हजार पाए । प्रतियोगितामा दाङको श्रीगाउँ खेलकुद विकास समितिकी शर्मिला नेपाली उदीयमान खेलाडी, आर्मी क्लबकी निरुता ठगुन्ना प्लेयर अफ द सिरिज, एपीएफकी सरस्वती चौधरी प्लेयर अफ द इयर र न्यु डायमन्डकी प्रतिभा माली उत्कृष्ट खेलाडी भएका थिए । उत्कृष्ट सबैले यूएम पावरम्याक्स स्कुटर पुरस्कार पाए । नयाँ बसपार्कस्थित आयोजक ढोरपाटन क्लबको कोर्टमा भएको प्रतियोगितामा पोखराका राजकुमार घताने उत्कृष्ट दर्शक भए । उनले पनि स्कुटर पुरस्कार पाए ।"
मनाङविरुद्ध टम्पीको गोल,"धरान सीएमजी क्लब संकटाले २० औं बुढासुब्बा रेडबुल गोल्डकप फुटबलको शनिबार उद्घाटन खेलमा बलियो प्रतिद्वन्द्वी मनाङ मस्र्याङ्दी क्लबलाई १० ले पराजित गरेको छ । जितसँगै सेमिफाइनल पुगेको संकटाका लागि ७५ औं मिनेटमा विदेशी खेलाडी अर्नेस्ट टम्पीको गोल नै निर्णायक भएको थियो । हेमन्त थापामगरको फ्रिकिक बल विपक्षी रक्षपंक्तिले क्लियर गर्न नसक्दा टम्पले नियन्त्रणमा लिँदै गोल गरेका थिए । संकटाले गत वर्ष मनाङसँग खप्तड गोल्डकपमा भोगेको १० को पराजय बदला लिएको छ । संकटाले माघ २२ मा विभागीय टोली नेपाल पुलिस क्लब र केएफटीसी झापा११ बीचको विजेतासँग खेल्नेछ । मनाङ बुढासुब्बाको तीनपल्टको उपाधि विजेता टोली हो । संकटा गत वर्ष उपविजेता भएको थियो ।इटहरी गोल्डकपको उपविजेता मनाङविरुद्ध संकटाले रक्षात्मक खेल्यो । यस वर्ष राइनो गोल्डकपमात्र जितेको संकटाले मनाङजस्तो बलियो टिमविरुद्ध प्रकाश बुढाथोकी, हेमन्त थापा मगर, सरोज दाहाल, रुपेश केसी र तीन विदेशी खेलाडी मैदान उतारेको थियो । मनाङले संकटाविरुद्ध चारपल्ट प्रहार गर्ने मौका पाए पनि सदुपयोग गर्न सकेन । मनाङले खेलको २६ औं मिनेटमा संकटाका गोलरक्षक विनय श्रेष्ठ बिट भएको अवस्थामा सुजल श्रेष्ठले हेडबाट मिलाइदिएको बललाई प्रहार गर्न कर्ण लिम्बू चुकेका थिए । ३६ औं मिनेटमा मनाङका सोलोको पासमा विशाल राईले वान भर्सेस वान अवस्थामा प्रहार गोलरक्षक विनय श्रेष्ठले कठिनसँग बचाए । ५० औं मिनेटमा अनिल गुरुङको पासमा विशाल राईको बाइसाइकल प्रहार पनि विनयले रोके । संकटाका लागि १४ औं मिनेटमा हेमन्त थापाको प्रहार माथिल्लो बार हुँदै बाहिरियो । ३९ औं मिनेटमा प्रकाश बुढाथोकीले प्रहार मनाङका गोलरक्षक दीप कार्कीले रोकिदिए । ४६ औं मिनेटमा सरोज दाहालको पासमा रुपेश केसीको हेड बलले पनि लक्ष्य भेटेन ।संकटाका प्रशिक्षक सल्यान खड्गीले मनाङजस्तो बलियो टोलीलाई हराउन पाउँदा खुसी लागेको बताए । उनले भने, मनाङसँग राम्रा खेलाडीहरू छन् । तर भाग्यले हामीलाई साथ दियो । उनले आफ्ना खेलाडीले अभ्यासबिनै मैदानमा उत्रेकाले साँघुरो अन्तरको जित पाए पनि अर्को खेलमा सुधार गर्ने बताए ।आहारारा गोल्डकपमा पुलिससँग ३१ ले पराजित मनाङले यो सिजनमा जेसिस कप र दुहबी गोल्डकपमा जितेको थियो । मनाङका प्रशिक्षक छिरिङ लोप्साङले आफ्ना खेलाडीले लगातार खेलिरहेकाले विश्रामसमेत नपाउँदा हार बेहोर्नुपरेको बताए । उनले भने, मेरा खेलाडीले बल निकाल्न सकेनन् । उनले आयोजक धरान फुटबल क्लबले ८० मिनेटमात्र खेलाएकोप्रति चित्त नबुझेको बताए । म्यान अफ द म्याच संकटाका अर्नेस्ट टम्प भए । उनले १० हजार प्राप्त गरे । आइतबार आयोजक धरान फुटबल क्लब र कोलकाताको दुर्गापुर स्टिल फुटबल क्लबबीच प्रतिस्पर्धा हुनेछ ।"
अन्तिम बलमा १ विकेटको जित,"काठमाडौं (कास) अन्तिम ३ बलमा ६ रन आवश्यक हुँदा क्षितिज सिंहले लगातार तीनपल्ट दुई रन लिएपछि बालुवाटार क्रिकेट क्लबले खुकुरी च्यालेन्जर कप ट्वान्टी२० मा आईओई पुल्चोकलाई १ विकेटले पराजित गरेको छ । निकै प्रतिस्पर्धात्मक खेलमा ८७ रनको सामान्य योगफल पछयाएको बालुवाटारले अन्तिम बलमा लक्ष्य प्राप्त गर्दा ९ विकेट गुमायो । पहिलो ब्याटिङ गरेको आईओई इनिङ्सको १ बल बाँकी छँदा ८६ रनमा अलआउट भयो । ओपनर अमरनाथ मण्डलले ३० रन जोड्नुबाहेक अन्य ब्याट्सम्यान जम्न सकेनन् । क्षितिजले २ विकेट लिँदा आईओईका ५ ब्याट्सम्यान रनआउट भए ।जवाफी ब्याटिङमा बालुवाटारले घरेलु क्रिकेटमा स्थापित नाम प्रनित थापामगर (९), सोनु तामाङ (५), पृथु बाँस्कोटा (६) र कृष्ण कार्की (०) लाई सस्तैमा गुमायो । मध्यक्रममा अमरसिंह राउटेलाले २३ रन जोड्दै टोलीलाई जिततर्फ उन्मुख गराए । सुयस अर्यालले सुरुआती स्पेलमा १७ रन खर्चेर ३ विकेट लिएपछि बालुवाटार समस्यामा पर्यो । तर म्यान अफ द म्याच क्षितिजले अविजित १३ रन जोड्दै टोलीलाई जितसम्म पुर्याए । अन्तिम तीन बलमा आईओईले फिल्डिङ चुस्त पार्न नसक्दा बालुवाटारले लगातार तीनपल्ट दुई रन लिएको थियो ।दिनकै पहिलो खेलमा रोयल पीसी फाइटरले लर्डबुद्ध क्रिकेट क्लबलाई ८ विकेटले हरायो । स्पिनरद्वय महबुब आलमले ४ तथा दीपेश खत्रीले ३ विकेट लिएपछि लर्डबुद्धको इनिङ्स धराशायी भएको थियो । १४ औं ओभरमा अलआउट हुनुअघि लर्डबुद्धले ६६ रनमात्र जोड्न सक्यो । टोलीका अनुप श्रेष्ठ (१३) र पवेन्द्र राजभण्डारी (१०) ले मात्र दोहोरो अंकमा रन जोडे । जवाफमा पीसी फाइटरले नवौं ओभरमा दुई विकेट गुमाउँदै लक्ष्य भेट्यो । कप्तान रविन जोशीले २९ बलमा नटआउट ४३ रन जोडे । चोटपछि पुनरागमन गर्ने क्रममा पहिलो प्रतिस्पर्धात्मक खेल खेलिरहेका सुवास खकुरेल २ रनमा आउट हुँदा दीपेशले ९ रन जोडे । सन्दीप सुनार ७ रनमा नटआउट रहे । आइतबार केसीटीसीले मलपोखरी क्रिकेट क्लब तथा नेपाल क्रिकेट स्कुलले त्रिभुवन आर्मी क्लबको सामना गर्ने छन् ।"
पुलिसको पुनरागमन,"गोल्डकपको पाँचौ, नवौं, ११ र १३ औं संस्करणमा फाइनल पुगेर सबैपल्ट थ्रीस्टारले उपाधि जितेको थियो । सर्वाधिक राशिको इटहरी गोल्डकप जितेलगत्तै पोखरा आइपुगेको थ्रीस्टार अब धरानको बुढासुब्बा गोल्डकपमा सहभागी हुनेछ । प्रशिक्षक मेघराज केसीले पाएका अवसर सदुपयोग गर्न नसक्दा हार बेहोर्नुपरेको बताए । हामीले ४५ वटा अवसर पाउँदा पनि गोल गर्न सकेनौं, उनले भने, पुलिसले पाएका दुई अवसरमध्ये एउटामा गोल भयो । यो सिजन लगातार विभिन्न प्रतियोगितामा सहभागिता भएको थकान पनि खेलाडीमा देखिएको उनले जनाए । पुलिसका प्रशिक्षक अनन्तराज थापाले आफूले दिएको जिम्मेवारी खेलाडीले पूरा गर्दा जित हात परेको बताए । झापा ११, डिफेन्डिङ च्याम्पियन मनाङ मस्र्याङदी र धरान ११ लाई पराजित गरेर पुलिसले फाइनल तय गरेको थियो । यसअघि पुलिस हालै राखेप च्याम्पियनसिपअन्तर्गत २८ औं राष्ट्रिय फुटबल प्रतियोगितामा आर्मीलाई हराएर विजेता बनेको थियो ।उपाधिसँगै पुलिसले ७ लाख १ हजार रुपैयाँ पाएको छ । उपविजेता थ्रीस्टारको भागमा ३ लाख ५१ हजार पर्यो । प्रतियोगितामा पुलिसका रवि पासवान सर्वोत्कृष्ट खेलाडी हुँदै स्कुटर जित्न सफल भए । पुलिसका सुमन लामा र थ्रीस्टारका विश्वास श्रेष्ठ ३३ गोल गर्दै सर्वाधिक गोलकर्ता बने । उनीहरूले २५ हजार रुपैयाँ पाए । उत्कृष्ट फरवार्ड थ्रीस्टारका विश्वास श्रेष्ठ, उत्कृष्ट मिडफिल्डर थ्रीस्टारका सुनील बल, उत्कृष्ट डिफेन्डर पुलिसका अजित भण्डारी र उत्कृष्ट गोलकिपर पुलिसकै शत्रुघन चौधरी घोषित भए । उत्कृष्ट प्रशिक्षक पुलिसका अनन्तराज थापा भए । फेयर प्ले टिमको उपाधि सुदूरपश्चिम ११ ले पायो । उत्कृष्टहरूले समान १५ हजार रुपैयाँ प्राप्त गरे । प्रवेश टिकटमा कास्की लाहाचोकका उज्ज्वल पोखरेलले स्कुटर र पोखराका हरिबहादुर कार्कीले २१ इन्चको एलईडी टिभी उपहार पाए । ०५८ मा पोखराको सहारा क्लबले क्लबस्तरीय क्याराभान गोल्डकप गरेको थियो । आहा चाउचाउले प्रायोजन गरेपछि क्लबले २०५९ मा पहिलो आहा गोल्डकप आयोजना गर्यो । ०६९ मा ११ औं संस्करणबाट आहारारा गोल्डकपको नामबाट प्रतियोगिता भइरहेको छ ।"
पोखरा र वालिङ फाइनलमा,"बागलुङ (कास) पोखरा महानगरपालिका र वालिङ नगरपालिका प्रथम मेयर कप फुटबलको उपाधिलाई भिड्ने भएका छन् । शनिबार सेमिफाइनलमा पोखराले गोरखा नगरपालिकालाई ८१ ले हराएको थियो । पोखराका विजय श्रेष्ठले ह्याट्रिक गरे । उनले ३३, ४४ र ६० औं मिनेटमा गोल गरे । कप्तान उत्तम गुरुङले २५ औं मिनेटमा दिलाएको अग्रतामा भीषण गुरुङले ३९ र ४८ औं मिनेटमा दुई गोल थपे भने बालप्रसाद गुरुङले ७६ औं मिनेटमा एक गोल गरे । गोरखाका सुदीप बस्नेतले ७९ औं मिनेटमा एक गोल फर्काए । वालिङले व्यास नगरपालिकालाई १० ले हरायो । खेलको ५५ औं मिनेटमा वालिङका सुरज हमालले गरेको गोल निर्णायक बन्यो । व्यासले पेनाल्टीसमेत सदुपयोग गर्न सकेन । फाइनल आइतबार हुनेछ ।"
चार खेलाडी मलेसियातिर,"काठमाडौं (कास) एसियाली ब्याडमिन्टन टिम च्याम्पियनसिपमा भाग लिन चार खेलाडी शनिबार मलेसियाको केदाह गएका छन् । फेब्रुअरी ६ देखि १० सम्म हुने प्रतियोगितामा रत्नजित तामाङ, दीपेश धामी, साजनकृष्ण ताम्राकार र विकास श्रेष्ठले प्रतिस्पर्धा गर्नेछन् । नेपाल रहेको समूह बी मा दक्षिण कोरिया, जापान र काजकिस्तान छन् ।"
मल्पीलाई उपाधि,काठमाडौं (कास) मल्पी इन्स्टिच्युटले सातौं एस अन्तर ए लेभल कलेजस्तरीय छात्र बास्केटबलको उपाधि जितेको छ । मल्पी फाइनलमा द ब्रिटिस मोडेल कलेजलाई ७९४४ स्कोरले हराएर चौथोपल्ट च्याम्पियन बन्यो । मल्पीका प्रसंगध्वज मास्केले ३७ स्कोर गरे । उनी उत्कृष्ट खेलाडी भए । ब्रिटिसका जोएल घले उदीयमान खेलाडी चुनिए ।
अस्ट्रेलिया विजयी,सिड्नी (एएफपी) क्रिस लिन र ग्लेन म्याक्सवेलको आक्रामक ब्याटिङसँगै अस्ट्रेलियाले त्रिकोणात्मक ट्वान्टी२० शृंखलाको पहिलो खेलमा न्युजिल्यान्डलाई ७ विकेटले पराजित गरेको छ । पहिलो ब्याटिङ गर्दै न्युजिल्यान्डले २० ओभरमा ९ विकेट गुमाएर १ सय १७ रन जोड्यो । अस्ट्रेलियाका एन्ड्रयु टाईले ४ तथा बिल्ली स्टानलेकले ३ विकेट लिए । जवाफमा वर्षाका कारण १५ ओभरमा ९५ रनको लक्ष्य पाएको अस्ट्रेलियाले २१ रन बाँकी छँदै त्यसलाई पूरा गर्यो । लिनले ४४ रन जोड्दा म्याक्सवेल ४० रनमा नटआउट रहे ।
पकड जमाउँदै श्रीलंका,"चट्गाउँ (एएफपी) बंगलादेशले चौथो दिनको अन्तिम सेसनमा तीन महत्त्वपूर्ण विकेट गुमाउँदा श्रीलंकाले पहिलो टेस्टमा बलियो पकड बनाएको छ । दिनको अन्त्यमा ८१३ को स्थितिमा रहेको बंगलादेश अझै १ सय १९ रन पछाडि छ । बंगलादेशका इमरुल केयस १९, तमिम इकवाल ४१ र मुस्फिकर रहिम २ रनमा आउट भए । क्रिजमा मोमिनुल हक १८ रनमा खेलिरहेका छन् । त्यसअघि श्रीलंकाले ७१३९ को स्थितिमा पहिलो इनिङ्स समाप्ति घोषणा गरेको थियो । पहिलो इनिङ्समै २ सय रनको अग्रता बनाएको श्रीलंकाका रोशन सिल्भा १ सय ९ रन जोड्दै आउट भएका थिए ।"
संगीत सिक्दै साथीहरु,"जापानी संगीतकार कुमिको योकोई ६ वर्षअघि पाल्पाको दुर्गम गाउँ साठीकोल पुगिन् । उनले त्यहाँका बालबालिकालाई गितार बजाएर सुनाइन् । उनका वरिपरि झुम्मिएका बालबालिकाले चाखलाग्दो गरी सुने । उनले सोधिन्, तिमीहरू पनि गितार बजाउन सिक्छौ ? सिक्छु भन्नेमा एक जना थिए ६ कक्षा पढ्दै गरेका हेमलाल सारू । उनीसँगै अरू बालबालिकाले पनि हात ठडयाए । हेमलाल जापानी भाषा बुझ्दैनन् । तर जापानी संगीतकारले बजाउने धुनमा उनको टक छ । गितारको धुन सुन्न उनी मन पराउँछन् । बालबालिकाको रुचि देखेपछि कुमिको संगीत सिकाउन तयार भइन् । उनले आफ्नै खर्चमा गितार किनेर गाउँसम्म पुर्याइन् । उनी ६ वर्षको अवधिमा ११ पटक साठीकोल पुगेर जनप्रकाश आधारभूत विद्यालयका विद्यार्थीलाई गितार बजाउन सिकाइन् । अहिले कक्षा १२ मा पुगिसकेका हेमलाल गितार बजाउन सक्ने भएका छन् । उनीसँगै गाउँका एक दर्जन बालबालिकाले गितार, मादल र बाँसुरी बजाउन सिकेका छन् । गितार बजाउन कुमिकोले सिकाएकी हुन् । मादल र बाँसुरी बजाउन भने गाउँकै स्थानीयले सिकाए । संगीत सिक्नकै लागि बस्ती छेवैमा संगीत हल तयार भएको छ । कुमिको र उनका जापानका साथीको आर्थिक सहयोग र गाउँबासीको जनश्रमदानमा संगीत हल तयार भएको हो । आठकुने हलमा बाजागाजा राखिएका छन् । बेलुका फुर्सद निकालेर साठीकोलका बालबालिका संगीत हल पुग्छन् । राष्ट्रगानका साथै रेशम फिरिरि, सिमसिमे पानीमा लगायत बोलको गीतमा धुन भर्न उनीहरू पोख्त भएका छन् । कुमिकोले रेशम फिरिरि लाई जापानी भाषामा उल्था गरेर गाउन सिकाएकी छन् । तिनै विद्यार्थीको समूह माघ ६ मा पोखरा आयो । पोखराको तारेहोटलमा उनीहरूले आफूले सिकेको संगीत सुनाए । मादल बजाउने कुशल सारु पहिलो पटक पोखरा आउन पाउँदा फुरुङ्ग भए । कक्षा ७ मा पढ्ने उनी संगीत सुनाइसकेपछि पोखरा पनि घुमे । संगीतकै कारण म पहिलो पटक पोखरा आउन पाएँ, उनले भने, यस्तो होला भन्ने कल्पना पनि गरेको थिइनँ । सांगीतिक समूहको संयोजन शिक्षक जनकसिंह ठाडा मगरले गरेका हुन् । उनैले विद्यार्थीलाई मादल सिकाएका हुन् ।माघ ८ मा १५ जनाको जापानी पाहुना टोली साठीकोल पुग्यो । माघ ९, १० र ११ मा साठीकोल गाउँ उत्सवमय बन्यो । विद्यार्थी र जापानबाटै आएका कलाकारले पनि प्रस्तुति राखे । पाहुना टोलीले फ्रेन्च हर्न, बाँसुरी, सितारलगायत अन्य परम्परागत जापानी बाजा बजाएर गीत गाए । संगीत प्रशिक्षण, संगीत हल निर्माणलगायत स्थानीय जनजीवन समेटेर बनाइएको साठीकोलको वृत्तचित्र पनि उक्त अवसरमा प्रदर्शन गरिएको थियो । उक्त भिजेल साइनिङ विथ लाइफ वृत्तचित्रको निर्माण पनि कुमिकोले गरेकी हुन् । आफ्नी साथी हिरोको साकुराईमार्फत सन् २०१२ मा पहिलो पटक कुमिको साठीकोल पुगेकी थिइन् । साकुराई भने पाल्पामा समाज सेवामा सक्रिय ओके बाजेका नामले चर्चित अर्का जापानी नागरिक काजुमासा काकिमीमार्फत पुगेकी हुन् । २४ वर्षअघि साठीगोल पुगेका ओके बाजेकै पहलमा पहिलो पटक हेल्थ पोस्ट पुगेको थियो ।पूर्वखोला गाउँपालिका२ मा पर्ने साठीकोल शतप्रतिशत मगर बस्ती हो । पोखराबाट एक दिन र पाल्पा सदरमुकाम तानसेनबाट आधा दिनमा साठीकोल पुगिन्छ । संगीत सुनाउँदै विश्वका विभिन्न देश पुगे पनि साठीकोलसँग विशेष साइनो जोडिएको कुमिको बताउँछिन् । त्यति बेला मलाई यहाँका बालबालिकालाई संगीत सिकाउँछु भन्ने लाग्यो, उनले सम्झिइन्, संगीतप्रतिको उनीहरूको उत्साह देखेर म दङ्ग परँे । संगीतको कुनै भाषा नहुने भएकोले जोसुकैलाई जोड्ने शक्ति हुने उनको धारणा छ । नेपालमा छोरीहरू अझै पनि अगाडि आउन हिच्किचाउने प्रवृत्ति देखेको भन्दै उनले साठीकोलमा संगीतकै कारण त्यस्तो प्रवृत्ति हटेको बताइन् । उनकै पहलमा जापानी नागरिकबाट आर्थिक संकलन गरी गाउँकै विद्यालयमा अध्ययनरत विद्यार्थीलाई छात्रवृत्ति प्रदान गरिएको छ । विद्यालयमा सपना पुस्तकालय पनि स्थापना गरिएको छ । शिक्षक दानबहादुर ठाडा संगीतकै कारण जापानी नागरिक र साठीकोलबीच साइनो गाँसिएको बताउँछन् । उनी भन्छन्, हामीले एकअर्काले बोलेको नबुझे पनि संगीतको भाषा विश्वव्यापी हुने रहेछ ।तस्बिरहरू : दीपक"
बाघ गन्ने तरिका,"तिमीहरूलाई थाहै छ, नेपालमा बाघ पाइन्छन् । नेपालका पाँचवटा निकुञ्जमा बाघ छन् । त्योबाहेकका तराईचुरेका जिल्लामा पनि बाघ भेटिन्छन् । हरेक पाँच वर्षमा हामीकहाँ बाघ कति छन् भनेर गणना गरिन्छ । सन् २०१३ मा गरिएको गणनाले नेपालमा वयस्क बाघ १ सय ९८ थिए । २०१३ पछि बाघको संख्या कति पुग्यो भनेर मंसिर १४ देखि गणना सुरु भएको छ । बाघ पाइने बारा, पर्सा र मकवानपुर जिल्लामा फैलिएको पर्सा निकुञ्जदेखि गणना सुरु भएको हो । नाम सुन्दै डर लाग्ने बाघको गणना कसरी गरिन्छ भन्ने जिज्ञासा होला । जंगल चहारेर टाउका गन्दै बाघको गणना गरिने होइन । त्यो सम्भव पनि छैन । बाघको गणनामा एउटा प्रविधिको प्रयोग हुन्छ । त्यो हो क्यामेरा ट्रयापिङ । ती स्वचालित क्यामेरा हुन् । हिंस्रक र अनकन्टारमा भएका जीवजन्तुको संख्या थाहा पाउन विश्वमै यो प्रविधि प्रयोग गरिन्छ । गणना सुरु हुनुुअघि बाघ रहेको पर्सा निकुञ्जदेखि शुक्लाफाँटा निकुञ्जसम्मको क्षेत्रलाई तीनवटा भागमा विभाजन गरिएको थियो : १ पर्साचितवन कम्प्लेक्स २ बाँकेबर्दिया कम्प्लेक्स ३ लालझाडीशुक्लाफाँटाजोगबुढा कम्प्लेक्स । यी तीनवटा कम्प्लेक्सभित्र पाँचवटा निकुञ्ज पर्छन् । निकुञ्जभित्र नपर्ने वन क्षेत्रमा पनि गणना गरिँदै छ । पर्साचितवन कम्प्लेक्सको क्षेत्रलाई तीनवटा ब्लकमा बाँडियो । तीनवटा ब्लकलाई दुई किलोमिटर लम्बाइ र दुई किलोमिटर चौडाइका ९४२ वटा ग्रिड (टुक्रा) मा विभाजन गरियो । ती ग्रिडलाई तीन भाग लगाएर तीनवटा ब्लक बनाइयो । हरेक ब्लकका ग्रिडहरूमा दुइटा स्वचालित क्यामेरा दुईतिर जमिनदेखि करिब तीन फिट उचाइमा पर्ने गरी रूख, ठुटा, खम्बामा डोरीले बाँधियो जसका कारण त्यो ग्रिड भएर हिँड्ने जेसुकैलाई पनि ती क्यामेराले कैद गरोस्, बाघ पनि कैद गरोस् ।त्यसरी बाँधिएको क्यामेरा १५ रातसम्म एकै ठाउँमा राखिन्छ र १५ रातपछि क्यामेरा निकालिन्छ र क्याप्चर भएका तस्बिरहरू एक ठाउँमा राखिन्छन् । १५ रातपछि ती क्यामेरा अर्को ब्लकमा सारिन्छ । अरू ब्लकमा पनि त्यसरी नै हरेक ग्रिडमा क्यामेरा बाँधिन्छ । पर्सा निकुञ्ज र चितवन निकुञ्जका धेरैजसो भागमा यही प्रविधिबाट बाघको तस्बिर क्याप्चर गर्ने काम सकिएको छ । अहिले नवलपरासीको भागमा पर्ने चितवन निकुञ्ज र मध्यवर्ती क्षेत्रका भागमा पनि क्यामेराले बाघको कैद गर्ने काम चलिरहेको छ । यो साता चितवनमा पनि गणना सकिन्छ । यस्तै, प्रविधिबाट बाँकेबर्दिया कम्प्लेक्समा पनि बाघको गणना चलिरहेको छ । बाँकेबर्दिया कम्प्लेक्सलाई ७२९ ग्रिड बनाएर बाघको गणना भइरहेको छ । ७२९ ग्रिडलाई तीनवटा ब्लकमा बाँडिएको छ । तीनवटै ब्लकमा क्यामेरा ट्रयापिङको काम सकिएको छ । क्याप्चर भएका सबै तस्बिर एक ठाउँमा राखिएको छ । अब लालझाडीशुक्लाफाँटाजोगबुढा कम्प्लेक्समा गन्न बाँकी छ । त्यहाँ फागुन पहिलो सातादेखि सुरु गरिनेछ । त्यो कम्प्लेक्स सानो छ र जम्मा २६० वटा ग्रिड मात्र छन् । त्यसैले एकै पटक सबै ग्रिडमा क्यामेरा जडान गरिनेछ । पर्सा र चितवनमा प्रयोग गरिएका क्यामेरा त्यहाँ लगिनेछ । गणनामा प्रयोग गरिएका ६ सय जोडी (१२ सय) क्यामेरा जुलोजिकल सोसाइटी अफ लन्डन नेपाल (जेडएसएल) ले उपलब्ध गराएको हो । यी क्यामेरा महँगा र विशेष क्षमताका हुन्छन् । बाघ गणनाका लागि राष्ट्रिय प्रकृति संरक्षण कोष र डब्लूडब्लूएफ नेपालले पनि आर्थिक तथा प्राविधिक सहयोग गर्ने गरेका छन् । तीनवटै कम्प्लेक्समा खिचिएका तस्बिरहरूको विश्लेषण वन्यजन्तु विज्ञहरूले गर्नेछन् । ती क्यामेरामा मान्छेसहित बाघबाहेकका वन्यजन्तु पनि कैद भएका हुन्छन् । तर, विशेषज्ञहरूले कैद भएका बाघ र तिनको आहार प्रजातिबारे मात्र विश्लेषण गर्नेछन् । खिचिएका बाघका तस्बिरहरू विश्लेषण गरेरै विज्ञहरूले बाघ संख्या यकिन गर्नेछन् । जति धेरै तस्बिर खिचिएका भए पनि एउटा बाघको पाटासँग अर्को बाघको पाटा नमिल्ने र भिन्न हुने भएकाले पहिचानका लागि सजिलो हुनेछ । चैतभरि विश्लेषण गरी वैशाख पहिलो साता बाघको संख्या सार्वजनिक गरिने तयारी छ । विश्वमा १३ देशमा बाघ पाइन्छन् । सन् २०१० मा बाघ पाइने देशका प्रमुखहरूको सम्मेलन रूसमा भएको थियो । उक्त सम्मेलनले सन् २०२२ सम्म विश्वभर बाघको संख्या ३५ सयको दोब्बर पार्ने संकल्प गरेको थियो । नेपालमा अबका केही वर्षभित्रै करिब दोब्बर अर्थात् २५० को हाराहारी पुग्ने अनुमान गरिएको छ । सन् २०१० ताका नेपालमा बाघको संख्या १२१ थियो ।"
आफैंले ड्रोन बनाउँदा,"गत शुक्रबार मेरो स्कुलमा शैक्षिक प्रदर्शनी आयोजना भयो । प्रदर्शनीका विभिन्न आकर्षण थिए । कति साथीले फुड ग्रुपसम्बन्धी खेल देखाएका थिए । कतिले छिमेकी देशका राजधानी र झन्डासँग सम्बन्धित खेल प्रदर्शन गरेका थिए । प्रदर्शनीमा चक्का खेलका माध्यमबाट सामान्यज्ञान, भाषा र साहित्यसँग सम्बन्धित प्रश्न र गाउँ खाने कथासम्बन्धी ज्ञान कसरी लिन सकिन्छ भन्ने बुझाइएको थियो । सामाजिक विषयको प्रदर्शनीमा सार्क मुलुकबारे जानकारी दिइएको थियो । कम्प्युटरको स्टल पनि थियो । त्यसमा क्युबेसिकबाट सफ्टवेर डेभलप गरेर देखाउनुका साथै कम्प्युटर नेटवर्क प्रोजेक्ट तयार पारिएको थियो । गणितको स्टलमा जर्ज क्युजनरले संगीतका लागि बनाएको विधि गणितमा प्रयोग गरेर देखाइएको थियो । गणितकै स्टलमा जियोजेब्रा पनि थियो । प्याटागोजी, कन्टेन्ट र टेक्नोलजीलाई समेटेर कसरी गणित सिक्न सकिन्छ भन्ने देखाइएको थियो । विज्ञानको स्टलमा इनर्सिया मोसन र इनर्सिया रेसबारे सिकाउने सहज तरिका प्रदर्शन गरिएको थियो । शैक्षिक प्रदर्शनीमा आफ्नो प्रतिभा सबैलाई देखाउन पाइने भयो भनेर साथीहरू निकै उत्साही थिए । मलाई पनि त्यस्तै भइरहेको थियो । प्रदर्शनीमा मैले तीन महिना लगाएर आफैंले बनाएको ड्रोन उडाउने योजना थियो । प्रदर्शनीको अघिल्लै दिन मैले त्यसलाई उडाइसकेको थिएँ । त्यति बेला ड्रोन दुई घरजति माथि गयो । प्रदर्शनी हेर्न धेरै जना जम्मा हुनुभएको थियो । मैले कोसिस गरें । तर त्यति बेला भने उडेन । तर यसमा के समस्या आयो भनेर मैले तुरुन्तै पत्तो पाएँ । मैले यो बनाउँदा अर्डिनो प्रयोग गरेको थिएँ । सायद यसैले काम गर्न छोडेकाले उड्न सकेन । त्यसैले अब के२ बोर्ड मगाएको छु । यिनीहरूको काम हाइट कन्ट्रोल गर्ने हो । यसमा केही खराबी आएकाले ब्यालेन्स कन्ट्रोल भएन । त्यही भएर उडाउन समस्या भयो । सुरुमा मैले फेसबुकमा देखेपछि बनाउने विचार गरेको हुँ । त्यसपछि यसलाई बनाउने तरिका युटयुबबाट सिकें । युटयुबमा यसको प्रोग्राम कसरी गर्ने भनेर सिकाइएको छ । ड्रोन उडाउन रिमोट कन्ट्रोल, ल्यापटप र ड्रोनबीच कनेक्सन हुनुपर्छ । यसमा मोटर हुन्छन् । कुनैमा तीनवटा मोटर हुन्छन् । कुनैमा १६ वटासम्म हुन्छन् । मोटरले फयान नियन्त्रण गर्ने काम गर्छन् । मोटरको माथि प्रोपेलर्स हुन्छ । यसले गति नियन्त्रण गर्छ । सबैभन्दा माथि कम्पास हुन्छ । कम्पासले दिशानिर्देश गर्छ । रिमोट कन्ट्रोलले यसलाई नियन्त्रण गर्छ । रिमोटले सिंग्नल फयाँक्छ । अनि समात्छ । रिमोटलाई टान्समिसनले आदेश दिन्छ । कम्प्युटरमा राउटर जोड्नुपर्छ । राउटर र ड्रोनमा डेलिमेन्टी रेडियो फिट गरिएको हुन्छ । यसको तल्लो भागमा क्यामेरा हुन्छ । यसलाई प्रोग्रामिङ गरेर पठाउन मिल्छ । मैले पनि यही गर्न सिकेको हुँ । यी सबै गतिविधि कम्प्युटरमा हेर्न मिल्छ । कम्प्युटरमा मिसन प्लानर भन्ने सफ्टवेयर डाउनलोड गर्नुपर्छ । त्यो सफ्टवेयर खोलेपछि सबै गतिविधि हेर्न पाइन्छ । ड्रोन धेरै किसिमका हुन्छन् । त्यसमध्ये मैले बनाएको क्वाट कप्टर हो । यसका ४ पखेटा हुन्छन् । यसले फोटोग्राफी र रेसिगको काम गर्छ । यसलाई बनाउन १५ हजार जति खर्च लाग्यो । फेरि यसलाई मर्मत गर्नुपर्यो । त्यही भएर थप १० हजार रुपैयाँ खर्च भयो । यसलाई बनाउन चाहिने सामान भने नेपालमै पाइन्छ । हाम्रो देशमा पनि विभिन्न किसिमका ड्रोन प्रयोग भइरहेका छन् । यो प्रविधि नेपालमा भित्रिएको १५ वर्षभन्दा बढी भइसकेको छ । पहिला जंगली जनवारको अवस्था थाहा पाउन यो भित्रिएको रहेछ । अहिले चलचित्र सुटिङहरू गर्न पनि यसको प्रयोग हुन्छ । यसको प्रयोगबाट धेरै गुणस्तरीय दृश्यहरू खिच्न सकिन्छ ।केल्बिन संग्रौला, कक्षा७अक्षरा स्कुल, काठमाडौं"
अमलटारी घुमेर फर्कंदा,"अमलटारी नवलपरासी जिल्लामा पर्दछ । मैले हालसालै जाडो बिदामा परिवारसँग अमलटारी घुम्ने मौका पाएँ । चितवन राष्ट्रिय निकुञ्जको पश्चिम भागमा पर्ने अमलटारी थारू गाउँ हो ।त्यहाँ हामीले गुन्द्रहीढका, नमुना सामुदायिक वनमा जंगल सफारी गर्यौं । गैंडा, मयूर, रतुवा अनि नारायणी नदीमा थरीथरीका हाँस पौडिरहेका देख्यौं । ती हाँस टाढाटाढाबाट आएर बसेका भनेर हाम्रो जंगल गाइडले भन्नुभयो । गुन्द्रहीढका सामुदायिक वनभित्र ठाउँठाउँमा सीसीटीभी क्यामेरा राखेको देख्दा अचम्मै लाग्यो । सहरबजारमा मात्र देखेको सीसीटीभी क्यामेरा जंगलमा पहिलोपटक देखें । चोरीसिकार नियन्त्रण गर्न राखेको रहेछ ।अमलटारीमा हामी थारू होमस्टेमा बस्यौं । थारूहरूको अनदी चामलको खाना खायौं । हाँसको परिकार खायौं । राति थारू सांस्कृतिक कार्यक्रम हेर्यौं । त्यसमा थारूहरूको लठ्ठी नाच, बोटे नाच थियो । अमलटारीबाट हामी चौधरी गाउँस्थित शाश्वतधाम गयौं । चौधरी ग्रुपले बनाएको शाश्वतधाम रमाइलो रहेछ । त्यहाँको संग्रहालयमा विभिन्न तीर्थस्थलहरूको जल, माटो र फोटा राखिएका रहेछन् । मैले वाइवाइ चाउचाउको उद्योग पनि हेर्ने मौका पाएँ । पिठोबाट कसरी तयारी चाउचाउ बनेर प्याकेटसम्म आइपुग्छ भनेर जान्न पाएँ । शाश्वतधामपछि हामी नारायणी नदी किनारमा एकछिन घुम्यौं । पारि गैंडाकोटमा मेला थियो तर नारायणघाट मुग्लिनको जाम सम्झेर त्यहाँबाट फक्र्यौैं । नारायणघाटमुग्लिनमा घण्टौं कुर्नुपर्यो । धेरै मान्छेले दु:ख पाउने बाटो किन छिट्टै नबनेको होला ? पृथ्वी राजमार्ग मलाई निकै खतरनाक लाग्यो । बाटोको किनारमा सबैतिर बारहरू पनि किन नबनाएको होला ? हामीले बाटोमा केही गाडी दुर्घटनाग्रस्त भएको पनि देख्यौं । त्यहाँ जसले जति सक्छ, त्यति गाडी कुदाउँछन् । के यसलाई रोक्नु पर्दैन र ? सर्वेश अधिकारी, कक्षा५बृहस्पति विद्यासदन, काठमाडौं"
हाम्रो देश,"सूर्य त छ तर छैन यहाँ प्रकाश,स्रोतसाधन छन् तर छैन यहाँ विकास । छ नेपालमा आवश्यकताभन्दा बढी पानी, तर पनि भइरहेको छैन त्यस क्षेत्रमा लगानी ।पहिला थियो नेपाल सुन्दर, शान्त र विशाल,अब छ यो देशमा फोहोर, अक्रान्त र अकाल । अरू देशभन्दा हाम्रो देश वेश, अनेक जातजाति र भाषा विशेष ।।श्रेया रानी, कक्षा९मिट स्कुल, जनकपुर"
मान्छे कस्ता भए,"सागपात, फलफूल, दूध, दहीभन्दा,जाती मान्छन् कोकफेन्टा शुद्ध महीभन्दा ।शरीरमा लुगा छैनन् फेसन कस्ता भए, हेर्दा हेर्दै पशुभन्दा मान्छे सस्ता भए ।पल्पसा गौतम, कक्षा८नाइटिङ्गेल उमावि, ललितपुर"
टल्किने भूत,"आधा रातमा उपासनाका आँखा खुले । उनले सिरकबाट अलिकति टाउको निकालेर दायाँबायाँ हेरिन् । चारैतिर चकमन्न थियो । सडकमा बलेको बत्तीको अलिकति उज्यालो पसेकोले उनको कोठा पनि धमिलो देखिएको थियो । उनले हातले यताउता छामेर हेरिन् तर आमा भेटिनुभएन । उनको मुटु छिटोछिटो ढुकढुक भयो । उनी निदाउनुअघि त आमा कथा सुनाउँदै हुनुहुन्थ्यो । कहाँ जानुभएछ ?उनले अलिकति टाउको उठाएर फेरि चारैतिर हेरिन् । उनको ओछयानभन्दा अगाडिको भित्तामा एउटा कालो छाया देखियो । त्यो घरी तलमाथि हल्लिन्थ्यो त घरी दायाँबायाँ सथ्र्यो । त्यसको ठीक तल दुइटा आँखा टलक्क टल्किरहेका थिए । उनले आँत्तिएर टाउको सिरकभित्र लुकाइन् । सास बढेजस्तो भएर आयो । एकछिनपछि बिस्तारै सिरक हटाएर उनले डराई डराई अघिको भित्तातिर हेरिन् । त्यो छाया त उस्तै गरी आकार बदल्दै यताउता सरिरहेको रहेछ । टल्किने दुइटा आँखा पनि अझै उनीतिरै हेरिरहेका थिए । उनका हातखट्टा चिसा भए । डरले उनी काम्न थालिन् । आफूलाई बलियो बनाउने जति प्रयास गरे पनि उनले सकिनन् र आँखा चिम्लिएर चिच्याइन्, आमा१उपासना चिच्याउँदै रोएको सुनेर आमा दगुर्दै आउनुभयो । अत्तालिएर आउँदा ढोकाको छेउमा उहाँको गोडा ठोक्कियो । आमा आफ्नो नजिकै आएको थाहा पाएर उपासनाले हुत्तिएर उहाँलाई अँगालो मारिन् अनि रुन थालिन् । के भो, किन रोएकी ? आमाले आफ्नो गोडाको दुखाइ बिर्सिएर छोरीको पिठिउँ थप्थपाउनुभयो ।आमा भूत भूतखोई कहाँ छ ? आमाले बत्ती बालेर चारैतिर हेर्नुभयो । कोठामा केही थिएन । अघि भर्खरै यहाँ हल्लिरहेको थियो । त्यसका आँखा पनि टलक्क टल्किएका थिए । उपासनाले पनि आमाको कुमबाट अलिकति टाउको उठाएर वरिपरि हेरिन् अनि सुँक्कसुँक्क गर्दै अगाडिको भित्तातिर देखाइन् । उनी अझै डरले कामिरहेकी थिइन् । कहाँ भाग्यो त अहिलेको अहिल्यै ? आमाले ओछयानमा ठयाकठयाक पार्नुभयो । खाटमुनि बिरालो पसेको रहेछ । म्याउँ गर्दै निस्किएर दराजको चेपतिर गयो । ल, यही हो तिम्रो भूत, आमा मुसुमुसु हाँस्नुभयो ।उपासना आमाको घाँटीमा आफ्ना दुवै हातले बाँधेर छातीमा लिपिस्सै टाँसिएकी थिइन् । आमाले बिस्तारै उनको हात फुस्काएर उनलाई काखमा राख्नुभयो । केही बेर थप्थपाएपछि उनी सामान्य हुँदै गइन् । बहादुर छोरीले यस्तो डरपोक हुन सुहाउँछ त ? आमाले आफ्ना दुवै हत्केलाले उनको अनुहार च्यापेर आफूतिर फर्काउनुभयो । दुई महिनाअघिदेखि मात्रै उपासना एक्लै सुत्न थालेकी हुन् । उनलाई ओछयानमा सुताएर कथा सुनाउँदै उनी निदाएपछि मात्र आमा आफ्नो कोठामा जाने गर्नुहुन्थ्यो । आज पनि उनी कथा सुन्दासुन्दै निदाएकी थिइन् । आमा मलाई छोडेर नजानुस् है, उनले आमाको हात च्याप्प समातेर भनिन्, भूत फेरि आउँछ । कहाँ आउँछ ?उ: त्यहाँ आएर नाच्छ, उनले अघिकै भित्तातिर देखाइन् । उनको कुराले आमा एकछिन गम्भीर देखिनुभयो । उहाँले छोरीको पिठिउँमा थप्थपाउँदै बत्ती निभाउनुभयो । साँच्चि नै भित्तामा तेर्सो धर्को दायाँबायाँ हल्लिरहेको थियो । दराजको कुनातिर दुइटा आँखा उस्तै गरी टल्किरहेका थिए । उ: उ: भूत, उपासना फेरि अत्तालिएर आमालाई अँगालो हाल्न आइन् । त्यो भूत हो त ? बाटोमा बलेको बत्तीको उज्यालो परेर तिम्रो कोठाको झयालमा हालेको पर्दाको छाया पो यहाँ हल्लिएको हो त, ल हेर त। आमाले पर्दा यताउता चलाउँदा भित्तामा साँच्चै नै छाया पनि यताउता चल्मलायो । उज्यालोमा राखेर आमाले आफ्नो हातको छाया पनि भित्तामा यताउता सारेर देखाउनुभयो । झयालनेर गएर उभिँदा उहाँको अनुहारको छाया पनि भित्तामा डरलाग्दो देखियो । टल्किने भूत पनि थियो, उपासनाको डर अझै हटिसकेको थिएन । त्यो त अझै टल्किरहेको छ नि, उ: हेर त । उपासनाले आमाको हात कस्सेर समातिन् अनि डराई डराई त्यतातिर हेरिन् । साँच्चै नै दराजको छेउमा दुइटा आँखा टलक्क टल्किरहेका थिए ।उ: हेर त, तिम्रो टल्किने भूत, आमाले बत्ती बालेर भन्नुभयो । दराजको छेउमा लुकिरहेको बिरालो म्याउँम्याउँ गर्दै निस्किएर ढोकाबाहिर गयो । बिरालो पो रहेछ, उपासना थोते दाँत देखाएर रुन्चे हाँसो हाँसिन् । उनको अनुहार अलि उज्यालो देखियो । बिरालोका आँखा हाम्राभन्दा फरक हुन्छन् । ती अँध्यारोमा टल्कन्छन् बुझयौ ।किन आमा ? उपासना जिज्ञासु देखिइन् ।बिरालाका आँखामा रेटिनाभन्दा पछि टेपिटम लुसिडम नामको एक तह हुन्छ । त्यसले ऐनाको जस्तै काम गर्छ । अँध्यारोमा त्यसमा हलुका प्रकाश पर्यो भने पनि त्यसले परावर्तन गर्छ । त्यसैले उसका आँखा टल्किएका जस्ता देखिन्छन् । आमाले उपासनालाई सम्झाउँदै भन्नुभयो, त्यसैले त हो नि बिरालोले अँध्यारोमा पनि मुसा समाउन सक्छ । उपासना आमाका कुरा ध्यान दिएर सुनिरहेकी थिइन् ।बिरालोका मात्रै होइन, अरू जनावरका आँखा पनि रातमा टल्कन्छन् । राति सक्रिय हुने जनावरहरूले यही टेपिटम लुसिडम का कारण अँध्यारोमा पनि देख्न र सिकार गर्न सक्छन् ।आमाका कुरा सुनेर उपासनाको डर बिस्तारै हट्दै गयो । भूत भनेको त मनको डर मात्र पो रहेछ । कुरा बुझेपछि उनले आफ्नो मन बलियो बनाइन् । उनका आँखा निद्राले लोलाउन थालेका देखेपछि आमाले उनलाई ओछयानमा सुताइदिनुभयो । केही बेरमै उनी भुसुक्क निदाइन् ।"
