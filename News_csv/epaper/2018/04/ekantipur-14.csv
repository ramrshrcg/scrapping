शीर्षक,विवरण
हिमालै हिमाल,आठ हजार मिटरभन्दा माथिका चुचुराक्रस हिमाल उचाइ (मिटरमा) जिल्ला१ सगरमाथा ८८४८ सोलुखुम्बु २ कञ्चनजंघा ८५८६ ताप्लेजुङ ३ ल्होत्से ८५१६ सोलुखुम्बु ४ यालुङकाङ ८५०५ ताप्लेजुङ ५ कञ्चनजंघा साउथ ८४७६ ताप्लेजुङ ६ कञ्चनजंघा सेन्ट्रल ८४७३ ताप्लेजुङ ७ मकालु ८४८१ संखुवासभा ८ ल्होत्सेसार ८३९३ सोलुखुम्बु ९ ल्होत्से मिडिल ८४१० सोलुखुम्बु१० च्छोयु ८२०१ सोलुखुम्बु११ यालुङकाङ वेस्ट ८०७७ ताप्लेजुङ१२ धौलागिरि ८१६७ म्याग्दी१३ अन्नपूर्ण ८०९१ कास्की१४ मनास्लु ८१५६ गोरखा(चिह्न लगाइएका प्रदेश १ का हिमाल)
अन्न भण्डार,"पदेश २ सरकारले बुधबार सार्वजनिक गरेको नीति तथा कार्यक्रममा कृषिलाई पहिलो प्राथमिकतामा राखेको छ । कृषिमा संघीय सरकारको लगानी खासै उपलब्धिमूलक नरहेकाले सिँचाइ, रासायनिक मल, किटनाशक औषधि, बीउबिजन, प्राविधिक सीपको विकास र बजार व्यवस्थापनका साथै युवालाई स्वदेशमै रोजगारीको व्यवस्था मिलाइने सरकारको योजना छ । माछापालन व्यवसायलाई अर्गानिक रूपमा विकास गर्दै डेरी, तरकारी प्रशोधनजस्ता साना उद्योग स्थापना गर्ने सरकारको योजना छ । विकास र समृद्धिका लागि कृषिमा जोड दिइएको छ । सन् ६० को दशकमा नेपालको आर्थिक मेरुदण्ड बनिसकेको यो क्षेत्र कृषि आधुनिकीकरणमा दीर्घकालीन नीति, मल, बीउबिजन तथा सिँचाइ अभावले पछिल्लो समय खस्किँदै गएको छ । झन्डै ५० वर्ष अगाडिको अवस्था यस्तो थिएन । मुलुकमा आर्थिक रूपले सक्रियमध्ये ९४ प्रतिशत मानिस जीविकोपार्जनका लागि कृषिमा निर्भर थिए । कुल राष्ट्रिय उत्पादनको मुख्य स्रोत कृषि थियो । नेपाल राष्ट्र बैंकले गरेको अनुमानअनुसार आर्थिक वर्ष १९६४६५ मा ६५ प्रतिशत कुल गार्हस्थ्य उत्पादन कृषि क्षेत्रबाट प्राप्त भएको थियो । मधेस कृषिको उर्वर भूमि थियो । मधेसको आर्थिक महत्त्वलाई अंकमा बुझ्नका लागि नेपालको कुल गार्हस्थ्य उत्पादन र राजस्वमा त्यसबेला मधेसको योगदान हेर्दा प्रस्ट हुन्छ । त्यसबेलाको कृषि मन्त्रालयको तथ्यांकअनुसार तराईमा उत्पादन हुने ११ वटा मुख्य बालीले मुलुकको कुल कृषि उत्पादनको ४८ प्रतिशत हिस्सा ओगटेको थियो । राष्ट्र बैंकको कृषि उत्पादनसम्बन्धी आँकडामा ११ प्रमुख बालीबाहेक अन्य बाली, पशुपालन, र वनबाट हुने आम्दानी संलग्न नभएकाले यो आम्दानी यसभन्दा १५ प्रतिशत बढी हुन्थ्यो । यसैले तराईको कृषि क्षेत्रको योगदान झन्डै ५५ प्रतिशत हुन आउँथ्यो । खाद्यान्न अभाव हुने नेपालका पहाडी भेगमा ठूलो परिमाणमा तराईबाट चामल लगिन्थ्यो । त्यतिमात्र होइन तराईको धान भारतमा समेत ठूलो परिमाणमा निर्यात हुने गरेको थियो । सन् १९६५ मा ३ लाख ४८ हजार मेट्रिक टन धान तराईबाट भारत निर्यात गरिएको अनुमान गरिन्छ । त्यस वर्ष नेपाल विश्वको पाँचौं ठूलो धान निर्यात गर्ने देश भएको थियो । त्यस वर्ष नेपालले धान निर्यातबाट २३ करोड ७७ लाख ७२ हजार भारतीय रुपैयाँ आर्जन गरेको थियो । मुसुरो र रहरको दाल, तोरी, वनस्पति घिउ पनि भारत, बंगलादेश हुँदै खाडीसम्म पुग्थ्यो । तर आर्थिक वर्ष ०७३०७४ मा २४ अर्ब रुपैयाँको चामल भित्रिएको छ । भारतबाट नेपालमा ठूलो परिमाणमा चामल भित्रिन थालेको धेरै भएको छैन । ०६६०६७ मा एक अर्ब ८० करोडको चामल भित्रिएको थियो । कृषिबाट आर्थिक समृद्धि सम्भव भए पनि विभिन्न कारणले यो क्षेत्र पछाडि पर्दै गएको छ । आर्थिक सर्वेक्षण ०७२०७३ अनुसार मुलुकको कुल गार्हस्थ्य उत्पादनमा कृषि क्षेत्रको योगदान ३१ प्रतिशत छ । कृषि विज्ञका अनुसार सिँचाइ, मल, बीउबिजन र कृषि प्राविधिकहरूको व्यवस्था स्थानीय तहमा पुर्याउन सके मधेसको उर्वर भूमिबाट पहिलेजस्तै निर्यात हुने गरी कृषि उत्पादन बढाउन सकिन्छ । प्रदेश २ मा जलविद्युत् र प्राकृतिक स्रोत नरहे पनि कृषि र औद्योगिक क्षेत्रका लागि यो भूमि अग्रणी छ । भौगोलिक हिसाबले उष्ण प्रदेश रहेकाले यहाँ बागवानीको पनि प्रबल सम्भावना छ । विकासविदका अनुसार कुनै पनि मुलुक वा राज्यको विकासका लागि ३ आयाम आवश्यक पर्छन् । कृषि, उद्योग र सेवा क्षेत्र । यस प्रदेशमा कृषि र उद्योगमा अपार सम्भावना छन् । कृषि क्षेत्रमा लगानीसँगै आवश्यक कृषि प्राविधिक र यन्त्र सहज ढंगले उपलब्ध भए मुलुकको अन्न भण्डार मानिएको यो क्षेत्र समृद्ध बन्न धेरै समय लाग्ने छैन ।मुलुकको पर्सादेखि सप्तरीसम्मका भूभागलाई कृषिको पकेट क्षेत्र मानिएको छ । यस प्रदेशमा अधिकांशको जीवन निर्वाहको प्रमुख स्रोत कृषि पेसा नै हो । यहाँ कुल जनसंख्याको २०४० प्रतिशत बसोबास गर्छन् । यस प्रदेशले मुलुकको कुल गार्हस्थ्य उत्पादनमा १६२ प्रतिशतले योगदान गर्छ । प्रदेशमा कुल कृषियोग्य भूमि झन्डै ५ लाख ३० हजार हेक्टर रहेकामा कुल सिञ्चित भूमि ३९ हजार हेक्टरभन्दा केही बढी रहेको तथ्यांक छ । कुल क्षेत्रफल ९ हजार ६ सय ६१ वर्ग किलोमिटर छ । समग्र मुलुकको कृषि तथा पशु क्षेत्रको उत्पादनमा यस प्रदेशको योगदान १३ प्रतिशत मात्र छ । सबै क्षेत्र समथर तराई भए पनि अधिकांश जमिन आकाशे पानीको भरमा सिञ्चित हुँदै आएका छन् । सप्तरीको ८१ हजार ६ सय ६७ हेक्टर खेतीयोग्य जमिन छ । सिरहाको कुल क्षेत्रफलको ५७८३ प्रतिशत खेतीयोग्य जमिन छ । महोत्तरीमा ६७ हजार ३ सय ५२ हेक्टर खेतीयोग्य जमिन छ । यसैगरी सर्लाहीमा ९२ हजार हेक्टर र रौतहटमा ६५ हजार ९ सय ६९ हेक्टर खेतीयोग्य जमिन छ । कृषि कार्यालयका अनुसार पर्सामा ५४ हजार ७ सय ३२ हेक्टर खेतीयोग्य जमिन छ । प्रदेशका आठवटै जिल्लामा खेतीका लागि प्रशस्तै जमिन भए पनि सिँचाइको समस्या विकराल बन्दै गएको छ । महोत्तरीको अवस्था जर्जर छ । त्यहाँ कुल खेतीयोग्य जमिनको १० प्रतिशत भूभागमा मात्र सिँचाइको व्यवस्था छ । रातु, बिग्ही र मड्हा जस्ता नदीमा आधारित आयोजना सुकेपछि सिँचाइ प्रभावित बन्ने गरेको छ । केही क्षेत्रमा भूमिगत जलस्रोतबाट सिँचाइ थालिएको छ । पछिल्लो समय जलवायु परिवर्तनले अधिकांश पानीका मुहान सुक्दै गएका छन् । सर्लाहीका करिब ४३ प्रतिशत खेतीयोग्य जमिनमा मात्र सिँचाइ पुगेको छ । यस क्षेत्रको सिँचाइका लागि कोसी र कमला डाइभर्सन निर्माणमा संघीय सरकारसँग सहकार्य गरेर अगाडि बढ्ने प्रदेश सरकारले नीति सार्वजनिक गरेको छ । प्रदेशमा वाग्मती र नारायणी सिँचाइजस्ता ठूला आयोजना सञ्चालनमा रहे पनि क्षमताअनुसार पानीको बहाव छैन । पर्सा, बारा र रौतहटका खेतीयोग्य जमिन सिँचाइका लागि निर्माण भएको गण्डक नहरको पानीले हाल पर्सा र बाराका मात्र २९ हजार हेक्टर क्षेत्रफलमा सिँचाइ सुविधा पुर्याउने गरेको छ । ८१ किलोमिटर लम्बाइको नहरमा हाल ५६ किमिसम्म मात्र पानी आउँछ । एक इन्जिनियरले भने, बहाव क्षमता ८ सय ५० क्युसेक भए पनि सम्झौताअनुसार पानी भारतले छाड्दैन । वाग्मती नदीको पानीबाट वाग्मती सिँचाइ आयोजना सञ्चालन भई हाल रौतहट र सर्लाहीका करिब ५० हजार हेक्टर जमिनमा सिँचाइको सुविधा पुगेको छ । त्यसैगरी सप्तरीमा चन्द्रनहर, कोसी पश्चिमी नहर वितरण प्रणाली, कोसी पम्प नहरबाट झन्डै २८ हजार ६ सय २४ हेक्टर जमिनमा सिँचाइ भइरहेको छ । सिँचाइ अभावमा बर्सेनि उत्पादकत्व घट्दै गएको छ । प्रदेशमा बढ्दो जनसंख्या, तीव्र सहरीकरण र जथाभावी प्लटिङले खेतीयोग्य जमिन मासिँदै गएका छन् । कृषि विज्ञका अनुसार भगवान् (आकाशे पानी) को भरमा आधारित कृषिले आफैंलाई खान पुग्दैन । सर्लाही शंकरपुरका किसान जवाहर कुशवाहा सरकारले सिँचाइ, उत्पादनको उचित मूल्यको सुनिश्चितता र मल, बिउबिजनमा अनुदानको व्यवस्था गरिदिए केही वर्षमै प्रदेश २ को समृद्धि सम्भव रहेको दाबी गर्छन् । ४ बिघा खेतमा उखु र मकै खेती गर्दै आएका कुशवाहाले किसानको उत्पादन खेर नजाने मात्र ग्यारेन्टी भइदिएमा धेरै राहत हुने औंल्याए । धेरै समस्याका बाबजुद पनि मिहिनेत गरी खेती गरेका छौं, उनले भने, नगदे बालीबाट मनग्गे आम्दानी हुने गरेको छ । पछिल्लो समय तरकारीको पनि व्यावसायिक खेती हुन थालेको छ । सिजनमा हप्ताकै ५० हजार रुपैयाँको तरकारी बिक्री गरेका छन् । माछा र कुखुरा पालन पनि फस्टाएको छ । बाराको सिम्रौनगढ क्षेत्रमा कृषि आधुनिकीकरणअन्तर्गत माछाका लागि सुपरजोन कार्यक्रम सञ्चालनमा छ । पर्सामा धान पकेट क्षेत्र तथा तरकारी बाली पकेट क्षेत्र सञ्चालन गरिएको छ । किसानको उत्पादनमा बिचौलियाको मनपरी रोकेर सरकारले सहकारीमार्फत उत्पादन खरिद गर्ने नीति ल्याउनुपर्छ, सर्लाहीका अगुवा किसान कुशवाहाले भने, बिचौलिया र भारतबाट कृषिजन्य उत्पादन भित्रिँदा नेपाली किसान मारमा पर्ने गरेका छन् । वीरगन्जका अर्थशास्त्री इन्दुशेखर मिश्रका अनुसार प्रदेश २ को समृद्धिमा कृषि पनि एक प्रमुख आधार हो । नदी, खोला र बोरिङबाट सिँचाइ योजनाको सघन रूपमा सञ्चालन गर्न आवश्यक छ, उनले भने, किसानलाई लागत मूल्यमा उचित प्रतिफल दिने गरी कृषिवस्तुको मूल्य निर्धारण गर्नुपर्छ, बिक्रीको सुनिश्चितता सरकारले गर्नुपर्छ । उनका अनुसार कृषिको यान्त्रीकरण, व्यवसायीकरण र कृषिमा आधारित उद्योग स्थापनामा जोड दिनुपर्छ, यसरी कृषिबाट आर्थिक समृद्धि सम्भव छ । परम्परागत कृषि प्रणालीको सट्टा आधुनिक कृषिका लागि किसानलाई प्रशिक्षण र तालिमको व्यवस्था राज्यले गरिदिनुपर्छ, उनले भने, अहिलेको आवश्यकता भनेको वैज्ञानिक कृषि युगको हो, राज्यले त्यसैका आधारमा स्पष्ट नीति ल्याउनुपर्छ । बाँझो जमिन छाडेर वैदेशिक रोजगारमा जाने युवालाई यही रोक्ने नीति ल्याउन सक्नुपर्छ ।"
औद्योगिक क्षेत्रमा पनि प्रचुर सम्भावना,"कृषिसँगै औद्योगिक क्षेत्रका लागि पनि यो प्रदेश अग्रणी छ । मुलुकको प्रमुख औद्योगिक क्षेत्रमध्येको एक वीरगन्जपथलैया औद्योगिक करिडोर प्रदेश २ मै पर्छ । भारतको कोलकाता बन्दरगाहसँगको छोटो दूरी र नेपालको मध्य भागमा पर्ने भएकाले वीरगन्जमा उद्योग व्यापार फस्टाउने क्रममा छ । फलाम, सिमेन्ट, जस्तापाता, कुखुराको दाना, खाद्यान्न, चकलेट, बिस्कुट, मदिरा, चुरोट, लगायतका उद्योग सञ्चालनमा छन् । सबैभन्दा बढी चिनी मिल पनि यही प्रदेशमा छन् । औद्योगिक विकास तीव्र रूपमा हुन सक्ने सम्भावना प्रचुर छ । पछिल्लो मधेस आन्दोलन र भारतीय नाकाबन्दीपछि अहिले वीरगन्जपथलैया औद्योगिक क्षेत्रमा नयाँ उद्योग थपिने क्रम जारी छ । विगत जस्तो ऊर्जा संकटको अवस्था पनि छैन । वीरगन्जपथलैया सडक ६ लेन विस्तार, अमलेखगन्जमोतीहारी पाइपलाइन, बाराको सिमरामा निर्माणाधीन गार्मेन्ट प्रोसेसिङ जोन, वीरगन्जको अलौमा हालै उद्घाटन भएको एकीकृत भन्सार चौकी, बारामा निर्माणाधीन अन्तर्राष्ट्रिय विमानस्थल, काठमाडौं जोड्ने द्रुतमार्ग लगायतका पूर्वाधारहरू प्रदेश २ को आर्थिक समृद्धिको ढोका खोल्ने आधार बन्न सक्छन् । एक उद्योगीका अनुसार उद्योग स्थापना गरेर नागरिकलाई रोजगार दिई राजस्व उठाउनुभन्दा पनि मालवस्तु आयात गरी कर उठाउने नीतिलाई निरुत्साहित गर्न आवश्यक छ । औद्योगिक वातावरण निर्माण र लगानी भित्र्याउन सरकारले स्पष्ट नीति ल्याउन आवश्यक छ, ती उद्योगीले भने, भ्रष्टाचार र कालोबजारीले उद्योग क्षेत्र धराशायी बन्दै गएको छ, दर्ता प्रक्रियादेखि नै बेथिति झेल्नुपरेको छ । पोलिटेक्निक कलेज नहुँदा दक्ष कामदार अभाव चुलिएको छ । रुग्ण उद्योगलाई आर्थिक प्रोत्साहन नीति ल्याउन आवश्यक छ । मुलुकको अर्थतन्त्रको रक्तसञ्चार मानिने निजी क्षेत्रको आर्थिक गतिविधि सबल बनाउन बन्द र हडताललाई सधैँका लागि अन्त गर्न जरुरी छ । छिमेकी भारतको ठूलो बजार नजिकै भएकाले यहाँ निर्यातमुखी कृषिजन्य उद्योगको राम्रो सम्भावना छ । सीमावर्ती रक्सौल सहरमा भारतका विभिन्न राज्य जोड्ने रेल्वे सेवा उपलब्ध छ । रेलमार्गबाट जोडिएको एकमात्र सुक्खा बन्दरगाहसमेत यही प्रदेशमा परेको छ । शिक्षा र स्वास्थ्यका लागि पनि आधारभूत संरचना छन् । सीमावर्ती भारतको विहारका बासिन्दा आँखा उपचारका लागि सीमासँग जोडिएका नेपाली आँखा अस्पतालमा निर्भर छन् । वीरगन्जस्थित केडिया आँखा अस्पताल र सिरहाको आँखा अस्पतालमा उपचार गराउने भारतीय बिरामीको भीड लाग्ने गरेको छ । वीरगन्जमा एक निजी मेडिकल कलेज पनि सञ्चालनमा छ । यस्तै, पर्सा राष्ट्रिय निकुञ्जमा पाटे बाघे तथा ३ सय ३३ प्रजातिका चराचुरुंगी पाइन्छन् । पर्सा र बारासम्म फैलिएको यो निकुञ्जलाई पनि पर्यटकीयस्थलका रूपमा विकास गर्न सकिन्छ । यसले पनि प्रदेशको अर्थतन्त्रमा टेवा पुर्याउँछ । धार्मिक पर्यटनमा पनि यस प्रदेशको बलियो सम्भावना छ । जनकपुरको जानकी मन्दिर, बाराको गढिमाई, सिम्रौनगढ, सप्तरीको छिन्नमस्ता, पर्साको गहवामाई, विन्ध्यवासिनी, रामभौरीभाटा, दुग्धेश्वरनाथलगायत धार्मिक स्थललाई व्यवस्थित गरी प्रचारप्रसारको माध्यमले धार्मिक पर्यटक आकर्षित गर्न सकिन्छ ।"
सान सम्पदा र संस्कृतिको,"प्रदेश ३ को मुख्य गहना र सान भनेकै संस्कृति र सम्पदा हो । आफ्नै विशेषता र उत्तिकै विशिष्ट जनश्रुति भएका सम्पदा र संस्कृतिलाई पर्यटनको आधार बनाएर अघि बढ्ने हो भने प्रदेश ३ समृद्ध बन्न धेरै समय कुर्नु पर्दैन ।नेपाली भूमि कस्तो भने यहाँ देवता र आम मानिसबीच पनि दोहोरो कुराकानी हुन्छ । जस्तो, धेरै अगाडि इन्द्र कान्तिपुरको एउटा घरमा फूल चोर्न आएका थिए, समातिए । जनताले उनलाई एक रात थुनेर राजासमक्ष पेस गरे । पछि थाहा पाए, उनी त इन्द्र पो रहेछन् । इन्द्रलाई खुसी पार्न जात्रा नै सुरु गरे इन्द्रजात्रा । इन्द्र वर्षाका पनि देवता हुन् । इन्द्रकै कारण राम्रो वर्षा भएर खेती पनि राम्रो भएको हुँदा उनलाई कृतज्ञता व्यक्त गर्न पनि इन्द्रजात्रा सुरु गरिएको हो भनिन्छ । जनश्रुति हो यो । र, यसैलाई विश्वास गरेर हाम्रो संस्कृति चलिरहेको छ । खुबै जीवन्त छ, हाम्रो संस्कृति । अनि यसैमा टिकेर हाम्रा सम्पदाको आधार पनि तयार भएको हो । प्रदेश ३ यिनै संस्कृति र सम्पदामा खुबै धनी छ । अझ भनौं, प्रदेश ३ को परिचय केही खासका लागि दिइन्छ भने त्यो संस्कृति र सम्पदा नै हो । नेपालको मौलिक र सर्वाधिक पुरानो जात्रामा पर्छ, इन्द्रजात्रा । लिच्छवि र मल्लकालमा यो जात्रा जति लोकप्रिय रह्यो, शाहीकाल र गणतन्त्रसम्म पनि उत्तिकै प्रिय छ ।इन्द्रजात्राकै बेला हो, काठमाडौंमा कुमारीको रथ तान्ने । यो भने मल्लकालको अन्त्यतिर जयप्रकाशको पालामा सुरु भएको हो । काठमाडौं उपत्यकाको विशिष्ट परम्परा हो, कुमारी । यसलाई जीवित देवीको परम्परा मानिन्छ । त्यसो त काठमाडौं, ललितपुर र भक्तपुरमा एक दर्जन हाराहारी कुमारीको चलन छ । तीमध्ये सबैभन्दा प्रतिष्ठित काठमाडौंकै हो । यही कुमारी परम्परासँग प्रेममा त्यागको अद्वितीय कथा जोडिएको छ, जुन अविश्वसनीय छ ।कथाअनुसार एकपल्ट कुमारीको दैत्यसँग प्रेम भएछ । पछि कुमारीसामु आफ्नो देश वा दैत्यमध्ये एक रोज्ने अवस्था आयो । कुमारीले देश रोजिन् र प्रतिज्ञा गरिन्, आजीवन विवाह नगर्ने । इन्द्रजात्रा र कुमारी चलनसँगै जोडिन्छ, वसन्तपुर दरबार क्षेत्र । हनुमानढोका क्षेत्रका रूपमा पनि चिनिन्छ जुन नेपालको सबैभन्दा पुरानो दरबार पनि हो । यसको निर्माण १६ औं शताब्दीमा भएको मानिन्छ । प्रताप मल्लले यहीं सन् १६७२ मा हनुमानको मूर्ति स्थापना गरे, यो क्षेत्र हनुमानढोकाका नामले प्रसिद्ध भयो । यहाँ रहेको काष्ठमण्डपले नै अन्तत: काठमाडौंको जग बसेको भनिन्छ । काठमाडौंको दरबार क्षेत्र जत्तिकै समृद्ध र आकर्षित रहेको छ, ललितपुर र भक्तपुरका दरबार क्षेत्र पनि । भनिरहनुपर्दैन, सम्पदा देशको सम्पत्ति हो किनभने यसले विगत, वर्तमान र भविष्यको परिचय दिन्छ, हामी को हौं भनेर । अझ भनौं, सम्पदा सभ्यताको सूचक हो । यसले इतिहास, पहिचान र गौरव बोकेको हुन्छ । त्यसैले कुनै पनि देशको सम्पदा उसको मौलिक पहिचान हुने गर्छ । सम्पदा खासमा हाम्रा पुर्खाको देन हो । सबैभन्दा महत्त्वपूर्ण पक्ष सम्पदाले भावनात्मक एकता निर्माण गर्छ । अनि मानिसले आफ्नो विकासका क्रममा आपैंले सिर्जना गरेको भौतिक र अभौतिक पक्षको योग नै संस्कृति हो । संस्कृति दुई प्रकारका हुन्छन्, भौतिकमा वास्तु, घर, मठमन्दिर, दरबार आदि जुन मानिसले निर्माण गरेका हुन् । अभौतिकमा मूल्य, मान्यता, धर्म, चाडपर्व, परम्परा, जात्रा आदि । यो क्षेत्रको वास्तविक पहिचान भनेका सम्पदा र संस्कृति नै हुन् । हाम्रा सम्पदा र संस्कृति निकै समृद्ध छन् र यो क्षेत्रलाई समृद्ध बनाउने एउटा माध्यम यही हो, संस्कृतिविद् एकाराम सिंह भन्छन् । आजदेखि नयाँ वर्ष सुरु हुन्छ, विक्रम संवत् २०७५ । हाम्रो आफ्नै चलन हो, नयाँ वर्ष सुरु हुने दिनलाई चाडका रूपमा मनाउने । ऐतिहासिक दृष्टिकोणले नेपालमा विक्रमादित्यले राज्य गरेको कुनै प्रमाण छैन । विक्रम संवत्सँग जोडिएका यी राजाका अलौकिक रोचक कथालाई हाम्रा वंशावलीले नेपालको इतिहाससँग मिलाउने प्रयास गरेको पाइन्छ । किंवदन्तीअनुसार साँखुको वज्रयोगिनीको मन्दिरमा रहेको कडाहीसँग विक्रम संवत् जोड्ने गरिन्छ । विक्रम संवत् वैशाखदेखि सुरु हुन्छ र यही महिना अनेक सांस्कृतिक पर्व पर्छन् । विशेष गरेर भक्तपुरमा नयाँ वर्षको खुसियालीमा देवदेवीहरूको जात्रा गरेर सुखसमृद्धिको कामना गरिन्छ । यसमध्ये सबैभन्दा आकर्षक जात्रा हो, बिस्केटको । बिस्केट जात्रामा लामो लिंगो ठड्याउने प्रचलन छ र यसमा दुई पताका फरफराइएका हुन्छन् । त्यसमा अष्टमंगलदेखि अरू प्रतीकात्मक चिह्न हुन्छन् । बिस्केट जात्राको ध्वजाको माध्यमबाट वैशाख १ को दिन शान्तिस्वस्ति तथा सुखसमृद्धि कामना गर्दै तान्त्रिक ढंगले पूजा गरिन्छ । बिस्केट जात्रासँग सम्बन्धित किंवदन्तीलाई मान्ने हो भने यसको ध्वजारोहणले नयाँ वर्षभर सुवृष्टिको कामना गर्छ । हिन्दु र बौद्ध धर्म दुवैको दृष्टिमा यो क्षेत्र संस्कृति तथा सम्पदा उत्तिकै धनी रहेको मान्न सकिन्छ । काठमाडौंको देवपाटनको वाग्मती किनारमा रहेको छ, पशुपतिनाथ । यहाँभित्र रहेको छ, पञ्चमुखी शिवलिंग । हिन्दु धर्मावलम्बीका लागि पशुपति प्रमुख गन्तव्य रहेको छ । पशुपति मन्दिरमा चाँदीले मोरिएका चार ढोका छन् । यस्तै पित्तलले छाएको दुईतले छानो पनि । यसमा उत्तिकै सुन्दर गजुर पनि छ । हिन्दुहरू आराध्यदेव पशुपतिको दर्शनलाई विशेष महत्त्व दिन्छन् । धेरै अघिदेखि बौद्ध धर्मावलम्बीको गन्तव्य रहेको काठमाडौंको स्वयम्भूबारे अनेक किंवदन्ती छन् । विपश्वी बुद्धले रोपेको कमलबाट तेज उत्पन्न भएर स्वयम्भूको आपंै उत्पत्ति भएको मानिन्छ । पछि चीनबाट आएका महामञ्जुश्रीले चोभारलाई काटेर जल निकास गरेको र यहाँ बस्ती बसाएको मानिन्छ । स्वयम्भूमा रहेको मुख्य चैत्य पनि उत्तिकै आकर्षक र ऐतिहासिक छ । मण्डलाकार शिलाको जगमा यो चैत्य बनेको छ । प्रदेश ३ सँग जोडिएका संस्कृति र सम्पदाको सूची बनाउने हो भने निकै लामो हुन्छ । यी सबैका आफ्नै विशेषता छन्, अनि यससँग जोडिएका जनश्रुति पनि उत्तिकै विशिष्ट छन् । सिंह भन्छन्, अहिले यी संस्कृति र सम्पदाको पुनरुत्थानको समय आएको छ, यसमा ढिला गर्नुहुन्न । समयको परिवर्तनले संस्कृतिमाथि आक्रमण गरिरहेको छ । पछिल्लो समय सम्पदामा पनि उत्तिकै क्षति पुगेको छ । भूकम्पले प्रदेश ३ का अधिकांश सम्पदामा क्षति पुगेको छ । उपत्यकाभित्र मात्र ६ सय २६ सम्पदामा क्षति पुगेको तथ्यांक छ । यसमध्ये केहीको पुनर्निर्माण भइसके पनि धेरै त्यसको प्रतीक्षामा छन् । प्रदेश ३ को सान नै सम्पदा र संस्कृति हो, सिंह भन्छन्, यसमा हामी गम्भीर हुनुपर्छ । यसले नै हामीलाई समृद्धिसम्म पुर्याउने काम गर्छ ।"
सर्वेन्द्रका सपना,"अक्सर निर्णयहरू यो देशमा रात पर्न लागेपछि हुन्छन् । गएको २७ गते पनि त्यस्तै भयो । ओली सरकारले रात छिप्पिन लागेपछि निर्णय गर्यो, खनाल महानिरीक्षकमा बढुवा । त्यसै क्षणबाट उनी अब आउने २ वर्षसम्म नेपाल प्रहरीको मुख्य मानिस भएर रहने भए । नियुक्त भए लगत्तै उनले काठमाडौंका प्रहरी अफिसरहरूलाई मुख्यालयमा बोलाए । अब संगठन बदलिनुपर्छ उनले निर्देशन दिए, कर्तव्य निर्वाह गर्नबाट कोही चुक्ने छैन । ओली सरकारले सुखी नेपाली, समृद्ध नेपाल भन्ने नारा ल्याएको छ । र आफ्ना सारा काम यही नारालाई सार्थक पार्न केन्द्रित गर्ने जनाउ पनि दिएको छ । सर्वेन्द्रको आउने दिनहरू पनि सरकारको यही कामलाई सघाउनुमा केन्द्रित हुनेछ । गृह मन्त्रालयले प्रशासन सुधारका ८२ बुँदे कार्यक्रम ल्याएको छ, जसका केही बुँदा सिधै प्रहरी प्रशासनसँग सम्बन्धित छन्, भेटघाट गर्ने, निर्देशन दिने र कार्यक्रमहरू तय गर्ने हतारोबीच बिहीबार साँझ थोरै फुर्सद निकालेर अन्तर्वार्ताका लागि तयार भएका खनाल भन्दै थिए, त्यसलाई पालना गर्नुका साथै नेपाल प्रहरीले छुट्टै एक रणनीति पनि बनाएर अघि बढ्नेछ । पहिलेका कमजोरीहरूलाई बदल्ने, नयाँ चुनौतीलाई सामना गर्ने क्षमता बढाउने अनि प्रहरीका आधारभूत आवश्यकतालाई तुरुन्त सम्बोधन गर्ने जस्ता काम तत्काल अघि बढाउने सोचमा उनी छन् । प्रहरी नै यस्तो संगठन हो, जसको जिम्मामा देशको दैनन्दिनको शान्ति सुरक्षा सम्हाल्ने अभिभारा छ । नागरिकको जीवनका हरेक घुम्तीमा भेटिने बर्दिवाल सरकारी मानिस भनेका प्रहरी नै हुन् । हजारभन्दा बढी काम प्रहरीको जिम्मेवारीमा छन् । फौजदारी न्यायप्राणलीको सारा अनुसन्धान प्रहरीको जिम्मामा छ । त्यसैले हो, तिनको छातीमा नाम टाँसिएको ताकि कसले काम गर्दैछ भन्ने नागरिकले चिनुन् । तर त्यही जिम्मेवारी ठिक उल्टो तरिकाले पूरा गरेका घटनाहरू बारम्बार सार्वजनिक हुँदा प्रहरीको समग्र छवि धुमिल भएको छ भन्ने तथ्यसँग उनी जानकार छन् । जस्तो कि केही अघिमात्र राजधानीमै बलात्कारका घटनाहरूमा पैसा लिएर प्रहरी अधिकारीहरूले पीडकलाई बलात्कारीसितै मिलाएका तथ्यहरू सार्वजनिक भए । र दूरदराजका बस्ती जहाँ मिडियाको पहुँच छैन, यस्ता काण्डहरू हुँदा हुन् । खनाल आफू भने जीवनभर एक आसलाग्दा प्रहरी अधिकारीका रूपमै चर्चामा रहे । कार्यसम्पादनका आधारमा डीआईजीहरू मध्येमा एक नम्बरमा रहेका उनी त्यही छविका कारण आज प्रहरीको सर्वाेच्च पदमा आसिन छन् । तर त्यो पद त्यस्तो हो, जहाँ बसिसकेका आधा दर्जन मानिसलाई भ्रष्टाचार मुद्दा लाग्यो । ३ जना त अहिले जेलमै छन् । उनले आफूलाई त्यस लहरबाट सदा मुक्त राखिरहनु एक चुनौती हुनेछ । न्यायालयदेखि शिक्षलयसम्म बिचौलियाहरूको बिगबिगी भएको यो देशमा प्रहरी संगठनमा पनि त्यो प्रकोप छ । यस्तोमा संगठनलाई बेदाग बनाउनु उनको अर्काे चुनौती हुनेछ । नचाहिने काम गर्नेलाई जेल हाल्ने निकायकै मानिसबाट जेल जाने काम हुनु त लज्जास्पद विषय हो । तर यति भन्दैमा संगठन भ्रष्ट हुँदैन आफ्ना पूर्ववर्ति हाकिमहरूबारे उनको प्रस्टोक्ति छ, केही अपवाद बाहेक संगठनमा सबै आफ्नो घरपरिवार नभनी निष्ठासाथ काम गर्ने मानिसको बाहुल्य छ । संगठन प्रमुख आफू भ्रष्टाचार गर्दैन र गर्न दिँदैन भने उसले अरूलाई कमाण्ड गर्न सक्छ । उनको रणनीति समाजमा कसैलाई अपराध गर्न नदिने र गर्नेलाई नछाड्ने भन्ने नै छ । म आफू भ्रष्टाचार गर्ने छैन, भन्छन्, अरू कसैलाई पनि गर्न दिने छैन । उनले प्रहरी संगठनमा २८ वर्ष बिताएका छन् । अहिलेसम्म उनको जिम्मेवारी आफूलाई दिएको काम गर्नु हुन्थ्यो । काम गर्दा जहिल्यै उनलाई हाकिमहरूले यस्तो गरिदिए हुन्थ्यो भन्ने लागिरहन्थ्यो । आज उनीसामु हजारौं जवान र तिनका अफिसरहरूको कमान सम्हाल्न पुगेका छन् । अब तिनको मनको कुराचाहिँ उनी कसरी सुन्नेछन् ? मलाई थाहा छ, प्रहरी संगठनमा सामेल हरेकको चाहना के हो, उनी भन्छन्, किनभने मैले पनि त्यो अवस्था पार गर्दैगर्दै आएको छु । ती चाहना जो पूरा हुन् भन्ने म चाहन्थेंँ, अरूहरू पनि चाहन्छन् । त्यो अब म पूरा गर्नेछु ।त्यो चाहना के हो ? काम गर्ने वातावरण उनी भन्छन्, प्रहरी संगठनमा आएको दिनदेखि नै देशप्रति समर्पित हुन्छु भन्ने धारणाले मानिस आएका हुन्छन् । कतिपय अवस्थामा यो चाहना प्रतिविम्बित हुन नपाउँदा काम गर्न चाहनेले अघि बढ्न पाएको हुँदैन । म त्यो अवस्था रहन दिने छैन ।जवानहरूको नैतिक बल, तिनलाई कमाण्ड गर्नेहरूको चरित्र, तिनका आवश्यकता, भौतिक पूर्वाधारजस्ता पक्षमा अब उनले ध्यान दिनेछन् । कतिपय ठाउँमा प्रहरी चौकीसमेत गतिलो नभएको, बर्दी र आवश्यक सरसामान पनि राम्रोसँग उपलब्ध हुन नसकेको अवस्थासँग उनी परिचित छन् । सत्य, सेवा सुरक्षणम् भन्ने मन्त्रलाई पालना गरेर काम गरे त्यस अनुसारको फल पनि पाइन्छ भन्ने प्रत्याभूति संगठनमा हुनछाडेको पनि उनलाई लाग्दोरहेछ । पहिले यस्तो गर्दा यस्तो हुन्छ भन्ने अनुमान गर्न सकिन्थ्यो, अहिले त्यो क्षीण हुँदै गएको छ, भन्छन्, म त्यसलाई फेरि फर्काउन चाहन्छु, योग्यको कदर हुन्छ भन्ने विश्वास भएन भने काम गराउन र गर्न मुस्किल हुन्छ भन्ने मलाई थाहा छ ।कुनै समय सर्वेन्द्र सिनेमाको नायक बन्ने सपना देख्ने गर्थे । एक दिन सन्तोष पन्तले उनलाई केही ड्राइभर वा पियन त्यस्तै कुनै भूमिकाका लागि अफर पनि गरे । तर उनले त्यो मानेनन् । बरु नेपाल प्रहरीमा प्रवेश गरे, इन्स्पेक्टरका रूपमा । यो थियो, २०४६ माघ २९ को कुरो । नायक बन्ने सपना बोकेको मान्छे गुन्डाहरू ठिक गर्ने पेसामा प्रवेश गरेको त्यो दिन पनि सर्वेन्द्रका लागि एक विशेष दिन थियो । म केही गर्न चाहन्थेँ, समाज केही बदल्न चाहन्थेँ, उनी भन्छन्, प्रहरीमा मेरो प्रवेश त्यही एक चाहनाको प्रतिविम्ब मात्र थियो ।करिअरको सुरुवाती दिनहरूमा सर्वेन्द्र बारा, धनुषा लगायत तराईका जिल्लाहरूमा खटाइए, जहाँ उनले सिनेमाको पर्दामा झैं पेस्तोल ताक्दै गुन्डाको पछिपछि कुद्ने काम गरे । २०४९ तिर वीरगन्जमा ८ जनालाई मार्ने एक खुंखार हत्याराले सबको सातो लिएको थियो । सर्वेन्द्र त्यहीँ थिए । उनी गए र हत्याराहरूलाई ठिक पारे । त्यो देखेपछि वीरगन्जबासीको मनमा उनले गहिरो ठाउँ पाए । एसपी भएपछि उनको सरुवा फेरि तराईमा भयो, जहाँ एम्बुलेन्समा हालेर गाँजा तस्करी गर्नेलाई समाउनेदेखि सीमापार पुगेका कुख्यात अपराधीहरूलाई पक्राउ गर्नेसम्मको काममा उनी आफैं खटिए । काठमाडौंमा आएपछि पनि उनको कामले उस्तै वाहवाही पायो । फुटबलमा म्याच फिक्सिङ गर्ने खेलाडीदेखि तेलको परिमाण कम गराएर ठग्ने व्यापारीसम्मलाई उनले पक्राउ गरी मुद्दा चलाए । घैंटेको विगविगी समाप्त पार्ने कार्यमा होस् कि कन्सलट्यान्सीका नाममा मानव तस्करी गर्नेको कठालो समात्ने काममा होस्, उनी सक्रियतापूर्वक काममा लागिरहे । पछिल्लो समय ट्राफिक व्यवस्थापन गर्ने कमाण्ड सम्हालेपछि उनले धुवाँ फाल्ने ट्रक, गाडी र यस्ता गाडीलाई हरियो स्टिकर दिने अधिकारीलाई कारबाही गर्ने अभियान पनि थाले । जहाँ खटिए पनि उम्दा काम गर्ने परिचय बनाएका खनाल अब अरूलाई खटाएर काम लिने ठाउँमा खटिएका छन् । जहाँ उनले अपराधरहित समाज र बेदाग प्रहरी संगठन बनाउने सपना देखेका छन् । यही सपनाको सेरोफेरोमा आउने २ वर्षमा उनको समग्र नेतृत्वको मूल्याङ्कन हुनेछ ।"
आँटिला शैलेन्द्र,"प्रहरी सेवामा प्रवेश गरेको २५ वर्षमै प्रहरी महानिरीक्षक पद विरलैले पाउँछन् । तिनैमध्ये एक हुन्, सशस्त्र प्रहरी बलका नवनियुक्त महानिरीक्षक शैलेन्द्र खनाल । २०४९ मा नेपाल प्रहरीको निरीक्षक पदबाट सेवा प्रवेश गरेका उनी सशस्त्र प्रहरीको १० औं महानिरीक्षक बनेका छन् । अघिकांश प्रहरी महानिरीक्षकले छोटो समयमै अवकाश पाइरहँदा उनले भने अबको ४ वर्ष बलको नेतृत्व सम्हाल्नेछन् । ३७ हजार प्रहरीको कमाण्ड सम्हाल्न पाउंँदा उनी खुसी छन् । मेरा अगाडि अवसर र चुनौती उत्तिकै छ, उनी भन्छन्, मुलुकले दिएको जिम्मेवारी म सम्हाल्ने प्रतिबद्धता गर्छु । गुल्मीको रिडी ८ मा जन्मेका खनालको प्रारम्भिक शिक्षा भारतको बनारसबाट सुरु भयो । बुबा डा टीकाराम शर्मा बनारस विश्वविद्यालयमा संस्कृत साहित्यमा विद्यावारिधि गर्न गएको बेला प्रारम्भिक शिक्षा उनले उतै लिए । तीन भाइ मध्येका जेठा खनालले स्कुल फेरिरहनुपर्यो । बुबाको अध्ययन सकिएपछि उनले कक्षा ४ भैरहवामा पढे । त्यसपछि ५ कक्षा काठमाडौंको रत्नराज्य स्कुलमा अध्ययन गरे । त्यहांँ उनले चित्त बुझाउन सकेनन् । बुबाको मान्यता जहिले पनि छोरालाई शिक्षामा अब्बल बनाउनुपर्छ भन्ने थियो, उनी भन्छन्, ६ कक्षादेखि उहाँले मलाई आईएसीसम्म सिद्धार्थ वनस्थलीमा पढाउनुभयो, जहाँ मैले राम्रो शिक्षा पाएँ । खनालले त्रिचन्द्र क्याम्पसबाट बीएस्सी र त्रिभुवन विश्वविद्यालयबाट राजनीतिशास्त्रमा स्नातकोत्तर पूरा गरे । विज्ञान अध्ययन गरे पनि चिकित्सक र इन्जिनियर बन्ने उनलाई कहिल्यै रुचि जागेन । बुबाको जागिर गृह मन्त्रालयमा भएकाले प्रहरीसँंग उठबस हुन्थ्यो । मलाई उनीहरूको अनुशासन देख्दा प्रहरीमा जागिर खान पाए हुन्थ्यो भन्ने लाग्थ्यो, उनी सम्झन्छन्, प्रजातन्त्र आएपछि निरीक्षक पदका लागि आवेदन मागिएको रहेछ, परीक्षा दिएँ र उत्तीर्ण भएँ । बीएस्सीपछि थप अध्ययन गर्न विदेशिने सोचाइमा पनि थिए उनी । तर साथीभाइले विदेशिनुभन्दा प्रहरीको जागिर खान सुझाए । साथी प्रतीक प्रधान (पत्रकार) ले प्रहरीमै सेवा प्रवेश गर्ने सल्लाह दिए, उनी भन्छन्, अनि, म यतै हान्निएँ । निरीक्षकको लागि तयारी गर्दैगर्दा घरमा विवाहको कुरा चल्यो । यसले उनलाई कतै असफल नै भइन्छ कि भन्ने डर लाग्यो । तर विवाह पनि रोकिएन, निरीक्षकमा पनि उत्तीर्ण भएँ, उनी सुनाउँछन्, एकातिर भर्खरै विवाह भएको अर्कोतिर तालिम । व्यस्थापन गर्न हम्मेहम्मे पर्यो । तर श्रीमतीले साथ दिइन्, अनि यहांँसम्म आइपुग्न सफल भएँ । सेवामा रहँदा उनले जहिले पनि चुनौतीलाई अवसरको रूपमा सदुपयोग गरे । त्यसैबीच २०५८ सालमा उनको प्रहरी जीवनको टर्निङ पोइन्ट बनेर आयो । माओवादी द्वन्द्व उत्कर्षमा पुगेकै बेला तत्कालीन सरकारले सशस्त्र प्रहरी बल गठन गरेको थियो । युद्धमा भिड्न जानैपर्ने बुझाइ हुँदा बलमा जान प्रहरीहरू हिच्किचाउँथे । प्रहरी र सेनाबाट एक पद बढुवा गरेर सशस्त्रमा ल्याउने सरकारले घोषणा गर्यो । खनालले सशस्त्रतिर जाने सोच बनाए । यसका लागि उनलाई सशस्त्रका तत्कालीन महानिरीक्षक कृष्णमोहन श्रेष्ठले निकै हौस्याए । उनले सिधै प्रहरी नायव उपरीक्षकमा प्रवेश पाए । यो नै मेरो यहांँसम्म पुग्नुको टर्निङ प्वाइन्ट हो, उनी भन्छन्, नेपाल प्रहरीमा भइदिएको भए अहिलेसम्म म एसएसपी हुन्थेंँ, संँगैका साथी उता (नेपाल प्रहरीमा) एसपी र एसएसपी छन् । चुनौती र अवसर जहिले पनि सँंगैसँंगै हुन्छ । माओवादीको सशस्त्र द्वन्द्वदेखि डराएर सशस्त्र प्रहरीमा नगएको भए उनी सायदै यहाँसम्म आइपुग्थे । द्वन्द्वकालमा प्रहरीमा भर्ना हुनसमेत पनि डराउने अवस्था थियो । तर उनले आँट गरेर सशस्त्र प्रहरी बल प्रवेश गरे । र छिटोछिटो बढुवा हँुंदै २०६३ मा नायव महानिरीक्षक (डीआईजी) बने । त्यसपछि उनले मध्यक्षेत्र प्रमुखको जिम्मेवारी पाए । अहिले नेपाल प्रहरीमा महानिरीक्षक बनेका सर्वेन्द्र खनाल त्यतिबेला नारायणी अञ्चल प्रमुख थिए । पछि सर्वेन्द्र काठमाडौं परिसरको प्रमुख भएको बेला शैलेन्द्रले सशस्त्रमा काठमाडौं जिल्ला हेर्ने गणको जिम्मेवारी पाएका थिए । कस्तो संयोग, हामी एकअर्कालाई व्यक्तिगत रूपमा पनि नजिकबाट चिन्छौं, दुवैले सँंगसँंगै संगठनको कमाण्ड सम्हाल्ने मौका पायौं, उनी भन्छन् । विगतमा नेपाल प्रहरी र सशस्त्र प्रहरीबीच क्षेत्राधिकारको विषयमा विवाद रहे पनि अब त्यस्तो नहुने उनले बताए । नेपाल प्रहरी र सशस्त्र प्रहरी दुबैको उद्देश्य एउटै हो, दुबैले राष्ट्र सुरक्षा र जनताको सेवा गर्ने कसम खाएका छन्, उनी भन्छन्, दुवै प्रहरी संगठन एकै सिक्काका दुई पाटा हुन् । १३१४ वर्ष आफूले नेपाल प्रहरीमा बिताएको स्मरण गर्दै उनले भने, मलाई नेपाल प्रहरीको समस्या पनि थाहा छ, मेरो मातृ संगठन नेपाल प्रहरी हो, अब कुनै विवाद आउँंदैन, हामी सँंगसंँगै हिँड्छौं । सीमा, औद्योगिक सुरक्षा, विपत् व्यवस्थापन लगायतका कार्यक्षेत्रमा सशस्त्र प्रहरी खटिने खनालले बताए । त्यसका साथै नेपाल प्रहरी र सेनासंँग संयुक्त रूपमा तालिमका लागि व्यावसायिक सीप अभिवृद्धिका लागि आफूले पहल गर्ने उनको भनाइ छ । सशस्त्र प्रहरीको ऊर्जा सरकारको समृद्ध राष्ट्र बनाउने अभियान प्रयोग गर्छौं, उनी भन्छन्, हामी सबैको एउटै उद्देश्य हो, विकसित राष्ट्र बनाउने । ३५ वटाभन्दा बढी मुलुकबाट व्यावसायिक तालिम प्राप्त गरेको खनालले सबै ज्ञान, सीप ४ वर्षसम्म संगठनकै लागि सदुपयोग गर्ने बताए । मध्यक्षेत्रको कमाण्डको जिम्मेवारी पाएको बेला उनले ४७ किलो सुन समातेका थिए । त्यसका साथै ३७ करोड राजस्व उठाउनमा उनले महत्त्वपूर्ण भूमिका निभाएका थिए । मैले जिम्मेवारी पाएको ठाउँंमा इमानदारीसाथ निभाएको छु, उनी भन्छन्, अहिले सबै कुरा भने गफ गरेजस्तो हुन्छ, काम गरेर देखाऊँ, म कर्ममा नै विश्वास गर्छु ।"
मोतिहारीको रेल,"नेपालमा चीनको रेल गुड्ने भनेर चलिरहेको हलुकाहलुका गाइँगुइँको प्रत्युत्तरमा भारत देशले पनि एकथान रेल ल्याइदिने भएको छ । अब हामी नेपाली दुई ढुङ्गा बीचको तरुलमात्र नभएर दुई रेल बीचको यात्री पनि हुने भएका छौं । यद्यपि दुवै मित्रराष्ट्रहरूले हाम्रालागि सप्रेम पठाइदिने रेलहरू आइपुगेका छैनन् । तर म भने अहिलेदेखि नै पुरै अलमलिएको अवस्थामा छु कुनचाहिँं रेल चढ्ने हँ विमल ?वास्तवमा चीनको रेल चढेको छैन मैले । अँ, एकपटक हङकङको रेलमा बस्ने अवसरचाहिँं पाएको थिएँ । तर त्यो मूल भूमि जनगणतन्त्र चीनमा हङकङ नगाभिएको बेलाको कुरा हो । म सपरिवार हङकङको पिकट्राममा बसेर मास्तिर डाँडासम्म पुगेको थिएँ । (ट्राम पनि एकखाले विद्युतीय रेल नै) । त, चीनको रेलमा नबसे पनि अर्काे छिमेकी मुलुक भारतको रेलको स्वादचाहिँं उहिल्यै नै मैले चाखिसकेको छु । त्यस समय म एक विशुद्ध स्कुले केटो थिएँ । हामी त्रिजुद्ध बहुउद्देशीय हाई इंग्लिस स्कुल, वीरगन्जका केही भर्खरै आँेठमाथि जुंगारेखी आएको चञ्चले किशोरहरू सिनेमा हेर्न असाध्यै पल्किएका थियौं पिताम्बर, हरेराम, दिनानाथ, अनिल, पूर्णहरि, निरञ्जन, गोपाल, गणेश, दामोदर, रामानन्द, प्रेमचन्द, सुभाष, योगेन्द्र, पशुपति इत्यादि । त्यसताका नेपाली सिनेमा अस्तित्वमा नआइसकेकोले सिमानापारि भारतको हिन्दीभाषी सिनेमा हेर्नुपर्ने एक किसिमको बाध्यता थियो । म हिन्दी सिनेमाको नायक राजकपुरको ठूलो फ्यान थिएँ । उनले खेलेको कुनै पनि सिनेमा हेर्न भरसक्य छाड्दिनथेंँ । कहाँसम्म भने एकपटक राजकपुरको नयाँ रिलिज भएको सिनेमा संगम हेर्न म विहारको राजधानी पटनासम्म पुगेको थिएँ । उही छुकछुके रेलमा सवार भएर । (हो, रेलको साथै बाटोमा पर्ने विशाल गंगा नदी तर्न सानोखाले पानीजहाज स्टीम्भरको पनि प्रयोग गर्नुपरेको थियो) ।म नायक राजकपुरको निर्दाेष अभिनयको विछट्टै प्रेमी थिएँ भने मेरो लंगौटिया यार अनिलकुमार मानन्धरलाई राजकपुरको साख्खै भाइ हिरो शम्मी कपुरको सिनेमा उत्तिकै मनपथ्र्याे । त्यसबेलाको बहुचर्चित हिरो शम्मी कपुर अभिनित सिनेमा राजकुमारलाई उसले अठाह्र पटकसम्म हेरेको थियो । यसको अर्काे कारण सिनेमाकी नायिका साधना शिवदासानी थियो । म पनि अनिलसँगै साधनाको अद्वितीय सौन्दर्यको परम दिवाना थिएँ । हामी राजकपुर, शम्मी कपुर, साधना, दिलिपकुमार, मधुवाला, माला सिन्हा, देवानन्द, वैजयन्ती माला, नरगिस, राजकुमार, मीनाकुमारी, सुनिल दत्त, राजेन्द्रकुमार, आशा पारेख, नूतन तनुजा आदिको सिनेमा अवलोकन गर्न रेल चढेर मोतिहारीसम्म जाने गथ्र्याैं । (कहिलेकाहीं अर्काे विहारी नगर मुजफ्फरपुरसम्म पनि) । यसो ता मेरो नगर वीरगन्जमा पनि सिनेमा हल नभएको भन्ने होइन । त्यसबेला वीरगन्जको एकमात्र सिनेमा हल थियो कीर्ति सिनेमा हल । टिनको छानो भएको कच्ची टाइप कीर्ति सिनेमा हलमा पनि उत्तिकै सिनेमा हेर्ने गथ्र्याैं हामी । खास गरेर वर्षात्को मौसममा कीर्ति सिनेमा हलमा सिनेमा हेर्ने मजा नै अर्कै हुन्थ्यो । छानो तपतप चुहिने भएकोले हामी साढे पाँच आनाको टिकट लिने दर्शकहरू छाता ओढेर सिनेमा हेर्ने गथ्र्याैं । र गर्मीको बेलामा भने पसिनाले निथ्रुक्क भिजेको गन्जी फुकालेर बेसरी निचोर्दै हेर्नुपथ्र्याे । जे भए पनि कीर्ति सिनेमा हल सबै वीरगन्जबासीका लागि प्यारो सिनेमा हल थियो । यसको साथसाथै विकल्पमा दसगजापारि रक्सौलको सिनेमा हल (अहिले सो टाकिजको नाम बिर्सें) पनि थियो । त्यहाँ पनि हामी बरोबर सिनेमा हेर्न पैदलै हिंँडेर पुग्थ्यौं । धेरैजसो रात्रिकालीन ९ देखि १२ बजेको सोमा । एक पटक रातिको सो हेरेर फर्कंदा मलाई रमन (रातिराति डुलिरहने पुलिसहरू) ले समातेर नुनगोदाम अगाडिको ठानामा पुर्याएको थियो । म सँगसँगै हरेराम, दिनानाथ र दामोदरलाई पनि । (हामीलाई जुंगे ठानेदारसाबले रातभरि डन्डाको सहयोगले नैतिक शिक्षाको पाठ पढाएको बारे मैले छुट्टै लेख लेखेर छपाइसकेको छु) । जे होस्, वीरगन्जको कीर्ति सिनेमा हल हुँदाहँुदै पनि हामीलाई पटकपटक रेल चढेर सिनेमा हेर्न मोतिहारीसम्म किन जानुपथ्र्याे भने यतातिर नयाँ सिनेमा हत्पत्ति आउँदैनथ्यो । बम्बई, कलकत्ता, मद्रास, लखनऊ, बनारस, पटना, मुजफ्फरपुर, मोतिहारी आदि ठाउँमा चल्दाचल्दै पुरानो भइसकेका थोत्रा सिनेरिलहरू मात्र यतातिर आउने गर्थे । त्यसमा पनि अधिकांश दोयम दर्जाका हिरो महिपाल, रञ्जन, चन्द्रशेखर, दारासिंह, आजाद, अजित, रन्धावा आदिका सिनेमाहरू । धार्मिक अथवा तलवारबाजीका स्टन्ट सिनेमा । ढिसुम्ढिसुम् खाले भनौं । त्यसकारण नयाँ सिनेमा हेर्न हामी अपेक्षाकृत पायक पर्ने नजिकैको मोतिहारी जाने गथ्र्याैं । यही सिलसिलामा एकपटक गजबको घटना घट्न गयो ।मोतिहारीमा भारतीय सिनेमाको जुब्लीकुमार भनिने हिरो राजेन्द्रकुमार र साधनाकट सुन्दरी याने हिरोइन साधनाको विलकुलै ताजा इष्टमेनकलर सिनेमा आरजु धुमधामले चलिरहेको थियो । (हामीलाई नेपाली पढाउने आदरणीय सर हरिबहादुर श्रेष्ठले हेरेर आएका थिए) । त्यसपछि हामीले तुरन्तै आरजु हेर्न मोतिहारी जाने सामुहिक निर्णय गर्यौं । अर्थात् पिताम्बर, अनिल, हरेराम, दिनानाथ र विमल । र भोलिपल्टै वीरगन्जरक्सौलको सुलभ सवारी सग्गडमा सवार भएर हामी रक्सौल रेलवे स्टेसनमा पुग्यौं । त्यहाँ मोतिहारी जाने रेल शानले खडा थियो । भकभक धुवाँ (वाष्प) छाड्दै रेल अघि बढ्न तयार थियो । हामीले हडबडाएर चढ्न खोज्यौं । तर कुनै पनि रेलको डब्बा खाली थिएन । सबैमा यात्रुहरूका रेलमपेल भएकोले के गर्ने अब ? यसै बखत अनिलको आँखा एउटा खाली डब्बामा गयो । त्यसमा कोही पनि चढिरहेको थिएन । हामी अचम्म मान्दै त्यसमा चढ्यौं । केही बेरपछि मोतिहारी जाने रेल बेस्सरी सिटी बजाउँदै अघि बढ्यो । तर हामी भने त्यहींका त्यहीं छुटेका थियौं । किनभने रेलको इन्जिनले हाम्रो डब्बालाई काटेर अलग पारेको थियो ।यतिका वर्षपश्चात मलाई त्यो हामीलाई छाडेर मोतिहारी जाने रेलको डब्बाको यतिसारो सम्झना किन भएको हो भने कतै हाम्रो प्रधानमन्त्री कमरेड खड्गप्रसाद शर्मा ओलीले भारतबाट ल्याउने भनेको रेल उही मोतिहारीको रेल हुने त होइन ? वस्तुत: यो प्रश्न आफैंसँग हो । कुनै दिन कमरेड प्रधानमन्त्री ओलीसँग भेट भएमा चाहिँं सोध्नेछु ।रेलको बाटो रेलिमाईसररसररआँखाको आँसु रेलिमाईबररबरर"
"हाम्रो संस्कृति, हाम्रो जात्रा",लक्ष्मीकृष्ण श्रेष्ठश्रेष्ठ उच्च अदालतका पूर्वन्यायाधीश हुन् ।
"अल्झन सकियो, अब विकास","सन् १९९३९४ मा वैदेशिक रोजगारी खोल्दा ३ हजार ६ सय ५ जना गएका थिए । यो संख्या यसरी बढ्न थाल्यो २००१ मा १ लाखजना पुगे । सबैभन्दा धेरै २०१३०१४ मा ५ लाख १९ हजार ६ सय ३८ जना उडे । मन्त्रालयका अनुसार वैदेशिक रोजगारमा जानेमध्ये ७५५ प्रतिशत अदक्ष, २३ प्रतिशत अर्धदक्ष र १५ प्रतिशत दक्ष हुन्छन् । भट्टराई भन्छन्, सिप र दक्षता बढाई देशभित्रै रोजगारी निर्माण गर्न सरकारले योजना ल्याउन सकोस् ।"
उत्पादन र रोजगारीमा जुटौं,सुरेन्द्र पाण्डे
सरिफलाई राजनीतिमा प्रतिबन्ध,"इस्लामाबाद  पाकिस्तानको सर्वोच्च अदालतले पूर्वप्रधानमन्त्री नवाज सरिफलाई आजीवन राजीतिमा प्रतिबन्ध लगाउने फैसला गरेको छ । सर्वोच्च अदालतका प्रधानन्यायाधीशसहित ५ न्यायाधीशले सर्वसम्मत उक्त फैसला गरेको पाकिस्तानी सञ्चारमाध्यमले जनाएका छन् । एक ऐतिहासिक फैसलामा अदालतले संविधानको धारा ६२ (१) (छ) अनुसार आजीवन राजनीतिमा प्रतिबन्ध लगाएको हो । संविधानको उक्त धारामा संसद्को सदस्य हुनका लागि इमानदार र नैतिकवान् हुनुपर्ने व्यवस्था छ । यसअघि सन् २०१७ को जुलाई २८ मा पनामा पेपर्स काण्डमा दोषी ठहर गर्दै सरिफलाई सार्वजनिक पदका लागि अयोग्य ठहर गरेको थियो । अदालतले सरिफ तथा उनको परिवारले विदेशस्थित विभिन्न कम्पनीमार्फत गैरकानुनी सम्पत्ति आर्जन गरेकोमा दोषी ठहर भएको थिए । त्यसलगत्तै सरिफले प्रधानमन्त्री पदबाट राजीनामा दिएका थिए । शुक्रबार अदालतको फैसला पढ्दै न्यायाधीश उमर अट बन्दियलले संविधानको धारा ६२ (१) (छ) अनुसार संसद्को सदस्य वा सार्वजनिक ओहोदामा रहेको व्यक्ति अयोग्य ठहर गरेका थिए । निर्णयअनुसार त्यस्तो व्यक्तिले कुनै पनि चुनावमा प्रतिस्पर्धा गर्न वा संसद् सदस्य हुन पाउँदैन । प्रधानन्यायाधीश मियान सकिब निसारले फैसला सुनाइनुअघि जनताले ठीक चरित्रको नेता को अपेक्षा गरेको बताए । फैसलासँगै पाकिस्तानको राजनीतिमा नयाँ बहस प्रारम्भ भएको अन्तर्राष्ट्रिय सञ्चारमाध्यमले जनाएका छन् । वरिष्ठ पत्रकार मजहर अब्बासले सर्वोच्चको पछिल्लो फैसलाले पाकिस्तानी राजनीतिले नयाँ कोर्स लिने बताए । उनले भने, फैसलासँगै पाकिस्तान मुस्लिम लिगनवाज सत्तामा पुन: आउन गाह्रो हुने देखिन्छ । सरिफ प्रधानमन्त्रीका लागि अयोग्य घोषित हुनुअघिसम्म पाकिस्तान मुस्लिम लिगनवाज (पीएमएलएन) का अध्यक्ष थिए । उनीविरुद्धको फैसलाले पीएमएलएनलाई आगामी निर्वाचनमा सफलता हासिल गर्ने कार्यमा समेत धक्का लागेको बताइएको छ । पाकिस्तानमा आगमी जुलाई महिनामा आम निर्वाचन हुँदै छ । अदालतको फैसलालाई प्रतिक्रिया दिँदै पीएमएलएनले लोकतन्त्रमाथिको प्रहार को संज्ञा दिएको छ । पार्टीका सदस्य तथा सूचना राज्यमन्त्री मर्रियुम औराङ्जेबले पत्रकारहरूसँग कुरा गर्दै सरिफविरुद्धका कुनै पनि फैसला प्रमाणित भई नसकेको बताए । सरिफविरुद्धको भ्रष्टाचार मुद्दामा राष्ट्रिय उत्तरदायित्व ब्युरोले आगामी साता फैसला गर्दै छ । औराङ्जेबले भने, पाकिस्तानले प्रजातन्त्रका लागि लडिरहेको छ र सरिफले यस मुद्दालाई निष्कर्षमा पुर्याउँछन् ।स्वतन्त्रताको सात दशक लामो इतिहासमा पटकपटक गरी सेनाले झन्डै आधा समय शासन गरिसकेको छ । १९९० को दशकमा प्रधानमन्त्री बनेका सरिफ दुई पटकसम्म अपदस्थ भएका थिए । १९७० को दशकको अन्त्यमा राजनीतिमा प्रवेश गरेका सरिफ १९८१ मा जिया उल हकको शासनकालमा पन्जाब प्रान्तको अर्थमन्त्री बनेका थिए । उनी १९८५ तथा १९८८ मा पन्जाबको मुख्यमन्त्री बने । उनी १९९०, १९९७ र २०१३ मा गरी ३ पटक पाकिस्तानको प्रधानमन्त्री बनिसकेका छन् ।"
मोबाइलबाट देश जोडिँदै,"९५ प्रतिशतभन्दा बढीको हातमा मोबाइल : अध्ययनहालै गरिएको एक अध्ययनअनुसार नेपालमा ९५ प्रतिशतभन्दा बढीको हातमा मोबाइल फोनको पहुँच छ । सातै प्रदेशका ४ हजार १ सय ४५ जनामा गरिएको अध्ययनअनुसार यस्तो आँकडा देखिएको हो । अध्ययनअनुसार प्रदेश ४ मा मोबाइल स्मार्टफोन प्रयोगकर्ताको संख्या अत्यधिक छ । यहाँका ८७ प्रतिशत उत्तरदाताले स्मार्टफोन बोक्ने बताएका थिए । प्रदेश ७ मा तुलनात्मक रूपमा कम स्मार्टफोन रहेको अध्ययनले देखाएको छ ।अध्ययनमा समेटिएका उत्तरदातामध्ये ९८ प्रतिशतले मोबाइलबाट इन्टरनेट प्रयोग गर्ने गरेको बताएका थिए । तीमध्ये ७१ प्रतिशतले मोबाइल डाटामार्फत र १८ प्रतिशतले वाइफाईमार्फत इन्टरनेट चलाउने जवाफ दिएका थिए । सेयरकास्ट संस्थाले पुस र माघमा गरेको उक्त अध्ययनअनुसार ६० प्रतिशतले सामाजिक सञ्जालका लागि इन्टरनेट प्रयोग गर्ने निष्कर्ष निकालेको छ । करिब १४१४ प्रतिशत उत्तरदाताले समाचार पढ्न र कसैलाई सम्पर्क गर्न इन्टरनेट प्रयोग गर्ने उत्तर दिएका थिए । अध्ययनले देखाएअनुसार ८१ प्रतिशतले सबैभन्दा धेरै फेसबुक चलाउँछन् । तीमध्ये ५६ प्रतिशतले नयाँ जानकारी थाहा पाउन फेसबुकको प्रयोग गर्ने गरेको बताएका थिए । यो तथ्यांकबाट सर्वसाधारणले जानकारी हासिल गर्ने माध्यम बदलिँदै गएको पुष्टि गर्छ । तर, अध्ययनमा संलग्न २ प्रतिशतले मात्र सामाजिक सञ्जालमार्फत प्राप्त समाचार वा जानकारीलाई विश्वास गर्ने उत्तर दिएका थिए । फेसबुकको तथ्यांकअनुसार उसका ९२ लाखभन्दा बढी प्रयोगकर्ता नेपालमा छन् ।"
बियरले नुहाउँछिन् उनी,"काठमाडौं हरेक व्यक्तिको जीवनशैली फरकफरक हुन्छ । आफ्नो आम्दानीअनुसार मानिसले खर्च गर्छ । त्यहीअनुरूप बजेट बनाएर दिनचर्या निर्वाह गर्छन् । तर, जब तपाई धनाढय र बढी समृद्ध हुनुहुन्छ, तपाईको जीवनशैली पनि त्यहीअनुरूपको हुनु स्वाभाविक हुन्छ । कसैकसैले आफ्नो सम्पत्तिलाई भडाउलो जीवनशैलीमा प्रयोग पनि गर्छन्, अनि असाधारण बन्न पुग्छन् । अझ अर्बपतिहरूको त कुरै बेग्लै । तिनीहमध्ये केहीले आफ्नो विलासी जीवनशैली बिताउन गरेको खर्चका कारण अखबारहरूको प्रमुख समाचारसमेत बन्ने गरेकै छन् । यसमा पनि अर्बपतिका पत्नी र सन्तानहरूले गर्ने असीमित खर्च बढी चर्चामा हुने गर्छ । तिनीहरूले महँगो कार, आलिशान भवन, पहिरनलगायतका आफ्नो रुचिमा असीमित खर्च गर्छन् । आफ्नै निजी जेट्स र द्वीपहरूसमेत तिनीहरूका लागि सौखका सामग्री बन्न पुग्छन् । यस्तै भडाउलो जीवनशैली बिताउने अर्बपतिहरूका पत्नीमध्ये क्यामलिया जाहुर पनि एक हुन्, जसले नुहाउनकै लागि लागि करोडौं रुपैयाँ खर्च गर्छिन् । उनी पाकिस्तानी मूलका एकजना युक्रेनस्थित बेलायती व्यापारी मोहम्मद जाहुरकी पत्नी हुन् । एउटी लोकप्रिय मोडल र चर्चित गायिकासमेत रहिसकेकी उनी कुनै बेला सेलिब्रेटी जीवनशैली यापन गर्थिन् । मोहम्मदसँगको विवाहपछि पनि त्यसमा निरन्तरता दिएकी छन् । आज त्यही कारणले चर्चाको शिखरमा छिन् । क्यामलियाको अनौठो सौखबारे सुन्दा धेरैलाई आश्चर्य लाग्ने गर्छ । हो, उनी स्यापेन्ज बाथ (बियर स्याम्पेनका साथ नुहाउनु) गर्छिन् । यो बाथका लागि प्रतिमहिना उनले करोडौं रुपैयाँ खर्च गर्छिन् । नुहाउनका लागि यिनले प्रयोग गर्ने एउटा मात्र बोटलको मूल्य ८ हजार रुपैयाँसम्म पर्छ । तपाई नुहाउनकै लागि महँगो बियर प्रयोग गर्नुहुन्छ भने ड्रिंकचाहिँ किन र कुन बेला गर्नुहुन्छ, भन्ने जिज्ञासामा यिनको जवाफ पनि अनौठो नै छ । आफ्नो सौन्दर्य उपचारका लागि स्याम्पेनको प्रयोग गर्छु, क्यामलिया भन्छिन्, स्याम्पेन बाथले छालालाई सधैं मुलायम र युवा बनाउनमा सहयोग गर्छ । तर, हरेक दिन स्याम्पेन बाथ गर्दिनँ । एक अन्तर्वार्तामा भनेकी छन्, म हरेक छ महिनामा लगातार १० दिन मात्र यस प्रकारको स्नान गर्छु । म आफ्नो टब भर्ने गरी रक्सीको स्याम्पेन गर्दिनँ । ४० जति बोटल यसका लागि प्रयोग गर्छु । स्याम्पेन एउटा राम्रो डिटेक्टको काम गर्ने उनको बुझाइ छ । यसले छालाका छिद्रहरूलाई सफा गर्छ र छालालाई बलियो पनि बनाउँछ, उनी भन्छिन् । क्यामलिया आफ्ना सहयोगीहरूलाई बिर्को खोल्न र बाथटबमा हाल्नका लागि निर्देशन दिएपछि यिनको स्याम्पेन बाथ सुरु हुन्छ । स्याम्पेन बाथका लागि २२ जना बोटलर्स नियुक्त गरिएका छन् । करिब ३ करोड २० लाख रुपैयाँ तिनीहरूको तलबमा खर्च हुन्छ । क्यामलियाको सौख यत्तिमै सीमित छैन । उनलाई हीरा जडित घडी लगाउने सौख पनि छ, उक्त घडीको मूल्य ६० लाख रुपैयाँ पर्छ । यिनले प्रयोग गर्ने चस्माको मूल्य ६ लाख रुपैयाँ पर्छ । पूर्व युक्रेनी गायिका क्यामलियाको मन पर्ने होटल चाइना टयाङ रेस्टुरेन्ट हो, जुन बेलायतको लन्डनस्थित महँगो डोरचेस्टर होटलमा रहेको आर्ट डेको इटेरी हो । त्यहाँ फ्राई गरिएका खाद्य सामग्री लोबस्टका मूल्य ६५ सय ४४ रुपैयाँ छ । त्यस्तै हाँसको टाउकाको सेकुवाको एकपटक स्वाद लिँदा यिनले ३१ हजार ५ सय ३१ रुपैयाँ खर्च गर्छिन् । अर्बपति मोहम्मद जाहुरकी पत्नी क्यामलियाले परिवारका दुई महँगा हाकर ९०० एक्सपी जेट विमानहरू पनि छन् । आफ्नो यात्रामा यसैको प्रयोग गर्न मन पराउँछिन् । एउटा जेट विमानको मूल्य ५९ करोड ४ लाख ६८ हजार २ सय ९१ रुपैयाँ पर्छ । उनले एकपटक आफ्ना श्रीमान्सँग लन्डनबाट बर्मिङघमको उडान गर्दा ११ लाख १५ हजार ४ सय ९४ रुपैयाँ खर्च गरेकी थिइन् । मोहम्मद जाहुरले स्टिल उद्योग र मिडियामा लगानी गरी अर्बपति बनेका हुन् । यसै वर्षको मार्चमा उनले आफ्नो लगानी रहेको केयिभ पोस्ट अखबार सिरियाली अर्बपति एडनान किभानलाई ३६ करोड ५४ लाख ३५ हजार रुपैयाँमा बेच्न सम्झौता गरेका थिए । युक्रेनबाट प्रकाशित हुने केयिभ पोस्ट को एक रिपोर्टअनुसार जाहुरको कुल सम्पत्ति ५२ करोड २० लाखदेखि १० अर्ब ४४ करोड रुपैयाँ रहेको आकलन गरेको छ । उनी युक्रेनस्थित संयुक्त सेयर कम्पनी मिनी स्टिल मिल आईएसटीआईएल का सुपरभाइजरी बोर्डका अध्यक्षसमेत हुन् । केही वर्षअघि उनले आफ्नी पत्नीलाई टप पप स्टार बनाउनका लागि २ अर्ब ८ करोडभन्दा बढी रुपैयाँ खर्च गरेका थिए । यसका लागि युक्रेनबाट अमेरिकासम्म पुग्नका लागि जेट विमान नै खरिद गरिदिएका थिए । जाहुरको जन्म पाकिस्तानको कराँचीमा ६३ वर्षअघि भएको हो । उनले पहारी भेला स्कुलबाट प्रारम्भिक शिक्षा अध्ययन गरी कराँचीको डीजे सिन्ध साइन्स कलेजबाट प्रवीणता प्रमाणपत्र तह उत्तीर्ण गरेका हुन् । त्यसपछि एनईडी इन्जिनियङ कलेज (हाल विश्वविद्यालय) मा भर्ना भए । तर, छ महिना मात्रै त्यहाँ पढेर पाकिस्तानबाट छात्रवृत्तिमा तत्कालीन सोभियत संघमा पढ्न गए । त्यहाँबाट मेटालर्जिकल इन्जिनियरिङमा स्नातकोत्तरसम्मको शिक्षा हासिल गरे । आफ्नो पढाइ पूरा गरेपछि उनी पाँच वर्षजति एउटा स्टिल मिलमा काम गरेका थिए । मध्यम वर्गीय परिवारमा जन्मेका उनका बुबा पाकिस्तानको सिन्ध प्रान्तमा डेपुटी अटिटर जनरल थिए । उनी भन्छन्, अमेरिका या बेलायतमा बढाउन सक्ने हैसियत मेरो परिवारको थिएन । तर म सधैं अवसरको खोजीमा थिएँ । त्यो अवसर शौभाग्यले प्राप्त भयो र त्यसैको परिणाम हो, मैले आज यो सफलता हासिल गरेको हुँ । सोभियत संघ पुगेपछि त्यहाँ उनको रुचि परिवर्तन भयो । पढाइसँगै घुमफिर बढी गर्न थाले । खेलकुद, गायनलगायतका रुचि उनमा पहिलेदेखि थियो । त्यसैक्रममा उनले बेलायतदेखि जर्मनीसम्मका कम्तीमा डेढ दर्जनजति मुलुकको भ्रमण गर्ने मौका पाए । स्रोत : एजेन्सी"
ऊर्जाको उज्यालो,"कास्कीको मादी गाउँपालिकाको सिक्लेसस्थित मडयुखोला जलविद्युत् आयोजनाको १३ मेगावाट उत्पादन यसै साता केन्द्रीय प्रसारणमा जोडिएको छ । सिक्लेस हाइड्रोपावरअन्तर्गत २ अर्ब ५ करोडको यो आयोजनाले १४ किलोमिटर पर्तिर २५ मेगावाटको अपर मादी जलविद्युत् आयोजनाको सबस्टेसनसँग जोडेर पोखराको लेखनाथस्थित विद्युत् प्राधिकरणको सबस्टेसनमा आफ्नो बिजुली पठाएको छ । मुलुकमा विद्युत् उत्पादनको रोयल्टी लिनेमा प्रदेश ३ पछिको स्थान प्रदेश ४ को छ । पर्यटनबाट समृद्धिका कुरा पहिलो प्राथमिकतामा परे पनि यस प्रदेशमा ऊर्जाको सम्भावना पनि कम छैन । प्रदेशका ११ जिल्लामध्ये स्याङ्जा, लमजुङ, म्याग्दी, बागलुङ, तनहुँ, पर्वत, गोरखा र कास्कीमा जलविद्युत् आयोजना सञ्चालन, निर्माण र सम्भाव्यता अध्ययनमा निकै गतिविधि भइरहेका छन् । ऊर्जामा अब सम्भावनाका मात्रै कुरा होइन काम गर्नुपर्ने अवस्था छ, उद्योग वाणिज्य महासंघका पूर्वअध्यक्ष आनन्दराज मुल्मी भन्छन्, यस प्रदेशमा जलाशययुक्त आयोजना ४ वटा हुँदै छन्, २०७६७७ सम्म २२ सय मेगावाट विद्युत् उत्पादनको सम्भावना अहिले निर्माणाधीन आयोजनाले देखाएका छन् । १२ सय मेगावाटको बूढीगण्डकी, १४० मेगावाटको तनहुँसेती र ८ सय मेगावाटको उत्तरगंगा निर्माण भइसकेपछि प्रदेश ऊर्जाले आम्दानी गर्नेमध्ये समृद्धमा पर्ने उनले बताए । अब नियमन क्षमताको विकास जरुरी छ, प्राधिकरणको एकाधिकारको विकल्प पनि सरकारले तयार पर्न सक्नुपर्छ, उनले भने, १ मेगावाटसम्मका आयोजना स्थानीय सरकारले अनुमति दिन सक्ने भएपछि त्यसको नियमनको क्षमता, जनशक्ति व्यवस्थापनको जिम्मेवारी पनि बढ्छ । मेकानिकल इन्जिनियर महेश कार्कीका अनुसार मुलुकको राष्ट्रिय प्रसारणमा यतिबेला प्रदेश ४ को योगदान ६२ प्रतिशत पुगेको छ । हामीकहाँ उत्पादन धेरै, खपत कम छ, त्यसैले राष्ट्रिय प्रसारणमा योगदान बढेको हो, उनले भने, अहिलेसम्म जति आयोजना निर्माणको चरणमा छन्, ती बनेर उत्पादन थालेपछि समृद्धि ऊर्जाले नै दिन्छ । सरकारले लगानीकर्ताका लागि वातावरण बनाउने, नियमन गर्ने र प्रसारण लाइनहरू व्यवस्थित गर्दै लगे प्रदेश ४ बाट सजिलै बिजुली भारतलाई बेच्ने दिन नजिकै आउने उनले बताए । स्याङ्जामा २०५४ मा १४४ मेगावाटको कालीगण्डकी ए जलविद्युत् आयोजना निर्माण भएको हो । त्यसयताको दुई दसकपछि अहिले ऊर्जा उत्पादनको क्षेत्रमा सम्भाव्यता अध्ययनसँगै लगानी वृद्धि भएको अवस्था सुखद रहेको उनको तर्क छ । गत भदौ पहिलो साता लमजुङको जिल्ला समन्वय समितिमा नवनिर्वाचित पदाधिकारीको पहिलो बैठकले जिल्लालाई हाइड्रो मोडल डिस्ट्रिक्ट का रूपमा अघि बढाउने निर्णय गर्यो । यसअघि २०६५ मै निजी क्षेत्रद्वारा आयोजित भेलामा दलका अगुवाले जिल्लालाई जलविद्युत्मा लगानीमैत्री वातावरण बनाउने भन्दै हस्ताक्षर गरेका थिए । गत वर्षको लमजुङ महोत्सवमा लमजुङ उद्योग वाणिज्य संघले जिल्लालाई जलविद्युत्मा लगानीमैत्री घोषणा पनि गरेको थियो । उक्त घोषणाले स्थानीय तह, प्रतिनिधि र प्रदेशसभा निर्वाचनका उम्मेदवारलाई पनि प्रभावित पार्यो । चुनावी नारामा जलविद्युत् लगानीमैत्री बनाउने, ऊर्जा उत्पादन र रोजगारी बढाउने विषय नेताले छुटाएनन् ।लमजुङ जिल्ला समन्वय समिति प्रमुख लोकराज पाण्डे भन्छन्, अहिले सञ्चालनमा रहेका, बन्दै गरेका र सम्भाव्यता अध्ययन भइरहेका आयोजना हेरेर पनि हामीले जिल्लालाई हाइड्रो मोडेल डिस्ट्रिक्ट भन्नु जायज छ । यसका लागि सरोकारवाला सकारात्मक रहेको उनी बताउँछन् । आयोजना निर्माण हुने र तिनीहरूका लागि प्रसारण लाइन बनेका क्षेत्रमा केही समस्या नभएका होइनन्, उनले भने, हामी सुल्झाउनुपर्छ, जनताका कुरा सुनेर सहजीकरण गर्दै काम पनि हुनुपर्छ भन्ने पक्षमा छौं । धेरै बन्दै, केही निर्माण अनुमति पर्खँदै प्रदेशका सात जिल्लाका धेरै स्थानमा जलविद्युत् आयोजना धमाधम निर्माणका चरणमा छन् । केहीमा ठूला आयोजनाले वातावरणीय प्रभाव मूल्यांकन गराइरहेका छन् । मूल्यांकन प्रतिवेदन पेस गरेपछि निर्माण अनुमति पाएलगत्तै काम थाल्ने सुरसारमा छन् । कास्की र तनहुँ जोडिएको मादी नदीमा मात्रै यतिबेला नौ आयोजना छन् । बूढीगण्डकीमा ५ र सेतीमा ३ तीनवटा आयोजना छन् ।म्याग्दीको एउटै गाउँपालिकामा पाँच आयोजना यतिबेला धमाधम निर्माण भइरहेका छन् । अन्नपूर्ण गाउँपालिका ४ नारच्याङमा ४२ मेगावाटको मिस्त्रीखोला, ५ मेगावाटको घलेम्दीखोला र ६ नम्बर वडाको घारमा १४ मेगावाटको घारखोला जलविद्युत् आयोजना निर्माणाधीन छन् । घलेम्दीले आगामी असारदेखि उत्पादन थाल्ने तयारी गरिरहेको छ भने मिस्त्रीखोलाको निर्माण ५० प्रतिशत पूरा भएको छ । घारखोलाले मुहानतर्फबाट सुरुङ निर्माणको काम थालेको छ । नारच्याङमै ४२ मेगावाटको निलगिरीखोला र ६२ मेगावाटको निलगिरि क्यास्केट जलविद्युत् आयोजना मुहानसम्म पुग्ने प्रवेशमार्ग निर्माण गरिरहेका छन् । पर्वतको मोदीखोलामा जलविद्युत् आयोजनाको संख्या सात पुग्ने र उत्पादन १३० मेगावाट हुने भएको छ । दुईवटा निर्माण सम्पन्न भएका छन् भने दुई निर्माणाधीन र अन्य तीनवटा निर्माणको चरणमा छन् ।यहीँ कालीगण्डकी नदीमा ५३ मेगावाटको अर्को जलविद्युत् आयोजना मध्यकालीगण्डकी निर्माण अनुमति पर्खेर वातावरण्ीय प्रभाव मूल्यांकनको काममा जुटेको छ । १२ अर्ब लागत अनुमान गरिएको यो निर्माणाधीन अरूका तुलनामा ठूलो परियोजना हो । गत साता स्थानीयसँग सार्वजनिक सुनुवाइमा सहभागी लगानीकर्तामध्येका चन्द्र ढकालले सुकेबगरमा बाँध बनाई १ हजार ४ सय मिटर लामो सुरुङबाट नदीको पानी ठूलोबगरमा बन्ने विद्युत्गृहमा पुर्याउने डिजाइन रहेको बताए । व्यवसायी ढकाल नेतृत्वको हाइड्रो सपोर्ट प्रालिले निर्माण गर्न लागेको आयोजनाले प्राधिकरणसँग विद्युत् खरिद सम्झौता पनि गरिसकेको छ । अहिले वातावरणीय प्रभाव मूल्यांकनको काम भइरहेको छ, ढकालले भने, निर्माण अनुमति पाउनेबित्तिकै काम सुरु हुन्छ । कालीगण्डकीको पानीलाई सुरुङबाट लगेपछि संसारको सर्वाधिक गहिरो अन्धगल्छीमा अवस्थित प्रख्यात तातोपानीको मुहानमा असर गर्ने भन्दै स्थानीयले चिन्ता व्यक्त गरेका छन् । स्थानीय श्याम रानामगरका अनुसार कालीगण्डकीमा पानीको सतह बढदा तातोपानीको मुहान पनि बढ्छ, नदीको जलस्तर घटदा घट्छ । उनले भने, नदीमा पानीको सतहसँगै तातोपानीको मुहान पनि तल सर्ने गरेको छ । कालीगण्डकीको पानी सुरुङबाट अन्यत्र लग्दा नदीको जलप्रवाह स्वत: घट्ने भएपछि तातोपानीको मुहान पुरै नसुके पनि मुलको सतह भासिने जोखिम रहेको उनले बताए । अन्नपूर्ण चक्रीय पदमार्ग र मुस्ताङ भ्रमणमा आउने आन्तरिक तथा बाहय पर्यटकले प्राकृतिक तातोपानीको कुण्डमा नुहाएर आराम गर्छन् । तातोपानीको मुहानमा आउने पर्यटकबाट हुने आम्दानीमा बजार र सामुदायिक विद्यालय पनि आश्रित छन् ।कालीगण्डकी नदी किनाराका प्राकृतिक तातोपानीका मुहानमा पर्न सक्ने प्रभावका सम्बन्धमा स्थानीयले बढी चासो देखाएका छन्, प्रमुख जिल्ला अधिकारी कृष्णप्रसाद अधिकारीले भने, तर, आयोजनाले नदीको पानी सुरुङबाट लैजाँदा तातोपानीको मुहानमा असर नगर्ने बताएको छ । गोरखामा बहुचर्चित १२ सय मेगावाटको बूढीगण्डकी जलविद्युत् आयोजनाले यतिबेला प्रभावित क्षेत्रमा मुआब्जा वितरण र पुनर्वासको काम अघि बढाएको छ । आयोजनाको पुन:स्थापना इकाईले मुआब्जा वितरणमा मात्रै ३२ अर्ब खर्च हुने हिसाब निकालेको छ । ऊर्जा मन्त्रालयमार्फत अर्थ मन्त्रालयसँग आवश्यक रकम माग गरिएको इकाई संयोजक कृष्ण कार्कीले बताए । आयोजना निर्माणका लागि धादिङ र गोरखातर्फको करिब ५८ हजार रोपनी जग्गा अधिग्रहण गर्न लागिएको छ । आयोजना निर्माणका क्रममा ३ हजार ५ सय ६० घरधुरी विस्थापित हुनेछन् । आयोजनाका लागि बाँध खन्न सुरु भएलगत्तै गोरखा घ्याल्चोकका २२ र धादिङ सलाङतर्फका ७८ घरधुरीलाई पुरानो थलोबाट स्थानान्तरण गर्ने तयारी छ । पुनर्वासका लागि २० हजार रोपनी जग्गा अधिग्रहण गर्ने तयारी रहेको उल्लेख गर्दै कार्कीले यसका लागि धादिङ र गोरखा दुवैतर्फ वातावरणीय प्रभाव मूल्यांकनका काम भइरहेको जानकारी दिए । चालु वर्ष दुवै जिल्लाका डुबान प्रभावितलाई मुआब्जा वितरण गर्न सरकारले १० अर्ब रुपैयाँ विनियोजन गरिसकेको छ । यस्तै तनहुँमा १४० मेगावाटको तनहुँसेती जलविद्युत् आयोजनाले हालसम्म प्रभावित क्षेत्रका ८२ प्रतिशतलाई मुआब्जा वितरण गरिसकेको छ । करिब ५० अर्ब लागत रहने उक्त आयोजनाले जमिन डुबान पर्नेमध्ये २ सय ९० घरधुरीलाई मुआब्जाबापत ५७ करोड ४३ लाख १७ हजार रुपैयाँ वितरण गरिसकेको शाखा अधिकृत भोला शर्माले बताएका छन् । प्रभावित क्षेत्रका सुकुम्बासीको संख्या प्रमाणीकरणको काम अझै जारी छ । मुआब्जा वितरणको काम गत वर्षबाटै थालिएको हो । व्यास नगरपालिकाको बेनीपाटन दुलेपहरामा बाँध निर्माण गर्ने डिजाइन छ । बाँधस्थलबाट भिमादसम्म १८ किमि दूरीको लामो जलशाय निर्माण हुने प्राविधिकले जनाएका छन् । निर्माण ठेक्काको प्राविधिक मूल्यांकन प्रतिवेदन स्वीकृतिका लागि सम्बन्धित दातृ निकायमा पठाइएको आयोजनाका उपप्रबन्धक श्यामजी भण्डारीले बताए । आगामी जनवरीदेखि निर्माण सुरु गर्ने लक्ष्य रहेको आयोजना २०२२ सम्म सपन्न गर्ने लक्ष्य छ । यसका लागि कर्मचारी आवास र कार्यालय भवनहरू निर्माण भइरहेका छन् । बागलुङमा ८२८ मेगावाटको उत्तरगंगा र ४५ मेगावाटको दरमखोला बी डीपीआर निर्माणको चरणमा छन् । उत्तरगंगा आयोजना निर्माणमा सरकारी सक्रियता छैन भने निर्माण हुने भनिएको १० मेगावाटको रिघा, मनेवा, दरमखोला आयोजना लगानी नजुटदा अघि बढेको छैन । राष्ट्रिय प्रसारणमा लमजुङका आयोजनाको उत्पादन १३८५ मेगावाट जोडिएको छ । ७० मेगावाटको मध्यमस्र्याङदीदेखि सय किलोवाट मिदिमखोला लघु जलविद्युत्सम्मका उत्पादन राष्ट्रिय प्रसारणमा जोडिएका छन् । निर्माण सम्पन्न भएका ९, निर्माणाधीन ७ र अध्ययनको चरणमा करिब आधा दर्जन आयोजना छन् । मध्यमस्र्याङदी, माथिल्लो मस्र्याङददी, सिउरी, राँधी, खुदी, मिदिमखोला, छन्दीखोला स्याँगे र मिदिमखोला लघु जलविद्युत् आयोजनाबाट उत्पादन भइरहेका छन् । २०३६७ मेगावाट उत्पादन गर्नेगरी सुपर दोर्दी ख, दोर्दीखोला, दोर्दी ए, न्यादी, रुदी ए, रुदी बी र सुपर न्यादीलगायत आठा आयोजना निर्माणाधीन छन् । ६ सय मेगावाटको माथिल्लो मस्र्याङदी२ र ५० मेगावाटको मस्र्याङदी बेंसी आयोजना निर्माणको तयारीमा छन् । ठूलो लागतमा पहाड र खोलामा आइपुग्ने आयोजनालाई स्थानीयको जीवनस्तर उकास्न पनि काम गर्न दबाब छ । धेरै आयोजनाले स्थानीयलाई सेयर दिने योजना अघि सार्दा काम गर्न सहज पनि भएको छ । लमजुङको दोर्दी गाउँपालिका ६ का वडाध्यक्षसमेत रहेका जलविद्युत् स्थानीय सरोकार समिति सचिव प्रेमबहादुर गुरुङ भन्छन्, गाउँलेले सामाजिक खाँचोका सवालमा लाभको पनि हिसाब खोज्छन्, त्यसमा चित्त बुझाइदिनु जरुरी छ । स्थानीयको मर्का बुझेर काम गर्न चाहने आयोजनालाई बाधा नपर्ने उनी बताउँछन् । प्रसारण लाइनका सवाल आयोजना निर्माणसँगै तिनीहरूले दिने उत्पादनलाई राष्ट्रिय प्रसारणमा जोड्न संरचना निर्माणलाई पनि तीव्रता दिनुपर्ने अवस्था छ । प्रसारण लाइन बिस्तार गरिने क्षेत्रमा स्थानीयबाट अवरोध आउन नदिन प्राधिकरण चनाखो नभए नोक्सानी आयोजनाहरूलाई मात्रै हुने होइन, लगानी बढाउन अघि सरेकाहरूलाई पनि पर्छ । म्याग्दीको दानादेखि पर्वतको कुस्मा, खुर्कोट हुँदै नवलपरासीको बर्दघाटसम्म १ सय ४२ किमिलम्बाइको २२०, १३२, ३३ र ११ केभीए कालीगण्डकी करिडोर प्रसारणलाइनमध्ये पहिलो चरणमा दानाखुर्कोट ४२ किमि खण्डमा धमाधम सबस्टेसन र लाइनका टावर निर्माण भइरहेका छन् । कालीगण्डकी करिडोर प्रसारणलाइन आयोजनाका अनुसार दानाखुर्कोट ४२ किमि खण्डमा १ सय १० वटा टावर राख्न आवश्यक जग्गाको व्यवस्थापनसँगै निर्माण कार्य सुरु भएको छ । आयोजना प्रमुख चन्दन घोषका अनुसार कालीगण्डकी करिडोरका आयोजनाहरूले उत्पादन थाल्ने मितिभित्र लाइन जोड्न मिल्नेगरि सबस्टेसन र प्रसारण लाइन तयार गर्न काम भइरहेको छ । म्याग्दीमा प्रसारण लाइनको टावर राखिने कुनै पनि ठाउँमा हालसम्म अवरोध छैन । मुस्ताङ र म्याग्दी उत्तरी क्षेत्रका जलविद्युत आयोजना समेट्न कालीगण्डकी करिडोर, म्याग्दीखोला जलाधार क्षेत्र समेट्न म्याग्दीखोला करिडोर, पर्वतको मोदीखोला जलाधारका आयोजना र वागलुङ जिल्लाका आयोजनाबाट उत्पादित विजुली पर्वतको खुर्कोट सवस्टेसनमा जोडेपछि खुर्कोटबर्दघाट खण्डको प्रसारण लाइनबाट लैजाने प्राधिकरणको योजना छ ।लमजुङमा भुलभुलेमध्यमस्र्याङदी १३२ केभी हाइटेन्सन प्रसारण लाइन गत वर्ष निर्माण सम्पन्न भएको हो । उक्त प्रसारण लाइन प्रभावितहरू बेला बेला मुआब्जाका नपाएका कारण आन्दोलित हुने गरेका छन् । अहिले २२० केभीको प्रसारण लाइनको निर्माणकार्य अघि बढेको छ । दुवै आयोजनाले सार्वजनिक सुनुवाइ नगरेको स्थानीयले बताउँदै आएका छन् ।"
"र, पर्यटन पनि","युरोप र अमेरिकाका विभिन्न मुलुकमा होटल व्यवस्थापन गर्दै आएको स्विस इन्टरनेसनलले गत साता पोखराको एउटा निर्माणाधीन पाँचतारे स्तरको होटल चलाउन लगानीकर्तासँग सम्झौता गर्यो । तीन दशक प्राध्यापन पेसामा रहेर विद्यार्थीलाई वैकल्पिक ऊर्जाको व्यवस्थापन पढाएका डा भरतराज पहारीले अमेरिका बसेका चिकित्सक भाइ मोहनसँग मिलेर लेकसाइडको आफ्नो पुख्र्यौली जग्गामा १ अर्ब २५ करोडको होटलको प्रोजेक्ट अघि बढाए । ९६ कोठाको अत्याधुनिक होटल बनाएपछि त्यसको सञ्चालनको व्यवस्थापनमा सहकार्य गर्न स्विस आइपुगे । डा पहारीसँग सम्झौतामा हस्ताक्षर गर्न आएका हेनरी केनेडीले भनेका थिए, अन्तर्राष्ट्रिय विमानस्थल बनेपछि संसारका सजिला गन्तव्यमध्येको पर्यटकको ध्यान खिच्ने ठाउँ पोखरा नै हो । त्यसैले ५ वर्षपछिको अवस्था विचार गरेर अहिले नै पर्यटनमा लगानीका क्षेत्र पहिल्याउनेहरू बुद्धिमान ठहरिनेछन् । पोखराको प्रमुख व्यवसाय पर्यटन रहिआएको चार दशक पुगेको यो अवधिमा अन्नपूर्ण चक्रीय पदमार्गको प्याकेज तेस्रो मुलुकका पर्यटकलाई बेच्ने क्रम अझै उस्तै छ । कालान्तरमा गोरेटा बाटाहरू विस्तारित भएर लेकाली बस्तीसम्म मोटर पुगे पनि कास्की, म्याग्दी, मनाङ, मुस्ताङ, लमजुङ र गोरखाको पर्यटकीय आकर्षण घटेको छैन । एक दशकयता पर्यटन व्यवसायीले आन्तरिक पर्यटक रिझाउँदा पनि राम्रै आम्दानी हुने बुझिसकेका छन् । त्यसैले लगानीको क्षेत्र विस्तारित भइरहेको छ । कुनै समय पोखरा आउने आन्तरिक पर्यटक लेकसाइड बाहिर घुम्न र बस्न योग्य ठाउँ देख्तैनथे । अहिले मुग्लिनबाट पोखरासम्म आइपुग्दा घुम्न, खान र बस्न सुविधा प्रशस्त भइसकेको छ । होटल रेस्टुराँ फेवाताल किनारबाट विस्तार भएर डाँडापाखा र सडकका पहाडी घुम्तीहरूमा विस्तार भएका छन् । रुपाकोटमा करिब ५० करोड लगानी जुटाएर रुपाकोट रिर्सोट सञ्चालन गरिरहेका पुष्पराज अधिकारी यतिबेला नजिकैको अर्को डाँडामा करिब एक अर्ब लगानी हुने परियोजनामा काम गरिरहेका छन् । नेपाल आउने पर्यटकका लागि अब हामीले विश्वस्तरको आतिथ्य गर्न सक्ने क्षमता बनाइसकेका छौं, उनी भन्छन्, सरकारले लगानीकर्ताका लागि सहजीकरण र यातायात पूर्वाधारमा काम गरिदिए व्यवसायीमा आफ्नै देशमा केही गर्ने उत्साह देख्छु म ।लमजुङबाट मनाङ हुँदै गरिने थोराङला पास होस् या अन्नपूर्ण, धौलागिरि आधार शिविरसम्मको पदयात्रा, सबैमा पर्यटनकर्मीले लगानी बढाएका छन् । लमजुङ, तनहुँ, स्याङ्जा, कास्की र पर्वतका विभिन्न ग्रामीण क्षेत्रमा होमस्टेको चलन विस्तारित भइरहेको छ । पोखरामै शनिबारदेखि ११ करोड लागतको वाटरफन पार्क सञ्चालनमा आएको छ । सेतीबगरमा सराङकोटसम्म आउजाउ गराउने केबुलकार निर्माणाधीन छ । पोखरा क्षेत्रीय अन्तर्राष्ट्रिय विमानस्थलको निर्माण अघि बढेकाले सम्बद्ध पर्यटन व्यवसायीमा बेग्लै प्रकारको उत्साह छ । काठमाडौं, सौराहा र लुम्बिनीलाई पोखरासम्म जोड्ने सजिलो सडक सुविधा हुन सक्दा घुम्ने बानी बढाएका आन्तरिक पर्यटकको यात्रा सहज हुनेछ । कालीगण्डकी करिडोर र मध्यपहाडी लोकमार्गको निर्माणले गति लिँदै जाँदा पर्यटकीय गतिविधि अझै बढ्ने निश्चित छ । पश्चिमाञ्चल होटल संघका अनुसार पोखरामा एकतारेदेखि पाँचतारेस्तरसम्मका २० र अन्य स्तरीकरणमा नपरेका होटल संख्या पाँच सय हाराहारीमा छन् । २२ हजार हाराहारी बेड पुगेका यी होटलहरूमा लगानी दुई खर्ब रुपैयाँ हाराहारी पुगिसकेको छ । संघ, प्रदेश र स्थानीय सरकारले यातायात पूर्वाधार विकाससँगै व्यवसाय नियमन गर्दै लगेमा पर्यटन क्षेत्रले दिने आम्दानीमा प्रदेश ४ को भविष्य सुखद छ ।"
गन्तव्य लुम्बिनी,"संघीयता कार्यान्वयनसँगै लुम्बिनीको चर्चा बढेको छ । बुद्धस्थलबारे काठमाडौं केन्द्रित चर्चा प्रदेशमा स्थानान्तरण भएका छन् । यहाँ प्रत्येक स्थानीय तहले उन्नतिप्रगतिको आधार बताउँदा लुम्बिनी र त्यहाँ आउने पर्यटकलाई जोड्न थालेका छन् । लुम्बिनी केन्द्र मानेर गरिने पर्यटन प्रवद्र्धनले प्रदेश कायापलट हुने विश्वास यहाँका सरोकारवाला र जनप्रतिनिधिमा पाइन्छ । विद्यालयमा आधारभूत तहदेखि लुम्बिनी र गौतम बुद्धको महिमा पढाइन्छ । लुम्बिनी घुम्ने धेरै छन् । पछिल्लो समय बौद्ध विश्वविद्यालय स्थापना भएपछि बौद्ध ज्ञान आर्जनको गन्तव्य लुम्बिनी बनेको छ । मुलुकका मुस्लिम धर्मावलम्बी वर्षमा एक पटक हज यात्रामा मक्का मदिना पुग्छन् । त्यसैगरी बौद्ध धर्मावलम्बीमा लुम्बिनी नटेके जीवनले सार्थकता प्राप्त नगर्ने विश्वास छ । यस्तो विश्वासमा छोटो र लामो बसाइका लागि विश्वका सयौं श्रद्धालु बौद्धमार्गी यहाँ आउने गरेका छन् । प्रत्येक दिन लुम्बिनीस्थित माया देवी मन्दिर र विभिन्न मुलुकका बौद्ध विहारमा यी श्रद्धालुको समर्पण देख्न सकिन्छ । गेरु वस्त्रधारीले गर्ने पूजापाठ र ध्यानले अन्यलाई समेत शान्ति प्रदान गर्छ । लुम्बिनी बौद्ध विश्वविद्यालयका प्राध्यापक इन्द्रप्रसाद काफ्ले बौद्ध परम्पराका पर्व र संस्कृति ब्युँताउनुपर्नेमा जोड दिन्छन् । शान्ति प्रार्थनाले लुम्बिनीलाई गुञ्जायमान बनाउन सक्नुपर्छ, उनले भने, असुरक्षा र सरकारी बेवास्ताले बुद्ध परम्पराअनुसारका धेरै चाडपर्व हराएका छन् । उनका अनुसार यहाँबाट हराएका पर्व सहजताका लागि भारतको बोधगया, कुशीनगरमा मनाउन थालिएको छ । पर्व फर्काउनुपर्छ । शान्ति प्रार्थनाले गुञ्जायमान राख्नुपर्छ, उनले भने, यसले मात्रै हामीले सोचे र खोजेजस्तो लुम्बिनी बन्न र पर्यटन प्रवद्र्धन सम्भव छ । आस्था र समर्पण भएका मात्र यहाँ आउँदैनन् । दिनहुँ सयौं व्यक्ति घुम्न आउँछन् । विद्यार्थीको धुइरो लाग्छ । तर अडिएर बुद्ध ज्ञान हासिल गर्नेको संख्या न्यून छ । धेरैले यसलाई भ्रमण ट्रान्जिट का रूपमा प्रयोग गरेको पाइन्छ । एकछिन घुमेर फर्किनेका कारण यो वास्तविक पर्यटकीय गन्तव्य बाँकी छ । लुम्बिनी बौद्ध विश्वविद्यालय केन्द्रीय क्याम्पस प्रमुख फणीन्द्र शर्मा लुम्बिनीका विशेषताको प्रचारप्रसार गर्न सकेमा यसलाई बौद्ध धर्मावलम्बीको आस्था केन्द्र बनाउन सकिने बताउँछन् । उनका अनुसार जन्म, मृत्यु, ज्ञान प्राप्ति र देशना बुद्धसँग सम्बन्धित ४ वटा महत्त्वपूर्ण घटना हुन् । यसमध्येको महत्त्वपूर्ण जन्मस्थल लुम्बिनी हो । बुद्ध आफंैले सकभर ४ वटै धाममा गएर कुकर्म पखाल्नु नत्र जीवनमा एकपटक मेरो जन्मस्थल पुग्नु भनेका छन्, प्रमुख शर्माले सुनाए, यो कुरा प्रचार गर्न र चेतना बढाउन सके साँच्चिकै केन्द्र बन्छ । यसका लागि यहाँ आउने बौद्धमार्गीको बसाइ अवधि बढाउने गरी चेतना र प्रचारमा उनले जोड दिए । नेपाली पथप्रदर्शक हुनुपर्छ । आसपासका बौद्ध क्षेत्रसम्म पुग्ने टुर प्याकेज बनाउनुपर्नेमा उनको जोड छ ।प्रदेश सरकार यी सम्भावनालाई सदुपयोग गर्ने मनसायमा देखिन्छ । भैरहवास्थित गौतम बुद्ध अन्तर्राष्ट्रिय विमानस्थलमा २०७५ भित्र परीक्षण उडान गर्ने लक्ष्यका साथ काम भइरहेको छ । विमानस्थल पूरा हुनासाथ विश्वका बौद्ध धर्मावलम्बी सीधै लुम्बिनी आउने विश्वास गरिएको छ । त्यही आधारमा पर्यटन पूर्वाधारको विकास भइरहेको छ । काठमाडौं उत्रेर फेरि हवाई अथवा स्थल मार्गको यात्रा गरेर लुम्बिनी आउनुपर्दा धेरैले दु:ख झेल्ने गरेका छन् । भारत हुँदै स्थल नाकाबाट भित्रिनेले अनेक झन्झट बेहोर्नु परिरहेको छ । त्यसैले विमानस्थल बौद्ध धर्मावलम्बीका लागि लुम्बिनी गेट वे हुने विश्वास छ । मुख्यमन्त्री शंकर पोखरेलले आफ्नो भाषणमा प्रदेश उन्नतिको आधार लुम्बिनीलाई बताउने गरेका छन् । संघीयता कार्यान्वयनपछि यहाँको निजी क्षेत्र पनि हौसिएको छ । लुम्बिनी केन्द्र मानेर पाँचतारे होटल निर्माण बढेको छ । आगामी बुद्ध जयन्ती पारेर लुम्बिनीमा विश्व बौद्ध सम्मेलन हुँदै छ । प्रधानमन्त्री केपी ओलीले सम्मेलन भव्य बनाउन निर्देशन दिएका छन् । सम्मेलनका ३ दिन आफंै लुम्बिनी बस्ने उनको घोषणाले पनि यहाँ उत्साह थपेको छ । सम्मेलनमा मुलुकभित्र र बाहिरका बौद्ध विद्वान् र विभिन्न मुलुकका राष्ट्र प्रमुखको सहभागिता रहनेछ । त्यसले लुम्बिनीलाई केन्द्र बनाउन मार्गनिर्देशन गर्ने विश्वास गरिएको छ । विश्वमा डेढ अर्व बुद्ध धर्मावलम्बी रहेको अनुमान छ । सन् २०१७ मा ८७ मुलुकका पर्यटक लुम्बिनीमा आएको तथ्यांक छ । लुम्बिनी विकास कोषका अनुसार यहाँ पर्यटक आउने प्रमुख १० मुलुकमा क्रमश: श्रीलंका, थाइल्यान्ड, म्यानमार, चीन, कोरिया, भियतनाम, भुटान, बेलायत, जर्मनी र अस्ट्ेरलिया छन् । उक्त वर्ष १ लाख ५५ हजार भारतीय र १ लाख ४५ हजार तेस्रो मुलुकका पर्यटक यहाँ आएका थिए । लुम्बिनी आउनेमध्ये २० प्रतिशतमात्र तिलौराकोट र निग्रोधाराम पुग्ने गरेका छन् । यहाँ ५० देशका पर्यटक आउने तथ्यांकले देखाउँछ । यस्तो छ आकर्षणबौद्ध धर्मबाट ओतप्रोत भएर आराधना गर्न र संस्कृतिको अध्ययन गर्न धेरै आउँछन् । लुम्बिनीमा रहेका बौद्ध संस्कृति झल्कने संरचनाले पनि पर्यटकलाई लोभ्याउने गर्छन् । विश्वमा महायान र थेरवाद गरी २ थरी बौद्ध सम्प्रदाय छन् । लुम्बिनीमा दुवै सम्प्रदायका कला र संस्कृति देख्न सकिन्छ । यही कारणले पनि लुम्बिनीमा आकर्षण बढेको संस्कृति विज्ञ विमलबहादुर शाक्य बताउँछन् । लुम्बिनी गुरुयोजनाअनुसार ७ सय ६८ हेक्टरलाई लुम्बिनी क्षेत्र कायम गरिएको छ । यो पवित्र उद्यान, विहार क्षेत्र र नयाँ लुम्बिनी गाउँका रूपमा विकास भएको छ । विहार क्षेत्रमा विभिन्न मुलुकका बौद्ध संस्कृति झल्कने विहार छन् । पूर्वी विहार क्षेत्रमा १३ वटा थेरवाद र पश्चिमी क्षेत्रमा महायान सम्प्रदायका २६ वटा मुलुकले विहार निर्माण गरिरहेका छन् । लुम्बिनी संग्रहालय र अन्तर्राष्ट्रिय बौद्ध अनुसन्धान केन्द्र थप आकर्षण हुन् । यिनले विश्वभरका बौद्ध कला, संस्कृति र परम्परा देखाउन तथा बुद्ध र लुम्बिनीको महिमा बढाउन सहयोग गरेका छन्, शाक्य भन्छन्, बौद्ध कला, संस्कृति जान्न र बुझ्न लुम्बिनी आए पुग्छ ।बौद्धमार्गी प्राचीन झल्को दिने गरी लुम्बिनीको विकास भएको देख्न चाहन्छन् । सुन्दर, शान्त र पवित्र स्थलका रूपमा हेर्न चाहन्छन् । लुम्बिनी विकास कोष उपाध्यक्ष अवदेशकुमार त्रिपाठी (भिक्षु मैत्रेय) पवित्र उद्यानमा यही उद्देश्यले काम भएको बताउँछन् । बुद्ध जन्मेको, सात पाइला टेकेको र मायादेवीले नुहाएको पुष्करिणी तलाउ यहाँ छन् । दीप प्रज्वलन केन्द्र र बगैंचा छन् । मायादेवी मन्दिर र परिक्रमा पोखरी निर्माण गरिएको छ । आकर्षक प्रशासनिक भवन र पर्यटक सूचना केन्द्रको निर्माण भएको छ । शान्तिदीप र परिक्रमा पोखरी जोड्ने दुईवटा पोखरी बनेका छन् । बौद्ध परम्पराअनुसार योग अभ्यास र प्रार्थनाका प्रभावलाई विज्ञानले पुष्टि गरेको छ । यसका लागि २ वटा विपश्यना केन्द्र छन् । ऐतिहासिक र पुरातात्त्विक वस्तु राख्न संग्रहालय छ । यसबाट पनि बुद्ध जन्मस्थल आउने पर्यटकले अब विश्वभरका बौद्ध अभ्यास जान्न र बुझ्न सक्ने भएको छ, उपाध्यक्ष मैत्रेयले भने । लुम्बिनी विकास कोषका अनुसार लुम्बिनी आसपास ३ सयभन्दा बढी पुरातात्त्विक क्षेत्र छन् । तीमध्ये १२ स्थान धार्मिक र अध्ययनका दृष्टिले बढी महत्त्वपूर्ण छन् । बाल्यकाल बिताएको कपिलवस्तुको तिलौराकोट, मावली रूपन्देहीको देवदह र अस्तिधातु रहेको नवलपरासीको रामग्राम मुख्य स्थल हुन् । कपिलवस्तुमा बुद्धले ज्ञान पाएपछि पहिलो पटक आएर बसेको कुदान, क्रकुछन्द बुद्धको जन्मस्थान गोटिहवा, हजारौं बौद्ध अनुयायी अर्थात् शाक्यको वध गरिएको सगरहवा, कनकमणि बुद्धको जन्मस्थान निग्लिहवा, कनकमणि बुद्धको गृहनगर अरौराकोट, शाक्यद्वारा स्थापित प्राचीन स्तूपका भग्नावशेष भएको सिसहनिया बौद्ध धर्मका हिसाबले महत्त्वपूर्ण छन् । लुम्बिनी आउने धेरै धार्मिक पर्यटकको ती क्षेत्रमा जाने बस्ने र अनुसन्धान गर्ने चाहना हुन्छ । सहज सडक सञ्जाल, पूर्वाधार विकास र संरक्षणका काम नहुँदा उनीहरूलाई ती बौद्ध क्षेत्रमा पुर्याउन र देखाउन सकिएको छैन, सिद्धार्थ होटल तथा रेस्टुरेन्ट व्यवसायी महासंघ महासचिव लीलामणि शर्माले भने, यसले गर्दा लुम्बिनीको पर्यटन व्यवसाय फस्टाएको छैन । धार्मिक र पुरातात्त्विक महत्त्वका अन्य बुद्ध क्षेत्र पनि ओझेलमा परेका छन् । लुम्बिनीमा बास बस्ने पर्यटकलाई मनोरञ्जन र बुद्ध ज्ञान दिन विराह नृत्य देखाउने योजना बनाए पनि सुरु भएको छैन । बौद्ध धर्मावलम्बी र भ्रमणका लागि आउनेका कारण लुम्बिनीमा बाह्रै महिना चहलपहल हुन्छ । लुम्बिनी विकास कोषका अनुसार सन् २०१७ मा १ लाख ५५ हजार पर्यटक तेस्रो मुलुकबाट आए । तीसमेत १५ लाख ५२ हजार पर्यटकले लुम्बिनी घुमेको संस्थाले जनायो । संख्या धेरै भए पनि लुम्बिनीमा बस्नेको संख्या न्यून छ । करिब ९० प्रतिशत पर्यटक एकैछिन घुमेर फर्किएको कोषले जनायो । संख्या बढे पनि बसोबास अवधि बढेको छैन । सरोकारवालाको मुख्य चिन्ता यही हो । दक्षिण एसियाली मुलुकका पर्यटक भारतीय गाडीमा आउँछन् । घुमेर तत्काल भारत फर्किन्छन् । बौद्ध संस्कृतिका ज्ञाता डा गितु गिरी लुम्बिनीको महत्त्व बताइदिने, आसपासमा क्षेत्रमा पुर्याउने र भुलाउने स्थान नहुँदा पर्यटक आउने र तुरुन्तै फर्किने गरेको बताउँछन् । पर्यटक रोक्न आसपासका सबै बौद्ध क्षेत्र घुम्ने सडक, लुम्बिनीका सबै संरचना बताइदिने पथप्रदर्शक र मनोरञ्जन लिने ठाउँको अभाव छ, उनले भने, यिनको विकास नगरी बस मात्र भनेर पर्यटक बस्दैनन् । अन्तर्राष्ट्रिय विमानस्थल निर्माण सकिएपछि वार्षिक २० लाख पर्यटक भित्र्याउने सरकारको लक्ष्य छ । यसका लागि नेपाललाई अन्तर्राष्ट्रिय बुद्धिस्ट हब र लुम्बिनीलाई विश्वको आध्यात्मिक केन्द्रका रूपमा विकास गर्ने योजना बनाइएको छ । त्यसअनुसार ४ वर्षअघि बुद्ध जन्मस्थल लुम्बिनी, बाल्यकाल बिताएको स्थान तिलौराकोट, मावली क्षेत्र देवदह र अष्टधातु रहेको नवलपरासीको रामग्राम क्षेत्रलाई समेटेर १ सय ५७ किलोमिटर क्षेत्रलाई बृहत्तर लुम्बिनी क्षेत्र कायम गरिएको थियो । बृहत्तर लुम्बिनी क्षेत्र जोड्ने सडक कम्तीमा ४ लेनको पक्की हुनुपर्ने र सडक आसपासमा वर, पीपल, स्वामीलगायतका रूख रोपेर हरित, शान्त र सुन्दर बनाउनुपर्ने उल्लेख छ । गुरुयोजना अधुरैलुम्बिनी विकासका लागि ४० वर्षअघि तयार गुरुयोजना अधुरै छ । जसले गर्दा अपेक्षाअनुसार विकासका काम भएका छैनन् । यस क्षेत्रको एकीकृत विकास गर्न १५ वर्षमा पूरा गर्ने गरी गुरुयोजना सुरु भएको थियो । जापानी वास्तुकलाविद् प्रोफेसर केन्जो टांगेद्वारा १९७८ मा तयार गुरुयोजना कार्यान्वयनमा ल्याइएको थियो । बजेट, प्रतिबद्धता र जिम्मेवारीबोध अभावमा त्यसअनुसार काम भएन । कोषका सूचना अधिकृत राजन बस्नेतले बाँकी काम २ वर्षभित्रमा सकिने बताए । अहिलेसम्म कति खर्च भयो कोषसँग विवरण छैन । गुरुयोजनाको काम ८५ प्रतिशत सकिएको छ । मुख्य पूर्वाधार निर्माण बाँकी छन् । गुरुयोजनाअनुसार पवित्र उद्यान, मोनास्ट्रिक जोन र न्यु लुम्बिनी भिलेजका रूपमा लुम्बिनीको विकास गरिँदै छ । प्रा टांगेले डिजाइन गरेका केही भवन आधुनिक प्रविधिका नभएको भन्दै कोषले यसको पुन: मूल्यांकन गर्नुपर्नेे प्रस्ताव ल्याएको छ । पुन: मूल्यांकन गर्नुपर्नेमा सांस्कृतिक भवन, दुई ठूला सभाहल, बैंक, सुरक्षा भवनलगायतका छन् । त्यस्तै सन् २०१२ मा कोरियन प्रोफेसर क्वाक यांगुनले लुम्बिनी शान्ति सहर को गुरुयोजना बनाउने जिम्मा पाए । उनले लुम्बिनी शान्ति सहर एउटा स्मार्ट सिटी का रूपमा तयार हुने बताएका थिए । कमलको फूलको आकारमा तयार पारिएको उनको गुरुयोजना निकै लोभलाग्दो छ । गत वर्षबाट सुरु योजनाअनुसार अहिले सूचनामैत्री र प्रदूषणरहित लुम्बिनी बनाउन काम थालिएको छ । आसपास गन्तव्यलुम्बिनी केन्द्र मानेर कपिलवस्तुको तिलौराकोट, रूपन्देहीको देवदह र पश्चिम नवलपरासीको रामग्रामलगायत बौद्धस्थल जोडेर विकास गर्न सकिन्छ । यी क्षेत्र जोड्न बुद्ध सर्किट योजनाको चर्चा भइरहेको छ । यीबाहेक प्रदेशमा दुई ठूला निकुञ्ज छन् । बर्दिया निकुञ्ज वन्यजन्तु सफारीका लागि प्रसिद्ध छ । त्यहाँ पर्यटन पूर्वाधार बनेका छन् । बाँके निकुञ्ज कान्छो भए पनि सफारी लगायत पर्यटकीय सेवा सुरु भइसकेका छन् । लुम्बिनी आउने पर्यटकलाई सफारीका लागि निकुञ्ज पुर्याउने हो भने बसाइ लम्बिनेछ । नजिकै रमणीय पाल्पा छ । श्रीनगर डाँडाबाट सूर्योदय र सूर्यास्त अवलोकन गर्न सकिन्छ ।"
अपार जलस्रोत,"कर्णालीको चिसापानी, सेतीसँग जोडिएको पश्चिम सेती आयोजना, महाकाली र पञ्चेश्वर तथा बहुचर्चित महाकाली सन्धिका कुरा प्रदेशवासीले पुस्तौंदेखि सुन्दै आए । अझै सुन्दैछन् । महाकाली सन्धि हुँदा ठूला दलका नेताले भनेका थिए, अब सूर्य पश्चिमबाट उदाउनेछ, पञ्चेश्वरको बिजुली बेचेर सुदूरपश्चिम मात्रै होइन पूरै मुलुक समृद्ध हुनेछ । तर, सूर्य पश्चिमबाट उदाउने प्रसंग हावामा उड्यो । झन्डै अढाई दशकपछि फेरि महाकालीको कुरा उठ्न थालेको छ । सेती र कर्णाली पनि प्रदेश ७ को समृद्धिसँग जोडिन पुगेका छन् ।२० को दशकमै कर्णाली चिसापानी आयोजनाको चर्चा चल्यो । आयोजनाका लागि चहिने इन्जिनियर तयार पार्न सरकारी छात्रवृत्तिमा भारतको रुडकी पढ्न पठाइयो । ती इन्जिनियरहरूले अवकाश पाइसके, उनका छोरा नातिको पुस्ता पढ्दैछन्, तर चिसापानी आयोजना अघि बढ्न सकेन । यही हाल पश्चिम सेतीको हो । प्रदेश ७ को समृद्धिको मुख्य आधार कर्णाली, महाकाली र सेतीको अपार जलस्रोत नै हो, जल तथा ऊर्जा परामर्श संघ नेपालका महासचिव इन्जिनियर खिमानन्द कँडेल भन्छन्, राज्यलाई अधिकतम लाभ हुने गरी जनताको समेत लगानी हुने आयोजना छनोट गरेर अघि बढनुपर्छ ।पहिलो प्राथमिकता ऊर्जाविज्ञहरू प्रदेश सरकार वा संघीय सरकारको लगानीमा उत्पादन हुने विद्युत् छिमेकी देशलाई बेचेर कमाउने उद्देश्यका लागि नभएर स्वदेशी उद्योग, कलकारखानामा नै खपत हुने हिसाबले उत्पादन गर्नुपर्ने बताउँछन् । लमही र घोराहीका सगरमाथा तथा सोना सिमेन्ट कारखानाले आवश्यक बिजुली नपाएर २०्र२० मेगावाट क्षमताका डिजल प्लान्ट चलाउनुपरेको छ, महाकाली सिँचाइ आयोजनाका सिनियर डिभिजनल इन्जिनियर वीरसिंह धामी भन्छन्, ऊर्जा बेच्ने नै हो भने स्वदेशी उद्योगलाई बेच्नुपर्छ, ऊर्जा बेचेर कमाउने भन्ने कुरा सयांै वर्ष पुरानो कुरा हो, अब स्वदेशमै उपभोग गर्ने कुराले प्राथमिकता पाउनुपर्छ, त्यसैबाट मुलुक समृद्ध हन्छ ।तीन तहको निर्वाचन सम्पन्न भएपछि यतिबेला स्थानीय तह र प्रदेश सरकार विकास निर्माणका खाका कोर्न व्यस्त छन् । समृद्धिलाई प्रमुख चुनावी नारा बनाएर जताततै घन्काइयो । मतदाताहरू स्थिर सरकार र समृद्धिकै पक्षमा देखिए । हाम्रै पालामा हाम्रै पुस्ताले समृद्धि ल्याई छोडनेछ, वडा तहदेखि संघीय संसद्का उम्मेदवारले यसो भन्दै मतदाताको मन जित्ने प्रयास गरे । तर मुलुकको यथार्थ आयस्रोत भने उनीहरूकै पालामा समृद्धि आउने अवस्थाको थिएन । त्यसैले यतिबेला प्रदेश सरकारहरू समृद्धिको नारा सार्थक पार्न ऊर्जालाई पहिलो प्राथमिकतामा राखिरहेका छन् । बुधबार मात्रै प्रदेश ७ को तीन महिने अल्पकालीन बजेटको सार जल, जमिन र जंगल सरकारको नीति तथा कार्यक्रममा परेको छ । इन्जिनियर कँडेलको नेपालमा जलविद्युत्को क्षमता विषयक अध्ययनमा आधारित पुस्तकमा उल्लेख भएअनुसार नेपालमा ३५ सय मिटरदेखि कम उचाइको क्षेत्रमा झन्डै ५६ हजार मेगावाट बिजुली उत्पादन गर्न सकिने देखिन्छ । प्रदेश ७ मा कुल ६ हजार ५ सय मेगावट क्षमताको जलाशययुक्त आयोजनाबाट विद्युत् उत्पादन गर्न सकिने उनको अध्ययनबाट देखिएको छ । यो सुक्खा र वर्षायामको उत्पादनमा फरक हुन आउँछ, कँडेलले भने, प्रदेश ७ मा बिजुली उत्पादन युनिट ३१ हजार २८३ गिगावाट प्रतिघण्टा छ । उक्त अध्ययनअनुसार प्रदेशका तीन प्रमुख नदीमा कर्णालीबाट २५ हजार गिगावाट प्रतिघण्टा, सेतीबाट २० हजार गिगावाट प्रतिघण्टा र महाकालीबाट १५ देखि २० हजार गिगावाट प्रतिघण्टा छ । विज्ञका अनुसार पानीबाट प्रदेशको समृद्धि खोज्ने हो भने पहिलो प्राथमिकतामा राज्यले सबैभन्दा राम्रा आयोजना, कम लगानीमा बन्न सक्ने आयोजना र ठूला आयोजना चयन गर्न सक्नुपर्छ । राज्यको कम लगानी र जनताले पनि आफ्नो लगानी गर्न सक्ने आयोजना उपयुक्त हुन्छ । प्रदेश ७ का लागि कर्णालीको चिसापानी, पञ्चेश्वरजस्ता जलाशययुक्त आयोजना उपयुक्त हुन्छ, इन्जिनियर कँडेल सुझाउँछन् । उनका अनुसार पानीको उपयोग ऊर्जासँगै सिँचाइ सुविधाका लागि पनि प्रयोग गरिनुपर्छ । ५० प्रतिशत ऊर्जा र ५० प्रतिशत सिंँचाइमा प्रयोग गर्न सकिए सबैभन्दा उपलब्धि हुनेछ उनको ठहर छ ।प्रदेश सरकारको प्राथमिकतामा जल, जंगल र जडीबुटी रहेको अवस्थामा विज्ञहरू भने प्रदेशभित्र अझै पनि टुकी र सल्लाको झरोको भरमा उज्यालो पाइरहेका जनतासम्म बिजुलीको पहुँच हुनुपर्ने बताउँछन् । प्रदेश ७ मा आगामी दिनमा बिजुलीको माग ह्वात्तै बढ्ने देखिन्छ । कैलालीको गेटामा मेडिकल कलेज खुल्दैछ । महेन्द्रनगरमा सुदूरपश्चिम विश्वविद्यालय विस्तार हुने क्रममा छ । संघीयताका कारण जिल्लामा स्थानीय तहका केन्द्र विस्तार भएका छन् । सँगै उद्योगधन्दा पनि खुल्ने क्रममा छन् । आन्तरिक खपतकै लागि पनि बिजुलीको माग बढ्ने देखिन्छ ।अहिले यो प्रदेशमा ३९ मेगावाट मात्र बिजुली उत्पादन हुन्छ, महाकाली सिँँचाइ आयोजनाका सीडीई धामी भन्छन्, जबकि एउटा ठूलो रासायनिक मलको कारखाना सञ्चालन गर्न कम्तीमा ५० मेगावाट बिजुली चाहिन्छ, त्यसैले विकासका हरेक क्षेत्रमा आवश्यक पर्ने ऊर्जा आफंै उत्पादन र उपभोग गर्न सके समृद्धिको ढोका खुल्न सक्छ । चमेलियाको ३० मेगावाट र नौगाड आयोजनाको ९ मेगावाट गरी ३९ मेगावाट मात्र उत्पादन हुन्छ । धामीका अनुसार सुर्खेतको घाट गाउँमा देशकै सबैभन्दा ठूलो चौकुने सिमेन्ट उद्योगलाई चाहिने ऊर्जा पनि छैन । ऊर्जाको विकाससँगै औद्योगिक विकास हुनुपर्यो, उनी भन्छन्, महाकाली, सेती र कर्णालीजस्ता ठूला नदीको पानी बगेको बग्यै छ, तिनबाट कसरी फाइदा लिने भन्ने निर्णय गर्न अब ढिलो भइसक्यो, कागजी तथ्यांकको भरमा समृद्धि भित्रिँदैन ।ऊर्जासँगै सिँचाइबिजुलीपछि पानीबाट हुने प्रत्यक्ष लाभ भनेको जनताका खेतसम्म सिँचाइ सुविधा पुर्याएर वैज्ञानिक कृषि प्रणालीका आधारमा उत्पादन बढाउनु हो । प्रदेश ७ का आर्थिक मामिला तथा योजना मन्त्रीले केही दिनअघि मात्रै प्रदेशसभा बैठकमा आर्थिक विधेयकसँगै प्रदेशको अवस्था दर्शाउने श्वेतपत्र प्रस्तुत गरेका थिए । जसमा व्यापार घाटालगायत खाद्यान्न आयातमा भइरहेको अर्बौं खर्चको विवरण पेस गरेका थिए । कुनै बखत यो प्रदेशका ७ पहाडीसमेत ९ वटै जिल्लालाई खाद्यान्न आपूर्ति गर्ने कैलाली र कञ्चनपुर आफैं चामल, दाल, गहुँ, मकैलगायतका खाद्यान्न भारतबाट आयात गरिरहेको छ । युवा शक्ति रोजगारीका लागि भारत र विदेशतिर जान थालेपछि पहाडका बस्तीमा हलो जोत्ने समेत छैनन्, सुदूरपश्चिमाञ्चल विश्वविद्यालयका पूर्वडिन डा टेकराज पन्त भन्छन्, पहाडका बस्ती उजाड छन्, खेतवारी बाँझै छन्, पहाडबाट हुने बसाइँसराइ चर्को छ, यस्तो विकराल अवस्थामा समृद्धिको कुरा सुन्दा राम्रो लागे पनि कार्यान्वयन गर्न अत्यन्त कठिन र चुनौतीपूर्ण देखिन्छ । तर विज्ञ भने कैलाली र कञ्चनपुरमा निर्माणाधीन दुई ठूला सिँचाइ आयोजना, रानी जमरा र महाकाली तेस्रो चरण मात्र सम्पन्न भए अहिले उत्पादन भइरहेको खाद्यान्नको परिमाण दोब्बर हुने दाबी गर्छन् । हाल रानी जमरा र महाकाली सिँचाइको कमान्ड एरियामा पर्ने जमिनबाट करिब ४ लाख टन खाद्यान्न उत्पादन भइरहेको छ, महाकाली सिंँचाइ आयोजनाका सीडीई धामी भन्छन्, यी दुवै आयोजना सम्पन्न भए खाद्यान्न उत्पादन दोब्बर हुन्छ, यो पनि यस प्रदेशको आर्थिक विकास र समृद्धिको सूचक हो । इन्जिनियर धामीका अनुसार कर्णाली चिसापानीबाट निर्माण भइरहेको रानी, जमरा र कुलरिया सिंँचाइ आयोजनाले कैलालीको पूर्वोत्तर क्षेत्रको करिब ४० हजार हेक्टर जमिन सिञ्चित हुनेछ । त्यस्तै टनकपुर जलाशयबाट पाउने पानीबाट महाकाली सिँचाइ आयोजनाको तेस्रो चरणबाट ३६ हजार हेक्टर जमिनमा सिँचाइ सुविधा पुग्नेछ । नदीनाला, जंगल र जडीबुटीबाट अत्यधिक फाइदा लिन सक्नुपर्यो त्यसमा पनि पानी र ऊर्जाकै अत्यधिक उपयोगले प्रदेश समृद्ध हुन सक्छ, उनले भने ।महाकालीको झुलाघाटदेखि पूर्णागिरिसम्म, सेती नदी हँुदै कर्णालीको चिसापानीसम्म र्याफटिङ सञ्चालन गरे आन्तरिक र बाह्य पर्यटक भित्र्याएर प्रदेशलाई नमुनाको पर्यटकीय प्रदेशका रूपमा विकसित गर्न सकिने विज्ञहरू बताउँछन् । महाकाली, कर्णाली र सेती नदीमा पाइने महाशेर र असला माछा नेपालमै प्रसिद्ध छ । ठूला आयोजना निर्माण गर्दा बन्ने जलाशयमा मत्स्य केन्द्र बनाई माछा उत्पादन गर्न सकिने सम्भावना पनि उत्तिकै छ । गर्न सके मात्र समृद्धि हुन सक्छ, भाषणले मात्र होइन, यसका लागि सबैभन्दा पहिले नीति निर्माता र कार्यान्वयनमा खटिनेहरूको सोच समृद्ध हुनुपर्छ, पूर्वडिन डा पन्त भन्छन् ।"
चीन जाँदै ज्ञवाली,"काठमाडौं  पपरराष्ट्रमन्त्री प्रदीप ज्ञवाली सोमबार चीन भ्रमणमा जाने भएका छन् । प्रधानमन्त्री केपी ओलीले आफू भारत भ्रमणबाट फर्केको एक सातापछि निकट भविष्यमा हुने आफ्नो चीन भ्रमण र चिनियाँ राष्ट्रपति सी चिनफिङको नेपाल भ्रमणबारे छलफलका लागि परराष्ट्रमन्त्रीलाई त्यसतर्फ पठाउन लागेका हुन् ।परराष्ट्रमन्त्रीले आफ्नो भ्रमणका क्रममा उच्चस्तरीय भ्रमण आदानप्रदानका साथै नेपाल र चीनबीच भएका दुईपक्षीय सहकार्यको रिभ्यु गर्नेछन् । चिनियाँ विदेशमन्त्री वाङ यीको निमन्त्रणामा उनी चीनसमेत हेर्ने उत्तरपूर्वी महाशाखाका दुई अधिकारी र आफ्ना निजी सचिवसहित ६ दिने भ्रमणमा जान लागेका हुन् । उनको भ्रमणलाई सद्भावना भनिए पनि आगामी केही महिनाभित्र प्रधानमन्त्रीस्तरमा चीनतर्फ भ्रमण गराउन पहल हुने अधिकारीहरू बताउँछन् । ज्ञवालीले भ्रमणका क्रममा विगतका सम्झौता कार्यान्वयनबारे छलफल हुने बताएका छन् । चिनियाँ राष्ट्रपतिको नेपाल भ्रमण धकेलिँदै गएको अवस्थामा यो भ्रमण हुन लागेको हो । चिनियाँ विदेश मन्त्रालयका प्रवक्ता कङ स्वाङले शुक्रबार बेइजिङमा आयोजित नियमित पत्रकार सम्मेलनमा ज्ञवालीको भ्रमणबारे जानकारी गराएका छन् । यो भ्रमणलाई उनले नियमित भ्रमण आदान प्रदानअन्तर्गतको बताएको मन्त्रालयको वेबसाइटमा खुलाइएको छ ।चीनले बोआओ फोरममा नेपालको उपस्थिति चाहे पनि पछिल्लोपटक टुटेको विषयमा पनि छलफल हुन सक्ने परराष्ट्र स्रोत बताउँछ । बोआओमा नेपालको सहभागिता हुन नसकेकामा चिनियाँ अधिकारीले अनौपचारिक रूपमा गुनासो गर्दै आएका छन् । नेपालमा गणतन्त्र आएपछि चीनले बोआओमा नेपालको सरकारी उच्च अधिकारीलाई बोलाउन छाडेको थियो । सुशील कोइराला प्रधानमन्त्री रहँदा यो विषय उठाएपछि चीनले तत्कालीन राष्ट्रपति डा रामवरण यादवलाई फोरममा निम्त्याएको थियो । राजतन्त्र रहँदासम्म राजाले नै उक्त सम्मेलनमा सहभागिता जनाउने प्रचलन थियो । त्यसपछि केपी ओली र पुष्पकमल दाहाल प्रधानमन्त्रीका रूपमा अघिल्ला दुई वर्ष सम्मेलनमा सहभागी भए । यस वर्ष भने नेपालको उच्चस्तरीय सहभागिता टुट्यो । प्रधानमन्त्री ओलीको भारत भ्रमणका कारण बोआओ सम्मेलन छुटेको बताउने गरिए पनि परराष्ट्रमन्त्री ज्ञवालीले भने यसपटक बोआओमा नेपाल जाने योजना नै नभएको कान्तिपुरलाई बताए । चीनले बोलाएको वा नबोलाएको भन्दा पनि लगातार तीन वर्ष सहभागिता रहेको थियो । यो वर्ष योजना नै थिएन, उनले भने । समृद्ध विकासको विश्वका लागि खुला तथा सिर्जनात्मक एसिया भन्ने नारासहित मंगलबार चीनको हैनान प्रान्तको बोआओमा वार्षिक सम्मेलन सुरु भई सम्पन्न भएको छ । दुई हजारभन्दा बढी प्रतिनिधि सहभागी सम्मेलनमा नेपालको उपस्थिति नहुनु कूटनीतिक झेल वा अलमल हुन सक्ने अधिकारीहरूले विश्लेषण गरेका छन् । परराष्ट्रका एक सहसचिवले भने, हामी सामान्य विषयमा पनि चुक्छौं । कसरी सम्बन्ध उचाइमा पुग्छ ? बोआओमा अस्ट्रिया र फिलिपिन्सका राष्ट्रपति, मंगोलिया, नेदरल्यान्ड, पाकिस्तान र सिंगापुरका प्रधानमन्त्री, संयुक्त राष्ट्रसंघका महासचिव र अन्तर्राष्ट्रिय मुद्रा कोषका प्रबन्धकलगायतको उपस्थिति थियो । उद्घाटन समारोहलाई चीनका राष्ट्रपति सी चिनफिङले सम्बोधन गरेका थिए । सम्मेलनमा नेपालबाट निजी क्षेत्रको न्यून उपस्थिति रहे पनि सरकारी तहबाट उपस्थिति थिएन । यसप्रति आयोजकले समेत चासो दिएका थिए । चीनले चासो दिएको तर आरम्भमा नेपालले नै अस्वीकार गरेपछि चीनले त्यसको अर्को पाटोमा छलफल गरेको अधिकारीहरू बताउँछन् । परराष्ट्रका अनुसार चीन भ्रमणका क्रममा ज्ञवालीले चिनियाँ विदेशमन्त्रीसँग द्विपक्षीय वार्ता गर्नेछन् । बेइजिङमा रहँदा मन्त्री ज्ञवालीले चिनियाँ वरिष्ठ नेताहरूलाई भेट्ने र थिंक ट्यांकहरूसँग छलफल गर्ने र नेपालको पछिल्लो अवस्थाबारे जानकारी गराउने कार्यक्रम छ । प्रधानमन्त्री ओलीले यसअघि नै चीन भ्रमणको निम्तो पाइसकेका छन् । परराष्ट्रमन्त्री ज्ञवालीले फर्कने क्रममा चेङु सहरको भ्रमण गर्नेछन् । उनले सिचुवान प्रान्तका नेताहरूसँग पनि भेटघाट गर्ने र सिचुवान विश्वविद्यालयमा आयोजना हुने कार्यक्रममा मन्तव्य दिने कार्यक्रम छ ।"
एउटै मस्यौदाको प्रयास,"नयाँदिल्ली नेपाल र भारतका प्रबुद्ध व्यक्तिहरूको समूह (ईपीजी) ले दुई देशबीचका असमझदारी र असहमति हटाउन थप विषय समेट्नु नपर्ने गरी विस्तृत सुझाव प्रतिवेदनको मस्यौदा तयार पारेको छ । यद्यपि, उक्त प्रतिवेदनलाई अन्तिम रूप दिन केही बैठक गर्नुपर्ने निष्कर्षमा समूहका सदस्यहरू पुगेका छन् । नयाँदिल्लीमा बिहीबार र शुक्रबार बसेको समूहको बैठकमा दुवै समूहले तयार पारेको प्रतिवेदन आदानप्रदान गरिएको छ । साथै एकअर्काको मस्यौदा प्रतिवेदन अध्ययन गर्ने र आवश्यक परे सुझावसमेत दिने गरी आगामी जेठ १८२० सम्म काठमाडौंमा नवौं बैठक गर्ने सहमति भएको छ । प्रबुद्ध समूहको नेपाली टोलीका संयोजक डा भेखबहादुर थापाले थप विषयवस्तु समेट्न नपर्ने गरी सूक्ष्म तरिकाले तयार पारिएको मस्यौदा एकअर्काको समूहलाई आदानप्रदान गरेको बताए । यो बैठकमा विस्तृत रूपमा मस्यौदामाथि छलफल भएको छ । त्यो निकै सकारात्मक रह्यो, अब सकेसम्म आगामी बैठकलाई अन्तिम बनाउने प्रयासमा हामी जुटेका छौं । त्यसअघि मस्यौदालाई निखार्न आ आफ्ना विज्ञ समूह र सरोकारवालाबाट सुझाव लिनेछौं, थापाले भने । थापाले विभिन्न असमझदारी र अडानका बीच पनि साझा प्रतिवेदन बनाउने गरी गृहकार्य भइरहेको समेत जानकारी दिए । उनका अनुसार मस्यौदा विशेषगरी नेपालभारतबीचको १९५० को शान्ति तथा मैत्री सन्धिमा सबैभन्दा धेरै केन्द्रित छ । साथै, सीमा, जलस्रोत, व्यापार तथा पारवहनलगायत विषयलाई महत्त्व दिइएको छ । यी विषयमाथिको छलफल अत्यन्तै संवेदनशील तर सकारात्मक रूपमा अघि बढेको थापाले दाबी गरे । नेपाली पक्षले १९५० को सन्धि र त्यसपछिको लेटर अफ एक्सचेन्जमा भएको हातहतियार खरिद गर्दा भारतलाई जानकारी दिनुपर्नेजस्ता असमान व्यवस्थाको खारेज गर्नुपर्ने अडान लिएको छ । त्यस्तै उक्त सन्धिमा भएको नेपालमा बसोबास गर्ने भारतीय नागरिकलाई भारतमा बस्ने नेपालीलाई पाएकै जस्तो सुविधा पाउनुपर्ने भारतीय पक्षको अडानमा पनि नेपाली पक्षको असहमति छ । भारतको जनसंख्या र भूगोल दुवै हिसाबले उक्त अडान व्यावहारिक नहुने नेपाली पक्षको तर्क छ । ईपीजी बैठकको छलफलमा सीमा व्यवस्थापनमा पनि सहमति जुट्न बाँकी छ । स्रोतका अनुसार मानव तस्करी, जाली नोटको कारोबार लगायतका समस्या खुला सिमानाका कारण बढेको भन्ने भारतको गुनासो सम्बोधन गर्न पनि सीमा नियमन हुनुपर्ने तर्क नेपाली पक्षले राखेको छ । नेपालभारतबीचको सम्बन्धलाई कमजोर बनाउने काम सीमाले पनि गरिरहेको छ । खुला सिमानालाई अब अन्तर्राष्ट्रिय अभ्यासअनुसार नियमन गर्नुपर्ने नेपाली पक्षको अडान छ, स्रोतले भन्यो । यस पटकको बैठकमा प्रधानमन्त्री केपी ओलीको भारत भ्रमणका बेला भएका जलमार्गका विषयमा समझदारी र सहमतिका एजेन्डाले पनि स्थान पाएका छन् ।"
३१५ प्रहरी फिर्ता बोलाइँदै,"काठमाडौं गृह मन्त्रालयले पूर्वसुरक्षा पदाधिकारीको सेवामा खटिएका ३ सय १५ प्रहरी फिर्ता बोलाउन निर्देशन दिएको छ । ती सुरक्षाकर्मीलाई घरेलु कामदार बनाएर राखिएको भन्दै फिर्ता बोलाउने निर्णय गृहले गरेको हो । गृहले सुरक्षाबाहेक अन्य प्रयोजनमा खटाइएका सुरक्षाकर्मीलाई सात दिनभित्र फिर्ता बोलाउन नेपाल प्रहरी र सशस्त्र प्रहरीलाई निर्देशन दिएको छ ।सुरक्षाकर्मीलाई घरेलु कामदारका रूपमा राख्ने, सुरक्षा खतरा नभएकाहरूले पनि पहुँचको भरमा व्यक्तिगत सुरक्षा गार्डका रूपमा राख्ने गुनासो आएको भन्दै गृहले यस्तो निर्देशन दिएको हो । सुरक्षाकर्मी फिर्ता बोलाएर त्यसबारे जानकारी दिन दुवै सुरक्षा निकायलाई परिपत्रसमेत गरिएको छ । सुरक्षा जोखिम भन्दै जिल्ला प्रशासन कार्यालयमा निवेदन दिएर केही पूर्वप्रहरी अधिकारीहरूले सुरक्षागार्ड लिएको र सुरक्षा खतरा नहुँदा पनि तिनलाई फिर्ता नगरेको गृहको निष्कर्ष छ । गृहले यस्तो दुरुपयोग तत्काल रोक्न दुवै प्रहरी संगठनलाई निर्देशन दिएको छ । बहालवाला अति विशिष्ट एवम् पूर्वपदाधिकारीको सुरक्षार्थ निर्णय भएभन्दा बढी संख्यामा खटिएका ४५ नेपाल प्रहरीलाई समेत फिर्ता ल्याउन गृहले निर्देशन दिएको छ ।यसअघि बहालवाला तथा पूर्वपदाधिकारीको सुरक्षार्थ निर्णय नभइकनै खटिएका ४९ मध्ये ४२ जना नेपाल प्रहरी फिर्ता भइसकेका छन् । गृहका अनुसार सशस्त्र प्रहरी बलका पनि करिब पाँच सय सुरक्षाकर्मी बहालवाला विशिष्ट व्यक्ति तथा पूर्वपदाधिकारीको सुरक्षामा खटिएका छन् । जसमध्ये ठूलो संख्यामा सशस्त्र प्रहरीको दुरुपयोग हुने गरेको गृहको ठम्याइ छ ।"
संकल्प स्वास्थ्य,"तपाईं, हामीले देख्नै नै गरेका छौं, नयाँ वर्षमा धेरैजसो मदिरा, खैनी, चुरोट, पान, गुटखालगायतका नशा त्याग गर्ने जीवनशैलीसँग सम्बन्धित संकल्प लिइन्छ । तर यो सकल्पमध्ये अधिकांश छिट्टै तोडिन्छन् । हामीले लिने यी सबै संकल्प पछाडि जीवनको गुणस्तर बढाउने, बढी समयसम्म स्वस्थ रहेर राम्ररी बाँच्ने इच्छा नै हो । तर यी संकल्पहरूमा कायम रहन नसक्दा हामीले बाँच्ने जीवनको गुणस्तर खस्कँदै गएर विस्तारै हामी जटिल स्वास्थ्य स्थितिसहित रोगी भएर जीवनयापन गर्न बाध्य हुन्छौं । यसैले नव वर्षमा स्वस्थ रहने संकल्प लिनोस् र जीवनमा कायम गर्नुस् । यो वर्ष स्वास्थ्य परीक्षण, खोप (भ्याक्सिन) र स्क्रिनिङका लागि समेत समय छुट्याउन मुटु रोग विशेषज्ञ डाओममूर्ति अनिलको सल्लाह छ । हाल बालबालिका मात्र नभई बूढापाकाहरूका लागि समेत रोग, संक्रमणहरूबाट जोगाउन विभिन्न प्रकारका खोप छन् । यस्ता खोपले स्वास्थ्यसम्बन्धी जटिलताबाट बँच्न सघाउँछ । तपाईंले नियमित रूपमा गर्ने चिकित्सकीय परीक्षणले समस्या देखिनुअगावै रोगस्वास्थ्य समस्याको पहिचान गर्न सकिन्छ । यस्ता परीक्षणले गर्दा त्यो बिन्दुमै समस्याको पूर्व पहिचान हुन्छ र निको हुने सम्भावना धेरै बढी हुन्छ । शारीरिक सक्रियतासँग कुनै सम्झौता नगर्नुस् । गत वर्षको दाँजोमा यो वर्ष आफ्नो सक्रियता बढाउनुस् । दिनहुँ करिब ५ किलोमिटर हिँड्ने बानी बसाल्नुस् । सहरी क्षेत्रमा रहेकाहरूले लिफ्टको सट्टा भर्याङ उपयोग गर्नु स्वास्थ्यका लागि धेरै राम्रो हुन्छ । डाओममूर्तिका अनुसार शारीरिक सक्रियता, हिँडाइ, उपयुक्त व्यायाम, पौडी खेल्नु, साइकल चलाउनु आदि तपाईंको स्वस्थ जीवनतर्फको सुनौलो यात्रा हो । यति तपाईं कुनै पनि रूपमा चुरोट सेवन गर्नुहुन्छ भने, छोडनुस् । सूर्ती, गुटखा, सुपारीजस्ता पदार्थ खाने बानी भए त्याग्नुस् । मदिरा सेवन नगर्नुस् । यसो गर्दा आफैंले अनुभव गर्ने गरी स्वास्थ्य सम्बन्धित सकारात्मक परिवर्तन अनुभव गर्न सकिने डाओममूर्ति बताउँछन् । भागदौडपूर्ण दैनिकीमा आरामसँग निदाउन पाउनु पनि ओखतीजस्तै हो । वयस्क व्यक्तिले दिनुहँु ७८ घण्टा निदाउनुपर्छ । हाल रात्रिकालीन चर्या वृद्घिसँगै निद्रा प्रभावित हँुदा मधुमेह, उदासी रोग, मुटु र रक्तनलीसम्बन्धी रोग, मोटोपनालगायत नसर्ने रोग देखिएका छन् । नव वर्षमा नियमित उपयुक्त रूपले आवश्यकताअनुसार साबुनपानीले हात धुन नबिर्सने प्रण गर्नुस् । कुरा अति सामान्य लागे पनि यो एउटा सामान्य प्रयासले गर्दा थुप्रै प्रकारका संक्रमण र रोगबाट बाँच्न सकिने डा शेरबहादुर पुन बताउँछन् । हात धुने बानीले गर्दा रुघाखोकी, झाडापखाला, जण्डिस, टाइफाइड लगायत संक्रमणबाट जोगाउँछ । स्वस्थकर खानपान, शारीरिक क्रियाशीलता, सकारात्मकतालाई उच्च प्राथमिकतामा राख्नुस् । ईष्र्या, द्वेष, नकारात्मकता, चिन्ताबाट बँच्नुस् । हरियो सागपात, फलफूललगायत स्वस्थकर खानपानलाई महत्त्व दिनुस् ।सकारात्मक जीवनशैली अपनाऔं आयुर्वेद अर्थात् जीवनको विज्ञानले नसर्ने वा सर्ने रोगको जोखिम कम गर्न हजारौं वर्षदेखि सकारात्मक जीवनशैलीमा जोड दिएको छ । हाम्रो मुलुकमा समेत हाल करिब ६० प्रतिशत नसर्ने र ४० प्रतिशत सर्ने रोगको जोखिम छ । नसर्ने रोगको जोखिम कम गर्न वा जुध्न हजारौं वर्षदेखि आयुर्वेदले बताउँदै आएको सकारात्मक जीवनशैली र उपयुक्त खानपान नै महत्त्वपूर्ण औजारको रूपमा देखिएको छ । आयुर्वेदमा वर्णित स्वस्थ दिनचर्या र ऋतुचर्याअनुसार अगाडि बढदै रोग लाग्नबाट बँच्न सकिन्छ, राष्ट्रिय आयुर्वेद अनुसन्धान तथा तालिम केन्द्रका कार्यकारी निर्देशक डासिद्घार्थ ठाकुर भन्छन्, आयुर्वेदले दैनिक जीवनचर्या र खाने बानीलाई विशेष महत्त्व दिन्छ । मौसमअनुसार जीवनशैलीलाई अनुकूल बनाउनुस् ।दिनहुँ ध्यान गर्नुस् । मनको प्रत्यक्ष सम्बन्ध स्वस्थ शरीरसँग छ । ध्यान (मेडिटेसन) ले मनलाई शान्त राख्छ र तपाईंलाई रिल्याक्स अनुभव गराउँदै तनावसमेत कम गर्छ । श्वासप्रश्वाससम्बन्धी व्यायाम, प्राणायाम, योगले हामीलाई स्वस्थ रहन सघाउँछ । हालको परिवर्तित समयमा रहनसहन, खानपान, क्रियाकलापसमेत बदलिएको छ । हामी एका बिहानै ब्रह्म मुहूर्तमा उठदैनौं । दिनहुँ मौसमअनुसारको सागसब्जी, फलफूल आदि सेवन गर्दैनौं । अबेर सुत्छौं र घाम लागिसकेपछि उठ्छौं । प्रकृतिबाट टाढिएर आधुनिकताको नाममा हामी अस्वस्थता बोक्न थालेको आंैल्याउँदै डा ठाकुर भन्छन्, हजारौं वर्षदेखि हाम्रो मुलुकको उपचार पद्घति आयुर्वेदमा स्वस्थ रहनुको अर्थ मानसिक, शारीरिक, आध्यात्मिक र सामाजिक रूपमा स्वस्थ रहनु हो, जसलाई हाल विश्व स्वास्थ्य संगठनले पनि विश्वसनीय मानेको छ । पूर्ण स्वस्थ रहन, खुसी रहन, आनन्द मनाउन, सन्तोष गर्न, अर्काको सकारात्मक उपलब्धिको प्रशंसा गर्न, ईष्र्या, द्वेष, क्रोध आदि नकारात्मकताबाट बाँच्नसमेत सिक्नुपर्छ । डा ठाकुरका अनुसार मनको स्थुल रूप शरीर र शरीरको सूक्ष्म रूप मन भएकोले शरीरद्वारा गरिएको कर्मको मनमा र मनमा आउने विचारको शरीरमा महत्त्वपूर्ण प्रभाव पर्छ । आफूखुसी औषधि खान बन्द गरौं यो वर्ष चिकित्सकीय सल्लाहबिना आफूखुसी औषधि सेवन नगर्ने संकल्प गर्नुस् । हामीहरू धेरैजसो ससाना शारीरिक समस्याका लागि चिकित्सकको सल्लाहबिना आफूखुसी घरमै औषधि सेवन गर्छौं । यसो गर्नु स्वास्थ्यका लागि खतरनाक हुन सक्छ । सामान्य रुघाखोकीदेखि लिएर ज्वरो, दुखाइ जस्ता समस्याका लागि आफ्नो पूर्वानुभव वा पसलमा सोधेर औषधि सेवन गर्ने गर्छौं । यस्ता सेल्फ मेडिकेसन स्वास्थ्यका लागि घातक मानिन्छ । औषधि लिनुभन्दा अगावै परीक्षण नगराउँदा रोगबारे थाहा पाइँदैन । अन्दाजी औषधि सेवन गर्दा उपयुक्त औषधिको अभावमा रोग झन् बल्झिने मात्र होइन, गम्भीर रूपसमेत धारण गर्न सक्छ ।"
फर्केर हेर्दा,"सामाजिक विषयमा कलम चलाएँकुमारी लामा, लेखकदुई महिनामा एकचोटि हुँदै आएको आहवान संवाद कार्यक्रममार्फत साहित्यिक सक्रियता जारी राखेँ । आत्मलेखनमा इमानदारी, हिमाल आरोहणमा जान लागेका पाँच युवतीका कथा जस्ता विषयले बहस सिर्जना गरे । यो हाम्रो लागि उल्लेखनीय कुरा हो । यसपालि विविध सामाजिक विषयमा कलम चलाएँ । तेस्रोलिंगी समुदायबारेको महिला पुरुषभन्दा पर, छाउपडीजस्ता कुप्रथाविरुद्धको रातो आतंक र अपांगताको विषयमा एक पाटो समाज जस्ता सिर्जना मेरा बेस्ट काम थिए ।"
पर्यटक डुलाएर स्कुल,"चितवन  हरेक दिन बिहान १० बज्नै लाग्दा सौराहा नजिकैको मालपुर माध्यमिक विद्यालयमा विद्यार्थीहरूको भीड जम्मा हुन्छ । लगभग त्यही समय सौराहादेखि लगभग ३ किलोमिटर उत्तर पश्चिमको बाघमारा मध्यवर्ती सामुदायिक वन कार्यालय अगाडि पर्यटक बोकेर वन डुलेपछि फर्कंदै गरेका हात्तीका लस्कर देखिन्छन् । वन कार्यालय अगाडिका हात्ती र केही परका विद्यार्थीबीच के साइनो सम्बन्ध होला ? डुल्दै घुम्दै गरेका पर्यटकले खासै वास्ता गर्दैनन् । तर ५ दशक पुरानो उक्त विद्यालय वन घुमेका पर्यटकले तिरेको शुल्कका कारण नै बाँचेको हो भन्दा फरक पर्दैन ।विसं २०१४ सालमा स्थापना भएको मालपुर विद्यालयमा २०६६ देखि माध्यमिक तहको पढाइ सुरु भएको हो । बाघमारा मध्यवर्ती सामुदायिक वन नभएको भए हाम्रो विद्यालयमा कक्षा ९ र १० को पढाइ सुरु गर्ने अवस्था थिएन, विद्यालयका प्रधानाध्यापक डम्बरबहादुर खत्रीले भने । माध्यमिक तहमा सरकारी सेवासुविधा लिएर विद्यालयमा पढाउने शिक्षक उनी मात्रै हुन् । सरकारको आशा गरेर बसेको भए माध्यमिक विद्यालय तह चल्ने अवस्था थिएन । निजी स्रोतबाट राखेका शिक्षकको तलबका लागि मध्यवर्ती वनले रकम दिन्छ । बाघमारा मध्यवर्ती सामुदायिक वन उपभोक्ता समितिका अध्यक्ष भुवनेश्वरप्रसाद (बीपी) चौधरीका अनुसार मालपुरको विद्यालयलाई वनले वर्षमा १२ लाख रुपैयाँ दिँदै आएको छ । यही रकम नै विद्यालय सञ्चालन गर्ने मुख्य आधार भएको छ ।मालपुर मात्र नभई दक्षिणी सीमानजिकैको बद्रहनी आधारभूत विद्यालय पनि बाघमाराको आम्दानीले चलेको छ । विद्यालयका ५ शिक्षकमध्ये ३ जनाले सरकारी सेवासुविधा लिन्छन् । बाघमारा वनले हामीलाई वार्षिक ५ लाख रुपैयाँको हाराहारीमा सहयोग गर्छ । त्यसैबाट निजी स्रोतका २ शिक्षक र कर्मचारीलाई तलब दिन्छौं, विद्यालयका प्रधानाध्यापक अशोक खतिवडाले भने ।२ सय १५ हेक्टरमा फैलिएको वनले यी दुई विद्यालयका साथै मैनाहाको विद्यालयलाई वर्षको २ लाख ५० हजार रुपैयाँ दिँदै आएको छ । झुवानी माध्यमिक विद्यालयले १ लाख ५० हजार रुपैयाँ पाउँछ । अध्यक्ष बीपी चौधरीले भने, बछौली माध्यमिक विद्यालयलाई १ लाख ५० हजार, टरौलीको विद्यालयलाई ५० हजार र पार्वती बाल विद्यालयलाई वर्षमा २५ हजार रुपैयाँ दिँदै आएका छौं ।बछौलीमा मुसहरको पनि बसोबास छ । अल्पसंख्यक समुदायका मुसहर बालबालिका दिनभर खेलेर बस्छन्, स्कुल जाने चलन कम छ । उनीहरूलाई विद्यालयसम्म लैजाने वातावरण बनाउन पनि वन समूहले अग्रसरता लिएको छ । स्कुल जाने उमेरका केटाकेटीहरू खेलेरै मात्रै नबसून् भनेर उनीहरूलाई बिहानबेलुका पढाउने शिक्षकको समेत व्यवस्था मिलाएका छौं, अध्यक्ष चौधरीले भने ।विद्यालय जानुअघि र विद्यालयबाट फर्केपछि मुसहर बालबालिका पढाउने शिक्षकलाई वन समूहले वर्षको १ लाख ३५ हजार रुपैयाँ दिने गरेको छ । मुसहर बालबालिकाहरू मालपुर माध्यमिक विद्यालयमा पढ्छन् । घरमा पनि अतिरिक्त पढ्न थालेकाले मुसहर विद्यार्थीले पढाइमा प्रगति गरिरहेको प्रधानाध्यापक डम्बरबहादुर खत्रीले बताए ।मालपुरका लागि वनको सहयोग यत्तिमै सीमित छैन । विद्यालयका लागि वन समूहले १० वर्षअघि १० कठ्ठा जग्गा पनि किनिदिएको छ । उक्त जग्गामा नयाँ भवन बनाउने योजना रहेको प्रधानाध्यापक खत्रीले बताए । कम्प्युटर कक्षा चलाउनका लागि आवश्यक पर्ने सोलारका लागि पनि वन समूहले नै लगानी गरेको छ । वनको पैसाले १६ सय वाटको सोलार राखेको खत्रीले बताए ।८९ वर्षअघि विद्यालयलाई वनले वर्षको १ लाख रुपैयाँबाट दिन सुरु गरेको सहयोग रकम गत वर्षबाट १२ लाख रुपैयाँ पुगेको छ । सहायक प्रधानाध्यापक शिवनारायण चौधरीले भने । विद्यालयलाई बलियो बनाउन वनले ठूलो मद्दत गरेको उनको भनाइ छ । बाघमारा वन उपभोक्ताहरू पहिले बछौली गाविसका १, २, ३ र ४ नम्बर वडाका लगभग १३ सय घरधुरी थिए । अहिले ती घरधुरी रत्ननगर नगरपालिकाको ६ र ७ वडामा परेका छन् । वन समूहले आफ्ना उपभोक्ता बस्ने वडाका विद्यालय र टोलमा बाटोघाटो बिजुली तथा सिँचाइमा सहयोग गर्दै आएको अध्यक्ष चौधरी जनाए । वनले घाँसदाउरा मात्रै दिन्छ त्यही बेचेर आम्दानी गर्छ भन्ने पुरानो मान्यता पूरै परिवर्तन भएको छ । हामीले यहाँ वन्यजन्तु जोगायौं । ती वन्यजन्तु देखाउन पर्यटक डुलायौं । त्यसैबाट आम्दानी गर्दै आएका छौं, अध्यक्ष चौधरीले भने । उनका अनुसार यो वन पनि सानो प्रयत्नले जोगिएको हैन । लगभग आधा वन भूमाफियाहरू ले कब्जा गरिसकेका थिए । २६ सालअघि जमिनदारले दिएको जोताहा पुर्जाका आधारमा स्थानीय थारू समुदायले विभिन्न स्थानको जग्गामा खेतीपाती गर्दै आएका थिए । ०२६ सालमा वन क्षेत्र भनेर सरकारले तोकेको ठाउँलाई पनि त्यही जोताहा पुर्जाका आधारमा लालपुर्जा बनाएर भूमाफियाले जंगल कब्जा गरेका थिए, अध्यक्ष चौधरीले भने । १० वर्ष मुद्दा मामिला गरेपछि ०५९ साल असारमा सर्वोच्च अदालतले उक्त क्षेत्र वन नै भएको फैसला गरेको थियो ।स्थानीयले ०४९ सालबाटै वन क्षेत्रमा वृक्षरोपण र संरक्षण गर्दै आएका थिए । तर २ सय १५ हेक्टरमध्ये झन्डै सय हेक्टर जमिन आफ्नो भन्दै केही व्यक्तिले दु:ख दिएको अध्यक्ष चौधरीको गुनासो छ । दु:ख सहँदै वन जोगाउँदा हेरालुलाई तलब खुवाउने पैसाको समेत अभाव भएको अनुभव छ चौधरीको । गाउँलेहरू मानो पाथी अन्न जुटाएर हेरालुलाई दिन्थे ।तीनजना पाले पाल्न गाह्रो हुने वनमा अहिले ३४ कर्मचारी छन् । त्यति मात्र नभई आधा दर्जन विद्यालयलाई लाखौंको सहयोग गर्ने हैसियतसमेत बनाएको छ वनले । यो सबै पर्यटन प्रवद्र्धनका कारण सम्भव भएको चौधरीले बताए । चितवन निकुञ्जसँग जोडिएको वन भएका कारण रूखबिरुवा हुर्किएपछि गैंडालगायतका जनावर आउनेमा संरक्षणकर्मीहरू ढुक्क थिए । नभन्दै नतिजा सोचेजस्तै भयो ।जनावरहरू देखिन थालेपछि ५२ सालबाट हामीले हात्तीमा पर्यटक राखेर डुलाउन थाल्यौं । सुरुमा ३ वटा हात्ती थिए । फाटफुट पर्यटक आउँथे, अध्यक्ष बीपीले भने । अहिले दिनमा लगभग ५० हात्ती बाघमारा वनमा घुम्न छिर्छन् । सौराहा आएकामध्ये हात्ती चढेर बाघमारा नघुमेका पर्यटक कमै हुन्छन् । जंगलमा गैंडा मात्रै थिएन, आडैबाट बग्ने खोलामा गोही पनि थिए । खोलामा गोही देखाउन सुरुमा एउटा डुंगा राखेको अध्यक्ष चौधेरी बताउँछन् । अहिले त्यही स्थानमा १२ डुंगा छन् । पर्यटक डुलाएरै मनग्य आम्दानी लिने बाघमारा, मध्यवर्ती वनमा पहिलो हो । निकुञ्ज क्षेत्रमा अहिले ६८ वटा मध्यवर्ती वन रहेको चितवन राष्ट्रिय निकुञ्जका सूचना अधिकारी नुरेन्द्र अर्यालले बताए । बाघमारा जस्तै पर्यटक डुलाउने वन डेढ दर्जन जति छन् । बाघमारा मध्यवर्ती सामुदायिक वनका कोषाध्यक्ष टिकाराज खनालका अनुसार गतवर्ष बाघमारा वनले २ करोड ९४ लाख ३१ हजार रुपैयाँ आम्दानी गर्यो । जसमा हात्ती प्रवेशबाट १ करोड १० लाख रुपैयाँको हाराहारीमा आम्दानी भएको छ । डुंगाबाट मात्रै ९२ लाख र पर्यटक प्रवेश शुल्कबाट ५९ लाख रुपैयाँ आम्दानी भएको उनले जनाए । काठ दाउराबाट पनि आम्दानी नभएको भने हैन । तर यसबाट हुने आम्दानी अन्यको तुलनामा कम छ । यसबाट वर्षमा ३ हजार ९ सय ३० रुपैयाँ आर्जन भएको छ । वन जोगाउँदा बढेका वन्यजन्तु हेर्न पर्यटक आए । संरक्षणबाट भएको आम्दानीले अन्य सामाजिक कामका साथै शिक्षा क्षेत्रमा पनि ठोस काम गर्न पाएको हुँदा त्यतिबेला खेपेका अप्ठयारा तथा दु:खकष्ट बिर्सेका छन् बीपी चौधरीले ।"
बिस्केटको रौनक,"किन हुन्छ बिस्केटमा झगडा ?बिस्केटमा जेजस्तो कारणले ढुंगा हानाहान र झगडा भए पनि पछिल्लो समय त्यही कारण दोषी भने अवश्य होइन । प्रत्येक वर्ष जात्रा समयमा सुरु नहुने, राति अबेरसम्म रथ तान्ने, मादक पदार्थको सेवन गरेका व्यक्तिहरू हाबी हुने र सामान्य विवादले पनि उग्ररूप लिई झगडा हुने गरेको छ । वर्ष दिनभरिको रिस साँध्ने वा पोख्ने थलोका रूपमा समेत बिस्केट जात्रालाई लिने गरेको जानकार बताउँछन् ।हरेक वर्षको बिस्केट जात्रा शान्तिपूर्ण रूपमा सफल हुनु र नहुनुमा नै जिल्लामा आउने प्रहरी, प्रमुख जिल्ला अधिकारका निम्ति कार्यकाल सफल वा असफलको तुलना हुने गरेको छ । कतिपयले भने ऐतिहासिक परम्पराप्रति प्रशासन हाबी भएका कारण पनि आक्रोषित समूहले प्रहरीलाई ढुंगा हान्ने गरेको बताउँछन् । केही वर्षयता प्रशासनले जात्रा रूटमा सीसी क्यामेरा जडान गर्ने, क्यामेराको सहायतामा जात्रा सकिएपछि पनि फुटेजका आधारमा दोषीलाई कारबाही प्रक्रिया थालेको छ । जात्रामा हतियारको प्रयोग गरी तर्साउन खोज्ने, जात्रा बिथोल्न खोज्ने व्यक्तिलाई प्रहरीले सार्वजनिक मुद्दा दर्ता गरी कारबाहीसमेत गरेको छ ।भक्तपुरको प्रसिद्ध सांस्कृतिक एवं ऐतिहासिक महत्त्वको यस वर्षको बिस्केट जात्रा २७ गतेबाट शान्तिपूर्ण रूपमा सुरु भएको छ (चैत महिना ३० को छ भने २७ र ३१ को छ भने २८ बाट सुरु गरिन्छ) । वैशाख ५ गतेसम्म आठ रात नौ दिन धुमधामका साथ मनाइने बिस्केट जात्रा मंगलबार बिहान भैरवनाथको नित्यपूजासँगै सुरु भएको हो ।बिस्केट जात्राको पहिलो दिन काठैकाठले प्यागोडा शैलीमा निर्माण गरिएको तीनतल्ले रथमा भैरवनाथलाई मूल देवताका रूपमा र बेताल देवतालाई विराजमान गराई पूजा गरी साँझ रथ तानेर जात्रा सुरु हुन्छ । तौमढीस्थित पाँचतले मन्दिर प्रांगणबाट थने (माथिल्लो) र क्वने (तल्लो) टोलमा रथ तानिन्छ । भैरवनाथको रथमा खड्ग, तरबार, निसान राखिसकेपछि रथ तान्न सुरु हुन्छ ।सौर्यमासका आधारमा चल्ने बिस्केट जात्रा बि:सित अर्थात् सर्प मर्यो भन्ने अर्थमा लिच्छविकालदेखि मनाउँदै आएको इतिहासमा उल्लेख भएको संस्कृतिकर्मीहरू बताउँछन् । पहिलो दिन भैरवनाथ र भद्रकालीको रथ तानेर बिस्केट जात्रा सुरु गर्ने परम्परा छ । जात्राको पहिलो दिन तौमढीबाट तान्न सुरु गरेको रथ तौमढी क्वाछें, सुकुलढोका हुँदै गोल्मढी पुर्याएर पुन:तौमढी ल्याई बोलाछें नासमना हुँदै गहिटी पुर्याइने प्रचलन छ । तर, ०७२ को भूकम्पले रथ तान्ने क्षेत्रका अधिकांश संरचना भत्काएका कारण र ती संरचना पुनर्निर्माणका क्रममा भएकाले यस वर्ष रथको रूट छोट्याएर माथिल्लो भेगमा सुकुलढोका र तल्लोमा नासमनासम्म रथ तान्ने निर्णयअनुरूप जात्राको पहिलो दिन सुकुलढोका र नासमनासम्म पुर्याएको गुठी संस्थान कार्यालय भक्तपुर प्रमुख हरिप्रसाद सुवेदीले बताए । भैरवनाथको रथ जात्राको दोस्रो दिन बिहानमात्र गहिटी पुर्याएको स्थानीयले बताएका छन् ।जात्रामा रथको अगाडि भागमा ६ वटा र पछाडि ४ वटा लामो लठारो (डोरी) समातेर दुवैतर्फ जात्रालुले रथलाई होस्सेहैसेहाहा गर्दै आफ्नो तर्फ तान्छन् । जात्रामा रथ तानातान गर्दै हजारौं स्थानीय बासिन्दाले आआफ्नो टोलमा लैजान खोज्छन् । यसरी तानेर रथलाई तल्लो वा माथिल्लो टोल जहाँ लैजान सकिन्छ, त्यस टोलको विजय भएको मानिन्छ । बिस्केट जात्राको पहिलो दिनलाई द्य: क्वहाँ बिज्याइगु (देवता पृथ्वीमा आगमन हुने) भनिन्छ । तेस्रो दिन ग:हिटीमा भैरवनाथलाई बलि चढाई गुठी संस्थानद्वारा सरकारी पूजा गरिन्छ । उक्त बलि पूजाको मासु प्रसादका रूपमा लाकुलाछेंबासीलाई बाँडिन्छ, जसलाई स्थानीय भाषामा स्या:क्व:त्या:क्व: भनिन्छ । बिस्केटको चौथो दिन बिहान तालाक्वस्थित कुमाले टोलमा ल्हामरु म्ह (हात नभएको) लिंगो उभ्याइन्छ भने साँझपख: तान्त्रिक विधिपूर्वक दशकर्म विधान गरी ५५ हात लामो लिंगो भेलुखेलस्थित ल्योसिङखेलमा उभ्याइन्छ । पुरानो वर्षको बिदाइ र नयाँ वर्षको आगमनको पूर्व सन्ध्यामा लिंगो उभ्याउने गरिन्छ । एक जोडी ध्वजा फुकाएपछि एउटा सम्वत्सर फेरिने हुनाले बीचमा फुकाएर हेर्न हुँदैन भन्ने धार्मिक मान्यता रहेको छ । लिंगो उभ्याउन बाँधिएका आठवटा डोरीलाई अष्टमातृकाको प्रतीक मानिन्छ । लिंगो उभ्याउने जात्रा सकिएपछि तलेजुमा दुमाजुको विशेष जात्रा र पूजा गर्ने चलन रहेको छ । बिस्केट जात्रा हेर्नाले शत्रु नाश हुन्छ भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भनिन्छ । यस दिन भैरवनाथ र भद्रकालीको रथ पनि यसै स्थानमा पुर्याइन्छ र लिंगो उठ्नासाथ स्थानीय बाराही देवीको तिंप्वा: जात्रा मनाइन्छ ।बिस्केटको पाँचौं दिन अर्थात् नयाँ वर्ष वैशाख १ गतेका दिन लिंगो ढालिन्छ । त्यसको लगत्तै खाला टोलमा (रथ जुधाउने टोल) भैरवनाथ र भद्रकालीको रथलाई एकआपसमा जुधाइने परम्परा रहेको छ । जसलाई स्थानीय भाषामा द्य: ल्वाकिगु भनिन्छ । साँझपख दुमाजु देवीको जात्रासमेत गरिन्छ । लिंगो उभ्याउने र ढाल्ने जात्रा नै बिस्केटको प्रमुख जात्रा मानिन्छ । मल्ल राजाहरूले भैरवनाथ र भद्रकालीको रथ जात्रा समावेश गरी तान्त्रिक पूजा विधिविधानसमेत थप गरी आठ रात नौ दिनसम्म जात्रा मनाउने प्रचलन थालिएको संस्कृतिकर्मी बताउँछन् ।किम्वदन्तीअनुसार प्राचीन समयमा भक्तपुरमा भक्तग्राम जंगल रहेको थियो । लिच्छविकालीन राजाको एकमात्र अत्यन्तै सुन्दरी छोरी थिइन् । राजाले आफ्नी छोरीको विवाह गर्न धेरै प्रयास गरे पनि सफल नभएपछि राजाले आफ्नी छोरीको विवाह गर्ने पुरुषलाई राजगद्दी नै सुम्पने प्रस्ताव राखेका थिए । राजगद्दीको लोभमा विवाह गर्ने धेरैजना पुरुषले राजकुमारीसित पहिलो रातमै ज्यान गुमाउनुपरेको थियो । जसले गर्दा राजाले आफ्नी छोरीको शयनकक्षबाट हरेक बिहान लास उठाई मसानघाट पुर्याउने मलामी गुठीको समेत स्थापना गर्नुपरेको थियो ।संस्कृतिकर्मी ओम धौभडेलका अनुसार कुनै एक सिकारी युवकको हनुमन्ते खोला किनारमा तान्त्रिक वृद्धासित भेट भएछ । ती तान्त्रिक वृद्धाले ती युवकलाई त्यस रहस्यको सम्पूर्ण कुरा बताई राजकुमारीसित विवाह प्रस्ताव राख्न निर्देशन दिइन् । भोलिपल्ट बिहान लास उठाउन जाँदा युवक जिउँदो रहेको र राजकुमारी पति पाएर खुसी भइरहेकी पाउँदा सबै आश्चर्यमा परेका थिए । अन्तत: ती युवकले रातभरि जाग्राम बसी राजकुमारीका दुई नाकका प्वालबाट निस्केका भाले पोथी नाग नागिनीले डस्न खोज्दा तरवारले दुई टुक्रा पारेपछि मृत्युबाट बचेको रहस्य सुनाएछन् ।यसरी युवकले राजकुमारीको नाकबाट निस्किएको सर्पलाई काटेर मार्न सफल भएपछि राजकुमारीसँग बिहे गर्न सफल भएको दिनदेखि नै त्यही सर्पको अन्त्येष्टिको सम्झनामा भक्तपुरवासीले बिस्केट जात्रा मनाउन थालिएको किम्वदन्ती रहेको धौभडेल बताउँछन् ।लिच्छविकालमा सर्प अथवा नागलाई बि: भनिन्थ्यो र स्यातले मार्यो भन्ने अर्थ लाग्छ । बि: स्यात अपभ्रंश भई बिस्केट भएको हो । यसरी कसैले सोच्दै नसोचेको घटना भएकाले सम्र्पूण देशबासी खुसी भई जोडी नाग अर्थात सर्पलाई सहरभरि देखाउँदै हिँडेको दिनदेखि बिस्केट जात्राको परम्परा सुरु भएको उनी बताउँछन् ।इतिहासविद् डापुरुषोत्तमलोचन श्रेष्ठको भने भिन्न विचार छ । बिस्केट मरेको नागनागिनीको जात्रा नभई, नागनागिनी विश्वनाथ भैरव र भद्रकालीको प्रतीक तथा कुशलमंगलको प्रतीक भएको श्रेष्ठ बताउँछन् । हालसम्म बिस्केट जात्राप्रति उत्साहमा कमी नआउनु र मौलिकता विखण्डित नहुनु नै जात्राको ठूलो विशेषता मान्न सकिन्छ । बिस्केट जात्राको छैटौं दिन नगरको मध्य भागमा महाकाली र महालक्ष्मीको खट जुधाउने जात्रा, सातौं दिन ब्रह्मायणी र महेश्वरीको तिंप्वाजात्राका साथ खट जुधाउने जात्रा मनाइन्छ । जात्राको आठौं दिन भक्तपुर नगरमा रहेका सम्पूर्ण देवीदेवताको सगुण पूजा जात्रा हुन्छ । बिस्केट जात्राको अन्तिम दिन वैशाख ५ गतेका दिन भैरवनाथ र भद्रकालीको रथ तानेर जात्रा समापन हुने गर्छ । यस दिन बिस्ेकट जात्रा पहिलो दिन जस्तै भैरवनाथ र भद्रकालीको रथा तानेर सम्पन्न हुने गर्छ ।त्यसैगरी, मध्यपुर थिमिमा चैत्र मसान्तको साँझबाट मात्र बिस्केट जात्रा सुरु हुन्छ । मध्यपुर थिमि४ स्थित विष्णुवीर मन्दिर परिसरमा विष्णुवीरको जात्रा गरिन्छ । त्यही रात लायूबाट बालकुमारीको मूर्तिलाई रथमा राखी बालकुमारी मन्दिर भित्र्याइन्छ । वैशाख २ गते बिहान उज्यालो हुनुपूर्व बालकुमारीको खटलाई बाहिर निकाली मन्दिरको अगाडि राखिन्छ । त्यसपछि सिद्धिकालीको गण र अन्य देवीदेवतालाई थिमि परिक्रमा गराई बालकुमारी ल्याई आआफ्नो स्थानमा राखिन्छ । मध्यपुर थिमिको बिस्केट जात्रालाई ३२ खटको जात्रा समेत भनिन्छ । थिमि, नगदेश, बोडे, टिकनीको खटसहित ३२ खट हुन्छ । अहिले नगदेश, बोडे, टिकनीको खट थिमिमा ल्याउने चलन बन्द छ । वैशाख २ गते दिउँसो बोडेमा जिब्रो छेड्ने जात्रा मनाइन्छ । किम्बदन्ती अनुसार प्राचीनकालमा भूतप्रेत, पिशाच, ख्याक तथा कङकाल (बउचा) ले थिमीका मानिसलाई धेरै दु:ख दिने गर्थे । उक्त भूतप्रेत, पिशाच, ख्याक तथा कङकाल लगायतलाई पक्रेर जिब्रो छेडी नगर परिक्रममा गरेपछि दु:ख दिन छोडेको क्षणलाई स्मरण गरी जिब्रो छेड्ने परम्परा बसेको स्थानीय बताउँछन् । केही वर्षअघिदेखि थिमिको पश्चिम भेग लोहकिन्थलीमा पनि सिद्धिकालीलाई खटमा राखी जात्रा गर्न थालिएको छ । त्यसैगरी, सूर्यविनायक नगरपालिकाको दधिकोट, सिरूटार, बालकोट, कटुञ्जे भैरव, चाँगुनाराणको सुडाल, बागेश्वरीलगायत स्थानमा खट सहितको बिस्केट जात्रा मनाइने प्रचलन छ ।"
लिंगो ठड्याइयो,"ऐतिहासिक एवं सांस्कृतिक महत्त्वको बिस्केट जात्राको चौथो दिन भेलुखेलमा ५५ हाते लिंगो उभ्याइएको छ । तान्त्रिक विधिपूर्वक दशकर्म विधान गरी अष्टमातृकाको प्रतीक आठवटा डोरीले बाँधेर शुक्रबार साँझ लिंगो उभ्याइएको हो । जात्राको चौथो दिन अर्थात् वर्षको अन्तिम दिन भक्तपुर नगरपालिका तालाक्वस्थित ज्याठा गणेशको मन्दिर परिसरमा स्थानीय प्रजापति समुदायले लिंगो उभ्याइसकेपछि गहिटीमा रहेको भैरवको रथलाई तानेर लयक्व, खला: हुँदै भेलुखेल लगी बाजागाजासहित ५५ हाते लिंगो उभ्याउने प्रचलन छ । लिंगोको कोखा (टुप्पो) मा नाग र नागिनीको प्रतीक स्वरूप दुइटा ध्वजा बाँध्ने प्रचलन छ । लिंगोको कोखामा झुन्ड्याइएका दुइटा ध्वजालाई वीरध्वजा, विश्वध्वजा र आकाश भैरवका ध्वजासमेत भनिन्छ । भक्तपुरको प्रसिद्घ बिस्केटको लिंगो जात्रा हेर्नाले सुख, समृद्घि, सहकाल आउनुका साथै शत्रु नाश हुन्छ भन्ने धार्मिक मान्यता रहेको स्थानीयको भनाइ छ । ध्वजा फहराएपछि खलाँ टोलमा भैरवनाथ र भद्रकालीको रथलाई एकापसमा जुधाउने परम्परा छ । चैत्र मसान्तको साँझ उभ्याइएको लिंगो नयाँ वर्षको दिन ढालिने प्रचलन छ । लिंगो ढालिसकेपछि भेलुखेलबाट भैरवनाथ र भद्रकालीको रथ गा:हिटी पुर्याइन्छ । जात्राको आठांै दिन भक्तपुरमा रहेका सम्पूर्ण देवीदेवताको सगुन पूजा गरिन्छ । जात्राको नवौं दिन वैशाख ५ गते बिहान तालाक्वस्थित उभ्याइएको ज्याँठा गणेशको हात नभएको लिंगो ढालिन्छ र बेलुका जात्राको पहिलो दिनजस्तै भैरवनाथ र भद्रकालीको रथ तानेर जात्रा सम्पन्न गर्ने परम्परा छ ।नेपाल सम्वत् २६८ सालभन्दा पहिलादेखि सुरु भएको जात्रा राजा जगत्ज्योति मल्लले विशेष रूपमा मनाउने व्यवस्था गरेका र ८२७ का राजा भूपतीन्द्र मल्लले थप व्यवस्थित गरी आठ रात र नौ दिनसम्म मनाउने प्रचलन बसाएको इतिहासविद् बताउँछन् ।"
बक्सिङको छनोट,"काठमाडौं (कास) नेपाल बक्सिङ संघले १८ औं एसियाली खेलकुदमा भाग लिने बक्सिङका १० खेलाडी छनोट गरेको छ । शुक्रबार २ पुरुष र १ महिला छनोटमा परे । पुरुष ५२ केजी तौलमा आर्मीका प्रेम चौधरीले एपीएफका विक्रम परियार र ६९ केजीमा आर्मीका विष्णुप्रसाद घलेले एपीएफकै विकास बल लामालाई अंकका आधारमा हराएर छनोट चरण पार गरे । महिला ५१ केजीमा आर्मीकी विमला श्रेष्ठ छनोट भइन् । उनले एपीएफकी माला राईलाई अंकका आधारमा हराएकी थिईन् । अघिल्लो दिन पुरुषतर्फ आर्मीका तेजबहादुर देउवा (४९), विमल रोक्का (५६), एकबहादुर घले (६०), दीपक श्रेष्ठ (७५) र ६४ केजीमा नेपाल पुलिसका भूपेन्द्र थापा तथा महिला ५७ केजीमा एपीएफकी संगीता सुनार र ६० केजीमा आर्मीकी पुनम रावल छनोट भए ।"
धनगढी फेरि च्याम्पियन,"पिच राम्रो हुनुपर्छ । ट्वान्टीट्वान्टी क्रिकेट आफ्नो चरम उत्कृष्टमा हुन्छ । डीपीएल२ को शुक्रबार सम्पन्न फाइनल यस्तै रह्यो । संघीय प्रहरी इकाई कार्यालय मैदानको पिचले पूरा प्रतियोगितामा यति राम्रो व्यवहार कहिल्यै गरेको थिएन । त्यसले ब्याट र बल दुवैलाई न्याय गर्यो । र, अन्त्यमा विजयी रह्यो टिम चौराह धनगढी । पोहोरको पनि विजेता हो धनगढी । त्यसैले उसले उपाधि रक्षा गर्न सफल रह्यो काठमाडौं गोल्डेन्सलाई २१ रनले हराएर । टिम चौराहले त्यसभन्दा अगाडि भएको धनगढी प्रिमियर लिगलाई पनि जितेको आधार मान्ने हो भने त यो ह्याट्रिक नै रह्यो । यसअघिका दुई संस्करणभन्दा यसपल्टको सफलता भने विशेष रहनेछ । किनभने प्रतियोगिताअघि धेरैलाई लागेको थियो, सायद यो टिम उपाधिका लागि त्यति हकदार थिएन, जति पहिला थियो । तर टिमले एकखाले यस्तो अनुमान गलत साबितमात्र गरेन, टिम मजबुत हुने हो भने ठूला स्टार पनि नचाहिने तथ्य स्थापित गर्न सफल रह्यो । तर फाइनलमा ठूलो स्टारको मान रोहन मुस्ताफालाई नदिने हो भने त्यो उनीप्रति अन्याय भने हुनेछ । यूएईका ३० वर्षीय कप्तान मुस्ताफा ब्याटबाट पनि चम्के, बलबाट पनि चम्के । उनलाई निकै चतुर क्रिकेट खेलाडी मानिन्छ । स्थिति बुझेर त्यसैअनुसार खेल्न सक्ने खेलाडी । फाइनलमा उनको भूमिका त्यस्तै रह्यो । एक प्रकारले उनले टिमकै अगुवाई गरे, कम्तीमा आफूभन्दा युवा सोमपाल कामीलाई नेतृत्वका केही उपाय सिकाए । नतिजा रह्यो उपाधि । धमला र मुस्ताफाको साझेदारी टिम चौराहको टस जितेर ब्याटिङ गर्ने निर्णय एक प्रकारले अप्रत्यासित थियो । किनकि यसअघि पिचले देखाएको व्यवहारका कारण । पिचमा पानीको अंश हुँदा त्यसले बलरलाई मदत गरिरहेको थियो । पिच सुख्खा हुँदा भने त्यसले ब्याट्सम्यानलाई सहयोग गर्यो । खेलअगाडि सायद टिम चौराहले त्यसलाई पूर्णत: ब्याटिङका लागि अनुकूल रहेको देखेको हुनुपर्छ, त्यसै खाले निर्णय गर्यो । र, धोका पनि खाएन । त्यसो त टिमले पहिलो विकेटका रूपमा अस्फाक अहमदलाई सस्तोमै गुमायो । यूएईकै यी ब्याट्सम्यानले ४ रनमात्र बनाए र सन्नी पटेलको सिकार बने । उनी एलबीडब्लू आउट भए । त्यसपछि सुरु भयो प्रतियोगिताकै हेर्नलायक साझेदारी । सुनील धमला र मुस्ताफाले १ सय ४२ रनको साभेदारी गरे । प्रतियोगितामै यो पहिलो शतकीय साझेदारी थियो, त्यसैले यो प्रतियोगिताकै ठूलो साझेदारी पनि देखियो । त्यसमा सुनीलले ७८ रन जोडे । त्यसका लागि ६३ बलमात्र सामना गरे । उनको ब्याटबाट ८ चौका र ३ छक्का निस्केको थियो । उनी निकै आक्रामक मनसायमा देखिए । मुस्ताफाले भने ४२ बलमा ६० रन बनाए । उनको अन्त्य भने दु:खद रह्यो, खासै नमीठो ढंगले उनी रनआउट भए र यो उनको खेलमा योगदानप्रति अन्याय पनि थियो । क्रिजमा जति रहे, उनले राम्रो गरे । उनले ४ चौका र ४ छक्का प्रहार गरे । टिम चौराहले पूरा २० ओभर उपयोग गर्दा ४ विकेट गुमाएर खातामा १ सय ८१ रन थियो । पिच फ्ल्याट थियो, त्यसैले पहिले ब्याटिङको निर्णय गरेका थियौं । र, योजनाअनुसार नै रह्यो । विश्वास थियो, १ सय ८० रनभन्दा माथि स्कोर बनाउन सकिनेछ, कप्तान सोमपालले भने । मुस्ताफाको निर्णायक स्पेलकाठमाडौं किन पराजित रह्यो त ? धेरैले खेलको निर्णायक मोड काठमाडौंका कप्तान ज्ञानेन्द्र मल्ल आउट हुनुलाई मान्न सक्छन् । पछिल्लो समय फेरि लयमा फर्केका ज्ञानेन्द्र राम्रो खेलिरहेका थिए । स्थिति यस्तो तयार भएको थियो, सायद उनले खेल आफ्नो पक्षमा पार्नेछन् । उनी ३० रन बनाएर आउट भए र खेल साँच्चै टिम चौराहको पक्षमा मोडिन गएजस्तो देखियो । तर यो एक प्रकारले मुस्ताफाको सानदार बलिङ स्पेलप्रति अन्याय थियो । प्रारम्भिक ब्याट्सम्यान अमित श्रेष्ठले एकछेउ सम्हाले पनि उनलाई लामो समय साथ दिने कोही रहेनन् । लामो साझेदारी नहुनु नै दुई टिमबीचको अन्तर रह्यो । अमितले ३९ बलमा ५८ रन बनाए । उनले ७ चौका र ३ छक्का प्रहार गरे । मुस्ताफाले अन्त्यतिर योर्कर बलमा सन्नी पटेल र सन्तोष भट्टलाई आउट पारे । दुवै बोल्ड भए । सन्नीले थप केही अवसर पाएको भए, खेल काठमाडौंका पक्षमा मोडिन सक्थ्यो । सन्नीले यसअघिका खेलमा यस्तै प्रदर्शन गरिसकेका थिए । मुस्ताफाले अन्त्यतिर राम्रो बलिङ गरे, सोमपालले थपे । उनले आफ्ना अर्का बलर ललितसिंह भण्डारीको पनि खुलेर प्रशंसा गर्न बिर्सेनन् । हुन पनि ललितले इनिङ्सको मध्यतिर गज्जब प्रदर्शन गरे । मैले राम्रो बलिङ गर्न सकिरहेको थिइनँ । त्यसैले पनि ललितसिंहको प्रदर्शनलाई विशेष मान्नुपर्छ, उनले भने । उनकै बलमा विपक्षी कप्तान ज्ञानेन्द्र बोल्ड भए । उनको नाममा तीन विकेट रह्यो । यसमध्ये उनले नरेश बुढाएर र सुबोध भाटीलाई पनि आफ्नो सिकार बनाए । प्रतियोगिताको अन्त्यमा टिम चौराह वास्तविक विजेता रह्यो । सुरुमा काठमाडौं लयमा देखिएको थियो । यसक्रममा लिगमा काठमाडौंले टिम चौराहलाई हराएको पनि थियो । प्ले अफमा टिम चौराह काठमाडौंमाथि हाबी रह्यो । टिम चौराहले प्रतियोगिताको मध्यभागबाट लय समातेको थियो र त्यसलाई अन्त्यसम्म कायम राख्यो । उपाधि जितेकामा हामी निकै खुसी छौं, कप्तान सोमपालले अन्त्यमा भने । त्यो निकै स्वाभाविक पनि थियो, कडा परिश्रमले ल्याएको मीठो सफलता ।"
जितका सारथि,"ललितसिंह भण्डारीकञ्चनपुरका यी देब्रेहाते तीव्र बलरले सुदूरपश्चिमको विकेटको पूरा फाइदा उठाए । फाइनलमा लिएको ३ विकेटले ललितलाई प्रतियोगिताकै सर्वाधिक विकेट लिने खेलाडी बनायो । उनले कुल १४ विकेट लिए, जसमा औसत १३२१ थियो । इनस्वीङ योर्कर उनको बलिङ विशेषता हो । त्यही विविधतामा उनले फाइनलमा काठमाडौंका सुबोथ भाटीलाई बोल्ड गरी धनगढीलाई विजयको बाटो देखाए । काठमाडौंका कप्तान ज्ञानेन्द्र मल्ल पनि उनकै बलमा बोल्ड भए । उनले ३७ रन खर्चेर ४ विकेट लिँदा राउन्ड रोबिनमा महेन्द्रनगरले धनगढीसँगको खेलमा १ सय ३१ रनमात्र बनाउन सकेको थियो । काठमाडौंसँगको क्वालिफायरमा पनि उनले २ विकेट लिएका थिए । धेरै समय बाउन्ड्री लाइनमा फिल्डिङ गरेका उनी घरेलु दर्शकका प्रिय खेलाडी जस्तै रहे । हरेक विकेटमा फरक फरक खुसी मनाउने उनको शैलीले दर्शकलाई रोमाञ्च प्रदान गरिरह्यो । प्रतियोगिता एकदमै राम्रो र रमाइलो भो खेल्न । मैले सोचेभन्दा पनि धेरै राम्रो भयो । म सुदूरपश्चिमको मात्र नभएर आफू मात्र विश्वास थियो र मलाई टिमले त्यही अनुसार समर्थन गर्दा प्रदर्शन दिन सक्यो । यो पिचमा सही ठाउँमा बल फाल्ने हो भने स्पिनरभन्दा मिडियम पेसर र फास्ट बलरलाई प्रहार गर्न गाह्रो छ । विकेट हामीले सोचेभन्दा ब्याटिङ र बलिङलाई निकै राम्रो थियो । गत वर्षको हेर्ने हो भने विकेट स्पिनरलाई राम्रो हुन्छजस्तो लागेको थियो । तर फास्ट बलरले लेन्थमा बलिङ गर्न सक्नुपथ्र्यो, ललितसिंहले भने ।सोमपाल कामीसोमपालले सीवाईसी अत्तरियासँगको खेलमा नटआउट ३९ रन बनाउँदै धनगढीलाई जिताएका थिए । उनले दुई ओभरमा ब्याटिङबाट त्यो खेल पल्टाए । त्यसैले उनी यहाँ ब्याटिङ अलराउन्डरजस्तै रहे । सोमपालले ५८ रन बनाउनुका साथै ६ विकेट लिए । काठमाडौंसँग क्वालिफायरमा उनले लिएको २ विकेट खेलको निर्णायक बन्यो । घरेलु टोलीका समर्थक, त्यसमा साना नानीहरू सोमपाल नाम लेखेको जर्सीमा मैदानमा आएका थिए । यसले पनि सोमपाललाई मैदानभित्र प्रेरणादायी प्रदर्शन गर्न सहयोग गर्यो । विकेटमा स्पाइक लगाएर बलिङ गर्न नपाइने कारण उनी आफ्नो स्वभाविक लामो रनअप छोट्याएर बलिङ गर्थे । यसले उनको बलिङ प्रभावित पारे पनि टोलीको प्रदर्शनमा त्यसको असर पर्न दिएन । मेरा लागि प्रतियोगिता अविस्मरणीय रह्यो । जतिखेर म बलिङ गर्न आउँथें, त्यतिखेर आत्मविश्वास हुन्थेन । स्पाइक लाएर खेल्न नपाएका कारण चिप्लिरहेको हुन्थें । एउटा कप्तानका रूपमा मैले राम्रो गरेंजस्तो अनुभव भएको छ । त्यसमा मलाई रोहनले पनि निकै सहयोग गरे । बलिङ परिवर्तन गर्दा सल्लाह दिन्थे । कप्तान भएपछि निकै दबाब हुने रहेछ त्यो पनि अनुभव गरें । अरु खेलाडीले प्रदर्शन नगर्दा पारस (खड्का) दाइलाई पनि कतिको दबाब हुने रहेछ भन्ने आज आएर बुझे । जितेपछि मलाई सबैले सफल कप्तान भन्छन् तर म टिमले जितेको भन्छु, सोमपालले भने । शम्साद शेखशम्सादलाई एउटै इनिङ्सका कारण विशेष याद गरिन्छ । धनगढीलाई काठमाडौंसँगको क्वालिफायरमा २ बलमा ६ रन आवश्यक थियो । पहिलो बल सामना गरिरहेका शम्सादले रशिद खानको बलमा मिडविकेटमा छक्का प्रहार गर्दै धनगढीलाई फाइनलमा पुर्याए । जुन खेलाडीले प्रतियोगिताभर ब्याटिङ गरेनन् र उसैले आफूले सामना गरेको पहिलो बलमै छक्का प्रहार गरेर खेल जिताउनु ठूलो विषय हो, प्रशिक्षक लामाले शम्सादको विशेष इनिङ्सबारे भने, म त्यसलाई भाग्यमानी शट त भन्दिनँ तर त्यसले हाम्रो टोलीमा लय बनाइदियो ।शम्साद मुख्यत: बलर हुन् । उनले देब्रेहाते बलिङमा ७ विकेट लिए । राउन्ड रोबिनमा विराटनगरका बाबर हायतलाई आफ्नै बलिङमा क्याच गरेपछि उनको प्रदर्शन अझ माथि आयो । फाइनलमा पनि उनले पुष्प थापालाई बोल्ड गरे । निर्णायक समयमा विपक्षीको महत्त्वपूर्ण विकेट लिनु उनको विशेषता बन्यो । मेरो प्रदर्शन ठीकै भयो । हायतजस्ता ठूलो खेलाडीको विकेट लिँदा निकै खुसी छु । हाम्रो टिमका कप्तान निकै सकारात्मक र मैत्रीपूर्ण छन् । दुई बल बाँकी छ सकारात्मक खेल र ६ रनलाई सोच भन्नुभयो । यसले मलाई खुलेर खेल्न सहयोग गर्यो । पहिला ब्याट्सम्यानमा खेल्थे, अहिले बलरका रूपमा पनि खेलिरहेको छु । आवश्यक पर्दा ब्याट्सम्यान पनि खेल्न सक्छु, शम्सादले भने ।"
दिल्लीमा पलाएको विश्वास,"पहिलो पटक होला सायद, नेपालको सिने क्षेत्रबाट स्थापित कलाकार प्राइममिनिस्टर इन्टोरेजमा सामेल गराउँदै छु । केही कलाकार प्रधानमन्त्रीको भारत भ्रमणमा सामेल हुन्छन् यस पटक भन्दै सम्माननीय प्रधानमन्त्री केपी शर्मा ओलीले कलाकारसँगको कार्यक्रममा चैत १७ गते दिनुभएको मन्तव्य सुनेर सारा सिने जगत् खुसी मात्र भएन, यसले गर्वको पनि महसुस गरायो । आखिर नेपाल सरकारको प्राथमिकतामा पहिलो पटक पर्न लागेको थियो यो चलचित्र कलाकारिता क्षेत्र !राष्ट्रको पहिचानमा भाषा, कला र संगीतको धरै ठूलो सांस्कृतिक महत्त्व छ । र, कलालाई आफ्नो जीवन ठानी अभिनय गर्ने चलचित्र कलाकारलाई प्रधानमन्त्रीको राजकीय भ्रमणमा सामेल गर्ने नेपाल सरकारको यो कदम कलाकारको पिठ्युँमा धाप मार्ने काम हो । यसलाई हृदयङ्गम गर्ने प्रधानमन्त्री ओली साँच्चै दूरदर्शी अभिभावक हुन् भन्नेमा दुईमत छैन । चैत १९ गते दिउँसो अचानक लगातार दुई पटक मोबाइलको घण्टी बज्यो । दिनेशजी, अहिले काठमाडौं बाहिरतिरको ट्रिप त छैन नि ?छैन, यो हप्ता काठमाडौंमै छु, किन र सर ? कलाकारहरूको तर्फबाट राजेश हमालजी र तपाईंको नाम परेको छ दिल्ली भ्रमणका लागि । परराष्ट्रबाट फोन आउँछ, आवश्यक तयारी गर्नू है । प्रधानमन्त्रीका स्वकीय सचिव राजेश बज्राचार्यको फोन थियो त्यो । खुसी लाग्नु स्वाभाविक थियो । प्रमुख सल्लाहकार विष्णु रिमालजीसँग पनि सोही कुरा पुन: भयो फोनमा । सायद उहाँ विश्वस्त हुन चाहनुहुन्थ्यो कि हामीलाई खबर भइसक्यो । अर्को दिन परराष्ट्रको खबरअनुसार म पासपोर्ट बनाउन नारायणहिटी पुगें । जीवनमा पहिलो पटक कूटनीतिक पासपोर्ट लिएर भ्रमण गर्नुपर्ने रोमाञ्चकता थपिनेवाला थियो केही क्षणमा । म पुग्दा राजेश हमालजी फर्कन लाग्नुभएको रहेछ । ए दिनेशजी, हामीसँगै जान लागेका छौं, हैन ? मैले स्वीकृतिको टाउको हल्लाएँ ।दिस इज रियल्ली अ मोमेन्ट अफ प्राइड फर एभ्री नेप्लिज आर्टिस्ट, सुपरस्टार स्टाइलमा अंकमाल गर्दै हमालजी मुस्कुराउनुभयो । भ्रमणको एक दिनअघि चैत २२ गते बालुवाटारमा एक कार्यक्रममा प्रधानमन्त्रीज्यूलगायत परराष्ट्र सचिव र चिफ अफ प्रोटोकलबाट हामीलाई राजकीय भ्रमणको उद्देश्य, शिष्टाचार र पहिरन नियमबारे जानकारी गराइयो । दिल्ली जानुअघि भ्रमण दलकै अर्का सदस्य सांसद रामवीर मानन्धर (जो चलचित्र भवन सञ्चालक पनि हुनुहुन्छ), राजेश हमालजी सहित चलचित्र निर्माता संघ र चलचित्र संघका तर्फबाट आकाश अधिकारी र मधुसूदन प्रधानसँग पेसागत विषयमा अनौपचारिक छलफल भएको थियो । नयाँदिल्ली पुगेकै दिन शुक्रबार केही भारतीय कलाकारसँग भ्रमण टोलीमा रहेका हामी दुई राजेशजी र मेरो दिनभरको कार्यक्रमको तालिका तय थियो । जयपुरबाट युवा उद्योगी वरुण चौधरीजी दिल्लीमा भेट्न आउने सूचना मिल्यो । समाजवादी पार्टीको तर्फबाट राज्यसभा सदस्य अमर सिंहले इम्पेरियल होटलमा शुक्रबारै कलाकार सम्मानमा डिनरको आयोजना गर्दै हुनुहुन्छ भन्ने जानकारी पनि मिल्यो । हामी नेपाल वायुसेवा निगमको जहाजभित्र पस्यौं । हमालजी भन्दै थिए, पछिल्लो पटक मैले नेपाल एयरलाइन्स चढेको दिन पनि याद छैन । आश्चर्यमा हामी दुवै थियौं । यति एक वाक्यले देशको, एयरलाइन्सको र हाम्रो सोचबारे धेरै बताइरहेको थियो । चन्द्रसूर्य राष्ट्रिय ध्वजाबाहक विमान इन्धिरा गान्धी अन्तर्राष्ट्रिय विमानस्थलमा उत्रनासाथै महसुस भयो, भारतले समृद्धिको बाटोमा कति छलाङ मारेको रहेछ भनेर । झन्डै दशकअघि चलचित्र निर्माण, निर्देशन र अभिनय, केही पारिवारिक भ्रमणका क्रममा मैले देखेको दिल्लीलाई नेपाल वायुसेवा विमानको सानो झ्यालमा कैद गर्न त सक्दिन थिएँ तर जति चस्मासहितको आँखाले देख्यो लाग्यो, एउटै कला, संस्कृति, परम्परा, राजनीतिक संस्कार भएर पनि भारतको विकास कसरी र किन यतिबिघ्न ? गृहमन्त्री राजनाथ सिंहसँग हात मिलाउँदै गर्दा नेपालका शक्तिशाली प्रधानमन्त्री ओलीलाई सोध्न मन लाग्यो, प्रधानमन्त्रीज्यु, भारतको छिमेकी मुलुक, हितैषी मुलुक, खुला सीमाले जोडिएको मुलुक, धर्म, संस्कृति, परम्परा, रीतिरिवाज एकै भएको मुलुक भएर पनि हामी किन यति पछाडि ? तर परराष्ट्र मन्त्रालयले अघिल्लो दिन मात्र घोकाएको कूटनीतिक मर्यादाको शिक्षाले रोक्यो मलाई । प्रधानमन्त्रीको टोलीको कार्गेट राष्ट्रपति भवनतर्फ सोझियो । हरियालीले मात्र हैन दैनिकजसो ट्राफिक जामको हैरानी खेप्दै आएका दिल्लीका सडकहरू हाम्रा प्रधानमन्त्रीको भ्रमणमा सुनसान थिए । पाहुनाको सत्कारका लागि बाटो खाली थियो, सहायक मार्गहरूमा मोटरका ताँती रोकिएका थिए । मुस्कुराउँदै हमालजी भन्दै थिए यी बाटोमा रोकिएर ट्राफिक खोल्न पर्खिएकाहरूले हामीलाई गाली गर्दै छन् होला हैन । काठमाडौंमा भीआईपी यात्रा हुँदाजस्तै ? हाम्रो समूह राष्ट्रपति भवनमा पुगेर रोकियो । स्वागतका लागि ग्लासमा सजाइएका विभिन्न प्रकारका पेयपदार्थको एक चुस्की लगाएर हामी मानसिंह रोडस्थित होटल ताजतिर लाग्यौं । एक घण्टापछि हामी सहभागी हुनुपर्ने थियो ताज डिप्लोमेटिक इन्क्लेभमा । कन्फिडेरेसन अफ इन्डियाद्वारा आयोजित इन्डियानेपाल बिजनेस फोरममा देश विकासका लागि अत्यन्तै महत्त्वपूर्ण व्यापार, उद्योग र पारस्परिक सहयोगको नयाँ कोण खोज्ने गोष्ठी आयोजित थियो । त्यसपछि हामी नेपाली दूतावासमा रहेका नेपालीहरूको प्रतिनिधि संस्थाका नेपालीको भेटघाट कार्यक्रममा सहभागी भयौं । त्यहाँ सम्माननीय प्रधानमन्त्री ओली पछाडि आकर्षणको पात्र महानायक हमालजी नै भए । नहुनु पनि कसरी ? हमालले तीन दशकदेखि जुनसुकै भूगोलमा रहे पनि नेपालीको मन जित्दै आएका छन् । साँझमा प्रधानमन्त्रीको सम्मानमा नेपाली दूतावासले आयोजना गरेको रात्रिभोज थियो इम्पेरियल होटलमा । विभिन्न देशका कूटनीतिक नियोगका प्रमुखलगायत गन्यमान्य भारतीय राजनीतिज्ञ र विचारकको ठूलो जमघट नै थियो । त्यहाँ नेपाल र पछिल्लो राजनीतिक कुरामाथि मन्थन चल्दै गर्दा तेस्रो तलामा रहेको एउटा हलमा आयोजित थियो, नेपाली र भारतीय कलाकारबीच विशेष भेटघाट र रात्रिभोज । यो कार्यक्रमबारे बेखबर पत्रकारहरू भुइँतलामा व्यस्त रहँदै गर्दा काठमाडौंका क्यामराका चर्चित अनुहार ऋषि धमला भने टुप्लुक्क देखा परे । क्षणिक भए पनि उनको उपस्थिति कलाकारहरूको त्यो वास्तविकताभित्र आश्चर्यजनक थियो । उनको एउटै प्रश्नको सामना मैले गरें दिनेशजी, जया प्रदा (भारतीय चर्चित अभिनेत्री) सँग एउटा फोटो खिचिदिनुहोस् न । फोटोका पारखी उनको इच्छा पूरा भयो । हातमा जुसको ग्लास लिएर आँखा जुधाउँदा सांसद अमर सिंह र कलाकार जया प्रदालाई मात्र चिनें मैले । अरू सायद राजनीतिक क्षेत्रबाट थिए । राजेशजी जया प्रदासँग कुरा गर्दै हुनुहुन्थ्यो । नेपालका लागि भारतीय राजदूत मञ्जीवसिंह पुरीको समेत उपस्थिति देखियो । एक छेउमा थुप्रै मानिसहरू सेल्फीमा रमाउँदै थिए । पछि चिनें उनी हास्य कलाकार एवं निर्देशक राजपाल यादव थिए । जमघटको रमाइलो त्यति बेला सुरु भयो, जब उद्यमी वरुण चौधरी हलमा छिरे र सबैको परिचय एकअर्कालाई गराए । यसैबीच नायिका अमिषा पटेल र सुनीता आहुजा (कलाकार गोविन्दकी धर्मपत्नी) पनि हलमा देखिइन् । सोही बेला प्रधानमन्त्री ओली, उहाँकी धर्मपत्नी राधिका शाक्य र परराष्ट्रमन्त्री प्रदीप ज्ञवालीको उपस्थिति पनि भयो । विशेष अतिथिहरू अमर सिंहजीको परिचयात्मक कार्यक्रममा सहभागी हुनुभयो । म, राजेशजी, वरुणजी र राजपाल यादवजीको समूहबाट उहाँहरू अलि अगाडि पुग्नुभएपछि केही भारतीय राजनीतिज्ञसँग भलाकुसारी गर्नुभयो । सोही बेला प्रधानमन्त्रीले आफ्नो अंगरक्षक अच्युतम भण्डारीलाई दिनेशजीलाई बोलाउनुहोस् भनेको मेरो कानमा ठोक्कियो । प्रधानमन्त्रीका सन्देशबाहक भण्डारी म नजिक आइपुग्नुअगावै म प्रधानमन्त्री नजिक उभिएको थिएँ । प्रधानमन्त्रीले भन्नुभयो, मिट डा सुभाष चन्द्र । ही वान्ट्स टू अर्गनाइज जी सिनेमा अवार्ड इन नेपाल ।अनि मतिर देखाउँदै भन्नुभयो ही इज द राइट पर्सन टू डिल विथ । यति भनेर उहाँ अगाडि बढ्नुभयो । साधारण पोसाकमा रहेका ती व्यक्तित्व डा सुभाष चन्द्र माथिल्लो सदनका सांसद हुन् । त्योभन्दा पनि माथि विद्वान्, विचारक र भारतमा १९९२ मा खोलिएको पहिलो सेटलाइट टीभी जीका संस्थापकसमेत हुन् । मैले आफूले पनि नेपालमा एलजी फिल्म अवार्डको आयोजना सत्रुघन सिन्हा र माला सिन्हालाई निम्त्याएर गरेको बताउँदा उहाँ उत्साहित हुनुभयो । फिल्म पर्यटनको बृहत् सम्भावना र अवधारणामा मैले अघिल्लो पटक केपी ओलीको प्रधानमन्त्रीकालमा ध्यानाकर्षण गराएको थिएँ ।यतिबेला त्यसको एउटा किरण मेरो दिमागमा चम्कियो । हामीले दोस्रो भेट काठमाडौंमा गरेर जी सिनेमा अवार्ड नेपाललाई पूर्णता दिने निर्णय गर्यौं । त्यसपछि औपचारिक रात्रिभोज सुरु भयो । सुनीता आहुजा, राजपाल, राजेश हमाल र मेरोबीच लामो समय चलेको कुराकानीले दुई देशबीचको चलचित्रका धेरै पाटा केलाउँदै थियो । टेबलको अर्कोतिर सामुन्ने बस्नुभएका प्रधानमन्त्री ओलीले सुनीतालाई सोध्नुभयो, ज्वाइँ साब खै त ? उहाँको इसारा कलाकार गोविन्दापट्टि थियो । सुनीताले गोविन्दा सुटिङमा व्यस्त भएको बताइन् । यहाँ कुनै औपचारिक बोल्ने वा प्रस्तुति दिने कार्यक्रम थिएन । तर पनि म यो मौकालाई परिणाममुखी बनाउनुपर्छ भन्ने सोचमा म थिएँ । त्यसैले म उठेर म प्रधानमन्त्रीज्यूसँग अनुमति मागें कि, मसँग केही कुरा छन् । म सांसदद्वय अमर सिंह, डा चन्द्र र राजदूत मञ्जीव सिंहसामु केही भन्न चाहन्छु । प्रधानमत्रीबाट स्वीकृति पाएपछि मैले तीनै जनालाई एक ठाउँमा भेला गराएँ । र, ढिला नगरी मौकाको सदुपयोग गर्दै मैले सुरु गरें । पहिलो कुरा नेपाल एउटा फिल्मका लागि प्राकृतिक स्टुडियो हो । भारतका चलेका चार फिल्म निर्माता, चार निर्देशक र दुई कलाकारलाई नेपाल सरकारको फिल्म बोर्ड र टुरिजम बोर्डको तर्फबाट चारदिने भ्रमणमा निम्तो गर्ने र नेपालका अत्यन्तै सुन्दर तथा अलौकिक ठाउँ घुमाउने । कुनै हिन्दी चलचित्र पूरै वा आंशिक अथवा कम्तीमा एक गीत मात्र छायाङ्कन नेपालमा गर्न सके पनि नेपालको पर्यटनमा ठूलो प्रभाव पर्नेछ । सासै नरोकी म धाराप्रवाह बोल्दै गएँ । दोस्रो कुरा, भारतीय नेपाली र कामको सिलसिलामा भारतमा रहेका नेपाली गरेर लाखौंलाख नेपाली भारतभर छन् । यी नेपालीभाषीले हेर्न पाउने गरी नेपालमा रिलिज भएकै दिन नेपाली चलचित्र पनि यता प्रदर्शन हुने गरी यहाँको झन्झटिलो सेन्सर प्रक्रियालाई सरल गरिदिन दबाबमूलक तथा जोडदार अनुरोध गर्दछु । मेरो यो प्रस्तावमा तत्काल रेस्पोन्स आयो । बासी फिल्म पनि हेर्ने हो र ? फिल्म त रिलिजकै दिन हेर्नुपर्छ नि भन्नेमा सबैको मतैक्य भयो जसलाई भारतीय राजदूतले तत्काल ठोस पहल गर्ने र अर्को मिटिङ काठमाडौंमा गर्ने सहमति बन्यो । हामी एकअर्कासँग छुट्टियौं । प्रधानमन्त्री ओलीले भन्नुभयो भेरी गुड प्वाइन्ट । राजेश हमालको ढाडस थियो वेल सेड । प्रधानमन्त्रीले कलाकारलाई दिनुभएको यो इज्जत तब मात्र सार्थक हुन्छ जब माथि बोलिएका तीनमध्ये कम्तीमा दुई कुरा छिट्टै पूरा हुन्छन् । भ्रमणतालिकाअनुसार नै बाँकी यात्रा सम्पन्न गरी हामी तेस्रो दिन पुन: जहाजमा पस्यौं । हमालले भन्नुभयो यो भ्रमणपछि मलाई नेपाल एयरलाइन्समा फेरि विश्वास जाग्यो । एकाएक पलाएको यो विश्वास पनि यस पटकको भ्रमणको ठूलो उपलब्धि थियो ।"
बलिउडले हामीलाई चिन्दैन,"सिट डाउन डिनर । रात्रिभोजमा सरिक बलिउड कलाकारदेखि विभिन्न क्षेत्रका व्यक्तित्वहरूको रमाइलो भेट । नेपालको कला प्रतिनिधित्व गरेर प्रधानमन्त्री केपी शर्मा ओलीसँगै भारत पुगेर फर्किएका नायक राजेश हमालले भ्रमणको समीक्षा गर्दा यी दृश्य सम्झिए । पहिलो पटक राज्यले कलाको महत्त्व बुझेर सम्मानका साथ भ्रमणमा सरिक गराउनु आफैंमा अर्थपूर्ण रहेको राजेशलाई लाग्छ । यद्यपि उनले भारत भ्रमणमा आफ्नो औचित्य के रह्यो भनेर समीक्षा गर्दा केही नयाँ कुरा सिकेर आउन पाएको बताए । सिट डाउन डिनर अर्थात् त्यो रात्रिभोजमा बलिउड कलाकार, राजनीतिकर्मी र विभिन्न क्षेत्रका व्यक्तित्व एकसाथ हुने अवसर जुरेको रहेछ । तर, त्यहाँ कलाकारकै लागि भनेर औपचारिक कार्यक्रम भने केही राखिएको थिएन । खानपिनसगै अनौपचारिक परिचय भएको राजेशले बताए । डिनरको छोटो समयमै राजेशले बलिउड क्षेत्र सफल हुनुको मसिनो चुरो फेला पारे । भारतका राजनीतिकर्मी अमर सिंहकै सक्रियतामा बलिउड कलाकारलाई निम्तो दिइएको रहेछ जसमा नेपाली कलाकारको प्रतिनिधित्व गरेका राजेश हमाललाई समेत बलिउड कलाकारमाझ परिचित गराउने प्रयास अमरले गरेका थिए । बलिउडमा नेपाली कलाकार चिन्ने सम्भावनै भएन । नेपालीभाषीले मात्रै चिने । तर, राजेशको व्यक्तित्वलाई भारतीय जनता पार्टीका नेता विजय जोलीले महसुस गरेका रहेछन् । उनले नै उहाँ नेपालको अमिताभ बच्चन भन्दै मोटामोटी परिचय दिएको राजेशले सुनाए । उस्तै गरी बलिउडका कलाकारसमक्ष दुई मुलुकको फिल्म क्षेत्रको सम्बन्ध गाढा बनाउन के गर्न सकिएला ? भन्ने विषयमा अनौपचारिक छलफल पनि चलेको राजेशले बताए । राजेशलाई राजनीतिकर्मीले कला क्षेत्रमा राखेको चासो अनौठो र राम्रो लाग्यो जुन उनले स्वदेशमा फर्केर हेर्दा त्यसको आभास पहिलो पटक गर्न पाए । बलिउड कलाकारसँग राज्यको ठूलो चासो रहेछ, त्यसैले त त्यो क्षेत्र प्रगतिशील छ, उनले भने, हामीकहाँ भने भर्खरै सुरुआत हुँदै छ । डिनरमा जया पर्दा, अमिषा पटेल, राजपाल यादव, सुनीता आहुजा (गोविन्दाकी श्रीमती) लगायतका बलिउड कलाकार सरिक भएका थिए । नेपालबाट भने राजेशसँगै सञ्चारकर्मी दिनेश डीसी सहभागी थिए । राजेशले भ्रमणमा जानुभन्दा अघि ठूलो अपेक्षा राखेर गएका थिएनन् । उनले यो प्रधानमन्त्रीको उच्चस्तरीय राजनीतिक भ्रमण भएको र त्यसमा कलाको प्रतिनिधित्व गर्नुपर्ने व्यवस्था भएकाले खासै औचित्य खोज्न जरुरी लागेन । सबैभन्दा राम्रो पक्ष भनेकै सुरुआत हुनु हो, राजेशले भने, बलिउडलाई हामी जति चिन्छौं, उसले हामीलाई त्यति चिन्दैन, त्यसैले नेपाली कलाकारको प्रतिनिधित्व गरेर जानु भनेको यहाँको कला चिनाउनु हो । राजेशले बलिउडसँग नेपाली कलाको सम्बन्ध दुई तरिकाले प्रगाढ पार्न सकिने बताए । एउटा यहाँको प्राकृतिक सौन्र्दय देखाएर सुटिङ स्पटमा आकर्षण गर्न सकिने र अर्को नेपालीभाषी भारतवासीलाई समेत नेपाली चलचित्र सहजै उपलब्ध गराउन सकिने प्रबन्ध । बलिउड असाध्यै प्रभावशाली कलाकारिताको दुनियाँ हो जसबाट छिमेकी राष्ट्र नेपालले पनि लाभ उठाउन सक्नुपर्ने धारणा राजेशको छ । उनका अनुसार दृश्यचित्र खिच्न आउँदैमा फाइदा हुने होइन । दुवै देशमा सम्भावित कला सम्बन्ध कसरी विस्तार गर्ने ? त्यो पाटो पनि सोच्न जरुरी छ । नेपालभारतबीचको पछिल्लो सम्बन्ध राजनीतिक र व्यापारिक गतिविधिमा सीमित रहेको छ । तर, कला क्षेत्रजस्तो विवादरहित साइनोलाई कसिलो पार्नतर्फ भने राज्यले विगतमा खासै ध्यान दिएको थिएन । राजेशले यो राज्य भ्रमणपछि कला सम्बन्ध प्रगाढ हुँदै जाने संकेत पाएको बताए । अब विगतमा जस्तो राजनीतिक झैझगडामा देश अलमलिँदैन होला, उनले भने, देशमा शान्ति रहे कला मौलाउन बेर लाग्दैन ।"
केन्द्रको आँखाबाट ओझेल परेजस्तो !,"हामीकहाँ कतिपय रोगहरू नेपालमै पहिलो पटक पत्ता लागेर उपचार भएका छन् । उदाहरणका लागि मलेसिया, थाइल्यान्डजस्ता देशमा हुने प्रकारको निमोनिया (जसलाई मेलिडोसिस भनिन्छ) हाम्रो देशमा पनि पाइएको छ, यसलाई नेपालमा क्षयरोग (टीबी) भनेर उपचार गरिने सम्भावना रहन्छ । हाम्रो प्रतिष्ठानसहित काठमाडौंमा अहिले प्राध्यापक डाबुद्ध बस्नेतको विज्ञ समूहले यो रोगका बारेमा चासो राखेर निदान पद्धति पहिल्याउने काम हुँदै छ । मेडिसिन डिपार्टमेन्टमा कतिपय यस्ता रिसर्चहरू भैराखेका छन् जसको महत्त्व विश्वव्यापी हुन सक्छ । उदाहरणका लागि, अर्को जिरो बाई ट्वाइन्टी फाइभ नामको अनुसन्धानमा सन् २०२५ सम्ममा कोही पनि नेपालीको एक्कासि हुने मृगौला विफल हुने रोग (एकेआई) बाट मृत्यु नहोस् भनेर विश्वव्यापी अनुसन्धान सुरु भएको छ । यसमा प्रतिष्ठानको पनि सहभागिता छ । यस्तै, बाथ मुटुरोगसम्बन्धी अनुसन्धानको कुरा गर्दा यो गरिब मुलुकमा हुने असाध्य रोग हो जसले मुटुको ढोका (भल्भ) लाई बिगार्न सक्छ । यो रोगको एउटा जटिलता भनेको मुटुमा रगत जम्ने र त्यसको ढिक्का चोइटिएर त्यसले मस्तिष्कमा रक्तप्रवाह रोक्ने काम गर्छ । यही कारण मस्तिष्कघात हुन सक्छ । यो घातबाट बिरामीलाई जोगाउन कुनचाहिँ औषधि प्रभावशाली हुन्छ भनी ३३ वटा देशमा अनुसन्धान भइरहेको छ । नेपालमा हाम्रो प्रतिष्ठानले संयोजन गरेको यो अनुसन्धानमा गंगालाल राष्ट्रिय हृदयरोग केन्द्र, मनमोहन कार्डियो थोरासिक सेन्टरसहित ९ वटा मुटु उपचार केन्द्र तथा मेडिकल कलेजको सहभागिता छ । यो अनुसन्धानमा नेपाल विश्वकै अग्रणी अवस्थामा छ । र, यसले के पनि देखाउँछ भने नेपाली चिकित्सक पनि अनुसन्धानहरूमा विश्वका अरू ठाउँमा भन्दा कम हुँदैनन् । यसमा अर्को उदाहरण पनि सामुमा छ । कालाजार रोगमा गरिएको अनुसन्धानले नेपालकै स्वास्थ्य नीतिमा ठूलो योगदान पुर्याएको छ । यसमा हाम्रै विभागका चिकित्सकद्वय प्राध्यापक डा सुमन रिजाल र प्रह्लाद कार्कीको अग्रणी भूमिका रहेको छ । हामी यहाँ मृगौला, मुटु, चिनी रोगसम्बन्धी विशेष अभियान (केएचडीसी) चलाउँदै आएका छौं । इन्टरनेसनल सोसाइटी अफ नेफ्रोलोजी (आईएनएस) संस्थासँगको सहकार्यमा घरदैलो कार्यक्रम गर्दै हामीले ६० हजार व्यक्तिमा मुटु, मृगौला, मधुमेह, उच्च रक्तचाप रोगका लागि टेस्ट गरेका छौं र बिरामी पहिचानपछि उपचारसमेत सम्भव भएको छ । रोगलाई रूख मान्ने हो भने जरा मुख्य कारण हुन् र हाँगाबिँगाहरू यसका जटिलता । केएचडीसी मार्फत रूखको जरासम्मै पुगेर चेतना फैलाउन सकेका कारण यो अनुसन्धानलाई इन्नोभेटिभ अप्रोच सम्मान पनि मिलेको छ । केएचडीसी अवधारणा सन् २००३ देखि सुरु भएको हो । यदि स्वस्थ समाजको परिकल्पना गरिन्छ भने सबैभन्दा पहिले समाजमैं पुग्नुपर्छ । रोगका मुख्य जराहरू एकै खालका हुन् र यी समाजमा नै व्याप्त छन् । मुटु र मृगौलालाई असर गर्ने कारक तत्त्व पनि एकैखाले हुन्छन् । एकको असरले अर्कोमा पार्ने प्रभाव ज्यादै धेरै छन् । यही कुरालाई ध्यान दिएर नै केएचडीसी कार्यक्रम बनाएका हौं । नारासमेत बनाएका छौं, मुटुमृगौला दाजुभाइ, एकको चोट अर्कालाईजरुरी छ प्राणलाई, बँचाइराखौं दुवैलाई । यही अभियानअन्तर्गत हरेक शनिबार विद्यार्थी र स्थानीय साथीहरू मिलेर धरानका घरहरूमा घरदैलो गर्दै छौं । पिसाब, रक्तचाप, हाइपरटेन्सन, ग्लुकोज जाँच गर्दै स्वास्थ्य परामर्श र उपचारमा मद्दत गर्छौं । अर्कातिर, तराई भेगमा सर्पदंशको प्रभाव एकदमै बढ्दो रहेका बेला यसमा पनि हामीले पहुँच राख्ने काम गरेका छौं । सर्पले डसेको बेलामा समयमै उपचार गरेन भने बिरामीको मृत्यु हुन सक्छ भन्ने धेरैलाई थाहा छ । तर उपचारमा कहाँ, के, कसरी सहज पहुँच मिल्छ भन्ने धेरैलाई थाहा छैन । सर्पदंशबाट ग्रामीण भेगका झन्डै ८० प्रतिशत बिरामीको अस्पताल पहुँचमा नपुगी मृत्यु हुने स्थिति छ । यही कारण पूर्वी तराईमा मोटरसाइकल एम्बुलेन्स को अवधारणा ल्याएर बिरामीलाई उपचारको चाँडो पहुँच दिलाउने प्रबन्ध थालिएको छ । यो अनुसन्धानको एउटा उपलब्धिसमेत हो । अरब, मलेसिया, दुबईजस्ता गर्मी ठाउँमा नेपालीहरूले बढीमा १८ घण्टासम्म काम गर्ने गर्छन् । त्यही गर्मीले गर्दा शरीरबाट पानी, इलेक्ट्रोलाइट (सोडियम) पसिनाको रूपमा बाहिर निस्कने गर्छ । यसले गर्दा शरीरमा पानीको मात्रा कम हुने गर्छ । त्यही मात्रामा ती कामदारहरूले प्रशस्त पानी पिउँदैनन् । दिनभरिको काम, थकान अनि थकान कम गर्न पेनकिलर आदि औषधि सेवन गर्छन् जसले पहिलेदेखि नै असर पुगिरहेको मृगौलालाई झन् असर गर्छ । र, अन्तत: मृगौला खराब हुन पुग्छ । यसै कारणले गर्दा बर्सेनि नेपाली दाजुभाइ वैदेशिक रोजगारबाट मृगौला बिग्रिएर फर्कने गर्छन् । विशेषत: नेपालमा सर्पदंशको अध्ययनअनुसन्धान गर्ने, डस्ने सर्पको पहिचान गर्ने, मृत्युको कारण पत्ता लगाउन थालिएको प्रयत्न सफल भएको छ । उपचार विधि र एन्टीभेनम को उचित प्रयोगका कारण मृत्यु भैहाल्ने खतरा घट्दै गएको छ । सर्प डसाइमा परेको एक थोपा रगतको परीक्षणबाटै कुन विषालु सर्पले डसेको हो भन्नेसम्म पत्ता लगाउने पद्धति विकास भैरहेको छ । मलाई भर्खरै विश्व स्वास्थ्य संगठनले सर्पदंशको विज्ञ टोलीमा नियुक्त गरेको छ । यसको मुख्य उद्देश्य भनेको एउटा रोडम्याप बनाउने हो जसले सर्पदंशबाट मध्यम तथा गरिब राष्ट्रहरूमा कति मानिसको मृत्यु भएको छ भनी पत्ता लाउने हो र योसँग जुध्ने नयाँ कार्यक्रम अथवा उपचार पद्घति निक्र्योल गर्दै गरिब देशका बासिन्दालाई सर्प डसाइबाट मृत्यु अथवा अंगभंग नहुने वातावरण सिर्जना गर्नु हो ।त्योसँगसँगै म ग्लोबल स्नेकबाइट इनिसिएटिभ (जीएसआई) को बोर्डमा पनि छु जसले सर्पदंशलाई नेग्लेक्टेड ट्रपिकल डिजिज का रूपमा विश्व स्वास्थ्य संगठनको प्राथमिकता सूचीमा राख्न पहल गरेको छ । यसले संगठनको सर्पदंश प्रतिरोधमा अनुदान रकम आउने र एन्टीभेनम उत्पादनलाई पनि सहयोग पुग्ने देखिन्छ । नेपाल सरकारले चाहेको खण्डमा हामी नेपालमै एन्टीभेनम बनाउन विश्वका अरू राष्ट्रसँगको सहकार्यलाई अघि बढाउन सक्छौं र यसमा श्रीलंकन मोडेल आधारमा देशका लागि एन्टीभेनम बनाउन पनि सकिन्छ । केही वर्षअघिसम्म, श्रीलंकामा सर्पको टोकाइमा पर्ने बिरामीको रगत कोस्टारिका र ब्राजिलका ल्याबमा लगेर त्यही आधारमा एन्टीभेनम बनाइन्थ्यो । सर्पको प्रकार र विष पहिचान गरेरै दिइने प्रतिरोधीऔषधि एकदमै प्रभावकारी हुन्थ्यो । फेरि त्यो परीक्षण र प्रविधिसमेत सिकाएर श्रीलंकामा एन्टीभेनम उत्पादन गर्न थालिएको प्रयोग एकदमै व्यावहारिक बनेको छ । हामीकहाँ भने भारतबाट खरिद गरिएको ४ प्रकारका विषालु सर्पको विरुद्धको एन्टीभेनम प्रयोग हुन्छ । मलाई सधैंजसो, सबैजसोले सोध्ने गर्छन् यो स्वास्थ्य क्षेत्रको बेथितिको बारेमा । मलाई यसका विभिन्न कारणहरू भएजस्तो लाग्छ । स्वास्थ्य क्षेत्र, चिकित्सा र चिकित्सक जगत् सर्वथा ठीक छ भनेर दाबी गर्न सकिने अवस्था पनि छैन । हामीबीच अनेक प्राविधिक कमजोरी, समाजमा गुज्रिएको संक्रमण, छिट्टै पैसा कमाइहाल्ने होड आदि पनि स्वास्थ्य क्षेत्रमा समस्याका उपज हुन सक्छन् । अर्कातिर डाक्टर नै सबैथोक हो, डाक्टरले गर्यो भने जे पनि सम्भव छ भन्ने मानसिकता पनि हामीमाझ विद्यमान छ । त्यसमाथि सस्तो लोकप्रियताका लागि गरिने मिडियाबाजीले अविश्वासको वातावरण बढेको हो कि जस्तो लाग्छ । नाफानोक्सानको हिसाब नगरी नोबल कज मा सुचारु हुनुपर्ने सेवामा अलिक व्यापारीकरण भएजस्तो लाग्छ । यहाँ नाफानोक्सानको हिसाब नै नहुनुपर्ने हो । मेरो विचारमा मेडिकल शिक्षा र स्वास्थ्यको जिम्मेवारी सरकारको हो । अझ भन्नुपर्दा यो नि:शुल्क हुनुपर्छ । यहाँ डक्टर पढ्दा लाग्ने शुल्क र डाक्टर बनेपछि काम गर्दा पाउने पारिश्रमिकमा आकाशपातालकै फरक छ ।कहिलेकाहीं भने काठमाडौं केन्द्रबाट बाहिर बसेर काम गरिरहँदा र सबैले भन्ने मोफसलमै अडिरहँदा केन्द्रको आँखाबाट ओझेल परेजस्तो लाग्छ । एकातिर बिरामीलाई पनि लाग्दो हो देशको राजधानी काठमाडौं, त्यहाँ सबैथोक सधैं राम्रो हुन्छ । अनि अर्कोतिर नीतिनिर्माताहरू धाउने पनि त्यही काठमाडौं हो । तर, फेरि मलाई लाग्छ आखिर आफू बिरामी भएर जुन ठाउँ गयो, त्यही ठाउँ न आफ्नो आँखामा बस्ने हो । समय बित्दै जाँदा धरान र यही प्रतिष्ठानलाई मैले आफ्नो केन्द्रविन्दु ठानेको छु । यत्ति हो कुनै बेलाचाहिँ यो अनुभूत हुन्छ, यो प्रतिष्ठान काठमाडौंमा हुँदो हो त सबैको आँखामा पर्ने थियो होला । यसमा गरिमा अझ बढ्थ्यो होला । तैपनि आफ्नो धर्मकर्म धरानमैं छ भन्ने सम्झिएर म यतै बसेको छु ।"
"संस्कृते, गोर्खे र नेपाली भाषा","कोसेली (२०७४ फागुन २६) मा प्रकाशित पिटर जे कार्थकको आईबी राई दार्जिलिङका मदनमणि शीर्षकको लेख पढेपछि मेरो सोझो पाठक मन प्रश्नहरूको कारखाना बन्न पुग्यो । कार्थकको त्यस्तो तर्कमा कति विद्वता छ र, कति मूर्खता छ मैले त्यसको निर्णय गर्न खोजेको होइन । मैले उनको लेखमा रहेका कमीकमजोरी खुट्याउन खोजेको पनि होइन । मेरो बुझाइले उनको विचारलाई पटक्कै समर्थन नगरेपछि त्यसको सट्टा प्रतिक्रिया लेखेको हुँ । मैले लेख्नुको औचित्य मेरो विचार र तर्क नै अन्तिम सत्य हो भन्न खोजेको होइन । यो प्रतिक्रिया लेखिनुको पहिलो कारण कार्थकले आईबीलाई दार्जिलिङका मदनमणिको उपमा दिने कार्यबाट जन्मेको छ । इन्दबहादुर राई अनि मदनमणि दीक्षित एकअर्काको उपमान र उपमेय होइन । यी दुई स्रष्टा एकआपसमा अनुपमा हुन् किनभने यी दुवै स्रष्टाको नेपाली साहित्य जगत्मा आआफ्नो विशिष्ट स्थान छ । यो जगत्मा उनीहरूलाई दार्जिलिङ र नेपालको भनी भागबन्डा गर्न उचित हुँदैन । साहित्यको कुनै भौगोलिक सीमा हुँदैन, त्यसैले पनि मदनमणि नेपालको इन्द्रबहादुर र इबरा दार्जिलिङको मदनमणि भन्नु भनेको यी दुवै स्रष्टाले नेपाली साहित्यको विकासमा पुर्याएका साहित्यिक योगदानको उपेक्षा गर्नु हो । नेपाल र दार्जिलिङको मात्र होइन, यी दुवै स्रष्टा सम्पूर्ण नेपाली साहित्यकै स्थापित साधक हुन् । राईलाई दार्जिलिङको मदनमणि मान्नुअघि यो विषयमा फेरि एक पटक गहिरो चिन्तन गर्नुपर्नेजस्तो पनि देखिन्छ । दोस्रो कारण फेरि आज रमिता छ उपन्यास दार्जिलिङे कथा हुँदै होइन, मञ्जुश्री थापाले किन रोमाञ्चित भएर अंग्रेजी अनुवाद गरिन् ? भन्ने कार्थकको यो वाक्य पढेपछि म थप असमञ्जसमा परें । एक क्षण त, साँच्चि नै त मञ्जुश्रीले किन यो उपन्यास अनुवाद गरिन् भनेर । कोसेली को त्यही अंकमा मञ्जुश्रीले लेखेको भाग्यमानी म टिपोट पढेपछि म भ्रमको जालोबाट मुक्त भएको थिएँ । अनुवादक मञ्जुश्रीले आज रमिता छ दार्जिलिङे कथा भएर होइन, नेपाली साहित्य जगत्को एक उत्कृष्ट औपन्यासिक कृति भएको आधारमा अनुवाद गरिएको बताएकी छन् । आज रमिता छ उपन्यासलाई दार्जिलिङको अनुकरण नभएर पुनर्सिर्जन मान्न सकिन्छ । पुनर्सिर्जन भएको कारण नै त्यसमा उपन्यासकार राईले उपन्यासअनुकूल समाजशास्त्रको प्रयोग गरेका छन् जो दार्जिलिङजस्तो देखिन्छ । त्यो लेखकीय स्वतन्त्रताको कुरो हो । कुनै पनि पाठक या आलोचकले त्यसमा हस्तक्षेप गर्न पाउँदैन, गर्नु पनि हुँदैन ।तेस्रो कारण, संस्कृते भाषा भनेर उनले राईका आज रमिता छ उपन्यासको भाषाशैलीलाई नामकरण गरेका छन् । कार्थकले आज रमिता छ यतिबिघ्न संस्कृते छ कि यसलाई पहिला नेपालीमा अनुवाद गर्नु जरुरी भनेर भनेका छन् । उनले पादरी गंगाप्रसाद प्रधानको सन् १९२३ को भनाइलाई आधार मानेर यो विचार व्यक्त गरेका रहेछन् । कार्थकले संस्कृत शब्द मिश्रण भएको लेखनलाई काशीभाषे बोली भन्नुपूर्व नेपाली भाषाको उत्पत्तिस्रोत के हो (?), त्यसबारे विचार गर्नु उत्तम हुने थियो । पिटरको टिप्पणीमा वैचारिक पक्ष नभएर भावनात्मक पक्ष आएजस्तो देखिन्छ । कार्थकले आज रमिता छ को भाषाशैली दार्जिलिङको जस्तो छैन भनेका छन् । म दार्जिलिङवासी भएको नाताले यो बहकाउको खण्डन गर्छु, सब चोरैचोर भेला भाको (पृ४३), तिहुन, शञ्चबार, काँ आदि जस्ता संवाद र शब्दहरू दार्जिलिङे हुन् । यथार्थमा उपन्यासमा हुबहु दार्जिलिङे भाषा प्रयोग गरेको भए यो साहित्यिक कृति नभएर एउटा वृत्तचित्र बन्ने थियो । आज रमिता छ नेपाली साहित्यको उत्कृष्ट औपन्यासिक कृति हो, दार्जिलिङको वृत्तचित्र होइन ।यथार्थत: दार्जिलिङे बोलचालको भाषा एउटा पूर्ण भाषा नभएर नेपाली भाषाअन्तर्गत पर्ने भाषिका मात्रै हो । त्यसमा कहींकतै संस्कृत शब्द आउनु आपत्तिजनक होइन, नेपाली भाषा संस्कृतबाट अपभ्रंश हँुदै आएको हो । दार्जिलिङे जनमानसले गोर्खाल्यान्ड आन्दोलन गर्दैमा त्यहाँको भाषालाई नेपाली नभएर गोर्खे भन्नु भनेको भाषासाहित्यमा व्यापकताको उपेक्षा गर्नु हो । हाम्रा दार्जिलिङे नेपालीभाषीले पनि यो सन्दर्भमा सचेत हुनुपर्छ । जब दार्जिलिङ क्षेत्रको भाषा गोर्खे भनेर चिनिन्छ, त्यसबेला हाम्रो भेगका साहित्यकारमाथि अन्याय हुन हुन्छ । बंगलादेशको राष्ट्रभाषा बंगला हो, त्यही भाषा हाम्रा राज्य पश्चिम बंगालका बंगाली समुदायले बोल्दा त्यसमा आपत्ति रहन्न । तर, हामी दार्जिलिङका नेपाली र गोर्खे समुदायले बोलिने भाषालाई नेपाली भन्दा किन आपत्ति व्यक्त गर्नु ? कार्थकले आज रमिता छ लाई माधवी जस्तै भनेका छन् तर यी दुइटा उपन्यासमाझ विचारधारा, भाषाशैली र संरचनागत प्रवृत्ति सबै पक्षले पनि अन्तर देखिन्छ । माधवी ले जीवनदर्शन र प्रगतिवादको गोरेटोलाई मूलमार्ग चयन गरेको छ भने आज रमिता छ ले एकसाथ सामाजिक यथार्थवाद, अस्तित्ववाद, विसङ्गतिवाद र मनोविश्लेषणलाई समाएको छ । मैले यी दुवै उपन्यासको गद्यांशलाई उदाहरणमा लिएको छु । निस्पृह यायावरहरूले मोहरमित भएर उशीनरहरूलाई छोडेर गए, यद्यपि तिनीहरूले उशीनरहरूबाटै सबभन्दा बढी ध्यान र सम्मान पाउने गर्थे । तिनको बन्दनारहित प्रस्थानलाई भरिएको मुटु लिएर हेरी रही माधवी (माधवी ४५०) । संसार सुन्दर छ, जीवन दु:खमय छ । मानिसले जीवनको रंग फेर्ने प्रयासमा सामूहिक हर्षदिवसहरू रचे । नगरा र झ्याम्टाका गम्भीर र थर्कने आवाज दुई अथक पुरुष र स्त्रीजस्ता समान परिमित कदममा नाचिरहेका थिए (आज रमिता छ १०९) । प्रस्तुत गद्यांश उपन्यासकारको वर्णन गर्ने आफ्नै शिल्प हो । यत्तिको भाषा शैलीलाई पनि कार्थक संस्कृते भनेर नेपालीमा अनुवाद गर्न जरुरी छ भनिरहेका छन् । साहित्य बुझ्नलाई पाठक उठ्नुपर्छ, बुझिने बन्नलाई साहित्य झुक्नु हुँदैन । यसर्थ मदनमणि नेपालको इन्द्रबहादुर र इन्द्रबहादुर दार्जिलिङका मदनमणि होइन । यी दुवै स्रष्टा नेपाली साहित्यको विशिष्ट प्रतिभा हुन् । अमर निराकार राईदार्जिलिङ"
अपराजिता पारिजात,"प्रश्निल गुनासो पोख्छे युवती पुरुषसँग (सामीप्य बढिसकेपछि) किन परिचय गर्नबाट तर्किनुभएको थियो ? जवाफमा पुरुषले कुरो खोल्छ, म तिमीलाई बजारु केटी ठान्थें । म रन्न हुन्छु । र, आफैंतिर प्रश्न तेर्साउँछु । कस्तो थियो होला त्यस युवतीको लवाइ या बोलाइ जसले उसलाई बजारु देखायो ? कि त्यो एलिट पुरुष दम्भ त थिएन ? (ती युवती थिइन् पारिजात र पुरुष त्यसबेलाका चर्चित कवि भूपि शेरचन)मिथ र रियालिटीको पर्दाकति अचम्म लाग्छ जब कसैप्रति एकाएक अनेकन कथाहरू बुनिन थाल्छन् । र ती पात्र बजारमा अर्कै भएर छाइसकेकी हुन्छे । जहाँ पहिल्यै रियालिटी र मिथबीच पर्दा खसिसक्छ । पारिजात त्यस्तै पात्र भइन् जसबारे अनेकन अनेकन कथाहरू बुनिए । अनेकले अनेक तरिकाले बुझे र अफ्वाह फैलाए । सबभन्दा घृणित कुरा त उनको चरित्रलाई लिएर कुरा भए । लेखक आहूतिले उनको एक अन्तर्वार्तामा खुलाएका छन् पारिजात सबैसँग सुत्दै हिँड्ने आइमाई हो भनी परिचय गराइदिएका थिए रे एक अग्रजले उनलाई । त्यसपछि धेरै समय लागेको थियो उनलाई पारिजातबारे त्यस बनिबनाऊ दृष्टिकोणको घेरा तोडेर निस्कन । किन थियो होला त्यस समय त्यो साहित्यिक घगडानहरू एक रोगी युवतीसँग त्यत्ति त्रस्त ? र, अनेकन किस्सा जोडिदिइहाल्थे उनको चरित्रमा ? कि पाएका थिए संकेत कि यी नपत्याउँदी दार्जिलिङे युवतीले साहित्यमा उथलपुथल नै ल्याउनेवाला छे ?पारिजात बाहिरियाको नजरमा मात्र हैन आफ्नै घरपरिवार छरछिमेकमा पनि अर्कै थिई । उनका बाबु डाक्टर केएस वाइबा उनलाई सेन्टिमेन्टल फुलदेखि बिग्रेको दार्शनिकसम्म भन्न बेर लाउँदैन थिए । उनका दिदीहरूले उसलाई लाटी भन्थे । चर्चित कवि तथा चित्रकार वीरेन्द्र सुब्बाले त उनलाई हाफब्रेन नै भन्थे । यी सम्बोधनहरू मुख्यत: एक किशोरी पारिजातका लागि थिए । ऊ सानै बेलादेखि अरूभन्दा भिन्न अन्तर्मुखी, कुरा बोल्न भन्न केही नसक्ने, तर भयङ्कर नै कल्पनाशील थिई । बहिनी सुकन्याका लागि भने ऊ बेग्लै थिई । अरूले सोच्ने र बुझेको भन्दा भिन्नै । चौधपन्ध्र वर्षको कलिलो उमेरबाट सुरु भएको जोर्नीको दुखाइले जब पच्चीस छब्बीस पुग्दा पूरै हलचल गर्नै नसक्ने गरी निरीह पारिदियो तब त्यस घोर निराशाका क्षण उसले भनीसुकन्या म पराजित जन्मेकी रहेछु । तब सुकन्याले दिदीलाई थप्थपाउँदै भनेकी थिई :तिमी पराजित हुनै सक्दैनौ, तिमी अपराजिता हौ । (एउटा चित्रमय सुरुवात) मिथ र रियालिटीबीचकी पारिजात यसरी सुकन्याका निम्ति भने सधैँ अपराजिता पारिजात नै रही । बतासजस्तो जीवनपूर्व चैनपुरबाट गएका तामाङ बूढाका सन्तानहरू जो दार्जिलिङ लिङ्गिया चिया बगानको त्यस घरमा हुर्कंदै थिए । एउटी थिई असाध्यै चञ्चल र अर्की साह्रै आफैंमा मात्रै हराउने केटी । तर अब त्यो घर, त्यस घरकी मुली (आमा) सबै सम्झनाबाट पनि धमिलिइसकेको छ । कान्छी छोरी जन्माएपछि आमा बितिन् । मन बिग्रिएका बाबुले टाढाको लिम्बू बस्तीको तीनकोठे घरमा सारे । अब त्यस घरमा इष्ट देउता छैन, परम्परा, संस्कार केही छैन । सबैभन्दा ठूलो कुरा आमा छैनन् । कडा र घमण्डी मेडिकल प्राक्टिसिनर बाबु छन् । घरमा शोषण छैन तर कडा छ उनको अनुशासन । युद्धका कथा हाल्छन् बाबु । माक्स, एंगेल्स पढ्छन् । सुँगुरको मासु नचल्ने तामाङको चुलोमा त्यसैको भोज लाउँछन् । देउतालाई पानी चढाउने कचौरामा दाल हाल्न थालिन्छ । आफूभन्दा तल्लो स्तरका साथीहरूसँग खेल्न बोलन दिँदैनन् बाबु । घरमा बेस्सरी हाँस्नु, नाच्न गाउन मनाही छ । अर्कैअर्कै छ घरको माहोल । वन जंगल डुल्नु, काँडा बिज्नु, जुका लाग्नु, गट्टा, पुतली खेल्नु, बिरामीको बहाना बनाएर स्कुल छुटाउनु सबैसबै भ्याइदिन्छे ऊ । तर बिस्तारै बहाना गर्नै पर्दैन अब त कहिले कान दुख्छ कहिले आउँ पर्छ । बिरामी भै बस्छे । हस्तलिखित पत्रिका चलाउने दाजुहरूले लेख्न भन्छन् । कविता लेख्छे, कथा लेख्छे तर पढेर साथीहरू हाँसिदिन्छन् । झन् संकोच बढ्छ । कोर्सको किताब पढ्न मन गर्दिन तर अरू किताब पढ्ने लत बढ्दै जान्छ । धरणीधर, लेखनाथ, किट्स, सेलीका कविता पढ्छे । लेख्छे अनि हस्तलिखित पत्रका लागि पठाउँछे । प्यारेलाल आबाराहरूबाट सुरु भएको उसको पढाइ यात्रा अब प्रेमचन्द, वृन्दावनलालतिर पुगिसकेको छ । साथीहरूका लागि प्रेमपत्र लेखिदिन थालिसकेकी छ । चुरोट पिउन पनि थालिसकेकी छ । बहुत कल्पनाशील भएकी छ । बतासजस्तो जीवन बितिरहेको जस्तो लाग्छ उसलाई । सात कक्षामा फेल हुन्छे । तेह्र वर्ष पुग्दा त आफू तरुनी भएको जस्तो मान्छे । स्वतन्त्रता चाहन्छे । गमलामा साँघुरिएको फूलजस्तो देख्छे आफूलाई । अस्तित्वबोध जस्तो, आफ्नो शरीरप्रतिको मोहजस्तो केही फैलिन्छ ऊभित्र । तेह्रचौध वर्षमै । कसैले छोएर माया गर्नै पर्दैन यो मेरो शरीर हो, यस शरीरको म मालिक हुँ भन्ने किसिमको एउटा घमण्डी अनुभव मनमा पसिसक्छ ऊभित्र । (धुपी सल्ला र गुराँसको फेदमा, निर्माण, पृष्ठ १८) किशोरी संसार, कल्पनाको उडान, स्वतन्त्रताको तीव्र चाहना, प्रेम जस्तो केही अनुभूति तर एकै पटक नभेटी, केही पत्राचारमा यसै टुङ्गिएको प्रेमील समय । बिस्तारै महसुस हुदै जान्छ बाबुको आर्थिक समस्या तर मन न हो उड्न दौडन छोड्दैन । भात भान्सा, सिलाइबुनाइ सबैमा पोख्त भइसकेकी छ अब त । उमेरसँगै संकोच र घेराहरू बढ्दै छन् । पहिलेजस्तो रनवन दौडिन छाडेकी छ । र, रमाइलोरमाइलै समयमा एक रात सुटुक्कै पसिदिन्छ त्यो घातक दुखाइ देब्रे कुहिनोबाट । के थाहा र उनलाई त्यही दुखाइ नै हुनेछ जीवनलाई नै जाम पारिदिने नशालु दुखाइ । नशालु दु:ख त्यस परिवारको एक मात्र छोरोको मृत्युपछि डाक्टर बाबु नराम्ररी टुक्रिएका छन् । अब आफ्नो दुखाइको कुरा गर्ने समय छैन । बिरक्तिएका बाबु नेपाल छिर्छन् । रुमानी समयमा रमाउनुपर्ने किशोरी सुकन्या र पारिजात भकुन्डो जत्तिकै यता र उता भौंतारिन्छन् आफन्तहरूकोमा । दिदीको घरमा बस्दा परपीडक भिनाजुको शासन र अत्याचार देख्छन् आफ्नी दिदीको दुर्दशा अनि झन्झन् बढी पीडाबोध साथै रातभर निद्रा नलाग्ने समय सुरु हुन्छ उसको । मन बिग्रिनु, पढ्न नसक्नु, म्याट्रिक फेल हुनु, शरीरमा बिरामी रोपिनु । धेरै कुराहरू भइसक्छ कलिलै उमेरमा । त्यसपछि २०११ साल मंसिरमा ऊ आइपुग्छे अर्को बिरानो ठाउँ, काठमाडांै । बिस्तारै बिरानोबाट आत्मीय हुन थाल्छ पुतलीसडक । बोलीचाली फेरिएको छ । मटरमार चुरोट उडाउन थालेकी छ ऊ । तर एक खाले निराशाले गाँजिबस्छ । एक्लोजस्तो । जब सुकन्या २०१२ सालमा नेपाल आउँछिन् तब सबै पहिलेजस्तै सहज लाग्न थाल्छ । तर डाक्टर बाबुको अभिमान उस्तै छ । क्लास मेनटेन गर्नुपर्छ उनलाई । उनको अनेकन मेडिकल रिसर्च चलिबस्छ । तर आम्दानीको स्रोत छैन । काकाका छोरा दाजुले आश्रय दिएका छन् तीनतीन जनालाई । गाह्रो छ समय । आईए भर्ना भएका छन् दुई बहिनी । तर एउटै साडी दुवै जनाले समय मिलाएर लाउनुपर्ने बाध्यता छ । दालभातसम्म त पाइन्छ दाजुबाट तर भातपानीबाहेकका जिउँदै छन् अनेकन रहर जो उसै रहन्छन् । पैसा नहुनु र चुरोटको तलतलले गाँज्नु । धन्न घरमा काम सघाउने केटीले पनि चुरोट पिउँछे र उसलाई भर हुन्छ । साथी बनेकी छ पर्दाभित्रकी दया सिंह । बाहिर निस्कँदा पनि सुसारेसहित हिँड्नुपर्छ उसले । पद्मकन्यामा आईए पढ्दा रोपिएको मित्रता, बहुत सप्रन्छ । सँगै चुरोट पिउनु, गफ्फिनु, कविता लेख्नु र जिप रिजर्भ गरेर वनकाली घुम्न जानु, वर्षामा भिज्दै पुतलीसडक भद्रकाली वारपार गर्नुजस्ता मीठा पलहरू छन् उनीहरूका । बिस्तारै सुकन्या जागिरतिर लाग्छिन् तर पारिजात घरमै । शरीरको दुखाइ बढ्दो छ अनि बढ्दो छ निराशा । त्यसै बखत भ्याइसकेकी छ पढेर गोर्की, तोल्सतोय, कन्फुसियस, सांकृत्यायन, बुद्ध दर्शनहरू, उपनिषद्, ताओइज्म, र पढ्ने गरेकी छ फ्रान्सेली र रसियन साहित्य पनि । नेपाली लेखकहरूप्रतिको रुझान उस्तै छ । उसलाई मन पर्छ भीमदर्शन रोक्का, वासु शशि र भूपि शेरचनका कविताहरू । नेपाली पढाउने गुरु चित्तरञ्जन नेपालीले उसको कविता धरतीमा छापिदिन्छन् । पढ्ने लेख्ने जोस झनै बढेर जान्छ । सुकन्या र दयाले लेख्न कर गर्छन् । र, लेखिदिन्छे पहिलो उपन्यास, संघर्ष । छपाउनका लागि दौडधुप चल्छ तर जताततैबाट अस्वीकार । हिउँदको एक दिन त्यसैलाई जलाएर न्यानो ताप्छे । त्यसपछि पनि तीनवटा उपन्यासका पाण्डुलिपिहरू त्यसै गरी जलाई उसले । लेख्न नसक्ने रैछु भन्ने पीडा, शरीरमा बढ्दै गरेको दुखाइको पीडा, आर्थिक संकटको पीडा । थपिँदै छन् पीडाहरू । बाबुको जिद्दीपन र अभिमानले दिएको पीडाले पनि ऊ पिल्सिरहन्छे । बाहिर अरू डाक्टरसँग सरसल्लाह गर्न जँचाउन दिँदैनन् डाक्टर बाबु । जँचाउन जान पैसा पनि त छैन खासमा । उनैले अनुसन्धान गरेको औषधि ख्वाइरहन्थे तर ती औषधिले पटक्कै छुँदैनथ्यो । उनले अनुसन्धान गरेका औषधिहरू सबै मैले आफ्नो शरीरभरि थापिदिएकी छु । अनुसन्धानको नातामा । उनको मर्यादाको नातामा । (अध्ययन र संघर्ष, पृष्ठ १४४, निर्माण प्रकाशन)त्यसपछि सुरु भएथ्यो उसको कोडोपाइरिन यात्रा । तकियामुनि औषधि नभएको दिन ऊ स्वाट्ट पारिदिन्थी एक गिलास रक्सी र गुडुल्किदिन्थी । ब्युँभँदा अलि कम भएको जस्तो हुन्थ्यो दुखाइ । दुखाइ र अभावैमा बीए पास गरिन् पारिजातले । काम गर्ने जोस थियो । केही समय विजय स्मारकमा पढाइन् पनि तर बिस्तारै बिग्रिँदै गयो स्वास्थ्य । २०१७ सालतिरबाट त उनी लगभग ओछ्यानमै थन्किइन् । हावा फेर्नका लागि केही समय दार्जिलिङ पनि आउने जाने चल्यो तर फेरि पनि ज्यान उस्तै, बिमार उस्तै । सबैभन्दा बढी शारीरिक र मानसिक कष्टकर समय थियो २०१९ देखि २०२१ सालसम्म । त्यसै समय घोर पीडाले घेरिइँदा निराशा, छट्पटी, एक्लोपन, मृत्यु र अनेकन विसंगतिले भरिएका कविताहरू लेखिन् । लाहुरेलाई रोगी प्रेमिकाको पत्र, मृत्युका अँगालामा, नसोध यो घाउ हरू त्यसै समय लखिएका कविताहरू हुन् । मृत्युको लालसा बोकेका यी हरफहरू चिमोटी जान्छ मन मलाई त मर्नु छ आफैंले हेरिरहनु छ सिद्धिएको, गलिरहेको आफूलाईए । कसो विलिन नहुँला त एक दिन ।के छ र मेरो मानिस हुँ भन्ने दाबीएक मुट्ठी गलेको मासु र एक सानु बन्डल थाकेको हाड त्यत्ति नै, त्यत्ति पनि कुन्नि । (मृत्युका अँगालामा) थलिएको बखत, उपायहीन भएको बेला, शरीरको पीडाले पराकाष्ठा चुमेको बखत जन्मिन्छ एउटा ऐतिहासिक कृति, शिरीषको फूल । चर्चा, चासो, खासखुस, कुरा कटाइ, नाम, बदनाम सबैसबै हुन्छ ओछ्यान परेकी पारिजातको । ऊ आफंैले स्विकारेकी छ कि घोर निराशाको कथा थियो शिरीषको फूल । तर पीडा र निराशा पनि उनले स्विकारेरै अगाडि बढेकी हुन् । शरीर र मन दुवैको पीडाले थिलथिलो भएको बखत पनि उनी सहजै भनिदिन्छिन् कहिलेकाहीं सोच्छु आह । कति नशालु छ मेरो यो दु:ख, केही नहोस् जीवनमा सहनुको रमाइलोपन छ । (अध्ययन र संघर्ष, पृष्ठ १४२) मन दुखेको बखत सम्झन्छु पारिजातका यही हरफहरू अनि नशालु महसुस हुन्छ आफ्नै पीडा पनि । प्रिय राइटरमलाई तिम्रो स्वाभिमान बेहद प्रिय लाग्छ । उपचार खर्चका लागि प्रज्ञालाई बिन्तीपत्र लेख भन्ने सिद्धिचरण श्रेष्ठ र दान खालिङको अनुरोधमा तिमीले भनेकी रहेछौ मजस्तै उपचार नपाएर थन्को लाग्ने थुप्रै छन् नि दाइ, किन मैले मात्रै त्यो अधिकार पाउनुपर्छ र ? (पृष्ठ ८७ एउटा चित्रमय सुरुआत) यी हरफहरू पढेपछि त तिमीप्रतिको सम्मान आकाशियो । फलफूल खान भनी सरकारबाट आएको पैसा पनि तिमीले नछोई नै फर्काइदिएकी रहेछौ । क्षणक्षणको पैसाको आवश्यकता अनि पैसाकै संकट तर त्यस अवस्थामा पनि तिमीले कसरी त्यो स्वाभिमान कायम गर्न सक्यौ ? डाक्टर बाबुबाट सरेको क्लास एट्टिट्युड हो ?पामिस्ट्रीको ढड्डु पुस्तक पढेर साथीहरूको हात हेरिदिएको प्रसंग पढ्दा अजिब लाग्छ । जे पनि पढ्न सक्ने पेसेन्स भएकी तिमी, सिबाय कोर्सको पुस्तक । अचम्म ती तिम्रा अनौठा स्वभावहरू । अनि तिम्रो फूलप्रेम । वाह ! अझ पनि सुकन्या दिदीले जोगाएर राखिदिनुभएको छ तिम्रो कोठामा भएको त्यो बिरुवा । एक भलाकुसारीमा सुकन्या दिदीले कुरो उप्काउनुभएथ्यो । प्रत्येक साँझ तिमी पकौडासँग लोकल पिउँथ्यौ रे । कुरा सुन्दासुन्दै मलाई पनि रहर लाग्यो र त्यसै साँझ मैले पकौडासँग दुई पेग रम पिएँ । एक बौलट्ठीपनासहितको साँझ बिताए । दिमग रङमरिँदै गर्दा तिम्रो नाममा केही लाइन कोरे डायरीमा । अलिकति रन्थनाई भर्खरै पढिभ्याएको तिम्रो आत्मसंस्मरण अध्ययन र संघर्षको बाँकी नै थियो मभित्र । तिम्रा ती भव्य संकटको समय, मनको पीडा, औषधि गर्न पैसाको समस्या र बढ्दै गरेको शरीरको दुखाइ । त्यसै समय तिमीले साथ लिएको पेनकिलर र रक्सीको साथ, पढेकी थिएँ । आर्थिक अवस्थाले पनि साथ दिँदैन, अनि म कोडोपाइरिनमा अवलम्बित हुन्छु । तकियामुनि कोडोपाइरिन सिद्धिए म रक्सी पिइदिन्छु । (अध्ययन र संघर्ष, पृष्ठ १४४, निर्माण प्रकाशन )तिम्रा किताब र लेखाइका कुरा त सबैले गरेकै छन् प्रिय पारिजात । मलाई त केवल गर्नु थियो केही क्षण भलाकुसारी तिम्रा ती बिलकुल अन्तरंग समयसँग, बस् । लाखौं सम्झना ।"
सुँगुर विद्रोह,फेरि पनि अस्वीकार छ स्वर्ग जान फेरि पनिनामेट पारेर आफ्नो अस्तित्वएकदम अस्वीकार छ ।
छोरी,"यसबेला तिमीलाई थाहा छैन तरपछि गएर थाहा पाउाछौं मैलेजस्तो सन्तान जन्माउनेछौर,सााचो अर्थमाप्रेमको अनुभूति गर्न पाउनेछौं योभन्दा खुसीको कुरा अर्को हुनै सक्दैन ।"
विज्ञान नपढेका वैज्ञानिक,"उनले स्नातक तहसम्म विज्ञान विषय पढेकै थिएनन् । मानविकी संकायमा अंग्रेजी मुख्य विषय लिएर जसोतसो स्नातक गरेका उनी मध्यमस्तरका विद्यार्थी थिए । उनी अर्थात् दाङका डा प्रकाश अधिकारी यतिबेला चीनको बेइजिङमा वरिष्ठ वैज्ञानिकका रूपमा कार्यरत छन् । दाङबाट स्नातक गर्न काठमाडौँ आएका प्रकाश अधिकारीले पढाइसँगै गोठाटारको एक निजी विद्यालयमा तीन महिना शिक्षण कार्य पनि गरेका थिए । स्कुलले तलब नदिएपछि त्यो काम छोडेर त्रिपुरेश्वरमा कम्युनिकेसन खोलेर केही वर्ष चलाए । त्यसपछि उनले इन्टरनेट सेवाप्रदायक कम्पनी इनेटमा बजार प्रतिनिधिका रूपमा काम गर्न थाले । इनेटमा काम गर्दागर्दै उनले स्नातक तहको ब्याक लागेको विषय पनि पास गरे । त्यही समयमा कोरियामा पीएचडी गर्दै गरेका नारायण भट्टराईले उनलाई एक वर्षका लागि कोरियन भाषा पढ्न सुझाव दिए । कोरिया जाने र नेपाल फर्कने टिकटसहित बस्न दिएर हरेक महिना २५० डलर छात्रवृत्ति दिइने सो कार्यक्रममा प्रकाशले पनि आवेदन दिए । उनी सन् २००४ मा एक वर्षका लागि कोरियन भाषा पढ्न काठमाडौँबाट दक्षिण कोरिया हानिए । दक्षिण कोरिया प्रस्थान नै प्रकाश अधिकारीको जिन्दगीमा टर्निङ प्वाइन्ट बन्यो । कोरिया पुगेर भाषा पढ्न थालेको ६ महिनापछि उनले विश्वविद्यालयमा भर्ना भएर स्नातकोत्तर गर्ने सोच बनाए । कोरियामा विज्ञानबाहेकका विषयमा छात्रवृत्ति नदिने थाहा पाएपछि उनी काम गर्दै पढ्ने मुडमा पुगे । एक दिन काम गर्न रेस्टुरेन्टमा गए पनि । त्यहाँ भाँडा माझ्दा उनी एकै दिनमा काबु भए । कोरियामा स्नातकोत्तर गर्नका लागि उनका सामु दुई विकल्प थिए । काम गरेर शुल्क तिर्दै मानविकीमा स्नातकोत्तर गर्ने अथवा विज्ञान विषय लिएर छात्रवृत्तिमा स्नातकोत्तर पढ्ने । उनलाई अर्का चिनारु रेमन्त केसीले रसायनशास्त्रका एक जना प्रोफेसरसँग भेट गराए । ती प्रोफेसरसँग आफूले क्याम्पसमा विज्ञान विषय नपढेको तर विज्ञानमा स्नातकोत्तर गर्ने आँट रहेको बताएपछि उनले स्नातकोत्तर तहमा रसायनशास्त्रमा भर्ना पाए । खासमा प्रकाशले अंग्रेजी विषयमा स्नातक गरेका थिए र कोरियामा अंग्रेजी पढ्न सक्नेले अन्य विषय पढ्न सक्छ भन्ने मान्यता राख्ने हुनाले ती प्रोफेसरले उनलाई अवसर दिएका थिए । दाङमा कक्षा १० पछि कहिल्यै नपल्टाएको विज्ञानकै रसायनशास्त्रमा स्नातकोत्तर गर्न उनी १२ वर्षपछि कोरियाको छन्जुमा रहेको छन्बुक राष्ट्रिय विश्वविद्यालयका विद्यार्थी भए ।विश्वविद्यालयमा स्नातकोत्तर तहसँगै उनले स्नातक तहको रसायनशास्त्र पनि अध्ययन गर्नु थियो । उनको पढाइलाई कोरियन प्रोफेसरभन्दा बढी नेपाली विद्यार्थीहरू रेमन्त केसी र सन्तोष अर्यालले सहयोग गरे । केसी र अर्याल त्यतिबेला कोरियामा रसायनशास्त्रमा पीएचडी गर्दै थिए । रसायनशास्त्रमा स्नातकोत्तर गरेपछि उनमा पीएचडी गर्ने हुटहुटी बढ्यो । उनले तुरुन्तै कोरियाकै छुङनाम विश्वविद्यालयबाट रसायनशास्त्रको खाद्य विज्ञान अन्तर्गत लिपिड साइन्स मा पीएचडी गर्ने अवसर पाए । उनले खाद्य तेललाई तरलबाट ठोस बनाउने विषयमा गहन अध्ययन गरे । त्यसभन्दा अगाडि खाद्यतेललाई रसायन हालेर मात्र ठोस बनाइन्थ्यो । उनले इन्जाइमेटिक मोडिफिकेसन पद्धतिबाट खाद्यतेललाई ठोसमा परिणत गर्न सकिने प्रविधि पत्ता लगाए । त्यही विषयमा उनले अन्तर्राष्ट्रिय जर्नलमा लेख पनि प्रकाशित गरे ।कोरियाबाट पीएचडी गर्नासाथ उनले सन् २०१० मा चीनको सांघाईमा सिंगापुरको विलमार अन्तर्राष्ट्रिय कम्पनीमा वैज्ञानिकको रूपमा काम गर्ने अवसर पाए । सांघाईमा दुई वर्ष काम गरेपछि उनले करिअरमा अर्को फड्को मारे । सन् २०१२ को डिसेम्बरदेखि अमेरिकी कम्पनी कारगिलको बेइजिङ कार्यालयले उनलाई वरिष्ठ वैज्ञानिकमा आबद्ध गरायो ।अमेरिकामा मुख्यालय रहेको कारगिल फुड इन्ग्रिडिएन्ट एन्ड बायो इन्डस्ट्रिजका शाखाहरू ७० राष्ट्रमा सञ्चालित छन् । सन् २०१७ मा यो कम्पनीले ३ अर्ब अमेरिकी डलरभन्दा बढी आम्दानी गरेको छ । यो कम्पनीमा एक लाख ५५ हजारभन्दा बढी व्यक्ति काम गर्छन् । चीन शाखाको मुख्यालय सांघाईमा रहेको कम्पनीमा चीनका विभिन्न ५२ स्थानमा रहेका यसका शाखा कार्यालयमा मात्र ७ हजार व्यक्ति कार्यरत छन् । यो कम्पनीलाई विश्वकै सबैभन्दा ठूलो एग्रो उत्पादन कम्पनी मानिन्छ । कारगिल कम्पनीमा उनको मुख्य काम खोज र अनुसन्धान गर्नु हो । प्रयोगशालाको अनुसन्धानबाट उनले हाल सालै नयाँ कुरा पत्ता लगाएका छन् । चाउचाउ फ्राई गर्दा कसरी तेल कम शोषण हुन्छ भन्ने कुरा पत्ता लगाएर त्यसको प्याटर्नसहित उनको अनुसन्धानात्मक लेख सन् २०१८ को जनवरीमा अन्तर्राष्ट्रिय वैज्ञानिक जर्नलमा प्रकाशित भएको छ । उनले पत्ता लगाएको विधिमा स्याउको जुसलाई प्रोसेसिङबाट पाउडर बनाएर चाउचाउ फ्राई गर्दा केही मात्रा मिसाउने हो भने त्यसले तेल कम शोषण गर्छ । उनले अमेरिका, मलेसिया, बेल्जियम, अस्ट्रेलियालगायतका मुलुकमा गएर आफ्नो विषय विशेषज्ञता प्रस्तुत गरिसकेका छन् ।विदेशमा जतिसुकै ठूलो सुविधा र मान पाए पनि डा प्रकाश अधिकारी नेपालमै काम गर्ने अवसरको खोजीमा छन् । यतिबेला उनी आफ्नो विषय विशेषज्ञतासँग सम्बन्धित नेपालमा सम्भाव्यता अध्ययन गरिरहेका छन् । नेपालमा चिउरीको सम्भावना राम्रो छ । नेपालको मध्यपहाडी र चुरे क्षेत्रमा चिउरी उत्पादन हुन्छ । अहिलेसम्म चिउरीबाट औद्योगिक उत्पादन सुरु नभएको उनी बताउँछन् । नेपालमा अहिले वार्षिक चालीस हजार मेट्रिक टनजति चिउरी उत्पादन हुने अनुमान भए पनि रिफाइन र प्रोसेसिङ छैन । उनी चिउरीबाट उत्पादन हुने खाद्यतेलमा अनुसन्धान गरिरहेका छन् । चिउरीबाट बन्ने तेलपाम (ताडी) को तेलभन्दा उच्च गुणस्तरको हुने उनको अनुसन्धानले पुष्टि गरेको बताउँछन् । ताडीलाई तीन चरणबाट प्रोसेसिङ गर्दा आउने तेल चिउरीको पहिलो चरणबाटै प्राप्त हुने भएकाले उत्पादन विधि पनि सस्तो पर्न जान्छ । नेपालमा अहिले ताडीको खाद्यतेल वार्षिक करोडौँ रुपयाँको आयात हुने गरेको छ । बिस्कुट र चकलेट आदि पदार्थमा ताडी तेल प्रयोग गरिन्छ । चिउरीले ताडी तेल मात्र होइन, सियाबटर र कोकाबटरलाई पनि विस्थापित गर्ने उनको ठहर छ । कोकाबटर विश्वकै सबैभन्दा महँगो खाद्यतेल हो ।यस्तै, नेपालमा आँप धेरै उत्पादन हुने गर्छ । आँपको कोयाबाट पनि उच्चस्तरको खाद्यतेल उत्पादन गर्न सकिने निष्कर्षमा उनी पुगेका छन् । त्यसैगरी मकै, सालको गेडा, धान आदिबाट पनि खाद्यतेल उत्पादन गर्न सकिने उनले बताए । मुख्य रूपमा नेपालमा आधारभूत रूपमा कुनै तथ्यांक नभएकाले बाहिरी देशका कम्पनीहरू नेपालमा गएर लगानी गर्ने अवस्थामा छैनन् । अधिकारी आफैँले चिउरीको तथ्यांक प्राप्त गर्न नेपालका विभिन्न निकायमा प्रयत्न गरे तर उनले कतैबाट पनि यकिन डाटा प्राप्त गर्न नसकेको तीतो अनुभव सँगालेका छन् । उल्लिखित वस्तुको बेसलाइन डाटा भएमा नेपालमा पनि ठूला अन्तर्राष्ट्रिय कम्पनीले लगानी गर्ने र नेपालको कृषि क्षेत्रले ठूलो लाभ प्राप्त गर्ने उनको धारणा छ ।"
नार्च्याङ चराचर,"म्याग्दी, तातोपानीदेखि माथिको भेगलाई नार्च्याङ भनिंदो रहेछ नामैले सुन्दर बस्ती । अहिलेको अन्नपूर्ण गाउँपालिकाभित्र पर्ने नार्च्याङमा प्राकृतिक सौन्दर्य जे जति छ, जैविक विविधता पनि उस्तै मोहक छ । तातोपानीबाट झन्डै ३ घण्टा उकालो हिंडेपछि पुगेपछि नार्च्याङको अन्तिम विन्दुमा छ, हिमाली बस्ती लेकगाउँ । अन्नपूर्ण पदयात्रा रुटमा पर्ने टाढापानीबाट खोप्रा हुँदै लेकगाउँ जाने र तल तातोपानी झर्ने पर्यटकहरू यहाँ फाट्टफुट्ट आउने गरेका छन् । अन्नपूर्ण आधारशिविरमा जाने अधिकांश पर्यटकहरू घान्द्रुक हुँदै जाने गरेकामा अब भने नार्च्याङबाट आधारशिविर जाने छाटो रुट बनाइने भएको छ । मगर जातिको उल्लेख्य बसोबास रहेको गाउँमा आफ्नै जातीयसांस्कृतिक सौन्दर्य त छ नै, गाउँवासी पनि उत्तिकै हार्दिक छन् । अरूभन्दा यहाँ भेटिने सिजनल चराहरू गाउँमा आएका आकर्षक पाहुनाझैं देखिन्छन् । नार्च्याङको लेकगाउँ २१ सय मिटर उचाइमा छ भने खोप्रा ३६ सय मिटरमा उभिएको छ । नार्च्याङ गाउँमा मात्रै १० वटा ठूलासाना जलविद्युत् आयोजनाहरू छन् । यो सौन्दर्यको गाउँ अझै पनि आन्तरिक पर्यटक र घुमघामका लागि नौलोजस्तै छ ।"
थुमन भर्जिनल्यान्ड !,रसुवाको स्याफ्रुबेसी बाट करिब १५ मिनेटको मोटर यात्रामा लिङलिङ पुगिन्छ । भूकम्पले जीर्ण बनाएको डरलाग्दो लिङलिङ पुल पार गरेर २ घण्टाको ठाडो उकालो चढेपछि रसुवाको पर्यटकीय गाउँ थुमन पुगिन्छ । हालसम्म सडक सञ्जालले नजोडिएको उक्त क्षेत्र तामाङ सम्पदा मार्गमा पर्ने भएकाले सिजनमा उल्लेख्य संख्यामा पर्यटक आउने गरेका छन् । नेपालचीन सीमामा पर्ने भएकाले सुरक्षा संवेदनशीलताका हिसाबले थुमन क्षेत्रलाई अध्यागमन विभागले निषेधित क्षेत्रमा वर्गीकरण गरेको छ । अध्यागमन नियमावली २०५१ अनुसार थुमन जान चाहने विदेशी पर्यटकले अध्यागमनबाट प्रतिव्यक्ति प्रतिसाता १० डलर तिरेर ट्रेकिङ पर्मिट लिन सक्छन् । थुमन गाउँबाट नागथली हुँदै तिरुछेसम्म पदयात्रा गर्न सकिन्छ । तिरुछेबाट झन्डै एक दिनको हिँडाइमा तिब्बतसँगको सिमाना मालागढी नाका पुग्न सकिन्छ । नेपालका विभिन्न १५ जिल्लामा निषेधित क्षेत्र रहेकोमा रसुवामा थुमन क्षेत्र र टिमुरे क्षेत्रलाई निषेधित क्षेत्र तोकिएको छ ।
ओ चिली !,"आदिवासी गुरुङहरूको जन्मजात उत्पत्ति थलो चिली । गुरुङ भाषामा चिली को अर्थ निरोगी । झुरुप्प परेका एकैनासे ५ सयभन्दा बढी घरधुरी । गाउँबस्तीका कोही पनि बिरामी फेला नपर्ने, सबै सधैं स्वस्थ रहने भएकाले बस्तीको नामै चिली ।हिमालपारिको जिल्ला मनाङ जान यसै पदमार्ग हुँदै आएका विदेशीले पर्यटकले बस्तीको महत्त्वलाई बुझेर चिलीको अंग्रेजी नाम सिक लेस राखिदिए । विदेशी पर्यटक र बेलायती सैनिकको अत्यधिक आवतजावत हुने यो बस्ती बिस्तारै सिक्लेस नाममा चिनियो, स्थानीय सिक्लेस गेस्टहाउसका सञ्चालक राजेश गुरुङले बताए । पोखराबाट ४१ किलोमिटर उत्तरमा रहेको यो बस्तीमा अधिकांश गुरुङ छन् । स्वभावैले नेपालका गुरुङ जाति सोझा, मिजासिला, इमानदार, बलिया र निडर हुन्छन् । सिक्लेसका अधिकांश घरमा दुईभन्दा बढी बेलायती र भारतीय सेनामा छन् । सरकारी जागिरभन्दा पुख्र्यौली पेसा भारतीय र बेलायती सेनाको जागिरमा तानिने यहाँ धेरै छन् । अहिले भने वैदेशिक रोजगारीमा पनि आकर्षित हुन थालेका छन् । अघिल्लो पुस्ताका सिक्लेसवासीहरू पैदलै डाँफे हिमाल नाघेर हिमालपारिको जिल्ला मनाङको तिमाङ, दानाक्यु पुग्ने गर्थे । पछिल्ला वर्षमा लमजुङबाट सडकमार्ग सहज भएपछि यो मार्ग अहिले चलनचल्तीमा छैन । बस्तीबाट डेढ घण्टा उकालो हिंडेर राइजिङ डाँडा (२३५० मिटर) मा पुग्नासाथै अन्नपूर्ण र लमजुङ हिमालको अवलोकन गर्न पाइन्छ । आसपासमा लालीगुराँस जंगल, हिमताल आफैंमा मोहक लाग्छ । यो बस्तीमा करिब डेढ दर्जन होमस्टे र गेस्टहाउस छन् । बस्तीको पर्यटन प्रवद्र्धन महिलाहरूले धानेका छन् । हरेक शुक्रबार करिब २ सय जोडी बिदा मनाउन सिक्लेस पुग्ने गरेका छन् ।"
तस्बिरजस्तो शोधउपन्यास,"मूलत: कविका रूपमा चिनिएकी सरस्वती प्रतीक्षाको भावात्मक गद्यको नाम हो नथिया । उनको सिर्जनालाई उपन्यास होइन भन्न मुस्किल पर्छ, नयाँ जमानाको महाकाव्य भन्न नसकिने होइन । कविता होइन भन्न कठिन, कथा होइन भन्न झन् कठिन । सरस्वतीका लयबद्ध गद्य र पद्यको आनन्द लिनेहरू धेरै छन् । यो पटक उनी उपन्यासका साथ बजारमा उभिएकी थिइन् । बजारको इज्जत नथियासँग जोडिएका कथा र उपकथाहरू र यसको लयबद्ध शैलीले जोगाइसकेको छ । यो उपन्यासले नथियाको लयलाई नपछ्याएको भए मानवीय आस्थालाई तिलाञ्जली दिएको हो कि जस्तो लाग्ने थियो । सरस्वतीको यो उपन्यास एक हिसाबले धर्मविच्छेद हो र अर्को हिसाबले धर्मको पालना । फूलमाया बादी र फूलमाया बुढाथोकी कुवाको पानीका निम्ति झगडा गर्छन् । कहिलेदेखि सुरु भएको हो यो झगडा ? यसको त इतिहास नै छैन । उत्तेजनाको आगो र प्रेमका स्पर्शहरू एकैसाथ सुरु हुने र सकिने यो कस्तो पेसामा छन् बादीहरू ? सरस्वतीले उपन्यास अनुसन्धानको क्रममा भोगाइको यो असहजतालाई बुझेर पनि अवस्थालाई सम्हाल्न सकेकी छैनन् । उनले भावनाको बाढीबाट जे जे बचाउन सकिन् बचाउन । बेलाबेलामा उनको अनुहार तीक्ष्ण भावनाले निथ्रुक्क देखिन्छ । उपन्यासकारको अनुहारमा यस्तो दृश्य हेर्नु रमाइलो हुँदैन । उहिले द कलगर्ल यस्तै यस्तै अनुसन्धानको एउटा कृति थियो जसमा कथाको चमक थिएन । त्यसमा कथाको भन्दा अनुसन्धानको लोभले लेखकलाई तानेको थियो । सरस्वतीले कथाकारको अस्मिता जोगाएकी छन् ।अब यो नथिया एउटा तस्बिर हो । यो तस्बिरमा सरस्वतीले अलिकति राजनीति गरेकी छन् भनौं कि राजनीतिमा हात हालेकी छन् भनौं । तर, यतिभन्दा हुन्छ, सरस्वतीको यो हस्तक्षेप जायज हो । ससाना परिच्छेदहरूमा बाँडिएका कथा र उपकथाहरू सामलीको अनुहार हुन् । यसलाई नै उपन्यासकार सरस्वतीको राजनीति भनेको हो । यस्ता कथाहरूमा कथाकार र कथावस्तुलाई विभाजित गर्न सकिँदैन । सामली आफ्नो भोको बच्चालाई जुठो दूध खुवाउन चाहँदिन । तर, पैसा ऊ त्यही जुठ्यानबाट कमाउँछे । आठौं रंगमा सामलीको नथिया खुल्छ । के नथिया खोलिनु मुक्ति हो ? काखे बच्चा र लयमा त्यो बच्चाभन्दा फरक नदेखिने मोहम्मद नाम गरेको लोग्ने । यो त सामलीको पुरुषार्थको कथा पनि हो ।नेपालमा पुस्तकको स्वतन्त्र अस्तित्व स्थापित भएको छैन । किताब पढ्ने लोभ पाठकमा पनि उत्तिकै हुनुपर्छ । यो तत्त्व लेखकमा भन्दा बढी नै हुनुपर्दछ पाठकमा । नेपाली जनता देशको परिधिभित्र छिर्न सकेका छैनन् अहिलेसम्म । उनीहरूको कथाले पीडितको रूपमा होइन, नायक र कलाकारका रूपमा जीवन्त हुन पाउनुपर्छ । देशका सामान्य मानिसहरू जसरी संघर्षहरूबाट पन्छाइन्छन्, त्यो दुर्भाग्य हो । जनताले परिवर्तनको आफन्तपन भोग्न नपाएको होइन तर त्यसका लागि कसैले जनताको साथ नै दिएन । आखिर सभ्यता नै मूलभूत कुरा हो । भनौं, आजको लेखन भविष्यमुखी समाजको निर्माणतिर अग्रसर देखिन्छ । साँच्चै हो र ? हो भने, यो नै हामीले खोजेको सृष्टिको आकार हो । त्यहींबाट नियति द्विविधामा पर्छ । सरस्वतीले नथिया ठीक समयमा लेखेकी छन् । नेपाली समाज पछिल्लो तीन दशकदेखि हुँडलिएको छ । त्यसभन्दा अघि पाँच दशकसम्म हुँडलियो । कुलीन र नवकुलीन वर्गका प्रतिनिधिहरू यो हुँडलिएको नेपाली समाजलाई मानिसको मौलिक बासस्थान बन्न नदिन लागेका छन् । तर, परिवर्तन रोकिँदैन । सरस्वतीको नथियाले भोलि कसरी परिवर्तनको बाटो देखाउनेछ ? यो सोचिरहनुपर्ने कुरा रहेन । आफ्नो भाग्यको निर्माण आफैं गर्ने खोजमा रन्थनिएको नेपाली समाज कहाँनिर शान्त होला ? भन्न सकिने अवस्था अहिले पनि आएको छैन । समाज अशान्त छ । तर, साहसबाट चुकेको छैन । साहसबाट चुक्नु भनेको शोक व्यक्त गर्नु होइन । नथियाले नेपाली उपन्यासले अहिले के खोजिरहेको छ ? त्यसको उदाहरण प्रस्तुत गरेको छ । यो अहिलेको आवश्यकता मात्रै होइन ।नथियाका बारेमा सरस्वती भन्छिन्, काव्यिक यथार्थको नजिक नजिक । उनलाई यस्तो पनि लाग्छ नथिया लेखेर उनले राम्ररी नै खतरासँग खेलिन् । अनि, आफू स्वास्नीमान्छे भएको सेन्स पनि उनमा आइरहन्छ । बादीको जीवनलाई मानिसहरूले फोहोरको थुप्रो मानेको जस्तो आडम्बरको आँखाले हेरेका छन् । तर, बादी मानिस हो । नेपाल र भारत सिमानाका शहर बस्तीबाट बग्दैबग्दै अझ ठूला र अझ ठूला शहर आइपुगेका गन्दगीहरू होइनन् । नदी र मानिसका बीचमा व्यतिक्रम भैसकेको छ । बादी कन्या जसरी उमेरको छोटो हदपछि रजस्वला नै नभएर पनि कन्या रहँदिन गंगाको गति र गन्तव्य पनि त्यही हो ।सरस्वतीले खुद्राखुद्रामा आउने अवसरहरूलाई सँगालेर त्यसलाई थोकमा बदल्ने कला सिकेको स्वीकार गरेकी छन् । त्यो कला उनले कीर्तिपुर पढ्दा सिकेकी हुन् । दौडिन पनि कीर्तिपुरमा नै सिकेकी हुन् उनले । सामलीमा सरस्वती आत्मसात् जस्तै छिन् । सरस्वतीको नथिया शोध उपन्यास हो । मैले कतै सुनें मात्र, केही बोलिनँ । कथा त कथा मात्रै हो । यो शोध र कल्पनाको भारी एकै पटक उठाउँछ । तर, त्यसो नहुन पनि सक्छ । मैले अघि उल्लेख गरेको द कल गर्ल बढी शोध थियो कि नथिया छ ? मसँग ठ्याक्कै यसको उत्तर छ : नथिया । नथियामा शोध छ । समाजशास्त्रका धूलौटे सूत्रहरू छैनन् । नथियामा मानिसको उन्मुक्तिको कथा छ । कोठीबाट कोठीबाहिर सडक नियाल्नेको भीड छैन ।नथिया पढ्दै थिएँ । मैले अचानक मुढा, गगनगन्ज र राजापुर सम्झिएँ । यहाँ शहरको छेउमा पोखरी थियो । पोखरीको मध्यभागमा उभिएका महादेवका जुंगा थिए । अचम्म लागेकै हो । पछि पो देखियो । कुनै भक्तले आफनो आँखाको सुविधाजनक उपचारका लागि महादेवलाई गगल्स चढाएछ । नथिया त्यसैगरी विभाजित छ । २७८ पृष्ठहरू अनेकन परिच्छेदहरूमा बाँडिएपछि यस्तै हुन्छ, महादेवलाई गगल्स चढाएजस्तो । सरस्वतीले आफ्ना पाठकलाई त्यसरी नै सम्मान गरेकी छन् । सम्मानको उनको सूत्र पनि सम्मान नै हो । सम्मानको त्यो कडीले नथियाबाट अनावश्यक शब्दका हूलहरू बाहिरिएका छन् ।नथिया मा सरस्वती प्रतीक्षा अलि बढी नै प्रयोगशील देखिएकी छन् । बादीहरूले बोल्ने भाषामा उनले पूरै उपन्यास सकेकी छन् । यो एक समयको फेसन थियो । अहिले यो सामान्य भैसकेको छ र यसमा आकर्षण पनि रहेन । सरस्वतीले आफ्नो उपन्यास मार्फत बादीहरूका लागि एक सेट जीवन खोजेकी छन् । यो त्यति धेरै ठूलो माग होइन । तर, ठूलाबडा वा हुनेखाने वर्गका मानिसहरूमा हिच्किचाहट देखिन्छ । समय ज्यादै कुटिल छ । ल, विचार गरौं : नेपालगन्जका जुंगे महादेवलाई गगल्स लगाइदिएर कोहलपुरदेखि प्रदेश नम्बर ३ को खुलामञ्चसम्म जुलुस निकाल्ने हो भने के हुने होला ?नथियालेखक : सरस्वती प्रतीक्षाप्रकाशक : बुक हिलपृष्ठ : २७८मूल्य : ४२५"
नेताश्रीमतीको कथा,"मान्छेको जीवन सोचजस्तो सहज र सरल छैन । यसको आफ्नै गति छ । जीवनको गतिमा हिँड्न सक्नु नै मान्छेको कुशलता मान्न सकिन्छ । जीवनको गतिमा लय मिलाउन ठूलै संघर्ष आवश्यक पर्छ । यो जीवनका भोगाइहरू लिपिबद्ध भए अरूले पढ्न र जान्न पाउँछन् । त्यो नभए आफू र आफ्ना सन्तानलाई मात्रै थाहा हुन्छ । जीवन संघर्ष हो भन्ने मान्यताका साथ राजनीतिक यात्रामा निस्केकाहरूका लागि पनि त्यो संघर्ष कठिनतम हुन सक्छ । एक सुखका लागि सयौं दु:ख बेहोर्ने पेसा हो राजनीति । त्यही राजनीतिलाई मुख्य काम बनाएर जीवनका उकालीमा वर्षौं खर्चेका कथाहरू आजभोलि प्रशस्त पढ्न पाइन्छ । संघर्षको पछिल्लो सत्यकथा होलालटिनको उज्यालोमा । यो कुनै चर्चित लेखकले लेखेको पुस्तक होइन । सरस्वती ज्ञवाली हाल राजनीतिमा परिचित नाम होइन । तर उनको नाम राजनीतिका चर्चित व्यक्तिसँग जोडिएको छ । विगतको उनको भोगाइ जति पढ्न रोचक छ, त्यति नै त्यो पार गर्न जटिल छ भन्ने देखिन्छ । लालटिनको उज्यालोमा भित्र सुरु भएको यात्रा कहाँसम्म पुगेर टुंगिने हो ? यो उज्यालोको यात्रा हाल झलमल्ल बिजुली बत्तीसम्म पुगेको छ । संघर्षमय जीवनमा भौतिक सुविधाहरू थपिएका छन् । तर, जति भौतिक सुविधा थपिएका छन्, त्यति नै संसार विशाल हुन सकेको छैन लेखकका लागि ।मैले बाध्य भएर सबैका आँखा खोल्न, समाजको आँखामा उज्यालो खोज्न दिउँसै लालटिन बालेँ । जानेर नजानेर मेरो भित्री आत्माले त्यो काम लगायो, लेखकले सुरुमै भनेकी छन् । गुल्मी चौताराको त्यो पहिलो विद्रोही घटना ज्ञवालीले आफ्नो पुस्तकमा सम्झेकी छन् । त्यसअघि उनले पढाइ, इच्छा नभएको विवाद रोक्न घरबाट विद्रोह गरेको थुप्रै उदाहरण यसमा छन् । मदनपोखरा१, पाल्पाबाट सदरमुकाम तानेसन पढ्न र विवाह छल्न घरबाट हिँडेको प्रसंग त्यहाँ छ । त्यसबेलाको समाजलाई चुनौती दिंदै घरबाट हिँड्नु र बाआमाले तय गरेको विवाह नमान्नु ठूलै संघर्ष थियो । त्यो प्रसंगमा उनले सम्झेकी छन्त्यहाँ म एक्लै परेँ, आफ्नो जीवनको सारथि थिएँ, कसरी हिँड्ने आफंै सोच्नु थियो । उनले पढ्नकै लागि तानेसनमा ढाका कारखानामा काम गरेको स्मरण गरेकी छन् । यसरी एउटी छोरी बिस्तारै विद्रोही बन्दै थिइ ।एमाले नेता एवं हाल परराष्ट्रमन्त्री प्रदीप ज्ञवाली उर्फ कमरेड शशि सँग पहिलो भेट हुँदा लेखकको प्रश्न थियो, तपाईं के जागिर गर्नुहुन्छ ? संसार बदल्न हिँडेका कमरेड शशिका लागि यो प्रश्न सायद अनौठो थियो । म केही जागिर गर्दिनँ, भूमिगत भएर हिँडेको छु, विवाहका लागि भएको पहिलो भेटको यस्तो संवादमा प्रेमको कुनै झल्को थिएन ।आफूसँग पहिलो भेट भएपछि नेता ज्ञवालीको भनेको कुरा लेखकले सम्झेकी छन्, जिन्दगीको एउटा अवस्थामा पुगेपछि विवाहको आवश्यकता हुँदोरहेछ । मैले पार्टीमा कुरा राखेको थिएँ । कमरेडहरूले हाम्रो बीचमा विवाह गराउने प्रस्ताव राख्नुभएको छ । यसमा तपाईंको के विचार छ ? विवाह र प्रेम पनि पार्टीको सहमतिमा हुने जमाना थियो त्यो । दुवैबीच कमरेडली सुरुआत पनि त्यही थियो ।सरस्वतीको विवाहको तिथि २०४१ मंसिर १८ गते पार्टीले घोषणा गरेछ, कुनै ज्योतिषले होइन । त्यतिबेला प्रगतिशील विवाह चल्तीको शब्द थियो । मालाअबिर लगाएर जनता र क्रान्तिको नाममा शपथ लिएर विवाह सकियो । विवाह भएको दोस्रो दिन कमरेड शशि (प्रदीप ज्ञवाली) ले सरस्वतीसँग बिदा मागेछन्, म जान्छु है । उनले यसलाई यसरी सम्झेकी छन्, उनी झोला टिपेर यसरी हिँडे, मानौं कुनै बैठकमा आएका थिए, बैठक सकियो र हामीसँग बिदा भए । मानौं विवाह भएकै छैन ।जीवनभर पीडा लिएकी छोरी उनको तीतो भोगाइ हो । पहिलो सन्तानका रूपमा जन्मिएकी छोरी क्षितिजको संसार साँघुरो भएपछि लेखिएको भोगाइ हो यो । प्रदीप र सरस्वतीको पहिलो सन्तान हाल २८ वर्षकी भइन् । छोरीको सम्पूर्ण स्याहार र उनलाई हुर्काउने ध्याउन्नमा रहिन् लेखक । सन्तानको माया कति कति । पहिलो पटक क्षितिजलाई मस्तिष्काघात भएको जानकारी पाएपछि उनको आफ्नो अनुभूति यस्तो छ अस्पतालबाट बाहिर निस्कँदा हाम्रा अगाडि संसारै अँध्यारोजस्तो भएको थियो । कहाँ हामीले जूनेलि रातमा देखेको सपना । कहाँ यतिबेलाको अन्धकार कालरात्रि । कहाँ हामीले परिकल्पना गरेर राखेको परेको उज्यालो क्षितिज । पुस्तकको पृष्ठभागको टिपोटमा यसलाई सुन्दर ढंगले लेखिएको छ, यो पुस्तक यस्ती आमाको कथा हो, जसले आफ्नो पहिलो सन्तानबाट अझैसम्म आमा भन्ने शब्द सुन्न पाएकी छैनन् ।नेता ज्ञवालीको राजनीतिक सरुवाका बेला नवलपरासी, अर्घाखाँची, बुटवलका तीतामीठा क्षण पुस्तकमा समेटिएका छन् । सासू, आमा, ठूली आमालाई सम्झँदै लेखकले श्रीमान् प्रदीपप्रति दर्जनौं गुनासा गरेकी छन् । लेखकको इमानदारी त्यो हो जसले निकटस्थबारे पनि मजैले गुनासा लेख्न सक्छ । राजनीति त्यति सहज र सरल हुँदैन, त्यसको मार घरका सबैले बेहोर्नुपर्छ भन्ने उदाहरणमा यसमा छ । खुसीका क्षणहरू पनि छन् । श्रीमान् सांसद हुँदा र मन्त्री हुँदाका खुशीका कुरा पनि छन् । महत्त्वपूर्ण पदमा श्रीमान् भएका बेला पाएका केही आरोप र गाली पनि पुस्तकमा समेटिएका छन् । पहिलो पटक २०५६ मा गुल्मी२ बाट श्रीमान् (प्रदीप) सांसद भएर सरस्वती काठमाडौं बस्न थालेपछि कार्यकर्ताको पुँजीवादी राजनीतिक चरित्र जान्ने मौका मिलेको उनले खुलाएकी छन् । २०६२०६३ को आन्दोलनपछि पर्यटनमन्त्री भएका बेला उनले कर्मचारीतन्त्रदेखि चाकरीवादसँगै कार्यकर्ताको पाइन छाम्ने मौका पाएको खुलेरै लेखेकी छन् । बुटवलमा जग्गा, भक्तपुर र काठमाडौंमा घर कसरी बन्यो (?), उनले आफ्नो पुस्तकमा स्पष्ट लेखेकी छन् । पुस्तकमा सुखभन्दा दु:खका कथा बढी छन् । श्रीमान् प्रदीप बौद्धिक नेताका रूपमा चिनिने भएकाले यो पुस्तक तयार गर्दा श्रीमान्को लेखन मिसिएको आशंका हुन सक्छ । तर सरस्वतीले सरल भाषामा आफ्ना धेरै कुरा लेखेकी छन् । पुस्तक खासगरी संघर्षरत जो कोही राजनीतिक कार्यकर्ताका लागि प्रेरणा हुन सक्छ । राजनीतिक नेताका श्रीमतीका लागि यो अझ रोचक हुन सक्छ । भाषामा अझै सुधार गर्नुपर्ने प्रशस्त ठाउँ छ । लेखन सिलसिलाबद्ध मिलेको भए अझ राम्रो हुन सक्थ्यो । कृतिका लागि एक गृहणी लेखक बधाईको पात्र छिन् ।लालटिनको उज्यालोमालेखक : सरस्वती ज्ञवालीप्रकाशक : अक्षर क्रियसन नेपालमूल्य : रू ३२०"
नेपाली साहित्यको बजार कारुणिक छ,"सिक्किमकै परिचित तपाईंको प्रकाशनगृहमा नेपाली वा भारतीय नेपाली स्रष्टा भनेर कत्तिको विभेद छ ? स्रष्टा र सिर्जनाका हकमा यो विभेद गरिएको छैन । आईबी राई, अगमसिंह गिरी, पारिजात वा भीमनिधि तिवारीलाई एकै पंक्तिमा राखेर छापेका छौं । अहिले भने नयाँ पुस्ताका स्रष्टाहरूलाई पनि समेटेर लैजान आह्वान गरेका छौं ।नेपाली पाठकको जमात अथवा किताबको बजार कस्तो छ ? उता किताबको छापिने प्रति कति हो ? खासै उत्साहित पार्ने माहोल छैन, नेपाली पाठक र पुस्तकको बजार खोज्दै हिँड्नुपर्ने अवस्थामा छ । लेखक भएरै, किताब छापेर वा बेचेरै जीविकोपार्जन हुन सकेको अवस्था छैन । बढीमा ५ हजार प्रति किताब छापियो भने ठूलो कुरा हुन्छ । फेरि कस्तो अनौठो छ भने आर्थिक रूपमा समृद्ध निकै थोरै व्यक्तिले मात्रै साहित्य क्षेत्रमा हात हालेका छन्, विशेषगरी नेपाली भाषासाहित्यको स्थिति बजारका आधारमा कारुणिक नै छ । नेपालबाट छापिने र पढ्न चाहेका नेपाली पुस्तकहरू भारतीय सहरहरूमा उपलब्ध हुन सकेको छ र ? हो, यो प्रत्यक्ष सम्पर्कबाटै हो । कहीं कतै नेपाली पुस्तक किन्न वा मगाएर पढ्न सम्भव छैन । पहिले साझा प्रकाशनको सिलिगुढी वा दार्जिलिङ सम्पर्कबाट पनि नेपाली पुस्तक पाइन्थ्यो । उता पाठ्यक्रममा देवकोटा, भानुभक्त, लेखनाथ अथवा गुरुप्रसादहरू जे जति पढ्योपढ्यो । पछि आफ्नो रुचि र चासोअनुसार आफैं खोज्दै पढ्दै गर्ने हो । अरू उपाय छैन । पहिला गान्तोकतिर हिमाल, मूल्यांकन जस्ता पत्रिकाहरू यताबाट जान्थे । अहिले त त्यही पनि बन्द छ ।दोहोरो पुस्तक बिक्री केन्द्र खोल्ने वा पुस्तकालय सञ्चालन गर्ने र नेपाली पुस्तकको बजार खोज्ने कुरामा किन तदारुकता नभएको हो ? संस्थाहरूबीचमा आदानप्रदान वा आपसी साहित्यिक गतिविधि त भएकै हुन्छन् । तर, अचम्म लाग्ने कुरा हामी साहित्यिक वर्गले आआफ्ना झोलामा हालेर पुस्तक ल्याउनेलैजाने उपायबाहेक संयन्त्रगत केही गर्न सकिएको छैन । तर, यो पुस्तक आदानप्रदान वा बजारको कुरा संस्था अथवा राज्यको तहमा होइन, सरकारको तहमा हुनुपर्छ भन्ने लाग्छ । नेपाली पुस्तक, पत्रिका किन आदानप्रदान हुन सकिरहेको छैन, यो हामीले मात्रै बहस गरेर टुङ्गिने विषय होइन ।भाषा, साहित्य, संस्कृतिको समानता रहेको नेपाल भूमिमा आएपिच्छे के अनुभव हुन्छ ? यता आएपिच्छे र यताको साहित्यिक माहोल देख्ता एकदमै ऊर्जा अनुभव हुन्छ । देखिने गरी उपलब्धि खासै केही नभए पनि यता कवि, लेखक र स्रष्टाहरू उत्साहित बनिरहेकै देख्ता एकदमै आनन्द लाग्छ । त्यही ऊर्जा लिएर म फर्कन्छु । अनेक विचार, सिर्जना र शैलीको उर्वरा भूमिमा यता आएजस्तो लाग्छ । जातीय संस्कृति र पहिचानले पनि यहाँ राम्रोसँग ठाउँ पाएको स्थिति छ । हामीकहाँ भने जातीयता को सरोकार आइसकेको छैन । बरु हामी भने नेपाली भाषा, नेपाली संस्कृति वा लेखन भनेर समष्टिमा चिनिन चाहेका छौं । भारतीय संविधानमा नेपाली भाषाले मान्यता पाएको स्थितिलाई निकै उल्लेख्य मानिएको थियो । साहित्य अकादमीजस्तो संस्थाले नेपालीभाषी लेखक, पुस्तकलाई पनि सम्मानपुरस्कार दिन थालेको अवस्थालाई अहिले आएर दिनका लागि दिइएको भनिन्छ नि ? हो, यो बडो जटिल स्थिति छ । साहित्य अकादमीले नेपाली लेखकभाषालाई समेत ठाउँ दिएको अवस्था विशेष छ । तर, यो ठाउँ दिनकै लागि दिइएको हो कि जस्तो पनि देखिन्छ । कस्तो स्थिति छ भने कति वर्षसम्म विकसित भाषाका तर्फबाट पनि अकादमीको सम्मानपुरस्कार निकै वर्षसम्म नपाएको स्थिति छ । तर, नेपाली भाषाकै लेखकपुस्तक भने हरेक वर्ष पुरस्कृत भएका छन् । अब यी पुस्तकलेखकको स्तरको कुरा गर्ने हो भने कहिलेकाहीं भने लाजमर्दो हुन्छ । यो स्थितिलाई के भन्ने ?भारतमा हिमाञ्चलदेखि उत्तराखण्डसम्म, असामदेखि मेघालय, नागाल्यान्ड र सिक्किमसम्म नेपालीभाषी छन् । तर किन भाषासाहित्यको केन्द्रमा भने दार्जिलिङलाई लिने गरिएको हो ? हो, लामो समयदेखि दार्जिलिङ भाषा, साहित्य, लेखन, भाषिक आन्दोलन र गोर्खाल्यान्डको अभियानसम्म केन्द्रमा थियो । अझै पनि प्रकारान्तरले दार्जिलिङकै नाम लिइन्छ । तर, संविधानमा नेपाली भाषाको मान्यताको चरणदेखि भने सिक्किम केन्द्रमा रहेको छ । साहित्यिक उपस्थिति र गतिविधिका हिसाबमा भने अहिले सिक्किम केन्द्रमा छ । नेपाली साहित्यमा तपाईंलाई मन पर्ने स्रष्टाहरू ? स्वभावत: आईबी राई, इन्द्र सुन्दास, अगमसिंह गिरी, हरिभक्त कटुवाल आदि पढेर म हुर्किएको हुँ । नेपालको भानुभक्त, देवकोटा, लेखनाथहरू नै हो । यस्तै, अघिल्लो पुस्ताकै भूपि शेरचन, पारिजात नै हो । कविहरूमा बैरागी काइँलादेखि श्यामल हुँदै श्रवण मुकारुङ, भुपिन व्याकुलसम्म मन परेको छ । उताको कुरा गर्ने हो भने कवितागजल लेख्नेहरूको संख्या एकदमै बढेको छ । त्यो कति स्थिर र कति अर्थपूर्ण हो, भन्न मुस्किल छ ।यो राजनीतिक सरोकार पनि हुन सक्छ । तर, दार्जिलिङमा उठिरहने गोर्खाल्यान्डको आन्दोलनमा सिक्किम वा अरू भारतीय नेपालीभाषी तप्काको किन समर्थन आउन सकिरहेको छैन ? त्यसो होइन । यो काठमाडौंको नजरियाबाट हेरेर र बुझेर गरिएको प्रश्न हो । प्रथमत: सिक्किम संघीय गणराज्य मुलुकको एउटा राज्य हो, दार्जिलिङ भनेको पश्चिम बंगालभित्रको एउटा टेरिटोरी हो । तर, ख्याल गर्नैपर्छ गोर्खाल्यान्ड दार्जिलिङ मात्रैको आन्दोलन होइन । यो त समग्र भारतीय नेपालीभाषीहरूको आन्दोलन हो, पहिचानको आन्दोलन हो । भोलि राज्य भएकै खण्डमा पनि दार्जिलिङकै भूभागमा त्यो उभिने हो तर, समर्थन सबै नेपालीभाषीको छ । त्यसमा पनि सिक्किम राज्यले आफ्नो विधानसभाबाट गोर्खाल्यान्ड राज्यको माग र आन्दोलन संवैधानिक छ भनेर निर्णय पारित गर्दै केन्द्र सरकारमा पठाइसकेका हौं । यो पहिचानको आन्दोलन किन सफल भएन, कसरी भएन भन्ने कुरा अर्कै बहसको विषय हुन सक्छ । आन्दोलनको नेतृत्वमा, शैलीमा कहींकतै चुक छ कि त्यो मूल्यांकन गर्ने बेला आएको छ ।"
म बलात्कृत पुरुष,"एक पटक क्याम्ब्रिजको ब्राटल थिएटर (मासाचुसेट्स) मा भएको एक हस्ताक्षर समारोहमा एक महिला म भएतिर आइन् र उपन्यास लेखेकोमा धन्यवाद भनिन् । उनले उपन्यासको एक पात्र बेलीबारेमा प्रशंसा गरेकी थिइन् । उपन्यासकी बेली एक डोमिनिकन आमा थिइन् जसले जीवनभर यौन दुव्र्यवहार भोगिरहिन् ।मेरो जीवन पनि बेलीको जस्तै थियो, ती महिलाले भनिन् । र, एक्कासि रुन थालिन् । उनी मलाई अरू कुरा भन्न चाहन्थिन् तर उनी नि:शब्द भइन् र गइन् । मैले उनलाई रोक्न सक्थें । मैले उनलाई भन्न सक्थें, मेरो जीवनमा पनि त्यस्तै भएको थियो । यो पनि भन्न सक्थें म पनि बलात्कृत भएको थिएँ ।तर, ममा त्यो हिम्मत थिएन । म लाइनमा रहेको अर्को व्यक्तितिर फर्किएँ र मुस्कुराएँ ।भावानुवाद : विजयराज"
वर्षका तीन चेहरा,"वर्ष २०७४ को पहिलो दिन घामपानी, राधे र लभ लभ लभ प्रदर्शन भए । अन्तिम दिनचाहिँ लिलीबिली र नेप्टे । यसबीचमा करिब ८० फिल्म आए । झन्डै ८० प्रतिशत फिल्महरू गोलखाँडी गए, सदाझैं । बक्स अफिस प्रणाली छैन । निर्माता, वितरकको ओठे हिसाब पत्याउनुपर्ने बाध्यताले निरन्तरता पाइरह्यो । छक्कापञ्जा २, शत्रुगते, दुई रुपियाँ, म यस्तो गीत गाउँछु, ए मेरो हजुर २ लगायतका सीमित फिल्मले मुनाफा कमाए । लभस्टोरी, मसला र कमेडी फिल्मको दबदबा रह्यो । त्यसो त देश खोज्दै जाँदा, नाका, लालपुर्जालगायतका फिल्ममा केही नयाँ प्रयोग नभएको होइन ।चकलेटी अनुहारहरू अनमोल केसी, प्रदीप खड्का, सलिनमान बनिया र पल शाहले बिग बजेटका फिल्म खेले तर खास कमाल देखाउन सकेनन् । दीपकराज गिरीले बक्स अफिस हेजिमोनी कायम राखे, छक्कापञ्जा २ र शत्रुगतेबाट । तर अनमोल ग्याङ र गिरीका फिल्म अनि उनीहरूको चरित्रअभिनयले सिनेमालाई कलात्मक उत्पादन मान्ने समूहलाई रिझाउन सकेन । सिनेमा व्यापार मात्र हो वा यसको समाजप्रति दायित्व पनि हुन्छ भन्ने बहस अझ घनीभूत भयो । यही पछिल्लो गोरेटोमा केही अभिनेताहरूले प्रत्यक्षअप्रत्यक्ष मलजल गरे । यस्तै नेपाली फिल्मको गुणात्मक विस्तारका लागि लागिपरेका तीन अभिनेताहरूको चर्चा गरिएको छ । जो बितेको वर्ष कथावस्तु, चरित्र छनोट र अभिनय कौशलका आधारमा अगाडि रहे । दयाहाङ राईगत वर्ष दयाहाङ अभिनीत पाँच फिल्म प्रदर्शन भए, तान्द्रो, घामपानी, मिस्टर झोले, कान्छी र नेप्टे । तान्द्रोबाहेक तीन फिल्म व्यावसायिक रूपमा औसतभन्दा माथि रहे । नेप्टेको रिजल्ट आउन बाँकी छ । तान्द्रोमा प्रचुर अभिनय क्षमता पस्कन पाए । त्यसैले नि:सन्देह दयाहाङ अभिनेताको सूचीमा अग्रपंक्तिमा छन् । निर्देशक तथा पटकथाकार कुमार भट्टराईको बुझाइमा दयाहाङले आर्ट र कमर्सियल फिल्मको सन्तुलन मिलाइरहेका छन् । भट्टराई भन्छन्, सिनेमालाई बौद्धिक खुराक मान्ने दर्शकका लागि दयाहाङले तान्द्रो दिए । घामपानी र मिस्टर झोलेमा रमाइलोसँगै केही सवाल मुखरित गरिएको छ । अनि मूलधारका दर्शकका लागि कान्छी छँदै थियो । निर्देशकअभिनेता अनुप बरालचाहिं तान्द्रोको अलग चरित्रकरणको प्रशंसा गर्छन् । दयाहाङका गुरुसमेत रहेका बराल भन्छन्, उनी उस्तै लाग्ने भूमिकामा खुम्चिँदै गएका थिए तर तान्द्रोमा गम्भीर चरित्रको मनोविज्ञानमा खेल्ने प्रयास गरेका छन् । तान्द्रोमा घाइते माओवादी छापामार बने । घामपानीमा बाहुनी केटीलाई मन पराउने तामाङ मास्टर । मिस्टर झोलेमा सेक्युरिटी गार्ड अनि कान्छीमा ग्रामीण भेगको नाटकघरमा । जब समाजमा समावेशीको मुद्दा पेचिलो भयो, सिनेमामा दयाहाङको उदय भयो । त्यसैले उनका फिल्म र चरित्रमा सामाजिक न्याय, समानता र समावेशिता सवाल कहीं न कहीं आएकै हुन्छन् । मूलधारको कथ्य संरचनामा यसलाई दयाहाङको दरिलो योगदान मान्नुपर्छ । उनका सिनेमामा हामीले जानेको, देखेभोकेकै कुरा आउँछन् । समाजबाट पर भागेका हुँदैनन् । झर्रो लाग्छ । ताजापन आभास हुन्छ । त्यसैले कति फिल्मले मनग्य व्यापार नगर्दा पनि दयाहाङको क्रेज ओरालो लागिहाल्दैन । एकै वर्ष पूरापूर मसलेदार कान्छी र गम्भीर प्रकृतिको तान्द्रो खेल्नु नै दयाहाङको अब्बलताको मानक हो । लाग्छ, हरेक वर्गसमूहका दर्शकलाई रिझाउन पोख्त हुँदै छन् । दयाहाङकै शब्दमा एउटा अभिनेताले वर्षमा एउटा उत्कृष्ट फिल्म दिन सक्छ, त्यो कोटा तान्द्रोले पूरा गरिदियो । घामपानी पनि उनलाई राम्रो लागेको रहेछ । यस वर्षको ब्याकअप हो, नीरफूल । उनी आफैंले आफूलाई नम्बरिङ गर्न चाहेनन् । त्यसो भए उनलाई अर्को कुन अभिनेता उत्कृष्ट लाग्यो त ? भन्छन्, मलाईचाहिं विपिन कार्की मन पर्यो । अनुपम शर्माअनुपमको वास्तविक जीवनको हुलिया हेर्दा लाग्छ, सहरको भागदौडमा निसासिरहेको र आफ्नो अपेक्षा पूरा गर्न नसकेको निराश युवा हो । जो समाजबाट भाग्न चाहेको वा समयभन्दा अलि परको जस्तो लाग्छ । अनुपमले यही निराशा रूपान्तरित गरेका छन्, बितेको वर्ष रिलिज भएका उनका दुई फिल्म ग्याङस्टार ब्लुज र गाँजाबाजामा । ग्याङस्टार ब्लुज नेपालगन्जको कथा हो । त्यही सहरको एउटा सन्की र महत्त्वाकांक्षी केटा हुन्छन्, अनुपम । राजनीति र सामाजिक कारणले आफ्नो अपेक्षा नभएपछि कालान्तरमा ऊ अपराधतिर मोडिन्छ । सतहमा यस्तो देखिए पनि, खासमा त्यस्ता पात्रले भडास पोखिरहेका हुन्छन् । कान नसुन्नेलाई सुनाउन बम पड्काएजस्तै । अनुपमले यही कोणबाट चरित्र निर्माण गरेका छन्, सोही कारण भिलेन भईकन पनि उनको उपस्थिति विशिष्ट छ । गाँजाबाजामा पश्चिमेली हावाले छोएको तर आफ्नो यथार्थलाई स्विकार्न नसकेको नयाँ पुस्ताको प्रतिनिधित्व पात्र हुन्, अनुपम । जसले वास्तविक समयबाट बाहिर आउन गाँजाको सहारा लिन्छ । दुवै फिल्म हेरेका निर्देशक भट्टराई भन्छन्, अनुपमले अभिनय गरिरहेको छ कि त्यही पात्र नै अनुपम हो, छुट्यान मुस्किल पर्छ । ऊ र उसको चरित्र पानीमा चिनी घोलिएजस्तै घोलिन्छ । उस्तै प्रकृतिको चरित्रलाई पनि भिन्न सेड्स दिन सक्ने क्षमता राख्छन् अनुपम ।नेपाली फिल्म लामो समय राजेश हमालको ह्याङ्ओभर बाट गुज्रियो । दयाहाङ र सौगात मल्लको प्रवेशसँगै हमाल बासी भए । पाँच वर्षकै अन्तरालमा दयाहाङ र सौगात नै बासी हुने आवाज उठ्न थालेको छ । यस्तो बेला अनुपमलाई पृथक् र ताजा अनुहार मान्न सकिन्छ । विडम्बना हामीकहाँ अझ पनि अनुहार हेरेर फिल्म लेखिन्छ, जसमा अनुपम पर्दैनन् । अरूलाई लेखिएको वा सहायक भूमिका पाउँछन् । तैपनि म्याजिक गरिदिन्छन् । उनकै लागि लेख्ने हो भने त्यो पात्र कति बुलन्द बनाउलान् ? त्यसो त, अनुपम अभिनय मात्र गर्दैनन् । गीत गाउँछन्, बाजा बजाउँछन्, कविता लेख्छन्, । थिएटर गर्छन् । लामो समयको साधना छ । मनमौजी जीवनशैली छ । यिनै कुराको सम्मिश्रणले पनि हुनुपर्छ, उनको अभिनय स्वाभाविक लाग्छ । तर उनी यतिबेला फिल्म खेल्ने मुडमा छैनन् रे । भन्छन्, आजकल तबला बजाउन मस्त छु । भोलि जोस चल्यो भने फिल्म खेल्छु पनि । आफ्नो अभिनय उनलाई चित्त बुझ्दैन । वर्षभरिमा अरू कुनै नेपाली अभिनेताको फिल्म हेरेका रहेनछन् । हाँस्दै भन्छन्, त्यसैले अरूले कस्तो काम गर्छन्, त्यो पनि थाहा छैन । विपिन कार्कीविपिन छड्केबाट चिनिए । पशुपतिप्रसादको भस्मे डनले अब्बल अभिनेताको सर्टिफिकेट दियो । जात्राले उनी एक्लै फिल्मलाई होल्ड गर्न सक्छन्, सहायक पात्रमा सीमित हुनु पर्दैन भन्ने देखायो । यहाँसम्म आइपुग्दा एउटा यस्तो जमात तयार भयो, जो विपिनकै फिल्म कुरेर बसे । गत वर्ष उनी अभिनीत लालपुर्जा र नाका प्रदर्शन भए । यी फिल्मले त्यो तिर्सना पूर्णत: नमेटे पनि छिपछिपेचाहिँ बनायो । कम्तीमा दुवै फिल्ममा अलग देखिने प्रयास गरे । लालपुर्जा फिल्म र विपिनको चरित्र एउटा प्रयोग थियो । मन्द बुद्धि र सम्पत्तिका लागि लफडा गर्ने पात्रका रूपमा विपिनले नयाँ अवतार धारण गरे । यही फिल्ममा सौगात मल्ल पनि थिए तर तुलनात्मक रूपमा विपिनको चरित्रलाई आत्मसात् गरियो । फिल्म व्यावसायिक रूपमा सफल भएन । र, पनि अभिनेताको रूपमा विपिनले आफूलाई एक्स्प्लोर गर्न पाए । उनी नाकामा अघोर सन्काहा र धोकेबाज भूमिकामा देखिए, जो नेपालतिब्बत नाकामा आफ्नो आतंक विस्तार गर्दै छ । हुलिया, बोल्ने शैली, हाउभाउबाट भूमिकालाई जीवन्त बनाइदिए । पात्रको अनुसन्धान र व्याख्या गर्ने अनि फरक ढंगले प्रस्तुत गर्ने कौशल छ उनीसँग । पैसाकै लागि ह्वारह्वार्ती फिल्म खेलेका छैनन् । फिल्म छान्ने मामलामा बडो सतर्क हुन्छन् । खासगरी डार्कसोसल ह्युमरमा विपिन पोख्त मानिन्छन् । हरेक फिल्ममा स्क्रिन टाइम लम्बिएको छ । चरित्रको भार बढेको छ । उनको अपेक्षा चुलिँदै गएको छ, फिल्ममेकरबाट मात्र होइन, दर्शककै तहबाट । जसका लागि उनले चखें प्रवृत्तिका पात्रबाट बच्नुपर्छ । अनुप बराल भन्छन्, लालपुर्जा मलाई मन परेन । नाकामा चरित्रकरणको नाममा मिमिक्रि लाई प्रश्रय दिएझैं लाग्यो । त्यति हुँदाहँुदै चरित्रको विविधता खोज्नु प्रशंसनीय हो । उनले आवाजमा पनि काम गर्ने प्रयास गरेका छन् । विपिनलाई कर्मसियल वा सकारात्मक प्रतिक्रिया पाउने कस्तो फिल्म गर्ने, द्विविधा रहेछ । भन्छन्, त्यसैले धेरै फिल्म गरेर चित्त नबुझाउनुभन्दा थोरै गरेर मज्जा लिइरहेको छु । उनको नजरमा गत वर्ष रिलिज भएका फिल्मका अभिनेतामध्ये अनुपम शर्मा उत्कृष्ट हुन् । गाँजाबाजा हेरेपछि उनलाई लागेछ, अनुपमले अभिनयलाई साँच्चै गम्भीर रूपमा लिएका छन् ।"
