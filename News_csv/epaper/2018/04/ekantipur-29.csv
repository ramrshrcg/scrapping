शीर्षक,विवरण
चौतर्फी सिन्डिकेट,"काठमाडांै अत्यावश्यक वस्तु तथा सेवामा व्यवसायीले चौतर्फी सिन्डिकेट लादेका छन् । सार्वजनिक यातायात, ढुवानी, पेट्रोलियम, खाद्यान्न, बैंक, ट्याक्सी, शिक्षा, स्वास्थ्य, क्रसर, तरकारीलगायत क्षेत्रमा लामो समयदेखि निर्वाध रूपमा सिन्डिकेट चलिरहेको हो ।यातायात सिन्डिकेटविरुद्ध सरकार कडा रूपमा प्रस्तुत भए पनि अरू क्षेत्रको सिन्डिकेट रोक्न कदम चालेको छैन । कार्टेलिङ र बिचौलियाकै कारण सबै क्षेत्रमा उपभोक्ताले वास्तविकभन्दा धेरै मूल्य तिर्नुपरिरहेको छ । वस्तु तथा सेवा प्रवद्र्धनका लागि बनेकै संघबाट कार्टेलिङ र ठगी सुरु हुन्छ । आफू काम नगर्ने, अन्यलाई पनि काम गर्न नदिने प्रवृत्ति फस्टाउँदै गएको छ, उपभोक्ता हित संरक्षण मञ्चका अध्यक्ष ज्योति बानियाँले भने, केही सिन्डिकेट सरकार आफैँले पनि लादिरहेको छ । मिलेमतोमा भाउ निर्धारण भइरहेको छ ।संविधानको धारा ५१ (घ) ७ मा कालोबजारी, एकाधिकार, कृत्रिम अभाव र प्रतिस्पर्धा नियन्त्रणजस्ता कार्य अन्त्य गर्दै राष्ट्रिय अर्थतन्त्रलाई प्रतिस्पर्धी बनाएर व्यापारिक स्वच्छता र अनुशासन कायम गरी उपभोक्ताको हित संरक्षण गर्ने उल्लेख छ । उपभोक्ता संरक्षण ऐन २०५४, प्रतिस्पर्धा प्रवद्र्धन तथा बजार संरक्षण ऐन २०६३, आवश्यक पदार्थ नियन्त्रण (अधिकार) ऐन २०१७, कालोबजारी तथा केही सामाजिक अपराध तथा सजाय ऐन २०३२ लगायत ऐनले समेत सिन्डिकेट र कार्टेलिङलाई दण्डनीय मानेको छ ।कालाबजारी, एकाधिकार, कृत्रिम अभाव सिर्जना गर्नेविरुद्ध संविधानको धारा र ऐनमै दण्डको व्यवस्था गरिएकाले सिन्डिकेट र कार्टेलिङ भइरहेका सबै क्षेत्रमा सरकार कडा रूपमा प्रस्तुत हुनुपर्ने उपभोक्ता अधिकारकर्मीको भनाइ छ । लाभका लागि व्यवसायीका अनैतिक धन्दालाई उक्साउने काम निजामती प्रशासनका जिम्मेवार अधिकारीले गर्दै आएका छन् । यसमा उनीहरूले राजनीतिक नेतृत्वलाई पनि साथ लिएका छन्, राष्ट्रिय उपभोक्ता मञ्चका अध्यक्ष प्रेमलाल महर्जनले भने, कार्टेलिङसिन्डिकेट अन्त्य गर्न दण्डजरिवाना गरेर मात्रै हँुदैन, हरेक कुरालाई पूर्ण खुला बजारमा लैजानुपर्छ ।यातायात सिन्डिकेटसार्वजनिक यातायातका साधन सञ्चालनमा मात्रै होइन, सिट संख्या र भाडामा पनि कार्टेलिङ भएको छ । १२ सिटे सार्वजनिक सवारीमा कोचाकोच गरी २०२५ जना यात्रु चढाइएको हुन्छ । १८ सिटे बसमा ३५ जनाभन्दा बढी यात्रु कोचिन्छ । सिट संख्याभन्दा अत्यधिक यात्रु राख्दा दुर्घटना हुने जानकारहरू बताउँछन् । सरकारले यातायातमा किलोमिटरअनुसार भाडा निर्धारण गरे पनि यात्रु बढी मूल्य तिर्न बाध्य छन् । १२१३ रुपैयाँ लिनुपर्नेमा १५ रुपैयाँ र १७ रुपैयाँ लिनुपर्नेमा २० रुपैयाँसम्म असुल्ने गरिएको छ, बजार अनुगमन तथा नियन्त्रण गर्न जिम्मा पाएका आपूर्ति व्यवस्थापन तथा उपभोक्ता हित संरक्षण विभागका अनुगमन अधिकृत दीपक पोखरेलले भने, ट्राफिकको सहयोगमा अनुगमनस्थलमै गाडी चालकलाई चिट काट्ने गरे पनि बढी भाडा लिने प्रवृत्ति घटेको छैन । यातायात व्यवस्था विभागका महानिर्देशक रूपनारायण भट्टराईले भने बढी सिट भएका र मनोमानी भाडा लिनेलाई कारबाही गरिएको दाबी गरे ।देशभरकै ट्राफिक प्रहरीलाई कारबाही गर्न भनेका छौं । बढी भाडा लिँदा पाँच हजार जरिवाना, बढी सिट संख्या राखे कानुनअनुसार कारबाही र जरिवाना हुन्छ, उनले भने, जरिवाना ट्राफिकले गर्ने हो ।इन्धन तथा ग्यासट्यांकर व्यवसायीले कार्टेलिङलाई असर नपरोस् भनेर नयाँ ट्यांकरलाई प्रवेश गर्न दिँदैनन् । जसको होल्डमा धेरै ट्यांकर छ, उसैले एकदुई सयवटा ट्यांकर सञ्चालन गर्दै आएका छन् । अन्यलाई प्रवेश रोक गर्न एसोसिएसन नै खडा गरिएको मञ्चका अध्यक्ष महर्जनले बताए । चालकले अमलेखगन्जस्थित डिपोमा ५० रुपैयाँ पर्ने सिल किनेर ट्यांकरमा लक गरेका हुन्छन् । बीचमा सिल तोडेर इन्धन अनियमितता गरी पुन: लक गरिन्छ । त्यसलाई नियन्त्रण गर्न आयल निगमले लकिङ प्रणाली सुचारु गरेपछि झापा, चारआलीका चालकले विरोध जनाए । विरोधस्वरूप उनीहरूले केही दिन ढुवानी नै बन्द गरे । निगमले तीन नाकामा लकिङ सुरु गरे पनि मुख्य नाका रक्सौलअमलेखगन्जमा भने लकिङ प्रणाली सुरु गर्न सकेको छैन ।निगमका निमित्त कार्यकारी निर्देशक सुशील भट्टराईले रक्सौलका लागि ताला तयार भइरहेकाले छिट्टै सुरु गर्ने बताए । झापाको चारआलीबाट सुरु गरेका छौं, उनले भने, रक्सौलअमलेखगन्जम पनि छिट्टै सुचारु गर्छौं । ग्यास उद्योगमा पनि उस्तै समस्या छ । मुलुकभरि ५३ वटा ग्यास उद्योग भए पनि शाखासहित ८३ वटा दर्ता भएका छन् । ग्यास उद्योगमा शाखा भन्ने हुँदैन । ब्रान्ड एउटै राखे पनि कानुनत: शाखा उद्योग चलाउन पाइँदैन । तर, नयाँ उद्योग आउन नदिन संघका अधिकारीले धमाधम शाखा विस्तार गर्दै आएका छन् ।बैंकिङ क्षेत्रएनआईसी एसिया बैंकले निक्षेपकर्तालाई ब्याज बढाउन र ऋण घटाउन प्रस्ताव गर्दा बैंकर्स संघ नै विरोधमा उत्रिएको थियो । एनआईसी एसियाले मुद्दती निक्षेपमा १२ र बचतमा १० प्रतिशत ब्याजदर प्रस्ताव गरेसँगै संघमा आबद्ध २७ बैंकले घटाउनबढाउन पाइँदैन भनेर अडान लिए । ब्याजदरको सीमा नाघेको भन्दै एनआईसीसँग अन्तर बैंक कारोबार नै रोकियो । विवाद साम्य भए पनि खुला अर्थतन्त्रमा, त्यो पनि ब्याजदरमा बैंकहरूको सिन्डिकेट नै भएको जानकारहरू बताउँछन् ।स्वास्थ्य क्षेत्रनेपालमा सञ्चालित निजी अस्पतालले स्वास्थ्य सेवा कर र भ्याटमध्ये एउटा शीर्षकमा मात्रै बिरामीसँग कर असुल गर्न पाउँछन् । यसबाहेक बिरामीबाट कुनै पनि सेवा शुल्क लिन पाउने व्यवस्था कानुनमा छैन । तर, अस्पतालले विभिन्न शीर्षकमा शुल्क उठाउँदै आएको सरकारी अनुगमनबाट पुष्टि भएको छ । ठोस रूपमा कारबाही भने कसैलाई भएको छैन ।निजी अस्पतालमा बेड नपाउने अवस्था भए पनि विभिन्न शीर्षकमा शुल्क लिएको गुनासो छ । स्वास्थ्य मन्त्रालयअन्तर्गत रहेको शुल्क निर्धारण समितिले मूल्य नतोक्दा निजी अस्पताल, फार्मेसी, क्लिनिकले मनोमानी रूपमा बिरामीसँग चर्को उपचार शुल्क असुल्दै आएका छन् । उनीहरूले सामान्य र डिलक्स बेड चार्ज भन्दै एकै शीर्षकमा दुई पटक, गेटपास चार्ज, अपरेसन चार्ज, प्रक्रिया चार्ज, प्रिएनेक्स चार्ज तथा बिरामी कुरुवालगायत शीर्षकबाट असुल्दै आएको फेला परेको छ । एकै प्रकृतिका शुल्क भए पनि फरकफरक शीर्षक राखेर उपभोक्तालाई मारमा पारेको ठहर आपूर्ति विभागको छ । चार वर्षपछि समितिको बैठक फागुनमा बसे पनि मूल्य निर्धारण गर्न सकेन । स्वास्थ्य सचिव डा पुष्पा चौधरीको अध्यक्षतामा फागुनमा बसेको बैठकले मूल्य निर्धारण गर्न डा भोलाराम श्रेष्ठको संयोजकत्वमा निजी अस्पतालका प्रतिनिधिसहित कार्यदल गठन गरेको थियो । कार्यदललाई कम्तीमा एक महिनाभित्र चिकित्सा संस्थाले लिने शुल्कको मापदण्ड तयार पार्न कार्यादेश दिइएको थियो । तर, दुई महिना बित्दा पनि कार्यदलले उपचार शुल्क निर्धारण गर्न नसक्दा बिरामी चर्को शुल्क तिर्न बाध्य छन् । शिक्षास्कुलहरूले वार्षिक शुल्क, भर्ना फि, मासिक शुल्क, किताब, पोसाकलगायतमा सिन्डिकेटकार्टेलिङ गरिरहेको सरोकारवाला बताउँछन् । संस्थागत विद्यालय शुल्क निर्धारण मापदण्ड निर्देशिका २०७२ ले विद्यालयमा संकलन गरिने शुल्कको शीर्षकलाई सीमांकन गरी अधिकतम शुल्कको दायरा तोकेको छ । मासिक पढाइ शुल्क शीर्षकअन्तर्गत कक्षाकोठामा पठनपाठन, शैक्षिक कार्य सञ्चालन, शिक्षक एवं कर्मचारीको तलबभत्तालगायत पर्छ । मासिक पढाइ शुल्क राखेपछि माथि उल्लेखित अन्य शीर्षकबाट विद्यालयले रकम असुल्न पाउँदैन । वार्षिक शुल्कभित्र खेलकुद, अतिरिक्त क्रियाकलाप, प्रयोगशाला, विद्यालय भवन मर्मत, पुस्तकालय र प्राथमिक उपचार पर्छ । वार्षिक शुल्क राखेपछि अन्य शीर्षक राखेर रकम असुल्न पाइँदैन । तर स्कुलहरूले प्राथमिक उपचार, मर्मत सम्भार, आवास शुल्क, अतिरिक्त क्रियाकलाप, स्थानान्तरण प्रमाणपत्र, अन्य क्रियाकलाप लगायत शीर्षकमा रकम असुल्दै आएको आपूर्ति विभागले एक महिनाअघि गरेको अनुगमनबाट पुष्टि भएको छ । स्कुलहरूले छात्रवृत्ति दिएको भन्दै शुल्क असुलेका छन् तर शुल्क लिएबापत पर्याप्त मात्रामा सुविधा दिएका छैनन् । केहीले १० प्रतिशत छात्रवृत्तिसमेत दिएका छैनन् । शिक्षा दिने नाममा ठगीधन्दा भएको उपभोक्ताकर्मी बताउँछन् । तरकारीमा तथा खाद्यान्नअत्यावश्यक वस्तु मानिने तरकारी तथा खाद्यान्न आपूर्तिमा समेत सिन्डिकेट मौलाएको छ । तरकारी आपूर्तिक्रममा बिचौलियाको ठूलो चलखेल छ । बिनाबिचौलिया किसानले बजारमा तरकारी ल्याउन सक्दैनन् । एक महिनाअघि आपूर्ति विभागले तयार पारेको प्रतिवेदनले पनि यसलाई पुष्टि गर्छ ।प्रतिवेदनअनुसार कृषकबाट उपभोक्तासम्म आइपुग्दा तरकारीको मूल्य पाँच तहमा तोकिन्छ । उत्पादक, स्थानीय मध्यस्थकर्ता, ठूला थोक बिक्रेता, साना थोक बिक्रेता र खुद्रा बिक्रेता गरी पाँच तहमा मूल्य निर्धारण हुँदै उपभोक्तासम्म तरकारी पुग्ने गरेको छ । जसले गर्दा खुद्रा मूल्यमा अस्वाभाविक वृद्धि भई एकातिर उपभोक्ता ठगिइरहेका छन् भने अर्कातिर किसानले तरकारीको उचित मूल्य पाएका छैनन् । मूल्य निर्धारण गर्दा किसानमाथि व्यवसायी हाबी हुने गरेका छन् । तरकारीको दैनिक मूल्य किसानलाई जानकारी नै हुँदैन । कालीमाटी तरकारी बजारका व्यवसायीले आफूअनुकूल मूल्य निर्धारण गर्दै आएको विभागको निष्कर्ष छ ।विभागका पूर्वनिर्देशक नीरज पौडेलका अनुसार कतिपय किसानलाई बीउ, मल, आर्थिक सहयोग बिचौलियाले उपलब्ध गराउँछन् । त्यसको फाइदा बिचौलियाले तरकारीमार्फत उठाउने गरेका छन् । कृषि मन्त्रालयका प्रवक्ता योगेन्द्र कार्कीले तरकारी र खाद्यान्नमा सिन्डिकेट नभएको दाबी गरे । कालीमाटी बजारमा आउने तरकारीमा अनुगमन भइरहेको छ, उनले भने, सिन्डिकेट छैन । मन्त्रालयले तरकारी बजारमा अनुगमन गरेको दाबी गरे पनि मूल्य तय गर्ने पाँचौं तहसम्म भने पुग्न सकेको छैन ।ट्याक्सी सेवाट्याक्सी सेवामा पनि सरकार आफैंले सिन्डिकेटलाई संरक्षण दिइरहेको छ । सट्टा दर्ता का नाममा पुरानै व्यवसायीले ट्याक्सी कब्जा गरिरहेका छन् । यातायात विभागका अनुसार कोटा तोकेर नम्बर प्लेट वितरण गरेका ट्याक्सीको संख्या करिब १६ हजार छ । ट्याक्सी चल्ने सम्भावना रहेका सहरमा सरकारले दर्ता खोलेको छैन । तत्कालीन प्रधानमन्त्री पुष्पकमल दाहालले उपभोक्तालाई सुविधा दिन बिल प्रणाली कार्यान्वयन गर्ने जनाएपछि सोहीअनुसार गुणस्तर तथा नापतौल विभागले प्रक्रिया अघि बढाएको थियो ।यात्रु ठगिनबाट रोक्न र विश्वसनीयताका लागि बिलिङ प्रणाली लागू गर्ने गुणस्तर विभागको दाबी थियो तर यो पूर्णरूपमा कार्यान्वयन हुन सकेको छैन । विमानस्थलका ट्याक्सी पनि पहुँचवालाको कब्जामा छन् । विमानस्थलमा रहेका दुई सय हरियो प्लेटका ट्याक्सीबाहेक अरू थप्न पाउने अवस्था छैन । एयरपोर्ट ट्याक्सी व्यवसायीले अन्य ट्याक्सीलाई भित्र जानै दिँदैनन् । एयरपोर्टबाहिर चल्ने ट्याक्सीले यात्रु पुर्याउन पाए पनि कुरेर बस्न पाउँदैनन्, विभागका एक अधिकारीले भने । ट्याक्सीको भाडाका नाममा चर्को शुल्क असुल्दै आएको ती अधिकारीको भनाइ छ । एयरपोर्टको ट्याक्सीले चढ्नेबित्तिकै ८ सयदेखि एक हजार रुपैयाँ लिन्छन् । त्यसपश्चात् यात्रुको गन्तव्यअनुसार मोलमोलाइ हुन्छ, ती अधिकारीले भने । देशका हरेक क्षेत्रमा सिन्डिकेटकार्टेलिङको जालो फैलिएको छ । व्यवसायीको छाता संगठन उद्योग वाणिज्य महासंघ पनि सिन्डिकेटविरुद्ध उभिएको छ । तर पनि सरकारले अन्य क्षेत्रमा नियन्त्रण गर्न सकेको छैन । महासंघ खुला अर्थतन्त्रमा विश्वास गर्छ । संविधानले पनि सिन्डिकेटकार्टेलिङको अन्त्य गर्ने भनेको छ, महासंघ पनि सिन्डिकेटको विरोधमा छ, महासंघका वरिष्ठ उपाध्यक्ष शेखर गोल्छाले भने, सरकारले चालेको कदममा हामी साथ दिन्छौं । महासंघका तर्फबाट गर्नुपर्ने सहयोग पूर्ण रूपमा गर्छौं । अनुगमन मूल्य नियन्त्रणहस्तक्षेप गर्ने अधिकार आपूर्ति व्यवस्थापन तथा उपभोक्ता हित संरक्षण विभागको हो । संयुक्त बजार अनुगमन निर्देशिका २०६९ का अनुसार सरोकारवाला सबै निकायसँग सहकार्य गरेर अनुगमन गर्नुपर्ने उल्लेख छ । एउटा मात्रै निकायले अनुगमन गर्दा व्यावसायिक प्रलोभनमा पर्न सक्ने जनाउँदै निर्देशिकाले आपूर्ति, गुणस्तर, खाद्य, औषधि, स्वास्थ्य, यातायातलगायत विभागको सहभागितामा अनुगमन हुनुपर्ने उल्लेख गरेको छ । तर, करिब दुई महिनायता अनुगमन शून्यसरह छ । यही सन्दर्भमा उद्योग वाणिज्य तथा आपूर्तिमन्त्री मात्रिका यादवसँग प्रतिक्रिया लिन खोज्दा जवाफ दिन चाहेनन् । तपाईंको मिडियाले मेरोबारेमा गलत लेखिराखेको छ । हामी काम गर्दै छौं । अहिले अनुगमनको कुनै योजना छैन, मन्त्री यादवले भने, तपाईंहरूसँग यो विषयमा केही बोल्दिनँ । केही सूचना दिन्नँ ।"
१० करोड हात पार्न लबिइङ,"सांसदले माग गरेअनुसार नै प्रत्येक निर्वाचन क्षेत्रमा १० करोडका दरले बजेट विनियोजन गर्ने हो भने निर्वाचन क्षेत्र पूर्वाधार विशेष कार्यक्रमका लागि वार्षिक १६ अर्ब ५० करोड रुपैयाँ चाहिन्छ । त्यस्तै निर्वाचन क्षेत्र विकास कार्यक्रमअन्तर्गत प्रतिनिधिसभाका २ सय ७५ र राष्ट्रिय सभाका ५९ गरी ३ सय ३४ जनालाई ५० लाखका दरले विगतको जस्तै बजेट छुट्याउँदा १ अर्ब ६७ करोड आवश्यक पर्छ । प्रदेश सांसदले माग गरेअनुसार नै छुट्याउने हो भने ७ प्रदेशका ५ सय ५० सांसदका लागि मात्रै १ अर्ब ३७ करोड रुपैयाँ बजेट आवश्यक पर्छ । निर्वाचन क्षेत्र विकास कार्यक्रम, निर्वाचन क्षेत्र पूर्वाधार विशेष कार्यक्रम र प्रदेश सांसदलाई रकम दिन करिब साढे १९ अर्ब रुपैयाँ आवश्यक पर्छ । संविधानविद् विपिन अधिकारीले सांसदलाई विकासका नाममा बजेट दिन नहुने बताए । संविधानले विकास निर्माणका कामका लागि तीन तहको सरकारको अधिकारको भिन्दाभिन्दै वा साझा सूचीको व्यवस्था गरिसकेको छ, उनले भने, संविधानशास्त्रले कुनै तहको सांसदलाई पनि कार्यकारिणी अधिकारको प्रयोग गर्ने हैसियत दिएको छैन । निर्वाचन क्षेत्र विकास कार्यक्रमको प्रावधानले अब संवैधानिक चुनौती खेप्नुपर्ने छ । बजेट बाँडफाँटका लागि राजनीतिक निर्णय गर्न विगतको जस्तो सहज नभएको उनले बताए । दुई तिहाइको राजनीतिक क्षमता भएको सरकारले पूर्वाधारमा खर्बौं खर्च गर्नुपर्नेमा आफ्नो निगरानी गर्ने सांसदलाई बजेटको चारो छरेर अल्मल्याउन लागेको उनको आरोप छ । सरकारलाई लगाम लगाउने संसद्ले हो, अधिकारीले भने, सांसदलाई नै पैसा बाँडेर चलखेल गर्नु हुँदैन । अर्थविद् केशव आचार्यले सांसदले विकास निर्माणमा चासो दिने हो भने राजीनामा दिएर ठेकेदार कम्पनीमा काम गर्न सुझाव दिए । विकास निर्माणको काम ठेकेदारले गर्छन् । सांसद भएर आयोजना प्रमुख बन्न खोज्नु भएन, उनले भने, सांसदको मुख्य काम कानुन बनाउने, सरकार कहाँ चुक्यो ? निगरानी गर्ने, संविधान कार्यान्वयन भयो कि भएन हेर्ने र विकास निर्माणको अनुगमन गर्ने हो । सांसदलाई बजेट दिनु लोकतन्त्रको खिलाफमा आत्मघाती र जघन्य अपराध हुने उनले बताए । विगतको जस्तै निर्वाचन क्षेत्र पूर्वाधार विशेष कार्यक्रमका लागि बजेट छुट्याउने हो भने संघीयता आवश्यक नपर्ने उनले बताए । यस्तो हो भने तीन तहको सरकार किन चाहियो ? अहिले स्थानीय र प्रदेश सरकार सक्रिय भइसकेको छ, उनले भने, कतिपयले कस्तो राम्रो योजना बनाएर अघि बढिसकेका छन् । संघीय संसदका सांसदलाई अब बजेट किन चाहियो ?सरकारले निर्वाचन क्षेत्र पूर्वाधार विशेष कार्यक्रमका नाममा बजेट नदिए आफूले सिफारिस गरेको योजना दिए पनि हुने दोस्रो विकल्प पनि सांसदले तेस्र्याएका छन् । बजेट नै दिनुपर्छ भन्ने छैन, हामीले जुन योजना माग गर्छौं, त्यो दिए पनि हुन्छ, एमाले सांसद भट्टराईले भने । योजना आयोगका पूर्वउपाध्यक्ष शंकर शर्माले विकसित र हाम्रो मुलुकमा पनि सफल नभएको र यस्ता बजेट कुन तहले कार्यान्वयन गर्ने भन्ने यकिन नभएकाले निर्वाचन क्षेत्र पूर्वाधार विशेष कार्यक्रमका लागि बजेट छुट्याउनु ठीक नहुने बताए । अब स्थानीय स्तरको विकास त नगरपालिका र गाउँपालिकाले गर्छन् । पहिला पो जिल्ला विकास समितिमार्फत काम गराउँथ्यौं । अब त यो काम तिमीले गर भनेर संघले स्थानीयलाई निर्देशन दिने हैसियतसमेत राख्दैन । तीन तहको सरकार संवैधानिक दृष्टिले समान हुन्, उनले भने, के यो पैसा अब सांसदको पकेटमा राखिदिने ? संविधानले साना योजना र कार्यक्रम नगरपालिका र गाउँपालिकाले हेर्ने व्यवस्था गरिसकेकाले संघीय सांसदलाई बजेट छुट्याउनु गलत र संविधानविपरीत हुने उनले बताए । सांसदलाई बजेट दिनुको सट्टा आयोजना छनोटदेखि कार्यान्वयनमा सहभागी गराउन सकिने उनले बताए । निर्वाचन क्षेत्र पूर्वाधार विशेष कार्यक्रमको बजेट सही सदुपयोग नभएको सांसदहरू पनि स्विकार्छन् । प्रभावकारी अनुगमन गर्ने व्यवस्था गरेर भए पनि बजेटचाहिँ छुट्याउनुपर्छ, माओवादी सांसद रायमाझीले भने ।"
आगामी दुई दशकका लागि मार्गनिर्देश,"चीन र भारतको सम्बन्धमा आपसी समझदारी र विश्वासलाई बढाउँदै लैजानुपर्ने बताउँदै उनले भने, विभिन्न तहका भ्रमण आदानप्रदानसँगै जनस्तरमा रहेको आपसी बुझाइ गहन पारेर मैत्रीपूर्ण भावना तयार गर्नपर्छ । भविष्यमा दुई मुलुकले चौतर्फी सहयोगको योजना अघि सार्नपर्ने धारणासमेत उनको थियो ।राष्ट्रपति सीले जनस्तरमा आपसी समझदारी हुनुपर्ने भनेर भारतमा भएको चीनविरोधी धारणाप्रति संकेत गरेका हुन् । विशेषगरी भारत भ्रमणमा जाने चिनियाँ नागरिकले असुरक्षित महसुस गर्ने गरेको घटना बारम्बार आउने गरेको छ । सीले मोदीसँगको भेटमा चीनभारत सम्बन्धमा तीन बुँदा प्रस्तुत गरेका थिए । दुई देश राम्रा छिमेकी र साथी भएकाले आपसी सम्बन्ध विश्वलाई सकारात्मक परिवर्तन गराउन सक्रिय कारक बन्नेमा दुवै नेता सहमत भएका छन् । एसियाको युगमा विश्वलाई ल्याउने आफ्नो सपना साकार पार्न भारत सहयोगात्मक साझेदार बन्नुपर्ने सीले पहिलो बुँदामा उल्लेख गरेका थिए । सीले चीन र भारत दुवै उदीयमान आर्थिक शक्ति रहेको र दुवै ठूला विकासशील मुलुक रहेकाले मोदीको भ्रमणबाट आपसी सहयोग बढाउन महत्त्वपूर्ण अवसर प्राप्त भएको र त्यसलाई सदुपयोग गर्नुपर्ने कुरा दोस्रो बुँदामा राखेको उनको सचिवालयले उल्लेख गरेको छ ।चीन र भारत दुवैले स्वतन्त्र कूटनीति लागू गरेको उल्लेख गर्दै चिनियाँ राष्ट्रपति सीले सकारात्मक, खुला र सहिष्णु दृष्टिकोणबाट आपसी योजनाको उचित विश्लेषण र विचार गर्नुपर्ने तेस्रो बुँदामा उल्लेख गरेका छन् । प्रत्युत्तरमा प्रधानमन्त्री मोदीले दुई दिनमै आफूमा चीनको गहिरो प्रभाव परेको बताए । मोदीले चिनियाँ राष्ट्रपति सीसँग दुईदिने वार्ताका क्रममा आफूलाई उनको व्यक्तित्व र चिनियाँ संस्कृतिले अमिट छाप छाडेको भन्न भ्याए । तपाईंसँग मैले सदिच्छापूर्ण र गहिरो रूपमा वैचारिक आदानप्रदान गर्नका साथै व्यापक चिनियाँ संस्कृतिको अनुभव गर्न पाएँ । दुई देशको सम्बन्धमा तपाईंले दिएको उच्च महत्त्व पनि अझ बढी अनुभव गरेको छु, मोदीले भने, भारत र चीन दुवै प्राचीन सभ्य मुलुक हुनुका साथै आपसी महत्त्वपूर्ण छिमेकी हुन् ।दुवै देशले वार्ता, भ्रमण आदानप्रदान र सहयोगलाई सबल पारेर शान्तिपूर्ण सहअस्तित्व तथा युगौं युगको मित्रता कायम राख्नुपर्ने जोड मोदीको थियो । सामान्य र शिष्ट कूटनीतिका रूपमा चिनियाँ राष्ट्रपति सीले राखेका तीन बुँदाले चीन र भारतलाई मैत्रीपूर्ण ट्रयाकमा ल्याउन काम गर्ने विश्लेषकहरूले बताएका छन् ।"
कांग्रेसमा हारको जिम्मेवारी लिन विवाद,"काठमाडौं कांग्रेस सभापति शेरबहादुर देउवाले निर्वाचनमा पार्टी पराजित हुनुको जिम्मेवारी लिनुपर्नेनपर्ने भन्नेमा विवाद बढेपछि केन्द्रीय कार्यसमितिको शनिबार सम्पन्न गर्ने भनिएको बैठकै बस्न सकेन । बिहान ९ बजे बोलाइएको बैठक साँझ पौने ७ बजेसम्म बस्न नसकेपछि आइतबारका लागि पुन: बोलाइएको छ ।निर्वाचनको हारमा आफू दोषी नभएको भन्दै सभापति देउवाले जिम्मेवारी लिन अस्वीकार गरेका छन् । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौंलासहितको संस्थापन इतर पक्षले वाम गठबन्धनका कारण मात्रै नभएर सभापतिको कार्यशैली र सरकारमा छँदा देउवाले गरेका अलोकप्रिय निर्णय नै निर्वाचन हार्नुका कारण रहेको आंैल्याउँदै आएका छन् । जारी बैठकमा पनि यही कारण अघि सार्दै देउवाको चर्को आलोचना भएको थियो । पौडेल र सिटौला पक्षले पार्टी निर्णयमै सभापतिले हारको जिम्मेवारी लिनुपर्ने अडान राखेका थिए । तर देउवाले नमानेपछि दिनभरको प्रयासमा पनि सहमति जुट्न सकेन । देउवाले निर्वाचन सम्पन्न भएदेखि नै पार्टी नहारी उम्मेदवार मात्रै हारेको तर्क गर्दै आएका छन् । समानुपातिकतर्फको नतिजाले पार्टी पराजित नभएको पुष्टि गरेको भन्दै देउवाले प्रत्यक्षतर्फको निर्वाचनमा वाम गठबन्धन, अन्तर्घात र उम्मेदवारकै कमजोरीका कारण हार भएको बताएका छन् । तर संस्थापन इतर पक्ष सभापतिको उक्त तर्क मान्न तयार छैन ।चुनाव हारेको शाश्वत विषय र केन्द्रीय कार्यसमितिमा उठेका आवाजलाई पनि स्वीकार नगर्ने हो भने बैठक राख्नुको कुनै औचित्य देखिएन, केन्द्रीय कार्यसमिति सदस्य प्रदीप पौडेलले भने, पार्टी चुनावमा हार्नुमा धेरै कारण रहे पनि त्यसको नैतिक जिम्मेवारी नेतृत्वको हैसियतले सभापतिले नै लिनुपर्छ । यसका साथै जिल्ला सभापतिहरूको भेला वैशाखभित्र र महासमिति बैठक जेठभित्र गर्नुपर्ने, विधानविपरीतका संसदीय समिति र केन्द्रीय कार्यसम्पादन समिति विघटन गर्नुपर्नेलगायत विषयसमेत पार्टी निर्णयमा सम्बोधन नगरिए संस्थापन इतर पक्षका सदस्यले विरोधस्वरूप फरक मत लेख्ने तयारी गरेपछि सहमति जुटाउन शुक्रबारदेखि नै प्रयास भएको थियो ।निर्णयका लागि प्रस्तुत गर्ने प्रस्तावमा सहमति खोज्न सभापतिबाट केन्द्रीय सदस्य प्रकाशशरण महतका साथमा प्रवक्ता विश्वप्रकाश शर्मा र पौडेल पक्षबाट महेश आचार्य, मीनेन्द्र रिजाल र नवीन्द्रराज जोशीले गृहकार्य गरेका थिए । प्रयास सफल नभएपछि शनिबार सभापति देउवा र वरिष्ठ नेता पौडेलबीच पनि छलफल भएको थियो । दुई नेताबीचको छलफलमा समेत सहमति नजुटेपछि आइतबार सभापति देउवाले बैठकमा जवाफ दिने र त्यसपछि निर्णयका लागि प्रस्तावहरू प्रस्तुत गर्ने विकल्प अघि बढाइएको छ । तर सभापतिले सम्बोधन गरिसकेपछि महामन्त्री शशांक कोइरालाले सम्बोधनसहित प्रस्ताव राख्न अप्ठ्यारो हुने तर्क पनि गरिएको छ ।प्रवक्ता शर्माले निर्णयका लागि सहमतिको प्रयास जारी रहेको बताए । औपचारिक बैठक नबसेपछि अनौपचारिक छलफल गहन ढंगले भएको छ, उनले भने, नमिलेका केही विषयमा मिलाउने प्रयास भएको छ, भोलि (आइतबार) को औपचारिक बैठकमा सहमतिका साथ कांग्रेसले निर्णय लिन्छ । स्रोतका अनुसार केन्द्रीय कार्यसम्पादन समिति र संसदीय समितिलाई निष्क्रिय बनाउन सभापति देउवा तयार देखिएका छन् । पौडेलसँगको छलफलमा विघटन नभनी दुई समितिको पुनर्गठन या निष्क्रिय पार्न देउवा सहमत भएका हुन् । निर्वाचन हारको जिम्मेवारी लिने विषयमा भने सहमति जुटेको छैन । केन्द्रीय सदस्य अर्जुननरसिंह केसीले सकारात्मक सन्देश दिने गरी सहमतिका साथ प्रस्ताव पारित गर्ने प्रयास जारी रहेको बताए । कसैलाई पनि दोषारोपण नगरी र केन्द्रीय कार्यसमितिमा अभिव्यक्त धारणाको समेत सम्बोधन हुने गरी प्रस्ताव तयार पार्नेबारे छलफल जारी छ, उनले भने, सहमतिकै निर्णय गराउनुपर्छ भन्नेमा म पनि लागिरहेको छु ।विधानविपरीत गठन भएका संसदीय समिति र केन्द्रीय कार्यसम्पादन समिति विघटन गर्न भने सभापति देउवाले नमान्ने बताएका छन् । पौडेलसमेतको सहमतिमा गठन भएको भन्दै देउवाले औपचारिक निर्णयबाटै समिति विघटन गर्न अस्वीकार गरेका हुन् । तर पौडेल पक्षीय एक सदस्यले विघटन गर्न अस्वीकार गरेमा फरक मत लेख्ने चेतावनी दिए । केन्द्रीय सदस्य पौडेलले पनि विधानविपरीतका समिति निर्णयबाट विघटन गर्नुपर्ने बताए । यी दुवै समितिमा सभापति देउवाले विधानले व्यवस्था गरेभन्दा बढी सदस्य संख्या राखेर गठन गरिएका छन् । सभापति देउवा महासमिति बैठकसमेत ढिलाइ गर्ने मुडमा देखिएका छन् । देउवा निकट स्रोतका अनुसार उनले असोज या कात्तिकमा महासमिति बैठक बोलाउन उपयुक्त हुने धारणा राखेका छन् । पौडेल पक्ष असारमै महासमिति बोलाउनुपर्ने अडानमा छ । विधानमा प्रत्येक वर्ष महासमिति बैठक बोलाउनुपर्ने व्यवस्था छ । देउवाले पार्टी नेतृत्व सम्हालेको दुई वर्षभन्दा बढी पुग्दा पनि एक पटक महासमिति बैठक बसेको छैन । पार्टीका सबै संगठनहरू भताभुंग छन्, संगठनका कामहरू चुस्त छैनन् । पार्टीलाई तत्काल क्रियाशील बनाउन पनि महासमिति बैठक चाँडै बोलाउनुपर्छ, पौडेल निकट एक केन्द्रीय सदस्यले भने, तर सभापतिले असोजकात्तिकमा पुर्याउने कोसिस गरेपछि उहाँको नियत नै ठीक देखिएन । संस्थापन इतर पक्षले महासमिति बैठकमा प्रादेशिक संरचनाअनुसार पार्टीलाई रूपान्तरण गर्न विधान संशोधनपछि महाधिवेशन प्रक्रिया सुरु गर्नुपर्ने अडान राख्दै आएको छ । त्यही मागका कारण देउवा महासमिति बैठक नै ढिलाइ गर्ने मुडमा देखिएका हुन् । प्रवक्ता शर्मासहित देउवा निकट केही सदस्य साउनभित्रै महासमिति बैठक बोलाउन मध्यस्थता गरिरहेका छन् । साउन मसान्त या भदौ पहिलो साताभित्र महासमिति बैठक बोलाउन दुवै पक्ष (देउवा र पौडेल) लाई समझदारी गर्ने प्रयास भएको छ, स्रोतले भन्यो । पदाधिकारी प्रस्तावको तयारी सभापति देउवाले पदाधिकारी मनोनयन गर्न वैशाख १७ गते निर्वाचित केन्द्रीय कार्यसमिति बैठक बोलाउने तयारी गरेका छन् । स्रोतका अनुसार उनले आफू निकट नेताहरूसँग पदाधिकारी मनोनयनबारे छलफल गरेका हुन् । देउवाले उपसभापतिमा विमलेन्द्र निधि र महामन्त्रीमा पूर्णबहादुर खड्कालाई मनोनयनको प्रस्ताव गर्ने तयारी गरेको स्रोतले बतायो । सहमहामन्त्रीमा भने प्रकाशशरण महतको नाम चर्चामा छ । महामन्त्रीमा पूर्वअर्थमन्त्री ज्ञानेन्द्रबहादुर कार्की, बालकृष्ण खाँड र महतले समेत दाबी गर्दै आएका छन् । देउवाले यसअघि सहमहामन्त्रीमा मानबहादुर विश्वकर्मालाई बनाउने वचन दिएका थिए । पार्टी एकीकरणका बखत भएको सहमतिअनुसार आफूलाई उपसभापति नदिने भएपछि नेता विजय गच्छदारले समेत देउवासँग असन्तुष्टि प्रकट गरेका छन् । उपसभापति नपाएपछि गच्छदारले उपनेताबाट समेत आफूलाई हटाउन देउवालाई चेतावनी दिएको स्रोतले बतायो ।"
प्रकोप प्रभावितलाई डेढ करोड राहत,"हेटौंडा (कास) दैवी प्रकोपबाट प्रभावित परिवारलाई चैत मसान्तसम्म १ करोड ५० लाख रुपैयाँ राहत उपलब्ध गराइएको छ । बाढीपहिरो, आगलागी र चट्याङ जस्ता प्राकृतिक प्रकोपबाट प्रभावित परिवारलाई सरकारले राहत उपलब्ध गराउने गरेको छ । जसअनुसार जिल्ला प्रशासन कार्यालय मकवानपुरमार्फत चैत मसान्तसम्म १ करोड ६५ लाख ३९ हजार रुपैयाँ वितरण गरेको कार्यालयले जनाएको छ । २०७४ सालमा बाढीपहिरोका कारण अल्पकालीन सहयोग (खानाखाजा) मा ३२ लाख ६९ हजार ७ सय रुपैयाँ सहयोग गरिएको छ । अल्पकालीन सहयोगमा मनहरी गाउँपालिकाका १ हजार २ सय ८३ जनालाई २६ लाख ९२ हजार रुपैयाँ, बकैया गाउँपालिकाका २ सय १५ जनालाई ४ लाख ५१ हजार रुपैयाँ, हेटौंडाका ४३ जनालाई ९० हजार र भीमफेदी गाउँपालिकाका १७ जनालाई ३५ हजार रुपैयाँ राहत उपलब्ध गराइएको छ । यसैगरी, बाढीपहिरो र चट्याङबाट मृत्यु हुनेका परिवारलाई ३० लाख रुपैयाँ राहत रकम उपलब्ध गराइएको छ । अघिल्लो वर्षहरूमा बाढीपहिरो र चट्याङबाट मृत्यु हुनेका परिवारलाई एक लाख रुपैयाँ राहत उपलब्ध गराउँदै आएकोमा चालु आर्थिक वर्षदेखि २ लाख रुपैयाँ राहत रकम दिइएको छ ।"
अनिवार्य नेपाली सय पूर्णाड्ढको बनाऊ,"काठमाडौं (कास) कक्षा ११ र १२ मा अनिवार्य नेपाली विषय सय पूर्णाङ्कको हुनुपर्ने माग उठेको छ । पाठ्यक्रम विकास केन्द्रले ५० पूर्णाङ्कको मात्र बनाउन लागेपछि नेपाली विषय बचाउ अभियान ले उक्त माग अघि सारेको हो । पाठ्यक्रम विकास केन्द्रले कक्षा ११ र १२ मा अनिवार्य नेपाली विषय विस्थापन गर्ने अथवा ५०५० पूर्णाङ्कको बनाउनेजस्ता षड्यन्त्रकारी क्रियाकलापहरू भइरहेको खराब कदमप्रति हाम्रो गम्भीर ध्यानाकर्षण भएको छ, अभियानका संयोजक सविन लम्सालले जारी गरेको विज्ञप्ति भनिएको छ, कक्षा ११ र १२ मा १००१०० पूर्णाङ्कको अनिवार्य नेपाली विषय अनिवार्य रूपमा समावेश गरिनुपर्छ भनी जोडदार माग गर्दछौं । यो हाम्रो सामान्य माग मात्र नभएर सिंगो नेपाली जातिको पहिचान र राष्ट्रियतासँग गाँसिएको विषय भएकाले यसप्रति बेवास्ता गरिए हामी राष्ट्रिय रूपमा सशक्त आन्दोलन गर्न बाध्य हुनेछौं । अभियानले शिक्षा, विज्ञान तथा प्रविधि मन्त्रालयलगायत सरोकारवाला निकायमा ध्यानाकर्षणपत्रसमेत बुझाएको छ ।"
रेलमार्गबारे समय तोकेर सम्झौता गरिने,"सम्झौता हुने प्रमुख विषय रक्सौलकाठमाडौं रेलमार्ग अध्ययन जलमार्ग विस्तार र प्रयोग कृषि, प्रांगारिक मल अनुसन्धान"
अरुण तेस्रो शिलान्यास,"अरुण तेस्रो आयोजना स्थल संखुवासभामा पर्ने भएकाले शिलान्यासबारे विस्तृत कार्यक्रम भने तय भइसकेको छैन । सतलज कम्पनीमा भारतको केन्द्रीय सरकारको ६४ दशमलव ४६ प्रतिशत, हिमाञ्चल प्रदेश सरकारको २५ दशमलव ५१ प्रतिशत र बाँकी सर्वसाधारणको सेयर छ । उक्त कम्पनीले अरुण तेस्रो जलविद्युत् आयोजना निर्माण गर्ने गरी बोर्डसँग आयोजना विकास सम्झौता (पीडीए) २०७१ मंसिर १० मा भएको थियो । आयोजना निर्माणको प्रक्रिया अघि बढाउन प्रवद्र्धक कम्पनीले नेपालमा एसजेभीएन अरुण तेस्रो पावर डेभलपमेन्ट कम्पनी (एसएपीडीसी) स्थापना गरिसकेको छ । उक्त कम्पनीको नाममा उत्पादन अनुमतिपत्र दिने तयारी र वित्तीय स्रोत जुटाउने निर्णय बोर्डले गरेको हो ।पीडीए भएको दुई वर्षभित्र आयोजना निर्माणका लागि आवश्यक पर्ने वित्तीय स्रोत (फाइनान्सियल क्लोजर) गरिसक्नुपर्ने प्रावधान राखिएको छ । तोकिएको समयमा स्रोत जुटाउन नसकेपछि अरुण तेस्रोका लागि यसअघि एक वर्ष र १० महिनाको म्याद थप भएको हो । पछिल्लो पटक गत कात्तिकमा तत्कालीन प्रधानमन्त्री शेरबहादुर देउवाको अध्यक्षतामा बसेको बोर्ड बैठकले सतलजलाई वित्तीय स्रोत जुटाउने समय ६ महिनाका लागि थप गरिदिएको थियो । सोही बैठकले ९ सय मेगावाट क्षमताको माथिल्लो कर्णालीका लागि पनि स्रोत जुटाउने समय थप गरिएको थियो । उसको थपिएको समय सकिन बाँकी नै छ । तर अरुण तेस्रोको प्रवद्र्धक कम्पनी सतलजका लागि भने समय गत फागुनमा सकिएपछि शनिबार बसेको बोर्ड बैठकले ६ महिना थप्ने निर्णय गरेको हो । नयाँ निर्णयअनुसार भदौ १२ गतेसम्ममा उसले वित्तीय स्रोत जुटाउन पाउने छ ।भारत सरकारले बजेटमार्फत उक्त आयोजनामा लगानी गर्ने गरी ५७ अर्ब २३ करोड भारु (९१ अर्ब ५६ करोड ८० लाख रुपैयाँ) छुट्याइसकेको छ ।"
मेट्रोरेल अध्ययनको आशयपत्र स्वीकृत,"काठमाडौं (कास) लगानी बोर्डले नागढुंगाकलंकीकोटेश्वरधुलिखेल मेट्रोरेल निर्माण तथा सञ्चालन गर्नका लागि विस्तृत अध्ययन अघि बढाउन तयार गरिएको आशयपत्रसम्बन्धी कागजात स्वीकृत गरेको छ । प्रधानमन्त्री केपी ओलीको अध्यक्षतामा शनिबार बसेको बोर्ड बैठकले उक्त कागजात स्वीकृत गरेको हो । यो स्वीकृतिसँगै अध्ययन तथा मेट्रोरेल सञ्चालनसम्बन्धी कार्य अघि बढ्ने भएको छ । बैठकले नेपाल सरकारको स्रोतबाट ५ वटा आयोजना सिसा उद्योग, सेफोक्सुन्डो लक्जरी रिसोर्ट, एकीकृत कृषि परियोजना, स्की रिसोर्ट र स्वास्थ्य, शिक्षा तथा खेलकुद सहरको सम्भाव्यता अध्ययनका लागि आशयपत्रसम्बन्धी कागजात पनि स्वीकृत गरेको छ, बैठकपछि बोर्डद्वारा जारी विज्ञप्तिमा भनिएको छ । बोर्डले आर्थिक वर्ष २०७५७६ को बजेट तथा कार्यक्रम स्वीकृति गरेको प्रमुख कार्यकारी अधिकृत अधिकारीले बताए । बजेट करिब ३० करोड रुपैयाँ बराबरको छ, उनले भने । त्यस्तै बैठकले मुस्ताङको वीरेठाँटीदेखि मुक्तिनाथसम्म केबलकार आयोजना निर्माण गर्न मुक्तिनाथ दर्शन प्रालिलाई नेपाल सरकारको कुनै पनि दायित्व नपर्ने गरी विस्तृत अध्ययन गर्न स्वीकृति दिने निर्णय गरेको छ । बैठकमा ओलीले विकासको गतिलाई तीव्र बनाई अर्थतन्त्रलाई गतिशील बनाउनुपर्नेमा जोड दिँदै विकासका मामिलामा एकजुट हुन आग्रह गरे ।"
चक्रपथमा मोनोरेल बनाउन चिनियाँ कम्पनीको प्रस्ताव,"काठमाडौं (रासस) चिनियाँ कम्पनीले काठमाडौं उपत्यकामा मोनोरेल (सडकमाथि गुड्ने रेल) निर्माण गर्न प्रस्ताव पेस गरेको छ । चिनियाँ कम्पनी सीआरसीसीले काठमाडौं उपत्यकाको चक्रपथमा दुई वर्षभित्र मोनोरेल निर्माण गर्ने प्रस्ताव गरेको जानकारी महानगरपालिकाको सार्वजनिकनिजी साझेदारी इकाईका प्रमुख महेश काफ्लेले दिए ।चक्रपथको २७२ किलोमिटर सडकमा दुई वर्षभित्र मोनोरेल गुडाउने योजनासहित सीआरसीसीले पेस गरेको प्रस्तावमाथि महानगरपालिकाका प्रमुख विद्यासुन्दर शाक्यलगायत पदाधिकारीले छलफल गरिरहनुभएको छ, उनले भने । चिनियाँ कम्पनीले पहिलो चरणमा प्रस्तावमा मोनोरेल निर्माणका लागि विस्तृत सम्भाव्यता अध्ययन गर्ने प्रस्तावमा गरेको छ । अध्ययन सकिएपछि कम्पनीले निर्माण थाल्ने प्रस्तावसमेत गरेको छ । मोनोरेल सञ्चालनका लागि दुई लेनको ट्रयाक र आठवटा पुल बनाउनुपर्ने प्रस्तावमा उल्लेख छ ।"
सिन्डिकेट ले महँगो,संकलन केन्द्रमा तरकारी किनबेच गरिँदै
सिन्डिकेट चलाइरहन्छु भनेर नसोचे हुन्छ,"सरकारले सिन्डिकेट तोड्न सुरुवात यातायात क्षेत्रबाट गरिसकेको छ । यातायात व्यवस्था विभागले काम सुरु गरेको छ । गृह मन्त्रालयले अत्यावश्यक सेवा ऐनको प्रयोग गर्छ । व्यवसायीले कानुनभन्दा बहिर गएर व्यवधानविरोध गर्छन् भने ऐन प्रयोग गरेर रोक्छांैविरोध हुन दिन्नांै । कुनै व्यवसायीले निषेध गर्छ, कानुन तोडछ भने कारबाही हुन्छ ।नयाँ संविधानपश्चात् अहिले पूर्ण सरकार आएको छ । सरकारको धारणा पनि स्पष्ट छ । हामीले कुनै पनि प्रकारको सिन्डिकेट कार्टेलिङ, एकाधिकार हुन दिन्नांै । प्रधानमन्त्री केपी ओली र गृहमन्त्री, उद्योग मन्त्रालय, ब्युरोक्रेट्स, विभाग सबैको धारणा पनि आइसकेको छ । अहिले सरकारले नै यातायात व्यवसायीको समिति खारेज गर्ने, नवीकरण नगर्ने निर्णय गरेको छ । नविकरण रोक्का भएपछि जिल्लामा प्रालि, फर्ममा गर्ने वा सहकारीमा जानेमा लाइन छ । पोखरा, भैरहवा क्षेत्रमा पनि व्यवसायी प्रालिमा जानलाई फर्म भर्नेक्रम बढेको छ । यातायातबाहेक सिन्डिकेट धेरै क्षेत्रमा छन् । धर्मकाँटासम्म समितिले चलाएको, तरकारीलगायत सबै क्षेत्रमा सिन्डिकेट देखिन्छ । यातायातको जस्तो सिन्डिकेट (प्रवेश) नै गर्न नदिने जस्तो नभएर प्रभाव नदेखिएको हो । स्वतन्त्र रूपमा कसैले व्यवसाय गर्न कसैले अवरोध गरे राज्यले हस्तक्षेप गर्छ । सिन्डिकेटकार्टेलिङका विषयमा सम्बन्धित नियमन गर्ने निकायहरू छन् । ती निकायले पनि आफ्नो क्षेत्रमा भएको सिन्डिकेट, कार्टेलिङ एकाधिकार तोड्न प्रयास गर्नुपर्छ । सिन्डिकेट, कार्टेलिङ भएको स्थान खोजेर नियन्त्रण गर्नुपर्छ । पेट्रोलियम र ग्यास क्षेत्रमा उही समस्या छ । ग्यास उद्योग दर्ताका लागि बनाइएको निर्देशिका नै ठीक छैन । त्यो गलत हो । उद्योगलाई अर्को शाखा खोल्न वञ्चित गर्न नहुने अवस्था थियो । अहिले एउटा उद्योगले नेपालभर शाखा विस्तार गर्ने त्यसको आधार बनाएर अन्यलाई उद्योग खोल्न नदिने प्रवृत्ति देखिएको छ । त्यो ठीक छैन । उद्योग मन्त्रालयले त्यसलाई नियन्त्रण गरेर त्यस्तो खालको शाखा खोल्न दिने कि नदिने, कस्तोलाई खोल्न दिनेनदिने निक्र्योल गर्नुपर्छ । नेपाल आयल निगमले सहमति लिए पनि शाखा खोल्न उद्योगको ऐनबाट दिइएको छ । त्यही ऐनलाई टेकेर कार्यविधि पनि बनाइदिएको छ । यसले विकृति फैलिएको, अन्य उद्योगलाई आउन दिएन भन्ने मेरो विगतदेखिकै धारणा हो । त्यो व्यवस्थालाई व्यवस्थित गर्न कस्तो खालको शाखा कति समय अवधिका लागि हो, यकिन गरी सबै उद्योगलाई शाखा खोल्न दिनुपर्छ । ट्यांकरको अवस्था पनि त्यही हो । एउटैको एकदुई सयवटा ट्यांकर छ । अन्यलाई प्रवेश रोक गर्न एसोसिएसन नै खडा गरेको अवस्था छ । सबै क्षेत्रको विकृति एकैपटक नियन्त्रण गर्न सिस्टम प्रणाली नै विकास गर्नुपर्छ । सानोसानो क्षेत्रबाटै सुधारको थालनी गर्नुपर्छ । हिजोका विकृति हटाउन सकिन्छ । सेवा दिने ठाउँमा सिस्टम बसाल्न जरुरी छ । यसले नै सुशासन कायम गर्ने, नियम, आचरण, अनुशासनमा बस्न सिकाउने गर्छ । यो प्रणालीको थालनी सबै क्षेत्रबाट हुनुपर्छ । सबै व्यवसायमा सबै खालका मान्छे हुन्छन् । राजनीतिक आवरण प्रवेश नगर्ने कुरै भएन । हिजो पनि थियो, आज पनि होलान् । तर कानुनभन्दा बाहिर गएर, जनताले रुचाएका छैनन् भने सरकारले छोड्नेवाला छैन । हिजोको जस्तै कसैको आडमा रहेर सिन्डिकेट, कार्टेलिङ चलाइरहन्छु भनी नसोचे हुन्छ । सेवा वितरण गर्ने क्षेत्रमा केही ठाउँबाट सुरुवात गर्ने काम भएको छ । सशस्त्र र नेपाल प्रहरीसँग कुरा भएको छ । जिल्ला कार्यालयलाई पनि भनेको छु । थालनी सुरु भएको छ ।(कुराकानीमा आधारित)"
२४ मुलुकका विद्वान् एकसाथ,"लुम्बिनीलाई विश्वका बौद्ध धर्मावलम्बीको आस्था केन्द्र बनाउने बहस चलिरहेका बेला सम्मेलनको व्यवस्थापन भने फितलो देखिएको छ । लुम्बिनी विकास कोषको स्थानीय र काठमाडौं कार्यालयबीच तालमेल अभावको असर कार्यक्रम सञ्चालनमा प्रस्टियो । उद्घाटन सत्रमा चिनियाँ विहारको हल निकै साँघुरो लागिरहेको थियो । सहभागी असिनपसिन थिए । ठाउँ नपुगेर धेरै जना बरन्डामा बसेका थिए । विशिष्ट व्यक्ति सहभागी हल वातानुकुलित थिएन । कुर्सी प्लास्टिकका राखिएका थिए । सहभागीहरू लेख्नका लागि उपलब्ध गराइएका पुस्तिका र फाइल हम्केर बसिरहेका थिए । स्रोतका अनुसार हल उपयुक्त नभएको जनाउँदै थाइल्यान्डका राजदूत भकावत तान्सकुल सम्मेलनमै सहभागी भएनन् । सञ्चारकर्मीका लागि बनाइएको कक्षमा इन्टरनेट र आवश्यक सूचना व्यवस्थापन थिएन । बुद्धजयन्तीका लागि करिब ४ करोड खर्च गरेर हल निर्माण गरिएको छ । त्यसको सदुपयोग नगरी निजी विहारमा सम्मेलन गरिएकामा सरोकारवालाले असन्तुष्टि जनाए । कोषले तयारीका लागि समय अपुग भएको जनाएको छ । यसपटक हामीलाई शिक्षा भयो, कोषका प्रशासकीय अधिकृत ज्ञानिन राईले भने, आगामी दिनमा व्यवस्थापनमा चुक हुँदैन ।"
विकटमा खाद्यान्न माग,"धनगढी प्रदेश ७ का विकट पहाडी जिल्लाबाट खाद्यान्नको माग बढिरहे पनि ढुवानी हुन सकेको छैन । कतिपय भेगमा सरकारी कोटाअनुसारको खाद्यान्नसमेत पुर्याइएको छैन ।पछिल्ला दिन बाजुरा, बझाङ, बैतडी र दार्चुलाका विभिन्न क्षेत्रमा माग तीव्र छ । खाद्य संस्थानका स्थानीय डिपोले खाद्यान्न आपूर्तिका लागि क्षेत्रीय कार्यालय धनगढीलाई अनुरोध गरेका छन् ।बाजुराको कवाडी, बझाङको तल्कोट, बैतडीको कुलाउ र दार्चुलाको खण्डेश्वरी क्षेत्रबाट खाद्यान्न आपूर्तिका लागि ताकेता भइरहेको क्षेत्रीय कार्यालयले जनाएको छ । कार्यालय प्रमुख प्रेमनारायण भण्डारीले प्रदेश ७ का विकट पहाडी क्षेत्रबाट खाद्यान्न माग भइरहेको बताए । प्रजिअमार्फत ती क्षेत्रमा खाद्यान्नको लिखित माग भएको छ, उनले भने, तर केन्द्रबाट कोटाभन्दा बढी चामल ढुवानीका लागि अनुदान बजेट नआएकाले पुर्याउन सकिएको छैन । क्षेत्रीय गोदाममा १४ हजार क्विन्टलभन्दा बढी चामल मौज्दात छ । केन्द्रबाट ढुवानी बजेट आए तुरुन्तै खाद्यान्न माग भएको क्षेत्रमा पठाउन सकिन्छ, उनले भने, वर्षा सुरु भएपछि ढुवानीमा समस्या हुन्छ । ती क्षेत्रमा खाद्य संकट भने नरहेको जनाउँदै उनले वर्षायामका लागि जोहो गर्न अहिल्यैदेखि माग भएको हुन सक्ने बताए । बाजुरा जिल्ला प्रशासनले भने हुम्ला र बाजुराको सीमा क्षेत्र कवाडीमा खाद्यान्न अभाव भएको जनाएको छ । त्यहाँबाट तत्काल ३ हजार क्विन्टल चामल माग भएको भण्डारीले बताए । त्यस्तै बझाङको तल्कोट क्षेत्रबाट कम्तीमा १ हजार, बैतडीको कुलाउँबाट १५ सय र दार्चुलाको खण्डेश्वरीबाट ५ सय क्विन्टल चामल माग भएको छ । उक्त क्षेत्रलाई छुटयाइएको कोटाको चामलबाहेक थप माग भएको भण्डारीले जानकारी दिए । कार्यालयका अनुसार बाजुराको कवाडी क्षेत्रको कोटाको ३ हजार क्विन्टल चामलमध्ये करिब २१ सय क्विन्टल ढुवानी भइसकेको छ । त्यस्तै कोल्टीमा ६ हजार ९ सय १३ र मार्तडीमा ७ हजार ६६१ क्विन्टल चामल ढुवानी भइसकेको छ । कोल्टीको यो वर्षको कोटा २० हजार र मार्तडीको १० हजार क्विन्टल हो । त्यसैगरी बझाङका चैनपुर, बिसौना, काँडा र तल्कोट क्षेत्रका लागि संस्थानले यो वर्ष ४ हजार ९ क्विन्टल चामल छुटयाएको छ । यसमध्ये चैनपुरमा ७ सय ६ क्विन्टल चामल ढुवानी भइसकेको छ । बिसौना डिपोको २ हजार क्विन्टलमध्ये १४ सय ४६, चैनपुरको १५ सयमा १४ सय ६ क्विन्टल चामल ढुवानी भइसकेको छ । तल्कोटको ४ सय क्विन्टलको कोटा पूरै पुगिसकेको छ । त्यहाँबाट थप चामल माग भएको हो । बैतडीका पुर्चौडी हाट, मेलौली, र कुलाउँ क्षेत्रका लागि संस्थानले २२ हजार क्विन्टल चामल कोटा छुटयाइएको छ । जसमध्ये कुलाउँमा कोटाको २ हजार क्विन्टलभन्दा ७० क्विन्टल बढी पुगेको छ । पुर्चाैडी हाटमा ९९४ र मेलौलीमा २४१ क्विन्टल मात्रै ढुवानी भएको छ । दार्चुला, खण्डेश्वरीको ४ हजार, पारिबगर र सुनसेरामा २२ हजार क्विन्टल चामलको कोटा छुटयाइएको छ । खण्डेश्वरीमा ३ हजार २३४, पारिबगरमा १७ सय ३ र सुनसेरामा १५०३ क्विन्टल चामल ढुवानी भइसकेको छ । अछामको मंगलसेनका लागि छुटयाएको ३ हजार क्विन्टल चामलमध्ये १६ सय ५१ क्विन्टल ढुवानी भएको छ । अछामको कमलबजार र विनायक क्षेत्रबाट खाद्यान्नको माग बढेको छ । त्यो ठाउँका लागि छुटयाएको कोटाको चामलसमेत ढुवानी हुन सकेको छैन । संस्थानले विनायक र कमलबजारका लागि ११ हजार क्विन्टल चामल छुटयाएको छ । संस्थानका क्षेत्रीय प्रमुख भण्डारीले उक्त ठाउँको चामल ढुवानीका ठेक्कापट्टा नै हुन नसकेको बताए ।"
पुनर्निर्माण भएनन् सम्पदा,१५ हजारले घर बनाएराष्ट्रिय पुनर्निमाण प्राधिकरणको तथ्यांकमा सुरुमा ६५ हजार ७ सय ५९ जना भूकम्पपीडित थिए । पछि गुनासो सम्बोधनका क्रममा ११ हजार थपिए । तीमध्ये ३ हजार ५ सय परिवार लाभग्राही सूचीमा परेका छन् । अझै ७ हजार ५ सय पीडितको गुनासो सम्बोधन हुन सकेको छैन । उनीहरूबारे राष्ट्रिय पुनर्निर्माण प्राधिकरणबाट निर्णय हुन बाँकी रहेको जिल्ला समन्वय समिति सचिवालयले जनाएको छ । समितिका अनुसार हालसम्म जिल्लामा १५ हजार पीडितले घर बनाइसकेका छन् । भूकम्पमा जिल्लामा १ हजार १ सय १२ जनाले ज्यान गुमाएका थिए भने २ हजार ३ सयभन्दा बढी घाइते भएका थिए ।
कोरियाली मिलनको कोसेढुंगा,"साढे छ दशक लामो युद्धकालीन स्थितिलाई औपचारिक रूपमा अन्त्य गर्ने उत्तर र दक्षिण कोरियाको सहमतिले ती मुलुकभित्र मात्र नभएर बाहिर पनि सुखद उत्साह सञ्चार गरेको छ । आपसी विश्वास र समझदारीले निरन्तरता पाउन सक्यो भने दुई कोरियाबीच शुक्रबार भएको उच्चस्तरीय वार्ता शान्ति स्थापना र सम्बन्ध सुदृढीकरणमा कोसेढुंगा बन्नेछ । उत्तर कोरियाका नेता किम जोङउन र दक्षिण कोरियाका राष्ट्रपति मुन जायइनले शिखर बैठकमा गरेको कोरियाली प्रायद्वीपमा पूर्ण परमाणु निरस्त्रीकरण गर्ने प्रतिबद्धता स्वागतयोग्य छ । यसले सम्भावित आणविक युद्धको त्रास मत्थर पारेको छ । उच्च स्तरीय वार्ताले युद्धका समयमा छुट्टिएका नागरिकमा पारिवारिक पुनर्मिलनको आशा पनि जगाएको छ । दक्षिण कोरियामा नयाँ राष्ट्रपतिका रूपमा शपथ लिएलगत्तै मुनले आफ्नो सम्बोन्धनमा उत्तर कोरियासँगको सम्बन्ध सुधारलाई प्राथमिकताका साथ उठाएका थिए । मुन उत्तर कोरियाली शरणार्थी परिवारमा जन्मिएका नेता हुन् । उनी राष्ट्रपति भएको एक वर्ष नबित्दै तनावपूर्ण अवस्थामा रहेका दुई देशबीचको सम्बन्ध नयाँ मोडमा अघि बढेको छ । यद्यपि यसपालि सम्बन्ध सुधारका लागि अग्रसरता भने उत्तर कोरियाली नेता किमले लिएको देखियो । एकपछि अर्को क्षेप्यास्त्र प्रक्षेपण र आणविक परीक्षण गरेर तनाव चर्काइरहेका बेला अचानक किमले चार महिनाअघि दक्षिण कोरियासँग संवाद गर्न तयार रहेको बताएका थिए । त्यसपछि भएका पहलकदमीले ऐतिहासिक शिखर बैठक सम्भव गराएको हो । दक्षिण कोरियालाई साथ दिँदै सेना र युद्धपोत तैनाथ गरिरहेको अमेरिकाका राष्ट्रपति डोनाल्ड ट्रम्पसँग पनि किमको वार्ताका लागि तयारी भइरहेको छ । उनीहरू केही महिनाअघिसम्म व्यक्तिगत तहमै ओर्लेर एकअर्काको टिप्पणी गर्दै आएका थिए । ट्रम्पसँग संवादको चाहना पनि सुरुमा किमले नै व्यक्त गरेका हुन् । दक्षिण कोरियासँग संवाद प्रक्रिया अघि बढिरहेका बेला किमले चीन भ्रमण गरेर राष्ट्रपति सी चिनफिङसँग भेटवार्ता गर्नु पनि अर्थपूर्ण छ । बाहिरी दुनियाँबाट अलग रहेको साम्यवादी मुलुक उत्तर कोरियाका नेता किमको यो शान्ति र समृद्धिप्रति मात्र नभएर शासकीय शैली परिवर्तनको आकांक्षा पनि हुन सक्छ । शिखर वार्ताका क्रममा किमले शुक्रबार दक्षिण कोरियाली भूमि टेकेका थिए । ६५ वर्षपछि कुनै उत्तर कोरियाली नेताले दक्षिणको भूमिमा पाइला राखेको यो नै पहिलो क्षण थियो । चर्को वाकयुद्ध चलिरहेका बेला उत्तर र दक्षिण कोरिया यति छिट्टै सद्भावपूण विन्दुमा आइपुग्लान् भनेर कसैले कल्पना गरेको थिएन । युद्ध अन्त्य गर्दै शान्ति सन्धि यसै वर्ष गरिसक्ने दुई कोरियाली नेताको प्रतिबद्धता महत्त्वपूर्ण छ । दुवै देशको माटो र पानीले दक्षिणको जमिनमा किम र मुनले बिरुवा रोप्नुका साथै ढुंगामा शान्ति र समृद्धिको रोपण लेखिएकामा हस्ताक्षर गरेका छन् । यसले दुवै देशको शान्तिप्रतिको आकांक्षालाई प्रतिविम्बित गर्छ । दोस्रो विश्वयुद्ध अन्त्यसँगै विभाजित उत्तर र दक्षिण कोरियाबीच सन् १९५०५३ को युद्ध टुंगिए पनि शान्ति सन्धि हुन सकेको थिएन । शान्ति सन्धिसम्बन्धी प्रतिबद्धता कार्यान्वयनका लागि अब दुई देशबीच आपसी विश्वास र समझदारी निरन्तरताको खाँचो छ । डेढ महिनापछि हुने विशेष बैठक यसलाई निष्कर्षतर्फ डोर्याउन महत्त्वपूर्ण हुन सक्छ । तर खासगरी सन्काहा भनेर चित्रित गरिएका किमप्रति भने संशयपूर्ण नजर तेर्सिएको छ । शान्ति प्रक्रियालाई निष्कर्षमा पुर्याउन दुई कोरिया युद्धमा प्रत्यक्षअप्रत्यक्ष जोडिएका अमेरिका, चीन र जापानको भूमिका पनि उत्तिकै महत्त्वपूर्ण हुनेछ । किम र मुनले राष्ट्रिय मेलमिलाप र एकतालाई प्रोत्साहन दिन सबै तहमा सक्रियतापूर्वक सहकार्य, आदानप्रदान, भ्रमण र सम्पर्क बढाउने सहमति गरेका छन् । खेलकुदमा पनि संयुक्त रूपमा भाग लिने सहमति छ । किमले वार्ताको चाहना व्यक्त गरेपछि नै दक्षिण कोरियामा भएको हिउँदे ओलम्पिकमा दुवै देशका खेलाडीले एउटै झन्डामुनि मार्चपास गरिसकेका छन् । एकअर्का देशमा सम्पर्क कार्यालय स्थापना गरी कूटनीतिक सम्बन्ध अघि बढाउने, युद्धका बेला छुटिभिन्न नागरिकको पारिवारिक मिलन गराउने गराउने पनि सहमति भएको छ । यस्ता क्रियाकलापले नागरिक स्तरमै सम्बन्ध मजबुत बनाउनेछ । किम र उन प्रतिबद्धता कार्यान्वयनमा सफल हुन सके भने उत्तर कोरियाको शासकको पतनले मात्रै कोरियाली प्रायद्वीपमा शान्ति स्थापना हुन्छ भन्ने पश्चिमा सोचाइ गलत साबित हुनेछ । सँगै, विभिन्न शक्ति राष्ट्रहरूको रणनीतिक स्वार्थको खेलमैदान बन्नबाट कोरिया जोगिन सक्छ ।"
धरापमा वाम एकीकरण,"प्रथम महाधिवेशनसमेत नहँुदै २००८ सालमा संस्थापक नेता एवं तत्कालीन महासचिव पुष्पलाललाई षड्यन्त्रपूर्वक अप्रत्याशित रूपमा पदमुक्त गरिएपछि प्रारम्भ भएको गुट, फुट र जुटको क्रम नेपाल कम्युनिस्ट पार्टीको स्थायी चरित्र बनेको छ । नेकपा एमाले र माओवादी केन्द्रबीच एकीकरण पूर्वघोषित तिथि लेनिन जयन्ती र पार्टी स्थापना दिवस (२२ अप्रिल) मा हुन नसके पनि चाँडै आउने मे दिवस, कालमाक्र्स जयन्ती वा पात्रो नहेरी कुनै पनि दिन हुन सक्छ तर दुई पार्टीबीच मात्र नभएर अभिमान र अहंकारमा चुर्लुम्म डुबेका दुई प्रतिपस्र्धी दलका अति महात्त्वाकांक्षी नेताहरूबीच समेत एकता र समझदारी हुने भएकाले फेरि फुट्नका लागि कसैले साइत हेरिरहनेछैनन् । देशमा एउटै कम्युनिस्ट पार्टीको निर्माण सबै वामपन्थीको पुरानो सपना हो । यो नारा र प्रयत्नलाई वाम बुद्धिजीवी र कार्यकर्ताले सधैं ऊर्जा थपिरहेका छन् । तर स्थापनाको ६९ औं वर्षमा आइपुग्दा पनि उनीहरूको यो चाहना पूरा हुन सकेको छैन । २०४६ सालमा संयुक्त वाममोर्चा गठन भएपछि पनि त्यसलाई पार्टीका रूपमा विकास गर्ने भित्रभित्रै प्रयास भएको थियो तर गठन भएको केही समयपछि नै ससाना कुरामा अत्तो थापेर नेताहरूले एकपछि अर्को गर्दै मोर्चाबाट फाल हालेर छुट्टाछुट्टै खिचडी पकाउन थाले । पछिल्लो प्रयत्नका रूपमा यसअघि केपी ओली प्रधानमन्त्री बनेपश्चात् इच्छा राख्नेजति सबै वाम दललाई सत्तामा सहभागी मात्र गराइएन, हरेक पार्टीलाई उपप्रधानमन्त्री पद दिइयो । वाम समुदायले यो अभ्यासबाट बिस्तारै एउटै कम्युनिस्ट पार्टी बन्ने चिर अभिलाषा पूरा हुने सपना देखिरहेका बेला तोकेको तिथिमा ओलीले प्रधानमन्त्रीको कुर्सी नदिनासाथ पुष्पकमल दाहाल रातारात गठबन्धनलाई लात मारेर नेपाली कांग्रेसको शरणमा गएको धेरै भएको छैन । सत्ता प्रचण्डको रहर होइन, बाध्यता पनि हो । उनी सत्तासँग बाँधिएर बस्न बाध्य छन्, आफ्नो सुरक्षा र भविष्यका निम्ति । जनयुद्धकालमा भएका जधन्य अपराध को श्रेणीमा पर्ने कैयौं काण्ड अझै जीवित छन् । निष्पक्ष छानबिन भएर दोषीलाई उन्मुक्ति नदिने वातावरण बन्यो भने बाँकी जीवन बिताउन जेलको चिसो छिंडीबाहेक उनले कुनै ठाउँ प्राप्त गर्न सक्नेछैनन् । अख्तियार दुरुपयोग अनुसन्धान आयोगले कर्के नजरले हेर्यो भने मात्र पनि उनी छटपटिन थाल्छन् । आफ्नो देशमा सत्तामा रहेको अवस्थामा विदेश जाँदा त्यहाँको कानुनअनुसार कारबाहीमा परिने डरले उनले कतिपय भ्रमण रद्द गर्नुपरेको समाचार प्रकाशमा आइसकेका छन् । यस अतिरिक्त विभिन्न ठाउँमा भएका लगानी तथा शंकास्पद आर्जनको सुरक्षा एवं कार्यकर्ता संरक्षण निम्ति उनी सधैं सत्तासँग जोडिएर बस्न अभीशप्त छन् । अब लामो समय सरकार एमालेको नेतृत्व र खटनपटनमा चल्न सक्छ, त्यसैले उनी एमालेको विश्वास हासिल गर्न ओलीले पूरा अवधि सरकारको नेतृत्व गर्ने भाषण गर्न पुगे । यद्यपि उनी अहिले नै आफूलाई प्रधानमन्त्री पद दिने लिखित मिति तोक्न दबाब दिन थालिसकेका छन् । कदाचित ओली वा एमालेले आफ्ना सबै हितको संरक्षण गरिदिएनन् भने प्रचण्ड पिँजडाको सुगा बनेर त्यहाँ पक्कै बस्नेछैनन् । राजनीतिक दलहरूबीचको एकीकरण सामान्यत: लक्ष्य र सिद्धान्तको जगमा उभिएको हुनुपर्छ, तर यहाँ कम्युनिस्ट आन्दोलनलाई गन्तव्यमा पुर्याउने वा समाजवाद उन्मुख आर्थिक, सामाजिक र सांस्कृतिक कार्यक्रमलाई मूर्तरूप दिनेभन्दा सत्तास्वार्थका लागि चुनावमा बनेको गठबन्धनलाई कसिलो बनाउने ध्येयबाट मात्र प्रेरित देखिन्छ । शेरबहादुर देउवा नेतृत्वको सरकारले चुनाव गराउँदा आफ्नोअनुकूलको परिणाम प्राप्त नहुने निष्कर्षमा पुगेपछि एमालेले देशभक्त, प्रगतिशील र वामपन्थी दलसँग तालमेल र सहकार्य गर्ने निर्णय गरेपछि केही गोप्य मन्त्रणापश्चात् प्रचण्डले असोज १६ गते पार्टीको सचिवालय बैठक राखी एमालेसँग सम्भव भए एकीकरण गर्ने, नभए चुनावी तालमेल गर्ने विधिवत् निर्णय गराए । एमाले नेताहरूले लोभ्याएपछि उनी उत्साहपूर्वक आफ्नो प्रयासले देशमा एउटै कम्युनिस्ट पार्टी निर्माण हुन लागेको फूलझडी झार्दै हिँडे । आफूले सरकारको नेतृत्व गरेको समयमा भएको स्थानीय तह निर्वाचनको रूपरेखा देख्नासाथ दाहालले आगामी निर्वाचनको नतिजा आकलन गरिसकेका थिए । त्यसैले आफ्नो पार्टी नेपाली कांग्रेस नेतृत्वको सरकारमा महत्त्वपूर्ण भागका साथ सहभागी रहेकै अवस्थामा लोकलज्जा र राजनीतिक नैतिकता परवाह नगरी, सरकारमा कायमै रहेर, तत्कालीन प्रतिपक्षी दलसँग साँठगाँठ गर्न पुगेका हुन् । एमालेका लागि यो स्वर्णिम अवसर थियो । फलस्वरूप एमालेलाई पछिल्लो चुनावमा आशातीत लाभ भयो । पहिलो स्थानमा रहेको कांग्रेस खुम्चिएर दोस्रो तहमा पुग्यो । माओवादीको मुखमा सत्ताको सानो टुक्रा फालिदिएर प्राप्त भएको यो दुर्लभ अवसर एमाले उम्काउन चाहँदैन । त्यसैले ऊ एकता भए पनि नभए पनि माओवादीलाई अल्झाइरहने प्रयासमा छ । प्राय: राजनीतिक दलहरूबीच लक्ष्य, सिद्धान्त, नीति र कार्यक्रममा सहमति भएपछि एकीकरणको सम्भावना खोजिन्छ तर यहाँ पहिले एकीकरण गर्ने घोषणा गरेर आधारभूत र मुख्य कुरामा सहमतिका लागि कसरत गरिँदै छ । एकीकरण गर्ने नै भएपछि लक्ष्य र सिद्धान्तलाई परिमार्जन र पुनर्लेखन गर्दै तानतुन पारेर हाललाई मिलाउन खोजे पनि एकताको भविष्य चाहिँ नेताहरूको भावना, व्यवहार, स्वार्थ र महत्त्वाकांक्षामा निर्भर गर्छ । विचार मिले पनि स्वार्थ र व्यवहार नमिल्दा सबैभन्दा कठोर अनुशासन भएको मानिने पहिलेको माओवादी पार्टीसमेत टुक्राटुक्रा भएकै हो । एकीकरणको विन्दु खोज्न धेरै दिनदेखि लामालामा छलफलमा जुटेका दुवै दलका नेताले अन्तिम विन्दुमा पुग्न लागिएको र कुनै पनि क्षण घोषणा हुने बताइरहे पनि दुवै पार्टीका कार्यकर्तामा एक अर्कोप्रति कस्तो भावना रहेछ भन्ने पार्टी स्थापना दिवसजस्तो दुवै दलको साझा र शुभ अवसरमा राष्ट्रिय सभागृहमा भएको ब्यानर काण्डले नै छरपस्ट पारेको छ । आशंका, अविश्वास, कुटिलता र शत्रुताको जगमा बन्ने महल बालुवाको घरझंै कुनै पनि बेला भताभुंग हुन सक्छ । यस्तो घरमा कसैले पनि आफूलाई सुरक्षित महसुस गर्न सक्दैन, बरु सधैं भय, तिक्तता, द्वन्द्व र अपमानको डढेलोमा पिल्सिएर बाँच्नुपर्ने अवस्था हुन्छ । एकीकरणका लागि माओवादीले मूलत: तीन कुरा मागिरहेको आभास पाइन्छ सम्मान, समानता र सुरक्षा । अर्थात माओवादी पार्टीले गरेको जनयुद्ध लगायतका नीति र कार्यक्रमको जिम्मेवारी एमालेले पनि लेओस् । त्यसो भए जनयुद्ध कालमा लडाकुहरूबाट भएका ज्यादतीको बचाउ गर्न एमाले बाध्य हुनेछ । त्यस्तै, कार्यसमितिहरूमा समान हिस्सेदारी । त्यसो भए एमालेले पेल्न सक्नेछैन, बरु एमालेभित्रको द्वन्द्वमा खेल्दै उसमाथि हावी हुने अवसर प्राप्त हुन सक्छ । योभन्दा बढी लाभको मौका आए मोलतोल गर्न र पार्टी फोर्न पनि सहज हुन्छ । र, सबभन्दा महत्त्वपूर्ण कुरा पार्टी र सरकारको नेतृत्व आलोपालो । प्रचण्ड एकीकृत पार्टीको कार्यकारी प्रमुख बनेर एमाले नेताहरूलाई नचाउने र अर्को चुनावअघि नै प्रधानमन्त्री बन्ने । उनको यो योजनामा एमालेका केही नेताको पनि सहयोग प्राप्त हुन सक्छ । यस क्रममा २०५४ सालमा नेकपा एमालेले ओलीको दृष्टिकोण सर्मथन गर्दै महाकाली सन्धि अनुमोदन गरेकामा पार्टी फोरेर छुट्टै दल बनाउने तथा २०६२ सालमा रोल्पा गएर माओवादीसँग ६ बुँदे सम्झौता गरी १२ बुँदे समझदारीको पृष्ठभूमि बनाउने नेता वामदेव गौतमप्रति धेरैको ध्यान गएको छ । तर एमाले नेताहरू आफ्नो हितप्रति प्राय: चनाखो नै रहने गरेका छन् । २०३२ सालको अन्धकारमय परिस्थिति र केटौले अवस्थामा नेकपा (कोअर्डिनेसन कमिटी) बनाएर अनेक थरी समूह र दललाई विलय र एकीकरण गर्दै, पेल्दै, ठेल्दै यो अवस्थामा आइपुगेका एमाले नेताहरूको अभिमान र अहंकार झन् चुलिँदै गएको छ । उनीहरू एउटै पार्टी बनाउने भइसकेपछि एकअर्कालाई पूर्ण विश्वास गर्नुपर्ने र कुनै सर्त राख्न नहुने तर्क गर्दै आफ्नो हैसियतभन्दा धेरै माग नगर्न माओवादीलाई अप्रत्यक्ष चेतावनी दिन थालेका छन् । आफ्ना कुरा प्रतीकात्मक रूपमा भन्न रुचाउने ओलीले प्रचण्डकै सामुन्ने जुत्ता फिट नभए खुट्टा ताछ्न सार्वजनिक रूपमा सल्लाह दिएका छन् । मागेजस्तो भाग नपाएर प्रचण्डले कदाचित गठबन्धन तोड्ने र सरकारबाट बाहिरिने निर्णय गरे सत्ताको स्वाद पाइसकेका उनका आफ्नै पार्टीका सबै मन्त्रीले पनि उनलाई साथ नदिन सक्छन् । अहिले महत्त्वपूर्ण मन्त्रालयमा रजगज गरिरहेका रामबहादुर थापा बादल र मातृका यादवले प्रचण्डलाई सत्ताभोगी, क्रान्तिविरोधी, धोकेबाज, भ्रष्टाचारीलगायत विभिन्न आरोप लगाउँदै पार्टी फुटाएको घटना धेरै पुरानो भएको छैन । त्यसैले मागेजस्तो भाग नपाए पनि प्रचण्डसँग घुक्र्याउँदै, धम्क्याउँदै, थर्काउँदै केही समय गुर्जानुबाहेक अर्को विकल्प तत्काल छैन । आजकाल देशमा गिरिजाप्रसाद कोइराला छैनन् जो शान्ति प्रक्रियालाई तार्किक निष्कर्षमा पुर्याउन र माओवादीलाई लोकतान्त्रिक धारमा ल्याउन प्रचण्डका जायज नाजायज हरेक माग पूरा गरिदिन्थे । उनको वाक्चातुर्य र अभिनयमा विश्वास गरेर कोइरालाले कैयौं अनपेक्षित काम पनि गरे जसले गर्दा कांग्रेसले समेत क्षति बेहोर्नुपर्यो । प्रचण्डको ध्येय र अस्थिर बानीबेहोरा एवं तत्कालको फाइदाका लागि जोसँग पनि जस्तो पनि सम्झौता गर्ने प्रवृत्ति देखेकाभोगेका एमालेका नेताहरूले पक्कै त्यसो नगर्लान् । त्यसैले उनी यतिखेर राजनीतिक एम्बुसमा परेको अवस्था छ । जानीनजानी चालेको एउटै कदमले पनि उनको भविष्य धरापमा पर्न सक्छ । तर एमाले माओवादीलाई विकल्पहीन ठानेर आफू बलियो बन्न उपयोग गर्ने वा विलय गराउने रणनीतिमा अडिग रह्यो भने धेरै धैर्य गर्न नसक्ने प्रचण्डले तुरुन्तै अर्को बाँकटे हान्न असम्भव छैन, एकीकरणको घोषणा गर्दा मुट्ठी कसेर अपार खुसीको अभिनय गरे नै भने पनि ।"
दाँत सड्ने समस्या,"त्यसैले होला नेपालको दन्तचिकित्सा क्षेत्रप्रति नेपालीको त कुरै छाडांै, केही विदेशीको समेत विश्वास लिई ध्यान केन्द्रित गर्न सफल भएको पाइन्छ । वार्षिक जापानी, अमेरिकी, जर्मनीलगायत १५ हजार बढी विदेशीले नेपालमा सामान्य तथा कस्मेटिक उपचार गराउँछन् भने आकस्मिक दन्तउपचार ३० हजार बढीले लिने गरेको अनुमान छ ।विश्वमा उपलब्ध ९९ प्रतिशत बढी दन्तसेवा नेपालमै उपलब्ध भइसकेका छन । सहरमा सुन्दरताको चाहना राख्ने र स्वास्थ्य जनचेतना भएका ग्राहक र बिरामी बढी हुने भएकाले आधुनिक दन्तउपचारका ९० देखि ९५ प्रतिशत उपचार सहरकेन्द्रित छन् । यसमा सौन्दर्यसम्बन्धी उपचार तथा उच्च गुणस्तरका दाँत राख्ने बढी छन् । जति महँगो, त्यति राम्रो भन्ने कुरा सौन्दर्यको रूपमा होला तर कम पैसामा उपलब्ध हुने उपचार विधि प्रयोग गर्दैमा त्यो कमसल हुन्छ भन्ने हुँदैन भन्ने दाँतमा चाँदी भराइमा लागू हुन्छ । दाँत निकाल्ने, भर्ने, सफा गर्ने र राख्नेझिक्ने खालका उपचार दक्ष, अर्धदक्ष र अदक्षद्वारा भए पनि उपलब्ध भइरहेका छन् । नेपालको दन्तउपचार सेवा सस्तो, विश्वसनीय र भरपर्दाे त छ नै त्यसैमा हरेक सेवामा सहजता र नेपाली कलात्मक हात पनि छ । विदेशमा लिइने दन्तसेवाको शुल्क र नेपालमा लिनेको अन्तर आकाशजमिनको छ भन्ने साक्षीका रूपमा विदेशमा बस्ने नेपाली, गैरआवासीय नेपाली तथा यहाँ उपचार गराएका हजारौं विदेशी छन् । उनीहरूका अनुसार विदेशमा लाग्ने उपचार खर्चमा त यहाँ दाँतको उपचारका अलावा आउने जाने तथा नेपालमा भेटघाट गर्न पुग्छ । तसर्थ सरकारी स्तरबाट दन्तअस्पताल खोल्ने र भइरहेको दन्तचिकित्सा सेवालाई थप विश्वासनीय बनाउनु आवश्यक छ । यसो गर्नसके नेपाल दन्तचिकित्साको हब बन्न सक्छ ।डेन्टल सर्जन डा बुढाथोकी नेपाल चिकित्सक संघका केन्द्रीय सहकोषाध्यक्ष हुन् ।"
सुन तस्करीको लामो लहरो,"झोले क्याम्पसत्रिविबाट सम्बन्धन प्राप्त गरेर क्याम्पस सञ्चालन नगरेकालाई त्रिविले खारेज प्रक्रिया अगाडि बढाएको छ । सम्बन्धन प्राप्त गर्ने र अरू सञ्चालकलाई बिक्री गर्ने पुरानो कुसंस्कारलाई निरुत्साहित गर्नु शिक्षा क्षेत्रमा ठुलै योगदान मान्न सकिन्छ । काठमाडौंका अधिकांश क्याम्पसले ११ कक्षामा भर्ना गर्दा विभिन्न सहुलियत दिने, छुट दिने र अभिभावकलाई सम्मानसाथ व्यवहार गर्ने गरेका छन् तर त्यही क्याम्पसले विद्यार्थी १२ कक्षामा जाँदा व्यवहार फरक पार्ने गरेको छ । ११ कक्षामा दिइएको सहुलित १२ कक्षामा नदिई चर्को शुल्क वा दोब्बर शुल्क लिने गरेका छन् । अभिभावक तथा विद्यार्थीलाई रुखो व्यवहार देखाउने गरेका छन् । ११ कक्षामा पढ्ने विद्यार्थी, १२ कक्षामा पढ्न कहीं जान नसक्ने भएको हुनाले नै १२ कक्षामा सकेसम्म बढी शुल्क लिने गरेका छन् । यस्तो ठगी धन्दा गर्ने क्याम्पसलाई त्रिविले तुरुन्त कारबाही गर्नुपर्छ ।प्रमोद पौडेलश्रीपुर११, वीरगन्ज"
विश्व सम्बन्ध सीतर्फ सोझिँदै छ,"हाम्रा दुई छिमेकीबीच सहकार्य र सम्पर्क पछिल्लो समय सकारात्मक ढंगले अघि बढेको छ । यसलाई कसरी लिनुहुन्छ ?भारत र चीनमा विकसित हुने आन्तरिक सम्बन्ध तथा यी दुई मुलुकबीचको आत्मीयता वा तिक्तता दुवै घटनाले नेपालमा एक प्रकारको तरंग ल्याउँछ । यी दुई मुलुकको तिक्तताले विश्वमै एक प्रकारको त्रास र आस फैलाउँछ भने विद्यमान शक्ति मुलुकहरूमा सम्भवत: खुसी । तर, सहकार्यले विश्व शक्ति एसियामा फर्काउन सक्छ । यो महसुस भारत र चीन दुवै मुलुकको नेतृत्वले गरेर अहिले सहकार्यमा अघि बढेको जस्तो देखिन्छ । भारतले आगामी निर्वाचनमा खपतका लागि मात्र नभई पूर्णत: सहकार्य र चीनले पनि व्यापारिक दृष्टिकोणले मात्र नभई भारतसँग सहकार्य नै गरेर अघि बढ्नुपर्छ भन्ने मनस्थिति बनाएको हो भने राम्रो हो । आआफ्नो खपतका लागि मात्र हो भने दीर्घकालमा यो क्षेत्र र उनीहरू स्वयंले ठूलो क्षति बेहोर्नुपर्नेछ । विकसित घटनाक्रम हेर्दा सकारात्मक नै देखिएको छ । दुवै मुलुकको नेतृत्वमा देखिएको चातुर्यलाई तपाईंले उजागर गर्न खोज्नुभएको हो ?दुवै मुलुकका नेतृत्व सशक्त छन् । त्यही कारणले २१ औं शताब्दीमा विश्व नेतृत्व गर्न पनि उनीहरू आपसमा मिल्नुको विकल्प छैन । दुवै नेतृत्वले यो बुझेरै सबै पक्षलाई ध्यान दिएका हुन सक्छन् । भारतीय प्रधानमन्त्री नरेन्द्र मोदीले चौथो पटक चीन भ्रमण गर्नु यसको संकेत हुन सक्छ । दोक्लममा देखिएको भारत र चीनको ठूलो क्राइसिस को लामो विश्रामपछि यो भ्रमण अचानक तय भएको छ । सन् १९६२ यता यस्तो क्राइसिस आएको थिएन । आगामी महिना मोदी चीन जाँदै थिए । तर, अहिले नै अनौपचारिक त्यो पनि उहान सहरमा भ्रमण तय हुनु निकै कौतुहलको विषय बन्यो । त्यहाँ भएको छलफल र सीले मोदीलाई र मोदीले सी लाई दिएको महत्त्वले पनि एसियामा आशालाग्दो सहकार्यको सम्भावना टरेको छैन । चिनियाँ राष्ट्रपति दुई दिनअघि नै मोदीलाई स्वागत गर्न त्यहाँ पुग्नु, मोदी एक महिनापछि चीन जाने कार्यक्रम रहेकै बीचमा भ्रमण गर्नु आफंैमा अर्थपूर्ण छ । दुई मुलुकबीच सीधा राजनीतिक सहकार्य आवश्यक छ भन्ने यो घटनाले देखाउँछ । दुई उदीयमान छिमेकीबीचको सघन मित्रतामा हामीले के गर्नुपर्ने हुन्छ ? यस्तो मित्रतालाई कसरी व्याख्या गर्नुहुन्छ ?भारत र चीन विश्व अर्थतन्त्रमा उदीयमान मुलुक मात्र होइनन् । यी दुई आणविक हिसाबले सुसज्जित प्रतिस्पर्धी पनि हुन् । त्यो सँगै यी दुई मुलुकले विश्व नेतृत्वको अभिलाषा पनि उत्तिकै राखेका छन् । विश्व जनसंख्याको ४० प्रतिशत (करिब पौने तीन अर्ब) नागरिक यी दुई मुलुकभित्र छन् । यस्ता मुलुकले औपचारिक भेटवार्ता मात्र होइन, अनौपचारिक भेटवार्ता गरेर पनि सम्बन्धलाई निकटता र विश्वलाई सन्देश दिन खोजेको देखिन्छ । अनप्रेडिक्टेड भ्रमणले सम्बन्धमा निकटता थप्छ । अहिले नयाँ शब्द रिसेट प्रयोग हँुदै आएको छ । यही रिसेटका लागि चीन र भारतका कार्यकारीले उहानमा भेटवार्ता गरेका हुन सक्छन् । यस्तो मित्रता बढ्दा हामीले ध्यान दिनुपर्ने पक्ष हो, त्रिदेशीय विन्दुहरूको समस्या समाधान । यसमा हामीले तत्काल लागेर समस्या समाधान गर्न जरुरी छ । उनीहरूको स्वार्थ मिल्दा हामी असजिलोमा नपर्ने भन्ने हुँदैन । त्यसो भन्दैमा हामी समस्यामा पर्छौं भन्ने होइन । हामीले त्यसमा आफ्नो धारणा राखेर पहिले नै सर्टआउट गर्न सक्नुपर्छ । दोक्लममा विवादमा पर्दा जसरी भुटान असजिलोमा परेको थियो । त्यो अवस्था हामीकहाँ नआउला भन्न सकिन्न । यो हाम्रा कूटनीतिज्ञले ध्यान दिनुपर्ने प्रमुख पाटो हो । हामी कतिपय विषय हल्का रूपमा लिन्छौं, भइसकेपछि झल्यास्स हुन्छौं । यसको पछिल्लो उदाहरण हो लिपुलेक । यसमा हाम्रो ध्यान जान आवश्यक छ, अध्ययन गर्नुपर्छ । त्रिदेशीय विषयमा प्राथमिकता दिएर नेपाल अघि बढ्न सक्नुपर्छ । बलियो सरकार निर्माणपछि हरेक क्षेत्रमा सुधारको अपेक्षा जनताले राखेका हुन्छन् । त्यसैले यस्ता विषयमा छिटो निर्णय लिँदै सरकार अघि बढ्न जरुरी छ । हात्ती (ठूला शक्ति) मिलेर खेल्दा पनि मैदानको दोहन, झगडा गर्दा पनि मैदान दोहनलाई स्मरण गर्न खोज्नुभएको हो ?त्यो पुरानो उक्ति हाम्रो भूराजनीति सुहाउँदो नै छ । ठूला शक्ति मिल्छन् पनि, लड्छन पनि । प्रतिस्पर्धा कामय रहन्छ । त्यसो भन्दैमा मैदान खराब राख्न हुँदैन । हाम्रो भूमि साँच्चै सुन्दर बगैंचा नै हो । दुई हात्ती लड्दा पनि अति मिल्दा पनि बिग्रन्छ । त्यसैले हामीले आफ्नो घेरा बलियो बनाउन सक्नुपर्छ । मैदानमा आएर हात्ती लडिहाल्दा पनि नबिग्रने अवस्थामा राख्न सक्नुपर्छ । हामीले हाम्रो विकास आफैं गर्ने हो । उनीहरू आएर गरिदिँदैनन् । चनाखो हुने, उनीहरूले गरेका विषयमा ध्यान दिने र नेतृत्वमा सम्बन्ध स्थापित गर्ने नै हो । भारत र चीनबीचको सम्बन्धमा आएको परिवर्तन हाम्रो नेतृत्वले बुझ्न नसकेकै हो त ? पहिलो त दुई देशले अब आआफ्नो स्वार्थमा अडेर सहकार्य गर्दै पकड जमाउन खोज्ने नै हो । भारतको अर्को कारण छ, अमेरिकी राष्ट्रपति डोनाल्ड ट्रम्प प्रशासनको भर नहुनुले पनि उसलाई चीनसँग नजिक्याएको हो । ट्रम्प प्रशासनको कुनै भर छैन । ट्रम्प प्रशासनमै दुई जना विदेशमन्त्री भइसके । ट्रम्पले कुन बेला के निर्णय गर्छन् भन्नेमा दुवै मुलुक सशंकित छन् । पछिल्लो समय आर्थिक हिसाबमा निकै प्रगति गरेको चीनसँग सबैजसो मुलुकले आफ्नो प्रभाव र सम्बन्ध विस्तार गरिरहेका छन् । भारतले पनि त्यसमा जोड दिएको हो । पहिला चीनसँग होइन, अमेरिकासँग नजिकिएका भारतजस्ता अन्य मुलुकले पनि चीनसँगै सीधा सहकार्य गर्न थालेका छन् । आआफ्नो हित र विकासका लागि सहकार्यको महसुस गरेका छन् । उत्तर कोरिया र दक्षिण कोरियाको सहकार्य र ऐतिहासिक वार्तालाई पनि यसमा जोड्न सकिन्छ । अमेरिकाको भर छैन भनेर दुवै कोरिया पनि चीनसँगको सम्बन्धमा परेका हुन् । कोरियाको राजनीति हेरेरै चीन र भारतले उदीयमान शक्तिका रूपमा एसिया केन्द्रित गर्न यस्तो महसुस गरेका हुन सक्छन् । पछिल्लो समय भारतीय, जापानी, अमेरिकी र अस्ट्रियाली सहकार्य क्वार्ड अघि बढेको भए पनि त्यो अहिले बिस्तारै बिग्रँदो अवस्थामा छ । भारत र जापानले आफ्नो ढंगले चीनसँग सहकार्य र सम्बन्ध बढाएका छन् । सिधै राजनीतिक तहमा डिल गर्न खोजेको देखिन्छ । तेस्रो पक्ष भारतको निर्वाचन हुन सक्छ । चीनसँग सम्बन्ध बिग्रँदा निर्वाचनमा भाजपा र प्रधानमन्त्री मोदीलाई फाइदा गर्दैन । दुई कोरियाबीच होस् या भारत र चीनबीचको दोक्लम विवाद, त्यस्तै समस्या यहाँ नदोहोरियोस् भन्नका लागि हामीले सतर्क रहनुपर्छ । तर हाम्रो नेतृत्वले यस विषयलाई ध्यान दिएको पाइँदैन । त्यसो भए यो सम्बन्ध लामो समयलाई ध्यानमा राखेर अघि बढेको विश्वास तपाईंको हो ?अहिलेको मोदी र सीबीचको वार्ता करिब २० वर्षसम्मको भिजनलाई लिएर अघि बढेको देखिन्छ । जुन प्रकारको महत्त्व र तयारीसाथ भ्रमण भएको छ, त्यसैले यसलाई पुष्टि गर्छ । यो भ्रमणमा प्रयोग भएको शब्द पनि निकै फरक छ । भारतीय प्रधानमन्त्री मोदीले स्ट्रेन्थ लाई जोड दिएका छन् । स्ट्रेन्थमा शब्दका हरेक अक्षरको व्याख्या मोदीको छ । एस स्पिरिचुवालिटी (आध्यात्मिक), टिट्रेडिसन (परम्परा), आर रिलेसनसिप (सम्बन्ध), इइन्टरटेनमेन्ट (मनोरञ्जन), एन नेचर कन्जर्भेसन (प्राकृतिक संरक्षण), जी गेम्स (खेल), टी टुरिजम (पर्यटन), एच हेल्थ एन्ड हिलिङ (स्वस्थता र स्वच्छता) । यो २० वर्षको भिजनको अक्षरश: व्याख्या हो । भारत बीआरआईमा संलग्न छैन । नेपालले यसमा हस्ताक्षर गरिसकेको छ तर परियोजना चीनले पाएको छैन वा नेपालले दिन सकेको छैन । यो अवस्थामा हामीले सहकार्य गर्न नचाहेको देखिन्छ । उनीहरू मिल्दा धेरै स्वार्थ मिल्छ । छिमेकभन्दा आफ्नै स्वार्थ कुनै पनि मुलुकको पहिलो प्राथमिकता हुनु स्वाभाविक रहेकाले त्यसमै ध्यान दिन जरुरी छ । त्यसो भए उनीहरू मिल्दा हाम्रा नेताहरूलाई नै असजिलोमा पार्छन् कि क्या हो ?दक्षिण एसियाली मुलुकमा भारत देखाएर चीन र चीन देखाएर भारतसँग विशेष सम्बन्ध राख्ने नेताहरूको मानसिकतामा अब परिवर्तन आवश्यक छ । त्यो प्रथाको अन्त्य हुने लक्षण देखिएको छ । भारत र चीनको सहकार्य साँच्चै राम्रो देखियो भने त्यो स्वत: अन्त्य हुनेछ । यसमा पनि हामीले ध्यान दिन जरुरी छ । हाम्रा नेताहरूले यस मामिलामा गल्ती गर्ने गरेका छन् । हुन त यो दक्षिण एसियाली मुलुकका नेताहरूकै मानसिकता हो । अन्य सार्क मुलुकले पनि त्यो कार्ड खेलेका छन् । भारतलाई चीन र चीनलाई भारत देखाएर आफ्नो राजनीति सुरक्षित गरिरहेका हुन्छन् । भारतीय प्रधानमन्त्री मोदी वैशाख २८ मा नेपाल आउँदै हुनुहुन्छ । लामो संकट समाधानपछि चीन पुगी नेपाल आउन लाग्नुभएकोमोदीको भ्रमणलाई कसरी हेर्नुभएको छ ?हाम्रा प्रधानमन्त्रीले भारत र परराष्ट्रमन्त्रीले हालसालै चीन भ्रमण गर्नुभएको छ । दुई मुलुकबीच अन्तरक्रिया हुनु आफंैमा राम्रो विषय हो । पहिला भएका सहमतिलाई कार्यावन्यन गर्न भ्रमण हुनु त्यति राम्रो मानिँदैन । हाम्रो सर्भिस डेलिभरीको दुरवस्था झल्काउँछ । यसबाट हामी माथि उठ्न सक्नुपर्छ । प्रत्येक नयाँ भ्रमणमा पहिले गरेका सम्झौतालाई कार्यावन्यन गर्न किन नयाँ सहमति गर्नुपर्यो ? त्यो काम सम्पन्न गरेर नयाँ कार्यका लागि भ्रमण गर्दा राम्रो हुन्छ । नेपालमा भएका सहमतिहरू कार्यावन्यन हुँदैनन् । यो हाम्रो कर्मचारीतन्त्र सुस्त छ भन्ने संकेत पनि हो । अहिले बलियो सरकार बनेको छ । पहिला गरेका सहमति किन कार्यान्वयन भएका छैनन् ? त्यो हेर्न आवश्यक छ । प्रधानमन्त्रीको स्तरबाट नै त्यो काम अघि बढ्न आवश्यक छ । तर विडम्बना, बलियो भनिएको सरकार बनेको पनि साढे दुई महिना भइसक्यो । तर सरकारले जम्मा तीन काम गरेको देखिन्छ । १ सार्वजनिक बिदा कटौती २ सचिव र सीडीओ सरुवा ३ प्रहरी र सशस्त्र प्रहरी प्रमुखको नियुक्ति । यसबाहेक अन्य काम भएको देखिँदैन । सबैभन्दा ठूलो समस्या भूकम्पपछिको पुनर्निर्माण अझै अलपत्र छ । यसमा केही सुरुवात देखिनुपर्ने थियो, त्यो देखिएको छैन । अन्तर्राष्ट्रिय रूपमा हेर्दा नेपाल सुस्तजस्तो देखिन्छ ।नेपालमा रेलका विषय उठ्ने गरेका छन् । यसलाई कसरी लिनुभएको छ ?रेल अहिले गफ गर्ने विषय बनेको छ । चीनको रेल इरान, बेलायत र युरोपका अन्य सहर पुग्छन् भने नेपाल भएर भारत किन जान सक्दैन ? सक्छ । यसमा अध्ययनको खाँचो छ । रेलबारे हामीले बुझेका छैनौं । विज्ञता नै छैन । रेल विभाग छ तर त्यसलाई स्रोतसाधन सम्पन्न बनाइएको छैन । चीनले नेपालमा बीआरआईमार्फत रेल ल्याउन खोजेको देखिन्छ । तर त्यसमा भारतले अझै समहति नजनाउँदा चीन समस्यामा परेको छ । यसको मारमा नेपाल पनि परेको छ । रेलमार्गका विषयमा कुराकानी हुँदै गर्दा नेपालमा यसको विज्ञता आवश्यक छ । चीनले पनि भारतको बजार हेरेको हुनाले रेल लैजान नेपालको भूभाग नै उपयुक्त ठहर गरिसकेको छ । रेल जाँदाआउँदा के नै हुन्छ र भन्ने तर्क पनि गर्ने गरिन्छ । त्यो तर्क नै होइन, कुतर्क हो । रेल गुड्न थालेर अन्तर्राष्ट्रिय सञ्जालमा जोडिएपछि धेरै विषयमा सहकार्य हुन्छ । नेपालमा चिनियाँ पर्यटकको संख्या बढ्न सक्छ । भारतीय रेलको सम्भावना पनि अघि बढेको छ । यो राम्रो हो । भारतीय प्रधानमन्त्रीको नेपाल भ्रमणको समयमा यस्ता विषयमा छलफल हुने देखिन्छ कि ?भारतीय प्रधानमन्त्रीको नेपाल भ्रमण हुनु राम्रो हो । मोदीको भ्रमण जनकपुरमा हुने हुनाले यसमा स्पिरिच्युअल सम्बन्ध पनि जोडिएको हुन्छ । यसले धार्मिक सम्बन्धलाई उजागर गर्नेछ । उडिसाका शंकराचार्य निश्चलानन्द पनि त्यही समयमा नेपाल आउने कुरा सुनेको छु । यसबाट पनि नेपालभारत सम्बन्ध पुरानो पक्ष प्रगाढ बन्ने संकेत बुझ्न सकिन्छ । मोदी चीनपछि नेपाल आउन लागेकाले त्यहाँ भएको छलफललाई समेत ध्यान दिएर नेपालले आफ्ना धारणा स्पष्ट राख्न सक्नुपर्छ । कूटनीतिमा इन्गेज र इम्लिमेन्ट शब्दको उपयोग हुन्छ । मोदीको भ्रमणले नेतृत्वलाई इन्गेज गराउने हो कि भएका सम्झौता इम्लिमेन्ट गराउने हो, त्यो विषय महत्त्वपूर्ण हुन्छ । सार्क शिखर सम्मेलनमा नेपालले नेतृत्वदायी भूमिका निर्वाह गर्न नसकेको हो ?सार्कमा नेपाल अध्यक्ष छ । अध्यक्षता ग्रहण गरेको ४ वर्ष पुग्नै लाग्दा पनि नेपालले शिखर सम्मेलनको निर्णय लिन सकेको छैन । त्यसमा पहल गर्न सकेको छैन । नेपालपछि दोस्रो ठूलो दायित्व पाकिस्तानको पनि हो । यी दुई मुलुक मिलेर शिखर सम्मेलनको पहल पनि गरेको देखिँदैन । हाम्रा प्रधानमन्त्रीले मृतशय्यामा रहेको सार्कलाई अघि बढाउनुपर्छ । सार्कको विकल्प छैन यो क्षेत्रमा । हामी बिमस्टेकमा बढी केन्द्रित भएका छौं । त्यसमा बिमस्टेकमा पनि बंगलादेश र म्यानमारको सम्बन्ध राम्रो छैन । रोहिङ्ग्याका विषयमा बंगलादेशको खप्की खाने गरी म्यानमारले बिमस्टेक सम्मेलन गर्न सक्छ जस्तो लाग्दैन । भारतपाकिस्तानको सम्बन्धको होस्टेज सार्क बन्नु हुँदैन ।हाम्रो कूटनीतिक धरातल कमजोर देख्नुभएको हो ?हामीले पछिल्लो समय छिमेकबाहेक तेस्रो मुलुकलाई बेवास्ता गरिरहेका छौं । भारत र चीनमा हामी लगातार भ्रमण गरिरहेका हुन्छौं तर तेस्रो मुलुकमा त्यो प्रकारको भ्रमण हुँदैन । भारत र चीनबाट समस्या पर्दा तेस्रो मुलुक बोलिदिनुपर्ने हुन्छ । यो विषय ख्याल गर्न आवश्यक छ । छिमेक होस् या तेस्रो मुलुक सक्रिय कूटनीति अहिलेको आवश्यकता हो । नेपालको परराष्ट्र मन्त्रीको उदाउँदो शक्ति (पुरानो शक्ति) रूस भ्रमण नभएको, प्रधानमन्त्री र राष्ट्र प्रमुख स्तरबाट अमेरिका, युरोपको दुई पक्षीय भ्रमण नभएको विषय पनि टड्कारो छ । दूतावासको नेतृत्व आराम गर्न गएझैंको अवस्थामा छ । करिअरबाट रुटिन काम बाहिरबाट आराम, करिअरबाट सेवानिवृत्त अनि आरामको अवस्थाले हाम्रो कूटनीति प्रभावकारी हुन सक्दैन । सरकारले परराष्ट्र नीतिबारे एउटा टास्क फोर्स बनाएको र त्यो अध्ययन समितिले दिएको प्रतिवेदन अध्ययन गरेर त्यसका केही कुरा अघि बढाउन सके राम्रो हुने थियो । बिनाअध्ययन दूतावास स्थापना र छिमेकमा संकुचित हाम्रो कूटनीति भद्दाझैँ देखिन्छ । लबिइङ कमजोर छ । भारत भ्रमणमा आउने हाम्रा मित्र मुलुकका सरकार प्रमुखलाई केही घण्टाका लागि काठमाडौं उतार्न ठूलो परिश्रम पनि गर्नु पर्दैन तर हामी त्यही पनि गर्दैनांै । यहाँको तात्पर्य कूटनीतिमा अध्ययन नै भएन भन्ने हो ?नेपालको परराष्ट्र मामिलासम्बन्धी नयाँ थिंकट्यांक, सुरक्षा विङ बनाउन आवश्यक छैन । भएका थिंकट्यांकले दिएका सुझावलाई कार्यावन्यन गरे मात्र पनि पुग्छ । र, भएका कतिपय सरकारी थिंकट्यांकलाई अब्बल बनाए पनि धेरै काम हुनेछ । त्यसतर्फ ध्यान गएको छैन । परराष्ट्र मन्त्रालय र त्रिभुवन विश्वविद्यालयअन्तर्गत यस्ता थिंकट्यांक छन् तर तिनलाई जागिर दिने संस्थाका रूपमा मात्र राखिएको छ । यसमा सुधार जरुरी छ । यसैलाई सक्रिय पारे धेरै काम हुनेछन् । हाम्रो राहदानीलाई हेर्ने नजरदेखि अन्य विषयमा देखिएका समस्या सुल्झाउन अध्ययनको खाँचो छ । निजी क्षेत्रको थिंकट्यांकले दिएको सुझावलाई सरकारले मनन गर्दैन । अहिले अनअराइभल भिसा मात्र नदिने होइन, पर्यटन भित्र्याउने मुलुकले समेत नेपाललाई भिसामा दिएको दु:ख स्मरण गर्न लायक छ । तर यसमा हाम्रा कूटनीतिज्ञले काम गरेका छैनन् । खाडीमा संकट आउँदा त्यहाँबाट आउने रेमिट्यान्स घटेको छ । कामदार माग पनि घटेको छ । यसतर्फ कसले ध्यान दिने ?"
सातामा २ दिन बिदा दिने कि ?,"२०६२६३ को जनआन्दोलनपछि स्थापना भएको लोकतान्त्रिक गणतन्त्रसँगसँगै सुरु भएको संक्रमणकालले सार्वजनिक बिदाहरू पनि क्रमश: बढ्दै गए । संविधानबमोजिम तीनै तहको चुनाव सम्पन्न भएर गठित केन्द्र सरकारले अपेक्षाअनुरूप सार्वजनिक बिदाको कटौती गर्यो । गत वर्ष १०४ दिन बिदा भएकामा २०७५ सालमा जम्मा शनिबारसहित ८९ दिन बिदा तोकिएका छन् । बिदा कटौतीलाई अधिकांशले सकारात्मक लिए पनि केही बिदा हटाइएकामा भने कुनै दलविशेष र सर्वसाधारणले समेत विरोध र असन्तुष्टि जनाएका छन् । आगामी दिनमा केही थपघट हुँदै जालान् । बिदा कटौती भएपछिको क्यालेन्डरमा धेरैजसो महिनामा शनिबारबाहेक अरू बिदा छैनन् । संसारका धेरै देशमा दुई दिने सप्ताहन्त (हप्तामा दुई दिन बिदा) को प्रचलन छ । सबै महादेशको प्रतिनिधित्व भएको १०४ देशको सर्वेक्षण गर्दा नेपाललगायत ११ देशमा मात्र एकदिने सप्ताहन्तको प्रचलन पाइयो । दुईदिने सप्ताहन्त हुने देशहरूमध्ये ७१ देशमा शनिबार र आइतबार, १९ देशमा शुक्रबार र शनिबार (खासगरी मुस्लिम देशहरूमा) र अन्य ३ देशमा फरकफरक दिन सप्ताहन्त हुने गर्छ । नेपालमा सर्वोच्च अदालतले २०५१ साउन १ देखि शनिबार र आइतबार बिदा दिन सुरु गर्यो । कृष्णप्रसाद भट्टराई प्रधानमन्त्री हुँदा २०५६ भदौ १ गतेदेखि परीक्षणस्वरूप काठमाडौं उपत्यकाका सरकारी र अर्धसरकारी कार्यालयहरूमा शनिबार र आइतबार दुईदिने सप्ताहन्त लागू भयो । त्यसमा कर्मचारीहरू अभ्यस्त पनि भए तर देशका अन्य भागमा आइतबार कार्यालय खुला रहने हुँदा तालमेल नमिलेको र उपत्यकाबाहिरबाट आउने सेवाग्राहीका लागि शुक्रबार काम नसक्दा सोमबारसम्म कुर्नुपर्ने आदि कारणले व्यावहारिक नभएको ठहर गरी झन्डै २ वर्षपछि दुईदिने सप्ताहन्त प्रचलन हट्यो । यद्यपि, अदालत, बैंक र केही अन्य संस्थामा यो प्रचलन रहिरह्यो । राजा ज्ञानेन्द्रको प्रत्यक्ष शासनकालमा २०६२ वैशाख १ बाट दुईदिने सप्ताहन्त हट्यो । अहिले पनि नेपालस्थित सबैजसो राजदूतावासहरू, अन्तर्राष्ट्रिय नियोग तथा संस्था र कतिपय गैरसरकारी संस्थामा दुईदिने सप्ताहन्तकै प्रचलन छ ।करिब ६ वर्षअघि लोडसेडिङ घटाउन ऊर्जा मन्त्रालयको सिफारिसमा दुईदिने सप्ताहन्त लागू गर्ने करिब निधो भइसकेको थियो तर भएन । अब त्यो अवस्था रहेन, लोडसेडिङ फर्किन्न भन्ने विश्वासमा । त्यसै पनि सार्वजनिक बिदा धेरै हुने गरेको अवस्थामा दुईदिने सप्ताहन्त भन्नेबित्तिकै सर्वसाधारणको धारणा यसप्रति सकारात्मक हुँदैन । किनकि हप्ताको ६ दिन कार्यालय खुला रहँदा सेवाग्राहीलाई दिनगन्तीका हिसाबले सुविधा छ । यहाँनिर सप्ताहन्तको बुझाइमा केही गलतफहमी छ भने कर्मचारी भनेका सुविधाभोगी, काम छल्न खोज्ने भन्ने सर्वसाधारणको धारणा छ । दुईदिने सप्ताहन्त भए पनि हप्तामा ६ दिन कार्यालय खोलिनेसरह कार्यालय खोलिने अवधि सालाखाला हप्ताको पौने ३९ घण्टा नै हुन्छ (कात्तिक १६ देखि माघ १५ सम्म ४ बजे कार्यालय बन्द हुनेसमेत) ।कार्यालय खोलिनु र गुणस्तरीय सेवा प्राप्तप्रदान गर्नु फरक कुरा हुन् । धेरै दिन कार्यालय खोलिँदैमा सर्वसाधारणलाई सुविधा र गुणस्तरीय सेवा मिल्छ भन्ने होइन । हुन त, झ्वाट्ट हेर्दा ६ दिन कार्यालयमा हाजिर भई सेवा दिनेको भन्दा ५ दिन हाजिर भई सेवा दिनेको गुणस्तर कसरी राम्रो होला भन्ने पनि लाग्छ । किनकि, मान्छे उही हो, बानीबेहोरा उही हो अनि तलबसुविधा उही हो । बरु दिनको ७ घण्टाको सट्टा ८ घण्टा काम गर्दा बढी थकाइ लाग्छ, भोक लाग्छ अनि खाजा खर्च बढ्छ । साना बच्चा हुनेहरूलाई, स्कुलमा बच्चा पठाउनुपर्नेेहरूलाई र घर टाढा हुनेहरूलाई बोझ थपिन्छ । दैनिक ज्यालामा काम गर्नेहरूको १ दिनको रोजगारी घट्छ । दुई दिन सप्ताहन्त हुँदा काम नभएर मानिस बरालिने, जुवातासमा लत पर्ने, जाँडरक्सीको सेवनमा वृद्धि हुने सम्भावना पनि हुन्छ ।सम्भावित सबै कठिनाइ र कमजोर पक्षको ठ्याक्कै उपचार नहोला तर विकल्पचाहिं छ । कार्यालय खोलिने ५ दिनका लागि १ घण्टाको समय व्यवस्थापन गर्ने हो, अर्थात १ घण्टा चाँडो कार्यालय पुग्ने हो । सोहीअनुसार बच्चाहरू पनि १ घण्टाअगाडि स्कुल जान्छन् । दैनिक ज्यालामा काम गर्नेहरूले पनि दिनको १ घण्टा बढी काम गर्छन् र सोहीमुताबिक बढी ज्याला पाउँछन् । खाजाखर्च कम गर्न घरबाटै आफूलाई मन पर्ने खाजा लान सकिन्छ । एक दिनको खाजा खर्च त्यसै पनि कम हुन्छ नै । एक दिनको यातायात खर्च बच्छ । सप्ताहन्तको समयलाई घरव्यवहार, सिर्जनशील कार्य र स्वस्थ मनोरञ्जनमा नलगाई कोही बरालिन्छन् भने कसको के लाग्छ र ? जहाँसम्म नागरिकको सुविधाको कुरा छ, अत्यावश्यक सेवा दिने कार्यालयहरू बिहान, बेलुकी र बिदाका दिन पनि आंशिक रूपमा खोलिन थालेका छन् । यसलाई विस्तार गर्नुपर्छ ।गुणस्तरीय सेवाको कुरा गर्दा बिहानको समय जाँगरिलो हुन्छ । काममा स्फूर्ति आउँछ । प्रात:काल त्यसै पनि शान्त हुन्छ । त्यसैले होला कतिपय देशमा बिहान ८ बजेदेखि कार्यालय लाग्छ । हामीकहाँ बिहान खाना खाएर, सुपारीदुरुखो चपाउँदै (सबैले होइन) दस बजे कार्यालय पुग्दा अल्छीले छोइसकेको हुन्छ, भाते निद्रा लाग्छ । मानिसको जाँगरलाई मानसिक र शारीरिक थकाइले प्रभावित पार्छ । ६ दिन लगातार कार्यालय धाएर पाउने १ दिनको बिदा थकाइ मेट्न र घरको काम गर्न पर्याप्त हुँदैन । यसले गर्दा एकदिने बिदाको भोलिपल्टैबाट सुरु हुने नयाँ हप्ताको काममा ताजापन महसुस हुँदैन । युरोपलगायत विकसित देशतिर दुईदिने सप्ताहन्तमा शनिबार बजार किनमेल र घरायसी काममा लाग्छन् । साँझ साथीभाइ, परिवारलाई निम्ता गर्छन् वा आपैं निम्तालु भएर जान्छन्, राति अबेरसम्म भलाकुसारी गर्छन् । आइतबारचाहिं बिहान अबेलासम्म आराम गर्छन् र त्यो दिन खासै चहलपहल हुँदैन । सोमबारदेखि पूरा मन लगाएर काममा लाग्छन् । दुई दिन लगातार कार्यालयबाट बाहिर हुने भएकाले होला सोमबारदेखि बुधबारसम्म काम गर्ने जाँगर कायम रहन्छ । बिहीबारचाहिं भोलि साताको अन्तिम काम गर्ने दिन भएर होला, झनै काममा स्फूर्ति आउँछ । काम बाँकी भएकाले पनि सोही हप्ता सकेर अर्को हप्ता सकेसम्म हलुका राख्ने इच्छा गर्छन् । मन लगाएर काम गर्ने कुरा गर्दा हाम्रो र विकसित मुलुकको अवस्थामा धेरै भिन्नता छ । हामीकहाँ कार्यालयमा हाजिर भएपछि काम गरेको ठहर्छ, विकसित मुलुकमा काम भएपछि मात्र काम गरेको ठहरिन्छ । हामीकहाँ कार्यालय खोल्ने समय बिहान १० बजे तोकिए पनि साढे १० तिर कार्यालय पुग्छन् (सबै नहोलान्) र काम सुरु गर्दा ११ बज्छ । कार्यालय बन्द हुने समय ५ बजे भए पनि साढे ४ बजेदेखि हिँड्न सुरु हुन्छ । जनसम्पर्क र कामको चाप बढी हुने कार्यालयहरूमा बाहेक अरूमा काम सुरु हुने र बिसाउने समय कर्मचारीको तजबिजमा भर पर्छ । अहिले सरकारी कार्यालयहरूमा विद्युतीय हाजिरीको सुरुआत भएको छ । तथापि चोरका सय दाउ भनेभैं हाटा (हाजिर गरी टाप कस्ने) गर्ने गरिरहेकै हुन्छन् । बिहान हाजिर गर्यो, बेलुकी हाजिर गर्न आइपुग्यो, दिनभरि आफ्नो धन्दा भ्यायो । यसतर्फ राज्यको ध्यान जानु आवश्यक छ ।दुईदिने सप्ताहन्त कर्मचारीले मात्र उपभोग गर्ने होइन, अरूले पनि उपभोग गर्छन् । प्रत्येक घरपरिवारका स्कुल जाने बच्चा र युवाहरूले उपभोग गर्छन् । अहिले, शिक्षण संस्थाहरू हप्ताको ६ दिनै खुला रहँदा त्यसको बोझ भर्खरका बच्चादेखि युवाहरूलाई बढी परिरहेको छ । दुईदिने सप्ताहन्त भयो भने यी स्कुले विद्यार्थीलाई एक दिनको गृहकार्य बोझ कम हुन्छ । बच्चाहरूले परिवारसँग बढी समय बिताउन पाउँछन्, पारिवारिक माया बढ्छ, संस्कार सिक्छन् । जागिरेले घरको काम र खेतबारीमा सघाउन समय मिल्ने हुँदा परिवारलाई पनि यसबाट राहत मिल्छ । परिवार वा साथीहरूसँग घुम्न जाने समय मिल्छ जसबाट आन्तरिक पर्यटनलाई बढावा मिल्छ । सरकारी कार्यालयहरू हप्ताको ६ दिनै खोलिने हुँदा बैंकहरू पनि सोहीमुताबिक खुला रहन बाध्य छन्, जहाँ कि संसारका सबैजसो बैंक आइतबार बन्द हुने हुँदा उक्त दिन कुनै अन्तर्राष्ट्रिय कारोबार हुँदैन ।दुईदिने सप्ताहन्तले राज्यको ढुकुटीबाट हुने खर्चमा पनि मितव्ययिता ल्याउँछ । सरकारी सवारीसाधन एक दिन कम चल्छन्, त्यसले खासगरी काठमाडांैं उपत्यकालगायत सहरी क्षेत्रको यातायातमा उल्लेख्य राहत मिल्छ । सरकारी सवारीसाधनको दुरुपयोग र मर्मतसम्भार खर्चमा कमी आउँछ । सरकारी कार्यालयहरूले प्रयोग गर्ने सवारी इन्धनमा दिनगन्तीका हिसाबले करिब १७ प्रतिशत बचत हुन्छ । त्यो भनेको लगभग वार्षिक १ अर्ब रुपैयाँ बराबर हो । शिक्षण संस्थाहरू, गैरसरकारी तथा निजी क्षेत्रका सवारीसाधन र इन्धन बचतको हिसाब त छुट्टै छ । बिदाको दिन स्थानीयस्तरमा सार्वजनिक यातायात पनि कमै चल्छन् । सवारीसाधन कम चल्दा वायु प्रदूषण र सडक दुर्घटनामा आउने कमी हुन्छ । सप्ताहन्तमा घर जानेहरू र घुम्न जानेहरूका लागि भने लामो दूरीको यातायात सेवामा केही बढोत्तरी हुन सक्छ । दुईदिने सप्ताहन्त गर्दा नियन्त्रण गर्नैपर्ने एउटा पक्ष हुन सक्छ, शुक्रबार बिहान हाजिर गरेर टाप कस्ने र सोमबार हाजिर गर्न छुट्टी हुने बेला आइपुग्ने । त्यसमा आँखा चिम्लिनुहुन्न । अन्त्यमा, मुलुकमा विकास र समृद्धिका लागि केही नयाँ तौरतरिका अपनाउनुपर्ने हुन्छ । मुख्य कुरा, काम गर्ने दिन धेरै भएर काम धेरै हुने होइन । काम गर्नेको मनमस्तिष्कमा जाँगर भयो भने कामको गुणात्मक पक्षमा वृद्धि हुन्छ । फेरि काम गर्ने अवधि घट्ने पनि होइन । अत: धेरै देशमा प्रचलित हप्ताको ५ दिन कार्यालय खोल्नु र २ दिन सप्ताहन्त हुनु सर्वथा उचित छ । यो राष्ट्रिय र अन्तर्राष्ट्रिय परिस्थितिअनुकूल पनि छ"
एकता घोषणा छिट्टै,"गोरखा (कास) माओवादी केन्द्रका नेता नारायणकाजी श्रेष्ठले एमाले र माओवादीबीच प्रतिशतका आधारमा नभई सम्मानजनक समानताको नीतिअनुरूप एकता हुने बताएका छन् । पार्टीको आन्तरिक कार्यक्रममा भाग लिन आएका उनले शनिबार गोरखामा आयोजित पत्रकार सम्मेलनमा यस्तो बताएका हुन् । कुनै प्रतिशतका आधारमा पार्टी एकता हुँदैन, यही कारणले एकता रोकिएको भन्ने पनि होइन, उनले भने, यो बाहिर चर्चामा आएजस्तो विवाद र समस्या हुँदै होइन । एकीकृत भएपछि ६० प्रतिशत जनताको प्रतिनिधित्व गर्ने पार्टी हुने भएकाले नेताकार्यकर्ता व्यवस्थापनमा केही समस्या देखिए पनि जटिल भने नरहेको दाबी उनले गरे । कुन पदमा को बस्ने भन्ने विषय महाधिवेशनले टुंग्याउँछ, उनले भने, भ्रमात्मक प्रचारबाट विचलित नभई एकीकृत पार्टीको घोषणा छिट्टै गर्छौं । वैचारिक लाइन फरक रहेका दुई ठूला पार्टीको एकीकरण सहज नभए पनि इतिहासको आवश्यकता र जनताको चाहनामुताविक एकता गर्न लागिएको उनले बताए । दुई अध्यक्षबीचको छलफलपछि बस्ने पार्टी एकता संयोजन समिति बैठकले एकता घोषणाको मिति तय गर्ने श्रेष्ठको भनाइ छ । पार्टी एकताका लागि गठित कार्यदलले तयार पारेको राजनीतिक र सांगठनिक प्रतिवेदन अनुमोदननका लागि अहिले छलफल भइरहेको उनले जानकारी दिए ।"
चीन लैजाने गैंडा समातियो,"चितवन (कास) नेपाल सरकारले चीनलाई उपहार दिन लागेका चारमध्ये पहिलो गैंडा शनिबार चितवन निकुञ्जका अधिकारीले नियन्त्रणमा लिएका छन् । निकुञ्जको पश्चिम क्षेत्र खोरिया मुहान देवी तालबाट भाले गैंडा नियन्त्रणमा लिइएको हो । ठूला गैंडा टाढा लैजान समस्या हुने भएकाले बच्चा गैंडा चीन पठाइँदै छ । चीनलाई दुई भाले र दुई पोथी गैंडा उपहार दिन लागिएको निकुञ्जका सूचना अधिकारी तथा सहायक संरक्षण अधिकृत नुरेन्द्र अर्यालले बताए । उनका अनुसार निकुञ्जको सौराहामा गत भदौमा उद्धार गरिएको एउटा भाले गैंडा तयार राखिएको छ । अब दुईवटा पोथी समातिनेछ, उनले भने । बच्चा गैंडाहरू नयाँ वातावरणमा घुलमिल गराउन उनीहरूलाई खोरजस्तो खाल्डो (बुमा) मा राखिने अर्यालले बताए । ठूला गैंडा आक्रामक हुने हुँदा चीन पठाउन समस्या पर्छ, उनले भने, त्यसैले बच्चा समातिएको हो । बच्चा पनि सुरुमै पठाउन सम्भव नहुने भएका कारण केही समय बुमामा राखिनेछ । ती गैंडालाई सौराहामा बुमामा राखिनेछ । बुमामा राखेर पहिला नयाँ खानपानमा अभ्यस्त गराइनेछ । मान्छेसँग पनि घुलमिल गराइनेछ, चितवन निकुञ्ज सौराहा सेक्टर कार्यालयका प्रमुख अविनय पाठकले भने । नयाँ वातावरणमा घुलमिल हुन गैंडालाई असारसम्म लाग्ने निकुञ्जका अधिकारीहरूको भनाइ छ । केपी ओली पहिलोपटक प्रधानमन्त्री भएका बेला चीनलाई गैंडा उपहार दिने समझदारी भएको थियो । चितवनमा विश्वमै दुर्लभ मानिएको ठूलो एकसिंगे गैंडा पाइन्छ । यस्ता गैंडा नेपाल र भारतमा मात्रै छन् । गैंडा समातेको हेर्न र यसको स्वभाव जान्न चिनियाँ अधिकारीसमेत चितवन आएका थिए ।"
सन्धि पुनरावलोकन गरिने,"काठमाडौं नेपालभारत व्यापारसँग सम्बन्धित दुई सन्धि पुनरावलोकन गर्ने सहमति भएको छ । व्यापार घाटा अत्यधिक बढेपछि नेपालभारत अन्तरसरकारी समिति (आईजीसी) को सचिवस्तरीय तथा अन्तरसरकारी उपसमिति (आईजीएससी) बैठकमा नेपालका तर्फबाठ सन्धि पुनरावलोकन गर्ने विषय उठाइएको थियो । मंगलबारदेखि चार दिनसम्म चलेको बैठकमा भारतीय पक्ष सकारात्मक भएपछि सन्धि पुनरावलोकनको बाटो खुलेको हो । सन्धि पुनरावलोकन गर्न भारतीय पक्षसँग आग्रह गरेका थियौं, मन्त्रालयका सहसचिव एवम् प्रवक्ता रविशंकर सैंजूले भने, भारतीय पक्ष सकारात्मक छ । सैंजूका अनुसार व्यापार र पारवहन सन्धि पुनरावलोन गरिनेछ ।जलमार्गलगायत केही प्राविधिक विषय पनि एजेन्डामा छन् । भारतीय पक्षले जलमार्ग बनाउँदै गरेको अवस्था छ, मन्त्रालयका एक अधिकारीले भने, पुनरावलोकन गर्ने सहमति भए पनि मिति तोकेका छैनौं । यसअघि प्रधानमन्त्री केपी शर्मा ओलीले जलमार्ग व्यापारमा जोड दिएपछि आपूर्ति मन्त्रालयले सोहीअनुसार तयारी गरेको थियो ।प्रवक्ता सैंजूका अनुसार रेल सञ्चालनका लागि पनि छलफल भएको थियो । छलफलमा रेलसम्बन्धी नीतिहरू सहजीकरण गर्ने समहति भएको छ । छलफलको क्रममा थप बन्दरगाह पनि माग गरिएको सैंजूले बताए । बन्दरगाहको बारेमा थप छलफल गरेर निष्कर्षमा पुग्ने भारतीय पक्षले जवाफ दिएको सैंजूले जानकारी दिए । बैठकमा नेपाली ग्यास बुलेटको कुरा पनि उठेको थियो । त्यसक्रममा भारतीय पक्षले सम्बन्धित विभागलाई आग्रह गर्ने जानकारी दिएको प्रवक्ता सैंजूले बताए । ग्यास ढुवानी गर्दा रुट परमिटसँगै विस्फोटक पदार्थ ओसारपसार गर्ने लाइसेन्स चाहिन्छ । दुईवटा ग्यास बुलेट नेपाल भित्रिसकेका छन् । ५३ वटा ग्यास बुलेट भारतमा तयारी अवस्थामा छन् । सञ्चालनका लागि भारतीय पक्षले लाइसेन्स नदिँदा एक वर्ष बित्दा पनि नेपाली ग्यास बुलेटबाट ढुवानी हुन सकेको छैन ।बैठकमा अलैंची, जुट, अदुवा निर्यातबारे पनि उच्च प्राथमिकताका साथ छलफल भएको सैंजूले बताए । अदुवाको सन्दर्भमा नीति पुनरावलोकन गर्ने आश्वासन दिएको उनले बताए । रासायनिक विषादी र खरिदकर्ताले भारतीय मन्त्रालयबाट निर्यात कोटा तोकेर ल्याए मात्रै नेपाली अदुवा भारत लैजान दिने भन्दै रोक लगाउँदै आएको छ । गैरभन्सार अवरोध हटाउनुपर्ने विषयमा पनि छलफल भएको छ । विशेषगरी कृषिजन्य उत्पादन भारत निकासी हँुदा लाग्ने यस्ता महसुलले निर्यात निरुत्साहित गरिरहेको छ । कृषिजन्य उत्पादन भारत जाँदा भन्सार महसुल नलाग्ने भए पनि अन्य तरिकाबाट रोकिने समस्या छ । छलफलको क्रममा भारतीय पक्षले भारत र चीनबाट आयात हुने कृषिजन्य वस्तुमा नेपालले पाँच प्रतिशत कृषि सुधार शुल्क घटाउनुपर्ने दबाब दिएका थिए । यो विषय २०१३ मा नै सल्टिएको थियो । शुल्क हटाउन सक्दैनौं भन्ने जवाफ दिएका छौं, प्रवक्ता सैंजूले भने, नेपाललाई सहजीकरण गर्ने विषयमा भारतीय पक्ष सकारात्मक छ । आईजीसी बैठक दुई मुलुकको अनुकूलमा एकएक वर्षमा हुन्छ । आईजीएससी बैठक भने २०११ पश्चात् अहिले भएको छ । प्रावधानअनुसार आईजीएससी बैठक ६६ महिनामा बस्नुपर्छ । आईजीएससी प्राविधिक कमिटीको बैठक हो । आईजीएससीको निर्णय आईजीसी बैठकमा पेस गरी छलफल हुने प्रचलन छ । राष्ट्र बैंकको तथ्यांकअनुसार चालु आर्थिक वर्षको पहिलो ८ महिनामा मुलुकको व्यापार घाटा ७ खर्ब १३ अर्ब ९३ करोड रुपैयाँ छ । यो गत वर्षको सोही अवधिमा २३ प्रतिशतले बढी हो । निर्यात भने करिब ५३ अर्ब ४२ करोड रुपैयाँ मात्रै छ । भारतसँग मात्रै ४ खर्ब ७० अर्ब रुपैयाँको व्यापार घाटा छ । तथ्यांकअनुसार ८ महिनाको अवधिमा करिब ५ अर्ब रुपैयाँको आयात भएको छ भने करिब ३० अर्ब रुपैयाँको निर्यात भएको छ । आयात र निर्यातबीचको अन्तर कम गर्न सन्धि पुनरावलोकन आवश्यक रहेको मन्त्रालयको ठम्याइ छ । विश्व व्यापार धेरै फेरिएकाले पुनरावलोकन अत्यावश्यक भएको सैंजूले बताए । व्यापार सन्धि तीन महिनाभित्रमा काम सुरु गर्ने मन्त्रालयले जनाएको छ । पारवहन सन्धिको बारेमा पुनरावलोकन गर्न भनिए पनि मिति भने तोकिएको छैन ।"
फेसबुकलाई परेन असर,काठमाडौं (एजेन्सीहरू) केही महिनायता फेसबुक लगातार गोपनीयता भंग र तथ्यांक दुरुपयोगको विवादमा फस्दै आएको छ । यो विवादले कम्पनीको आम्दानीमा खासै प्रभाव भने परेको छैन । संसारका सबैभन्दा धेरै मान्छेलाई जोडेको सामाजिक सञ्जाल फेसबुक आफ्नो स्थापनाको १४ वर्षे इतिहासमै सबैभन्दा धेरै विवादमा पर्यो तर गत साता उसले सार्वजनिक गरेको जानकारीअनुसार वित्तीय अवस्थामा यसको कुनै प्रभाव परेको छैन । कम्पनीले सार्वजनिक गरेको सन् २०१८ को प्रथम त्रैमासिक विवरणअनुसार उसको नाफामा ६३ प्रतिशतले वृद्धि भएको छ र आम्दानी ४९ प्रतिशतले बढेको छ । फेसबुकको आम्दानीको ९० प्रतिशत हिस्सा मोबाइल विज्ञापनले ओगटेको छ । पछिल्लो समय फेसबुक प्रयोगकर्ता पनि ७ करोड बढेका छन् । मार्चमा मात्रै फेसबुक चलाउने प्रयोगकर्ता २ अर्ब २० करोड रहेको कम्पनीले जनाएको छ । फेसबुकले महिनामा कम्तीमा एक पटक फेसबुक प्रयोग गर्नेहरूलाई सक्रिय प्रयोगकर्ताको रूपमा गणना गरेको छ ।फेसबुकले आफ्नो आम्दानी र नाफा दुवै बढेको सार्वजनिक गरेसँगै उसको सेयरको भाउ ७ प्रतिशतले बढेको छ । यसअघि फेसबुक संस्थापक मार्क जुकरबर्गले अमेरिकी कंग्रेसअगाडि बयान दिने बेलामा फेसबुकको सेयर भाउ ओरालो लागेको थियो । अघिल्लो महिना प्रयोगकर्ताको तथ्यांक बेलायती कम्पनी क्याम्ब्रिज एनालिटिकाले चुनावी प्रयोजनको लागि दुरुपयोग गरेको खबर सार्वजनिक भएसँगै फेसबुकको उतारचढाव सुरु भएको थियो । समाचारअनुसार अधिकांश अमेरिकी मतदाताको फेसबुक प्रोफाइलमा रहेको जानकारीका आधारमा चुनावी प्रचार गरिएको थियो र यसले अमेरिकी राष्ट्रपति निर्वाचनमा डोनाल्ड ट्रम्पलाई विजयी बनाउन सघाएको थियो । फेसबुकले आफ्ना प्रयोगकर्ताको तथ्यांक सुरक्षित राख्न नसकेको भन्दै अमेरिकी कंग्रेसले जुकरबर्गलाई बयानका लागि बोलाएको थियो । बयानका क्रममा जुकरबर्गले आफ्नो कम्पनीले प्रयोगकर्ताको तथ्यांक सुरक्षित राख्न नसकेको विषयमा माफी माग्दै आगामी दिनमा यसलाई कडाइ गर्ने बताएका थिए । फेसबुकमा राखिएको जानकारी राजनीतिक उद्देश्यका लागि दुरुपयोग हुन सक्ने जानकारीको खुलासा भएसँगै सोसल मिडियामा डिलिट फेसबुक नामक अभियान नै चलेको थियो । यस्ता नकारात्मक अभियानले फेसबुकको प्रयोगकर्ता र उसको आम्दानीमा कमी आउने आकलन गरिएको थियो तर फेसबुकले भर्खरै सार्वजनिक गरेको तथ्यांकले यो अनुमानलाई गलत सावित गरेको छ । यो त्रैमासिकमा कमाएको नाफाले मात्रै फेसबुकलाई सहज हुने छैन । उसले अर्को महिनादेखि युरोपमा लागू भएको नयाँ गोपनीयतासम्बन्धी कानुनको सामना गर्नुपर्नेछ । कानुनअनुसार प्रविधि कम्पनीहरूले प्रयोगकर्ताको तथ्यांक संकलन गर्नुअघि उनीहरूको सहमति लिनुपर्नेछ । फेसबुक आफैंले पनि ईयूको नयाँ नियमका कारण युरोपमा आफ्ना प्रयोगकर्ता घट्ने आकलन गरेको छ ।बेलायतले सन् २०१९ मा हुने आफ्नो आम निर्वाचनमा फेसबुकले पार्न सक्ने सम्भावित भूमिकाबारे पनि तयारी सुरु गरेको छ । बेलायती संसद्ले यसका लागि फेसबुकका प्रमुख प्राविधिक र जुकरबर्ग दुवैलाई बयानका लागि बोलाउने तयारी गरेको छ । फेसबुकका प्रमुख प्राविधिक अधिकृत माइक स्क्रोफरले बेलायती संसद्लाई आफ्नो नेटवर्कले वैधानिक विज्ञापनलाई मात्रै मान्यता दिने प्रमाण पेस गर्नुपर्ने हुन्छ ।
साढे ८ अर्बका सेयर थपिए,"काठमाडौं (कास) यो साता सेयर बजारमा झन्डै साढे आठ अर्ब रुपैयाँ बराबरका ८ करोड ५५ लाख ५० हजार कित्ता सेयर सूचीकृत भएका छन् । डेढ दर्जन कम्पनीहरूको हकप्रद, बोनस र थप निष्कासन (एफपीओ) गरी उल्लिखित कित्ता सेयर बजारमा कारोबारका लागि दर्ता भएको नेप्सेले जनाएको छ । जसमध्ये सिन्धु विकास बैंक, सांग्रिला डेभलपमेन्ट बैंक र गण्डकी विकास बैंकको हकप्रद तथा बुटवल पावर कम्पनीको एफपीओ सेयर यो साता नेप्सेमा सूचीकृत भए । बाँकी १४ वटा कम्पनीको बोनस सेयर सूचीकृत भएको नेप्सेले जनाएको छ । राष्ट्र बैंक र बिमा समितिले कम्पनीहरूलाई चुक्ता पुँजी बढाउन निर्देशन दिएपछि बैंक तथा वित्तीय संस्था र बिमा कम्पनीहरूले हकप्रद, बोनस र एफपीओ सेयर जारी गर्ने क्रम बढेको हो । यसकारण गएका दुई वर्षमा सेयर बजारमा ठूलो मात्रामा सेयर सूचीकृत भएको हो । बजारमा सेयरको आपूर्ति धेरै भएपछि समग्र नेप्से परिसूचकमा दबाबमा रहेकाले बजार घट्दै गएको जानकारहरू बताउँछन् ।यो साता सेयर कारोबार मापक नेप्से परिसूचक करिब ३१ अंकले घट्यो । कारोबार भएका अधिकांश दिनमा सेयर बजार ऋणात्मक रहेपछि समग्र नेप्से ३१०९ अंकले घटेको हो । अघिल्लो बिहीबार १ हजार ३ सय ८८३१ विन्दुमा बन्द भएको नेप्से गत गएको बिहीबार १ हजार ३ सय ५७२२ बिन्दुमा ओर्लेको छ । यद्यपि, साताको पहिलो दिनको तुलनामा नेप्से ८१२७ अंकले घटेको देखिन्छ । पाँच दिनको व्यापारमा बजारमा ४ अर्ब ६९ करोड ६१ लाख ७९ हजार रुपैयाँ बराबरको सेयर कारोबार भयो । कारोबार रकम गत साताको भन्दा करिब ४७ हजार ७१ कारोबारबाट १ सय ८२ कम्पनीका १ सय ८२ कम्पनीहरूको १ करोड १ लाख ८५ हजार कित्ता सेयर खरिदबिक्री भएका छन् । गत साता ४४ हजार १ सय ५० कारोबारबाट १ सय ८१ कम्पनीका ८८ लाख ५९ हजार चार सय १० कित्ता सेयरहरू खरिदबिक्री भएका थिए । उक्त किनबेचबाट ४ अर्ब ८ करोड ८७ लाख ५७ हजार रुपैयाँ बराबरको कारोबार भएको थियो । साप्ताहिक कारोबारमा सबैभन्दा बढी हिस्सा बैंकिङ समूहले ओगटेको छ । त्यसपछि धेरै हिस्सा ओगट्नेमा बिमा र लघुवित्त समूह छन् । पाँच दिनको कुल कारोबारमा बैंकिङ समूहको हिस्सा ३२६ प्रतिशत छ । सोही अवधिमा बिमा र लघुवित्त समूहले क्रमश: २६७३ र १३३५ प्रतिशत हिस्सा ओगटेका छन् । यो साता सेयर लगानीकर्ताको सम्पत्ति घटेको छ । नेप्सेमा सूचीकृत सबै समूहको परिसूचक घटेपछि लगानीकर्ताको सम्पत्ति पनि घटेको रूपमा विश्लेषण गरिएको हो । यो साता कारोबार रकम (१९ करोड १५ लाख १० हजार रुपैयाँ) का आधारमा नेपाल बैंक अग्रस्थानमा छ । कारोबार सेयर संख्या (५ लाख २४ हजार कित्ता) का आधारमा पनि नेपाल बैंक नै सबैभन्दा अघि छ । त्यसैगरी, कारोबार संख्या (१ हजार ५ सय ५ वटा) का आधारमा प्रिमियर इन्स्योरेन्स कम्पनी अग्रस्थानमा रहेको नेप्सेले जनाएको छ ।"
एक रुपैयाँ लिटर पानी किन्दै घर बनाउँदै,"सिन्धुपाल्चोक यहाँका भूकम्पपीडितले प्रतिलिटर एक रुपैयाँका दरले पानी किनेर घर बनाउँदै आएका छन् । गाउँघर नजिक रहेका पानीका मुहान सुकेपछि पानी किनेर घर निर्माण गर्नुपरेको उनीहरूको गुनासो छ । पानी अभाव भएकै कारण पुनर्निर्माणमा ढिलाइ भएको उनीहरूले बताए । जिल्लाका ठूलोसिरुबारी, माङ्खा, बाँसबारी, फटकशिला, गाती, ठोकर्पा, सागाचोकलगायतमा पानीको समस्या धेरै रहेको स्थानीयवासीले बताएका छन् । ०७२ सालको भूकम्पपछि जिल्लाका धेरैजसो स्थानमा पानीका मुहान सुकेकाले पिउन र घर निर्माण गर्न पानी नभएकाले समस्या भएको चौतारा सागाचोकगठी नगरपालिका १३, बोजिनीका भूकम्पपीडित धनबहादुर श्रेष्ठले बताए । बोजीनी एकता नमुना बस्ती निर्माण कार्यमा सक्रिय श्रेष्ठले गत चैतदेखि पानी अभाव बढ्दै गएको बताए । यसअघिसम्म एकै पटक ५६ वटा घर निर्माण गर्न पुग्दै आएको थियो, उनले भने, अहिले बढीमा १२ वटा घर बनाउन पनि पानी पुग्दैन । पानी नभएकै कारण धेरै घरहरूको निर्माण रोकिएको उनले बताए । कतिपय अवस्थामा बनिरहेका घरहरूलाई पानी अपुग भएकाले प्रतिलिटर १ देखि २ रुपैयाँका दरले पानी किनेर बनाउँदै आएका छौं, उनले भने, पानी किनेर सबै घर बनाउन महँगो पर्ने भएकाले कतिपय घरको काम रोक्नुपरेको छ । ट्वाइलेटसहित सामान्य दुई कोठाको घर निर्माण गर्न न्यूनतम २५ हजार लिटर पानी आवश्यक पर्ने श्रेष्ठले बताए । पानीको तत्कालको जोहो टार्न साना ट्यांकी बनाउन थालिएको र दीर्घकालीन समस्या समाधानका लागि स्थानीय सरकारलाई पनि आग्रह गरिएको उनले बताए । चौतारा सागाचोकगठी नगरपालिका १३, बोजिनीमा ४७ घरपरिवार छन । यो नेवार समुदायको बस्ती हो । एउटै समुदाय भएकाले आपसमा बिहावारी पनि नचल्ने उक्त टोलका ४७ वटै घर ०७२ को भूकम्पले भत्किएका हुन् । अहिले ४७ वटै घरको जग हाल्ने काम पूरा भएको छ । तीमध्ये २८ वटा घरको निर्माण पूरा भएको र बाँकी १९ वटा घरहरू निर्माणाधीन रहेको सोही टोलमा कार्यरत घुम्ती डकर्मी भक्तबहादुर गिरीले बताए । यहाँ पिउने पानीकै जोहो गर्न समस्या छ, घर बनाउन पानी कहाँबाट जुटाउनु ? गिरीले प्रश्न गरे, पानी नभएकाले पुनर्निर्माणको काम सुस्त बनेको छ । यसकारण समयमा पुनर्निर्माणको काम नसकिन सक्छ । गत पुससम्म नजिकका मुहानहरूमा पानी भए पनि अहिले ती सबै सुकेकाले समस्या भएको उनले बताए ।पानीको समस्या बढदै गएपछि पुनर्निर्माण प्रभावित भएको भूकम्पीय आवास पुनर्निर्माण परियोजनाका सिन्धुपाल्चोक जिल्ला संयोजक मधुसूदन बरालले बताए । साविकका ठूलोसिरुबारी, माङ्खा, बाँसबारी, फटकशिला, गाती, ठोकर्पा, सागाचोकलगायतमा गाविसमा पानीको समस्या धेरै छ, उनले भने, पछिल्ला दिनहरूमा समस्या जटिल बन्दै गएको छ । जापान अन्तर्राष्ट्रिय सहयोग नियोग (जाइका) को प्राविधिक सहयोगमा सिन्धुपाल्चोक जिल्लामा पनि भूकम्पीय आवास पुनर्निर्माण परियोजना सञ्चालन भइरहेको छ । हाल जिल्लाका ३१ गाविस (साविकका) मा सञ्चालित यो कार्यक्रमअन्तर्गत ४० हजार ९६ लाभग्राही छन् । तीमध्ये हालसम्म ३५ हजार ३५ हजार १ सय ५० लाभग्राहीको घर निर्माणको काम सुरु भएको छ । यो कुल लाभग्राही संख्याको करिब ८७ प्रतिशत हो । तीमध्ये ४५५ प्रतिशत (१८ हजार ४ सय २० लाभग्राही) को घर निर्माण सम्पन्न भएको जिल्ला संयोजक बरालले बताए । एक वर्षअघिदेखि सुरु भएको उक्त कार्यक्रमअन्तर्गत सिन्धुपाल्चोक जिल्लामा मात्र ३ सय ८१ घुम्ती डकर्मी परिचालन गरिएको छ । यो कार्यक्रम सुरु हुनुअघि २२ प्रतिशत घर निर्माण सुरु भएकोमा १५ प्रतिशतको निर्माण कार्य सम्पन्न भएको जनाइएको छ ।"
पेपर मिल्स सरकारले सञ्चालन गर्छ,नवलपरासी (कास) निजीकरणपछि बन्द गैंडाकोटस्थित भृकुटी पल्प एन्ड पेपर मिल्स सञ्चालन गर्न सरकार गम्भीर रहेको उद्योगमन्त्री मातृका यादवले बताएका छन् । मिल परिसरमा शनिबार आयोजित पत्रकार सम्मेलनमा सञ्चालनको जिम्मेवारी लिएको गोल्छा अर्गनाइजेसनले नचलाए राज्यले जिम्मा लिएर अगाडि बढ्ने उनले बताए । कारखाना बन्द गरेर प्लटिङ गर्न नपाइने भन्दै उनले उद्योगको अवस्थाबारे अध्ययन टोली पठाएर जनतालाई सकारात्मक सन्देश दिने किसिमले समस्या समाधान गर्न सरकार प्रतिबद्ध रहेको बताए । गोल्छा अर्गनाइजेसनलाई कारखाना बन्द गर्न स्वामित्व हस्तान्तरण नगरिएका कारण उसले आलटाल गर्न नपाउने भनाइ उनको थियो । चिनियाँ सरकारको लगानीमा बनेको कारखाना आठ वर्षदेखि बन्द छ । गिरिजाप्रसाद कोइराला नेतृत्वको सरकारले कारखाना ३४ करोडमा निजीकरण गरेर गोल्छालाई दिएको थियो । गैंडाकोटमा ५२ बिघा क्षेत्रफल ओगटेको कारखाना बन्द गर्दा नगरको सौन्दर्य बिग्रिएको भन्दै उक्त ठाउँमा व्यवस्थित पार्क पनि निर्माण गर्न स्थानीयले माग गर्दै आएका छन् । गैंडाकोट नगरपालिका प्रमुख छत्रराज पौडेलले कारखाना लामो समयदेखि बन्द कारखानाले मजदुरहरूको समस्या पनि समाधान गर्न नसकेको भन्दै राष्ट्रियकरण गरेर सरकारले नै सञ्चालन गर्नुपर्ने बताए । मन्त्री यादवले कारखानाको स्थलगत अवलोकन गरेका थिए । उनलाई मजदुरका तर्फबाट हरिप्रसाद ढकालले बन्द गर्दा तलबभत्तासमेत नपाएको बारेमा ज्ञापनपत्र बुझाएका थिए । गोल्छा अर्गनाइजेसनले कारखाना बन्द गरेर रुग्ण उद्योग सञ्चालनका लागि सरकारले अनुदान दिनुपर्ने भन्दै उद्योग र अर्थ मन्त्रालयमा प्रस्ताव पेस गरेको छ ।मजदुरहरूको तलबभत्ताको २८ करोड वक्यौता छ । गोल्छा समूहले कारखानाको जग्गा धितो राखेर बैंकहरूबाट २ अर्ब ऋण लिएको छ ।
पूर्ण स्वचालित मेसिनबाट कापी उत्पादन,"चितवन (कास) यहाँस्थित एउटा कापी उद्योगले झन्डै २५ करोड रुपैयाँको लागतमा पूर्ण स्वचालित मेसिनहरूबाट कापी उत्पादन थालेको छ । नेपालमा कापी बनाउँदा भित्री पन्नाहरू मिलाउने, बाहिरी खोल (कभर) राख्ने र स्टिच लगाउने काम एउटै मेसिनले गर्ने भएको छ । भरतपुर महानगरपालिका४ शिवघाटमा रहेको पूजा कापी उद्योगले आधुनिक मेसिन भित्र्याएको हो । उद्योग, वाणिज्य तथा आपूर्तिमन्त्री मातृका यादवले शनिबार उक्त कापी उद्योगको उद्घाटन गरे । कागजको रोल राखेपछि एकै पटक कापी तयार भएर बाहिर निस्कने प्रविधि नेपालमा आफूहरूले पहिलो पटक भित्र्याएको उद्योगका निर्देशक सञ्जयकुमार चौधरीले बताए । नेपालमा कापी बनाउँदा भित्री पन्नाहरू मिलाउने, बाहिरी खोल (कभर) हरू राख्ने र स्टिच लगाउने काम फरकफरक ठाउँमा हुन्थ्यो, उनले भने, यो उद्योगको मेसिनमा कागज राखेपछि एकैचोटि कापीको पूरा स्वरूप तयार हुन्छ । उद्योगमा सातजना सञ्जालक र २८ जना सेयर सदस्य रहेको चौधरीले जनाए । लगभग २५ करोड रुपैयाँको लागतमा उद्योग स्थापना गरेको उनले बताए । उक्त उद्योगको क्षमता चौबीस घण्टा सञ्चालन भएमा ३० टन कापी उत्पादन गर्ने रहेको छ । तत्कालका लागि दैनिक ५६ टनको हाराहारीमा कापी उत्पादन हुने निर्देशक चौधरीले बताए । एक टनमा चार हजार कापी हुन्छ । उद्योगले ठूलो परिमाणमा कापी आयात हुने अवस्था नियन्त्रण गर्नेे उनले बताए ।उद्योगका निर्देशक चौधरीको भनाइमा नेपालमा वर्षमा १२ सय करोड रुपैयाँ बराबरको कापी खपत हुन्छ । त्यसमध्ये देशभित्र आठ सय करोड रुपैयाँ बराबरको कापी उत्पादन हुने उनले बताए । उद्योगले सय करोड रुपैयाँ बराबरको कापी उत्पादन गरेर बढो आयात कम गर्ने योजना बनाएको उनले बताए । उद्योगको उद्घाटन कार्यक्रममा बोल्दै उद्योगमन्त्री मातृका यादवले विदेशमा गएर युवाहरूले बेचेको सस्तो श्रमको आम्दानी विदेशकै सामानहरू आयात गर्न खर्च हुने गरेको बताए ।"
समस्यामा अस्ट्रेलियाका ठूला बैंक,"सिड्नी अस्ट्रेलियाका ठूला बैंक तथा वित्तीय संस्थाविरुद्ध ग्राहकले उजुरी दिएपछि अनुसन्धान सुरु गरिएको छ । सरकारद्वारा गठित बैंकिङ रोयल कमिसनले यहाँका ठूला बैंकहरू कमनवेल्थ, अस्ट्रेलिया एन्ड न्युजिल्यान्ड (एएनजेड) र नेसनल अस्ट्रेलिया बैंक (न्याब), वेस्टप्याक लगायतका वित्त कम्पनीहरूमाथि सुनुवाइ सुरु गरेको हो ।ती बैंकहरूविरुद्ध परेको उजुरीमा ग्राहकको मृत्यु भइसकेपछि पनि शुल्क लिएको, ग्राहकलाई गलत आर्थिक सल्लाह उपलब्ध गराएको लगायतका आरोप लगाइएको छ । रोयल कमिसनले ग्राहकको विभिन्न उजुरीमाथि ती बैंक र आर्थिक सल्लाह दिने कम्पनीमाथि छानबिन सुरु गरेको हो । सुनुवाइ सुरु भएपछि अस्ट्रेलियाको ठूलोमध्येको आर्थिक सल्लाह र योजना तथा इन्स्योरेन्स सुविधा प्रदान गर्ने कम्पनी एएमपीका प्रमुख कार्यकारी अधिकृत क्रेग मिलरले राजीनामा दिएका छन् ।यहाँका सञ्चारमाध्यमले जनाएअनुसार कम्पनीहरूले आफ्ना ग्राहकहरूलाई गलत आर्थिक सल्लाह दिएर आर्थिक नोक्सानी पुर्याएको, सेवा नदिए पनि शुल्क लिएकोलगायतका अनेकौं उजुरी परेका हुन् । यसले यहाँका ठूला बैंकहरूले समस्या झेलिरहेका त छन् नै विश्वाससमेत गुमाउन सक्ने विश्लेषण गरिएको छ । अहिले अनुसन्धानमा परेका बैंकहरू अस्ट्रेलियामा रहेका उच्च तहका बैंकहरू हुन् । जसमा ठूला व्यवसायी मात्र नभएर सामान्य विद्यार्थीले समेत आफ्नो खाता सञ्चालन गर्छन् भने दसौं हजारको संख्यामा सेयरधनी छन् । बैंक तथा वित्तीय कारोबार गर्ने संस्थाहरूको खराब आचरणको अनुसन्धान गर्नकै लागि गत वर्ष डिसेम्बरमा यसको स्थापना गरिएको थियो । नाम चलेका बैंकहरू नै गलत आर्थिक कारोबारमा मुछिएपछि सरकारले नयाँ कानुनको घोषणा गरेको छ । जसमा आफ्नो पदको दुरुपयोग गरेर आर्थिक लाभ लिएको र ग्राहकलाई गलत आर्थिक सल्लाह दिएको पाईएमा १० वर्षसम्मको जेल सजाय हुने व्यवस्था लागू गरिएको छ । यसैगरी २ सय मिलियन (करिब १ अर्ब ६ करोड रुपैयाँ) अथवा कम्पनीको १० प्रतिशत वार्षिक आम्दानी जरिवानास्वरूप बुझाउनुपर्ने नियम राखिएको छ । यसैगरी कम्पनीले नियमित रूपमा विवरण बुझाउनुपर्ने सरकारी निकाय एसिकलाई गलत जानकारी उपलब्ध गराएको खण्डमा ५ वर्षसम्मको जेल सजायको व्यवस्थासमेत लागू गरिएको छ । रोयल कमिसनमा अस्ट्रेलियाको सर्वाेच्च अदालतमा पूर्वन्यायाधीश केनेथ हायनको संयोजकत्वमा करिब आधा दर्जन विज्ञ सहभागी छन् । कमिसनले करिब दुई साताअघिदेखि यस प्रक्रियामा दोस्रो पटक सुनुवाइ सुरु गरेको छ । जसको अन्तिम रिपोर्ट आगामी वर्ष सरकारलाई बुझाइनेछ । अस्ट्रेलियाका ट्ेरजरर स्कट मरिसनले अहिले पत्ता लागेका तथ्यहरू अपत्यारिला भएको प्रतिक्रिया दिएका छन् ।"
प्राइम कमर्सियलको शाखा विस्तार,काठमाडौं (कास) प्राइम कमर्सियल बैंकले रसुवाको कालिका गाउँपालिकामा शाखा विस्तार गरेको छ । यो सँगै बैंकको शाखा कार्यालय संख्या ४१ पुगेको जारी विज्ञप्तिमा छ ।
ग्लोबल आइएमई र आईएफसीबीच सम्झौता,काठमाडौं (कास) ग्लोबल आईएमई बैंक र विश्व बैंकअन्तर्गतको अन्तर्राष्ट्रिय वित्त निगम (आईएफसी) बीच कर्जा लेनदेनसम्बन्धी सम्झौता भएको छ । नेपालमा पछिल्लो समयमा देखिएको वित्तीय तरलताको समाधानमा यो सम्झौताले योगदान पुर्याउने जारी विज्ञप्तिमा छ । सम्झौतापत्रमा ग्लोबल आईएमईका प्रमुख कार्यकारी अधिकृत जनक शर्मा पौड्याल र आईएफसीका आवासीय प्रतिनिधि मोहमद रेहान रसिदले हस्ताक्षर गरेको जनाइएको छ ।
पियाजियो थ्री ह्वीलर्सको शाखा,काठमाडौं (कास) एमभी दुगड ग्रुपअन्तर्गतको विवेक अटोमोबाइल्सले विराटनगरको बरगाछीमा पहिलो सोरुम सञ्चालनमा ल्याएको छ । उक्त सोरुमबाट पियाजियो थ्री ह्वीलर्सको बिक्रीवितरण गरिने जारी विज्ञप्तिमा उल्लेख छ । शाखाको उद्घाटन पियाजियो भेहिकल्स इन्डियाका म्यानेजर दीपककुमार र नेपालका लागि पियाजियोका हेड अफ अपरेसन विजय महतोले संयुक्त रूपमा शुभारम्भ गरेको जनाएको छ ।
गहुँजौ भित्र्याउने चटारो,"विराटनगर (रासस) गहुँबाली तयार गरी घर भित्र्याउने बेला बेमौसमी वर्षाका कारण किसान मारमा परेका छन् । मोरङ जिल्लालगायत पूर्वी क्षेत्रमा बेमौसमी वर्षाले किसानलाई गहुँबाली भित्र्याउन कठिनाइ भइरहेको हो । गहुँको दाना मेसिनबाट छुटाउनका लागि घाममा राम्ररी सुकाउनुपर्छ । पटकपटकको वर्षाले गहुँबाली सुकाउन सकिएको छैन । भिजेको बालीबाट निस्कने दानामा कालो दाग बस्ने, वजन घट्ने र खान स्वादिलोसमेत नहुने भएकाले किसानले उचित मूल्य नपाउने सम्भावना रहेको किसान रामेश्वर यादवले बताए ।"
बाली बेच्ने जिम्मा नगरपालिकाको,"पर्वत फलेबास नगरपालिकाले नगरभित्रका किसानका कृषिउपज बिक्रीको जिम्मा लिने भएको छ । चालु वर्षदेखि नगरलाई कृषि र पशुपालनमा आत्मनिर्भर बनाउन यस्तो जिम्मेवारी लिने कार्यक्रमसहितको गुरुयोजना बनाउने भएको हो । गुरुयोजनाभित्रै पर्ने गरी बजेट व्यवस्थापन गरिने भन्दै किसानले बिक्री गर्न नसकेका उत्पादनको जिम्मा लिने घोषणा गरेको हो ।किसानले बिक्री गरेर बाँकी रहेको अन्न, तरकारी, दूध, अण्डा नगरपालिकाले खरिद गर्छ, नगर प्रमुख पदमपाणि शर्माले भने, अब नगरभित्रका कुनै पनि किसानले बजार अभावले उत्पादन खेर फाल्नुपर्दैन । नगरलाई अन्नबाली, तरकारी, दूध, अण्डा र मासुमा आत्मनिर्भर बनाउने योजनाका साथ किसानलाई राहत र प्रोत्साहनमूलक कार्यक्रम सञ्चालन गरेको उनले बताए । चालु वर्ष नगरपालिकाले कृषि र पशुपालनका योजनामा मात्रै २ करोड ५० लाख रुपैयाँ किसानलाई वितरण गरेको छ । फलेबासका अधिकांश वडा बेमौसमी तरकारी, खाद्यान्न र पशुपालनमा जिल्लाकै उत्कृष्टमा पर्छन् । शंकरपोखरी, देवीस्थान, कुर्घा, पाङराङ र कार्कीनेटा तरकारी उत्पादनका पकेट क्षेत्र हुन् । यस्तै शंकरपोखरी, कुर्घा, लिमिठाना र कार्कीनेटाबाट दूध र मासुजन्य पदार्थ अन्यत्र बेच्न पठाइन्छ । फलेबासबाट सदरमुकाम कुस्मा, बागलुङ बजार र स्याङ्जाका विभिन्न बजारमा दूध, मासु, अण्डा र तरकारी जान्छ । फलेबास ११ को पाङराङबाट बर्सेनि २ करोड हाराहारीको तरकारीका बीउ बाहिरिन्छ । कृषिजन्य सबै वस्तुमा नगरपालिकालाई आत्मनिर्भर बनाउँदै नजिकका बजारमा निर्यातसमेत गरेर कृषिबाटै समृद्धिको लक्ष्य लिएको छ । नगरपालिकाले कृषिका लागि एकीकृत गुरुयोजना निर्माण सुरु गरेको नगर प्रमुख शर्माले बताए । गुरुयोजनाअन्तर्गत कुन ठाउँमा कुन कृषिजन्य वस्तुको उत्पादन बढी हुन्छ भन्ने जानकारी लिन नगरका सबै वडाको माटो परीक्षणसमेत गराइएको छ, उनले भने, बजारको समस्याका कारण किसानले हतोत्साही हुनुपर्दैन । फलेबासमा उत्पादन भएको वस्तु बाहिर पठाउन सक्ने गरी विकास गर्ने लक्ष्य रहेको उनले बताए । पाँच वर्षभित्र त्यो सम्भव छ । त्यसैले गुरुयोजना बनाएर काम थालेका छौं, उनले भने ।"
च्याउ खेतीमा युवाको आकर्षण,"डडेल्धुरा (रासस) अधिकांश युवा कामको खोजीमा विदेश भौंतारिइरहेका बेला यहाँका युवाहरूले भने च्याउ खेतीबाट राम्रो आम्दानी गर्न थालेका छन् ।च्याउ खेतीबाट उनीहरूले मासिक एक लाखदेखि दुई लाखसम्म आम्दानी गर्न सफल भएका छन् । गन्यापधुराको भात्काडाका खेमराज जोशीले दैनिक ८० देखि १०० किलो च्याउ स्थानीय बजारदेखि जिल्ला सदरमुकाममा बिक्री गरिरहेको बताए । उनका अनुसार दैनिक करिब सय किलो च्याउ बिक्री गर्दा १५ हजार रुपैयाँभन्दा बढी आम्दानी हुने गरेको छ । यसैगरी, गन्यापधुराको वडालमा च्याउखेती गरेका हीरा भण्डारीले पनि दैनिक १०१२ हजार रुपैयाँसम्मको च्याउ बिक्री गरिरहेको बताए । जोशी र भण्डारीले जग्गा भाडामा लिई स्थानीय युवासँगको सहकार्यमा च्याउ खेती गर्दै आएका छन् । च्याउ खेतीबाट राम्रो आम्दानी हुन थालेपछि उनीहरू यसको विस्तार गर्ने योजना बनाएका छन् । यी दुई युवाले चार टनेलमा एक हजार ६ सय बलमा लगाएको च्याउबाट दैनिक एक क्विन्टिल ५० किलाभन्दा बढी च्याउ बिक्री गर्ने गरेका छन् । अहिले कन्ने च्याउको उत्पादन गरिरहेको र बिस्तारै गोब्रो च्याउको पनि उत्पादन गर्ने योजना छ, उनीहरू भन्छन् । यहाँ उत्पादित च्याउ डडेल्धुरा सदरमुकामसहित अन्य बजारमा सहजै बिक्री भइरहेकाले बजारको समस्या नरहेको उनीहरूको भनाइ छ । यी युवाको मिहिनेत देखेर आर्थिक तथा प्राविधिक सहयोग गर्ने गन्यापधुरा गाउँपालिकाका अध्यक्ष नवलबहादुर मल्लले बताए ।"
मकैको बीउ गोदाममा थन्कियो,"हेटौंडा मकवानपुरको एक कृषि सहकारीले उत्पादन गरेको मकैको बीउ बिक्री नभएर गोदाममा थन्किएको छ । गुप्तेश्वरी कृषि सहकारीमा आबद्ध कृषकहरूले उत्पादन गरेको मकैको मूलबीउ र बिक्री नभएर गोदाममा थन्किएको हो । कृषि विकास कार्यालयले मकैको मूलबीउ र उन्नत जातको बीउ उत्पादन गर्ने कृषि सहकारीको रूपमा उक्त सहकारीलाई स्थापित गरेको थियो । गत आवमा ५० क्विन्टल मकैको मूलबीउ उत्पादन गरेर बिक्री गरेको सहकारीले यो वर्ष १ सय ३ क्विन्टल मूलबीउ र उन्नत जातको मकैको बीउ उत्पादन गरेको थियो । उत्पादन गरेको मकैको बीउ बिक्री नभएर गोदाममा थन्किएको छ, सहकारीकी वसुन्धरा लामाले भनिन् । पदमपोखरीको पानतले क्षेत्रमा ७० हेक्टर जमिनमा मूलबीउ र उन्नत जातको मकैको बीउ उत्पादन गर्न मकैको खेती गरिएको थियो । कृषकहरूबाट खरिद गरेको मकैको बीउलाई छनोटसहित प्रशोधन गरेर बिक्रीका लागि राख्ने गरिएको छ । उत्पादित मकैका बीउ विगतका वर्षहरूमा चितवन, सिन्धुली, बारा रौतहटमा बिक्री हुने गरेको थियो । अहिलेको वर्ष मकवानपुरका बाहेक अन्यत्र बिक्री नै भएको छैन, लामाले भनिन्, गत वर्ष मागअनुसार मकैको बीउ दिन सकेका थिएनौं, अहिले बिक्री गर्न समस्या भएको छ । औषधि, उपचार गरेर सुरक्षितसाथ गोदाममा राख्न सकेमा तीन वर्षसम्म मकैलाई बीउको रूपमा प्रयोग गर्न सकिने कृषिविज्ञ निर्मल गदालले बताए । रामपुर कम्पोजिट जातको मकैको बीउ प्रतिकेजी ८० रुपैयाँ रहेको छ । सस्तोमा बिक्री गर्न खोज्दा पनि सहकारीले ग्राहक पाउन सकेको छैन । यो वर्ष जिल्ला कृषि विकास कार्यालय पनि स्थानीय तहमा गाभिएको र रकमहरू पनि स्थानीय तहमै गएकाले मकैको बीउ बिक्री नभएको हो, हेटांैडा उपमहानगरपालिका कृषि विकास संयोजक डम्बरदेवी चापागाईले भनिन्, स्थानीय तहलाई यो जानकारी नभएकाले मकैको बीउ बिक्री नभएको हुन सक्छ । यसैबीच, प्रधानमन्त्री कृषि आधुनिकीकरण परियोजना ब्लक विकास कार्यक्रमअन्तर्गत गुप्तेश्वरी मकै उत्पादक समिति हेटौंडा१२ पदमपोखरीलाई ट्र्याक्टर वितरण गरिएको छ । हेटौंडा उपमहानगरपालिकाको कृषि विकास शाखाको आयोजनामा शनिबार किसानलाई ट्र्याक्टर हस्तान्तरण गरिएको हो ।"
जिल्ला अस्पतालमा विशेषज्ञ अभाव,"बर्दिया दरबन्दीअनुसार विशेषज्ञ चिकित्सक नहुँदा जिल्ला अस्पतालको सेवा प्रभावित भएको छ । स्थानीय बासिन्दा उपचारका लागि नेपालगन्ज, कोहलपुर तथा भारतीय अस्पताल धाउन बाध्य छन् । ५० शय्याको जिल्ला अस्पतालमा दस विशेषज्ञ चिकित्सकको दरबन्दी भए पनि अहिले एक जनाले मात्र सेवा दिँदै आएका छन् । अस्पतालका मेडिकल सुपरिन्टेन्डेन्ट सुभाष पाण्डेयका अनुसार बाल, स्त्री, हड्डी, हातखुट्टा, नसा, मानसिक, नाक, कान, घाँटी, सर्जरीलगायत सेवामा विशेषज्ञ चिकित्सकको अभाव छ । केन्द्रमा पटकपटक माग गरे पनि विशेषज्ञ चिकित्सक आउन नमान्दा बिरामीले सास्ती खेप्नुपरेको उनले बताए । एघारौं तहका मेडिकल सुपरिन्टेन्डेन्टको दरबन्दी भए पनि नवौं तहका चिकित्सकले अस्पतालको नेतृत्व गर्दै आएका छन् । निक साइमन इन्स्टिच्युटबाट एक महिला विशेषज्ञसहित दुई चिकित्सक मात्र कार्यरत छन् । सरकारी तहबाट आउनुपर्ने विशेषज्ञ चिकित्सक एक जना पनि छैनन् । सरकारीस्तरबाट १५ जनाको दरबन्दीमध्ये पनि ५ मेडिकल अधिकृतसहित ८ जना मात्र कार्यरत छन् । दुई वर्षयता जनशक्ति बढे पनि दक्ष चिकित्सकको अभाव पूर्ति हुन नसकेको मेसु पाण्डेयले बताए । अस्पतालमा अझै आईसीयू सुविधा छैन । पर्चा, ल्याब, एक्सरे, शल्यक्रियालगायत सेवाबाट दैनिक ५० हजारभन्दा बढी आम्दानी हुने गरेको छ । अस्पतालमा चौबीसै घण्टा फार्मेसी र ल्याब सेवा सञ्चालनमा छ । तर, पूर्वाधार अभाव उस्तै छ । अस्पताल विकास समितिमार्फत भर्ना गरिएका करार सेवाका ३२ कर्मचारीलाई तलब सुविधा, भौतिक संरचनालगायतमा मासिक झन्डै ५ लाख खर्च हुन्छ । तर, दक्ष चिकित्सक, आईसीयूलगायत पूर्वाधार निर्माण नहुदा बिरामीलाई उपचारका लागि अन्यत्रै रिफर गर्नुपर्ने बाध्यता छ, पाण्डेयले भने । भाइरलका बिरामी बढेगर्मी सुरु भएसँगै जिल्लामा झाडापखालाका बिरामी बढेका छन् । जिल्ला अस्पतालको बहिरंग सेवामा आउने बिरामीमध्ये अधिकांश झाडापखालाका छन् । बहिरंग सेवामा दैनिक १ सय ५० सम्म बिरामी आउने गरेको डा कृष्ण खनालले बताए । ५० वटै शय्या बिरामीले भरिएका छन् । बहिरंग सेवामा दैनिक निमोनिया, दम, रुघाखोकी, पाठेघर, हर्नियाका बिरामी पनि आइरहेका हुन्छन् । एक वर्षयता हर्नियाका एक सयभन्दा बढी बिरामीको शल्यक्रिया गरिएको अस्पतालले जनाएको छ ।जिल्ला अस्पताल मात्र होइन, ३० स्वास्थ्य केन्द्र र तीन प्राथमिक स्वास्थ्य केन्द्रमा पनि बिरामीको चाप उस्तै छ । सबै स्वास्थ्य संस्थामा बिरामी बढ्दै गएका छन्, खनालले भने, तीमध्ये दैनिक ५० देखि ६० बिरामी भाइरल र टाइफाइडका छन् । महिला र बालबालिका झाडापखालाबाट बढी प्रभावित भएको अस्पतालले जनाएको छ । भाइरल ज्वरोका बिरामी पनि बढ्दै छन् ।राजमार्ग आसपासका बिरामी भने कोहलपुर, नेपालगन्जका अस्पताल पुग्ने गरेका छन् । केही बिरामी काठमाडौं र भारतको लखनऊसम्म पुगेका छन् । ग्रामीण क्षेत्रमा चिकित्सक नहुँदा हेल्थ असिस्टेन्ट, अहेबलगायतले बिरामी जाँच्ने गरेका छन् । स्वास्थ्य संस्थामा औषधि अभाव भने नरहेको जिल्ला स्वास्थ्य प्रमुख महेन्द्रध्वज अधिकारीले बताए ।"
धमाधम करारमा कर्मचारी,"रुकुम पश्चिम आठबीसकोट नगरपालिकाले प्राविधिक र अप्राविधिक गरी कार्यालय सहयोगीबाहेक ३३ कर्मचारी करारमा नियुक्त गरेको छ । स्वास्थ्य सेवातर्फ १५, कर संकलक ९, लेखा तथा प्रशासन सहायक ८ र कम्प्युटर अपरेटर १ जना नियुक्त गरिएका हुन् । चौरजहारी नगरपालिकाले पनि कार्यालय सहयोगीबाहेक १८ कर्मचारी करारमा नियुक्त गरेको छ । तिनमा १० लेखा तथा प्रशासन सहायक, ६ अनमी, १ इन्जिनियर र १ सबओभरसियर छन् । मुसिकोट नगरपालिकाले २ ओभरसियर, १ स्टाफ नर्स, १ अनमी र १ प्रयोगशाला प्राविधिक सहायक गरी ५, सानीभेरीले कम्प्युटर अपरेटर, इन्जिनियर, ओभरसियर र केही स्वास्थ्यकर्मी गरी ७, बाँफिकोट गाउँपालिकाले १ इन्जिनियर, १ ओभरसियर र १ कम्प्युटर अपरेटर यसअघि नै करारमा लिइसकेका छन् । सानीभेरी र त्रिवेणी गाउँपालिका थप कर्मचारी करारमा लिने तयारीमा छन् । संघीय मामिला तथा स्थानीय विकास मन्त्रालयले केही दिनअघि मात्रै प्राविधिक कर्मचारी भर्ना गर्न मिल्ने गरी कानुन बनाएको छ । तर, यहाँका कतिपय स्थानीय तहले त्यसअघि नै करार कर्मचारी राखिसकेका छन् । जिल्लाका ६ वटै स्थानीय तहले प्राविधिकतर्फका मात्रै भए पनि करारमा कर्मचारी भर्ना गरेकै छन् । आठबीसकोट नगरपालिकाका प्रमुख प्रशासकीय अधिकृत रामबहादुर केसीले दैनिक कार्य सञ्चालनमा समस्या हुने भएपछि करार कर्मचारी राखेर काम चलाइएको बताए । मन्त्रालयसँग अनुमति लिएर करारमा कर्मचारी भर्ना लिन मिल्ने नियम छ, उनले भने, दैनिक कार्य सञ्चालन कठिन बनेपछि कर्मचारी लिनुको विकल्प भएन । प्रमुख प्रशासकीय अधिकृतको संयोजकत्वमा कर्मचारी छनोट समिति रहने व्यवस्था छ । मन्त्रालयले पछिल्लोपटक पनि प्राविधिकतर्फका मात्रै कर्मचारी करारमा लिने गरी व्यवस्था गरेको छ । त्यसअघि पनि मन्त्रालयको स्वीकृतिमा करारमा कर्मचारी लिँदा प्राविधिक मात्रै लिने व्यवस्था थियो तर स्थानीय तहले प्राविधिक तथा अप्राविधिक कर्मचारी करारमा भर्ना गरिसकेका छन् । प्राविधिकहरू मन्त्रालयको स्वीकृतिमै करारमा लिइएको र लेखा तथा प्रशासन सहायकहरू नभई नहुने भएकाले कानुन बनाएर भर्ना गरिएको आठबीसकोट नगरपालिका प्रमुख प्रशासकीय अधिकृत केसीले बताए । चौरजहारी नगरप्रमुख विशाल शर्माले गाउँगाउँमा सिंहदरबार भन्ने अवधारणा कार्यान्वयनका लागि कर्मचारी नियुक्त गर्नुपरेको प्रस्ट्याए । वडा कार्यालय भएर मात्रै भएन, उनले भने, संघीयताको मर्मविपरीत जनताले थप दु:ख पाउने स्थिति अन्त्य गर्न करारमा कर्मचारी लिनैपर्ने अवस्था आयो । आर्थिक तथा प्रशासन सहायकका रूपमा नियुक्तलाई १० वटा वडामा वडासचिवको जिम्मेवारी दिइएको शर्माले जनाए । प्रमुख प्रशासकीय अधिकृत नेतृत्वको कर्मचारी छनोट समितिले सबै प्रक्रिया पूरा गरेर कर्मचारी छानेको उनको भनाइ छ ।विज्ञापन गरिएको लामो समयपछि सानीभेरीले बल्ल प्रक्रिया अघि बढाएको छ भने त्रिवेणी गाउँपालिकाले अझै थप प्रक्रिया अघि बढाएको छैन । सानीभेरीले लामो समय छनोट प्रक्रिया रोक्नु तथा त्रिवेणीले प्रक्रिया नै अघि नबढाउनुलाई परीक्षार्थीले सामान्य रूपमा लिएका छैनन् । आन्तरिक कुरा नमिल्दा प्रक्रिया रोकिराखेको बुझिएको आवेदकहरूको गुनासो छ । त्रिवेणी गाउँपालिकाका अध्यक्ष झक्कुप्रसाद घर्तीले अन्य कामकाजमा व्यस्त हुनुपर्ने भएकाले कर्मचारी छनोट प्रक्रिया रोकिएको बताए । अन्य कुनै कारणले प्रक्रिया रोकिएको होइन, हामी अन्य काममा व्यस्त भयौं, उनले भने । सानीभेरी गाउँपालिका अध्यक्ष नरबहादुर पुनले सरकारले कर्मचारी नपठाएपछि काम चलाउनलाई पनि करारमा नियुक्त गर्नुपरेको बताए । सेवा प्रवाह र दैनिक कार्यसम्पादनका लागि कर्मचारी नभई भएन, उनले भने, त्यसैले हामीले यो बाटोबाट सबै प्रक्रिया पुर्याएर कर्मचारी नियुक्त गर्दै छौं । स्थानीय तहले धमाधम करारमा कर्मचारी नियुक्त गर्दा प्रक्रिया पूरा गर्नुपर्ने नेपाल बार एसोसिएसन अध्यक्ष एक्कबहादुर पाण्डे बताउँछन् । आवश्यक कर्मचारीपूर्तिका लागि कानुन र विधि बनाएर गर्न सकिने व्यवस्था छ, उनी भन्छन्, संघ र प्रदेशमा नबाझिने गरी कानुन बनाएर कर्मचारी लिन सकिन्छ ।"
स्वीसले रोपेका रूख काटिँदै,"एकैपटक ठूलो मात्रामा वन विनाश गरिने हुँदा प्राकृतिक चिडियाखानाको परिकल्पना गरिएको खोर्थली वन क्षेत्रमा पर्ने असरबारे भने गहिरिएर अध्ययन भएको देखिँदैन । वैज्ञानिक वन व्यवस्थापनले काठको परनिर्भरता हटाउन मद्दत गरिने कुरालाई भने जोड दिइएको छ । उक्त अभियानको कार्ययोजनामा काठको निर्यातमा प्रवद्र्धन गर्ने, मुलुकको गार्हस्थ्य उत्पादनमा टेवा पुग्ने र रोजगारीको अवसर सिर्जना गर्ने उल्लेख छ । पुराना रूखलाई विस्थापित गर्दै नयाँ बिरुवा उत्पादन गर्ने प्रक्रियालाई वैज्ञानिक वन व्यवस्थापन भनिन्छ । यो पद्धतिमा बिरुवा रोप्ने, हुर्काउने र काट्ने तीन चरणको सन्तुलन मिलाइन्छ । ठूलो मात्रामा रूख कटान गरिने हुँदा पारदर्शितामा समस्या हुन सक्ने एक उपभोक्ता बताउँछन् । लगातार वृक्षरोपण गर्नु र त्यसलाई हुर्काउनु अर्को समस्या हुने पनि उपभोक्ताहरूको टिप्पणी छ । जिल्ला वन कार्यालयका अनुसार पारदर्शिता कायम राख्न बिरुवाको वैज्ञानिक अभिलेख राखिन्छ । असरहरूलाई न्यूनीकरण गर्नका लागि कटानमा आधुनिक मेसिन औजारको प्रयोग गरिन्छ । प्रत्येक रूखमा संकेत हुने र त्यसको नाप, आकार, जीपीएस तथ्यांक राखिनाले दुरुपयोग हुन पाउँदैन । उक्त अभियान तराईका केही जिल्लामा यसअघि नै सञ्चालन भइरहेका छन् ।"
दुर्घटनामा २७ घाइते,धादिङ (कास) गजुरी६ जहरेस्थित पृथ्वीराजमार्गमा शनिबार बिहान बस र ट्रक ठोक्किँदा चालकसहित २७ जना घाइते भएका छन् ।झापाको काँकडभिट्टाबाट काठमाडौंतर्फ जाँदै गरेको ना६ख १९२६ नम्बरको साप्ताहिक ट्राभल्सको बस र विपरीत दिशाबाट मुग्लिनतर्फ गइरहेको ना७ख २९ नम्बरको ट्रक शनिबार बिहान आपसमा ठोक्किएका हुन् ।घाइतेलाई उपचारका लागि काठमाडौं पठाइएको छ । इलाका प्रहरी कार्यालय गजुरीका प्रहरी निरीक्षक सञ्जय तिमिल्सिनाका अनुसार दुर्घटनापछि बसभित्र भेटिएको ६ तोला सुन र २ तोला चाँदीका गहना सहचालक वकिल सावन्तलाई हस्तान्तरण गरिएको छ ।
सडक अतिक्रमण,"रामेछाप (कास) सरकारले अधिग्रहण गरेर क्षतिपूर्ति दिएपछि जग्गाधनीले ठाउँ छोड्नुपर्छ । तर, सदरमुकाम मन्थलीमा अधिग्रहण गरिएको जग्गा छोड्नु त परै, सडक क्षेत्रको थप जग्गा अतिक्रमण गरी घर बनाइएका छन् ।अधिग्रहण क्षेत्रमा घरटहरा बनाइएको छ, मन्थली नगरपालिका प्रमुख रमेशकुमार बस्नेतले भने, सडक साँघुरा छन्, अतिक्रमण भएको छ तर पनि हामीले केही गर्न सकेका छैनौं । तर, सडक अतिक्रमण गर्नेलाई छुट नहुने उनले मन्थलीमा आयोजित एक कार्यक्रममा बताए । मन्थलीको तामाकोसी खोल्सादेखि मदन भण्डारी चोकसम्मको सडक तीव्ररूपमा अतिक्रमण भएको छ । अधिग्रहणमा पैसा बुझ्नेले नैथप संरचना बनाएका छन् ।"
कोरियाली शिखर वार्ता ऐतिहासिक,"सोल (बीबीसी) उत्तर कोरियाली सञ्चारमाध्यमले दुई कोरियाका नेताबीचको शुक्रबारको शिखर बैठक ऐतिहासिक भएको र त्यसले एउटा नयाँ युगका लागि मार्गप्रशस्त गरेको जनाएको छ । उत्तर कोरियाली नेता किम जोङ उन र दक्षिण कोरियाली राष्ट्रपति मुन जाय इनले कोरियाली द्वीपलाई परमाणु अस्त्रमुक्त पार्न दुवै देश मिलेर काम गर्ने सहमति गरेका थिए । उत्तर कोरियाको सरकारी समाचार संस्था केसीएनएले दुई नेताबीच शुक्रबार भएको शिखर बैठकको प्रशंसा गरेको छ । केसीएनएले उत्तर कोरियाली नेता किमलाई उद्धृत गर्दै उक्त बैठक समृद्धि हासिलका लागि नयाँ कोसेढुंगा भएको जनाएको छ । उत्तर कोरियाले शिखर बैठकपछिको घोषणाको पूर्णपाठलाई समाचारमा समेटेको छ । चीन र अमेरिका दुवैले सहमतिको स्वागत गरेका छन् । यद्यपि, अमेरिकी राष्ट्रपति डोनाल्ड ट्रम्पले उत्तर कोरियामाथि अधिकतम दबाब दिइरहनुपर्ने बताएका छन् । उनले भने, हामीलाई उनले झुक्याउने सक्ने छैनन् । तर आशा छ, हामीबीच एउटा सम्झौता हुनेछ । ट्रम्पले उत्तर कोरियाली नेता किमसँग आगामी जुन महिनामा भेट्ने कार्यक्रम छ । तर भेटको मिति र स्थान भने हालसम्म सार्वजनिक गरिएको छैन । शिखर बैठकका क्रममा दुई कोरियाली नेताहरू सन् १९५० देखि तीन वर्ष चलेको कोरियाली युद्ध औपचारिक रूपमा टुंग्याउन मिलेर काम गर्न सहमत भएका थिए । केही महिलायता वाक्युद्धमा उत्रेका दुई कोरियाबीच गत जुलाई महिनामा भएको हिउँदे ओलम्पिकपछि सम्बन्ध सुधार भएको थियो । उक्त ओलम्पिक प्रतियोगितमा उत्तर र दक्षिण कोरियाको सामूहिक खेल टोलीले भाग लिएको थियो । दुई कोरियाबीच विगतमा भएका सहमतिहरूमा त्यस्तै प्रतिबद्धता जनाइए पनि उत्तर कोरियाले पारमाणविक र क्षेप्यास्त्र परीक्षणहरू गरेर त्यसको उल्लंघन गरेको थियो भने दक्षिणले अझ बढी अनुदारवादी राष्ट्रपतिहरू चयन गरेको थियो । अन्तर्राष्ट्रिय समुदायले उत्तर र दक्षिण कोरियाबीचको ऐतिहासिक शिखर बैठकमा दुई देशका नेताहरूले कोरियाली प्रायद्वीपलाई पारमाणविक अस्त्रमुक्त पार्नका निम्ति मिलेर काम गर्न गरेको सहमतिलाई व्यापक रूपमा स्वागत गरेको छ ।अमेरिकी राष्ट्रपति डोनाल्ड ट्रम्पले सबै कोरियालीहरू पारमाणविक अस्त्रमुक्त कोरियाली प्रायद्वीपमा बस्न पाउने दिन आउनेमा आफू आशावादी रहेको बताएका छन् । तर उनले दुई कोरियाबीचको शुक्रबारको शिखर बैठक सफल भए पनि आफूले उत्तर कोरियामाथि अधिकतम् दबाब जारी राख्ने उल्लेख गरे । उनले भने, मलाई विश्वास छ, एउटा यस्तो दिन आउनेछ, जब सबै कोरियालीहरू पारमाणविक अस्त्रमुक्त कोरियाली प्रायद्वीपमा एकसाथ बस्न पाउनेछन् ।आउने हप्ताहरूमा उत्तर कोरियाली नेता किमसँगको आफ्नो भेटवार्तामा सम्भव भए एउटा सहमति गर्नुपर्ने जिम्मेवारी भएको ट्रम्पले बताए । उत्तर कोरियाको प्रमुख साझेदार चीनले भनेको छ, दुई कोरियाबीचको मतभेद सुल्झाउनका निम्ति सहयोग जारी राख्न बेइजिङ तयार छ ।"
राष्ट्रसंघीय प्रतिनिधि बंगलादेश पुगे,"याङ्गुन (एएफपी) म्यान्मारको दुर्गम उत्तरी क्षेत्रमा सेना र जातीय विद्रोहीबीच भएका झडपमा हजारौं सर्वसाधारण विस्थापित भएका राष्ट्रसंघले जनाएको छ । राष्ट्रसंघीय मानवीय मामिला समन्वय कार्यालय (ओसीएचए) का प्रमुख मार्क कट्सले समाचार संस्था एएएफपीसँगको कुराकानीमा भने, चीनको सीमाक्षेत्र नजिकैको कचिन राज्यमा भएका झडपका कारण विगत तीन सातामा ४ हजारभन्दा बढी मानिस विस्थापित भएका छन् । कट्सले उक्त तथ्यांक सेनासँग भएका झडपमा विस्थापित १५ हजार र शिविरमा रहेका ९० हजार विस्थापित बाहेकको भएको बताए । हामीलाई स्थानीय संघसंस्थाले दिएको जानकारीमा सेना र विद्रोहीको झडप भएका इलाकामा अझै कैयौं सर्वसाधारण फसेका र मानवीय सहयोगको याचना गरिरहेका छन्, कट्सले भने, हामीले उनीहरूलाई सुरक्षाको अनुभूति दिनुपर्छ ।कट्सले ओसीएचएले प्राप्त गरेको प्रतिवेदनले स्थानीयको दाबीअनुसार केही सर्वसाधारण मारिएको भने पुष्टि भई नसकेको बताए । उक्त घटनाबारे सरकारका प्रवक्तासँग प्रतिक्रिया लिने प्रयास असफल भएको एफपीले जनाएको छ ।"
यमनमा आईएस नेता मारिए,यमन (एएफपी) इस्लामिक स्टेट (आईएस) समूहका एक उच्च नेता दक्षिणी यमनको सरकार नियन्त्रित क्षेत्रमा सुरक्षाकर्मीले गरेको कारबाहीका क्रममा शनिबार मारिएका छन् । एडेन र अभियान क्षेत्रका उक्त समूहका स्वघोषित नेता (अमिर) सालेह नासर फादल अलबाक्सीलाई लुकेर बसेको अवस्थामा सुरक्षाकर्मीले गरेको कारबाहीमा मारिएको एडेन प्रहरीका उच्च अधिकारीलाई उद्धृत गर्दै एएफपीले जनाएको छ । आईएस र अल कायदाको अरबी प्रायद्वीपमा संगठित इस्लामिक सञ्जालले यमनको दक्षिणी क्षेत्रलाई सुरक्षित आश्रयस्थल बनाउँदै यमनमा हिंसात्मक गतिविधि सञ्चालन गर्दै आएका छन् । यमनी नेता अबेद्रब्बो मन्सुर हाडीलाई यमनी सिया हुथी विद्रोहीले राजधानी सानाबाट धपाएपछि सन् २०१५ देखि दक्षिणी यमनमा बस्दै आएका छन् । उनलाई साउदी नेतृत्वको सैनिक गठबन्धनको सहयोग रहँदै आएको छ । दक्षिणी यमनमा अरबी प्रायद्वीपमा रहेका अलकायदा समूहलाई लक्षित गरी संयुक्त अरब इमिरेट्सको नेतृत्व र अमेरिकी सहयोगमा सुरक्षा कारबाही भइरहेको इलाका पनि हो ।यमनमा सन् २०११ मा राष्ट्रपति अलि अब्दुल्लाह सलेहविरुद्ध सुरु भएको द्वन्द्व चर्कंदै गएपछि १० हजारले ज्यान गुमाइसकेका छन् । आक्रमणका कारण लाखौं सर्वसाधारण आन्तरिक रूपमा विस्थापित भएका छन् । सलेहले यमनमा दुई दशकभन्दा बढी समय शासनसत्ता सञ्चालन गरेका थिए । तर उनले राजनीतिक सहमतिअनुसार सन् २०१२ देखि कार्यालय छाडे पनि संकट भने अन्त्य हुन सकेको छैन् । संयुक्त राष्ट्रसंघले यमनी जनताले विश्वकै विकराल मानवीय संकटको सामना गरिरहेको जनाएको छ ।
वुमन्स पावर मा तीन कलाकार,"लन्डन बेलायतमा अचेल असंख्य हुन्छन् सांस्कृतिक कार्यक्रम । तर, गायिका प्रीति आले, मोडलडान्सर रश्मि तामाङ र नायिका छुल्ठिम गुरुङ यहाँको डायस्पोरामा सुखद सम्झना छाडेर नेपाल फर्किए । वुमन्स पावर थिममा नयाँ वर्ष शुभकामना साँझका लागि आएका यी तीन कलाकार करिब दस दिन लामो बेलायत टुरमा साँच्चिकै नारी शक्ति देखाउन सफल भए । अल्डरसट, उलविच र साउथ हयारोमा उनीहरूले गरेको प्रस्तुति दर्शकले औधि रुचाए । फरक शैलीको दोहोरी ब्याटलका कारण पछिल्लो पटक चर्चामा रहेकी प्रीतिले बेली डान्स र गायनले दर्शक मन बटुलिन् । कार्यक्रममा गायन, नृत्य र उद्घोषणको समेत जिम्मा लिएकी छुल्ठिम बोली र सौन्दर्यका कारण आकर्षण बनिन् । रश्मीको नृत्य वान्स मोर भन्ने युवा पनि कम रहेनन् ।अब लिड युवाले गर्नुपर्छ, पहिलो पटक बेलायत आएकी मोडल, नायिका, निर्माता एवं भीजे छुल्ठिमले कान्तिपुरसँग भनिन्, बेलायतको नेपाली डायस्पोरा ज्यादै सशक्त लाग्यो । नेपाली कलाकारको सम्मान, माया र आफ्नो कलासंस्कृति जोगाउन सबै सचेत भएकाले हामी अझ उत्साहित भयौं । उनले नेपाली कलाकारिताको दायरा निकै फराकिलो बनिरहँदा यसलाई विश्वव्यापी बनाउन आवश्यक रहेको पनि सुनाइन् ।प्रीति र रश्मी त विगतमा पनि यूके आएका थिए । उनीहरू यो पटक पनि दर्शकको उस्तै साथ पाएर दंग थिए । नेपाली नयाँ वर्षमा अनगिन्ती कार्यक्रम हंँुदा पनि हामी तीन महिलालाई साथ दिएकामा एकदम कृतज्ञ छौं, उनीहरूले भने । बेलायतमा कार्यक्रम गर्न निकै चुनौती छ । सप्ताहान्त कार्यक्रम जुधेर दर्शक हलसम्म तान्न प्राय: आयोजकलाई सास्ती नै हुन्छ । तीन कलाकार बेलायत झिकाउने जोखिम एलबीजेड गुरुङ, हेम गुरुङ, ज्ञान गुरुङ लगायतले लिएका थिए । कार्यक्रमलाई एनआरएनए यूके युवा विभागले पनि सहयोग गरेको थियो ।आयोजकमध्येका एलबीजेड गुरुङले कार्यक्रमबाट मुनाफा कहिल्यै नसोचिएको बताए । बेलायतको नेपाली समुदायमा नेपाली कला, संस्कृति जगेर्ना र नेपालका राष्ट्रिय कलाकार तथा नयाँ प्रतिभाहरूलाई प्लेटफर्म दिने हामीहरूको मुख्य उद्देश्य हो, उनले भने । अन्तिम सोमा कलाकारहरूलाई बिदाइ गर्दै एनआरएनए यूके उपाध्यक्ष प्रेम गाहामगर र महासचिव आरके त्रिपाठीले युवा कलाकार अनि नयाँ प्रतिभालाई संस्थाले सधैं प्रोत्साहित गर्ने प्रतिबद्धता व्यक्त गरे । कलाकारलाई राष्ट्रिय गहनाको विशेषण दिएर मात्र होइन, अवसर र प्रेरित पनि गर्न उनीहरूको जोड थियो । छुल्ठिम, प्रीति र रश्मीलाई निरमाया रोदी घर अल्डरसटमा पनि एक समारोहबीच बिदाइ तथा सम्मान गरिएको थियो ।"
खाना पकाउँदा रमाइलो,"सेलेब्रिटी रोचक जीवन शैली बाँच्छन् । उनीहरूले गर्ने ससाना गतिविधि पनि फयानका लागि झन् रोचक नहुने कुरै भएन । करिअर चुल्याउन व्यस्त सेलेब्रिटी बाहिर मात्रै रमाउँदैनन् । उनीहरू घरका काममा समेत सरिक हुन्छन् । केही बलिउड सेलेब्रिटी यस्ता छन् जसले खाना पकाउँदा रमाइलो महसुस गर्छन् । अभिनेता अजय देवगन खाना पकाउन सिपालु छन् । उनी इन्डियन मात्रै हैन, चाइनिज डिससम्म बनाउँछन् । मीठो बिरयानी बनाउन रमाउने अजयले खाना पकाउने सीप भने बुबाबाट सिकेका हुन् रे ।उहाँ ग्रेट कुक हुनुहन्थ्यो, उनले भनेका छन् । अभिनेत्री ऐश्र्वया राय बच्चन र अभिनेता अभिषेक बच्चन भान्सामा पस्न जाँगरिलो महसुस गर्छन् रे । उनीहरू दुवै परिकार बनाउन सोखिन छन् । केहीअघि एउटा मिडियामा अभिषेकले खाना पकाउँदा तनाव कम हुने बताएका थिए । चिकन करी अत्यन्त मीठो बनाउने दावा गर्ने अभिषेकको यो क्षमता धेरैलाई थाहा छ्रैन । ऐश्वर्याले भने अहिले पनि आमासँगै नयाँनयाँ परिकार पकाउने कला सिक्दै छिन् । उनलाई परिवारसित भान्सामा बसेर मिठामिठा खानेकुरा बनाउन अत्यन्त रमाइलो लाग्छ रे ।अभिनेत्री दीपिका पादुकोणले पनि आमाको रेसिपीबमोजिम पकाउन जानेकी छन् । उनका अनुसार, धेरै अभिनेत्री भान्साको काम गर्न जान्दैनन् । तर, आफू भने सजिलै खाना बनाउन सक्ने उनको दाबी छ । योग गुरु भनेरसमेत चिनिने अभिनेत्री शिल्पा शेट्टीलाई साथीभाइलाई बोलाउन र आफूले पकाएका परिकार चखाएर सरप्राइज दिन रमाइलो लाग्छ । उनमा पकाउनुका साथै व्यवस्थित घर सजाउने क्षमतासमेत छ । शिल्पाले बनाएको चिकन करी निकै स्वदिलो लाग्ने हालै उनका पतिले ठोकुवा गरेका थिए । अभिनेत्री कंगना रनावत सानैदेखि खाना पकाउने गर्थिन् । फिल्मी करिअरमा संघर्ष गर्दादेखि अहिले सफलताको चुचुरोमा पुग्दा पनि उनले खाना पकाउन भुलेकी छैनन् ।उता अभिनेता अक्षय कुमारको परिचय कलाकारमा मात्रै सीमित छैन । फिल्ममा आउनुअघि अक्षय होटलमा मास्टर सेफको जागिर नै खान्थे । मार्सल आर्टका खेलाडीसमेत रहेका अक्षय थाई चिकन करी मीठो बनाउँछन् ।"
चितवन च्याम्प,"चितवन (कास) सेलेस्ता आचार्य र अभियान पौडेलले च्याम्प चितवनको उपाधि हात पारेका छन् । दुवैले उपाधिसँगै नगद १५१५ हजार रुपैयाँ, साइकल, ट्रफी र प्रमाणपत्र हात पारे । पूर्वमिस युनिभर्स नेपाल नगमा श्रेष्ठ, वरिष्ठ कलाकार ऋद्धिचरण श्रेष्ठलगायतले संयुक्त रूपमा पुरस्कार प्रदान गरेका थिए । प्रतियोगितामा बालिकातर्फको फस्ट रनरअप आयुषा काफ्ले र सेकेन्ड रनरअप आर्यङा केसी घोषित भए । बालकतर्फ फस्ट रनरअपमा आर्यन पोख्रेरल र सेकेन्ड रनरअपमा संयोग शर्मा घोषित भए । मिस्टर टिन चितवनको उपाधि आयुष पाण्डे र मिस टिन चितवनको उपाधि अनु श्रेष्ठले जितेका छन् । उपाधि विजेतालाई नगद १५१५ हजार रुपैयाँ, साइकल, ट्रफ्री र प्रमाणपत्र प्रदान गरिएको थियो । होलिडेज क्रिएसन होम प्रालिले गैंडाकोटको द नारायणी रिसोर्टमा भएको प्रतियोगितामा ४८ जना बालबालिकाको सहभागिता रहेको थियो । ७ देखि १२ वर्ष उमेरका बालबालिका च्याम्पमा र १३ देखि १६ वर्षको टिनमा सहभागिता थियो ।"
दिइयो कलानिधि,"काठमाडौं (कास) कलानिधि इन्दिरा संगीत महाविद्यालयले ५५ औं वार्षिकोत्सव अवसरमा संगीत क्षेत्रमा योगदान पुर्याएका दर्जनभन्दा बढी स्रष्टासर्जकलाई सम्मान गरेको छ ।वरिष्ठ गीतकार कालीप्रसाद रिजाल १५ हजार रुपैयाँसहितको ऐश्वर्य कलानिधि संगीत सम्मानबाट सम्मानित भएका छन् । यसका साथै महाविद्यालयले समाजसेवी सगुन शाहलाई बालकृष्ण बालकुमारी कलानिधि संगीत सम्मान, शुभद्रा अधिकारीलाई मथुरादेवी, संगीतकार टीका भण्डारीलाई क्या गोपालप्रसाद, शास्त्रीय गायक धनबहादुर गोपालीलाई रंगराव पद्मा कादम्बरी, गोविन्द घतानीलाई पदमकृष्ण बाबाकुमारी र गायक आनन्द कार्कीलाई विनोद सिटौला सम्मान प्रदान गर्यो । लोकगायिका हरिदेवी कोइरालालाई मैयानानी बाबुज्यान कलानिधि राष्ट्रिय भक्ति संगीत सम्मान, गायकसंगीतकार देवीभक्त श्रेष्ठलाई इन्द्रशिला प्रभु समर्पण कलानिधि संगीत सम्मान, बाँसुरीवादक फरेन्द्र आलेमगर जीवन लाई केशव सकुना कलानिधि राष्ट्रिय संगीत सम्मान, शास्त्रीय गायक रविनदास श्रेष्ठलाई श्रुति युवा कलानिधि संगीत सम्मान, तबलावादक रोशन शाक्यलाई उपेन्द्रगोपाल कृष्णादेवी कलानिधि संगीत सम्मान, भजन गायक प्रेम खडकालाई श्याम मलेकू कलानिधि राष्ट्रिय भक्ति संगीत सम्मान र कान्तिपुरकर्मी सजना बराललाई हरिकृष्ण तीर्थकुमारी कलानिधि संगीत सम्मान प्रदान गरियो । गायकसंगीतकार कृष्णमान डंगोल र गीतकार दीपक कौडिन्यायलाई मरणोपरान्त इन्द्रशिला प्रभु समर्पण कलानिधि संगीत सम्मान र नरेश उमा गौतम कलानिधि संगीत सम्मान दिइयो । सञ्चार तथा सूचना प्रविधि राज्यमन्त्री गोकुल बाँस्कोटा, वाङ्मय शताब्दी पुरुष सत्यमोहन जोशी र वरिष्ठ गायक प्रेमध्वज प्रधानले जनही १० हजार रुपैयाँ रहेको सम्मान हस्तान्तरण गरे । कार्यक्रममा गायिका लावनी चक्रवर्ती प्रसाईंले शास्त्रीय गायनमा राग मुलतानी प्रस्तुत गरिन् । उनलाई हार्माेनियममा रिदम कँडेल, इसराजमा सन्तोषभक्त श्रेष्ठ, तबलामा मिलेश तण्डुकार र तानपुरामा प्रमोद प्रसाईंले साथ दिएका थिए । त्यसैगरी रुपादेवी लामिछाने, श्रुति काफ्ले, वर्षा बर्मा र पार्वती श्रेष्ठले कत्थक नृत्य प्रस्तुत गरे । गायक आनन्द कार्कीले गीतगजल गाए । त्यस्तै, धनबहादुर गुरुङ, पावल राई, कर्मवाङचु लगायतले बाँसुरीमा लोकप्रिय धुनहरू सुनाए । गायक अर्णव मानन्धर र गायिका बबिता सिटौलाले आधुनिक गीत गाए । सीता सुवेदी, भूमिका बखती, नलिना महर्जन, सजिना महर्जन, जानु लामा, सलोमी श्रेष्ठलगायत कलाकारहरूले आधुनिक नृत्य प्रस्तुत गरे भने केही कलाकारले धिमे बाजाको तालमा लोक नृत्यको प्रस्तुति दिए ।"
सहरमा राजस्थानी संस्कृति,"काठमाडौं (कास) रंगीबिरंगी चुरा । विवाहिताले सौभाग्यको निसानीका रूपमा लगाउने चुरा अहिले फेसन तथा सौन्दर्यको सामग्रीका रूपमा प्रयोग हुँदै आएका छन् । बजारमा चुरा काँचका मात्र होइनन्, फलाम, माटो र प्लास्टिकका समेत पाइन्छन् । तर, चुरा कसरी बन्छन् भन्ने कुरो कमैलाई थाहा होला ।राजस्थानको जयपुरका मोहम्मद परवेश शनिबार भृकुटीमण्डपमा दर्शकका आँखैअघि हातले राजस्थानी चुरा बनाउँदै थिए । झापा मारवाडी समाज, महिला मञ्च र युवा मञ्चद्वारा आयोजित मारवाडी कल्चरल इभेन्टमा मोहम्मदले आफ्नो स्टलमा चुरा बनाउँदै, बेच्दै थिए । चुरा बनाउनु ४८ वर्षे मोहम्मदको पुख्र्यौली पेसा हो । उनी भट्टी र कोइलामा पोलेर चुरा बनाउँछन् । राजस्थानमा पाइने रूखहरूमा निस्किने गमले चुरामा रंग भर्ने गरेको उनले बताए । एक जोडी चुरा बनाउन आधा घण्टा लाग्ने रहेछ । भट्टी र कोइलाको काममा रिस्क हुन्छ, उनले भने, त्यसैले त्यो काम म गर्छु । घरका महिलाहरू चुरामा सितारा, क्रिस्टलहरू टाँस्ने काम गर्छन् । चुरा बनाएरै उनको परिवारले महिनाको १५ हजारदेखि २० हजारसम्म कमाउँछन् । राजस्थानबाटै आएकी विमलादेवी कोदाको रोटी बनाउन पीठो मुछ्दै थिइन् । पिठोमा थोरै नुन, घ्यू मिसाइएको थियो । छेउमा गायत्रीदेवी, सावित्रीदेवी, बिच्छुदेवी, लादीदेवी, पन्नादेवीमध्ये कोही चाकी अर्थात् जाँतोमा गहुँ पिँध्दै थिए भने कोही माटाको भाँडामा दही मथ्दै थिए । उनीहरूले राजस्थानमा होमस्टे पनि खोलेका छन् । आफ्नो होमस्टेमा आएका पाहुनालाई यही परिकार बनाएर खुवाउने गरेको उनीहरूले सुनाए ।महोत्सवमा ढेकुवा खिचडी कडी, बिकानेरी पराठा, सँगारी सब्जी, पञ्चमेला साग, दालबारी चुरमा, मुङ दाल, स्टफ चिल्ला, पानीपुरी र चटपटेका स्टल पनि थिए । भृकुटीमण्डपमै नौ वर्षदेखि पानीपुरी र चटपटे बेच्दै आएकी दुर्गा चहाल महोत्सवमा पानीपुरी, चटपटेको स्टल देखेर छक्क परिन् । आम्मै केके राखेर बनाएको होला, हेर्दै खाउँखाउँ लाग्ने, उनले भनिन्, बनाउने सामान नै कत्ति थरीको हुने रहेछन् । महोत्सवमा चित्रकला पनि राखिएका थिए । मारवाडी समुदायको इतिहास, संस्कृति, पहिरन झल्किने तस्बिरहरू पनि थिए । महोत्सवको उद्घाटन सभामुख कृष्णबहादुर महराले गरेका थिए । कार्यक्रममा उद्योग व्यवसायी विनोद चौधरी, राजनीतिज्ञ ओमप्रकाश सरावगी, सामाजसेवी दीनबन्धु गोयल, डाजगदीश अग्रवाल, लेखक लक्ष्मण नेवटियालाई मारवाडी गौरव सम्मान प्रदान गरियो । नेपालमै जन्मेहुर्केका मारवाडीहरूका पछिल्लो पुस्तालाई राजस्थानी संस्कृति थाहा नभएकाले महोत्सव आयोजना गरिएको झापा मारवाडी समाजका अध्यक्ष मदन मित्तलले जनाए ।"
गजलमा समर्पित,"काठमाडौं (कास) गजल लेख्न थालेको करिब दुई दशकपछि सुरेश वाग्ले पहिलो एल्बमसाथ झुल्किएका छन् । राजधानीमा हालै सार्वजनिक तिमी साथ भएपछि मा नौ गजलको रसास्वादन गर्न सकिन्छ । पहिले गजलप्रति आम दृष्टिकोण राम्रो थिएन, सुरेशले पहिलो एल्बममै ढिलाइबारे भने, तर केही वर्षयता गजल त्यस्तो किसिमले हेपिन छोडेको छ । यो एल्बम अझै अगाडि निकाल्न सकिन्थ्यो होला, तर देशबाहिर भएका कारण साइत जुर्न सकिरहेको थिएन ।देशबाहिर अर्थात् अमेरिका । आठ वर्षयता उनी बोस्टनमा बसोबास गर्छन् । त्यहाँ हिमालयन हेरिटेज कल्चरल एकेडेमी सञ्चालन गरिरहेका छन् । शरद गुरुङ, श्याम नेपालीजस्ता संगीतकर्मीहरूले त्यहाँ सांगीतिक ज्ञान बाँड्ने गर्छन् । आफूले गजल लेख्नु त छँदै छ ।त्यसअघि सुरेश काठमाडौंमै थिए । सर्लाहीको हजारियाबाट उच्च शिक्षाका लागि वीरगन्ज हुँदै २०५८ मा राजधानी भित्रिएपछि उनको मुख्य काम क्याम्पस पढ्नु र गजल लेखनवाचनमा लाग्नु भयो । वीरगन्जमा गजलविज्ञ डा घनश्याम परिश्रमीको संगतका कारण उनले कौशल तिखार्ने अवसर पाएका थिए । मीनभवन कमर्स क्याम्पसमा आएपछि उनले महफिल जमाउन थाले । गजल गृह नेपाल गठन गरे र मनोजराज, अञ्जु पन्त, मदन गोपालका साथै हजारियामै स्कुल पढ्दाका जुनियर शिव परियारहरूसँगको सामूहिक प्रयासमा प्रत्येक दुई महिनामा गजल वाचन र गायनका शृंखलाको सुरुवात गरे । उनका अनुसार, तिमी साथ भएपछि मा समाविष्ट धेरैजसो गजल त्यति बेलाकै उत्पादन हुन् । एल्बममा तिमी साथ भएपछि, सम्झे पनि, फूलमा हैन, आँखाको यो, जति बिस्र्यौ, तिमी आयौ, बिस्तारै, न वारमा छु र तिमी साह्रै राम्री बोलका गजल छन् । तिनमा बुद्ध लामा, मनोजराज र अञ्जु पन्त, शिव परियार, उदयमनिला सोताङ, जगदीश समाल, हरि लम्साल, मदन गोपाल र टीका प्रसाईंको स्वर सुन्न सकिन्छ । तिमी साथ भएपछि लाई बुद्ध र टीकाले अलगअलग गाएका हुन् । यिनलाई संगीतबद्ध चाहिँ हरि, मनोजराज, किरण श्रेष्ठ, शिव र मदनगोपालले गरेका हुन् । गोपाल रसाइली, सचिन सिंह, रिकेश गुरुङ, किरण कँडेल, रिदम कँडेल र पाकिस्तानका इमाद रहमानले संगीत संयोजन गरेका हुन् ।मीनभवन क्याम्पस पढ्दाताका सुरेशले गजल पत्रिका प्रकाशनको संयोजन पनि गरेका थिए । त्यसको नाम थियो पलाँस । पलाँस फूल भए पनि मन्दिरमा चढाउन योग्य मानिँदैन, पत्रिकालाई त्यो नाम दिनुको कारणबारे उनले खुलाए, गजल र गजलकारलाई पनि त्यति बेला एक हिसाबले अछूत मानिन्थ्यो । गजल असाहित्यिक विधाझैँ सम्झिइन्थ्यो ।गजलको प्रचारप्रसारकै लागि सुरेशले बन्धन संगीत समूहको अगुवाइ पनि गरेका थिए । समूहमा गायकहरू शिव र सञ्जीव आले, बाँसुरीवादक बुद्ध लामा, गितारवादक कृष्ण गुरुङ, तबलावादक दीपेन्द्र बज्राचार्य र सारंगीवादक खुम केसी आबद्ध थिए ।गजलका दुर्दिन अब सकिएका छन्, उनले भने, देशैभरि राम्रा गजलकार उदाइरहेका छन् । सबै रसका गजल लेखिइरहेका छन् । गजलपारखीहरूलाई मेरो एल्बमले पनि चैन देला भन्ने आशा छ ।"
पर्यटन प्रवद्र्धनको प्रतिबद्धता,"ललितपुर (कास) विश्व सम्पदामा सूचीकृत पाटन दरबार क्षेत्रमा पर्यटन प्रवद्र्धन, मूर्त तथा अमूर्त सम्पदा संरक्षण र पाटन क्षेत्रको आर्थिक विकास गर्ने उद्देश्यले शनिबार सरोकारवालाबीच छलफल भएको छ । ललितपुर महानगरपालिका१६ द्वारा आयोजित अन्तक्र्रियामा दरबार क्षेत्रसँग सम्बन्धित लोप भइसकेका पर्वको संरक्षण, रात्रिकालीन पर्यटन प्रवद्र्धन, होमस्टे, पर्यटकीय मार्ग, शौचालय, पार्किङ, सुरक्षा लगायत व्यवस्थापन गर्न योजना बनाउने प्रतिबद्धता जनाएको छ ।दरबार स्क्वायरसँग सम्बन्धित मुख्य तीन कालीन पर्व छन् । लिच्छवीकालीन माजु द्य:, मल्लकालीन तलेजु र शाहकालीन फूलपाती भित्र्याउने पर्व छन् । यी पर्वसँग सम्बन्धित अन्य थुप्रै पर्व छन् । सबै लिच्छवीकालीन मानमानेश्वरी देवीसँग सम्बन्धित छन् । गुठी संस्थानले लिच्छवीकालीन मन्दिरमा रेस्टुरेन्ट सञ्चालन अनुमति दिएपछि अहिले ती पर्वहरू सञ्चालनमा छैनन् । अहिले ठेकेदारले मन्दिरमा कासा प्यागोडा रेस्टुरेन्ट सञ्चालन गरिरहेको छ । दरबारसँग सम्बन्धित पर्व लोपले पर्यटन प्रवद्र्धनमा बाधा पुग्ने भेलामा उपस्थित भएकाको भनाइ छ । ललितपुर महानगरपालिका१६ वडाध्यक्ष निर्मलरत्न शाक्यले पञ्चवर्षीय योजना बनाएर अगाडि बढ्ने बताए । योजना बनिसकेपछि जसरी भए पनि कार्यान्वय गर्नेछु, उनले भने ।"
आविष्कार केन्द्रलाई सहयोग जुट्दै,"ललितपुर (कास) रोमन म्यागासेसे पुरस्कार विजेता महावीर पुनको राष्ट्रिय आविष्कार केन्द्रलाई जनस्तरबाट सहयोग जुट्ने क्रम जारी छ । सरकारले सहयोग नगरेपछि जनस्तरबाट सहयोग जुटाउने अभियानमा जुटेका डाक्टर पुन शुक्रबार ललितपुर आएका छन् । यसअघि उनी काभ्रेमा थिए । बिदेसिएका नेपाली वैज्ञानिक फर्काउने र स्वदेशका अनुसन्धानकर्मी, अन्वेषक र आविष्कारकलाई सहयोग गर्ने योजना पुनको छ । सरकारसँग मागेका थियौं, पाइएन, अब सरकारलाई गाली गरेर हुँदैन, कफी क्लब नखिपोटद्वारा आयोजित अन्तक्र्रियामा उनले भने, अब जनस्तरबाटै पैसा उठाएर सफल बनाउँछांै । उनले रकम नहुनेले आइडिया (विचार) दान गरेर सहयोग गर्न आग्रह गरे । कोही व्यक्ति फरक खालको विचार राख्छ, फरक काम गर्न चाहन्छ भने केन्द्रमा सम्पर्क राख्न सकिन्छ, उनले भने, ती व्यक्तिले गर्न खोजेको काम फलदायी भएमा सहयोग गर्छौं ।केन्द्रलाई बलबहादुर राई र तेजबहादुर राईले क्रमश: एक लाख र एक लाख १५ हजार रुपैयाँ सहयोग प्रदान गरे । सुरूमा सरकारी सहयोग प्राप्त हुने आसमा उनी सिंहदरबार पटक पटक धाए । नेताबाट आश्वासन मात्र पाए । सरकारी सहयोग प्राप्त हुने आस मरेपछि उनले आफूले पाएको राष्ट्रिय तथा अन्तर्राष्ट्रिय पदक बिक्रीमा राखे । यसबारेमा जनताको ध्यान आकर्षण भयो । त्यसयता २ वर्षदेखि जनस्तरबाट आफ्नो लक्ष्यअनुरूपको ६० करोड रुपैयाँ उठाउने अभियानमा छन् । यसरी उठेको पैसा एक रुपैयाँ पनि खर्च गर्ने होइन, उनले भने, जग बसाल्ने हो । पुनले लक्ष्यअनुरूपको रकम एक वर्षभित्र उठ्ने विश्वास व्यक्त गरे । केन्द्रलाई सहयोग जुटाउन उनी शनिबार नै दाङ पुगे । केन्द्रीय सरकारले मात्र नभई स्थानीय सरकारले पनि बेवास्ता गरेको उनको भनाइ छ । अन्तक्र्रियामा एक व्यक्तिले तपाईंको राम्रो उद्देश्य भए पनि किन राज्यले सहयोग गरेन भनी प्रश्न गरे । प्रतिउत्तरमा पुनले भने, नेताहरूको बुद्धि नआएर समस्या आएको हो । अब त नेताहरूलाई गुहार्न सिंहदरबार जान छाडेको पनि दुई वर्ष बितिसक्यो, उनले भने । उनले केन्द्रलाई तीन तरिकाले सहयोग गर्न सकिने बताए । आविष्कार गर्ने सीप दान, आर्थिक सहयोग र साताको ३० मिनेट समय दिएर, उनले भने, एक व्यक्तिसँग दोहोर्याएर दान माग्दैनौं तर इच्छाले हुने गर्न सकिन्छ । कहिले कुपन्डोलस्थित एउटा साँघुरो कोठामा २५ जना इन्जिनियर कोचिएर काम गरिरहेका छन् । कीर्तिपुरमा ठूलो ल्याब बनाउन लागेको छु, उनले भने । अमेरिकामा अध्ययन सकाएर नेपाल फर्किएर निरन्तर विकट ग्रामीण भेगमा प्रविधि क्षेत्रको विकासमा सेवा दिँदै आइरहेका उनी एक उदाहरणीय व्यक्ति हुन् । म्याग्दीका विकट गाउँबस्तीमा इन्टरनेट सेवा पुर्याएर विश्व परिचित भएका पुनको अध्यक्षताको केन्द्रले भर्खरै ड्रोन उडाएको छ । भ्याकुम क्लिनर भ्यान, विद्युतीय गाडी, पुरूष रोबोट, इनोभेटिभ पहिरन तयार गरिसकेका छन् । अहिले सिंगो नेपालले नै गर्व गर्ने राष्ट्रिय आविष्कार केन्द्रको आवश्यकता रहेको भन्दै अभियान चलाएका छन् । केन्द्रको यार्सागुम्बा, अदुवालगायत जडीबुटीको व्यवसायी खेती मात्र नभई विभिन्न परिकार बनाउने र विदेश निर्यात गर्ने योजना छ । हावा तथा सौर्य ऊर्जाबाट चल्ने उपकरण र १० देखि १५ मेगावाटको हाइड्रोपावर निर्माण गर्ने लक्ष्य छ ।"
कानुन कार्यान्वयन फितलो,"काठमाडौं एकातिर सुर्तीजन्य पदार्थको प्रयोग र बिक्रीवितरण नियन्त्रणका लागि अग्रसर र बलियो कानुन बनाएको भन्दै अन्तर्राष्ट्रिय स्तरमा नेपाल पुरस्कृत छ, एक करोड रुपियाँसहित । अर्कातिर भने सुर्तीजन्य पदार्थको उपभोग महामारीको रूपमा देखिएको छ, दिदानुदिन बढ्दो छ । शिक्षित र चेतनशील व्यक्तिहरूसमेत यसको अम्मली बनिरहेका छन् ।सुर्तीजन्य पदार्थको खुला बिक्री रोक्नका लागि बलिया नियम बने पनि रोकिन सकेको छैन । नियम मिचेर बिक्री गर्ने प्रवृत्तिमा कमी आउन सकेको छैन । सुर्तीजन्य पदार्थ (नियन्त्रण र नियमन) ऐन, २०६८ अनुसार सुर्तीजन्य पदार्थको बट्टा, प्याकेट, पेटी र पार्सलमा ९० प्रतिशत चेतावनीमूलक सन्देश चित्र तथा अंकित गर्नुपर्ने हुन्छ, स्वास्थ्य मन्त्रालयले निर्देशिका पनि जारी गरेको छ । सूर्य चुरोटले हालसम्म पनि यो कानुन पालना गरेको छैन । सूर्यले तीन वर्षदेखि नियमविपरीत ७५ प्रतिशत भागमा मात्र चेतावनीमूलक सन्देश छाप्दै आएको छ । चेतावनीमूलक छाप्ने पाँचवटा चित्र अलगअलग हुनुपर्ने, चित्र जतिसक्दो ठूलो हुनुपर्ने, परिवर्तन भइरहनुपर्ने ,लेखिएको सन्देश नेपाली भाषामा हुनुपर्ने, चुरोट २० खिल्लीभन्दा कमको प्याकेट बनाउन नपाइने, एक खिल्ली बेच्न नपाइने, विज्ञापन गर्न नपाइनेजस्ता नियममा पनि छन्, कार्यान्यनमा छैनन् ।नियमअनुसार सार्वजनिक स्थानमा चुरोट, बिँडी, सिगार, तमाखु, सुल्फा, कक्कड, कच्चा सुर्ती, खैनी, गुट्खा आदिको बिक्रीवितरण र सेवन गर्न नपाइने भनेको छ । सुर्तीजन्य पदार्थमा मिसाइने निकोटिन नामक रसायन तत्त्वले एकै पटकको प्रयोगपछि पनि लत बसाइदिन्छ । धूमपानको धूवाँमा चार हजारभन्दा बढी किसिमका रसायन हुन्छन्, जसमा क्यान्सर गराउने तत्त्व अत्यधिक हुने विज्ञहरू बताउँछन् । अस्पतालभन्दा एक सय मिटर वरपर यस्ता पदार्थको बिक्रीवितरण गर्न नपाइने भने पनि कार्यान्वयन शून्य बराबर छ । सडक, किराना पसल, मन्दिर छेउछाउदेखि लिएर जताततै यसको खुल्लमखुला बिक्री भएको देख्न सकिन्छ । सिंहदरबार परिसरभित्रै यसको खुला बिक्री र प्रयोग गरिएको भेटिन्छ । स्वास्थ्य तथा जनसंख्या मन्त्रालयमा आवतजावत गर्नेलाई भने मुलढोकामै रोकेर खल्तीबाट सुर्तीजन्य पदार्थ निकाल्नुपर्ने अभ्यास गरिरहेको छ ।काठमाडौं महानगरपालिकालाई सुर्तीजन्य पदार्थ प्रयोगरहित सहर बनाउने अभियान चलिरहेको छ, यो पनि कार्यन्वयनमा आउन सकेको छैन ।चुरोटका बट्टा खरिद गर्दा यसलाई बढावा दिनका लागि उपहारस्वरूप कुनै सामान दिन नपाइने नियम छ । तर, ब्रान्डेड मानिएका चुरोटमा टिसर्ट, लाइटर, किरिङजस्ता सामान उपहार पाइरहेको उपभोक्ताहरू सुनाउँछन् । सुर्तीजन्य पदार्थ नियन्त्रणका लागि सरकारले हरेक जिल्लामा सहायक प्रमुख जिल्ला अधिकारीको नेतृत्वमा यसको अनुगमन गर्ने जिम्मेवारी तोकेको छ । तर अटेरीलाई कारबाहीको दायरामा ल्याउन सकिएको छैन । काठमाडौं जिल्ला सहायक प्रमुख ललितकुमार बस्नेत भन्छन्, कानुन कार्यान्वयनमा ल्याउन मुस्किल भइरहेको छ, जफत गरिएका सामान राख्ने ठाउँको पनि अभाव छ । जिल्ला प्रशासन कार्यालय एक्लैले यसको जिम्मेवारी लिन नसक्ने उनी बताउँछन् । अनुगमन तीव्र र प्रभावकारी बनाउन जनस्वास्थ्य, महानगरलगायतको सहयोग चाहिने उनले बताए ।सुर्तीजन्य पदार्थको प्रयोग न्यूनीकरण गर्नका लागि यसमा लाग्ने कर बढाई यसलाई अत्यधिक महँगो बनाउनुपर्ने सरोकारवालाहरू बताउँछन् । सार्क मुलुकहरूमा सुर्तीजन्य पदार्थको सबैभन्दा कम कर तिर्ने नेपाल हो । नेपालमा सुर्तीजन्य पदार्थको कर २८ प्रतिशत मात्रै छ । विश्व बैंक र विश्व स्वास्थ्य संगठनले नेपाललाई सुर्तीजन्य पदार्थमा ७० प्रतिशत कर लगाउन सुझाएको छ । विश्व स्वास्थ्य संगठनका अनुसार विश्वभर ५० लाख मानिस सुर्तीजन्य पदार्थको प्रयोग गर्छन् । जसमध्ये ८४ प्रतिशत विकासोन्मुख र अल्पविकसित मुलुकका मानिस पर्छन् । सुर्तीजन्य पदार्थको प्रयोगकै कारण बर्सेनि ५० लाखको मृत्यु हुने गरेको छ । नेपालमा भने वर्षेनी २५ हजार व्यक्तिको यसकै कारण मृत्यु भइरहेको छ । नेपालमा १५ वर्ष उमेर र सोभन्दा माथिका ३७ प्रतिशतले धूमपान गर्ने गरेका छन् । धूमपान गर्नेमा विश्वस्तरमै नेपालका महिला बढी छन् । डा निरजसिहं बमका अनुसार धूमपानले टाउकोदेखि पाइतालासम्म असर गर्छ । उनी भन्छन्,क्यान्सर, मुटु, उच्च रक्तचापजस्ता रोग यसैले निम्त्याउँछ, यस्तो पदार्थको बेचबिखन पूर्ण रूपमा बन्द गर्नुपर्छ । धूमपानले प्रयोग गर्नेलाई त असर गर्छ नै, नजिकै बस्नेलाई समेत रोगी बनाउँछ । संगठनको तथ्यांकअनुसार वर्षेनी ६ लाख व्यक्तिको मृत्यु धूमपान गर्ने मानिसको नजिक बसेकै कारण हुने गरेको छ । धूमपान जनस्वास्थ्यसँग मात्रै जोडिएको विषय होइन । यसले नेपाललाई थप गरिबीतर्फ समेत धकेलिरहेको छ । अम्मलीको परिवारमा १० प्रतिशत खर्च धूमपानमै खर्च गर्ने गरेको सरकारी तथ्यांक छ । सुर्तीजन्य पदार्थबाट सिर्जित रोगका लागि सरकारले अस्पताल, अनुसन्धानशाला र आधुनिक संयन्त्र निर्माण गरिरहेको छ । राज्यले बर्सेनि १६ अर्ब राजस्व संकलन गर्छ भने, उपचार खर्चमा ३२ अर्ब खर्च गर्ने गरेको छ । सुर्तीजन्य पदार्थका लागि गरिने जंगल विनाश र कीटनाशक औषधिले उर्वरभूमि नाश गरिरहेको छ । जसका कारण यसले जनस्वास्थ्यबाहेक वातावरणीय ह्रास र गरिबी पनि निम्त्याएको छ । धूमपानको अम्मली छुटाउन डाक्टरको सल्लाहले मात्रै काम नगर्ने प्रमुख स्वास्थ्य शिक्षा प्रशासक डा राधिका थपलिया बताउँछिन् । उनी भन्छिन्, यसका लागि अभियान नै चलाउनुपर्छ, छोड्न चाहनेलाई राज्यले वातावरण पनि मिलाइदिनुपर्छ ।सुर्तीजन्य पदार्थको कर ७० प्रतिशत पुर्याउन आफूले पहल गर्ने स्वास्थ्य राजयमन्त्री पद्मा अर्यालले बताइन् । उनले भनिन्, पहिले अस्पताल वरपरका सबै सुर्तीजन्य पदार्थ हटाउन लगाउँछु, अटेरी गर्नेलाई कारबाहीको दायरामा ल्याउँछु ।"
भर्ना अभियानमा जनप्रतिनिधि,"वडाध्यक्षका छोरा सामुदायिकमा देशभर भर्ना अभियान चलिरहेको छ । विद्यालयबाहिर रहेका सबै बालबालिकालाई भर्ना गराउने अभियानमा अभिभावकत्व ग्रहण गर्न प्रधानमन्त्रीदेखि जनप्रतिनिधि समेत सक्रिय छन् । सूर्यविनायक नगरपालिका वडा नम्बर ७ का वडाध्यक्ष रवीन्द्र सापकोटाले छोरा सामुदायिक विद्यालयमा भर्ना गरेर भर्ना अभियान सुरु गरे । सापकोटाले भने घरसँगैको सामुदायिक विद्यालयलाई सुधार्ने प्रतिबद्धतासहित छोरा स्वर्णिम सापकोटालाई भैरवी आधारभूत विद्यालयको एलकेजीमा भर्ना गरे । उनले एक निजी विद्यालयमा अध्ययनरत छोरा स्वर्णिमलाई निकालेर भैरवी आधारभूत विद्यालयमा भर्ना गरिदिएका हुन् । आम अभिभावकको चाहाना र सामुदायिक विद्यालयको गुणस्तर परिर्वतन गर्न छोरालाई भर्ना गरेको हुँ, उनले भने । वडामा रहेका आम सर्वसारण र अभिभावकको चाहनाअनुसार भैरवी विद्यालयको पुनर्संरचना गरिएको समेत उनले बताए । अन्य संस्थागत विद्यायलसँग प्रतिस्पर्धा गर्दै विद्यार्थी संख्या बढाउने र विद्यालयबाहिर परेका बालबालिका भर्ना गराई गुणस्तरीय शिक्षा दिने उनको उद्देश्य छ । विद्यालयको स्थापना २०३६ मा स्थापना भएको थियो । पछि भैरवी आधारभूत विद्यालयको शैक्षिक स्तर खस्किँदै गयो । विद्यार्थीको संख्या घटेर ७ सम्म पुग्यो । स्थानीय तह निर्वाचनमा निर्वाचित भई वडाध्यक्षको नेतृत्व सम्हालेपछि सापकोटाले घरसँगैको विद्यालय सुधारका लागि पूर्वाधार निर्माणमा लागेको बताए । विद्यालयसम्म पुग्ने सडकको अवस्था राम्रो थिएन, उनले भने, गोरेटो बाटोलाई ६ मिटरको सडक निर्माण गर्ने, विद्यालयको पछाडिको खोलामा कल्भर्ट निर्माण गर्ने कार्य गर्यौं । विद्यालय सुधारका लागि प्रविधिमैत्री बनाउन टेलिफोन, इन्टरनेट जडान गरेको जनाएको छ । शैक्षिक सुधारका लागि शिक्षक सरुवा तथा प्रधानाध्यापक परिर्वतन गरेको उनले बताए । विद्यालयको भौतिक निर्माण सुधारका लागि जस्ताको भवनमा छानो फेर्ने, फल्स सिलिङ राख्ने, ग्राउन्डमा बार राख्ने, रङ लगाउने, रेलिङ राख्ने, कम्प्युटर मर्मत, नयाँ डेक्स बेन्च व्यवस्था गर्ने, कक्षामा सेतो पाटी राख्ने, चमेना गृहलगायतको व्यवस्था गरी भर्ना अभियान सुरु गरेका उनले बताए । त्यस्तै, चाँगुनारायण नगरपालिकाका नगरप्रमुख र उपप्रमुखले ३ बालबालिकाको अभिभावकत्व ग्रहण गर्दै भर्ना अभियान थालेका छन् । नगरप्रमुख सोमप्रसाद मिश्रले चाँगुनारायण मावि कक्षा ३ मा कृष्ण रोकाया र कक्षा ४ मा विशाल राई भर्ना गरी अभिभावकत्व ग्रहण गरेका छन् । उपप्रमुख बिना बाँस्तोलाले कक्षा ८ मा अध्ययनरत सगुना श्रेष्ठको अभिभावकत्व ग्रहण गरेकी छन् । विद्यालय उमेर समूहका सबै बालबालिकालाई शिक्षाबाट वञ्चित हुन नदिन भर्ना अभियानलाई तीव्र पारेको मिश्रले बताए ।"
कुस्तीमा कुन्दनलाई स्वर्ण,"काठमाडौं बाराका कुन्दन शाह र रामबाबु यादवले राष्ट्रिय खुला कुस्ती प्रतियोगितामा स्वर्ण पदक जितेका छन् । पुरुष ५७ केजीमा कुन्दनले भगवत शाह तथा ६१ केजीमा रामले अब्दुल्लाह मियाँलाई पराजित गरे । पराजित दुवै नेपाल पुलिसका हुन् । पुरुष ६५ केजीमा पर्साका सरोज यादवले पुलिसका नितेश यादव, ७० केजीमा पुलिसका दिपेश रावत कम्करले सिरहाका वीरेन्द्रकुमार यादव, ७४ केजीमा बाराका मुख्तार आलमले पुलिसका विनोद सहनी, ८६ केजीमा प्रहरीका सागरकुमार यादवले पर्साका अजिल रावत, ९७ केजीमा पर्साका सुमिरकुमार शाहले बाराका मुकेशकुमार ठाकुर तथा १२५ केजीमा पर्साका राज यादवले प्रहरीका रामधरी प्रसाद यादवलाई हराउँदै स्वर्ण जितेका थिए । नेपाल स्पोर्ट्स क्लबको आयोजनामा त्रिपुरेश्वरस्थित राखेप कभर्डहलमा भएको महिला ४८ केजीमा डडेल्धुराकी शिभाङ्गी दुबे, ५३ केजीमा कञ्चनपुरकी माया लोहार, ५५ केजीमा आर्मीकी कल्पना बिक, ६० केजीमा आर्मीकी कविता पुन, ६३ केजीमा आर्मीकी सुशीला चन्द, ६९ केजीमा झापाकी सदीक्षा राई तथा ७५ केजीमा बाँकेकी शान्ति चौधरीले स्वर्ण जितेका थिए ।"
प्रदेश ६ र ७ विजयी,काठमाडौं मनमोहन स्मृति अन्तरप्रदेश यू१६ क्रिकेटअन्तर्गत शनिबार प्रदेश ६ र ७ ले जित दर्ता गरेका छन् । म्यान अफ द म्याच विनोद श्रेष्ठले ८० रनको उत्कृष्ट इनिङ्स खेलेसँगै प्रदेश ७ ले प्रदेश ४ लाई १ सय ५ रनले पराजित गर्यो । कीर्तिपुर मैदानमा पहिलो ब्याटिङ गरेको प्रदेश ७ ले नवौं विकेटमा विनोद र नरेन्द्र साउदले १ सय ५२ रनको साझेदारी गरेपछि १ सय ८६ रनको लक्ष्य छाड्न सफल थियो । प्रदेश ४ ले निर्धारित ३० ओभरमा ७ विकेट गुमाउँदै ८१ रनमात्र जोड्न सक्यो । पहिलो खेलमा प्रदेश ६ ले प्रदेश ३ लाई ७ विकेटले हरायो । १६ ओभरमा घटाइँदा प्रदेश ३ ले दिएको १ सय १४ रनको लक्ष्य प्रदेश ६ ले १ बल बाँकीमा भेट्यो । प्रकाश जैसीले ५१ रन जोडेपछि प्रदेश ६ को जित सहज भयो ।
कुराँसमा नयाँ नेतृत्व,"काठमाडौं नेपाल कुराँस संघको पहिलो चुनावी साधारणसभाले शनिबार ध्रुवराज न्यौपानेको नेतृत्वमा केन्द्रीय कार्यसमिति चयन गरेको छ । १८ सदस्यीय समितिमा वरिष्ठ उपाध्यक्ष जीवन राई, उपाध्यक्षत्रय दीपकबहादुर सिंह, डिल्लीबहादुर डाँगी र प्रकाशचन्द्र भट्टराई, महासचिव प्रतीक्षा खरेल, सचिव हरिराम ढुंगाना र कोषाध्यक्ष देवराज लामा चुनिए ।"
एकेडेमीलाई उपाधि,"हेटौंडा मदन भण्डारी स्पोर्ट्स एकेडेमीले प्रथम मदन भण्डारी कप राष्ट्रिय सेभेन ए साइड भेट्रान फुटबलको उपाधि जितेको छ । शनिबार फाइनलमा केन्द्रीय एकेडेमीले चितवन भेट्रानलाई टाइब्रेकरमा ३१ ले हरायो । निर्धारित समय २२ गोल भएको थियो । टाइब्रेकरमा एकेडेमीका निमा लामा, विजय श्रेष्ठ र कृष्ण मालाकार तथा चितवनका यम गुरुङले गोल गरेका थिए । एकेडेमीका निमा लामा सर्वोत्कृष्ट खेलाडी भए ।"
स्टारलाई चार स्वर्ण,"काठमाडौं स्टार तेक्वान्दो डोजाङले प्रथम नवबिहानी उपत्यकाव्यापी तेक्वान्दोमा ४ स्वर्ण, १ रजत र २ कांस्य जित्दै टिम च्याम्पियनको उपाधि जितेको छ । दोस्रो भएको बोधिसदनका सोहन खड्का र स्टारकी सुप्रिया लामा उत्कृष्ट खेलाडी चुनिए ।"
थ्रीस्टार फाइनलमा,"इलाम थ्रीस्टार क्लबले शनिबार एपीएफ क्लबलाई २० ले पराजित गर्दै चौथो माईभ्याली गोल्डकप फुटबलको फाइनल पक्का गरेको छ । विमल घर्तीमगरको उत्कृष्ट प्रदर्शन मदतले थ्रीस्टार उपाधि नजिक पुगेको हो । उपाधिका लागि थ्रीस्टारले मनाङ मस्र्याङदीसँग सोमबार प्रतिस्पर्धा गर्नेछ । थ्रीस्टार पहिलो संस्करणको उपविजेताले हो । पहिलोको फाइनल थ्रीस्टार आर्मीसँग हारेको थियो ।पहिलो हाफको इन्ज्युरी समयमा विमलको गोलबाट थ्रीस्टारले अग्रता लिएको हो । रजिन धिमालको क्रस गरेको बल एपीएफका गोलरक्षक राजु नगरकोटी र डिफेन्सबीच तालमेल नमिल्दा अनमार्क विमलले नियन्त्रणमा लिएर देब्रे खुट्टाले प्रहार गर्दा गोलमा परिणत भयो । दोस्रो गोल अन्तिम समयमा भएको थियो । ९० औं मिनेटमा काउन्टर एटयाकमा विमलले मिलाइदिएको पासमा अफ्रिकी मूलका अजायी मार्टिनले गोलरक्षक राजुलाई बिट गर्दै गोल गरेर थ्रीस्टारको जित सुनिश्चित बनाए । पहिलो हाफको इन्ज्युरी समयमा थ्रीस्टारका मार्टिनलाई एपीएफका आदित्य चौधरीले धकेलेपछि केही क्षण तनाव भएको थियो । पहेँलो कार्ड पाइसकेका आदित्यले मैदानभित्रै जर्सी फुकाल्दा पनि रेफ्री नवीन्द्र महर्जनले रातो कार्ड नदिएको भन्दै थ्रीस्टारका प्रशिक्षकसहितले विरोध जनाएका थिए । दोस्रो हाफमा आदित्यको स्थानमा रमेश दंगाल मैदान छिरेका थिए ।दुवै टोलीले केही राम्रा अवसर चुकाए । चितवनको विकास रनिङ सिल्डमा थ्रीस्टारबाट उपाधि खोसेको एपीएफले विराट गोल्डकपको बदला लिने दाउमा रहे पनि उसका सबै प्रयास असफल रहे । एपीएफ पहिलो चरणमा बंगलादेशको कावरन र क्वाटरफाइनलमा झापा ११ लाई हराएर अघि बढेको थियो । थ्रीस्टारले भने क्वाटरफाइनलमा नेपाल पुलिस क्बललाई टाइब्रेकरमा ४३ गोलले पराजित गर्दै यात्रा थालेको थियो । एपीएफ प्रशिक्षक गणेश लावतीले तयारी, दुई खेलको अनुभव र टिम स्पिरिटअनुसार तालमेल हुन नसकेको स्वीकारे । क्षमताअनुसार हाम्रा खेलाडीको प्रदर्शनमा पनि कमि देखियो, उनले भने, तर रेफ्रीको निर्णय सही नहुँदा खेलको नतिजा अपेक्षित रहेन । थ्रीस्टारका प्रशिक्षक मेघराज केसीको आक्रोश पनि रेफ्रीप्रति नै थियो । खेलमा यस्ता घटना हुनु नौलो होइन, पोस्टम्याच कन्फ्रेन्समा उनले भने, तर सधंै वास्तविकतामा रहेर निर्णय नगर्ने क्रम चल्यो भने नेपाली फुटबललाई फाइदा पुग्दैन । विपक्षी टोलीका युवा र फूर्तिला खेलाडीविरुद्ध जित निकाल्न कठिन रहे पनि टिमवर्क र खेलाडीको मिहिनेतले सफलता मिलेको उनको भनाइ थियो ।"
दमक गोल्डकप जित्नेले १३ लाख पाउने,"दमक दमक गोल्डकप फुटबलको तयारी पूरा भएको छ । गोल्डकप १९ देखि २८ सम्म हुनेछ । गोल्डकप आयोजक दमक नगरपालिकाको नगर खेलकुद विकास समितिले शनिबार पत्रकार सम्मेलन गरी तयारी पूरा भएको जनाएको छ । गोल्डकपको लागि मैदान निर्माण, प्यारापिट निर्माण, टाइसिट सार्वजनिक, प्रचारप्रसार, प्रमुख अतिथिको सुनिश्चितता, खेलाडीको बसोबास, सुरक्षा प्रबन्ध, आवश्यक बजेटको व्यवस्थापनलगायतका काम पूरा गरेको जानकारी दिइयो । समितिका अध्यक्ष केन्द्र प्रसाईंले आवश्यक सबै तयारी पूरा गरेर १९ गतेको पर्खाइमा रहेको बताए । विजेताले १३ लाख ११ हजार तथा उपविजेताले ६ लाख ११ हजार रुपैयाँ पुरस्कार जित्नेछन् । प्रतियोगितामा आयोजकसहित १० टोलीको सहभागिता रहने गोल्डकप मूल आयोजक समिति संयोजक भीमराज चम्लागाईंले जानकारी दिए । उनका अनुसार आयोजक दमक नगरपालिका, करेन्ट झापा ११, मनाङ मस्र्याङदी क्लब, रुस्लान थ्रीस्टार क्लब, विभागीय टोली त्रिभुवन आर्मी क्लब, नेपाल पुलिस क्लब र सशस्त्र प्रहरीको एपीएफ, रूपन्देही ११, सरस्वती क्लब र मदन भण्डारी स्पोटर््स एकेडेमीले भाग लिनेछन् । प्रतियोगिताका सबै खेल दमक ९ स्थित दमक बहुमुखी क्याम्पसको मैदानमा हुनेछ । मैदानमा ५ हजार दर्शक क्षमताको बाासको प्यारापिट निर्माण गरिएको छ । गोल्कडपमा एक सर्वोत्कृष्ट खेलाडीलाई एक थान मोटरसाइकल प्रदान गरिने प्रचार संयोजक चन्द्र खत्रीले बताए । उनका अनुसार विधागत उत्कृष्टले जनही २५ हजार पाउने छन् । हरेक दिन म्यान अफ द म्याचलाई ११ हजार प्रदान गरिनेछ । गोल्डकपबाट एक करोड ३६ लाख रुपैयाँ संकलन हुने चम्लागाईले बताए । उक्त रकममध्ये ४२ लाख ५० हजार रुपैयाँ बचत गरिनेछ । गोल्डकप सम्पन्न गर्न ९३ लाख रुपैयाँ खर्च हुने अनुमान गरेको उनले बताए । गोल्डकपका लागि २० लाख रुपैयाँ दमक नगरपालिकाले उपलब्ध गराउने छ । उद्घाटन खेलमा झापा ११ र मदन भण्डारी स्पोटर््स एकेडेमीबीच प्रतिस्पर्धा हुनेछ ।"
रवीन्द्रलाई हुन्डाई ओपन,"काठमाडौं गोकर्ण गल्फ क्लबमा शनिबार सम्पन्न हुन्डाई ओपन गल्फ प्रतियोगिताको उपाधि रवीन्द्र तिवारीले जितेका छन् । ६ ह्यान्डीक्यापका उनले ४१ अंक जोड्दै उपाधिसहित १ लाख रुपैयाँबराबरको गिफ्ट भौचर र कुलप्याड स्मार्टफोन जिते । दोस्रो स्थानका लागि भरत बस्ताकोटी र भाइराजा श्रेष्ठले समान अंक जोडे पनि काउन्ट ब्याकका आधारमा भरत उपविजेता भए । उनले ५० हजारबराबरको गिफ्ट भौचर र फोन पाउँदा तेस्रो भएका भाइराजाले २० हजार रुपैयाँ पुरस्कार पाए ।बेस्ट ग्रसतर्फ पृथ्वी मल्लले ३९ स्कोर जोड्दै विजेता भए । महिलातर्फ दक्षिण कोरियाली मिया ली (४२) विजयी हुँदा जुनियर उपाधि ३९ अंक जोडेका सद्भाव आचार्यले जिते । सिनियरतर्फ गौरव शम्सेर राणाले उपाधि जित्दा हुन्डाई मालिक विधाको उपाधि माधव सिम्खडाले जिते । टासी दोङले लङगेस्ट ड्राइभ, हृदयशकुमार सिंहले क्लोजेस्ट टु द पिन तथा विजय श्रेष्ठले सर्वाधिक बर्डीको पुरस्कार जिते । सबै विजेताले गिफ्ट भौचर र स्मार्टफोन जिते ।"
जमिनमुनिको दरबार,मनोज पौडेल
रथजात्रामा साना साथीहरु,गणेश राई
नेपाली भाषा पाठशाला,"शिव शर्मा, टेक्सास (अमेरिका)"
चिनियाँ कथाका पुस्तक,हिमेश
बुद्धको सम्झना,"दया, सत्य, अहिंसा नै,थिए उनका मूलमन्त्र ।बुद्धको शान्ति बुझ्न सके,सुदृढ हुन्छ लोकतन्त्र । हरिमाया वाग्ले, कक्षा९पिपुल्स फ्रेन्डसिप एकेडेमी, काठमाडौं"
आमा,"म सानै छु अहिले त्यसैले सबैको छु प्यारोठूलो भएपछि सेवा गर्ने आउँछ मेरो पालो । रिकिसन रिजाल, कक्षा७पिनाकल स्कलर्स एकेडेमी, काठमाडौं"
मजदुरको सम्मान,"काममा खट्ने मजदुरको, सम्मान गर्न जान्नुपर्छ । श्रमको पूजा गर्नेलाई, सधैँ महान् ठान्नुपर्छ । ममता केसी, कक्षा९बालज्योति कम्युनिटी एकेडेमी, स्याङ्जा"
कमिलाका कुरा,गंगा कर्माचार्य पौडेल
