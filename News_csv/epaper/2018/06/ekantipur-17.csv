शीर्षक,विवरण
तीनवटा हवाई रुट दुईतर्फी,"पूर्वी सहरबाट पनि भारतीय प्रान्त तथा क्षेत्रीय सहरमा उडानका लागि बाटो खुलेको छ । भैरहवास्थित गौतमबुद्ध, पोखरा र निजगढमा निर्माणाधीन अन्तर्राष्ट्रिय विमानस्थलमा बढी उचाइमा उडान भर्ने अन्तर्राष्ट्रिय वायुयानले पश्चिममा नेपालगन्ज र महेन्द्रनगरबाट प्रवेश गर्न पाउने सहमति भएको छ । यसबारे भारतीय पक्षले सन् २०१८ सेप्टेम्बरभित्र विस्तृत प्राविधिक मूल्यांकन कार्य सम्पन्न गर्ने प्रतिबद्धता जनाएको छ । यो कार्य सम्पन्न भएपछि नयाँ विमानस्थलको हवाई बाटो खुल्नेछ । अहिले भारत हुँदै नेपाल आउने विदेशी एयरलाइन्सले नेपाल प्रवेश गर्नुपरे भारतसँग जोडिएका दुइटा मात्रै विन्दु छन् । कोरिया, मलेसिया, हङकङ, बंगलादेशबाट आउने विमान सिमरा हुँदै प्रवेश गर्छन् । भुटानबाट आउने विमान तुम्लिङटारको आकाशबाट छिर्छन् । उत्तरतर्फ ल्हासाबाट आउने चिनियाँ विमानका लागि एउटा रुट छ । नोनिम नाम दिइएको संखुवासभातर्फको त्यो दुईतर्फी रुट हो । ल्हासाबाट आउने र जाने विमानले यो रुट प्रयोग गर्छन् ।काठमाडौंबाट उडेका विमानले भारततर्फ जानुपरे इलाम हुँदै मेची रुट र बंगलादेशलगायत पूर्वी मुलुक जानुपरे विराटनगर रुट प्रयोग गर्नेछन् । त्यसैगरी जनकपुर हुँदै कोलकाता र पटना, सिमरा हुँदै वनारस, भैरहवा हुँदै लखनउ, महेन्द्रनगर हुँदै दिल्ली र त्यसभन्दा परका मुलुक जान्छन् । दुई मुलुकका प्राविधिकले गरेको सम्झौता कार्यान्वयन हुन कम्तीमा एक वर्ष लाग्ने जानकारी उपमहानिर्देशक पोखरेलले दिए ।"
पहिरोमा ४ बेपत्ता,"सुरुङमा पुरिएर २ नेपाली र २ भारतीय कामदार बेपत्ता छन् । कालिकोट सिउना गाउँपालिका४ का प्रदीप शाही, जुम्ला चन्दननाथ नगरपालिका१ का प्रेम परियार, भारत झारखण्डका बुधन मुन्डा र भारत बिहारका नन्दकिशोर बेपत्ता भएका हुन् । शाही र परियार कामदार थिए भने मुन्डा अपरेटर र नन्दकिशोर इलेक्ट्रोनिक मिस्त्री थिए । पहिरो करिब ६० मिटर माथिबाट खसेको छ ।सुरुङमा विस्फोट गराइसकेपछि सफा गर्न गएका उनीहरू पहिरोमा फसेका थिए । उद्धारमा संलग्न सुरक्षाकर्मीका अनुसार पहिरो हटाउन निकै समय लाग्नेछ । प्रमुख जिल्ला अधिकारी गणेशबहादुर अधिकारीले सुरुङको प्रवेश मार्ग मात्र खोल्न सकिए उनीहरूको अवस्था थाहा हुने बताए । माथिबाट झरेको ठूलो ढुंगा विस्फोट गराउने काम भयो, उनले भने, त्यसपछि स्काभेटर र डोजर अघि बढेको छ । उनका अनुसार घटनास्थलमा एम्बुलेन्स र अक्सिजनसहित स्वास्थ्यकर्मी पनि खटिएका छन् । सुरुङको बाहिरी भाग मात्र पहिरोले थुनिएकाले जीवितै उद्धार हुन सक्ने उनले बताए । दिनभरि पानी परेकाले उद्धारमा केही समस्या भएको प्रहरी नायब उपरीक्षक श्यामकुमार सारुमगरले बताए । पहिरो माथिबाट निरन्तर खसिरहेकाले भनेजस्तो उद्धारको काम गर्न नपाएको उनले जानकारी दिए । उनका अनुसार सेनाको भीमकाली र बराहदल गुल्म, सशस्त्रको अरुण गुल्म सदरमुकाम बेस, प्रहरी टोली र स्थानीय बासिन्दा उद्धारमा छन् । ठूल्ठूला ढुंगा हटाउन नसकिएको खण्डमा विस्फोट गर्ने सुरक्षाकर्मी पनि तयारी अवस्थामा रहेको उनले बताए । घटनास्थल सदरमुकाम खाँदबारीबाट ५० किलोमिटर टाढा पर्छ ।"
देउवा झन् कमजोर,"देउवा पार्टी र सरकारको दुवै मोर्चामा असफल भएको तर्क संस्थापनइतर पक्षको छ । स्थानीय, प्रदेश र प्रतिनिधिसभा निर्वाचनमा पार्टी पराजित भएपछि सभापति देउवाले त्यसको नैतिक जिम्मेवारी लिनसमेत अस्वीकार गर्दै आएका छन् । यसै विषयमा केन्द्रीय कार्यसमितिको बैठक दुई सातासम्म चलेको थियो । बैठकमा देउवाले नैतिक जिम्मेवारीसमेत लिन अस्वीकार गरेपछि निर्वाचन हारको जिम्मेवारी पूर्ण केन्द्रीय कार्यसमितिले लिएको थियो । पछिल्लो पटक प्रतिपक्षीय भूमिकामा समेत कांग्रेस कमजोर देखिएको छ । युवा नेता थापाका अनुसार निर्वाचन हारेपछि नेतृत्वको प्रस्तुतिले पार्टीलाई कमजोर बनाउने काम गरेको छ । निर्वाचन भनेको एउटा चरण हो । पहिला पनि पार्टी हारेको हो । तत्कालीन सभापति गिरिजाप्रसाद कोइरालाले हारेको पार्टीलाई सम्हालेर ल्याउनुभयो तर अहिले त्यस्तो देखिएन, उनले भने, निर्वाचन हारे पनि जस्तो खालको प्रस्तुति देखिन थाल्यो, त्यसले यो नेतृत्वबाट पार्टीलाई अघि बढाउन सकिँदैन भन्ने निष्कर्षमा ठूलो तप्का पुगेको छ । देउवाले गत बुधबार ट्रेड युनियन कांग्रेसको उद्घाटन सत्रमा ९२ वर्षका नेता मलेसियाका प्रधानमन्त्री भएको उदाहरण दिँदै आफू नेतृत्वबाट नहट्ने बताएका थिए । नेतृत्व परिवर्तनको मुद्दा उठाइरहेका नेतालाई १४ औं महाधिवेशनमा पनि आफैं उम्मेदवार हुने संकेत उनले दिएका छन् । उनको अभिव्यक्तिले पार्टीको पछिल्ला पुस्तालाई निराश बनाएको कांग्रेस नेताहरूको बुझाइ छ । बाहिरी समाजसँग देउवाको कुनै चिन्ता देखिएन । सरकार सञ्चालनमा समेत उनले विवादास्पद निर्णयहरू गरे, जसले पार्टीकै ठूलो जनमत उनको विपक्षमा देखियो, देउवानिकट एक केन्द्रीय सदस्यले भने, कहिले सात पटक प्रधानमन्त्री हुन्छु भन्ने त कहिले ९०९२ वर्षसम्म पार्टीभित्र मै हुँ भन्ने भनाइले पनि देउवाविरोधी जनमत हावी बन्दै गएको छ ।कांग्रेस प्रवक्ता विश्वप्रकाश शर्मा भ्रातृसंस्थाहरूको निर्वाचनले पार्टीलाई जीवन्त बनाउने काम गरेको बताउँछन् । भ्रातृसंस्थाका अधिवेशन हुन थालेका छन्, यसले पार्टीलाई जीवन्तता दिने हो, शर्माले भने, यो र ऊ पक्ष भन्नुभन्दा पनि पार्टीको जागरणमा यसलाई उपयोग गर्नुपर्छ ।"
देशैभर हिलो वर्षा,"काठमाडौं राजस्थानको मरुभूमिमा केही दिनदेखि चलेको धुलोको हुरी (डस्ट स्ट्रोम) नेपालको वायुमण्डलमा प्रवेश गरेपछि बिहीबारदेखि हिलो वर्षा भएको छ ।जल तथा मौसम विज्ञान विभागका महानिर्देशक डाऋषिराम शर्माले राजस्थान आसपासबाट अत्यधिक मात्रामा धुलोका कण समुद्री सतहदेखि ८ हजार मिटर उचाइसम्मको वायुमण्डलमा फैलिएर धमिलो वर्षा भएको जानकारी दिए । पश्चिमी वायुको प्रभाव कायमै रहेकाले धुलोको कण नेपालको पश्चिम भाग हुँदै प्रवेश गर्यो, शर्माले कान्तिपुरसँग भने, कण आउने क्रम जारी छ । पश्चिम तराईका जिल्लामा बिहीबार तथा मध्य, पूर्व र काठमाडौं आसपास शुक्रबार रातिदेखि धमिलो (हिलो मिसिएको) पानी परेको थियो । जल तथा मौसम पूर्वानुमान महाशाखाले भारतको राजस्थान आसपासको मरुभूमिमा अझै हुरी चलिरहेको उल्लेख गरेको छ । पश्चिमी वायु प्रवाहकारी भएकाले नेपालको वायुमण्डलमा अझै धुलो आउन सक्ने विशेषज्ञहरूको अनुमान छ । पूर्णरूपमा मनसुन सक्रिय भएर पश्चिमी भागसम्म नफैलिँदासम्म नेपालको वायुमण्डलमा धुलोको प्रभाव पर्नेछ, महाशाखाले शनिबार विशेष बुलेटिनमार्फत भनेको छ, धुलोका कण धेरै हुने भएकाले वर्षा पनि धमिलो हुने सम्भावना छ । नेपालमा साताअघि नै मनसुन प्रवेश भए पनि देशभर सक्रिय नभएकाले पश्चिमी वायुको प्रभाव कायमै छ । मनसुन सक्रिय हुन पूर्वी वायुको सक्रियता आवश्यक पर्छ । खाडी मुलुकमा यस्तो वर्षा सामान्य मानिए पनि नेपालमा पहिलो पटक भएको हो । महाशाखाका वरिष्ठ मौसमविद् बरुण पौडेलले पनि भारतमा केही दिनदेखि सक्रिय धुलोहुरीको असर नेपाली वायुमण्डलमा परेको बताए । भारततिरबाट आएको धुलोको कण आँखाले देख्न नसकिने किसिमको छ । तैरिने खालका लाखौं कण हावाले बोकेर ल्यायो, उनले थपे, हामीकहाँ बादलको विकास भइरहेको थियो । त्यो धुलो पानीसँग मिसियो अनि धमिलो वर्षा भयो । भारतबाट आएको धुलोको कण चिल्लो खालको रहेको उनले बताए । छाम्दा चिल्लोपना पाइएकाले ती कण हानिकारक छन्, उनले भने, वायुमण्डल प्रदूषित भएको यसबाट पुष्टि हुन्छ ।"
सत्तापक्षबाटै बजेटको आलोचना,"बैठकमा नेकपा सचिवालय सदस्यसमेत रहेका नेता भीम रावलले बजेटमा सरकार चुकेको धारणा राखे । उनले बजेट सन्तुलित नभएको, ठूला आयोजना सुरु गर्न आँट नगरेको आरोप लगाए । बजेट मनपरी ढंगले वितरण गरिएको मात्रै छैन, उनले भने, संविधान र संघीयताको मर्मअनुसार पनि आएन । पूर्वमन्त्रीसमेत रहेका नेता रावलले पश्चिम सेती आयोजना निर्माणबाट सरकार पछि हटेकोमा असन्तुष्टि जनाउँदै यसबारे सरकारको धारणा मागे । पश्चिम सेती आयोजना नेपाल सरकारले नै बनाउने भनेको हो, तर एक रुपैयाँ पनि छुट्टयाइएन, उनको प्रश्न थियो, यो आयोजना तुहाउने काम कसले गर्यो ? सरकारको प्राथमिकतामा किन परेन ?स्थायी कमिटी सदस्य योगेश भट्टराईले पनि बजेट सन्तुलित नभएको भन्दै आलोचना गरे । चीन र भारत जोड्ने सबैभन्दा छोटो तमोर करिडर परेन, मन्त्रीहरूले मनपरी रूपमा निर्वाचन क्षेत्र र टोलकेन्द्रित भएर बजेट बाँड्नुभएको छ, उनले भनेका थिए । रातो किताबमा ताप्लेजुङ उल्लेख नभएको, मदन भण्डारी राजमार्गसहित केन्द्रीय सरकारका सडक आयोजना नपरेकोमा भट्टराईको असन्तुष्टि थियो ।ओखलढुंगाका सांसद यज्ञराज सुनुवारले मन्त्रीको वडाबाट देशलाई समाजवादमा पुर्याउन खोजेको भन्दै सरकारमाथि व्यंग्य गरेका थिए । घोषणापत्र र नीति तथा कार्यक्रमलाई बजेटले सम्बोधन गर्नुपर्ने भन्दै सुनुवारले मन्त्रिपरिषद् बैठकबाटै भए पनि बजेटका कतिपय विषय सच्याउँदै जानुपर्ने बताएका थिए । वृद्धभत्ता ५ सय रुपैयाँ मात्रै बढाएर पनि घोषणापत्रको सम्मान गर्नुपर्ने धारणा उनको थियो ।विष्णु पौडेल अर्थमन्त्री भएका बेला ल्याएका योजनाले कम्युनिस्ट पार्टीलाई अहिलेको आकारमा ल्याएको भन्दै सुनुवारले भनेका थिए, कांग्रेसका डाक्टर अर्थमन्त्री र कम्युनिस्टका डाक्टर अर्थमन्त्रीको फरक छुट्टयाउने बेला भएको छ । सुनुवारलगायत कतिपय सांसद अर्थमन्त्री युवराज खतिवडाले सांसदका आवाज नसुनेको भन्दै आलोचना गरेका थिए । अर्थमन्त्रीले निर्वाचन क्षेत्र विकाससँग सम्बन्धित कार्यक्रमलाई निरन्तरता दिन आफू बाध्य भएको अभिव्यक्ति दिएकोमा पनि बैठकमा उनको आलोचना भएको थियो । अर्थमन्त्रीले यस्ता अभिव्यक्ति फिर्ता लिनुपर्छ, सुनुवारले भनेका थिए, सांसदले जनताका आवाज अभिव्यक्त गर्ने हुन् । नेकपा सांसद गौरीशंकर चौधरीले सानासाना बजेट मन्त्रीहरूले आफ्ना निर्वाचन क्षेत्रमा छुट्टयाए पनि सांसदलाई भने राष्ट्रिय योजना मात्रै छुट्टयाउने भनेर ढाँटेको आरोप लगाए । उनले केन्द्रबाट आफ्ना क्षेत्रमा बजेट नछुट्टयाएकोमा आक्रोश पोख्दै भने, यहाँबाट हुँदैन भने हामी वडा कार्यालय गएर बजेट माग्ने ? निर्वाचनका बेला घोषणा गरेको वृद्धभत्ता ५ हजार पुर्याउनुपर्ने भन्दै उनले बजेट परिमार्जन गरेर मात्रै पास गर्न सुझाव दिए ।बैठकमा सांसदहरू कृष्णभक्त पोखरेल, गजेन्द्रबहादुर महत, विशाल भट्टराई, यज्ञ बोगटीलगायतले असन्तुलित बजेट सच्याउन माग गरेका थिए । उनीहरूले बजेट निर्माण गर्दा पार्टी घोषणापत्रको पूरै बेवास्ता गरेको भन्दै संशोधन माग गरे । बैठकको सुरुमै प्रधानमन्त्री केपी ओलीले अर्थतन्त्रलाई सही ट्रयाकमा ल्याउन बजेट विनियोजन गरिएको भन्दै मर्म बुझिदिन सांसदहरूसँग आग्रह गरेका थिए । सबै क्षेत्रका जनता र जनप्रतिनिधिका आवश्यकता र चाहना बजेटले समेट्न सकेन, सांसदहरूको असन्तुष्टि साम्य बनाउन प्रधानमन्त्रीले भने, तर पनि समृद्धिको आधार तयार गर्न सकेका छौं ।प्रधानमन्त्रीले बजेट वितरणमा सरकारका सीमा र बाध्यतालाई जन्ते बाख्रोको सन्दर्भसँग जोडेका थिए । जन्ते बाख्रो बाँडा कसैलाई झोल र कसैलाई टुक्रा मात्रै पर्छ, उनले बजेट वितरणका बाध्यताबारे भने, भान्छेलाई बाँड्न गाह्रो हुन्छ ।प्रधानमन्त्रीले आफ्नै निर्वाचन क्षेत्रका आयोजना परेपरेनन् भनेर आफूले अध्ययन नगरेको भन्दै असन्तुलित अर्थतन्त्रलाई सन्तुलनमा ल्याउने दायित्वबोध गर्न सांसदहरूलाई अपिल गरे । बजेटका असन्तुष्टि संसद्मा नपोख्न पनि उनको आग्रह थियो । संसदीय दल र पार्टी नेतृत्वलाई जानकारी गराउन पनि निर्देशन दिए । उनले सत्तापक्षकै सांसदले प्रतिपक्षीभन्दा चर्को रूपमा उत्रनु शोभनीय नभएको भन्दै संसदीय मूल्यमान्यताको ख्याल गर्न आग्रह गरेका थिए ।संक्षिप्त मन्तव्य राखेका नेकपा अध्यक्ष पुष्पकमल दाहालले पश्चिम सेतीका विषयमा सञ्चार माध्यममा आएका समाचारमा सत्यता नभएको दाबी गरेका थिए । उनले सांसदले राखेका चासो जायज रहेको भन्दै पार्टी च्यानलबाटै समाधान गर्दै जाने आश्वासन दिए । उनी आफ्नो काम परेको भन्दै केहीबेरमै निस्किएका थिए ।शनिबार ५० जनाभन्दा बढी सांसदले बोल्न नाम लेखाए पनि धेरैले समय पाएनन् । प्रमुख सचेतक देव गुरुङले सांसदहरूका गुनासा सुन्ने र सम्बोधन गर्ने काम पार्टीभित्रैबाट हुने भन्दै बैठकलाई निरन्तरता दिने बताए ।"
सांगठनिक एकता छिट्टै,"काठमाडौं (कास) नेपाल कम्युनिस्ट पार्टी (नेकपा) ले सांगठनिक एकता टुंग्याउन गृहकार्य थालेको छ । प्रधानमन्त्री निवास बालुवाटारमा शनिबार बसेको पहिलो स्थायी कमिटी बैठकले पार्टीका जनसंगठन, भ्रातृ संगठन, पेसागत, प्रदेश, जिल्ला तथा स्थानीय तहका कमिटी एक बनाउन गृहकार्य अघि बढाउने निर्णय गरेको जानकारी प्रवक्ता नारायणकाजी श्रेष्ठले दिए । नेकपाले जनवर्गीय र तल्ला कमिटीलाई एक हुन आहवान गर्ने र विवाद भए महासचिवलाई जानकारी गराउन अपिलसमेत गरेको छ ।बैठकले पार्टी एकता एक अद्वितीय, असाधारण र विशिष्ट घटना भएकाले त्यसका आधारमा अघि बढ्नुपर्नेमा जोड दिँदै सांगठिक एकीकरणको प्रक्रियालाई छिटोभन्दा छिटो अघि बढाउने निष्कर्ष निकालेको प्रवक्ता श्रेष्ठले बताए । बैठकमा महासचिव विष्णु पौडेलले एकतापछि भएका सांगठनिक कामबारे जानकारी गराएका थिए ।महासचिव पौडेलको संयोजकत्वमा गठित नियमावली मस्यौदा कार्यदलले बुझाएको मस्यौदा दुई साताभित्र पारित गर्ने निर्णय बैठकले लिएको छ । मस्यौदामाथि स्थायी कमिटी सदस्यहरूले १० दिनभित्र रायसुझाव दिने र केन्द्रीय सचिवालयले त्यसलाई समेटेर तयार पारेको प्रस्ताव १५ दिनभित्र स्थायी कमिटी बैठकबाट पारित गर्ने तय भएको छ । बैठकमा अध्यक्ष तथा प्रधानमन्त्री केपी ओलीले चीन भ्रमणबारे जानकारी गराएका थिए । उनले चीनसँग १३ विषयमा समझदारी गर्ने तयारी भएको जानकारी दिएका थिए ।नेकपाले बजेटमा सत्तारूढ सांसदहरूका असन्तुष्टि सम्बोधन गर्न मन्त्रीहरूसँग छलफल गर्ने र बजेट संशोधन गर्ने निर्णय पनि गरेको छ ।"
आज संघीय संसद्को संयुक्त बैठक,"काठमाडौं संघीय संसद्को संयुक्त बैठक आइतबार बस्दै छ ।मन्त्रिपरिषद्को सिफारिसमा राष्ट्रपति विद्यादेवी भण्डारीले आइतबार ४ बजे संयुक्त बैठक आह्वान गरेकी हुन् । संयुक्त कार्यसञ्चालन नियमावली पारित गर्न बैठक बोलाइएको हो । गत सोमबार संयुक्त बैठक बोलाइए पनि स्थगित भएको थियो । संयुक्त बैठक कसले आह्वान गर्ने भन्ने कानुनी प्रावधान नभएकाले राष्ट्रपतिमार्फत बैठक बोलाउन आग्रह भएको प्रतिनिधिसभा सचिव गोपालनाथ योगीले बताए । नीति तथा कार्यक्रम र बजेट सार्वजनिक हुँदा भने राष्ट्रिय सभा र प्रतिनिधिसभाको संयुक्त बैठक बसेको थियो । संविधानको धारा ६६ को उपधारा (२) बमोजिम राष्ट्रपति भण्डारीले संघीय संसद्को दुवै सदनको संयुक्त बैठक आइतबार आहवान गरेको राष्ट्रपति कार्यालयले जनाएको छ । राष्ट्रिय सभा र प्रतिनिधिसभा सदस्यलाई संयुक्त बैठकको जानकारी नै दिइएको छैन । दुवै सदन बिहान ११ बजे बस्दै छ । त्यही बेला संयुक्त बैठकको जानकारी दिइने संसद् सचिवालयले जनाएको छ ।प्रतिनिधिसभामा मन्त्रालयगत विनियोजन बजेटमाथि छलफल जारी छ । आइतबार महिला, बालबालिका तथा ज्येष्ठ नागरिक, संघीय मामिला तथा सामान्य प्रशासन, सहरी विकास र वन तथा वातावरण मन्त्रालयको बजेटमाथि छलफल हुनेछ । यी मन्त्रालयको बजेटमाथि शुक्रबार छलफल हुने भनिए पनि सत्तापक्षकै सांसद मन्त्रीविरुद्ध गालीगलौजमा उत्रिएपछि बैठक सारिएको थियो ।"
खुल्यो शिक्षक विज्ञापन,निम्न माध्यमिक र माध्यमिक तहमा भने २०७१ र २०७२ सालमा पनि आयोगले परीक्षा लिएर शिक्षक स्थायी गरेको थियो । यसअघि आन्तरिक र खुला प्रतिस्पर्धा एकैचोटि गर्ने भन्दै आयोगले अस्थायी शिक्षकको गत चैत २३ का लागि तोकिएको परीक्षा स्थगित गरेको थियो ।
सवारी दुर्घटनामा दैनिक ५ को मृत्यु,"सवारी ऐनमा के छ ? दफा १६१ : ज्यान मरेमा हुने सजायसवारी चलाई कुनै मानिसलाई किचेर, ठक्कर दिएर सवारी दुर्घटना गराउनेलाई सर्वस्वसहित जन्मकैद हुनेछ । कसैले ज्यान मार्ने मनसाय लिई त्यस्तो कार्य गरी ज्यान मर्न गएको रहेनछ भने त्यसरी सवारी चलाउने व्यक्तिलाई कसुरको मात्राअनुसार ५ देखि १२ वर्षसम्म कैद हुनेछ ।दफा १६२ : अंगभंग भएमा हुने सजायकुनै मानिसलाई किचेर, ठक्कर लागेर वा दुर्घटना भएर सवारीमा रहेका वा सवारीबाहिर जुनसुकै ठाउँमा रहेबसेका मानिसको अंगभंग भएमा त्यस्तो कार्य बदनियतसाथ गरेको भए अन्धो वा नपुंसकमध्ये जुनसुकै कुरा भए पनि त्यसरी सवारी चलाउने व्यक्तिलाई आठ वर्षसम्म कैद र दस हजार रुपैयाँसम्म जरिवाना हुनेछ । सवारीधनीले मृत्यु भएमा पीडितको आफन्तलाई ५ लाख रुपैयाँ तिर्ने नियम छ ।"
डीपीआर बनाउन ६ कम्पनी छनोट,"काठमाडौं काठमाडौंतराई द्रुतमार्ग (एक्सप्रेस वे) को विस्तृत परियोजना प्रतिवेदन (डीपीआर) निर्माणका लागि प्रस्ताव दर्ता गराएका १७ मध्ये ६ कम्पनी पहिलो चरणमा सूचीकृत भएका छन् । द्रुतमार्ग निर्माणको जिम्मा पाएको नेपाली सेनाले साढे ३ महिनाको समय राखेर प्रस्ताव माग गरेकामा एक नेपालीसहित १७ कम्पनी इच्छुक देखिएका थिए ।छनोट भएकामा छिमेकीद्वय भारत र चीनसहित स्विटजरल्यान्ड, दक्षिण कोरिया र जापानी कम्पनी छन् । चिनियाँ दुइटामध्ये एउटा हङकङ र अर्काे गोन्जाओका हुन् । सेनाका अनुसार छनोट भएका कम्पनीले ३५ दिनभित्र आशयपत्र पेस गर्नुपर्छ । सेनाको इन्जिनियरिङ विभागको प्राविधिक समितिले आशयपत्र अध्ययन गरेर राम्रो र कम बजेट प्रस्ताव गर्ने कम्पनी छान्नेछ । एसियाली विकास बैंकले तयार गरेको अध्ययन प्रतिवेदन र सेनाकै इन्जिनियरिङ अध्ययनका आधारमा द्रुतमार्गको काम अघि बढेको छ । अहिले डाँडा काट्ने, रिटेनिङ वाल र नाली, अस्थायी पुल निर्माणलगायत काम भइरहेको छ । २८ ठेकेदार कम्पनीमध्ये २२ वटाले यी काम अघि बढाइरहेका छन् । चार कम्पनीले उपकरण उपलब्ध गराउनेछन् भने दुई कम्पनीले खोकनामा यसअघि उत्पन्न (हाल मिलिसकेको) विवादले काम अघि बढाउन सकेको छैन ।भारतीय कम्पनीले यसअघि तयार गरेको डीपीआर किन्न खोज्दा अत्यधिक रकम मागेपछि नेपाली सेना आफंै डीपीआर तयार गर्न लागिपरेको हो । भारतीय कम्पनीले पनि एसियाली विकास बैंकको अध्ययनअनुसारै तयार गरेकाले त्यहीअनुरूप काम गर्दा तीन महिनामै डीपीआरको काम सकिने निष्कर्ष सेनाको छ । सेनाको प्राविधिक टोलीले अध्ययन गरेर २० करोड रुपैयाँसम्ममा त्यसको आवश्यक भाग मात्र खरिद गर्ने जनाएपछि भारतीय कम्पनीले अस्वीकार गरेको थियो । दु्रतमार्ग निर्माण ४ वर्षमै सक्ने जिम्मेवारी पाएको सेनालाई सरकारले नीति तथा कार्यक्रममार्फत एक वर्ष अवधि थपिदिएपछि सेना उत्साहित भएको छ ।सेनाले अहिले बाटो चौडा गर्नेलगायत काम अघि बढाएको प्रवक्ता एवं सहायक रथी गोकुल भण्डारीले बताए । उनका अनुसार वर्षायाम सुरु भए पनि काम रोकिएको छैन । डीपीआर तयार भएपछि कामले थप गति लिनेछ, उनले थपे, अहिले १० स्थानबाट काम भइरहेको छ, ठेकेदार कम्पनीले पनि काममा कन्जुस्याइँ गरेका छैनन् । यसैगरी आयोजनाअन्तर्गत निर्माण हुने ६२ पुलका लागि १५ कम्पनीले प्रस्ताव हालेका छन् । यसको पनि आशयपत्र लिई कम्पनी छनोट गरेर समयसीमा तोकी जिम्मेवारी दिइने तयारी सेनाको छ ।७६ किलोमिटरको द्रुतमार्गमा ३ किलोमिटर सुरुङ रहनेछ । सुरुङले पुलको संख्यासमेत घटाएको छ । पहिले सुरुङ छोटो रहने योजना बनेकोमा अहिले बढाएर पुलको संख्या घटाइएको हो । यो सडकले कान्ति राजपथलाई समेत छल्नेछ । जसका कारण यसको लम्बाइ अझ घट्नेछ । राजधानीलाई तराईसँग जोड्ने सबैभन्दा छोटो र रणनीतिक महत्त्वको सडक मानिएको यो आयोजनालाई सरकारले राष्ट्रिय गौरवको योजनाका रूपमा अघि बढाएको छ ।"
स्थानीयसँग छलफलै नगरी बसपार्क निर्णय,"ललितपुर बुङमती फर्सिडोलका ४९ वर्षीय ज्ञानुराज तुलाधरको डडीफाँटमा एक रोपनी २ आना खेत छ । त्यही खेतमा उब्जेको अन्नबाट उनका परिवारले जीविकोपार्जन गर्दै आएका छन् । स्थानीय जनप्रतिनिधि, आयोजना अधिकारी र नेपाली सेनाका प्रतिनिधिको बैठकले काठमाडौंतराई दु्रुतमार्गको प्रवेशविन्दु (फर्सिडोलमा राख्ने निर्णय गर्यो । गुपचुपमा भएको यो निर्णयबारे स्थानीय भने बेखबर थिए । बसपार्क, फर्सिडोलमा राख्ने निर्णय लिनुअघि स्थानीयस्तरमा छलफल नगरेकोमा बुङमतीवासी आक्रोशित छन् । हामी भूमिहीन हुने मात्र होइन, घरबास नै उठ्ने भयो, तुलाधरले कान्तिपुरसँग भने, रीतिरिवाज, गुठीगाना सबै नासिने भए । आफूहरू थातथलो छाडेर अन्यत्र जान नचाहेको उनले बताए । हामी विस्थापित हुन चाहँदैनौं, उनले थपे, अहिले जग्गाको भाउ बढाएर आनाको ९ लाख रुपैयाँ देला । तर पछि बाटो आउँदा २५ लाख पुग्छ, भाउ बढेपछि कृषकले कसरी फिर्ता लिन सक्छन् ? निर्णय कार्यान्वयन भए बुङमतीवासी सुकुम्बासी बन्ने उनले गुनासो गरे ।बुङमती, सताटोलका ४५ वर्षीय कृष्णचरण महर्जनको पनि बसपार्क बन्ने क्षेत्र आसपास ६ रोपनी जग्गा छ । निर्णय कार्यान्वयन भए उनी पनि भूमिविहीन बन्नेछन् । लोखिचाका ५१ वर्षीय धर्मभक्त बज्राचार्य, पुखुसीका अनिश महर्जनलगायत बुङमतीवासी भूमिहीन मात्र होइन, सुकुम्बासी हुने स्थानीयको चिन्ता छ । लामो विवादपछि राष्ट्रिय गौरवको आयोजना बन्न लागेकोमा एउटा पक्ष खुसी छ भने अर्को पक्ष दु:खी । बुङमती सरोकार समितिले फास्ट ट्रयाकसँग प्रत्यक्ष सरोकार राख्ने पीडित, सम्पदाप्रेमीसँग छलफल नगरी निर्णय गरेको भन्दै विरोध जनाएको छ । समितिले किसानको हकअधिकार, मौलिक पहिचान, संस्कृतिसम्पदा संरक्षणलगायत मुद्दा बेवास्ता गरिएको भन्दै आपत्ति जनाएको छ ।नेपाल सांस्कृतिक पुनर्जागरण अभियान, बुङमतीका अध्यक्ष अनिल तुलाधार भन्छन्, फर्सिडोलमा बसपार्क राख्नेबारे सम्भाव्यता अध्ययन नै गरिएन । अहिले नेपाली सेनाले एसियाली विकास बैंक (एडीबी) ले तयार गरेको सम्भाव्यता अध्ययन प्रतिवेदनअनुसार काम गरिरहेको छ । जुन राष्ट्रिय र अन्तर्राष्ट्रिय कानुनसम्मत छैन । बसपार्कबारे वातावरण प्रभाव मूल्यांकन (इआइए) र आयोजना विस्तृत परियोजना प्रतिवेदन (डिपिआर) तयार गरेर मात्र अघि बढ्नुपर्ने धारणा उनको छ । स्थानीय स्तरमा कुनै पनि निर्णय गर्नुअघि पहिला सूचित गर्नुपर्छ, उनले भने ।यातायात मन्त्रालयले २०७१ मा तयार पारेको प्रतिवेदनअनुसार काठमाडौं जोड्ने छोटो वैकल्पिक मार्गका रूपमा फास्ट ट्रयाकको पहिलो विकल्पमा यही रुटलाई राखिएको छ । दोस्रोमा चित्लाङ (६४ किमी) सडक, तेस्रोमा हेटौंडाकुलेखानीफर्पिङ (५९ किमी), चौथोमा हालको पृथ्वी राजमार्ग विस्तार र व्यवस्थित गर्ने उल्लेख छ । पहिलो विकल्पअनुसार बाग्मतीपारिबाट जान सकिनेमा वारि फर्सिडोलमै बसपार्क राख्ने निर्णय गरिएकोमा स्थानीयको चित्तदुखाइ छ । तुलाधरले निर्णय पुनरावलोकन गर्न माग गरे । हामी (बुङमतीवासी) फास्ट ट्रयाकबाट मात्र होइन, रेलमार्ग, मातातीर्थहरिसिद्धि विद्युत प्रसारण लाइन, चक्रपथ, बागमती करिडोर, नयाँ शहर विकास आयोजना (स्मार्ट सिटी) बाट समेत पीडित छौं, उनले भने ।सांसद पम्फा भुषालले बसपार्क फर्सिडोलमा राख्ने निर्णय स्थानीय वडाध्यक्ष, बुङमती सरोकार समिति, जिल्ला समन्वय समितिका पदाधिकारी र स्थानीयकै रोहवरमा भएको दाबी गरिन् । सम्पदा बस्ती बुङमती र खोकना चक्रपथबाट बचाउनुपर्छ भन्ने समझदारीले प्रवेशबिन्दु फर्सिडोल कायम गर्ने निर्णय गरेका हौं । कसैको दबाबमा होइन, उनले भनिन्, बुङमतीवासीकै हितमा निर्णय गरेका हौं । त्यसका लागि अधिग्रहण गरिने ३ सय रोपनी जग्गाको हालको प्रचलित दररेटका आधारमा मुआब्जा निर्धारण गरिने जानकारी उनले दिइन् । रकम बुझिसकेका जग्गाधनीले जग्गा फिर्ता लिन चाहे नियमानुसार रकम फिर्ता दिने, मुआब्जा नलिएका, जग्गा रोक्कामा परेकाको फुकुवा गर्न मन्त्रिपरिषद्मा प्रस्ताव पेस गरिसकिएको छ, उनले भनिन् ।उक्त निर्णयमा नेकपाका प्रतिनिधि, बुङमती र खोकनाका वडाध्यक्ष, बुङमती सरोकार समिति सचिव इन्द्र तुलाधार, जिल्ला समन्वय समिति उपप्रमुख बिनेश महर्जन, सुशील खनाल र देविन्द्र शाक्यले हस्ताक्षर गरेका छन् । बैठकमा बुङमतीमा एमालेबाट निर्वाचित वडा सदस्यहरू जमुना तामाङ, जुनु मिजार र सागर तुलाधारलाई जानकारी नै दिइएको थिएन । ललितपुर महानगरपालिका२२ बुङमती वडासदस्य मिजारले महत्त्वपूर्ण निर्णयमा वडाध्यक्षले नै जानकारी नपााएको गुनासो गरिन् । फास्टट्रयाक पीडित सरोकार समिति संयोजक नवीन महर्जनले निर्णय सार्वजनिक नगरी सुचनाको हक कुण्ठित गरेर जनतालाई रनभुल्ल पारेको भन्दै विरोध गरे ।"
अनिवार्य सेवा अवधि घटाउन दबाब,"छात्रवृत्तिअन्तर्गतका चिकित्सकलाई राम्ररी व्यवस्थापन गर्न सकियो भने विशेषज्ञ चिकित्सकको अभाव हटाउन सकिन्छ, उनले भने ।स्नातकोत्तर तहमा पढिरहेका र पढिसकेका चिकित्सकले आफूहरू पढेर फर्केपछि राज्यले पठाएको ठाउँमा पाँच वर्ष अनिवार्य काम गर्न सहमति जनाउँदै समझदारीपत्र (एमओयू) मा हस्ताक्षर गर्ने गरेको उनले खुलासा गरे । छात्रवृत्ति ऐन २०२१ मा यो व्यवस्था छ । प्रस्तावित छात्रवृत्ति व्यवस्थापन तथा परिचालन कार्यविधिमा राज्यकोषबाट छात्रवृत्ति पाएर स्नातकोत्तर गर्ने चिकित्सकलाई सरकारले खटाएको ठाउँमा अनिवार्य पाँच वर्ष काम गर्नुपर्ने प्रावधान राखिएको छ । हाल जनशक्ति अभावले राज्यले मुलुकका विभिन्न ठाउँमा विशेषज्ञ सेवा पुर्याउन सकेको छैन ।स्वास्थ्य मन्त्रालय स्रोतका अनुसार आव २०७५७६ मा करिब १ सय ८९ जना छात्रवृत्तिमा पढेका विशेषज्ञ चिकित्सकको तलबभत्तामा राज्यले करिब ७० करोड खर्च गर्दै छ । यो रकम अझै बढ्दै जान्छ । विशेषज्ञ सेवा उपलब्ध गराउने स्वास्थ्य मन्त्रालयको मापदण्डअनुसार स्नातकोत्तर तह अध्ययन गरेका चिकित्सकलाई क्षेत्रीय, उपक्षेत्रीय, अञ्चल हुँदै जिल्ला अस्पतालसम्म खटाइन्छ । दुई वर्षपछि भने छात्रवृत्तिअन्तर्गत बर्सेनि करिब ४ सयदेखि पाँच सय विशेषज्ञ चिकित्सकलाई राज्यले पाँच वर्षसम्मका लागि विभिन्न ठाउँमा परिचालन गर्न पाउनेछ । अहिले स्नातकोत्तरको छात्रवृत्ति दिँदा अन्य खर्चबाहेक एक विशेषज्ञ चिकित्सकका लागि करिब २२ देखि २४ लाख रुपैयाँ खर्च हुने गरेको छ । उनीहरूले पढाइ अवधिभर आठौं तहको चिकित्सकले पाउने तलब सुविधा मासिक रूपमा पाइरहेका हुन्छन् । सरकारले नियुक्ति दिएर पठाउँदा यी चिकित्सकले नवौं तहको सरकारी चिकित्सकले पाउने तलब सुविधा पाउने गरेका छन् । मन्त्रालयका एक पदाधिकारीका अनुसार यति मात्र नभएर स्नातकोत्तर तह अध्ययन गर्ने चिकित्सकले अन्य कुरासँगै सहमतिपत्रमा प्राइभेट प्राक्टिस नगर्ने पनि सहमति जनाएका हुन्छन् । जसअनुसार उनीहरू पाँच वर्षको अवधिमा अस्पतालबाहिर निजी क्लिनिक वा निजी अस्पताल आदिमा काम गर्न पाउँदैनन् । उहाँहरूले प्राइभेट प्राक्टिस गर्न पाउनुपर्ने माग राख्नुभएको छ, ती पदाधिकारीले भने, प्राइभेट प्राक्टिस गर्न दिइयो भने राज्यले जुन मर्मअनुसार उहाँहरूलाई पढ्न पठाएको हो, त्यो उद्देश्य पूर्ति हुँदैन ।पूर्वस्वास्थ्य सचिव डा प्रवीण मिश्र विशिष्ट पढाइ भएका कारण राज्यले पाँचवर्षे सेवा माग्नु मनासिव हुने बताउँछन् । तर यो समयमा तलब र सुविधा आकर्षक हुनुपर्छ, उनी भन्छन्, चिकित्सक मित्रहरूले पनि बुझ्नुपर्छ, यो स्वदेशकै लागि हो, आमनेपालीको स्वास्थ्यमा पहुँच स्थापित गर्नका लागि हो । जनताले तिरेका करबाट पढन चाहनेले पाँच वर्ष काम गर्ने मानसिकता बनाउनुपर्ने अन्यथा अरूलाई सरकारी सुविधामा पढने अवसर दिनुपर्ने उनको भनाइ छ । नि:शुल्क स्नातकोत्तर पढ्न पाए पाँच वर्ष काम गर्न तयार छौं भनेर उहाँहरू विज्ञ हुनुभएको हो, पूर्वस्वास्थ्य सचिव डा शेनेन्द्रराज उप्रेती भन्छन्, तर अहिले पढाइ सकिएपछि दुई वर्ष मात्र अनिवार्य काम गर्न पाउनुपर्ने कुरा आएको छ । छात्रवृत्तिमा अध्ययनरत चिकित्सकलाई कसैले बलजफ्ती पढ्न नलगाएको उनले बताए । पेसाकर्मीको दृष्टिले मात्रै हेर्दा ठीकै लाग्नु एउटा कुरा हो तर कति वर्ष उहाँहरूले सेवा गर्दा आमनागरिकको स्वास्थ्यको आवश्यकता पूर्ति हुन्छ भन्ने आकलन स्वास्थ्य मन्त्रालयले गर्ने हो, उनले भने ।"
ट्ेरड युनियनमा देउवापक्षीय प्यानल पराजित,"काठमाडौं (कास) नेपाल ट्रेड युनियन कांग्रेसमा संस्थापन पक्षको प्यानललाई हराउँदै वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षका सभापति उम्मेदवार पुष्कर आचार्यको प्यानल विजयी भएको छ । १७ पदाधिकारीसहित ४१ पदमा भएको निर्वाचनमा सभापति शेरबहादुर देउवा प्यानलका एक सदस्य ध्रुवचन्द्र गौतम मात्रै विजयी भएका छन् । १७ पदाधिकारीसहित बाँकी सबै सदस्यमा संस्थापनइतर पक्ष विजयी भएको छ । संस्थापन पक्षका अध्यक्ष उम्मेदवार खिलानाथ दाहाललाई २ सय ८६ मतको फराकिलो अन्तरमा पराजित गर्दै आचार्य विजयी भएका हुन् । आचार्यले ५ सय ७ र दाहालले २ सय ६८ मत प्राप्त गरेका थिए । अन्य पदाधिकारीले पनि ठूलो मतान्तरमा संस्थापनका उम्मेदवारलाई हराएका छन् । विजयी भएका पदाधिकारीमा वरिष्ठ उपाध्यक्षमा महेन्द्रप्रसाद यादव, उपाध्यक्षमा तेजेन्द्रजंग कार्की, अजयकुमार राई, ललित श्रेष्ठ, आशासिंह राठौर, नेत्रविक्रम थापा, महिला उपाध्यक्षमा इन्दिरा सापकोटा छन् । त्यस्तै महासचिवमा योगेन्द्रकुमार कुँवर, उपमहासचिवमा गणेशबहादुर केसी, ज्योति कोइराला, राजेश पालिखे, ईश्वरबहादुर परियार, सीताराम अवस्थी, महिला उपमहासचिवमा राधिका कुइँकेल, कोषाध्यक्षमा मोहनकुमार बस्नेत, सहकोषाध्यक्षमा सुशीला घिमिरे छन् । सदस्यमा धु्रवचन्द्र गौतम, बलदेव तामाङ, जनकराज पाण्डे, कुलबहादुर खड्का, दुर्गादत्त आचार्य, सञ्जयकुमार दाहाल, वीरेन्द्रकुमार शाह, लक्ष्मणप्रसाद भट्टराई, पुण्यप्रसाद भट्टराई, देवदत्त बडु, केशवबहादुर केसी, माधव उपाध्याय, जीतबहादुर गुरुङ, उद्धव बानियाँ, सरस्वती ढुंगाना, कमला खनाल, लक्ष्मी केसी, बाला थापा, रस्सा गुरुङ, उर्मिलाकुमार ढकाल, नीलम लेखक, चन्दन झा, अनिता मण्डल र सीता काफ्ले निर्वाचित भएका छन् ।"
राजस्व छल्दै इँटाभट्टा,"नौबिसे (धादिङ) काठमाडौंलाई प्रमुख बजार बनाएर नौबिसेलगायतका क्षेत्रमा सञ्चालित इँटा उद्योगहरूले राजस्व छल्दै आएका छन् । राजधानीबाट विस्थापित भएपछि नौबिसे र थाक्रेमा सञ्चालित ४० इँटा उद्योगले करोडौंको भ्याट छलेका छन् । भ्याट छल्नका लागि इँटाभट्ट सञ्चालकहरूले सर्वसाधारणलाई दुइटा बिल दिने गरेको समेत पाइएको छ ।धादिङको नीलकण्ठ नगरपालिका८ ससाहमा रहेको महारूप इँटा उद्योगले करोडौंको भ्याट छली गरिरहँदासमेत सरोकारवाला निकाय मौन छ । एक वर्षमा हामीले २५ लाखभन्दा धेरै इँटा बेचिसकेका छांै, भट्टा सञ्चालकमध्येका एक बद्री कोइरालाले भने, जिल्लाका सबैतिर बिल दिने एउटै तरिका भएकोले यो विषयमा बोल्न मिल्दैन । भ्याट छली गर्न प्रयोग गरिएको दुइटा बिल एउटा रातो बिलमा भ्याटसहित प्रतिगोटा ६ रुपैयाँ लेखिएको छ । अर्को नीलो रंंगको बिलमा प्रतिगोटा मूल्य लेखिएको छैन । जुन बिल सर्वसाधारणलाई दिने गरिएको छ । सोही अनुपातको इँटा प्रतिगोटा ७ रुपैयाँ बढी भ्याट ठगी गरी १३ रुपैयाँमा विल काटिएको छ । जिल्लामा उत्पादन गरिएका इँटाहरू पनि गुणस्तरहीन, महँगो र सानो साइजको हुने भएकाले अधिकांश सरकारी भवनको निर्माण जिम्मा लिएका ठेकेदारहरूले प्राविधिकका सल्लाहअनुसार सप्तरी, सिराहा, नवलपरासी चितवनलगायतका जिल्लाहरूबाट आयात गर्ने गरेका छन् । हतारमा भूकम्प प्रतिरोधी घर निर्माण गरी अनुदान किस्ता बुझ्न भूकम्प पीडितहरूले यिनै इँटाहरूको प्रयोग गर्ने गरेका छन् । यी इँटा ग्रामीण बस्तीहरूमा व्यापक निकासी गरिएको छ । यहाँको इँटा धादिङ सदरमुकामबाट उत्तरी भेगतिर समेत बढी गइरहेको छ, कोइरालाले भने । तर इँटाभट्ट नजिकैका सर्वसाधारणले भने सर्लाहीदेखि इँटा किनेर ल्याइरहेका छन् ।यो इँटा कमसल खालको र मूल्यमा समेत मनोमानी भएपछि हामीले सर्लाहीदेखि ल्याएका हौं, नलाङ घर भएका भूकम्प पीडित हरेराम सिलवालले भने । भ्याट छली र बिलिङमा कर कार्यालयका कर्मचारीहरूकै मिलोमतो रहेको पाइएको छ । हामीलाई दुइटा बिल बनाउन जिल्ला इँटा उद्योग संंघ, धादिङकै निर्देशन छ, एक सञ्चालक नारायण कोइरालाले भने, बाँकी विषय इँटाभट्टसँगै बुझ्नुहोला । धादिङ मात्रै होइन अधिराज्यभरमा नै दुइटा बिलिङ भइरहेको छ । यो संघ स्थानीय प्रशासनमा संघसंस्था दर्ता ऐनअनुसार गत वर्ष दर्ता गरिएको थियो । यता इँटाभट्ट संघ धादिङका अध्यक्ष एकराज गजुरेल कुवेरले आफूहरूले दुइटा बिलिङ गर्न माइन्युट नै गरी निर्देशन दिएको स्वीकार गरे । एभरेस्ट इँटाभट्टका सञ्चालकसमेत रहेका गजुरेलले आफूले समेत दुइटा बिल बनाएर इँटा बेचिरहेको बताए ।भूकम्पपछि १७ उद्योगलाई अनुमतिपछिल्लो एक वर्षमा घरेलु तथा साना उद्योग विकास समिति धादिङमा १७ ओटा इँटा उद्योग दर्ता भएका छन् । तीमध्ये अधिकांश उद्योगले छत्रेदेउराली, नौबिसे र जीवनपुर गाविसका फाँटहरू ओगेटेका छन् । काठमाडौंका इँटा उद्योगहरूलाई विस्थाापित गराउने कुरा उठिरहँदा उद्योगहरू धादिङ केन्द्रित भएका हुन् । धादिङमा उद्योग सुरु गरेका अधिकांश उद्योग मालिकले यसअघिदेखि काठमाडांैका विभिन्न स्थानमा इँटाभट्ट सञ्चालन गर्दै आएको छत्रेदेउरालीमा सञ्चालित उमा महेश्वर इँटा उद्योगका सञ्चालक महेन्द्रबहादुर चित्रकारले जानकारी दिए । उद्योगले एक पटकमा १२ देखि १५ लाख इँटा उत्पादन गर्ने धुनीबेंसी इाँ उद्योगका सञ्चालक धर्मेन्द्र अकौलियाले बताए । उनका अनुसार वर्षमा ६ पटकसम्म इँटा उत्पादन गर्न सकिन्छ । हाल धुनीबेंसी नगरपालिकामा मात्रै २९ वटा इँटा उद्योग सञ्चालनमा छन् । यस क्षेत्रमा सञ्चालनमा रहेका इँटा उद्योगले करिब १५ सय किसानको पाँच हजार रोपनी खेतीयोग्य जग्गा ओगेटेको छ । घरेलु तथा साना उद्योग विकास समिति धादिङका अनुसार जिल्लामा ३० वटा इँटा उद्योगले सञ्चालन अनुमति लिएका छन् ।"
सरकारद्वारा करका दर प्रस्ताव,"हेटौंडा सरकारले कृषि आयमा अधिकतम २ प्रतिशतसम्म कर प्रस्ताव गरेको छ । प्रदेश सरकारको अर्थसम्बन्धी प्रस्तावलाई कार्यान्वयन गर्न बनेको प्रदेश आर्थिक विधेयकमा ५ लाखसम्मको कृषि आयमा कर नलाग्ने उल्लेख छ । ५ लाख १ देखि ५० लाख सम्म १ दशमलब ५ प्रतिशत, ५० लाखदेखि १ करोडसम्म १ दशमलब ५ प्रतिशत र एक करोडभन्दा माथिको आयमा २ प्रतिशत कर लगाउन प्रस्ताव गरिएको छ । कृषिमा आय कर लगाउने अधिकार संविधानले प्रदेशलाई दिएको छ । संसद्मा प्रस्तुत विधेयकमा धान, गहुँ, कोदो, फापर, मकै, फलफूल, तरकारी, आलु, मासुजन्य पदार्थ, माछा, दूध, तेलहनजस्ता अन्य खाद्यवस्तुको उत्पादनको बिक्रीबाट हुने आयमा कर लाग्ने उल्लेख छ । स्वयं घोषणा गरी आफ्नो कृषि आय प्रस्तुत गर्ने कृषकका लागि कृषि आयमा तोकिएबमोजिमको कर लगाइने र असुलउपर गरिने विधेयकमा उल्लेख छ । प्रदेश सरकारले निर्धारण गरेबमोजिम हुने कर सरकारले तोकेको कार्यालयले संकलन गर्ने उल्लेख छ । यता, कृषि आयमा कर लगाउन गरिएको प्रस्ताव हटाउन भन्दै संशोधन दर्ता भएको छ । कृषि आयमा कर लगाउन न्यायोचित नहुने भन्दै कांग्रेस सांसद प्रभात तामाङ र छिरिङ दोर्जे लामाले कर तथा गैरकर राजस्व लगाउने र उठाउने सम्बन्धमा व्यवस्था गर्न बनेको विधेयक को दफा १३ र त्यसका सबै उपदफाहरू हटाउन भन्दै संशोधन दर्ता गराएका छन् । सरकारले घर जग्गा रजिस्ट्रेसनमा अधिकतम ५ प्रतिशतदेखि न्यूनतम २ प्रतिशत कर प्रस्ताव गरेको छ । प्रदेश सरकारको अर्थसम्बन्धी प्रस्तावलाई कार्यान्वयन गर्न बनेको प्रदेश आर्थिक विधेयकमा घरजग्गाको राजीनामा, सट्टापट्टा र सँगोलनामाको लिखत थैली अंकमा महानगरपालिकामा ५ प्रतिशत, उपमहानगरपालिकामा साढे ४ प्रतिशत, नगरपालिका ४ प्रतिशत र गाउँपालिकामा २ प्रतिशत कर प्रस्ताव गरिएको छ । उक्त शुल्क घरजग्गा रजिस्ट्रेसन गर्दा सम्बन्धित गाउँपालिका वा नगरपालिकाले संकलन गरी ४० प्रतिशत रकम प्रदेश सञ्चित कोषमा जम्मा गर्नुपर्नेछ । सरकारले जनआन्दोलन पहिलो, दोस्रो र मधेस आन्दोलनमा सहादत प्राप्त सहिदका आश्रित पति, पत्नी, छोरा र छोरी तथा आमाबुबाको नाममा स्वामित्व प्राप्त हुने लिखतमा सबै प्रकारको दस्तुर र शुल्क पूर्णरूपमा छुट हुने उल्लेख छ । जलविद्युत्, चिया, कफी, कपास, पुष्प व्यवसाय, तरकारी खेती, पशुपक्षीपालन, जडिबुटी, फलफूल उद्योगको नाममा खरिद गरेको जग्गा लिखत पारित गर्दा रजिस्ट्रेसन पारित गर्दा लाग्ने शुल्कको ७५ प्रतिशत छुट हुने उल्लेख छ । सामूहिक खेती योजनाअन्तर्गत कृषि उत्पादन बढाउने उद्देश्यले जग्गाको चक्ला मिलाई खोलेको उद्योगको नाममा लिखत पारित भएमा रजिस्ट्रेसन शुल्कमा ७५ प्रतिशत छुट हुने उल्लेख छ । महिला, ७० वर्षभन्दा बढी उमेरका ज्येष्ठ नागरिक र नाबालकको नाममा जुनसुकै प्रकारको स्वामित्व प्राप्त हुने लिखतमा रजिस्ट्रेसनमा २५ प्रतिशत छुट हुने उल्लेख छ । गाउँपालिका क्षेत्रभित्रको जग्गामा महिलाको नाममा जुनसुकै प्रकारका स्वामित्व हुने गरी प्राप्त लिखतमा रजिस्ट्रेसनमा ३५ प्रतिशत छुट हुने उल्लेख छ ।सरकारले निजी सवारीसाधनमा अधिकतम ५८ हजारसम्म कर लगाउने गरी प्रस्ताव गरेको छ । आर्थिक विधेयकमा २९०१ सीसीभन्दा माथिका सबै कार, जिप, भ्यान, माइक्रोबसमा ५८ हजार ३ सय कर लगाउन प्रस्ताव गरिएको न्यूनतम १ हजार सीसीसम्म २० हजार ९ सय कर प्रस्ताव गरिएको छ । मोटरसाइकल १२५ सीसीसम्म २७ सय ५०, १२६ देखि २ सय ५० सीसीसम्म ४४ सय, २ सय ५१ देखि ४ सय सीसीसम्म ८८ सय र ४ सय सीसीदेखि सोभन्दा माथिका सबैमा १६ हजार ५ सय कर प्रस्ताव गरिएको छ । मिनी ट्रक, मिनी बसमा २४ हजार २ सय, ट्रकबसमा ३३ हजार कर प्रस्ताव गरिएको छ । डोजर, एक्साभेटर, लोडर, रोलर, ट्रिपर, क्रेनजस्ता मेसिनरी उपकरणमा ५० हजार र मिनी ट्रिपरमा २७ हजार ५ सय कर प्रस्ताव गरिएको छ । भाडामा दर्ता भएका यी सवारीसाधनको करको दर भने कम छ । प्रदेश सरकारले दहत्तर बहत्तर शुल्क निर्धारण गरेको छ । ढुंगा, गिट्टी, बालुवा, स्लेट ग्राभेल र रोडा आन्तरिक बिक्री र घाटगद्दीमा प्रतिक्युब फिट संकलन शुल्क १ रुपैयाँ र निकासी शुल्क २ देखि ३ सम्म तोकिएको छ । जिल्लाबाहिर निकासी गर्दा कर प्रतिक्युब फिट संकलन शुल्क डेढ रुपैयाँ र निकासी शुल्क ३ देखि ५ रुपैयाँ प्रस्ताव गरिएको छ । माटो आन्तरिक बिक्री र घाटगद्दी प्रतिक्युब् फिट २५ पैसा र निकासी शुल्क १ रुपैयाँ तोकिएको छ । जिल्लाबाहिर निकासी कर प्रतिक्युब फिट ५० पैसा र निकासी शुल्क २ रुपैयाँ तोकिएको छ । खानीजन्य उद्योगबाट निकासी हुने वस्तुमा निकासी कर मात्र लगाइने उल्लेख छ । जिल्लामा उत्पादन हुने सिमेन्टको हकमा बिक्री मूल्यको शून्य दशमलब ५ प्रतिशतका दरले प्राकृतिक स्रोत कर लगाइने उल्लेख छ ।चलचित्र घरमा चलचित्र प्रदर्शन गर्दा दर्शकहरूबाट प्रतिटिकट ५ प्रतिशत कर प्रस्ताव गरेको छ । भिडियो घर, सांस्कृतिक प्रदर्शन, कन्सर्ट, थिएटरनाटकघर, फनपार्क, वाटर गार्डेन, बाल उद्यान, दोहोरी साँझ, डान्सबार लगायतमा प्रतिटिकटबिलमा ५ प्रतिशत कर प्रस्ताव भएको छ । प्रदेश सरकारले १३ स्थानीय तहलाई विशेष अनुदान दिएको छ । आर्थिक एवं सामाजिक रूपले पछाडि परेका एवं मानव विकास सूचकांकमा कमजोर स्थानीय तहका लागि प्रतिजिल्ला एक स्थानीय तहका हिसाबले विशेष अनुदानबापतप्रति तह ५ करोड उपलब्ध गराइएको हो । दोलखाको कालिञ्चोक, रामेछापको दोरम्बा, सिन्धुलीको घ्याङखेल, काभ्रेको महाभारत, सिन्धुपाल्चोकको पाँचपोखरी थाङपाल, रसुवाको नौकुण्ड, नुवाकोटको दुप्चेश्वर, मकवानपुरको राक्सिराङ, ललितपुरको कोञ्ज्योसोङ गाउँपालिका र काठमाडौको शंकरापुर र भक्तपुरको चाँगुनारायण नगरपालिकालाई प्रदेश सरकारले विशेष अनुदान उपलब्ध गराएको हो । प्रदेशले वित्तीय समानीकरण, ससर्त र विशेष अनुदान गरी ५ अर्व २८ करोड ८२ लाख रकम स्थानी तहलाई उपलब्ध गराएको छ । सबैभन्दा बढी काठमाडौंले २६ करोड ७५ लाख ४० हजार र सबैभन्दा रकम १९ करोड ३ लाख ५३ हजार रकम पाएका छन् ।"
१६ कानुन बने,"नुवाकोट (कास) बेलकोटगढी नगरपालिकाको दोस्रो नगरसभाले १६ वटा नयाँ कानुन पास गरेको छ । बुधबार नगरपालिकाको नगरकार्यपालिका बैठक र बिहीबार दोस्रो नगरसभाले सर्वसम्मत कार्यविधि, ऐन, विधेयक गरी १६ वटा नयाँ कानुन कार्यान्वयनमा ल्याएको छ । नगरपालिकाले ल्याएको कानुनमा बजार अनुगमन निर्देशिका ०७५, घ वर्गको निर्माण व्यवसायी इजाजतपत्रसम्बन्धी कार्यविधि, शिक्षा ऐन, सहकारी ऐन, राजपत्र प्रकाशनसम्बन्धी कार्यविधि, आर्थिक कार्यविधि नियमित तथा व्यवस्थित गर्न बनेको कानुन ०७५, न्यायिक समितिले उजुरीको कारबाही किनारा गर्दा अपनाउनुपर्ने कार्यविधिका सम्बन्धमा व्यवस्था गर्न बनेको विधेयक ०७५, प्रशासकीय कार्यविधि नियममित गर्ने ऐन छन् । त्यसैगरी बेलकोटगढी नगरपालिकामा करारमा प्राविधिक कर्मचारी व्यवस्थिापन गर्नेसम्बन्धी कार्यविधि, निर्माण व्यवसायलगायत ऐन कार्यन्वयनमा ल्याएको छ ।"
टोलटोलमा प्रहरी,"हेटौंडा (कास) जिल्ला प्रहरी कार्यालय मकवानपुरले हेटांैडा उपमहानगरपालिकाका १९ वडाका टोलमा प्रहरी खटाउने भएको छ । प्रहरीको टोलटोलमा प्रहरी अवधारणा अनुसार १९ वटालाई ७६ टोलमा विभाजन गरी प्रहरी परिचालन गर्न लागिएको जिल्ला प्रहरी प्रमुख लोकेन्द्र श्रेष्ठले जनाए । उनले अन्य स्थानीय तहमा पनि क्रमश: बिस्तार गर्दै लैजाने बताए । प्रहरीले टोलमा अपराध रोकथाम, प्राकृतिक प्रकोप तथा मानवीय लापरबाहीबाट हुने सक्ने जनधनको क्षति न्यूनीकरण, विकृति विसंगतिविरुद्ध सचेतना बढाउने जानकारी, सुरक्षा सरोकारसँग सम्बन्धित घटना र प्रहरीले प्रदान गर्ने सेवाबारे नागरिकलाई सुसूचित गराउने र प्रहरी सेवासम्बन्धी राय, सुझाव, गुनासा र वस्तुगत परिस्थितिको जानकारी लिनेछन् ।"
अब कुनै अन्योल छैन,"हेटौंडा (कास) मुख्यमन्त्री डोरमणि पौडेलले प्रदेश सञ्चालनका विषयमा अब कुनै अन्योल नरहेको दाबी गरेका छन् । प्रदेश मामिला समिति र नेपाल कानुन समाजले संसदीय अभ्यास र कानुन निर्माण प्रक्रियाबारे आयोजना गरेको अन्तक्र्रियामा बोल्दै उनले गन्तव्यमा पुग्न धेरै कठिनाइ नभएको धारणा राखे । हिजो अन्योलता थियो तर अहिले बाटामा रहेका काँडाहरू पन्छाउँदै गएका छौं, उनले भने, नीति तथा कार्यक्रम लागू गर्न अप्ठ्यारो पर्ने सबै कानुन पहिचान गरी निर्माणको प्रक्रियामा छौं । शुक्रबार प्रदेशसभा प्रस्तुत बजेटले नीति तथा कार्यक्रमलाई सम्बोधन गरेको दाबी गर्दै उनले परम्परा तोडिएको तर्क गरे । सभामुख सानुकुमार श्रेष्ठले जिम्मेवारीअनुसारको काम गर्न सरकारलाई निर्देशन दिए । ९९ कानुन चाहिनेमा ११ वटा आएको र ८ वटा पारित भएका छन् ।"
"भावनामा होइन, योजनामा संस्कृत","काठमाडौं (कास) संस्कृत भावनामा मात्र नभई, योजनामासमेत आउनुपर्ने विज्ञहरूले सुझाव दिएका छन् । जयतु संस्कृतम् दिवसका अवसरमा काठमाण्डौमा आयोजित कार्यक्रममा विज्ञहरूले यस्तो सुझाव दिएका हुन् । नेपाल प्रज्ञा प्रतिष्ठानका कुलपति गंगाप्रसाद उप्रेतीले संस्कृतको महिमा र गरिमा उच्च भए पनि यसलाई जीवनोपयोगी बनाउन नसक्दा केवल आदर्शको शिक्षा मात्र बन्न पुगेको बताए । जयतु संस्कृतम्का अध्यक्ष डा बद्री पोख्रेलले अबका दिनमा संस्कृतमा भएका ज्ञान पक्षलाई मात्र होइन, वैज्ञानिक पक्षलाई उजागर गर्दै कार्यरूप दिने प्रयत्नमा संस्था क्रियाशील हुने बताए । दिवसका अवसरमा सांस्कृतिक हाजिरीजवाफ तथा प्रभातफेरी आयोजना गरियो । उत्कृष्ट विद्यालय तथा छात्रछात्रालाई पदक, सम्मानपत्र तथा पुरस्कार प्रदान गरिएको थियो ।"
सडक व्यवस्थापन फितलो,"काठमाडौं त्रिपुरेश्वरमा फुटपाथ र सडक अवरुद्ध हुने निर्माण सामग्री तथा फोहोर पदार्थ थुपारेको भन्दै काठमाडौं महानगरीय प्रहरीले दुईजनालाई नियन्त्रणमा लियो । केही दिन अघिदेखि थुपारेको पदार्थ नहटाएपछि बुधबार ११ बजे उनीहरूलाई नियन्त्रणमा लिएको नगरप्रहरी महाशाखाका प्रहरी नायब उपरीक्षक विष्णु जोशीले बताए । फोहोर पदार्थ एक ट्रिपरजति छ । उनीहरूलाई सोधपुछ गर्दा यसबारे थाहा नभएको बताए । जोशीले दुवैको भनाइलाई उद्धृत गर्दै भने, दैनिक ज्यालामा काम गर्छौं, नयाँ काम पाएर आएका हौं, काम दिने मान्छेले यही भेट हुने फोन भनेको थियो, ऊ आइनपुग्दै नियन्त्रणमा लिनुभयो ।आफूहरूलाई काम दिने मान्छे को हो ? कार्यालयको लोकेसन कता छ ? केकस्तो नियम छ ? अनविज्ञ रहेको जवाफ दिएका थिए । प्रहरीले कसले थुपारेको, किन पन्छाएको छैन भन्ने सवालमा जिम्मेवार व्यक्ति पत्ता लाग्ने आकलनले उनीहरूलाई नियन्त्रणमा लिएको थियो । पत्ता नलाग्ने भएपछि उनीहरूलाई छाडिदियो । फोहोर पदार्थ जस्ताको त्यस्तै थुप्रिएको छ ।यसैगरी मंगलबार महानगरका सडकमा जथाभावी छोडिएका ३७ वटा चौपायालाई नियन्त्रणमा लियो । पेप्सीकोलादेखि सोल्टीमोड र एयरपोर्टदेखि लाजिम्पाटसम्मको सडकखण्डमा भेटिएका चौपाया महानगरीय प्रहरीले नियन्त्रणमा लिएको थियो । सडकहरू अवरोधरहित, स्वच्छ, स्वस्थ, सुन्दर राख्ने महानगरपालिकाको नीति तथा कार्यक्रम अनुसार बाधक पक्षहरूलाई नियन्त्रणमा लिने गरेको छ । महानगरपालिकाको आदेशमा महानगरीय प्रहरीले स्थलगत रूपमा कारबाही गर्दै आएको छ । आयोजना, परियोजना, योजना, विभाग, व्यक्ति जोसुकै हुन सडक अवरुद्ध हुने गरी, सडकमा अवरोध आउने गतिविधि गर्नेलाई ठाउँका ठाउँ कारबाही गर्दै आएका हौं, गर्दै छौं र गर्नेछौं, प्रहरी नायब उपरीक्षक जोशीले भने । बर्सेनि यस्ता कार्यक्रम गरे पनि प्रभावकारी भने नभएको सर्वसाधारणको गुनासो छ । सडकका पेटीमा ढुंगा, माटो जता पनि थुपारेकै हुन्छ, अटीनअटी मान्छे, बस्तुभाउ उस्तै हुन्छन्, बल्खुका श्याम श्रेष्ठले भने । सडक पेटीहरूमा यात्रुहरूलाई हिँड्न अवरोध पुग्ने गरी पसल राख्न पाइँदैन । तर महानगर नजिकैको आरएनएसीअगाडि पसल राखिएका हुन्छन् । पेटीमा हिँड्ने मानिसहरूको घुइँचो छँदै छ, पसलहरूले गर्दा हिँड्दा ठेलमठेल हुने गर्छ । चौपाया जथाभावी छाडिँदा पैदलयात्रुलाई पेटीमा हिँड्न असहज हुन्छ । सडकमा सवारीसाधनहरूलाई आवतजावत गर्न कठिन हुन्छ । दुर्घटनाको जोखिम पनि उत्तिकै हुने गरेको छ । जथाभावी छोडिएका चौपायाले सडक र फुटपाथमा दुर्गन्ध र फोहोर फैलने गरेको छ । प्रहरीले नियन्त्रणका कदम पटकपटक चाले पनि दीर्घकालीन प्रभाव पाइएको छैन । जस्तो त्रिपुरेश्वरकै निर्माण सामग्री र फोहोरको सन्दर्भमा पनि नियन्त्रणमा लिइएकाहरू अनविज्ञ भएको बताएकै आधारमा छाडिए । कसले थुपार्यो भन्ने थप अनुसन्धानपट्टि प्रहरीले ध्यान दिएन । चौपायाहरू बेलाबेला नियन्त्रणमा लिएको भोलिपल्टै फेरि सडकमै भेटिन्छन् । कहाँबाट आउँछन्, कसले छोड्छन् भन्ने थप सोधीखोजी न त महानगरले गर्छ न त प्रहरीले नै । सडकपेटीका पसल र सामान जफत गरिन्छन्, भोलिपल्ट उस्तै हुन्छ । सर्वसाधारणमा चेतनाको कमी र अटेरीपनाले गर्दा सबैलाई चित्तबुझ्दो कार्यान्वयन गर्न नसकेको प्रहरी नायब उपरीक्षक जोशी बताउँछन् । कार्यान्वयन गर्ने निकायको काम आँखामा छारो हाल्ने सरह भएकाले दीर्घकालीन प्रभाव नदेखिएको सर्वसाधारण बताउँछन् ।"
लोपोन्मुख बन्दै खैंजडी भजन,"देवीचौर (ललितपुर) देवीचौरका ७६ वर्षीय कृष्णहरि तिमल्सिना पढ्नलेख्न जान्दैनन् । तैपनि उनलाई भागवत् कथा, कृष्ण चरित्र, रामायण र महाभारत कण्ठ छ । यसको कारण लोपोन्मुख बाजा खैंजडी लोक भजनभन्दा प्रायलाई पत्याउन गाह्रो पर्ला । वास्तविकता यही छ । भजनका गुरु तिमल्सिना भन्छन्, पढाइ जानेर मात्र खैंजडी गाउन जानिँदैन । सबै देवीदेवताका कथा गीतमार्फत प्रस्तुत गर्न अभ्यास गर्नुपर्छ । २०१८ देखि गाउँदागाउँदै सिकियो, उनले भने । गोदावरी नगरपालिका७ का उनी कुनै बेला समूह बनाएर खैंजडी प्रस्तुत गर्न काठमाडौं, भक्तपुर मात्र नभई काभ्रे, मकवानपुर, चितवनसम्म पुग्थे । धेरै सरकारी कार्यक्रममा पनि सहभागी भए । अहिले कहीं कतैबाट निम्तो छैन । गाउँमा पनि गाउन छाडे । बाजा बिस्तारै लोप हुँदै गएकोमा उनले चिन्ता व्यक्त गरे ।भन्छन्, ७ वर्षअघि पशुपति क्षेत्रमा खैंजडी प्रस्तुत गर्न जाँदा छुट्टै स्थान र सम्मान दिइन्थ्यो । अहिले त्यो पनि छैन । रातोमाटेका ६४ वर्षीय गुरुप्रसाद घिमिरे कृष्णहरिका साथी हुन् । उनले स्कुलमा पाइला टेकेका छैनन् । खैंजडीकै कारणले विष्णुका दशअवतारबारेमा जानकार छन् । ५ वर्ष देखि चाडपर्वमा भजन हुन छोड्यो, घिमिरेले भने, गाउँमा बाजा नहुँदा दियो निभे जस्तै भयो । उनले बाजामा अनौठो शक्ति हुने बताए । भजनकीर्तनले शरीरलाई आराम र जाँगर ल्याउँछ, उनले सम्झे, साथीभाई भेटघाट हुँदा छुट्टै रमाइलो हुन्थ्यो । लामीडाँडाका ५० वर्षीय अर्जुनप्रसाद घिमिरे भजन गाउन उनीहरूसँगै हिँड्ने गर्थे । ५८ वर्षीया सीता तिमल्सिना र ५५ वर्षीया हरिमाया घिमिरे भने भजनमा छत्र नृत्य प्रस्तुत गर्न सहभागी हुन्थे । गाउँमा भजन जान्ने बित्दै गए ।कोही बसाइँ सरे, सीता भन्छिन्, युवापुस्ताले चासो नदिँदा पनि लोप हुने अवस्थामा पुगेको छ । जिल्लाको दक्षिणी दुर्गम पहाडी भेग देवीचौरमा १० वर्षअघिसम्म प्रत्येक १५ दिनमा भजन हुन्थ्यो । अहिले शिवरात्रि, श्रीपञ्चमी, जनैपूर्णिमा जस्ता महान् चाडपर्वमा पनि हुन छोडेको स्थानीयवासी बताउँछन् । गाउँमा कहीँबाट भजन गाउन निमन्त्रणा आएमा हार्मोनियम, तबला र मुरली जोहो गर्न गाह्रो छ । गोदावरी नगरपालिका७ का वडाध्यक्ष गिरिप्रसाद तिमल्सिनाले भजनसँग सम्बन्धित व्यक्तिहरूले प्रस्तावना लिएर आएमा सहयोग गर्न तयार रहेको बताए । आगामी वर्षका लागि बजेट विनियोजन गर्न योजना तर्जुमा भइसकेको छ, उनले भने, तैपनि उनीहरू आएमा बजेटमा सूचीकरण गर्न प्रयास गर्नेछु । खैंजडी भजनमा प्रयोग हुने छालाको बाजा हो ।"
सेवा केन्द्र स्थापना,"ललितपुर (कास) राष्ट्रिय उपभोक्ता मञ्च महिला समिति ललितपुर शाखाद्वारा ज्येष्ठ नागरिक सेवा केन्द्र स्थापना गरेका छन् । बालकुमारीस्थित सरस्वती टोलमा स्थापित केन्द्रमा वृद्धवृद्धाहरूलाई दिवा सेवा दिने समितिले जनाएको छ । महिला समिति अध्यक्ष नीना श्रेष्ठले ५ वर्ष अगाडिको सपना बल्ल पूरा भएको बताइन् । महिला दिदीबहिनीहरूले एकदुई रुपैयाँ संकलन र सहयोगबाट स्थापना गरेका हौं, उनले भनिन्, ज्येष्ठ नागरिकलाई दिउँसो भजनकीर्तन, प्रवचन गरेर मनोरञ्जन गराउँछौं ।"
सञ्चार मन्त्रालय पुग्यो मस्यौदा,"काठमाडौं लिखित, अन्तर्वार्ता र प्रयोगात्मक परीक्षामा उत्तीर्णले मात्र पत्रकारको लाइसेन्स पाउने व्यवस्था प्रस्ताव गरिएको प्रेस काउन्सिल ऐन २०७५ को मस्यौदा सूचना तथा सञ्चार मन्त्रालयमा पुगेको छ । प्रेस काउन्सिल ऐन २०४८ लाई विस्थापित गर्ने ऐनको मस्यौदामा नेपाली र अंग्रेजी भाषामा परीक्षा लिइने उल्लेख छ । सरकारको हस्तक्षेपरहित समितिले वकिल तथा डाक्टरको झंै पत्रकारको पनि परीक्षा लिने र उत्तीर्ण भएको प्रमाणपत्र दिने व्यवस्था प्रस्ताव छ ।मन्त्रालयकी सूचना अधिकारी संगीता ओझाले केही दिनअघि मात्र ऐन मन्त्रालयमा आइपुगेको बताउँदै भनिन्, ऐनबारे कानुन शाखाले अध्ययन गरिरहेको छ । २०७२ फागुनमा काउन्सिलले सर्वोच्च अदालतका पूर्वरजिस्ट्रार रामकृष्ण तिमल्सेनाको संयोजकत्वमा पत्रकार आचारसंहिता योग्यता परीक्षण कार्यदल गठन गरेको थियो । कार्यदलले २०७३ साउनमा काउन्सिललाई प्रतिवेदन बुझाएको थियो । व्यावसायिक पत्रकारिताका लागि कुनै योग्यता नतोकिएकाले दिन प्रतिदिन सञ्चारमाध्यमको गुणस्तर खुस्किँदै गएकाले उक्त नियमको आवश्यकता रहेको निष्कर्ष कार्यदलको थियो । पत्रकारिता र मिडिया व्यवस्थित रूपमा आचारसंहिताअनुरूप चलून् भन्ने उद्देश्यले ऐनमा यस्तो व्यवस्था गरिएको जनाइएको छ ।मस्यौदामा कम्तीमा २० वर्ष निरन्तर पत्रकारितामा लागेका पत्रकारलाई वरिष्ठ पत्रकार मानिने उल्लेख छ । पुराना पत्रकारलाई अनुभवका आधारमा प्रमाणपत्र दिइनेछ भने नयाँलाई पत्रकार आचारसंहिताको तालिम तथा परीक्षा लिने व्यवस्था छ । नयाँ व्यवस्था लागू भए मान्यता प्राप्त शैक्षिक संस्थाबाट पत्रकारिता अध्ययन गरेका व्यक्तिले पत्रकारको लाइसेन्स पाउन काउन्सिल परीक्षा उत्तीर्ण गर्नुपर्ने हुन्छ । काउन्सिलका पूर्वअध्यक्ष बोर्णबहादुर कार्कीले पत्रकारिताका विषयमा ज्ञान नभईकन यस क्षेत्रमा छिर्ने र गलत सामग्री प्रकाशन प्रसारण गर्ने प्रवृत्ति बढेकाले यस किसिमको व्यवस्था आवश्यक रहेको बताए । गलत समाचारले समाज, राष्ट्रलाई नकारात्मक असर परिरहेको हुन्छ, कार्कीले भने, यस्ता घटना न्यूनीकरणका निम्ति यो व्यवस्था जरुरी छ । पत्रकारितासम्बन्धी सामान्य ज्ञान रहेनरहेको जाँच्न परीक्षा लिइनेछ र त्यसैका आधारमा प्रमाणपत्र दिइनेछ । पत्रकार महासंघले पनि पत्रकार वर्गीकरणको कदमलाई सकारात्मक रूपमा लिएको जनाएको छ । महासंघले छलफलका क्रममा काउन्सिलको संरचनामा फेरबदलदेखि पत्रपत्रिका वर्गीकरणमा पारदर्शिता, लोक कल्याणकारी विज्ञापनमा एकरूपताजस्ता सुझाव दिएको छ । महासंघका महासचिव रमेश विष्टले नयाँ ऐन समयसापेक्ष भएको टिप्पणी गरे । प्राय: अनलाइन मिडियाले आचारसंहिता उल्लंघन गरेका घटनामाझ आउन लागेको ऐनमा उनीहरूलाई पनि प्रकाशनप्रसारण मिडियाझैं अधिकार दिनु सकारात्मक रहेको उनको भनाइ छ । नयाँ ऐनमा अनलाइन मिडियालाई बढी जिम्मेवार बनाइएको छ । आचारसंहिता मिच्ने मिडियालाई कडा कारबाही गर्ने व्यवस्था छ, विष्टले भने ।लामो समयदेखि लागेका पत्रकारलाई बढी र नयाँ आएकालाई कम ज्ञान हुन्छ भन्ने तर्क गरी पत्रकारको वर्गीकरण गर्नु उचित नहुने भन्दै आलोचना गर्ने पनि छन् । यसले पत्रकारको मनोबल घटाउने र राष्ट्रलाई गरेको योगदानभन्दा पनि पत्रकारिता गरेको समयलाई महत्त्व दिने भएकाले सही नहुने आवाज पनि उठ्ने गरेको छ ।"
रंगाउने हो कि खाली भित्ता ?,"काठमाडौं तपाईंका घरका भित्ता या पर्खाल रित्तै छन् ? छन् भने तिनलाई कलात्मक बनाएर सजाउन सकिन्छ । त्यस्तो कलालाई म्युरल आर्ट भनिन्छ । अचेल सहरका निजी घर, रेस्टुरेन्ट, बिजनेस हाउसका भित्ता एवं पर्खाल विभिन्न म्युरल आर्ट गरेर मनमोहक बनाउने चलन बढ्दो छ ।कलाकार रूपकराज सुनुवार मंगलबार जाउलाखेलस्थित इन्डेक्स फर्निचरको भित्ता रंगाउँदै थिए । धेरै समयदेखि त्यो भित्ता रित्तै थियो । आउँदाजाँदा त्यही बाटो हिँड्ने रूपकलाई खाली ठाउँ देख्दा चित्तै बुझेन । उनले कम्पनीसँग सल्लाह गरे र आफ्नै डिजाइनमा वाल पेन्टिङ थाले । उनीसँग दुई साथी पनि यो कलाकर्ममा जुटेका छन् । रूपकसँग ४ वर्षदेखि निरन्तर कलाको अनभुव छ । भित्ता सजाउनु खुला ग्यालरी बनाउनुजस्तै लाग्छ उनलाई । रूपकले भित्तामा रङ मात्र पोतेका छैनन्, हरियो रङको आकृति र स्माइल अक्षर पनि लेखेका छन् । हरियो रङले ऊर्जाशील भाव प्रतिविम्बित गर्छ । रूपक ऊर्जा र मुस्कानलाई आधुनिक समयले भुल्दै गएको बताउँछन् । यसैलाई सम्झाउन पनि म्युरल आर्टमा स्माइल विथ ग्रिन भाव समेटेको उनले सुनाए । म्युरल र ग्राफिटी दुवै स्ट्रिट आर्टअन्तर्गत पर्छन् । ग्राफिटीमा अक्षर लेखन बढी हुन्छ । जुन स्प्रेका माध्यमबाट गरिन्छ । म्युरलमा रङ र आकृति हुने रूपकले सुनाए । उनका अनुसार म्युरल आर्ट खुला क्यानभास हो । यहाँ भन्न खोजिएका कुरा थुप्रै दर्शकले सजिलै हेर्न र महसुस गर्न सक्छन् । त्यो पनि नि:शुल्क, उनी भन्छन्, यसलाई खुला कला प्रदर्शनीभन्दा फरक नपर्ला । हालै महाराजगन्जस्थित कान्ति बाल अस्पताल पुग्नेले केही फरक दृश्य देख्न पाउँछन् । बिरामी कुर्न बस्ने भवनको भित्ता अचेल रंगीन बनेको छ । सिद्धार्थ आर्ट फाउन्डेसनको प्रोजेक्टअन्तर्गत रहेर कलाकारले अस्पतालका भित्तामा म्युरल आर्ट कोरका हुन् । भित्तामा बनेका जनावरका आकृति देखेर बालबालिका रमाइलो मान्छन् र कतिले त केको चित्र होला भन्दै ठम्याउन खोज्छन्, प्रोग्राम कोडिनेटर सृष्टि शाक्यले भनिन्, ओपन स्पेस आर्टको फाइदा यही नै हो ।किरण महर्जनले ७ वर्षदेखि म्युरल आर्ट गर्दै आएका छन् । कान्ति बाल अस्पतालको भित्ता रंगाउने काममा उनी पनि सहभागी छन् । सुरुमा ग्यालरीमा आफ्ना चित्र प्रदर्शन गर्न मुस्किल परेका दिन सम्झन्छन् उनी । मनभरिका सिर्जना कहाँ पोख्ने ? ग्यालरीलाई पैसा तिर्न गाह्रो र चित्र बिकाउन अझै मुस्किल । यी सबै झन्झटबाट मुक्त हुन उनले स्ट्रिट आर्ट रोजेको बताए । काठमाडौंदेखि पोखरा, वीरगन्ज, धरानमा उनले भित्ता रंग्याए । भारत, कम्बोडिया, डेनमार्कलगायत देशमा म्युरल आर्ट गर्न पुगेको अनुभव पनि उनीसँग छ । म्युरल आर्ट गरी आम्दानी पनि हुन थालेको छ, उनले भने । मिथिला आर्ट कलाकार अजित साह भित्तामा बनाइने चित्र प्राचीन मिथिला सभ्यतासँग जोडिएको बताउँछन् । आधुनिक समयले क्यानभासको चलनचल्ती ल्याए पनि चित्रकलाको मुख्य थलो भनेकै भित्ता हो । उनले आफूले त्यही भित्तामा मिथिला चित्र बनाउँदै गरेका आमाहरूबाट कला सिकेको बताए । जनकपुरका अजितले भित्तेचित्रको मौलिक कला जीवन्त राख्न आवश्यक ठाने । त्यसैले उनले जनकपुर गएर केही बैंक र रेस्टुरेन्टमा मिथिला चित्रकला पोतेका छन् । मिथिला कला र संस्कृति हराउँदै छ, उनले भने, यी मूल्य र मान्यता जीवित राख्न म्युरल आर्ट गरेको हुँ । चित्र बनाउँदा अजितले त्यहींका महिला कलाकारको सीप र क्षमता झल्काउने प्रयास गरेका छन् । सत्या मिडिया आर्ट कलेक्टिभ नामक युवाको जमात विगत ७ वर्षदेखि म्युरल आर्ट र ग्राफिटीमा सक्रिय छ । १ वर्षअघि कलर काठमाडौं थिममा उनीहरूले काठमाडौंका खाली भित्तामा कलाकृति बनाएका थिए । ७५ जिल्लाका संस्कृति झल्कने आकृतिहरू यहाँ पोतिएको थियो । त्यो कामपछि जनमानसमा म्युरल आर्टको महत्त्व र आकर्षण बढ्न थालेको सत्याका रविक उपाध्यायले सुनाए । त्यो देखेर थुप्रैले चासो दिँदै सोध्न आउनुहुन्छ, उनी भन्छन्, अचेल एनजीओ र आईएनजीओका जनचेतना जगाउने खालका आकृति बनाउन अर्डर आउन थालेको छ ।"
विदेशी लगानीमा सन्देह,"रकम भित्र्याउनुपूर्व रकमको वैधता परीक्षण गर्ने निकाय राष्ट्र बैंकले विगतमा बृहत् अध्ययन गर्ने र त्यसलाई निरुत्साहित गर्न संस्थागत तथा कानुनी आधार तयार गरेको देखिँदैन । अब भने यसबारे अध्ययन गरी सत्यतथ्य बाहिर ल्याउने र यस्तो प्रवृत्ति निरुत्साहित गर्ने व्यवस्था गर्नुपर्छ । १० वर्षे सशस्त्र द्वन्द र शान्ति प्रक्रियाको संक्रमणकालमा राजनीतिक तथा प्रशासनिक वृत्तलाई प्रभावमा पारेर केहीले शुद्धीकरणका लागि लगानी भित्र्याएको आशंका हुँदै आएको छ । सरकारले भित्रिसकेको लगानीमाथि छानबिन नगर्ने र शंकास्पद लगानी अझै आइरहन दिने हो भने राष्ट्रियअन्तर्राष्ट्रियस्तरमा बहुआयामिक असर नेपालले भोग्नुपर्ने हुन सक्छ । सम्पत्ति शुद्धीकरणसम्बन्धी हेर्ने अन्तर्राष्ट्रिय निकाय फाइनान्सियल एक्सन टास्क फोर्स (एफएटीएफ) ले नेपाललाई कालोसूचीमा राख्ने जोखिम छ । कालोसूचीमा परे नेपाली बैंकहरूले खोलेको प्रतीतपत्र धेरै अन्तर्राष्ट्रिय बैंकहरूमार्फत कारोबार गर्न सकिँदैन । जसको सिधा असर वैदेशिक व्यापारमा पर्न जान्छ । अर्कोतर्फ विदेशी दातृ निकायले सहायता रोक्न सक्छन् ।नेपालले सम्पत्ति शुद्धीकरण निवारणमा हालसम्म गरेका कानुनी तथा संरचनागत व्यवस्था एफएटीएफको कालोसूचीबाट बच्नका लागि मात्रै भएको देखिन्छ । सम्पत्ति शुद्धीकरण निवारणसँग सम्बन्धी कानुनै नबनाएको, संरचना खडा नगरेको भेटिएर नेपाललाई कालोसूचीमा राख्ने अवस्था आएपछि जोगिन २०६४ सालमा सम्पत्ति शुद्धीकरण निवारण ऐन बनाउनुका साथै सम्पत्ति शुद्धीकरण अनुसन्धान विभाग स्थापना गरियो । एफएटीएफले सन् २०२०२१ मा नेपालका लागि सम्पत्ति शुद्धीकरण निवारणसम्बन्धी पारस्परिक मूल्यांकन गर्न लागेको छ । उसले विदेशी लगानी भित्र्याउने निकायहरूसहितका दर्जन सरकारी कार्यालयमा नियमकानुन तथा संरचनात्मक व्यवस्था गरे नगरेको विषयमा अनुगमन गर्नेछ । त्यसका लागि विदेशी लगानीको स्वीकृति दिने निकाय, सेयर बजार, घरजग्गा, सहकारी, बैंक तथा वित्तीय संस्थाको कानुनी तथा संरचनात्मक व्यवस्थाबारे अनुगमन हुन सक्छ । त्यसबाट जोगिनसमेत विदेशी लगानीमा देखिएको विकृत रूपमा निगरानी, नियन्त्रण तथा अनुसन्धानको खाँचो छ ।नेपालमा विदेशी लागनी भित्र्याउनु हुँदैन भन्ने हैन । हाम्रो जस्तो अल्पविकसित मुलुकको समृद्धिका लागि विदेशी लगानी अपरिहार्य हो । तर त्यस्तो लगानी सम्पत्त शुद्धीकरण गर्नका लागि हो, होइन निगरानी गर्नुपर्छ । शंकास्पद धनका कारोबारीहरूले राजनीतिक तथा प्रशासनिक वृत्तलाई प्रभावमा पारेर वास्तविक र अनुसाशित विदेशी लगानी भित्रनबाट रोक्ने अवस्था भने अन्त्य गर्नुपर्छ । वित्तीय प्रणालीमा नकारात्मक असर पुर्याउने र विश्व समुदायमा नकारात्मक सूचीमा पर्ने जोखिम रहेकाले पनि विदेशी लगानी स्वीकृतिमै सजगता अपनाउनुपर्छ र सन्देहपूर्ण लगानीमाथि छानबिन गर्नुपर्छ ।"
चीन भ्रमणमा प्रधानमन्त्रीको प्राथमिकता,"जनजिब्रोमा रहेको नेपाली उखान खोलो तर्यो, लौरो बिस्र्यो सामान्यतया नेपालमा राजकाजका सन्दर्भमा सधैं प्रासंगिक रहिआएको छ । प्रधानमन्त्री केपी शर्मा ओलीको असार ५ देखि हुने ६ दिने चीन भ्रमणका सम्बन्धमा सार्वजनिक टीकाटिप्पणी एवम् बहस व्यापक रूपमा हुन सकेको देखिँदैन । यस सम्बन्धमा नेपाल सरकार तथा चिनियाँ विदेश मन्त्रालयका प्रवक्ताबाट सार्वजनिक टिप्पणी गरिएका छन् । तर ती टिप्पणी कुन रूपमा २०७२ चैतमा चीन सरकारसँग भएका सन्धि तथा सम्झौता र विशेष गरी त्यसको करिब २ महिनापछि हस्ताक्षर भएको बेल्ट एन्ड रोड इनिसिएटिभ (बीआरआई) सम्बन्धी समझदारी पत्रसँग सम्बन्धित छ, प्रस्ट हुन सकेको छैन । सार्वजनिक जानकारीमा आएअनुसार प्रधानमन्त्रीको भ्रमणमा करिब एक दर्जन नयाँ सहमति र सम्झौता हुँदै छन् । यसमा रसुवागढीकेरुङ र तातोपानीखासा नाकामा पुल निर्माण, नेपालको उत्पादन क्षमता अभिवृद्धि सम्बन्धमा नयाँ विषयहरूमा सहकार्य, ऊर्जा सहायता तथा सीमापार प्रसारण लाइन निर्माण, कृषिमा सरकारी तथा निजी एवम् सार्वजनिक साझेदारितासम्बन्धी कार्यक्रम र सातै प्रदेशमा विपद् व्यवस्थापन तथा उद्धार केन्द्र निर्माणसम्बन्धी समझदारीपत्रमा नेपाल सरकार तथा चिनियाँ पक्षबीच हस्ताक्षर हुँदै छन् । यसैगरी नेपालभित्र खाद्यान्न ढुवानीका निम्ति भोटका सीमावर्ती राजमार्ग उपयोग गर्न ८ वटा सीमा नाकाले पहुँच पाउने व्यवस्था हुने कुरा आएको छ । करिब १ हजार मेगावाट क्षमताको मनाङमस्र्याङदी क्यास्केट जलविद्युत् आयोजनामा चीनको निजी क्षेत्रले लगानी गर्ने विषय पनि छलफलमा छ । भ्रमणका क्रममा समुद्री बन्दरगाह र सुक्खा बन्दरगाह प्रयोगका विषयमा पनि छलफल हुने भनिएको छ । अप्टिकल फाइबर उपयोग गर्ने र अन्य राष्ट्रिय हित एवम् स्वार्थको परियोजनामा पारस्परिक सहयोगबारे पनि सम्झौता गरिनेछन् । यी एक दर्जनभन्दा बढी सहमति र सम्झौता सँगसँगै चीनले अहिलेसम्म घोषणा नगरेको सहयोग पनि गर्ने अपेक्षा छ । यी सबै महत्त्वपूर्ण समझदारी तथा सम्झौता हुन् । नेपाललाई यिनले अवश्य नै लाभ पुर्याउनेछन् । तर यहाँ प्रश्न उठाउन खोजिएको विषय भने २०७२ चैतमा नेपाल सरकारले बेइजिङ पुर्याएको केही महत्त्वपूर्ण विषय हुन्, जसमा विषयान्तर हुने सम्भावना देखिँदै छ । ती विषयको महत्त्व दीर्घकालीन हुन् र तिनलाई ओझेलमा पारी भएका स्रोत र साधनको अन्य प्रयोग नेपालका लागि कति उचित हो ? बुझ्नुपर्ने हुन्छ । प्रधानमन्त्रीको २०७२ चैतको भ्रमण मूलत: भारत परिवेष्टित मुलुकको यथास्थितिमा परिवर्तन ल्याउने उद्देश्यबाट भएको थियो । तत्कालीन नाकाबन्दीबाट उजागर भएको जनबलको रापमा प्रधानमन्त्रीले चीनसँग पारवहनको वैकल्पिक बाटोको दाबी गर्नुभयो र त्यो प्राप्त गर्नुभयो । यसै सन्दर्भमा केरुङकाठमाडौंलुम्बिनी रेलको कुरा भएको हो । मुलुकमा वैकल्पिक इन्धन आपूर्तिको निरन्तरताको सुनिश्चितताका लागि चीनसँग पाइपलाइनको व्यवस्था गर्ने विषय पनि त्यसैबेला उठेको हो । यसै सन्दर्भमा नै १,२०० मेगावाटको बुढीगण्डकी जलविद्युत् परियोजना चिनियाँ कम्पनी गेजुआ वाटर एन्ड पावर (ग्रुप) कम्पनी लिमिटेडलाई दिने निर्णय भएको हो । यसैको निरन्तरतामा उक्त कम्पनी र नेपाल सरकारबीच २०७४ वैशाख २१ मा समझदारीपत्रमा हस्ताक्षर भइसकेपछि यसबारे विवाद पनि भएका हुन् । यसलाई बहुउद्देश्यीय बनाउनुपर्ने माग पनि भएको हो । ती विवादलाई समाधान गर्नुको साटो समझदारीपत्र नै एकतर्फी रूपमा खारेज गरिएको थियो । यही बुढी गण्डकीको ताउमा सार्वजनिक यातायातको विद्युतीकरण गर्ने प्रस्ताव अध्ययन गरी नीतिहरू छनोट गरिएका थिए । चीनको वातावरण कोषबाट यसमा लगानी गर्नेसम्मका कुरा भएकै हुन् । यी एजेन्डाको वर्तमान स्थिति के हो ? के अहिले हामी खोलो तर्यो, लौरो बिस्र्यो को अवस्थामा त पुगेका होइनौं ? यो आमनेपालीको सरोकार हो । जहाँसम्म अहिले सार्वजनिक भएका सूचना छन्, त्यसबाट के देखिन्छ भने यातायात तथा पारवहन, पेट्रोलियम आपूर्ति वा बुढीगण्डकी कुनै स्पष्ट एजेन्डामा छैन । कुराकानी होला । तर ती कुराकानी निर्णयमुखी हुनेछैनन् । विशेषगरी चीन स्वयंले भोटको सिगात्सेदेखि केरुङसम्म सन् २०२० भित्र बनाइसक्ने भनिएको रेलखण्ड अहिलेसम्म सुरु गरिएको छैन । उपरोक्त कुनै पनि विषयमा वित्त व्यवस्थापन कुन रूपमा गर्ने आम नेपालीको लगानी नेपाल सरकार र चिनियाँ कम्पनीबीचको लगानीको बाँडफाँट कसरी हुन्छ, त्यसको चर्चापरिचर्चा भएको छैन । केरुङकाठमाडांै रेलमार्गको कुरा उपरोक्त सिगात्सेकेरुङ खण्ड नबनी कसरी सम्भव होला ? यसबारे नेपाल सरकार आफैं स्पष्ट हुनुपर्ने हो । रेल सञ्जाल र पाइपलाइनबाट आपूर्ति गरिने ऊर्जाका विषयमा प्रधानमन्त्रीले स्पष्ट उपलब्धि हासिल गर्न सक्नुभएन भने यसको अर्थ के लाग्छ भने नेपालको हितमा निर्णय गर्न एउटा शक्तिशाली प्रधानमन्त्री भएर मात्र पुग्दैन रहेछ । चीन र नेपाल दुवैको साझा हितमा भएका विषय किन अगाडि बढ्दैनन् ? त्यो प्रश्नले चित्तबुझ्दो जवाफको अपेक्षा गर्छ । यथास्थिति नै सबैभन्दा कम जोखिमपूर्ण देखिने बानी परेको छ कतिपय नेपालीलाई । यसमा मलजल गर्न निरन्तर लागिरहेका विदेशीहरू पनि छन् । यसैको फेरोमा कतिपयको भनाइ छ उपरोक्त तीनवटै परियोजना धेरै खर्चिला छन् । नेपाल साहुहरूको पासोमा कसिन सक्छ । मुट्ठीमा भएको विकास खर्च ब्याज तिर्दै सकिनेछ । नेपालले धान्न सक्दैन । नेपालीहरू चिनियाँहरूको बँधुवा बन्न पुग्नेछन् । चनाखो भएर यी पक्षलाई हेर्न नसकिने होइन । तर कुण्ठामा आधारित भएर अर्थशास्त्रलाई हेर्नु हुँदैन । अर्थशास्त्र सम्भावनाहरूको खेल हो । यी तीनवटै परियोजनाले नेपालको उत्पादकत्व एवं निस्सास्सिएर प्वाल खोज्दै पर्खिबसेको अर्थतन्त्रलाई वैकल्पिक बाटाहरू खोलिदिनेछन् । यसबाट मुलुकमा आउने उद्यमिता (अन्टरप्रनर्सिप) को प्रतिफल अर्कै स्तरको हुनेछ । प्रधानमन्त्री आफ्नो पुरानो राजनीतिक निर्णयमा अडिग बन्न सक्नुहुन्छ । यसबाट धोखा हुने कमै सम्भावना छ । ऋणको पासो (डेब्ट ट्रयाप) को कुरा जतिसुकै गरे पनि कुनै पनि देश लिलामीमा गएको छैन र ऋणको उत्पादनशीलताको प्रयोग गरेर कतिपय मुलुक आफ्नो गोडामा उभिन पुगेका हुन् । स्पष्ट छ प्रधानमन्त्रीलाई खाता खोल्न नदिनेहरू प्रभावशाली हुँदै छन् । यहाँ जोड दिन खोजिएको विषय राष्ट्रिय सुरक्षाको विषय हो । यो विषय केवल अर्थशास्त्रको जोडघटाउ हुन सक्दैन । नेपाल अझ पनि असुरक्षित छ । यसको चौतर्फी सुरक्षाका लागि गर्नुपर्ने काम धेरै छन् । सकेसम्म विवेकसम्मत निर्णय गर्ने हो । आर्थिक रूपमा मुनाफामुखी वा धान्न सजिलो बनाउने हो । तर नाफा र घाटाको कुरा गरेर राष्ट्रिय सुरक्षाको विषयबारे काइते तर्क गर्नु हुन्न । उत्तरतर्फको पारवहन सुविधा, सहज ग्यास वा पेट्रोलियम आपूर्ति तथा अहिलेको विकासको गतिलाई थाम्न सक्ने आन्तरिक इन्धन व्यवस्था बेलैमा गर्न नसकेकाले भारतको हातबाट नेपाल र नेपालीले पटकपटक बेइज्जती खप्नुपरेको छ । नेपालको अर्थतन्त्रको संवेदनशीलता यही कारणले पटकपटक सार्वजनिक भएको छ । यही कारणले नेपालमा निरन्तर वैदेशिक लगानीको वातावरण कायम हुन सकेको छैन । मानचित्रले नेपाललाई दिएका अवसरका तुलनात्मक लाभ किन नलिने ? यो स्थितिबाट सार्वभौम सत्तालाई खुम्च्याएर निकास खोज्ने होइन । त्यस्तो काम त अपराधीले गर्छन् । मान्छेले दोभान पुर्याउने उमेरका बिरामी वृद्धवृद्धालाई उपचार गरेर किन घर फर्काउँछन् ? किन मन्दिर, गुम्बा वा धर्मशाला र पाटी बनाउँछन् ? किन लाखौंलाख डोनेसन दिन्छन् ? परिवारको उत्पादकत्व बढ्छ भनेर हो त ? देशको स्वतन्त्रतालाई हेर्ने दृष्टिकोण नि:सन्देह नाफाको अर्थशास्त्रबाट मात्र स्थापित हुन सक्दैन ।नेपाल र चीनबीच सम्झौता वा सहमति भई बढेका कतिपय परियोजना अलमलमा परेका छन् । तिनलाई गन्तव्यमा नपुर्याउँदासम्म अहिलेका प्रतिबद्धताको भविष्यबारे प्रश्न उठिरहने छ । मूलत: पश्चिम सेती जलविद्युत् योजना, कुलेखानी ३ जलविद्युत् आयोजना, पोखरा अन्तर्राष्ट्रिय विमानस्थल, गौतम बुद्ध विमानस्थलको स्तरोन्नतिजस्ता परियोजना कारण जे भए पनि अलमलमै परेका छन् । काम सम्पन्न गर्ने चिनियाँ क्षमता नेपालले ती परियोजनामा हेर्न चाहन्छ । यसलाई जति चाँडो गरिन्छ, भविष्यतर्फका कामकारबाहीमा दृढता स्थापित हुँदै जान्छ । नेपाल र चीन सम्बन्धको कुरा गर्दा भारतसँग सम्बन्धित विषयहरू पनि छन् । विशेषगरी नेपाललाई पक्ष नबनाई भारतले आफ्नो आधिपत्यमा राखेको नेपालको ऐतिहासिक भूभाग लिपुलेकमा भारत र चीनले वैकल्पिक कार्यक्रमहरू अघि ल्याएका छन् । यसबारे नेपाल सरकारले स्पष्ट धारणा राख्नुपर्छ । पहिलो कुरा, जुन नेपालको हो, त्यो नेपालको हो । तर यस क्षेत्रको यदि कुनै पनि त्रिपक्षीय प्रयोग सम्भव छ भने नेपालको स्पष्ट नेतृत्व वा सहमतिका आधारमा आपसी हित तय गरी त्यसमा बढ्ने हो । धाक र धम्कीका आधारमा कुनै पनि सन्धि सम्झौतालाई स्वीकार गर्नुपर्ने अवस्थाको प्रधानमन्त्रीले विरोध गर्नुपर्छ । विरोध नगर्नुको अर्थ आफ्नो दाबी कमजोर हुँदै जाने हो । चीन सरकार आफ्नो एउटा छिमेकी मुलुकको भूभागको अर्को छिमेकीले गरिरहेको आधिपत्यलाई केवल अवसरका आधारमा हेर्छ भन्ने मान्यताका आधारमा कसरी दीर्घकालीन रूपमा बीआरआई जस्तो ठूलो परियोजनामा संसारलाई संलग्न गराउन सक्ला ? यो विषय यसपाली उठ्नैपर्ने विषय हो ।राष्ट्रिय सुरक्षाका विषयहरू छेपाराको कथा को सन्दर्भमा मात्र हेरिनु हुँदैन । जसरी बेलुका हुँदैजाँदा जाडाले विक्षिप्त छेपारोले प्रत्येक दिन भोलिचाहिँ दाउराको बन्दोबस्त गरिछाड्छु भन्छ र बिहान भएपछि घामको न्यानो बढ्दै जाँदा भुल्दै जान्छ, यदि त्यही रूपमा राष्ट्रिय सुरक्षाका विषयहरूलाई हेर्ने हो भने नेपालीले नेपालको आवश्यकताको रोहमा राजनीतिलाई हेर्न सक्नेछैनन् र हरेक राम्रा कुरा बाहिरियाको परिबन्दले विषयान्तर हुँदै जानेछ ।"
चीनबाट सिक्ने कुरा,"प्रधानमन्त्रीको विशाल, शक्तिशाली, उद्यमशील एवम् वेगवान् प्रगतिशील छिमेकी मुलुक चीनको भ्रमणबाट आर्थिक या भौतिक सहयोगको याचना मात्रै गर्नभन्दा स्थायित्वको जगमा कसरी तीव्र प्रगति हासिल हुन सक्छ भन्नेतर्फ सिकाइ हासिल गर्न आवश्यक छ । आफ्नै खुट्टामा उभिएर, वैदेशिक सहायता या लगानीलाई पनि राष्ट्रिय हितमा परिचालन गर्दै, मुलुकका निम्ति अब माछा माग्नेभन्दा पनि माछा मार्ने सिकाइ या माध्यम हासिल गर्नु दीर्घकालीन हितमा हुन्छ भन्ने उखानको चरितार्थ गर्न जरुरी छ । चीनको सहयोगमा निर्माण भएका कागज कारखानालगायत सार्वजनिक उद्योग तथा संस्था किन धराशायी बन्न पुगे ? चीनले निर्माण गरिदिएका क्यान्सरलगायत अस्पताल हुन् या अन्तर्राष्ट्रिय सम्मेलन केन्द्रजस्ता विशाल सार्वजनिक भवनको के समुचित सदुपयोग भएको छ ? नेपालले आत्मसमीक्षा गर्नुपर्ने भएको छ ।माओको नेतृत्वमा कम्युनिस्ट सत्ता स्थापित हुनुअघि नै नेपोलियन बोनापार्टले भनेका थिए चीन निदाएको सिंह हो, ऊ जाग्यो भने संसार ध्वस्त पार्न सक्छ । माओको नेतृत्वमा सपन्न क्रान्ति चीनका लागि निकै महँगो परेको कुरा माओ स्वयंले स्वीकार गरेका हुन् । मूलत: किसान र मजदुरको सहभागितामा कम्युनिस्ट क्रान्ति सम्पन्न भए पनि सत्तरीको दशकमा माओकै पालामा तत्कालीन विदेशमन्त्री किसिंजरको सक्रियतामा तत्कालीन कम्युनिस्ट मुलुक सोभियत संघसँगको सम्बन्धबाट मोडिएर चीनले अमेरिकासँग कूटनीतिक एवम्आर्थिक सम्बन्ध गाँसेको हो । आज १९८९ को तियनमान स्क्वायरको घटनाबाहेक अथवा औपचारिक रूपमा पश्चिमा मुलुकहरूबाट राजनीतिक स्वतन्त्रताको सवालमा आलोचित हुनुबाहेक चीनलाई एक समृद्धशाली मुलुकको नाताले अमेरिकासहित विश्वका सबैजसो मुलुकले सम्मान गर्छन् । यो सबै हुनुमा राजनीतिक स्थिरता, दूरदर्शी, योग्य, देशभक्त, इमानदार, मेहनती, नेता एवम् जनता र सुशासन नै हो । उच्चस्तरका नेताहरूसमेत भ्रष्टाचार आरोपमा मृत्युदण्डको सिकार हुने गर्दा पनि चीन भ्रष्टाचारमुक्त छैन भने संस्कृति, संस्कार एवम् संस्थागत रूपमा मौलाएको भ्रष्टाचारलाई प्रधानमन्त्रीलगायत अन्य जिम्मेवारको अभिव्यक्तिले मात्रै अन्त्य गर्ला भन्ने आस गर्नु व्यर्थ छ । नेपालमा सम्बन्धितहरूलाई भ्रष्टाचार र तस्करी गरेको रकमलाई राम्रोसँग व्यवस्था गरेपछि अनि अदालतमा मुद्दा परे पनि जित्ने व्यवस्था मिलाएर मात्रै छानबिन कमिटीमा प्रस्तुत हुने मौका मिल्ने गरेको छ । कम्युनिस्ट मुलुक चीनले अहिले माओका लालपुस्तक होइन, उपभोग्य सामान निर्यात गर्छ । अतुलनीय भौगोलिक विविधता एवम् सस्तोमा उपलब्ध हुने मेहनती एवम् बेरोजगार जनशक्तिको उपयोगबाट नेपालले उत्पादनमा वृद्धि गरी अर्बाैंको निकाशा गर्न सक्छ । वैदेशिक लगानी या उदारीकरणका नाममा सीमित नेता र कर्मचारीलाई पोसेर स्वदेशीहरूलाई रोजगारी र आर्थिक लाभ अनि मुलुकलाई लाभांशबाट वञ्चित गरी सीमित विदेशी या निजहरूका नाममा राजस्व र जनतालाई ठगेर कमाएको पैसा सीमित व्यक्तिको स्वार्थका लागि विदेशतिरै पलायन गराउने नीति चीनमा छैन । चीनबाट सिक्ने कुरा यही हो । डा ढुण्डिराज पौडेल काठमाडौंयही असार ५ देखि १० गतेसम्म हुन लागेको प्रधानमन्त्री केपी शर्मा ओलीको चीन भ्रमणले दुई देशको सम्बन्धमा नौलो आयाम थपिने आशा राखिएको छ । यसलाई परराष्ट्रमन्त्रीले सद्भावना भ्रमण भने पनि शुक्रबार दर्जन सहमति र सम्झौता हुने शीर्षकको खबरले चीनसँगको आपसी सद्भाव अभिवृद्धि हुनुका साथै ठूलो सहायता प्राप्त हुने सम्भावना देखिन्छ । रसुवागढीकेरुङ र तातोपानी नाकामा पुल निर्माण, नेपालको उत्पादनमा क्षमता अभिवृद्धि, सातै प्रदेशमा विपद व्यवस्थापन तथा उद्धार केन्द्र निर्माण, विद्युत् उत्पादनलगायत क्षेत्रमा हस्ताक्षरको तयारी भएको सन्दर्भलाई सराहनीय कदम नभनिरहन सकिँदैन ।भ्रमणमा प्रधानमन्त्रीबाहेक ४ मन्त्री, उच्चपदस्थ अधिकारीसहित ५४ सदस्यीय सरकारी टोली, आआफ्नै खर्चमा जान लागेका ३५ व्यापारी र १० सञ्चारकर्मीसमेत गरी ९९ जनाको जम्बो टोलीबाट थप धेरै कुराको आशा राख्न सकिन्छ । यतातिर हाम्रो लामो अनुभव भइसक्यो अरू मुलुकका भरमा मात्र विकास गर्न खोज्ने आसे प्रवृत्तिले देश कहिल्यै उँभो लाग्ने रहेनछ । अहिले टोलीमा विभिन्न क्षेत्रबाट खारिएका प्रबुद्ध व्यक्तिसमेतको सहभागिताले यो महत्त्वपूर्ण भ्रमणलाई घुमफिरमा मात्र सीमित राखिनु हँुदैन । चीनको विकास मोडेल हेर्ने सुवर्ण अवसर पनि हो यो । मौकाको फाइदा उठाएर हरेक क्षेत्रमा चीन कसरी समानुपातिक ढंगबाट विकास गर्न सफल भयो, त्यसको गहन अध्ययन गर्न जरुरी देखिन्छ । त्यसका लागि कृषि, उद्योग, पर्यटन, वातावरण, शिक्षा, स्वास्थ्य, ग्रमीण विकास आदि क्षेत्रमा विशेष रिपोर्ट तयार गर्न टोलीका सदस्यलाई समूहमा विभाजन गरेर जिम्मा दिइनुपर्छ । नत्र सहायता बटुल्नकै लागि यत्रो टोली पठाउने संस्कारको निरन्तरताले आया राम गया राम को शैली हावी भई मुलुकबाट गरिबीको टीका कहिल्यै हट्ने देखिँदैन । डाभुवनेश्वर शर्माचन्द्रागिरि२, काठमाडौं"
ठूला सवारीको मनोमानी,"मैले कसैको चित्त दु:खाएको छैन भनेर पछाडिपट्टि लेखिएको ना४ख ३५५८ नम्बरको टिपरले बुधबार जडीबुटी, कोटेश्वरकाठमाडौंमा बा७०प ९३९९ नम्बरको स्कुटरलाई ठक्कर दिँदा स्कुटर चालकको मृत्यु भयो । राजधानी तथा आसपास लामो समयदेखि खासगरी निर्माण सामग्री बोक्ने अर्थात बालुवा, गिट्टी तथा ढुंगा आदि बोक्ने टिपर चालकको लापरबाहीपूर्ण सवारी चालनका कारण धेरैजसो साना साधन तथा विशेष गरी स्कुटर तथा मोटरसाइकल चालक र त्यसमा सवार यात्रुले ज्यान गुमाउनुपरेको छ । धेरैजसो दुर्घटना अरनिको राजमार्गमा भएको देखिन्छ । तिनका दादागिरी हँकाइ हेर्न धुलिखेल, भकुन्डेबेंसी वा पाँचखालसम्म पुग्नु पर्दैन, कोटेश्वरदेखि जगातीसम्म कसरी हुइँक्याउँछन् भनेर हेर्न सकिन्छ । लाग्छ, कुनै भीभीआइपीको कारगेट सवारी झैं जता खाली छ उतै दाँया र बाँया भएर मालबाहक टिपरट्रक, पिकअप र सामान बोक्ने साधन बेपरवाह दौडेका हुन्छन् । त्यसमाथि सडक मेरै हो, मैले जसरी चलाए पनि हुन्छ भन्ने युवा पुस्ताका मोटरसाइकल चालक र स्कुटरको गति कतिमा, कसरी नियन्त्रण गर्न सकिन्छ, सकिँदैन भन्ने हेक्का या अनुभूति नगरी गति मात्र बढाएर दौडाउनेहरू अर्का दोषी हुन् । गम्भीर खालका दुर्घटना गराउनेलाई ज्यान मुद्दा सरह कठोर सजायको व्यवस्था हुनुपर्छ । सरकारले कुनै पनि सडकको बाँया लेनमा मात्र सीमित गतिमा चलाउन पाउने बाध्यकारी नियम बनाउन आवश्यक छ । अझ सकिन्छ भने यस्ता सवारीलाई रातको ९ देखि विहान ५ बजेसम्म मात्र राजधानीमा चलाउन दिनुपर्छ । सरकराले यातायातका कर्मचारी, हतियारधारी प्रहरी वा सशस्त्र र ट्राफिक प्रहरीसहित गस्ती गराएर मनपरी गर्ने वा कानुन उल्लंघन गर्ने कुनै पनि सवारीलाई कुनै पनि स्थानमा रोकेर, पछ्याएर वा कसैले दिएका सबुत प्रमाणका आधारमा समातेर कारबाही गरोस् त कसरी मनपरी बढ्छ ? भागेकालाई सवारी नम्बरका आधारमा यातायातमा दर्ता भएको सवारीधनीको मोबाइलमा घन्टी बजाएर वा मेसेज पठाएर कुनै पनि प्रहरी इकाइ वा ट्राफिक प्रहरीमा उपस्थित गराउन सकिन्छ । त्यसका लागि अहिले हातहातमा तस्बिर खिच्न मिल्ने क्यामराजडित मोबाइल हुन्छ, सीसीक्यामरा चोकचोक तथा हरेक सयदुई समय मिटरको फरकमा राख्ने र त्यसैमा हेरेर वाकिटकी वा मोबाइलमा समन्वय गरी कारबाही गरे यस्ता मनपरी आधा होइन, नाम मात्रको हुन्छ । सरकारले राजधानी उपत्यकामा हर्न निषेध गरेको छ तर अहिले सिंहदरबार वरपर तथा ट्राफिक प्रहरी उभिएको ठाउँबाहेक जताततै बजाउने क्रम बढ्दो छ । वातावरणमन्त्री तथा गृहमन्त्रीले सडकमा प्रदूषण जाँच गरेको पनि देखियो । व्यवहारमा अझै मुस्लो निकालेर हिँड्ने सवारी धेरै देख्न पाइन्छ । हाम्रो कारबाही वा जाँच प्रचारबाजी तथा मिडियामा छाउने बढी हुन्छ । खासमा यसरी गर्छौं र गर्ने भन्ने हल्लाखल्लाभन्दा व्यवहारमा निरन्तरता दिएर सबका लागि समान रूपले कारबाही, सजाय गर्ने हो भने आफसेआफ विकृति न्यूनीकरण भएर जान्छ । यसका निम्ति सरोकारवाला निकाय गम्भीर भएर लाग्नुपर्छ । श्रीकृष्ण राजवंशी सुनकोसी३, सिन्धुली"
द्वन्द्वात्मक भौतिकवादको दुहाइ,"जेठ ३१ को कान्तिपुरमा प्रकाशित डा खगेन्द्र प्रसाईंको संसदीय व्यवस्था र माक्र्सवाद शीर्षक लेखमा प्राज्ञिक छलफलको आशा गरेको थिएँ तर पार्टी कार्यकर्ताको भाषण जस्तो लाग्यो । उहाँले माने या नमाने, माक्र्सवादी अर्थतन्त्र कतै पनि सफल भएन । देङ शियाओ पिङले बिरालो कालो र सेतो जे भए पनि फरक पर्दैन, मुसा समात्नुपर्छ भनेर बजारी अर्थतन्त्र भित्र्याएपछि मात्र चीनको तीव्र विकास हुन सक्यो । त्यहाँ कम्युनिस्ट पार्टीको सत्तामा एकाधिकारबाहेक माक्र्सवादको म पनि बाँकी छैन । यो युगको गतिशील समाजमा डेढ सय वर्षभन्दा अघि लेखिएको कुरालाई वैज्ञानिक भन्दै विश्वबाटै विस्थापित भएसम्म पनि अकाट्य ठान्नु, कस्तो प्रगतिशीलता हो ? आधाभन्दा बढी विश्वमा प्रयोग हुँदा यसले स्टालिन र पोल पोटजस्ता आम हत्यारा मात्र उत्पन्न गर्यो । प्रयोगमा विफल भएकालाई विज्ञानले सिद्धान्त नै मान्दैन । शक्तिपुरुष, यिनयांगजस्ता प्राचीन द्वन्द्ववादलाई आधार बनाएर, असीमित सम्भावना र भिन्नता बोकेको मानव सबैलाई, बुर्जुवा र प्रोलेटेरियटका दुइटा थैलामा कोच्नु कति यथार्थपरक हुन्छ ? भर्खर विकास हुने क्रममा रहेको ताप गतिशास्त्रका प्रवचन सुन्न त माक्र्स जान्थे रे, तर त्यसको निष्कर्ष मन पराएनन् । त्यसैले, भौतिक विज्ञानले प्रतिबन्धित गरेको निरपेक्ष शून्य तापक्रमको जस्तो अवस्थामा मानव समाजलाई जाकेर सबैलाई एकनासे बनाउन सकिनेबारे लेख्न थाले । तर त्यस्तो अवस्था गतिहीन हुन्छ भन्ने थाहा पाएनन् । त्यस बखत, अणुको संरचना, दिक्कालको सापेक्षता, क्वान्टम अन्तरक्रिया, ब्रह्माण्डको विकासक्रम केही थाहा थिएन । यस्ता ज्ञानले प्रस्फुटित भएको मानव चेतना त्यस बेलाकै अवस्थामा अड्केर बसेको होला र ? विद्युत्चुम्बकीयताको द्वन्द्वमा मात्र भौतिकता सीमित छैन, क्वार्कहरूले त्रैतात्मक अन्तरक्रिया गर्ने प्रमाणित छ । गुरुत्वाकर्षणको समावेशी एकताबाट सृष्टिको प्रारम्भ भएका आधारमा, थियोरी अफ एभ्रिथिङको विकास गरिँदै छ । अझ पनि द्वन्द्वात्मक भौतिकवादको दुहाइ दिनुमा कुनै तुक छैन । शुक्रराज आचार्य नयाँबजार, कीर्तिपुर"
प्रेस स्वतन्त्रताको खिल्ली,"नेपाल टेलिभिजनबाट प्रत्येक शनिबार राति ८:४५ बजे प्रसारण हुने सिधा प्रश्न का सञ्चालकले १७ तोला सुन र ६० तोला चाँदी सम्पत्ति विवरण घोषित गरेका सूचना तथा सञ्चार प्रविधिमन्त्री गोकुल बाँस्कोटालाई दाइजोविरोधी कम्युनिस्ट मन्त्रीहरूको दाइजोमा धेरै सम्पत्ति देखियो भनी प्रश्न गरेपछि त्यही टेलिभिजन कार्यक्रम बन्द भएको खबर उदेकलाग्दो छ । प्रजातान्त्रिक (गणतान्त्रिक) व्यवस्थामा जनताले सुसूचित हुन पाउने सार्वजनिक सञ्चार माध्यमको नियमित प्रसारण कार्यक्रममा एक्कासि रोक लगाउनु लोकतन्त्रको बेइज्जती गर्नु हो । यस्ता जनभावनाविपरीतका क्रियाकलापमा सरकारले आत्मनियन्त्रण गर्न आवश्यक छ । महेन्द्रसिंह बमटीकापुर १, कैलाली"
लोकदोहोरीमा अश्लीलता,"नेपाली लोकदोहोरी कार्यक्रमले नेपाली संस्कृतिको संरक्षण र प्रचारप्रसार गर्नमा महत्त्वपूर्ण भूमिका खेल्दै आएको छ । संस्कृतिका पारखीहरूले यसबाट प्रशस्त मनोरञ्जन लिइरहेका छन् । यसै सिलसिलामा केही वर्षदेखि यस्ता केही लोकदोहोरी शीर्षकमा नेपाली संस्कृतिको मर्मविपरीत अश्लील पदावली प्रयोग हँुदै आइरहेको हामी सबैले महसुस गरिसकेका छौं । हिन्दु दर्शन र नेपाली संस्कृतिको भावनाविपरीत केहीले आफ्नो व्यवसायतिर स्रोता तथा दर्शकको ध्यानाकर्षण गर्नका खातिर विभिन्न अश्लील शब्द प्रयोग गरिरहेका छन् । जसले गर्दा हामी सबैको भावनामा चोट पुगेको छ । यस्ता खालका विकृतिले हाम्रा बालबालिकाको कलिला मस्तिष्कमा कस्तो नकारात्मक असर पार्छ, अति सोचनीय विषय हो । एक गाग्री शुद्ध जललाई प्रदूषित बनाउन एक थोपा मट्टीतेल नै पर्याप्त हुन्छ । त्यसैले यस्ता अश्लील शब्द प्रयोग गरी सामाजिक विकृति फैलाउने छुट कसैलाई पनि दिनु हुँदैन । हाम्रो संस्कृति संरक्षण गर्न यस्ता अश्लीलपन रोकी अटेर गर्नेहरूलाई कारबाहीको दायराभित्र ल्याउन सम्बन्धित निकायको ध्यानाकर्षण होस् । शिवलाल धिताललेकसाइड, पोखरा"
विकासमा विनासे गति,"ठेक्कामा ठगाठग पढें । निकै दु:ख लाग्यो । राज्यसत्ताको लापरबाहीको मारमा मुलुक र जनता पर्दै आएका छन् । यतिसम्म कि सरोकार राख्ने नागरिक पनि निष्क्रिय छन् । जहिले पनि हुनेखानेहरूकै दुनियाँ रहने भयो । घुमिफिरी उनीहरूकै राज चल्न भयो । परिवर्तनका लागि जति पनि आन्दोलन, विद्रोह र क्रान्ति भए, ती सबै नाटकसरह भए । जनता सबै कुरा बुझ्छन् तर पनि बाध्यताले भेंडाबाख्रा नै छन् । जो जोगी आए पनि निर्वाचनपश्चात् जनताका आधारभूत जीवनमा केही बदलाव आउँछ कि भनेर गरेको आस बिस्तारै मर्न थालेको छ । पुरानै शैलीमा मलजल थप्ने काम भइरहेको छ । व्यापक कमिसन र भ्रष्टाचारले विकासको काम प्रभावित बनेको छ । यसमा प्रत्यक्ष र परोक्ष रूपमा सरकारका न्यायिक अंगहरू पनि जोडिएका छन् । स्थानीय तहमा दशकौंदेखि कमिसन र ठेकेदारको कारण हजारौं विकास निर्माणको काम अलपत्र छन् । यसमा सरकारको कुनै चासो छैन । दयालु र लोभी जनताको मनले पनि धेरै कुरा बिगारेको छ । सचेत गराउने निकाय पनि त्यही कार्यमा सक्रिय रहँदै आयो । राजनीतिक दल र नेताहरूले त्यसमाथि फाइदा लिने गरे । जसको शक्ति उसकै भक्ति गर्ने जनताको परम्परा बन्न गयो । अब आम नागरिकले विकास निर्माणलगायत काममा भइरहेको विनासे काममाथि खबरदारी गर्नुपर्छ । राजेश विद्रोही लहान, सिरहा"
अधिनायकवादको शंका गर्नुपर्दैन,"तत्कालीन एमाले र माओवादी केन्द्रको पार्टी एकताको बाँकी काम कहाँ पुग्यो ?हामीले जेठ ३ गते पार्टी एकता घोषणा गर्यांै । त्यसपश्चात् केन्द्रीय तहमा एउटा संरचना बनाएका छौं । त्यो संरचनालाई निर्देशित गर्ने राजनीतिक प्रतिवेदन पनि पारित गर्यौं । त्यसैले महत्त्वपूर्ण काम सम्पन्न भइसकेका छन् । अब जनवर्गीय संगठन र विभिन्न क्षेत्रका कामलाई कसरी एकीकृत गर्ने भन्ने काम बाँकी छन् । त्यसका लागि सातवटै प्रदेशका पूर्वएमाले र पूर्वमाओवादी केन्द्रका संयोजक, सहसंयोजक र इन्चार्जहरूलाई गृहकार्य गरेर सचिवालयमा प्रस्ताव ल्याउन भनिएको छ । त्यसका अधारमा छलफल गरेर मातहतका संगठन पुन: व्यवस्थित हुन्छन् ।धेरैका आकांक्षा छन् । व्यवस्थापन गर्न कति गाह्रो छ ? पहिले चुनावी तालमेलको बेला पनि धेरै मान्छेलाई कसरी व्यस्थापन होला भन्ने लागेको थियो । म त्यो बेला उम्मेदवार छनोट उपसमितिको संयोजक थिएँ । १ सय ६५ र ३ सय ३० वटा सिट बाँडफाँट गर्ने, क्षेत्र टुंग्याउने काम एकदमै चुनौतीपूर्ण थियो । तर हामीले त्यस्तो काम त सहज रूपमा व्यवस्थापन गर्यौं । चुनावमा छिटफुट असन्तुष्टिबाहेक कही पनि ठूलो समस्या रहेन । त्यसैले अहिलेको काम व्यवस्थापन गर्न गाह्रो छैन । सबै संगठन सहज रूपमै मिलाउँछौं । संयोजक, सहसंयोजक, इन्चार्जहरूले तयारी गरेपछि पार्टीको सचिवालयमा छलफल गरेर छिट्टै सबै संगठन र कमिटीको पनि एकताको काम पूरा हुन्छ । पार्टी एकता प्रक्रियाका काम पारदर्शर्ी भएनन्, माथिल्लो तहमा केही सीमित नेता मात्र यसमा हावी भए भन्ने गुनासो पनि छ नि ?पार्टी एकता संयोजन समिति थियो । त्यो समितिले नै निर्णय गरेर कार्यदल बन्यो । त्यो कार्यदलले राजनीतिक प्रतिवेदन बनायो । अन्तरिक विधान बन्यो । विधान र राजनीतिक प्रतिवेदन तयार भएपछि तत्कालीन दुवै पार्टीमा अनुमोदन भयो । त्यसैले प्रक्रियासम्मत रूपमै काम भयो । जनवादी प्रणालीका आधारमा कति छलफल हुन सक्यो सकेन भन्ने प्रश्न उठ्लान् । तर त्यसो हँुदाहँुदै पनि हामीले जुन काम सम्पन्न गर्यौं, त्यो साहसिक र महत्त्वपूर्ण छ । तपाईं दुईपटक पार्टीको महासचिव भइसकेको व्यक्ति, पछिल्लो एकता प्रक्रियामा त्यो पद पाउनुभएन । डिमोरलाइज गर्न खोजियो भन्ने पनि सुनिन्छ, तपाईंले केही अप्ठेरो महसुस गर्नुभएको हो ? हामीले पार्टी विधान बनाएर एकता संयोजन समतिबाट पारित गराउँदा दुईजना अध्यक्ष राख्ने अनि अरू पद सिर्जना नगर्ने भन्ने थियो । काम गर्नुपर्दा त्यही नेतृत्वदायी टिमले जसलाई जे काम दिनुपर्ने हो, त्यहीअनुसार काम दिँदै जाने भन्ने थियो । त्यही कुरा आआफ्नो पार्टी कमिटीबाट पनि अनुमोदन भयो । तर पछि त्यो एकताको बेला सायद दुवै पार्टीका अध्यक्षलाई दुइटा अध्यक्ष भए पनि पार्टीका दैनन्दिन काममा केन्द्रित भएर लाग्न त कोही चाहिन्छ भन्ने भयो होला र कतिपय म्यानेज गर्नुपर्ने पनि भयो होला । त्यसैले वरिष्ठ नेता, प्रवक्ता र महासचिव पनि राख्ने प्रस्ताव आयो । झट्ट हेर्दा देशभरिकै संगठन मिलाउन कोही न कोही व्यक्तिले कन्सन्ट्रेट भएर लाग्नुपर्ने नै थियो । संगठन व्यवस्थापनका काममा कसैले अगुवाइ गर्नैपर्ने थियो । प्रश्न के हो भने अन्तरिम विधान बनाइरहँदा पनि यो विषयमा छलफल गरेको भए हुन्थ्यो, त्यहाँ छलफल भएन । जहाँसम्म मेरो कुरा छ, सामान्तयतया तेस्रोपटक महासचिव हुने कुरा हुन्नथ्यो होला । तर अहिले राम्ररी छलफल गर्न पाएको भए एक ढंगले अघि बढ्थ्यो होला । मलाई पनि व्यावहारिक अप्ठेरो के थियो भने म मन्त्रीको रूपमा कार्यकारी भूमिकामा छु । तर पार्टीको काममा मसिनो ढंगले लाग्नुपर्ने अवस्था थियो । त्यही देखेर अध्यक्षहरूले महासचिव राख्नुपर्ने ठान्नुभयो होला । तर जे भए पनि यस विषयमा मसँगै छलफल गर्दा पनि हुन्थ्यो ।भनेपछि यो महासचिव भन्ने पद अकस्मात् ल्याइएको हो ? त्यसैले यो प्रक्रियाबाट तपाईं धेरै सन्तुष्ट हुनुहुन्न ?म सन्तुष्ट असन्तुष्ट भन्ने कुनै कुरै होइन । सधैंभरि एउटै मान्छे हुने भन्ने कुरा होइन । पहिलेको सोच दुइटा अध्यक्षबाहेक अन्य पद नराख्ने भन्ने नै थियो । त्यसैले म मानसिक रूपमै त्यही ढंगले जानुपर्छ भन्नेमा तयार थिएँ ।एकता प्रक्रिया चलिरहँदा एउटा पदमा एउटै व्यक्ति हुनुपर्छ भन्नुहुन्थ्यो, तपाईंको त्यही सूत्रले अहिले तपाईं मन्त्री भएका कारण महासचिवको जिम्मेवारी चाहिं नपाउने अवस्था बन्यो कि के हो ?त्यस्तो त होइन होला । संगठनका काममा कोही न कोही खटिएर लाग्नैपर्ने हुन्छ । त्यसैले भएका साथीमध्ये यो काम कसलाई जिम्मा दिने भन्ने अध्यक्षको सोच हो । हिजो महासचिवपछि पार्टीको संगठनात्मक काम उपमहासचिवका रूपमा विष्णु पौडेलेजीले पनि गर्दै आउनुभएकै थियो । अलिक छलफल गरेरै गर्दा पनि हुन्थ्यो होला । अध्यक्षहरूले के गर्दा विवेकसम्मत हुन्छ भन्ने सोच्न सक्नुुहुथ्यो । तर उहाँहरूले अर्को कोणबाट सोच्नुभयो । तर म असन्तुष्ट छैन । पार्टीका नेताहरू आफ्नै कर्म, योग्यता र क्षमताले हाइट लिएका हुन्छन् । त्यसैले कसैले मलाई घटाइदियो र कसैले म बढँे भन्ने पनि ठान्नुहुँदैन । खालि सल्लाह गरेको भए हुन्थ्यो, किन गरिएन न भन्ने लागेको मात्र हो । दुई पार्टीबाट आएका अन्य पनि धेरै नेता छन्, जसलाई खास परिभाषित जिम्मेवारी छैन, उनीहरूको कसरी व्यवस्थापन गर्नुहुन्छ ?योग्यता, क्षमता र पृष्ठभूमिका आधारमा व्यवस्थापन गर्ने भन्ने सिद्धान्त तय गरिएको छ । त्यहीअनुसार काम र जिम्मेवारी बाँडफाँट हुन्छ ।असन्तुष्ट नेताहरूले समूहबन्दी गरेर फेरि ससाना पार्टी नै बनाउने हुन् कि भन्ने आशंका पनि छ नि ?यतिबेला त्यो गुन्जायस छैन । निश्चित ठाउँमा खुलस्त छलफल गर्दै जानुपर्छ । जिम्मेवार तहमा रहेका नेताहरूले खुलस्त छलफल गर्ने र त्यहीअनुसार पार्टीलाई हाँक्नुपर्छ । कहिलेकाहीं राम्रो गरेर मात्र हँुदैन, राम्रो गरेको देखिनु पनि पर्छ । यो एकता कार्यकर्ता र जनताको चाहना हो । यो चाहनाको अनुमोदन भइसक्यो । अहिले तपार्इं असन्तुष्ट भएपछि मनाउन उपप्रधानमन्त्रीमा बढुवा गरियो पनि भनिन्छ ? म सन्तुष्ट, असन्तुष्ट भन्ने होइन । म रक्षामन्त्री हुँदा उपप्रधानमन्त्री नबनाउने भनियो । तर यो कुनै सिद्धान्तबाट निर्देशित थिएन । कहिलेकाहीं ५६ जनासम्म पनि उपप्रधामन्त्री भएका थिए । यी तत्कालीन परिस्थितिका आधारमा लिइएका निर्णय हुन् । अहिले संघीय समाजवादी फोरम पार्टी सरकारमा जोडिने भयो । त्यसैले अहिले उपप्रधानमन्त्री पनि आवश्यक पर्यो होला । म प्रधानमन्त्रीपछिको वरीयतामा थिएँ । त्यसैले त्यो वरीयता मिलाउने सिलसिलामा मलाई उपप्रधानमन्त्री बनाएर मिलाइयो । मेरो वरीयता यथावत् रह्यो । त्यसैले मलाई सन्तुष्ट बनाउने वा नबनाउने भन्ने कुरासँग यसको कुनै साइनो छैन ।तपाईं पहिले उपप्रधामन्त्री भएको व्यक्तिलाई मन्त्री मात्र बनाइयो र अहिले फेरि उपप्रधामन्त्री नै बनाइयो, यसको कारण त पक्कै केही होला नि ? वरीयता मिलाउन मात्र हो र ? प्रधानमन्त्रीले हिजो आवश्यकता देख्नुभएन, उपप्रधामन्त्री राख्नुभएन । अहिले आवश्यकता ठान्नुभयो, राख्नुभयो । यसबाहेक अरू कारण छैन ।अहिले नेकपाका प्रमुख नेताहरूले प्रत्यक्ष निर्वाचित कार्यकारीको प्रमुखको विषयमा बहस थाल्नुभएको छ, के यो विषय पार्टीको एकीकरणकै बेलाा छलफलमा लैजाने भन्ने कुरा भएर बाहिर आएको हो ?कुनै नेताले बोल्नुभयो भन्ने मैले सुनँे । तर जसले पनि जुन बेला जे बोल्दा मनासिव हुन्छ, त्यही बोल्नु राम्रो हुन्छ । यतिबेला संविधानको सफल कार्यान्वयन गर्नुपर्नेछ । तीनवटै तहका सरकार बनेका छन् । अब ती सरकारलाई प्रभावकारी बनाएर अघि बढ्नुपर्नेछ । यस्तो बेला फेरि अरू विषयमा जाने ? चुनावको साझा घोषणापत्रमा पनि यो विषय थिएन । हिजो अलगअलग परिस्थिति भएका बेला संविधान बनाउँदा पार्टीहरूले फरक फरक प्रस्ताव राखेका थिए होलान् । तर अहिले नयाँ परिस्थिति भइसकेकाले अब त्यही पुरानो कुरालाई कार्यान्वयन गर्ने ढंगले जाने भन्नु मनासिब हुँदैन । अहिले बेमौसमी कुरा गर्न कुनै पनि नेता, कार्यकर्तालाई छुट छैन ।तर किन यो प्रस्ताव आयो त ?खै किन आयो । जहाँबाट आयो, त्यतै प्रश्न गर्दा जवाफ आउँथ्यो कि ।संविधान बनाउने बेला प्रत्यक्ष निर्वाचित कार्यकारी हुनुपर्छ भन्ने तत्कालीन एमाले, माओवादी केन्द्र र फोरम तीनवटै मिलेर दुई तिहाइको सरकार बनेकाले त्यतातर्फ जाने प्रयास भएको हो कि ?हिजोको एमालेले संविधान सभामा प्रत्यक्ष निर्वाचित कार्यकारी प्रधानमन्त्री भनेको थियो । माओवादी र फोरमले प्रत्यक्ष निर्वाचित राष्ट्रपति भनेका थिए । त्यसैले निर्वाचित कार्यकारी प्रमुख बनाउने कुरा पनि एउटै ट्युनिङ बाट आएको थिएन । त्यसबेला हामीले प्रत्यक्ष निर्वाचित कार्यकारी प्रधानमन्त्री भन्नुका पछाडि दुइटा तर्क गरेका थियौं, अधिनायकवाद र अस्थिरता दुइटा प्रवृत्तिबाट हाम्रो राजनीतिक प्रणाली आक्रान्त थियो । त्यसैले शासकीय स्वरूप परिवर्तन गरिरहँदा यी दुईटा प्रवृत्तिबाट मुलुकलाई बचाउनुपर्छ भन्ने ढंगले त्यस्तो प्रस्ताव लगेका थियौं । तर पछि संविधान बनाउँदा सबै दल मिलेर अहिलेको जस्तो राजनीतिक प्रणालीबाट अघि बढ्ने समझदारी गर्यौं । त्यसैले अहिले प्रत्यक्ष निर्वाचित कार्यकारीका विषयमा छलफले गर्ने बेला नै होइन । कसैले बोलिदिनुभयो अनि त्यहीअनुसारका बाजा बज्न थालिहाले । बल्लबल्ल राजनीतिक स्थिरता होला, मुलुकमा विकास र समृद्धि होला भन्ने अलिअलि आशा जाग्न थालेको छ । यही बेला फेरि अर्को हुँडलो मच्चाउने ? यसलाई अहिले छलफलको विषय नै बनाउनु हुँदैन ।फोरमसँग संविधन संशोधन सहमति गर्नुभएको छ । संविधान संशोधन प्रक्रिया अघि बढ्यो भने यो प्रत्यक्ष निर्वाचित कार्यकारीको विषय पनि छिराइने हो कि ?हुँदैन । यो विषय छिर्दैन । हामीले पटकपटक संविधान असंशोधनीय दस्ताबेज होइन भनेका छौं । यो गतिशील दस्ताबेज हो । शक्ति सन्तुलनको दस्ताबेज हो, शक्ति, सन्तुलनमा हेरफेर हुनेबित्तिकै संशोधन परिमार्जन हुन सक्छ । तर के हटाउने र राख्ने भन्ने अभ्यास, अनुभव र औचित्यले पुष्टि गर्नुपर्छ । कसैलाई केही लाग्यो अनि त्यही विषय संशोधन गर्नुपर्छ भन्ने होइन । प्रत्यक्ष निर्वाचित कार्यकारीको विषयले पार्टीमै विग्रह आउने अवस्था त हुँदैन नि ?मलाई लाग्छ त्यस्तो हुँदैन । हामीले राजनीतिक स्थिरता दिनुपर्छ । अधिनायकवाद र अस्थिरतालाई बढावा दिने शासकीय स्वरूपको वातावरण तयार गर्नु हुन्न । अहिले हामी यो कुराबाट डेभिएट भयौँ भने हिजो जुन समस्याबाट लखेटियौं, त्यसैको पुनरावृत्ति हुन्छ । अहिले पार्टीपंक्ति यस्ता विषयमा छलफल होइन र सुन्न पनि चाहँदैन । सरकारको कामकारबाही कस्तो चल्दै छ ? सरकारको कामकारबाहीलाई सापेक्षिक रूपमा हेर्नुपर्छ । शतप्रतिशतको हिसाबले मूल्यांकन गर्ने कुरा पनि गर्नु हुँदैन । आजको सन्दर्भबाट अलग गरेर चर्चा गर्नु हुँदैन । हामी कस्तो अवस्थामा सरकार बनाउन पुग्यौं ? यो हेर्नुपर्छ । बेथिति भनिसक्नु थिएन । बेथितिको चाङ लागेका बेल सरकारमा आएका छौं । ती सबै कुरालाई ठीक पार्दै सुशासन दिने कुरामा गति दिनु आवश्यक छ । भनेअनुसार गर्नुपर्ने र अपेक्षा पनि धेरै होलान् । तर हामीले दीर्घकालीन सोचसाथ बहुमतले समर्थन गरेको सरकार भएकाले नयाँ भिजनका साथ अघि बढ्ने प्रयास थालेका छौं ।सरकारको नीति तथा कार्यक्रम र बजेट आयो । तर यो तपाईंहरूकै घोषणा पत्रअनुसार पनि भएन र सत्तारूढ दलकै सांसदहरूले पनि विरोध प्रकट गरिरहेका छन्, किन ?नीति तथा कार्यक्रम र बजेट निर्माणमा जनताबाट निर्वाचित भएका सांसदले आफ्नो सहभागिता भएन कि भन्ने गुनासो गर्नुभएको छ । बजेट आएपछि पनि आफूलाई लागेका कुरा मन खोलेर राख्नुभएको छ । कमजोरी भएका छन् भने कमजोरी हुन नदिने प्रतिबद्धता हुनुपर्छ । अब सच्याउन सकिने ठाउँ छ भने त्यो पनि गर्नुपर्छ ।पार्टीभित्र पनि छलफल नगरी एकलकाँटे रूपमा अघि बढ्न खोज्दा यस्तो भएको हो ?साथीहरूको प्रतिक्रिया हेर्दा बजेट निर्माणमा आफ्नो पनि ओनरसिप हुनुपथ्र्यो भन्ने छ । त्यस्तै चुनावका बेला केही प्रतिबद्धता पनि गरिएको थियो । ती प्रतिबद्धता पूरा भएनन् कि भन्ने पनि आएको छ । जस्तो: वृद्धभत्ता ५ हजार रुपैयाँ बनाउने भनिएको थियो । यो सरकारको कार्यकालमा हामी त्यो पुर्याउँछौं । यसपटक १ लाखको स्वास्थ्य बिमा गर्यौं । सामाजिक कल्याणकारी कुरा गर्नु भनेको ज्येष्ठ नागरिकको भत्ता वृद्धि मात्र होइन । सामाजिक कल्याणका अन्य विधि पक्ष पनि हुन्छन् । हामी लोककल्याणकारी काम गर्छौं । त्यसका विविध रूप छन् भन्ने बुझाउन सक्नुपर्छ । मन्त्रीहरू पनि ठोस कामभन्दा तत्काल आफू चर्चित हुने विषयमा बढी लागेका हुन् कि जस्तो देखिएको छ नि ?विभिन्न साथीहरू विजयी बनेर आउनुभएको छ । पार्टीले बुहमत ल्याएको छ । जनताको समर्थनको स्थिर सरकार बनेको छ । त्यसैले केही यस्ता गतिविधि भएका होलान् । त्यसै पनि राजनीतिमा पपुलर हुने भन्ने विषयको पनि बजार छँदै छ । तर मेरो विचारमा धेरै उत्कृष्ट लाग्ने कुरा गर्नुभन्दा एउटा सरदर राम्रो काम गरेर देखाउनु चाहिं अहिलेको खाँचो हो । राम्रो कामले जनताको मन जित्दै जानुपर्छ । त्यसैले मैले चाहिं पपुलर हुने कुरा खोज्दै हिँडेको छैन । अहिले हामीलाई हतारमा लोकप्रिय हुनेभन्दा राम्रो काम गरेर देखाउँदै जानुपर्ने आवश्यकता छ । भर्खरै बजेट आएको छ । अब असार २५ सम्म सबै मन्त्रालयले बजेटअन्तर्गतका कार्यक्रम तयार गरिसक्छन् । त्यसपछि काम अझै राम्ररी अघि बढ्छ ।सरकारले आस्थाका आधारमा कर्मचारीहरूलाई सरुवा गरेर कर्मचारीतन्त्रलाई अस्थिर बनाउन थालेको पनि कुरा आउन थालेको छ नि ?यस्ता कुरा नेपाली कांग्रेसको कोणबाट आएका छन् । म त चुनौती दिएर भन्न चाहन्छु, कहाँ अस्थाका आधारमा कसलाई बदल्यौं ? आवश्यकताअनुसार स्थानीय सरकारमा कर्मचारी पठाउनुपर्छ । त्यहाँ पठाइएको छ ।सही मान्छेलाई सही ठाउँमा पठाइएन भन्ने पनि छ नि ?यो दोषी चस्मा हो । केही भएको छैन । सचिवहरूको एक पटक प्रधानमन्त्रीको तहबाटै सरुवा भयो । पहिले बिगारिएको थियो । सचिवहरू को कहाँ जाने भन्ने हिसाबकिताब हुन्थ्यो । तर अहिले प्रधानमन्त्री आफैंले गृहकार्य गरेर, अनौपचारिक रूपमा छलफल गरेर निर्णय गर्नुभयो । यो विषयमा मन्त्रीहरूले प्रधानमन्त्रीसँग गुनासो गरे भन्ने पनि समाचार आए । तर त्यो सत्य होइन, कुनै पनि मन्त्रीले मन्त्रिपरिषद्मा त्यो निर्णयप्रति प्रश्न गरेनन् । कर्मचारीलाई नेतृत्व दिने हो । कार्यकर्तालाई चलाएजस्तो चलाउने होइन । शेरबहादुर देउवाको सरकारका पालामा के मात्र भएन ? राजनीतिक नियुक्ति हेरफेरदेखि प्रहरीका इन्सपेक्टर, डीएसपीसम्मको सेटिङ चलाइयो । मेरै निर्वाचन क्षेत्रमा पनि सेटिङ चल्यो । ४ महिनाको अवधिलाई हेर्दा तपाईंहरूले योग्यभन्दा कार्यकर्ताजस्ता व्यक्तिहरूलाई नै विज्ञका रूपमा राख्न खोजेको देखिएको छ, किन ? हामीले करिअर पोलिटिसिएन र राजनीति बुझेको विषयविज्ञको संयोजनबाट मात्र मुलुकलाई आर्थिक समृद्धिमा लैजान सकिन्छ भन्ने ठानेका छौं । त्यसैले त्यहीअनुसारका व्यक्तिलाई राखेका छौं । प्रधानमन्त्रीपछिको दोस्रो व्यक्ति तपाईं हो । तर प्रधानमन्त्रीले तपाईंसँग पनि छलफल नै नगरी काम गर्नुहुन्छ भन्ने टिप्पणी सुनिन्छ ? के तपाईंहरूको सम्बन्धमा दूरी बढेको हो ?बाहिर टिप्पणी आएको पाउँछु । तर त्यस्तो होइन । परिभाषित काममा केन्द्रित हुनुपर्छ । त्यसैले राज्य सञ्चालनका परिभाषित काममा छलफल भइरहेको छ । जोसित जे काम हो, त्यही विषयमा छलफल गर्ने हो । हरेक मन्त्री, प्रधानमन्त्रीका आफ्ना शैली हुन्छन् । गुण, अवगुण हुन्छन् । प्रधानमन्त्रीका पनि कतिपय सबल कुरा छन्, कति नहोलान् । त्यसैले नेताहरूका कार्यशैलीलाई द्वन्द्वात्मक ढंगले नै हेर्नुपर्छ ।प्रमुख प्रतिपक्षी कांग्रेसले सरकार त अधिनायकवादी शैलीमा जान थाल्यो भन्ने टिप्पणी गर्न थालेको छ, काग्रेससँगको सम्बन्ध कसरी अघि बढ्छ ?प्रतिस्पर्धाले एउटा परिणाम आइसक्यो । अब रोइकराइ गरेर हुन्छ ? आर्थिक समृद्धि र विकासको एजेन्डा त कांग्रेसको पनि हो नि । यी कुरामा मिलेर काम गर्नुपर्छ । हामी अधिनायकवादतर्फ जान्छांै भन्ने शंका गर्नुपर्दैन । हामी यो संविधान जारी गर्ने मुख्य शक्ति हौं । यसको अगुवाइ गर्ने पनि हामी नै हौं । संविधानका अन्तर्वस्तु र यसले गरेको विशष्टि व्यवस्थाबारे हामीलाई राम्रो थाहा छ । त्यतातर्फ जान सकिँदैन । कांग्रेसले यस्तो हुन्छ, उस्तो हुन्छ भनेर आफ्नो मनोदशा मात्र प्रकट गरेको हो ।अहिले संसद्मा सभामुख र उपसभामुख पनि फरकफरक दलको हुनुपर्छ भनेर कांग्रेसले उठाइराखेको छ, यसमा तपाईंहरूको धारणा के हो ?यसमा धेरै कुरै छैन । उहाँहरू (सभामुख, उपसभामुख) पार्टीको सदस्य हुनुहुन्न । उहाँहरूले उम्मेवारी दिनुअघि नै पार्टी सदस्यता त्याग्नुभयो । अहिले उहाँहरू कम्युनिस्ट पार्टीको सदस्य होइन । यो विषय अदालतमा पनि पुगिसकेको छ । त्यसैले यसमा रोइकराइ गर्नु आवश्यक छैन ।दुई तिहाइको सरकार छ तर अझै पनि अरू दललाई सरकारमा ल्याउने आवश्यकता किन पर्यो ? राजपालाई किन ल्याउन लाग्नुभएको हो ?उनीहरूलाई किन बाहिर बस्छौ, आऊ, सँगै मिलेर जाऔं भनेको हो । अर्थिक विकास र समृद्धिकै मूल उद्देश्य हो भने किन बेकारमा प्रतिपक्षी बनेर बस्छौ भनेर सरकारमा आऊ भनेको हो । आउने नआउने उनीहरूको कुरा हो ।"
किर्ते नागरिकता देखाएर राहदानी,"भारत बिहारको मधेपुरा जिल्लास्थित मधेपुरा बजार स्थायी घर भएका देवले सप्तरीको साबिक मयनाकरेडी१ को ठेगाना राखी किर्ते नागरिकता बनाएको प्रहरीले जनाएको छ । देवसित रहेको नेपाली नागरिकतासम्बन्धी रेकर्ड जिल्ला प्रशासन कार्यालयमा नभेटिएपछि उनले किर्ते गरेको खुलेको थियो । ५ दिनअघि नेपाली नागरिकता परित्याग गर्न आएका उनको कुनै अभिलेख नभेटिएपछि प्रहरीले शंका लागेर नियन्त्रणमा लिएको थियो । इनरुवामा व्यापारव्यवसायका क्रममा देवको कसैसित झगडा परेपछि ती व्यक्तिले किर्ते नागरिकताबारे प्रशासनमा उजुरी गर्ने धम्की दिएपछि उनी त्याग्ने मनसायले सप्तरी प्रशासन पुगेका थिए । देवले भागवत देवको छोराका रूपमा लिएको नागरिकता २०५२ साल जेठ २ गते जारी भएको देखिन्छ । उनले ०७० फागुन ४ गते जिल्ला प्रशासनबाट प्रतिलिपिसमेत लिएका थिए । पहिलो पटक लिएको नागरिकताकै कुनै प्रमाण जिल्ला प्रशासनमा नभएपछि कसरी र कुन प्रमाणका आधारमा प्रतिलिपि दिइयो, कसले सिफारिस अनि प्रमाणित गरे, यी सबै अनुसन्धान दायरामा तानिनेछन्, प्रशासनका एक कर्मचारीले भने ।"
चेपाङलाई रोपवेकै भर,"भुम्लीचोक (गोरखा) मुग्लिनमलेखु सडकका यात्रु तारमा झुन्डिएको बकेट तलमाथि गरेको देखेर अचम्म मान्छन् । तर यससँग जोडिएको चेपाङ परिवारको दु:ख उनीहरूलाई सायदै थाहा होला । गण्डकी गाउँपालिका६ भुम्लीचोक, हिक्लुङका चेपाङ वर्षौंदेखि रोपवेबाट दैनिक उपभोग्य सामग्री ओसारिरहेका छन् । हिक्लुङबाट पृथ्वीराजमार्ग आउन २ घण्टा हिँड्नुपर्छ । सामान बोकेर उकालो लागे ४ घण्टा लाग्छ । त्यसैले स्थानीय बासिन्दा रोपवेबाटै उपभोग्य सामग्री ढुवानी गर्छन् । गाउँबाट कृषिउपज बजार लैजान्छन् । हिक्लुङ स्टेसनका बासु चेपाङले रोपवेको लठ्ठामा दुईचोटि मुंग्रो बजारेपछि तल्लो स्टेसनका पूर्णबहादुर चेपाङले इसारा बुझिहाले अब माथिबाट तरकारी आउँदैछ । मुंग्राले लठ्ठामा फेरि तीनचोटि बजारेको इसारा हुन्छ रोपवे बन्द गर्नुपर्छ । पूर्णबहादुरले रोपवे ब्रेक लगाउँदै भने, घिर्नीको मद्दतले चल्ने लठ्ठा एउटा काठले अड्याए रोकिन्छ । यसलाई हामी ब्रेक भन्छौं । ६ सय १२ मिटर दूरीमा बस्ने बासु र पूर्णबहादुर झट्काकै इसारामा सामान ओसारपसार गर्छन् । १ सय २० घरधुरी चेपाङलाई रोपवेकै भर छ । सुरज चेपाङले गत सोमबार आफ्नो तरकारीको भारी रोपवेको माथिल्लो स्टेसनमा छाडे । अनि २ घण्टा हिँडेर धादिङस्थित रोराङको तल्लो स्टेसन आइपुगे । माथिल्लो स्टेसनमा छाडेको तरकारी भने पाँच मिनेटमै रोराङ आइपुगिसकेको थियो । तरकारी माथि नै संकलन हुन्छ अनि पालोअनुसार तल पठाउने हो, सुरजले भने । तल्लो स्टेसन झरेको तरकारी मलेखु, फिस्लिङ र मुग्लिनसम्मका बजारमा बिक्रीका लागि पुर्याइन्छ । रोपवे व्यवस्थित गर्न जलदेवी चेपाङ कृषि सहकारी गठन गरिएको छ । प्रतिकिलो एक रुपैयाँ रोपवेलाई दिनुपर्छ, सहकारीका सचिवसमेत रहेका सुरजले भने, त्यसलाई हामी रोपवे मर्मतसम्भार कोषमा राख्छौंं । संकलित रकममध्ये भाग लगाएर ५० पैसा सहकारीले मर्मतका लागि राख्छ भने अर्को ५० पैसा अपरेटरले पाउँछन् । हिक्लुङका चेपाङ समुदायले वार्षिक १० लाख रुपैयाँसम्मको तरकारी बिक्री गर्ने गरेको उनले बताए । तलबाट माथि जाने बकेटले पृथ्वी राजमार्गसँगैको बजारमा खरिद गरिएको उपभोग्य सामग्री लैजान्छ भने माथिबाट तल आउनेले तरकारी ल्याउँछ । दुईवटा बकेट छन्, ब्यालेन्स मिलाउन भने जान्नुपर्छ, सुरजले भने, ब्यालेन्स नमिले बकेटबीचमा अडकिन्छ । माथिबाट आउने बकेटमा अनिवार्य लोड हुनैपर्छ । तरकारी नहुँदा त्यसमा ढुंगा वा माटो राखेर तल पठाउने गरिएको छ । एकपटकमा ५० केजीसम्म सामान ओसार्न सकिन्छ ।२०६६ चैतबाट सञ्चालित रोपवे जीर्ण बन्दै गएको तल्लो स्टेसनका अपरेटर पूर्णबहादुर बताउँछन् । लठ्ठाको पोया एकपछि अर्को गर्दै चुँडिँदै गएको छ, उनले भने, बनेदेखि अहिलेसम्म फेरेको छैन । यो वर्षको तरकारी ओसार्न पाउँछौं कि पाउँदैनौं भन्ने लाग्या छ । रोपवे बाह्रै महिना बिहान ८ देखि साँझ ५ बजेसम्म चलाइने गरिएको छ ।"
फ्रान्सको संघर्षपूर्ण जित,"डिडियर डेसच्याम्पका खेलाडी अस्ट्ेरलियाको सुदृढ रक्षापंक्तिको खेलसामु निराश देखिए पनि फ्रान्सेली टोली ८१ औं मिनेटमा फेरि अग्रता लिन सफल रह्यो । टाउकोको पछिल्लो चोटबाट ग्रस्त चेल्सीका ओलिभिएर जिरुडले ग्रिजमनको स्थानमा मैदान छिरे र उनले पाउल पोग्बासँग पासको शृङ्खला खेले । त्यसैक्रममा पोग्बाको प्रहार गोलमा परिणत भयो । खेलाडीका रूपमा सन् १९९८ को विश्वकप विजेता डेसच्याम्पले भाग्यमानी जितका लागि राहत महसुस गर्नेछन् । तर खेलपछि उनले प्रदर्शनलाई लिएर धेरै प्रश्नको उत्तर पनि दिनुपर्नेछ । अहिले विश्वकप खेलिरहेका टिममध्ये नाइजेरियापछि फ्रान्स सबैभन्दा कम उमेरका खेलाडीको टिम हो । टोली उपाधिका लागि निकै महत्त्वाकांक्षी पनि देखिएको छ । सन् २०१६ को युरो उपविजेता फ्रान्सलाई ब्राजिल, जर्मनी र स्पेनसँगै प्रतियोगितामा लामो समय टिक्ने टिम मानिएको छ ।"
कसले के भने ?,नाइजेरियाका पत्रकारले खेलाडीले रसियाली केटी भेट्न पाउने वा नपाउने बारे प्रश्न गरे । मैले कप्तानबाहेक अन्य खेलाडीले नपाउने बताएँ किनकि उनी रसियाली केटीसँगै बसिरहेका छन् । नाइजेरियाका प्रशिक्षक गर्नट रोह्र कप्तान मिकेल र उनकी रुसी प्रेमिकाबारे बताउँदै ।
पेनाल्टीमै चुके मेसी,मस्को (रोयटर्स) विश्वकप फुटबलको पहिलो खेल खेलिरहेको आइसल्यान्डले शुक्रबार पछिल्लो संस्करण उपविजेता अर्जेन्टिनालाई ११ को बराबरीमा रोकेको छ । दोस्रो हाफमा अर्जेन्टिनी कप्तान लियोनल मेसीको पेनाल्टी आइसल्यान्डका गोलरक्षक हान्स पोर हाल्डरसनले बचाएपछि खेल बराबरीमा टुंगिएको हो ।समूह डी को पहिलो खेलमा सर्जियो अगुइरोले खेलको १९ औं मिनेटमा दुईपल्टको विश्वविजेता अर्जेन्टिनालाई अग्रता दिलाए । तर आइसल्यान्डले केही वर्षयता देखाएको सुधारलाई निरन्तरता दिँदै चौथो मिनेटपछि नै बराबरी गोल फर्कायो । गोलरक्षकबाट फर्किएको बलमा फरवार्ड अल्फ्रेड फिन्बोगासनले गोल गर्दै खेल बराबरीमा ल्याए ।अर्जेन्टिनाले मस्कोस्थित स्पार्टाक रंगशालामा अधिकांस दर्शकको साथ पाएको थियो । अपेक्षाअनुसार अर्जेन्टिनाले खेलको सुरुदेखि नै अवसर सिर्जना गरिरहयो । दोस्रो हाफमा थप आक्रामक देखिएको अर्जेन्टिनाको आक्रमणमा गोलरक्षक हाल्डरसन बाधक बनिरहे ।जनसंख्याका आधारमा विश्वकप खेल्ने सबैभन्दा सानो टोली आइसल्यान्डले सन् २०१६ को युरोपेली च्याम्पियनसिपमा इंग्ल्यान्डलाई अन्तिम १६ मा पराजित गरेको थियो । त्यसबेला टोलीको हौसला बढाउन निकै प्रख्यात थन्डर क्ल्याप ले मस्कोमा पनि निरन्तरता पायो । खेलको सुरुदेखि निडर देखिएको आइसल्यान्ड बेलाबखत अर्जेन्टिनाको डिफेन्सका लागि टाउको दुखाइ बनेको थियो ।अर्जेन्टिना आक्रमणमा केही संयमित देखिएको थियो । अगुइरोले पेनाल्टी क्षेत्रभित्र उत्कृष्ट टर्न गर्दै शक्तिशाली प्रहारमार्फत् अर्जेन्टिनालाई अग्रता दिलाएका थिए । लगत्तै अर्जेन्टिनाका गोलरक्षक विली काबालेरोले गिल्फी सिगर्डसनको प्रहार बचाए पनि फर्केको बलमा फिन्बोगासनले कुनै गल्ती गरेनन् ।शुक्रबार क्रिस्टियानो रोनाल्डोले ह्याट्रिक प्रहार गरेसँगै स्पेन र पोर्चुगलको खेल ३३ को बराबरीमा टुंगिएको थियो । रोनाल्डोको उत्कृष्ट प्रदर्शनपछि मेसीबाट पनि सोही किसिमको प्रदर्शनको अपेक्षा राखिएको थियो । तर आइसल्यान्डका डिफेन्डरले लगातार मेसीमाथि दबाब राख्दै उनलाई रोकेपछि मेसीले सबैलाई निराश पारे ।मेसीले ६४ औं मिनेटमा पेनाल्टीमार्फत गोल गर्ने र टोलीलाई अग्रता दिलाउने मौका पनि पाएका थिए । होर्डर माग्नसनले अगुइरोलाई पेनाल्टी क्षेत्रभित्र लडाएपछि अर्जेन्टिनाले पेनाल्टी पाएको थियो । तर मेसीले गोलरक्षकको दायाँतर्फ गरेको प्रहार गोलरक्षकले विफल पारे । त्यसपछि आइसल्यान्डले रक्षात्मक रणनीति अपनाउँदै चाहेअनुसार नतिजा प्राप्त गर्यो । यस नतिजासँगै क्रोएसिया र नाइजेरियासम्मिलित समूहबाट दुवै टोली अगाडि बढ्ने सम्भावना बढेको छ ।यता सन् १९८६ यता विश्वकप जित्न नसकेको अर्जेन्टिनामाथि भने थप प्रश्न उठेको छ र त्योभन्दा बढी मेसीमाथि । त्यसबेला टोलीका स्टार रहेका डिएगो म्याराडोना शुक्रबार रंगशालामै रहँदा मेसीले राम्रो प्रदर्शन गर्न सकेनन् । ३१ वर्ष पुग्न लागेका मेसीको यो नै अन्तिम विश्वकप हुने सम्भावना प्रबल छ । अर्जेन्टिनाले बिहीबार क्रोएसियाको सामना गर्दै छ ।
विश्वकपको ५१ औं ह्याट्रिक,"पोर्चुगलका क्रिस्टियानो रोनाल्डोले गरेको ह्याट्रिक विश्वकप फुटबलमा ५१ औं ह्याट्रिक हो । संयोग, रोनाल्डोको करिअरको पनि यो ५१ औं ह्याट्रिक थियो । उनले शुक्रबार स्पेनविरुद्ध ३३ ले बराबरीको खेलमा सबै गोल आफैंले गरेका थिए । विश्वकप २१ औं संस्करणसम्म आइपुग्दा सबैभन्दा धेरै ह्याट्रिक सन् १९५४ को स्वीट्जरल्यान्डमा सम्पन्न विश्वकपमा ८ ह्याट्रिक भएको थियो । पछिल्लो ब्राजिल विश्वकपमा दुई ह्याट्रिक हुँदा दुवै समूह चरणमा भएका थिए । जर्मनीका थोमर मुलरले पोर्चुगलविरुद्ध र स्वीट्जरल्यान्डका जेर्डान साकिरीले होन्डुरसविरुद्ध ह्याट्रिक गरेका थिए ।"
मेसीको पेनाल्टीबारे गृहकार्य थियो,"आजको नतिजाले हाम्रो दोस्रो चरणमा पुग्ने लक्ष्यलाई सहयोग पुग्ने अपेक्षा छ । मैले मेसीको यसअघिका पेनाल्टी अध्ययन गरेको थिएँ । मैले पेनाल्टीमा आफू कस्तो हुनुपर्ने पनि हेरेको थिएँ । त्यसैले विपक्षीको मस्तिष्कमा के चलिरहेको बुझ्न सजिलो भयो । खेलको सुरुदेखि दबाब दिए पनि गोल गर्न नसक्दा अर्जेन्टिनी खेलाडी हतास देखिए । हामीले गोल खाए पनि छिट्टै बराबरी गरेपछि सहज भयो । हाम्रो रणनीति पूर्ण रूपमा सफल भयो । हान्स पोर हाल्डरसनगोलरक्षक, आइसल्यान्ड"
डिफेन्समा बलियो कोस्टारिका,"समारा (एएफपी) सर्बियाले सबैभन्दा कठिनमध्ये रक्षात्मक टोली कोस्टारिकासँग खेल्ने छ । तर प्रशिक्षक म्लाडेन क्रस्टाजिजले मध्यपंक्तिका नयाँ सनसनी सर्जे मिलिनकोभिजसाभिजबाट कोस्टारिकालाई जम्न नदिने दाउ लिएका छन् । मिलिनकोभिजसाभिज युरोपमा देखिएका अहिलेका एक उच्च प्रतिभा हुन् र रुसमा प्रदर्शन देखाउन सकेमात्र उनको छवि माथि आउने छ । लाजियोलाई युरोपा लिगमा छनोट गराएपछि यी खेलाडीको नाम युरोपका उत्कृष्ट क्लबहरू म्यानचेस्टर युनाइटेड, युभेन्ट्ससँग जोडिएको छ । सर्बियाबाट ४ खेलमात्र खेले पनि उनले समारामा हुने समूह ई को खेलमा अनुभवी जोडी नेमान्जा माटिच र लुका मिलिभाजेभिजसँगै मध्यपंक्ति सम्हाल्ने निश्चितजस्तै छ । कोस्टारिका विपक्षीका लागि टाउको दुखाइ बन्दै आएको छ । टोलीले विश्वकप छनोटको १० खेलमा ८ गोलमात्र खर्चेको थियो । यही दरिलो रक्षापंक्तिका कारण टोली २०१४ को पछिल्लो विश्वकप क्वाटरफाइनल पुगेको थियो । प्रशिक्षक ओस्कार रामिरेजले रुसमा आफ्नो टोलीलाई त्यही फर्ममा उतार्ने प्रयास गर्नेछन् । मिलिनकोभिजसाभिजले गत सिजन लाजियोबाट सिरी ए बाट १२ गोल गरेका थिए । उनी स्ट्राइकर एलेक्जान्डर मिट्रोभिजको पछाडि रहेर पनि खेल्ने सम्भावना छ । तर प्रशिक्षक क्रस्टाजिजले यी दुई जोडीमाथि दबाब थुपार्न चाहेनन् । उनीहरू युवा छन् र उद्देश्य बोकेका खेलाडी हुन् । उनीहरू आफैंलाई प्रमाणित गर्न लागिरहेका छन्, उनले भने, म उनीहरूमाथि अनावश्यक दबाब थोपर्न चाहन्न । जबकि अरुले त्यही चाहिरहेका छन् । के गर्नुपर्ने हो उनीहरूलाई थाहा छ र त्यसैमा केन्द्रित हुनेछन् ।"
दाबेदार ब्राजिल र जब्बर स्वीस,"रोस्तोभ (रोयटर्स) रुसमा विश्वलाई आफ्नो हैसियत के हो भनेर देखाउने संकेत ब्राजिलले दिइसकेको छ । तर आइतबार विश्वकपको समूह ई को पहिलो खेलमा जब्बर स्वीट्जरल्यान्डसँग उत्रँदा टोलीले आफ्नो उत्कृष्ट तयारीलाई निरन्तरता दिनुपर्नेछ । टिटेको प्रशिक्षणमा पाँचपल्टको विश्व च्याम्पियन ब्राजिलले उत्कृष्ट खेल्दै आएको छ । रुस विश्वकपलाई छनोट हुने पहिलो राष्ट्र पनि ब्राजिल हो । जबकि दक्षिण अमेरिकी छनोट चरणमा ब्राजिलको सुरुआत निकै दयनीय पारामा भएको थियो । अन्तमा ब्राजिल शीर्षस्थानमा रहँदै रुसको टिकट काट्न सफल भयो । क्रोएसिया र अस्ट्रियासँगको अभ्यास खेलमा ब्राजिलले राम्रो प्रभाव देखाएको थियो । फरवार्डहरू विलियन, रोबर्टो फिर्मिनो, ग्याब्रियल जेसस, फिलिप कोटिन्हो र प्रमुख स्ट्राइकर नेयमर सबै राम्रो लयमा देखिएका थिए । पछिल्लो विश्वकप आयोजकको हैसियतमा खेलेको ब्राजिललाई सेमिफाइनलमा जर्मनीले ७१ ले धुलो चटाइदिएको थियो । ब्राजिलको यस कमजोर प्रदर्शनले २०१५ र २०१६ को कोपा अमेरिकामा पनि निरन्तरता पायो । जसका कारण रक्षात्मक शैली अपनाएका प्रशिक्षक डुंगाले जागिरबाट हात धुनुपर्यो । उनकै स्थानमा टिटे ल्याइएको थियो । उनले साओ पाउलोको कोरिन्थिएन्सलाई २०१२ मा कोपा लिबेर्टाडोरेज कप दिलाएका थिए । कोरिन्थिएन्सले चेल्सीमाथि असुहाउँदो विजय हात पार्दै त्यसपछि क्लब विश्वकप नै जितेको थियो । विद्यालयमा शारीरिक शिक्षाका शिक्षक रहिसकेका टिटेले ब्राजिली टोलीलाई डुंगा र त्यसअघिका प्रशिक्षक लुइस फिलिप स्कोलारीको समयमा भन्दा धेरै आक्रामक बनाएका छन् । टिटेको प्रशिक्षणमा ब्राजिलले निकै लोभलाग्दो प्रदर्शन गरेको छ । टोलीले २१ मध्ये १७ खेल जितेको छ र १ खेलमा मात्र हारेको छ । उनले हरेक खेलमा नयाँ कप्तान बनाउने गरेका छन् । यसले खेलाडीलाई अतिरिक्त जिम्मेबारी बढाएर हौसला प्रदान गर्ने गरेको पाइएको छ । ब्राजिलले छनोट चरणमा चिरप्रतिद्वन्द्वी अर्जेन्टिनामाथि ३० को जित हात पारेको थियो । हालैमात्र जर्मनीमाथि १० को जितले ब्राजिललाई २०१४ को विश्वकपमा पाएको पराजयमा मानसिक रूपमा दबाबबाहिर राखेको छ । ७१ को पराजय हाम्रो दिमागमा छैन, अब हाम्रो स्तर विश्व च्याम्पियन्स बराबर भइसकेको छ । हामी पुन: इतिहास लेख्न चाहन्छौं, ब्राजिली रक्षक थिएगो सिल्भाले भने ।हामीसँग ठूलो आत्मविश्वास छ, मिडफिल्डर पाउलिन्होले भने, धेरै हिसाबमा ब्राजिलले राम्रो तयारी गरेको छ । यो फुटबलको एउटा हिस्सा हो । चार वर्षमा धेरै सिक्न सकिन्छ । ब्राजिलले खेल्न लागेको स्वीट्जरल्यान्ड त्यही टोली हो, जो विश्व वरीयताको छैटौं स्थानमा छ । छनोट चरणमा लगातार नवौ खेल जितेपछि स्वीस टोली यो स्थानमा आएको हो । तर क्लब स्तरमा खेल्दा स्विस खेलाडीको प्रदर्शन ठीक उल्टो छ । विङ्गर जेर्डान साकिरी खेलेको क्लब स्टोक सिटी इंग्लिस प्रिमियर लिगबाट रेलिगेसनमा परेको थियो । ग्रानिट झाकाले आर्सनलबाट एकरुपको प्रदर्शन गर्न सकेनन् भने फरवार्ड ह्यारिस सेफेरोभिकले २०१८ मा पोर्चुगिज हस्ती बेन्फिकाबाट एउटै खेल प्लेइङमा खेलेनन् ।"
रोनाल्डोको सनसनीपूर्ण ह्याट्रिक,"सोची (एएफपी) क्रिस्टियानो रोनाल्डोले सनसनीपूर्ण रूपमा ह्याट्रिक गर्दै पोर्चुगललाई स्पेनविरुद्ध ३३ को बराबरी दिलाउँदै विश्वकपलाई आफ्नो बिजनेस भएको स्पष्ट पारेका छन् । यसले उनको करिअरमा अर्को उपलब्धि थपेको छ । यो विश्वकपमा उनले गरेको ५१ औं ह्याट्रिक हो । रियल म्याड्रिडका सुपरस्टार रोनाल्डोले ८८ औं मिनेटमा फ्रिकिकले युरोपेली च्याम्पियनलाई समूह बी को पहिलो खेलमा अंक दिलाएका हुन् । त्यसअघि दोस्रो हाफमा नाचोले स्पेनी टिमलाई ३२ को अग्रता दिलाएका थिए । पहिलो हाफमा रोनाल्डोले पोर्चुगललाई दुईपल्ट अग्रता दिलाए, जसलाई डिएगो कोस्टाले हरेकपल्ट बराबरी गरिदिएका थिए । स्पेनी टिम ब्ल्याक सी मा केही दिनयता तनावपूर्ण रहे पनि कोस्टाले उत्कृष्ट प्रदर्शन गरे ।स्पेनी प्रशिक्षक जुलेन लोपेटेगुईलाई बर्खास्त गरेपछि फर्नान्डो हिएरोले डेब्यू गरे पनि खेलमा रोनाल्डो नायक रहे । पछिल्ला तीन विश्वकपमा तीन गोलमात्र गरेका उनले एकै रातमा प्रतियोगितामा आफ्नो गोलसंख्या दोब्बर बनाए । किशोर छँदाको युरो २००४ देखिका लगातार ठूला आठ प्रतियोगितामा उनले गोल गरे ।उनी पेले, जर्मनद्वय युवे सिलर र मिरोस्लाभ क्लोजलाई पछयाउँदै चार विश्वकपमा गोल गर्ने चौथो खेलाडी बने । व्यक्तिगत कीर्तिमान राम्रो हो, मेरो करिअरमा अर्को एक थप भएको छ, रोनाल्डोले भने, विश्वकप जित्ने दाबेदार टिमविरुद्ध के गर्न सकियो भन्ने नै मेरा लागि सबैभन्दा महत्त्वपूर्ण हो ।कर छलेको आरोपमा स्पेनमा २ करोड डलर जरिबाना तिर्न सहमति जनाएको एक घण्टामै रोनाल्डोले ह््याट्रिक गरेका हुन् । तर त्यस जरिवानाबाट रोनाल्डोको ध्यान तोडिएन । उनका सहकर्मी बर्नाडो सिल्भाले खेलपछि भने, जब उनले यस्तो खेल्छन्, तब सबैकुरा सम्भव हुन्छ । रियलका सहकर्मी नाचोले आफैंलाई लडाएपछि पाएको पेनाल्टीमा रोनाल्डोले गोल गर्दै चौथो मिनेटमै पोर्चुगललाई अग्रता दिलाएका थिए ।स्पेन प्रशिक्षक फर्नान्डो हिएरोले प्रदर्शनप्रति गर्व गरेको बताए । खेलाडीप्रति हामीले धेरै गर्व गर्नुपर्छ । हामीले कठिन अवस्थाबाट खेललाई दबल्न सक्यौं । हामीले आफ्नो गर्विलो विशषेता देखायौं, प्रशिक्षकको सीमित अनुभव भएका स्पेनका पूर्वस्टार हिएरोले भने, यो परिपक्व टिम हो । उनीहरूले लामो समयदेखि एकसाथ खेलिरहेका छन् । यसमा खेलाडीसँग खुसी मान्नुपर्छ ।विश्वकप २०१० को विजेता स्पेनले पहिलोपल्ट २४ औं मिनेटमा बराबरी गरेको थियो । सेन्टर फरवार्ड डिएगो कोस्टाले पेपेको चुनौती पन्छाउँदै आफ्नै शैलीमा गोल गरेका थिए । पहिलो हाफको अन्त्यमा स्पेनी गोलकिपर डेविड डे हेया रोनाल्डोले २० यार्डबाट गरेको प्रहारमा सिधा आएको बलमा स्पष्ट नभएपछि युरोपेली च्याम्पियन फेरि अगाडि बढेको थियो । तर स्पेनले दोस्रो हाफको १० औं मिनेटमै टेक्स्ट बुक सेट पिस काउन्टर मा सर्जियो बुस्केटले प्रहार गरेको फ्रिकिकमा कोस्टाले गोल गरेका थिए । त्यसको तीन मिनेटमै नाचोले २२ यार्डबाट गोल गर्दै स्पेनलाई अग्रता दिलाए तर रोनाल्डोले गोल गर्दै पोर्चुगललाई अंक दिलाए ।क्रिस्टियानोजस्ता खेलाडीविरुद्ध खेल्दा यस्तो हुने गर्छ । जोसँग उनी हुन्छन्, त्यो भाग्यमानी हो, हिएरोले भने ।"
जर्मनीको समस्या सुल्झाउने दाउ,"मस्को (एएफपी) तयारी खासै राम्रो नरहेको जर्मनीले प्रतियोगिताअघि आफ्नै समस्याबाट गुज्रिएको अनुभवी टिम मेक्सिकोविरुद्ध आइतबार खेल्दै विश्वकपको उपाधि रक्षाको अभियान सुरु गर्दैछ ।आठ महिना मैदानबाहिर रहेर अन्त्यमा चोटमुक्त भएर म्यानुयल नोयरले पुनरागमन गरे पनि हालै भएको मैत्रीपूर्ण खेलपछि मेसुट ओजिल र इल्काय गुन्डोगनले टर्कीका राष्ट्रपति रिसेप तायिपसँगको तस्बिर सार्वजनिक गरेपछि जर्मन समर्थक चिढिएका छन् । रियल म्याड्रिडका मिडफिल्डर टोनी क्रुजले एक कार्यक्रममा छलफल गर्दै त्यसप्रति खेलाडीलाई ध्यान केन्द्रित नगर्न बताए । हामी यहाँ फुटबल खेल्नका लागि आएका हौं, उनले भने ।जोचिम लोको टिमको लयलाई लिएर अर्को चिन्ता थपिएको छ । छनोटमा अधिकतम अंक जोडेको जर्मनीले त्यसपछि साउदी अरेबियाविरुद्ध मात्र जित हात पारेको छ । जसलाई विश्वकपको उद्घाटन खेलमा रुसले ५० ले ध्वस्त बनाएको थियो ।हामी लोभी हुनुपर्छ । ट्रेनिङ र खेल्ने मैदानमा कहिलकाहीं केही पक्ष हुन्छन् । प्रत्येक इन्चका लागि हामीले संघर्ष गर्नुपर्छ, डिफेन्डर जेरोमी बोएटिङले भने, मेरो विचारमा हामी राम्रो सुरुआत गर्ने टिम हो । ग्रोइन इन्ज्युरीबाट फर्किएका उनले प्रत्येक दिन राम्रो भइरहेको पनि बताए ।गत वर्ष कन्फेडेरेसन कपको उपाधि जित्ने क्रममा जर्मनीले मेक्सिकोलाई ४१ ले हराएको थियो । अहिले पनि त्यस नतिजाले केही अर्थ राख्ने क्रुजको विश्वास छ । गत वर्ष कन्फेडेरेसन कपमा स्पष्ट जित हात पारेर पनि हामीले उसलाई कमजोर आँक्नु हँुदैन । धेरै गम्भीर रूपमा लिनुपर्छ । दबाब पनि छ किनभने यो विश्वकपमा हाम्रो पहिलो खेल हो, उनले भने ।जर्मनी ५६ वर्षयता उपाधि जोगाउने पहिलो टिम बन्ने प्रयासमा छ । पछिल्लोपल्ट सन् १९६२ मा ब्राजिलले उपाधि रक्षा गरेको थियो । तर मेक्सिकोका डिफेन्डर कार्लोस साल्सेडो समूह एफ मा आफ्नो प्रतिद्वन्द्वी हराउनै नसक्ने टिम नभएको बताउँछन् । हामीले उसका बारेमा धेरै कुरा गर्यौं र हामी उसलाई बलियो भएको मान्छौं पनि, बुन्डेसलिगा क्लब आइन्ट्रयाक्ट फ्र्यांकफर्टमा गत महिना चारवर्षे सम्झौता गरेका साल्सेडोले भने, तर हराउन नसकिने कुनै टिम छैन । फुटबलमा स्तरको भिन्नता घटदो छ र त्यसमा धेरै पक्ष छन् । एउटै खेलमा दुईतीन गोल गर्ने खेलाडी दुईतीन जनामात्र छन् । व्यक्तिगत कौशलमा मेसी, रोनाल्डो, नेयमरले त्यस्तो गर्न सक्छन् ।जर्मनीजस्तै मेक्सिको पनि लगातार सातौंपल्ट विश्वकपमा छनोट भएको हो । मेक्सिकोले तीन खेल बाँकी छँदै विश्वकपको टिकट काटेको थियो । प्रतियोगितापछि संन्यास लिने घोषणा गरेका राफेल मार्केज आफ्नै देशका एन्टोनियो कार्भाहाल र जर्मनीका लोथर म्याथ्युजपछि पाँच विश्वकपमा खेल्ने तेस्रो खेलाडी बन्ने संघारमा छन् । तर विश्वकपको लागि युरोपतर्फ प्रस्थान गर्नुअघि ३० जना यौनकर्मीले बिदाइ गरेको पाइएपछि मेक्सिकोका केही खेलाडी विवादमा परेका छन् । मेक्सिको सिटीको निजी क्षेत्रमा नौ खेलाडीले स्कटल्यान्डविरुद्ध १० को जितपछि भोज गरेका थिए । मेक्सिकोका पदाधिकारीले ती खेलाडीहरूलाई निलम्बन गर्न अस्वीकार गरे । किनभने उनीहरू फुर्सदका बेला भोजमा सहभागी भएका थिए । तर पछिल्ला वर्षहरूमा त्यस्तै घटना भइरहेका छन् ।"
एपीएफलाई लालबन्दी गोल्डकप,सर्लाही एपीएफ क्लबले लालबन्दी गोल्डकप फुटबल प्रतियोगिताको फाइनलमा शनिबार नेपाल पुलिस क्लबलाई २१ ले हराउँदै उपाधि जितेको छ । विजेताले प्रदेश २ कै सर्वाधिक धनराशि सात लाख रुपैयाँ पुरस्कार जितेको छ । उपविजेता पुलिसले ३ लाख ५० हजारमा चित्त बुझाएको थियो । फाइनल खेल हेर्न दर्शकको बाक्लो उपस्थिति थियो । सुरुमै अग्रता लिएको एपीएफले सहजै खेल जितेको हो । खेलको २९ औं मिनेटमा एपीएफका युवराज खड्काको पासलाई प्रवीण स्याङतानले गोल गरेर टोलीलाई अग्रता दिलाए । पुलिसका खेलाडीले खेल बराबरीमा पुर्याउन गरेको प्रयासमा एपीएफको रक्षापंक्ति बाधक बनिरह्यो । पुलिसका खेलाडीले राम्रो अवसर सदुपयोग गर्न नसकेपछि एपीएफको अग्रतामै मध्यान्तर अगाडि नै रहयो ।दोस्रो हाफको सुरुआत पुलिसका लागि सुखद रह्यो । मध्यान्तरपछि छैटौं मिनेटमा पुलिसले पेनाल्टी हान्ने अवसर पायो । पुलिसका कप्तान भोला सिलवालको पेनाल्टी प्रहार एपीएफका गोलकिपर राजु नगरकोटीले रोके । पुलिसका खेलाडीले राम्रा अवसर गुमाएपछि खेलमा शिथिलता आयो । दोस्रो हाफको ३० औं मिनेटमा पुलिसका अजित भण्डारीको प्रहार बचाउने क्रममा एपीएफका डिफेन्डर रमेश दंगालले आत्मघाती गोल गर्न पुगे । आत्मघाती गोलले खेल बराबरीमा पुगेलगत्तै पुलिस खेलाडी बढी मिहिनेतमा जुटे । पुलिसको तर्फबाट अजित भण्डारी र रवि पासवानले राम्रो अवसर बनाउँदै प्रहार गरे पनि सबै असफल भए । ३३ औं मिनेटमा एपीएफका प्रवीण स्याङतानको पासमा रुपबहादुर लामाले सहजै गोल गरेका थिए । सर्वाेत्कृष्ट खेलाडी घोषित एपीएफका प्रवीण स्याङतानले ५० हजार रुपैयाँ पुरस्कार पाए । उदीयमान खेलाडी सर्लाही ११ का सनी चौधरी भए । उनले मोटरसाइकल पुरस्कार हात पारे । एपीएफका गोलकिपर राजु नगरकोटीले उत्कृष्ट गोलरक्षकको पुरस्कार पाए ।
एपीएफ विजयी,"लेखनाथ मैत्रीपूर्ण महिला भलिबलमा शिवम् न्यु डायमन्ड एकेडेमीविरुद्ध एपीएफ क्लब विजयी भएको छ । नेपाल भलिबल संघले ओलम्पिक डे का अवसरमा शनिबार पोखरा रंगशालामा दुई टिमबीच प्रतिस्पर्धा गराएको हो ।मैत्रीपूर्ण खेलमा एपीएफले ३२ को सेटमा जित पायो । न्यु डायमन्डले पहिलो दुई सेट २५१७, २५२० अग्रता लिएको थियो । त्यसपछि एपीएफ लयमा फर्किदै लगातार २५२०, २५१६, १५१३ ले सेटमा आफ्नो पक्षमा पार्दै जित हात पार्यो । राष्ट्रिय खेलाडीले भरिएका दुवै टिमबीचको प्रतिस्पर्धा रोमाञ्चक थियो । वर्षाले केहीबेर खेल स्थगित भएको थियो । हरेक वर्ष जुन २३ लाई अन्तर्राष्ट्रिय ओलम्पिक कमिटीले आधुनिक खेलको सुरुआत भएको दिन मान्दै ओलम्पिक डे मनाउने प्रचलन छ । नेपाल ओलम्पिक कमिटीले एक सातासम्म विभिन्न खेल आयोजना गरेर यो दिवस मनाउँदै आएको छ । नेपालमा शनिबार औपचारिक रूपमा कार्यक्रम सुरु भएको हो ।"
अपेक्षाले जितिन् स्वर्ण,"काठमाडौं (कास) ज्ञानसागरका विकिन पोखरेल, न्युटनकी अपेक्षा थापा र न्युटनकै करण चौधरीले ओप्स अन्तरस्कुल टेबलटेनिसमा शनिबार स्वर्ण जितेका छन् । विकिन सिनियर ब्वाइज, अपेक्षा सिनियर गल्र्स र करण जुनियर ब्वाइजमा पहिलो भए । सिनियर ब्वाइजमा विकिनले पुष्पकुञ्जका प्रतीक गुरुङलाई ११५, ११९, ११९ को सोझो सेटमा हरायो । गल्र्सको फाइनलमा अपेक्षाले फेरिल्यान्डकी लाकभुटी शेर्पालाई ११३, ११७, ११८ को सेटमा हराइन् । जुनियर ब्वाइजमा करणले ज्ञानसागरका राज वाइबालाई ११९, ११६, ९११, ३११, ११७ को सेटमा फाइनलमा पाखा लगाए ।"
ग्रेटमायालाई सफलता,"काठमाडौं (कास) द ग्रेटमाया ए पाँचौं साइपाल थ्री अन थ्री बास्केटबलको ब्वाइजतर्फ सेमिफाइनल पुगेको छ । ग्रेट माया ए ले महामञ्जुश्रीलाई १५१० स्कोरले हरायो । ब्वाइजमै लर्डबुद्ध ए ले ग्रेट माया बी लाई १०८, हेराल्डले न्यु समिट ए लाई १५९ र ग्रिनफिल्डले न्यु समिट बी लाई १२११ ले हराउँदै सेमिफाइनलमा स्थान सुरक्षित गरे ।"
सान कप क्रिकेट स्थगित,काठमाडौं (कास) कागेश्वरी मनोहरा यू१६ सान क्रिकेट टान्टी२० कप असार ६ सम्मलाई स्थगित गरिएको आयोजक राखेपअन्तर्गत खेलकुद विज्ञान प्रतिष्ठानले जनाएको छ । वर्षाले मुलपानीस्थित मैदानमा पानी जम्नुका साथै विकेटमा समेत प्रभाव परेका कारण खेल स्थगित गर्नुपरेको जनाइएको छ ।
सुविनालाई स्वर्ण,"काठमाडौं (कास) रसुवाका पूर्ण लोप्चनले छैटौं राष्ट्रिय गोर्खा खुकुरी मार्सल आर्ट प्रतियोगिताको पुरुष ६५७० केजीमा शनिबार स्वर्ण जितेका छन् । उनले फाइनलमा पूर्णले सुनसरीका राज बस्नेतलाई हराए । पुरुष २०२५ केजीमा काठमाडौंका रिजुल कार्की, २५३० केजीमा सर्लाहीका सत्यम् श्रेष्ठ, ३०३५ केजीमा अर्घाखाँचीका सुदीप परियार तथा ४५५० केजीमा सोलुखुम्बुका जीवन लोहार विजयी भए । महिला २५३० केजीमा काठमाडौंकी काजल केसी, ३०३५ केजीमा धादिङकी सुविना गुरुङ, ४०४५ केजीमा नुवाकोटकी हसन्ती विक तथा ४५५० केजीमा नुवाकोटकी सुनिता तामाङले स्वर्ण हात पारे ।"
ललितपुर टिम च्याम्पियन,"काठमाडौं (कास) ललितपुरले ३ स्वर्ण र ६ रजत पदकसहित प्रथम प्रदेश ३ स्तरीय तेक्वान्दो प्रतियोगिताको उपाधि जितेको छ । ३ स्वर्ण, २ रजत र ४ कांस्यसाथ काठमाडौं दोस्रो तथा २ स्वर्ण र २ कांस्य जितेको भक्तपुरले तेस्रो भए । पुरुषमा काठमाडौंका विवेक केसी र महिलामा काभ्रेकी रेजुना ठकुरी उत्कृष्ट खेलाडी चुनिए ।"
अझै हटेन त्रास,"दार्चुला महाकाली नदीमा आएको बाढीले दार्चुला सदरमुकाम खलंगामा वितण्डा मच्चाएको ५ वर्ष बिते पनि तटीय क्षेत्रका बासिन्दामा त्रास कायमै छ । यसपटक पनि वर्षा सुरु भइसकेकाले उनीहरू त्रासैत्रासमा रात बिताउन बाध्य छन् ।२०७० असार २ गते आएको बाढीले १ सय ५६ घरमा पूर्णरूपमा क्षति पुर्याएको थियो । ९ सय ५८ रोपनीमा निर्मित १३ वटा सरकारी कार्यालयका ३२ वटा भवन बगाएको थियो । ३ सय ५३ परिवारको सरसामान नदीमा बगेको थियो । ३२ करोड ५६ लाखको क्षति भएको थियो । नदी किनारमा तटबन्ध निर्माणको काम सुरु भए पनि अझैसम्म पूरा नहुँदा स्थानीय त्रासमा छन् । सरकारले बाढीपीडितको पुन:स्थापनाको पहलसमेत गरेको छैन । कतिपय अहिले पनि आफन्तको घरमा आश्रय लिएर बस्न बाध्य छन् । केही परिवार सदरमुकाम छाडेर गाउँ सरेका छन् । सरकारबाट हालसम्म कुनै क्षतिपूर्ति तथा राहत रकम नपाएको गुनासो गरेका छन् ।बाढीको वितण्डाले सदरमुकाम खलंगाको रूप नै फेरिएको छ । रिङनेताल र गल्फै क्षेत्रका बासिन्दाको पुन:स्थापना हुन सकेको छैन । ५ वर्ष बितिसक्दा पनि पुनर्निर्माण नहुँदा सदरमुकाम खलंगाको बजार क्षेत्रबाहेकका बस्तीमा बाढीको जोखिम उस्तै छ । वर्षा सुरु हुनासाथ तटीय क्षेत्रका स्थानीय नदीतिर हेरेरै रात कटाउन बाध्य छन् । फेरि बाढी आएर घरबारविहीन भइन्छ कि भन्ने चिन्ता लाग्छ, मालिकार्जुन६ भोल्यानीका अर्जुनसिंह महरले भने । वर्षायाममा नदीको सतह बढ्नेबित्तिकै घर छाड्ने तयारीमा बस्नुपर्ने बाध्यता रहेको उनले बताए । बाढी आएको वर्ष जमिन धस्सिएर गाउँमा सबैका घर चर्के, उनले भने, नदीले तटीय क्षेत्र कटान गरिरहेको छ । अहिलेसम्म सरकारले पुनर्निर्माण र पुन:स्थापनाको व्यवस्था नगरेको उनको गुनासो छ । कमाउ जमिन आधाभन्दा बढी पहिरोमा परिसक्यो, सोही ठाउँका वीरराम लुहारले भने, बाढीले पूरै जमिन नलगेकाले पीडितको सूचीमा नाम अटाउन सकेन । राहत पाइने कुनै ठाउँ नभएपछि अहिले आरा चलाएर घरधन्दा चलाइरहेको छु । व्यास५ धौलाकोटदेखि लालीको सेरा गाउँसम्मको क्षेत्र बाढीसँगै पहिरोको उच्च जोखिममा छ । कतिपय गाउँमा नदी किनारसम्म बस्ती बसेकाले वर्षातमा सधैं जोखिम रहने स्थानीयले बताए । तटीय क्षेत्रका खलंगाबाहेक व्यासको तिग्रम, दुहुको खेतीगाउँ, महाकाली नगरपालिकाको श्रीबगड, कलोन, किम्तडी, धाप, सकार, दत्तु, बेत र मालिकार्जुन गाउँपालिकाको भर्तोला, खेतार, जौलजिवी, उकु, भोल्यानी, बाकु र लेकम गाउँपालिकाको बाकु, सेरालगायतका बस्ती जोखिममा छन् । यीमध्ये पनि श्रीबगड, सकार, जौलजिवी र भौल्यानी लगायतका बस्ती भने बाढीको उच्च जोखिममा रहेको जिल्ला प्रशासनले जनाएको छ । दर्जनौंमध्ये केही बस्तीमा मात्र तारजालीसहितको अस्थायी तटबन्ध निर्माण भएको छ । स्थानीय सुरेन्द्रबहादुर बमले महाकाली नगरपालिका१ श्रीबगडका दुईवटै बस्ती बाढीको उच्च जोखिम रहेकाले पक्की तटबन्ध निर्माणको माग गरे पनि कसैले चासो नदिएको बताए । नदीमा पानीको सतह बढ्नेबित्तिकै त्यसको बहावले नेपालतिर हान्छ, उनले भने, धौलीगंगा जलविद्युत् परियोजनाको केन्द्रीय कार्यालय रहेको उक्त ठाउँमा भारतले पक्की तटबन्ध बनाएकाले पनि हाम्रोतिर जोखिम बढाएको हो । बाढीको त्रासैत्रासमा पाँच वर्ष बितेको महाकाली नगरपालिका४ बंगाबगडका पीडित हरकसिंह बडालले बताए । बंगाबगडमा भारतको खोतिला पहिरोले थप जोखिम निम्त्याउने सम्भावना बढेको छ, उनले भने । उक्त क्षेत्रमा पहिरो खसेको दुई वर्षभन्दा बढी भइसक्यो । गत फागुनमा दार्चुलाका सहायक प्रमुख जिल्ला अधिकारी र उनका भारतीय समकक्षीको उपस्थितिमा सिँचाइ विभागका इन्जिनियरले पहिरो क्षेत्रको स्थलगत भ्रमण गरेको थियो ।प्राविधिक रिपोर्टका आधारमा पहिरो तत्काल हटाउने जनाए पनि अहिलेसम्म खासै प्रगति हुन नसकेको महाकाली नदी नियन्त्रण आयोजनाका प्रमुख सुशीलचन्द्र देवकोटाले बताए । शनिबार भारतको पिथौरागढ जिल्लाका सिँचाइ विभाग प्रमुख आउने जानकारी भए पनि नआएको सहायक प्रमुख जिल्ला अधिकारी शिवराज जोशीले बताए । सिँचाइ विभागका प्रतिनिधि आएको भए शनिबार नै दुवै देशका प्राविधिक टोलीले स्थलगत भ्रमण गरी उक्त पहिरो हटाउनेबारे ठोस निर्णय गरिन्थ्यो, उनले भने ।भीषण बाढीले विस्थापित भएका खलंगाका बासिन्दा पुरानै थातथलोमा फर्किन सकेका छैनन् । सरकारले पुन:स्थापनाको ठोस कार्यक्रम नल्याउँदा उनीहरू विस्थापित अवस्थामै छन् । गाउँमा घरखेत हुने पीडित भने उतै फर्केका छन् । गाउँको घरखेत बेचेर सदरमुकाम आएकाहरूको बिजोग छ । आफन्तकै शरणमा दिन बिताइरहेका छन् । महाकाली नदी नियन्त्रण आयोजनाले जिल्ला सदरमुकाम खलंगाको बजार क्षेत्र र महाकाली तटीय क्षेत्रमा तटबन्ध निर्माण गरिरहेको छ । ५ वर्षे गुरुयोजना बनाएर निर्माण सुरु गरिए पनि समयमै पूरा नहुँदा स्थानीय त्रासमै बस्न बाध्य भएको बताउँछन् ।"
स्थानीय सरकारले पाउँदैन यार्चा राजस्व,"प्रवेश शुल्कै छुन नपाएका स्थानीय सरकारका लागि यार्चाबापत पाइने राजस्व झन् टाढाको कुरा भएको छ । व्यवसायीले जिल्ला वन कार्यालय र निकुञ्ज कार्यालयबाट छुट पुर्जी लगेर यार्चा निर्यात गर्छन् । सरकारले प्रतिकेजी यार्चाको राजस्व २५ हजार रुपैयाँ निर्धारण गरेको छ । गत आर्थिक वर्षमा डोल्पा जिल्ला वन कार्यालयले २ सय १८ केजीको ५४ लाख ५० हजार रुपैयाँ र शेफोक्सुण्डो राष्ट्रिय निकुञ्जले ८५ केजीको २१ लाख २५ हजार रुपैयाँ राजस्व संकलन गरेका थिए । यस वर्ष बुधबारसम्म निकुञ्जबाट ५० केजी र जिल्ला वन कार्यालयबाट ४० केजीको संकलन इजाजत गएको छ । छुट पुर्जी भने जिल्ला वनबाटमात्र १० केजीको गएको छ । डोल्पाका जिल्ला वन अधिकृत सन्तोषकुमार झा यार्चाको राजस्वमा स्थानीय तह र प्रदेश सरकारको हक नलाग्ने बताउँछन् । उनका अनुसार विगतमा झैं यस वर्ष पनि राजस्वको १० प्रतिशत जिल्ला समन्वय समितिलाई दिइनेछ भने बाँकी रकम केन्द्र सरकारको खातामा हालिनेछ । अहिलेको अवस्थामा हामीले योभन्दा तलमाथि गर्न मिल्दैन, उनी भन्छन्, निकुञ्जले त शतप्रतिशत नै माथि पठाउँछ ।बजेट निर्माणमा जुटेको प्रदेशको आर्थिक मामिला तथा योजना मन्त्रालयले यार्चा क्षेत्रमा पर्ने स्थानीय तहसँग राजस्वबारे जानकारी मागेको थियो । स्थानीय तहले प्रवेश शुल्क नै उठाउन नपाएको जानकारी गराएपछि मन्त्रालयले यार्चाबाट हुने आम्दानीको आशा मारेको थियो । मन्त्रालयका निमित्त सचिव दिलीप केसीले प्रदेशको बजेटमा यार्चालगायत जडीबुटीबाट हुने आम्दानीलाई समावेश नगरिएको बताए । भौगोलिक रूपमा यार्चा हाम्रो क्षेत्रमा परे पनि राजस्व संकलनको अधिकार हामीलाई छैन, उनले भने, त्यसैले बजेटमा यार्चाको आम्दानी आउँदैन ।स्थानीय तहले भने यार्चाबाट हुने आम्दानी बाँडफाँड हुनुपर्ने माग गरेका छन् । स्थानीय तह, प्रदेश सरकार र केन्द्र सरकारलाई निश्चित रकम दिइनुपर्ने उनीहरूको भनाइ छ । त्यसो हुँदा यार्चाको राजस्व चुहावट पनि न्यून हुने जगदुल्ला गाउँपालिका अध्यक्ष रोकाया बताउँछन् । हाल डोल्पाबाट वार्षिक सरदर चार क्विन्टल यार्चाको मात्र राजस्व संकलन हुने गरेको छ । यो निकै कम परिमाण हो, हाम्रो जिल्लाबाट मात्र करिब १५ देखि २० क्विन्टल यार्चा संकलन हुन्छ, उनी भन्छन्, तर सबै अवैध रूपमा विदेश जान्छ ।अध्यक्ष रोकायाले भनेझैं संकलित सबै यार्चाको राजस्व उठ्ने हो भने डोल्पाबाटमात्र वार्षिक साढे तीन करोडदेखि पाँच करोडसम्म जुट्छ । संकलकको प्रवेश शुल्कबाट पनि यही हाराहारीमा दस्तुर उठाउन सकिन्छ । कर्णाली प्रदेशका उद्योग, पर्यटन, वन तथा वातावरणमन्त्री नन्दसिंह बुढा प्रादेशिक ऐनकानुन नबनेका कारण यार्चाको राजस्व केन्द्रमै जाने अवस्था आएको बताउँछन् ।"
बीउ पाउनै मुस्किल,"धनगढी उदासीपुरका किसान हर्कबहादुर विष्ट उन्नत जातको धान बीउ खोज्न निकै भौंतारिए । गाउँका सहकारीदेखि धनगढीस्थित कार्यालयसम्म पुग्दा पनि बीउ नपाएपछि भारतकै भर परे । खुला नाकाबाट अवैध रूपमा भित्रिएको सरजु५२ बीउ किनेर बेर्ना राख्न बाध्य भए । उनी यसपटक राधा४ तथा सुक्खा २ र ३ जातको धान लगाउने सोचमा थिए । राष्ट्रिय बीउबिजन कम्पनीले पनि यहाँको माटो र हावापानी सुहाउँदो धानको उन्नत बीउका रूपमा यिनैलाई सिफारिस गरेको छ । विष्ट तिनै बीउ खोज्न बारम्बार बीउबिजन कार्यालय र सहकारी धाए पनि रित्तो फर्किएकोमा थकथक मानिरहेका थिए । राष्ट्रिय बीउबिजन कम्पनीका मधु ओझाले यस वर्ष उक्त जातको ४१ क्विन्टल धान बीउ मात्रै वितरण गरिएको बताए । सबै किसानलाई पुर्याउनै सकिएन, उनले भने । ओझाका अनुसार उक्त बीउ करिब १ सय हेक्टरलाई मात्रै पुग्छ । कैलाली जिल्लामा ७१ हजार हेक्टरमा धान खेती गरिन्छ । किसानले उन्नत जातका भनिएका धानको बीउ बजारबाट किन्ने गरेका छन् । पछिल्लो समय अधिकांश बीउ भारतबाट अवैध रूपमा आयात गरिन्छ । त्यहाँबाट ल्याइएको सर्जु५२ जातको धान बढी लगाउने चलन छ ।मलखाद पनि उस्तै सकसमलखादको पनि उस्तै चर्को समस्या छ । उदासीपुरका विष्ट मलखादका लागि स्थानीय मसुरिया बजारका सहकारी पसलमा धाइरहेको बताउँछन् । तर, अहिलेसम्म पाउन सकेका छैन्न । जुन दिन मल आएको हल्ला चल्छ, सबै काम छोडेर सहकारीतिर दौडिन्छु, उनले भने, रित्तै फर्किने गरेको छु । हसुलियाका देवनारायण चौधरीले सहकारी पसल सञ्चालकको बदमासीले साना किसानले सहज रूपमा मल पाउन नसकेको गुनासो गरे । ठूला किसानले जति पनि मल पाएका छन्, उनले भने, साना किसानले पाउन सकेनन् । उनले सहकारी पसलले सरकारी सहुलियतको मलमा व्यापार गर्ने गरेको आरोप लगाए । सहकारी पसल सञ्चालकले स्थानीय व्यापारीलाई समेत मल बिक्री गर्दै आएका छन्, चौधरीले भने ।घोडाघोडी नगरपालिका११ स्थित ग्रामीण कृषक सहकारी संस्थाका शिवराज खत्रीले मल बेच्ने गरेको आरोप झूटो भएको दाबी गरे । उनी सबैलाई मलखाद पुर्याउन नसकेको भने स्विकार्छन् । मलखाद आपूर्ति गर्ने निकाय कृषि सामग्री कम्पनी र साल्ट ट्रेडिङ कर्पोरेसन हुन् । साल्ट ट्रेडिङसँग सिंगल सुपर फस्फोरस नामक मल छ । उक्त मललाई किसानले मन नपराएका कारण बिक्री हुन सकेको छैन । उक्त मलमा पोटास र नाइट्रोजन नभएका कारण पनि किसानको रुचिमा नपरेको हो । सरकारी अनुदान पनि छैन ।कृषि सामग्री कम्पनी लिमिटेडले डीएपी, युरिया र पोटास बिक्री गर्दै आएको छ । किसानलाई अहिले डीएपी र युरियाकै आवश्यकता छ । कृषि सामग्रीका क्षेत्रीय प्रबन्धक दुर्गाप्रसाद पाण्डेयले गाउँमा किसानले मल पाउन समस्या भए पनि अभाव भने नभएको बताए । किसानलाई चाहिने मल जति पनि मगाउन सकिन्छ, उनले भने, भैरहवास्थित गोदाममा मल पर्याप्त भण्डारण छ । आवश्यकताअनुसार त्यहाँबाट ल्याइरहेका छौं । उनका अनुसार कैलालीमा धान खेतीका लागि २ हजार ५ सय मेट्रिक टन डीएपीको कोटा थियो । माग बढी भएकाले हालसम्म २ हजार ८ सय मेट्रिक टन डीएपी गइसकेको छ, उनले भने, ५ सय मेट्रिक टन आउँदै छ । क्षेत्रीय प्रबन्धक पाण्डेयले युरियाको कोटा ५ हजार ५ सय मेट्रिक टन रहेकोमा करिब ३ हजार मेट्रिक टन बिक्री भइसकेको जानकारी दिए । धानबाली पसाउने बेलासम्म युरियाको प्रयोग हुने भएकाले कोटाभन्दा बढी आवश्यक भए पनि आपूर्ति गर्न सकिने उनले बताए ।कैलालीको सीमावर्ती क्षेत्रका साना किसानले भने नेपाली मल नपाएर भारतबाट भित्रिएको अवैध मल प्रयोग गर्दै आएको बताए । खुला सीमानाकामा भारतबाट अवैध मलको तस्करी बढेको छ । कैलालीका किसानले बीउ र मलको मात्रै समस्या भोगिरहेका छैनन्, डिजेलको मूल्यवृद्धिले समेत मर्कामा परेका छन् । धनगढीका देवनारायण चौधरीले भने, डिजेलको मूल्य बढेकाले किसान मर्कामा परेका छन् । खेत जोत्नेदेखि खेतमा पानी तान्नसमेत डिजेलको आवश्यकता पर्छ । उनले १० हजार रुपैयाँको डिजेल खर्च हुने ठाउँमा अहिले १५ हजारको खर्चभार बेहोर्नुपरेको गुनासो गरे ।"
"पाठ सिकँे, नैतिक जिम्मेवारी लिन्छु","लेखनाथ (कास) पोखरा लेखनाथ महानगरपालिकाका मेयर मानबहादुर जीसीले डोजर दुर्घटनाको घटनाप्रति दु:ख व्यक्त गर्दै नैतिक जिम्मेवारी लिएका छन् । शनिबार विज्ञप्ति जारी गर्दै उनले दु:ख व्यक्त गरेका हुन् ।फुट ट्रयाक निर्माणको शुभारम्भ गर्ने क्रममा असावधानीवश एक्कासि एस्काभेटरको बकेट चलेर भएको दुर्घटनाप्रति दु:ख व्यक्त गर्दछु, विज्ञप्तिमा भनिएको छ । मेयर जीसीले घाइते भएका पत्रकार रञ्जन अधिकारी, सन्देश श्रेष्ठ, नगरवासी गौरी पौडेल र केशव बरालको शीघ्र स्वास्थ्यलाभको कामना गरेका छन् । घाइतेलाई प्रत्यक्ष सम्पर्क गरी पछिल्लो अवस्थाबारे जानकारी लिइएको र महानगरपालिकाले आवश्यक उपचारको सम्पूर्ण व्यवस्था गरेको विज्ञप्तिमा उल्लेख छ । हेभी मेसिनरी औजारको प्रयोग गरी फुट ट्रयाक निर्माणको शुभारम्भ गर्दा अपनाउनुपर्ने पर्याप्त सावधानी नअपनाइएको र व्यवस्थापकीय कमजोरीले घटना घटेको स्पष्ट पार्दै नैतिक जिम्मेवारी लिन चाहन्छु, विज्ञप्तिमा भनिएको छ । सोच्दै नसोचेको र अकल्पनीय घटना भएकाले यसले एउटा पाठ सिकाएको महसुस भएको उनको विज्ञप्तिमा उल्लेख छ । पोखराको मध्यभाग भएर बग्ने फिर्केखोलाको दुवै किनारमा फुट ट्रयाक निर्माणको शुभारम्भ गर्न शुक्रबार उनी डोजरमा चढेका थिए । उनले असावधानीवश डोजरको लिभर तान्दा चलेको बकेटले रेलिङ भत्काउँदै पत्रकार र सर्वसाधारणलाई खोलामा खसालेको थियो ।"
पत्नी र ससुराकै योजनामा हत्या,"राजविराज (कास) सप्तरी त्रिकौलका दीपेन्द्र मण्डलको हत्यामा उनकी कान्छी पत्नी र ससुरा नै संलग्न रहेको खुलेको छ । प्रहरीले उनको हत्यामा संलग्न भएको आरोपमा पत्नी अञ्जना साह र ससुरा रामदयाल साहलाई पक्राउ गरेपछि उक्त रहस्य खुलेको हो । जिल्ला प्रहरी कार्यालयका डीएसपी भावेश रिमालका अनुसार मण्डलको मंगलबार राति कुटपिटबाट मृत्यु भएको थियो । संवेदनशील अंगमा गम्भीर चोट लाग्दा उनको मृत्यु भएको खुल्यो, उनले भने, दुवैजना विरुद्ध कर्तव्य ज्यान मुद्दा दर्ता गरिएको छ । राजविराज९ मलेठस्थित आँखा अस्पताल छेउमा एकजना युवक लडिरहेको सूचना पाएपछि प्रहरीले मण्डललाई उपचारका लागि गजेन्द्रनारायण सिंह सगरमाथा अञ्चल अस्पताल राजविराज ल्याएको थियो । अस्पताल पुर्याएलगत्तै चिकित्सकले उनलाई मृत घोषणा गरेका थिए । प्रारम्भिक अनुसन्धानमा मंगलबार साँझ मण्डल र उनकी पत्नी अञ्जनाका बीच वादविवाद भएको खुलेको थियो । त्यही बेला ससुराली पक्षका व्यक्तिहरूले हातपात र कुटपिट गरेको खुलेपछि प्रहरीले पत्नी र ससुरालाई पक्राउ गरेको थियो । प्रहरीका अनुसार मण्डलको पछिल्लो एक वर्षदेखि कान्छी पत्नी अञ्जनासित विवाद हुँदै आएको थियो ।"
वडाध्यक्षलाई ज्यान मुद्दा,"रौतहट (कास) बालक हत्याको आरोपमा प्रहरीले वडाध्यक्ष रामज्ञाप्रसाद यादवसहित १७ जनाविरुद्ध अपहरण, हत्या तथा हातहतियार मुद्दा दर्ता गरेको छ । पीडितको किटानी जाहेरीपछि यादवविरुद्ध मुद्दा दर्ता गरिएको हो । कटहरिया नगरपालिका ९ स्थित डुमरिया गाउँका अहेब दिलीप साहका १२ वर्षीय छोरा युवराजको अपहरण गरी हत्या गरेको आरोपमा वडाध्यक्ष यादव, एकजना प्रहरी जवान र निजी विद्यालयका शिक्षकसहित १७ जनाविरुद्ध मुद्दा चलाएको प्रहरीले जनायो । यादव ९ नम्बर वडाका अध्यक्ष हुन् । यस्तै बाराको मुसहर्वा चौकीमा कार्यरत प्रहरी जवान होसनारायण यादव, निजी विद्यालयका शिक्षक कृष्ण यादवलगायत विरुद्ध पनि सोही मुद्दा चलाइएको छ ।"
राईलाई आर्थिक सहयोग,दमक (कास) आन्द्रासम्बन्धी समस्याले ग्रस्त भुटानी शरणार्थी अगुवा डाभम्पा राईलाई झापा र मोरङमा रहेका शरणार्थीले आर्थिक सहयोग गरेका छन् । बेलडाँगी र पथरीशनिश्चरे शिविरका शरणार्थीले उनलाई १ लाख ४४ हजार ६ सय १२ रुपैयाँ सहयोग गरेका हुन् । सहयोग रकम शनिबार दुवै शिविरका सचिवहरू चम्पासिं राई र टीकाराम रसाइलीले डा राईलाई हस्तान्तरण गरे । १५ दिनयता राईको आन्द्रामा समस्या देखिनुका साथै दिसापिसाबबाट रगत जान थालेको थियो । उनको भारतको सिलिगुडीस्थित आनन्दलोक अस्पतालमा शल्यक्रिया गरिएको छ । स्वास्थ्यमा क्रमश: सुधार हुँदै गएपछि राईलाई तीन दिनअघि झापाको दमकस्थित डेरामा ल्याइएको छ । ७२ वर्षीय राईसँगै ५८ वर्षीया श्रीमती उर्मिला पनि बिरामी छिन् । उर्मिलाका दुवै मिर्गाैलाले काम गर्न छाडेका छन् । उर्मिलाको सातामा दुई पटक डायलासिस गर्नुपर्छ । राई दम्पतीका सन्तान छैनन् । भुटानी शरणार्थीलाई स्वदेश फिर्तीको अडान राख्दै विभिन्न संघर्षमूलक कार्यक्रमको नेतृत्व गर्दै आएका राईलाई शरणार्थीसँगै जिल्लाका अन्य संघसंस्थाले पनि आर्थिक सहयोग गरिरहेका छन् ।
ढाकर बोकेर प्रदर्शन,"रामेछाप (कास) तोक्मासहितको ढाकर बोकेर जिल्लाका सयौं व्यवसायी शनिबार सडकमा निस्किएका छन् । सर्वोच्च अदालतको अन्तरिम आदेशले बीपी राजमार्गबाट सामान ढुवानी ठप्प भएपछि उनीहरूले २० वर्षअघिको रामेछापको झल्को दिने गरी मन्थलीमा ढाकर जुलुस निकालेका हुन् । व्यवसायीले साताव्यापी आन्दोलन घोषणा गरेका छन् । हाम्रो समस्या सरकारले देखेन, अदालतले मर्म बुझेन, रामेछाप उद्योग वाणिज्य संघका वरिष्ठ उपाध्यक्ष केशव घिमिरेले भने । उनले ढुवानी साधन रोकिँदा रामेछापेलीले २० वर्षअघि सिन्धुलीबाट ढाकर बोक्नुपरेजस्तै बाध्यता आइपरेको बताए । व्यवसायीले ढाकरसहितको प्रदर्शनपछि देवकोटा चोकमा कोणसभा गरेका थिए । सभामा रामेछाप उद्योग वाणिज्य संघका पूर्वअध्यक्ष पशुपतिवहादुर खडकाले सरकारले बीपी राजमार्गमा ढुवानी र यातायात साधन बन्द गरेकामा निन्दा गरे । सर्वोच्चले उक्त राजमार्गमा १८ जनाभन्दा बढी यात्रु बोक्ने सवारी र गाडीको वजनसहित १० टनभन्दा बढी भारका ढुवानी साधन नचलाउन अन्तरिम आदेश दिएको छ ।"
संरक्षित क्षेत्रबारे अधिकार विवाद,"लेखनाथ (कास्की) प्रदेश ४ समन्वय परिषद् बैठकमा मनाङको नेस्याङ गाउँपालिका उपाध्यक्ष मेङ्खु गुरुङले स्थानीय तहलाई तोकिएको अधिकार लिन नसकेको गुनासो पोखिन् । उनले अन्नपूर्ण संरक्षण क्षेत्र आयोजना (एक्याप) ले गर्दा काम गर्न गाह्रो परेको बताइन् । हामीलाई अरू समस्या केही छैन, उनले भनिन्, एक्यापकै कारण स्रोतसाधन उपयोग र कर उठाउने विषयमा अप्ठयारो भएको छ ।कास्कीको अन्नपूर्ण गाउँपालिका अध्यक्ष युवराज कुँवरले सार्वजनिक रूपमै अन्नपूर्ण संरक्षण क्षेत्र आयोजना (एक्याप) कार्यालयमा तालाबन्दी गर्ने चेतावनी दिए । चालु आवको दोस्रो चौमासिक समीक्षा कार्यक्रममा उनले एक्यापले जनप्रतिनिधिलाई अटेरी गरेको आरोप लगाए । उनले प्रश्न गरे, हामीले हाम्रै निम्ति हुर्काएको रूख, हामीले संरक्षण गरेको स्रोतसाधन प्रयोग गर्न पाउँदैनौं भने त्यसको के काम ? संविधानले संरक्षण क्षेत्र व्यवस्थापनको जिम्मेवार पक्ष स्पष्ट किटान नगर्दा स्थानीय तहमा असन्तुष्टिका स्वर सुनिन थालेका छन् । एकातिर स्रोतसाधनको उपयोगमा बाधा उत्पन्न भएको जनप्रतिनिधिको गुनासो छ । अर्कातिर संघीयतामा संरक्षण क्षेत्र व्यवस्थापनका विषयमा प्रदेश र संघीय सरकारै अन्योलमा छन् ।संविधानमा संघको अधिकार सूचीमा राष्ट्रिय तथा अन्तर्राष्ट्रिय वातावरण व्यवस्थापन, राष्ट्रिय निकुञ्ज, वन्यजन्तु आरक्ष तथा सिमसार क्षेत्र, राष्ट्रिय वन नीति, कार्बन सेवा समेटिएको छ । पर्यटन दस्तुरमा पनि संघकै अधिकार लाग्ने उल्लेख छ । प्रदेशको अधिकार सूचीअन्तर्गत प्रदेशभित्रको राष्ट्रिय वन, जल उपयोग तथा वातावरण व्यवस्थापन मात्रै राखिएको छ । स्थानीय तहको अधिकार सूचीमा वातावरण, जैविक विविधता, जलाधार, वन्यजन्तु, खानी तथा खनिज पदार्थको संरक्षण राखिएको छ । यसबाट स्थानीय तहको जिम्मा संरक्षण मात्रै भन्ने बुझिन्छ । ४ नम्बर बुँदामा पर्यटन शुल्क लिन पाउने पनि उल्लेख छ । राष्ट्रिय निकुञ्ज तथा वन्यजन्तु संरक्षण ऐन, ०२९ का आधारमा बनेको संरक्षण क्षेत्र व्यवस्थापन नियमावली ०५३ र संरक्षण क्षेत्र व्यवस्थापन निर्देशिका ०५६ मा टेकेर हालका संरक्षित क्षेत्रले काम गर्छन् । संविधानको अनुसूची ५ ले राष्ट्रिय निकुञ्जलाई संघको अधिकार सूचीमा राखेकाले संरक्षित क्षेत्र पनि संघ मातहतमै हुने तर्क गरिँदै आएको छ । यसलाई आधार मान्दा संविधानको अधिकार सूची र स्थानीय सरकार सञ्चालन ऐन, ०७४ परस्पर बाझिने किसिमका छन् । ऐनको परिच्छेद३ को स्थानीय कर, सेवा शुल्क तथा दस्तुरसम्बन्धी बुँदा नम्बर १ मा संघीय तथा प्रदेश कानुनको अधीनमा रही पर्यटन शुल्कसम्बन्धी नीति, कानुन, मापदण्ड, कार्यान्वयन र नियमनको अधिकार स्थानीय तहलाई दिइएको छ । संरक्षणविद् एवं राष्ट्रिय प्रकृति संरक्षण कोषका पूर्वसदस्यसचिव जुद्ध गुरुङ भने संविधानमा संरक्षित क्षेत्रको जिम्मा स्पष्ट रूपमै संघलाई तोकिएको बताउँछन् । अहिलेको अवस्थामा संरक्षण क्षेत्र व्यवस्थापन नियमावलीलाई नै मान्नुपर्ने उनको तर्क छ । एक्यापमा आँखाएक्यापमा कास्की, लमजुङ, मनाङ, मुस्ताङ, पर्वत र म्याग्दीका १५ गाउँपालिका पर्छन् । गत चैतमा काठमाडौंमा भएको गाउँपालिका राष्ट्रिय महासंघको भेलामा १५ वटै गाउँपालिका अध्यक्षको अनौपचारिक बैठक बस्यो । बैठकले संरक्षणका नाममा अधिकारको प्रयोग गर्न नपाएको निष्कर्ष निकाल्यो । यस विषयलाई लिएर संगठित रूपमा संघीय र प्रदेश सरकारमा डेलिगेसन नै जाने बैठकले निर्णय गरेको कास्कीको मादी गाउँपालिका अध्यक्ष वेदबहादुर गुरुङले बताए । एक्यापको अगाडि गाउँपालिका निरीहजस्तै देखिएको उनी बताउँछन् । स्थानीय तहको अधिकार क्षेत्रभित्र हात हाल्ने काम भयो, उनी भन्छन्, स्थानीय सरकार सञ्चालन ऐनसँग बाझिने अन्य ऐन संशोधन गरिनुपर्छ । उनले पर्यटन कर, सार्वजनिक जग्गाको उपभोग, स्थानीय स्रोतसाधनको परिचालन गाउँपालिकाले पाउनुपर्ने उल्लेख गरे ।कास्कीको अन्नपूर्ण, माछापुच्छ्ेर र मादी गाउँपालिकाका ८० प्रतिशत भूभाग एक्यापले ओगटेको छ । जिल्लाको ल्वाङ, सिक्लेस र घान्द्रुकमा इलाका संरक्षण कार्यालय छन् । कास्कीबाहेक मनाङ, मुस्ताङको जोमसोम र लोमानथाङ र लमजुङको भुजुङमा इलाका संरक्षण कार्यालय छन् । संरक्षण क्षेत्रमा प्रवेश गर्दा सार्क मुलुकका पर्यटकले २ सय र अन्य विदेशी पर्यटकले २ हजार रुपैयाँ एक्यापलाई बुझाउनुपर्छ । एक्यापको मुख्य आम्दानीको स्रोत नै प्रवेश शुल्क हो । विभिन्न स्थानमा रहेका एक्याप चेकपोस्टले पर्यटकले प्रवेश कार्ड लिएनलिएको जाँच गर्छन् । आर्थिक वर्ष ०७३७४ मा मात्रै एक्यापले २३ करोड १५ लाख ९ हजार रुपैयाँ प्रवेश शुल्कबाट आम्दानी गरेको छ । उक्त रकम हालसम्मकै धेरै हो । सन् २०१७ मा १ लाख ५८ हजार ५ सय ७८ पर्यटक अन्नपूर्ण क्षेत्र पुगेका थिए । जबकि सन् १९९८ मा उक्त संख्या जम्मा ७१ हजार ७ सय १५ थियो । एक्यापले उक्त रकम पर्यटन विकास, स्थानीयको जीविकोपार्जन, प्रचारप्रसारमा खर्च गर्दै आएको छ । एक्यापले आम्दानीको १० प्रतिशत रकम प्रशासनिक खर्च छुटयाएको छ ।अन्नपूर्ण गाउँपालिका अध्यक्ष युवराज कुँवर प्रवेश शुल्क स्थानीय तहले संकलन गर्न पाउनुपर्ने बताउँछन् । रकम उठ्ने आखिरमा स्थानीय तहमै हो, उनी भन्छन्, ६० प्रतिशत गाउँपालिकाले राखेर ४० प्रतिशत प्रदेश र संघमा पठाउनेछौं । त्यसका लागि संरक्षण क्षेत्र व्यवस्थापन नियमावली संशोधन गर्नुपर्ने खाँचो उनी औंल्याउँछन् । एक्यापले गरेका राम्रा कामको सिको गर्दै पर्यावरणलाई कुनै असर नपर्ने गरी स्थानीय तहले स्रोतको उपयोग गर्न पाउनुपर्ने उनको तर्क छ ।एक्यापले साबिकको ५७ गाविसमा स्थानीयको सहभागितामा संरक्षण क्षेत्र व्यवस्थापन समिति बनाएको छ । मुलुक संघीयतामा गएपछि नियमावली परिमार्जन नहुँदा ती समिति पुनर्गठन हुन सकेका छैनन् । ढुंगा, गिट्टी, बालुवालगायत स्रोतको परिचालन तिनै समितिले गर्दै आएका छन् । ती स्रोत एक्याप क्षेत्रभित्र मात्रै बेचबिखन गर्न पाउने प्रावधान छ । माछापुच्छ्ेर गाउँपालिका अध्यक्ष कर्णबहादुर गुरुङ ती समितिलाई गाउँपालिका मातहत ल्याउनुपर्ने पक्षमा छन् । संरक्षण नियमावली नियन्त्रणमुखीभन्दा पनि व्यवस्थापनमुखी हुनुपर्छ, उनी भन्छन्, पहिले र अहिलेको अवस्था फरक छ । समयानुकूल परिमार्जन हुनुपर्छ ।एक्यापका आयोजना व्यवस्थापक विनोद बस्नेत संविधानमै भएको अन्योलले एक्याप र स्थानीय तहबीच स्रोतसाधन उपयोगमा विवादजस्तो देखिएको बताउँछन् । उनले नियमावली परिमार्जन नहुँदा संरक्षण क्षेत्र व्यवस्थापन समितिको पुनर्गठन हुन नसकेको स्विकारे । सरकारले कस्तो नीति लिन्छ, हामी त्यहीअनुसार अगाडि बढ्ने हो, उनले भने, ऐन संशोधन गर्न ढिलाइ भएकै हो ।वन तथा वातावरण मन्त्रालयअन्तर्गतको वातावरण तथा जैविक विविधता महाशाखाका प्रमुख डा महेश्वर ढकालले ऐन संशोधनपछि संरक्षित क्षेत्रमाथिका अधिकार विवाद सम्बोधन हुने बताए । संरक्षण क्षेत्र जनतामा आधारित, जनतासँग मिलेर संरक्षण गर्ने चिज हो, उनले भने, एकपल्ट राम्रोसँग तीनै तहका सरकारसँग छलफल गरेर के गर्दा राम्रो हुन्छ त्यसैअुनसार सहमति गरेर अघि बढ्नुपर्छ ।"
सवा करोड ठगेर पेटी ठेकेदार बेपत्ता,"पीडितका अनुसार तामाङले प्रयोग गर्दै आएका दुईवटै मोबाइलमा अहिले सम्पर्क हुँदैन । परिवारले पनि मुख्य ठेकेदार पाण्डेबाट ठगिएपछि उनी एक वर्षदेखि आफूहरूको समेत सम्पर्कमा नरहेको जनाएको छ । बुबा ल्याप्चे (अनपढ) हो, छोरा जगत तामाङले भने, ठेकेदारले धेरै कुरामा सहीछाप गराएछन् । पछि बुझ्दै जाँदा हामीलाई ठगेका छन् । धेरै ठाउँमा यस्तै भएपछि अहिले बुवा हाम्रो सम्पर्कमा पनि हुनुहुन्न । मुख्य ठेकेदार पाण्डेले भने तामाङ र आफूबीच अहिले कुनै सम्बन्ध नरहेको बताए । मैले तत्कालै वर्क पेमेन्ट गरेको हो । मिति बिर्सें । ९८ लाख रुपैयाँ बैंकमा जम्मा गरिदिएको १५ मिनेटभित्रै झिकेर सम्पर्कविहीन भयो, उनले भने । फिल्डमा आउँदा सम्झौताबमोजिम काम नभएपछि तामाङलाई बारम्बार सम्पर्क गरेको उनले बताए । ठगिएका व्यवसायी र आफूबीच कुनै लेनदेन नभएको पाण्डेको दाबी छ । मलाई सम्पर्क गरेर लेनदेन गरेकालाई आफ्नै हातले पैसा बुझाएको छु । जजसले ठगियौं भन्नुभएको छ, उहाँहरूको लेनदेन मलाई जानकारी छैन, उनले भने ।पर्वत प्रशासनले ठगिएका व्यवसायीबाट प्रमाण जुटाएर आवश्यक कारबाही अघि बढाउने तयारी गरेको छ । आज (शुक्रबार) उहाँहरूसँग कुराकानी भयो । प्रमाण जुटाउँदैछौं, प्रमुख जिल्ला अधिकारी गुरुदत्त ढकालले भने, आइतबार मुख्य ठेकेदार आएपछि धेरै कुरा खुल्छ । प्रहरी नायब उपरीक्षक दिलीप घिमिरेले उजुरीमा आवश्यक प्रमाण नपुगेकाले तामाङको खोजी नगरिएको बताए । कोर्टमै गइसकेको विषय भए हामी लाग्नुपर्छ, उनले भने, लेनदेनको सामान्य निवेदनका आधारमा खोजतलास गर्न मिल्दैन । लेनदेनको प्रमाण पनि छैन । व्यवसायी पाण्डेलाई भुक्तानी दिएकोबारे जिल्ला इन्जिनियर जगदीश शर्माले भुक्तानी र लेनदेनको विषय फरक भएको बताए । कुन ठेकेदारले कसलाई तिर्नु छ, हामीसँग सरोकार हुँदैन । हामीले सम्झौतामा उल्लेख भएअनुसार भुक्तानी दिने हो, उनले भने ।"
कच्चेमा पहिलोपटक गाडी,"कच्चे (मुगु) सोरु गाउँपालिकाको कच्चे गाउँमा पहिलोपटक गाडी पुगेको छ । ग्रामीण पहुँच कार्यक्रमले गमगढीदेखि कच्चे गाउँसम्म करिब १७ किमि सडक बनाएपछि गाडी चलेको हो । गाडी पुगेको खुसीमा स्थानीयले शुक्रबार नाचगानसहित झाँकी निकाले । सडक बनेपछि उक्त भेगका फुली, निगाले, कच्चे, आसीधाराका स्थानीयलाई सदरमुकाम आउजाउ गर्न, दैनिक उपभोग्य वस्तु र निर्माण सामग्री ढुवानी गर्न सजिलो भएको छ । नन्दकली बुढाले गाउँमा पहिलोपटक पुगेका ६ जीप, चालक र अथितिलाई फूलमालाले स्वागत गरिन् । घरनजिकै गाडी पुग्यो, धेरै सुबिस्ता हुने भो, उनले भनिन्, अब गाउँमा उत्पादित सामग्रीले सजिलै बजार पाउने भए । ग्रामीण पहुँच कार्यक्रमले पाँच वर्षअघि गमगढीरारा गिलाहासम्म २१ किमि सडक खन्न सुरु गरेको थियो । अब कच्चे गाउँमुनिको पाँच सय मिटर भीर खन्न मात्र बाँकी रहेको कार्यक्रमले जनाएको छ । भीर फोडेपछि सोरुको गिलाहा, तारापानीसम्म गाडी गुड्नेछन् । गाउँमा सडक पुगेसँगै स्थानीयले रोजगारी पाएको कार्यक्रमका जिल्ला संयोजक मोहन रुवालीले बताए । कात्तिकभित्रै पूरै काम सम्पन्न गर्ने लक्ष्य छ, उनले भने, कच्चेमा गाडी पुगेसँगै सोरु गाउँपालिका सडक सञ्जालमा जोडिएको छ । निर्माण सकिएपछि स्थानीय तहलाई सडक हस्तान्तरण गरिने रुवालीले जानकारी दिए । सोरुमा गाडी पुगेपछि स्थानीयले विकासको अनुभूति गर्न थालेको गाउँपालिका उपाध्यक्ष राज्यलक्ष्मी बमले बताइन् । कच्चे, बुम्च, ख्याल्च, सिप, गिलाहा, नुवाकोट, कालै, खनायालगायत गाउँका कृषि उपजले सहजै बजार भएको उनको भनाइ छ । यसअघि सदरमुकाम आउन दुई दिन हिँड्नुपर्ने बाध्यता थियो, उनले भनिन्, अब एकै दिनमा सदरमुकाम पुगेर फर्कन सकिने भएको छ । सडक निर्माणमा अहिलेसम्म ३८ करोड रुपैयाँ खर्च भएको कार्यक्रमले जनाएको छ । सडक निर्माणका लागि ७० वटा समूह गठन गरिएका थिए । १ हजार ४ सय स्थानीयले प्रत्यक्ष रोजगारी पाएको कार्यक्रम संयोजक रुवालीले बताए । फुली, निगाले, कच्चे, आसीधारा, हेन्नीकाधलगायतका स्थानीयले सडक निर्माणका क्रममा गाउँमै रोजगारी पाए, उनले भने, उनीहरूले प्रतिव्यक्ति तीन लाखसम्म कमाइ गरेका छन् ।"
मानसरोवर जान रसुवागढी,"रसुवा (कास) कैलाश मानसरोवर जाने तीर्थयात्रीका लागि रसुवागढी नाका सस्तो र सहज बन्दै गएको छ । यसै कारण यो नाका भएर मानसरोवर जाने भारतीय तीर्थयात्री बढेका छन् । अहिले यो नाकाबाट पर्यटकलाई मानसरोवर लैजाने १५ वटाजति ट्राभल र ट्रेकिङ एजेन्सी छन् । हुम्लाको हिल्साभन्दा रसुवागढी नाकाबाट जाँदा प्रतिव्यक्ति ६५ हजार रुपैयाँजति सस्तो पर्ने अल्पाइन कैलाश ट्रेकका प्रबन्ध निर्देशक प्रदीप पण्डितले बताए । उनले भने, सस्तो र सहज हुने भएकाले तीर्थयात्रीलाई रसुवागढी नाकाबाटै लैजान थालेका छौं । काठमाडौंबाट नेपालगन्ज, सिमकोट, हिल्सा हुँदै मानसरोवर पुगेर फर्किंदा ११ दिन लाग्छ । प्रतिव्यक्ति २ लाख ७५ हजारसम्म खर्च हुन्छ । रसुवागढी नाका हुँदै मानसरोवर पुगेर १४ दिनमा फर्किन सकिन्छ, पण्डितले भने, प्याकेजमा एक जना बराबर करिब २ लाख १० हजार लाग्छ । मानसरोवर जाने मुख्य सिजन मेदेखि सेप्टेम्बरसम्म हो । यो सिजनमा मे महिनाको १२ तारिखदेखि जुन १३ सम्म २ हजार १ सय २५ जना भारतीय तीर्थयात्री रसुवागढी नाका हुँदै मानसरोवर गएको अध्यागमन कार्यालय रसुवागढीका प्रमुख मनोजकुमार पोखरेलले जानकारी दिए । यहाँबाट मानसरोवर जानेको संख्या क्रमिक रूपमा वृद्धि हुँदै गएको छ, उनले भने । यसअघि मानसरोवर जान मुख्यगरी सिन्धुपाल्चोकको तातोपानी र हुम्लाको हिल्सा नाका प्रयोग हुँदै आएको थियो । भूकम्पले तातोपानी नाका बन्द भएपछि हिल्सा बढी चल्तीमा थियो । २०७४ भदौ १४ अगाडि तेस्रो मुलुकका नागरिकलाई रसुवागढी नाकाबाट आउजाउ गर्न अनुमति थिएन । चीन सरकारले रसुवागढीलाई अन्तर्राष्ट्रिय नाका घोषणा गरेपछि तेस्रो मुलुकका नागरिकका लागि पनि खुला भएको हो । रसुवागढी नाकाबाट मानसरोवर ६ सय ५० किलोमिटरजति दूरीमा पर्छ ।"
स्याउ फर्काउँदै हेलम्बु,"हेलम्बु (सिन्धुपाल्चोक) हेलम्बुको निगालेगाउँका छिरिङ लामा ह्योल्मो दुई दशकपछि स्याउ खेतीमा फर्किएका छन् । भारतको हिमाचलबाट ५ सय बिरुवा ल्याएर हेलम्बुमा स्याउ फर्काउन उनी कस्सिएका हुन् ।अज्ञात रोगले स्याउ सखाप भएपछि खेती नै छाडेका किसान पुन: स्याउ खेतीमा जुटेका छन् । गाउँभरको स्याउ कीरा लागेर स्वाहा भयो, त्यसपछि यहाँका कृषक सबै डराएर स्याउ खेती छाडे, छिरिङले फुलिरहेको स्याउको बिरुवा देखाएर हर्ष पोखे, त्यसबेलाको नाम फर्काउन फेरि एक भएर लागेका छौं । स्याउले चिनिएको पर्यटकीय हेलम्बु गाउँमा स्याउको नामोनिसान हराएपछि फेरि खेती गर्न र चिनाउन सबै कृषक एक भएर लागिरहेको उनले सुनाए । कहिल्यै नहराउने गरी स्याउलाई निरन्तरता दिन लागिरहेका छौं, उनले भने । ह्योल्मोको निगालेको झन्डै आधा जमिनमा हजारभन्दा बढी स्याउको बिरुवा रोपिएको छ । शेर्माथाना कर्मतोप्के लामाले पर्यटकलाई आकर्षित गर्ने मनोरम स्थलमा स्याउको वातावरणअनुसार रोपण गरिएको बताए । पहिलेको अवस्थामा ल्याउन हेलम्बुमा स्याउको बीजारोपण गरेका छौं, लामाले भने । प्राविधिक रूपमा माटो परीक्षण गरी समयसमयमा सल्लाह लिएर स्याउको बिरुवा हेरचाह गर्ने उनको योजना छ । ६० परिवारले हजारौं बिरुवा रोपेर स्याउ खेती बढाउँदै लगिरहेका छन् । हेलम्बुको किउल, शेर्माथान, मेलम्चीघ्याङ मात्रै होइन, बरुवा र बासखर्कजस्ता हिमाली गाउँमा स्याउ खेतीलाई तीव्र रूपमा अगाडि बढाइएको छ, उनले भने । छिरिङ र कर्मताप्केजस्ता हेलम्बु गाउँपालिकाभरका कृषक स्याउको पहिचान फर्काउन लागिरहेका छन् । स्याउको रूखमा फूल खेल्न थालेपछि यहाँका कृषक उत्साहित भएर एकैसाथ खटिरहेका छन्, स्थानीय जिमी लामाले भने । कृषकको लक्ष्य हेलम्बुलाई स्याउको पकेट क्षेत्र बनाउनु मात्रै नभई पहिचान पुन:स्थापित गर्नु हो । गाउँमा कृषि प्राविधिक नभएकाले रोग लागेर फेरि सखाप होला भन्ने डर त अझै छ, लामाले भने । नेपाल मात्रै नभई भारत र तेस्रो मुलुकमा समेत चर्चा कमाएको हेलम्बुको स्याउको पुरानो रूख अहिले अस्तित्व गुमाएर जिङरिङ्ग भएको छ । पहिलेजस्तै फेरि हेलम्बुका बस्तीमा लटरम्मै स्याउ फलाउन सबै गाउँमा स्याउका बिरुवा रोपिएको उनले बताए ।व्यक्तिगत र सामूहिक प्रयासमा हेलम्बुवासीले स्याउ खेती लगाएर आन्तरिक तथा बाह्य पर्यटक आकर्षित गर्ने अर्काे लक्ष्य छ । २०४१ सालमा हेलम्बु आई शिक्षण पेसामा रहेका पूर्ण गौतम पहिले पनि यहाँका बोटबाट आफैं स्याउ टिपेर खाएको सम्झन्छन् । स्याउ फलेकै कारण दुईतीन दिन पैदल गरेर भए पनि अन्य जिल्लाबाट यहाँ घुम्न आउनेको लर्को हुन्थ्यो, उनले भने । बजार नभएकाले पहिले उत्पादन गरिएको स्याउ गाईबस्तुलाई खुवाउने गरिएको तर अहिले राम्रो बजार पाइने भएकाले सबै हौसिरहेको जनाए । गाउँँ पूर्वाधारमा बलियो बनिसकेको हेलम्बु गाउँपालिकाका प्रमुख निमाग्याल्जेन शेर्पा सुनाउँछन् । यस्ता नमुना कामलाई पूरा सहयोग गर्नेछौं, चाहिँदो प्राविधिक खटाएर माटो परीक्षण र सल्लाह दिने व्यवस्था गरिनेछ, शेर्पाले भने ।"
कृषि कर्जाको समयावधि बढाइँदै,"काठमाडौं कृषि कर्जा विस्तारका लागि वाणिज्य बैंकहरूलाई दिइएको समयसीमा परिमार्जन हुने भएको छ । यही असारभित्र कृषि क्षेत्रमा न्यूनतम १० प्रतिशत लगानी गर्न राष्ट्र बैंकले निर्देशन दिएको थियो । पूरा गर्न नसकिने जवाफ बैंकहरूबाट आएपछि केन्द्रीय बैंकले उक्त समय बढाउन लागेको हो । आगामी आर्थिक वर्षको मौद्रिक नीति मार्फत यो विषय सम्बोधन हुने तयारी भएको राष्ट्र बैंकले जनाएको छ । राष्ट्र बैंकले यसै साता मौद्रिक नीति ल्याउने तयारी गरेको छ । बैंकहरूले स्पष्ट रूपमा ०७५ असारसम्म कृषि कर्जा १० प्रतिशत पुर्याउन सकिँदैन भनेका छन्, राष्ट्र बैंकका एक उच्च अधिकारीले भने, यस्तो अवस्थामा समय नबढाएर सुख पाइने स्थिति छैन । कृषिलगायत उत्पादनमूलक क्षेत्रमा धेरै लगानी विस्तार गर्न बैंक तथा वित्तीय संस्थालाई प्रोत्साहन गर्ने नीति केन्द्रीय बैंकको रहेकाले पनि समय बढाउनुको विकल्प नरहेको उनले बताए । किस्ताबन्दी रूपमा कृषि कर्जाको सीमा (लक्ष्य) तोक्ने विषयमा पनि छलफल भएको छ, ती अधिकारीले भने, यस्तो अवस्था रहयो भने हालको न्यूनतम १० प्रतिशतको सीमा पनि बढ्न सक्छ । समयसँगै कृषि कर्जाको परिभाषा पनि परिमार्जन गरिने भएको छ । कृषि उत्पादनउपज प्रोसेसिङ क्षेत्रमा भएको लगानी पनि कृषि कर्जामा गणना गर्न पाइने माग बैंकहरूले राखेपछि परिभाषा पनि परिमार्जन गर्न लागिएको हो । यद्यपि परिभाषा परिमार्जनकै लागि राष्ट्र बैंकले मौद्रिक नीति नै पर्खनुपर्ने हुँदैन । यसअघि राष्ट्र बैंकले पर्यटन कर्जाको परिभाषा परिमार्जन गरिसकेको छ । यसैगरी उत्पादनमूलक क्षेत्रमा लगानी विस्तार गर्न प्रोत्साहन हुने खालका थप कार्यक्रमबारे पनि छलफल भइरहेको जनाइएको छ ।चालु आर्थिक वर्षको मौद्रिक नीति मार्फत वाणिज्य बैंकहरूले कुल लगानीको कम्तीमा २५ प्रतिशत तोकिएको उत्पादनमूलक क्षेत्रमा र त्यसमध्ये न्यूनतम १० प्रतिशत कृषिमा अनिवार्य रूपमा प्रवाह गनुपर्ने व्यवस्था राष्ट्र बैंकले ल्याएको थियो । जसमध्ये जलविद्युत्मा ५ प्रतिशत, पर्यटन क्षेत्रमा ५ प्रतिशत र बाँकी अन्य प्राथमिकता प्राप्त क्षेत्रमा गरी ०७५ असारसम्म आफ्नो कुल कर्जाको न्यूनतम २५ प्रतिशत कर्जा उत्पादनमूलक क्षेत्रमा प्रवाह गर्नुपर्ने राष्ट्र बैंकको निर्देशन छ । तोकिएको समय सकिन एक महिना मात्र बाँकी रहँदा वाणिज्य बैंकहरूले निर्देशित सीमाको करिब साढे ५ प्रतिशत मात्र कृषि कर्जा प्रवाह गरेका छन् । यो राष्ट्र बैंकको निर्देशनभन्दा करिब साढे ६ प्रतिशत विन्दुले कम हो । यो तथ्यांकले कुल कर्जाको न्यूनतम १० प्रतिशत कृषि क्षेत्रमा प्रवाह गर्नुपर्ने केन्द्रीय बैंकको निर्देशन पालना नभएको पुष्टि हुन्छ ।गत चैतसम्म वाणिज्य बैंकहरूले करिब २० खर्ब रुपैयाँ ऋण लगानी गरेका छन् । गत वर्षको सोही अवधिको तुलनामा बैंकहरूको कर्जा प्रवाह करिब २१ प्रतिशतले बढेको देखिन्छ । सोही अवधिमा कृषि कर्जाको विस्तार दर धेरै कम (नगन्य) मात्र छ । चैतसम्मको कुल कर्जाका आधारमा राष्ट्र बैंकको न्यूनमत सीमा पूरा गर्न बैंकहरूले करिब २ खर्ब रुपैयाँ कृषि क्षेत्रमा प्रवाह गर्नुपर्ने हुन्छ । तर, तेस्रो त्रैमाससम्म बैंकहरूको करिब १ खर्ब (९० अर्ब) रुपैयाँ मात्र कृषि क्षेत्रमा प्रवाह भएको देखिन्छ । बजारमा कृषि कर्जाको माग नै कम भएकाले बैंकहरूले छोटो समयमा तोकिएअनुसार कृषि कर्जा विस्तार गर्न नसकिने बताउँदै आएका छन् । कृषि ऋण लगानीका लागि सिस्टममा ऋणको माग नै नभएकाले अप्ठयारो भएको उनीहरूको तर्क छ । आगामी मौद्रिक नीति मार्फत राष्ट्र बैंकले पुनर्कर्जाको सीमा थप ५ अर्ब रुपैयाँ बढाउने देखिएको छ । गत वर्ष करिब १० अर्बको हाराहारीमा रहेको पुनर्कर्जा कोषलाई चालु आर्थिक वर्षको मौद्रिक नीति मार्फत २० अर्ब बनाइएको थियो । अद्र्धवार्षिक समीक्षा मार्फत राष्ट्र बैंकले फेरि ५ अर्ब थपेर २५ अर्ब रुपैयाँको कोष बनाएको छ । पुनर्कर्जाको माग धेरै छ, यसकारण थप ५ अर्ब थप्ने कि भन्ने विषयमा पनि छलफल भएको छ, स्रोतले भन्यो, कुन स्रोतबाट थप्ने भन्ने विषयमा टुंगो लागिसकेको छैन । सबै नेपालीको बैंक खाता भन्ने सरकारी नारा कार्यान्वयनका लागि राष्ट्र बैंकले मौद्रिक नीति मार्फत थप कार्यक्रमहरू ल्याउने भएको छ । सरकारले चालु वर्षको बजेट वक्तव्य मार्फत ल्याएको यो व्यवस्थाले आगामी वर्षको बजेटमा पनि निरन्तरता पाएको छ । यही कार्यक्रमलाई मूर्तरूप दिन राष्ट्र बैंकले बैंक तथा वित्तीय संस्थालाई प्रोत्साहन हुने खालका कार्यक्रम ल्याउन लागेको हो । शैक्षिक संस्थामा स्नातक तह वा सोभन्दा माथिल्लो कक्षामा भर्ना हुँदा अनिवार्य रूपमा बैंक खाता खोलेको हुनुपर्ने व्यवस्था गर्ने किन्ने भन्ने विषयमा पनि छलफल भएको छ, स्रोतले भन्यो, माध्यमिक तहका विद्यार्थी लक्षित केही कार्यक्रम पनि आउन सक्छ । चालु आर्थिक वर्षमा २ हजार ५ सय नयाँ खाता खोल्ने बैंकलाई एक वर्षका लागि १ करोड रुपैयाँ निब्र्याजी सापटी दिने नीति राष्ट्र बैंकले ल्याएको छ ।बैंक तथा वित्तीय संस्थाहरूको मेगा मर्जर बारे हल्ला चले पनि योबारे राष्ट्र बैंकभित्र छलफल नै नभएको बुझिएको छ । राष्ट्र बैंकका एक डेपुटी गभर्नरले अर्थमन्त्रीसँगको भेटमा राष्ट्रिय वाणिज्य बैंक र नेपाल बैंकबीच मर्जर गर्न सकिन्छ नि भन्ने कुरा राखेका थिए, स्रोतले भन्यो, त्यो धेरै ठूलो र धेरै छिटो हुन्छ कि भन्ने जवाफ अर्थमन्त्रीबाट आयो । त्यसबाहेक यो विषयमा राष्ट्र बैंकमा छलफल नै भएको छैन । यसैगरी भूकम्पपीडितको आवास निर्माणका लागि २ प्रतिशत ब्याजदरमा दिँदै आएको कर्जाबारे मौद्रिक नीतिमा थप केही व्यवस्था हुने छैन । राष्ट्र बैंक ऐनमा एक वर्षभन्दा बढी पुनर्कर्जा नवीकरण गर्न नमिल्ने व्यवस्था रहेकाले उक्त विषय मौद्रिक नीतिले नछुने भएको हो । यो विषयमा अर्थ मन्त्रालय, पुनर्निर्माण प्राधिकरण र राष्ट्र बैंकबीच धेरै छलफल भएको छ, स्रोतले भन्यो, राज्य स्तरबाटै केही निर्देशन आउने स्थिति रहयो भने त्यो विषय मौद्रिक नीतिमा पनि समेटिन सक्छ । आगामी वर्ष ८ प्रतिशतको आर्थिक वृद्धि गर्ने लक्ष्य सरकारले तय गरेको छ । सोही वृद्धि हासिल गर्नका लागि पनि आगामी मौद्रिक नीति केही विस्तारकारी आउने देखिएको छ । लक्षित आर्थिक वृद्धिलाई सपोर्ट, बजार भाउ नियन्त्रण र वित्तीय स्थायित्व कायम गर्ने चुनौतीलाई मध्यनजरमा राखेर मौद्रिक नीति बनाइँदै छ, स्रोतले भन्यो, विद्युतीय भुक्तानी प्रणाली, जोखिममा आधारित सुपरिवेक्षण, उत्पादनमूलक क्षेत्रमा कर्जा विस्तार, संस्थागत सुशासन र वित्तीय अनुसशानले मौद्रिक नीतिमा प्राथमिकता पाउनेछन् ।"
कर्णालीका किसानको सुविधा खोसियो,"काठमाडौं सरकारले कर्णालीका कृषकलाई दिइँदै आएको सुविधा खारेज गरेको छ । कृषकलाई आर्थिक रूपमा सक्षम र बजारीकरणको रणनीतिसहित खरिद गर्दै आएको कर्णालीका उत्पादन अब खरिद नगर्ने निर्णय गरेको हो । कर्णालीका किसान बिचौलियाको मारमा नपरून् भन्ने उद्देश्यले स्थापित उक्त कार्यक्रमै खारेज गरिएको छ । उत्पादन खरिद गर्दा किसानहरू उत्साहित थिए । खरिद गरिएका गेडागुडी बिक्री नै हुन्थ्यो, उद्योग वाणिज्य तथा आपूर्ति मन्त्रालयका एक अधिकारीले भने, तर, चालु आर्थिक वर्षका लागि बजेट विनियोजन गरिएको छैन । खारेज हुनु उचित होइन ।खाद्य सस्थानका अनुसार किसानलाई प्रोत्साहन गर्न सरकारले आर्थिक वर्ष ०७०७१ बाट कर्णालीका उत्पादन खरिद गर्दै आएको थियो । किसानले उत्पादन गरे पनि बजार पहँुच नभएका कारण खाद्य संस्थानले नै खरिद गरी बिक्री गर्दै आएको थियो । कर्णालीबाट ल्याएको गेडागुडी तथा तरकारी सस्थानले किलोमा १ रुपैयाँ मात्रै नाफा राखेर बेच्दै आएको थियो । यसले किसानलाई प्रोत्साहनसँगै उपत्यकावासीले अग्र्यानिक उत्पादनको स्वाद पाएका थिए । गेडागुडी खरिदका लागि सरकारले वार्षिक एकडेढ करोड रुपैयाँ विनियोजन गर्दै आएको थियो । संस्थानले जुम्ला, हुम्ला, मुगु, डोल्पा र कालिकोटमा मौसमी उत्पादन र तरकारी खरिद गर्दै आएको थियो । तर, सरकारले ०७५७६ को बजेट मार्फत उक्त कार्यक्रम नै खारेज गरेको हो । यसको पुष्टि संस्थानका योजना विभाग प्रमुख एवं प्रवक्ता शंकर सापकोटाले पनि गरे । नयाँ आर्थिक वर्षका लागि कर्णालीको गेडागुडी खरिदको कार्यक्रम पनि प्रस्ताव गरेका थियौं, उनले भने, तर, आउने वर्षका लागि उक्त कार्यक्रम छैन । गेडागुडी खरिद खारेज गरेपछि कर्णालीका सांसदहरूले आपत्ति जनाएका छन् । उनीहरूले जनताको सेवा सुविधा कटौती गरेर सरकार लोकप्रिय बन्न नसक्ने बताए । राजनीतिक परिवर्तनसँगै हरेक क्षेत्रमा परिवर्तन आउनुपर्ने खालको बजेट हुनुपथ्र्यो । विगतमा भन्दा ३० प्रतिशत महँगी बढेको छ । कालोबजारी बढेको छ, बझाङका सांसद प्रकाश रसाइलीले भने, कर्णालीका जनताले उत्पादन गरेको कृषिजन्य सामग्रीहरू सरकारले नकिन्नु गैरजिम्मेवारी हो । सरकारले जनताको भावनाअनुसार काम गर्न नसकेको उनले आरोप लगाए । दुई तिहाइको दम्भ देखियो । जे गर्दा पनि हुन्छ भन्ने मानसिकता देखियो, उनले भने, सरकार भनेको जनताको शासन, समृद्धिका निम्ति हो । शासन प्रणाली सुधारका निम्ति हो । कर्णालीको जनताको सेवा सुविधा कटौती गरेर सरकार लोकप्रिय बन्न सक्दैन । हुम्लाका सासद छक्कबहादुर लामाले पनि गेडागुडी खरिद कार्यक्रम हटाउनु गलत भएको बताए । कर्णालीले सरकारबाट केही सुविधा पाएको छैन । पाइरहेको सुविधा हटाउनु गलत हो, उनले भने, यही विषयमा थप बुझ्न मन्त्रीलाई भेट्न कार्यक्रम बनाएको छु । संस्थानका अनुसार उपत्यकामा कर्णालीको फापरको माग धेरै छ । व्यवसायीका अनुसार फापर २ प्रकारका हुन्छन् मिठे र तिते । राजधानीमा पाइने फापर मिठे हो । यो फापर सुगममा कमै मात्र फल्ने भएकाले भारतबाट आयात हुने गर्छ । कर्णालीमा उत्पादन हुने फापर तिते हो । तिते फापर सुगर र युरिक एसिडको औषधिका रूपमा समेत प्रयोग हुन्छ । उक्त कारणले पनि तिते फापरको माग उपत्यकामा धेरै रहेको संस्थानको दाबी छ । तर, पछिल्लो समय गुणस्तरीय सामान सहर पुर्याउने नीतिअन्तर्गत खाद्यले किनेको गेडागुडी (सिमी र फापर) दुई वर्षदेखि गोदाममै थन्किएको थियो । सस्थानका अनुसार गत वर्षको करिब ६ सय क्विन्टल सिमी बिक्री हुन सकेको छैन । गेडागुडी खरिद गरेर बिक्री गर्ने आशय राम्रो भए पनि लापरबाहीका कारण बिक्री हुन नसकेको संस्थानका अधिकारीहरू बताउँछन् । किसानलाई प्रोत्साहन गर्न खाद्यान्न खरिद गरी बिक्री गर्ने योजना जायज हो । तर, खरिद गरिएको गेडागुडी थापाथलीको गोदाममा मौज्दात गर्ने काम मात्रै भयो । प्रचारप्रसार र बजारीकरण गरिएन, संस्थानका एक अधिकारीले भने, प्रचारप्रसार वर्षदेखि गोदाममै थन्किएको छ । सस्थानले गेडागुडी थापााथली गोदामबाट मात्रै बिक्री गर्दै आएको छ । बिक्री कक्ष उपभोक्तालाई पायक पर्ने स्थानमा हुन नसक्दा बिक्री हुन नसकेको हो । एक ठाउँबाट मात्रै बिक्री हुँदा सर्वसाधारणको पहुँच पुग्न सकेको छैन । आर्थिक वर्ष २०७४७५ को लागि संस्थानले २ सय ७१ क्विन्टल सिमी र ८६ क्विन्टल फापर खरिद गरेको छ ।"
कञ्चनजंघाको रोयल्टी ८३ लाख,"ताप्लेजुङ कञ्चनजंघा हिमालले यो वर्ष ८२ लाख २६ हजार ७ सय रुपैयाँ रोयल्टी रकम संकलन गरेको छ । पर्वतारोहणका लागि गएकाहरूबाट मात्रै यति रकम संकलन भएको हो । कञ्चनजंघा आरोहण गर्नेबाट संकलित सम्भवत: यो अहिलेसम्मकै सबैभन्दा बढी रकम हुन सक्ने अधिकारी बताउँछन् । पर्यटन विभाग पर्वतारोहण शाखाका नायब सुब्बा रामेश्वर निरौलाका अनुसार यो वर्ष ४४ जनाले आरोहण गरेका थिए । यो आरोहणका लागि गएका विदेशी उनीहरूलाई नेतृत्व गरेर गएका नेपाली शेर्पासमेतको तथ्यांक हो ।आरोहणका लागि अनुमति लिएर जानेले १ हजार ८ सय डलर (नेपाली करिब १ लाख ८० हजार) तिर्नुपर्छ । उनीहरूले कञ्चनजंघा संरक्षण क्षेत्र व्यवस्थापन परिषद्लाई थप नेपाली २ हजार रुपैयाँ बुझाउँछन् । त्यो रकम परिषद्का कर्मचारीले स्थानीयस्तरमै उठाउँछन् । हेलिकप्टरमा आएको भए वा हेलिकप्टरबाट फर्कने भए अवतरण शुल्कबापत थप २ हजार बुझाउनुपर्ने हुन्छ । त्यो रकम परिषद्को खातामा रहन्छ । देशभरिका हिमालबाट ४० करोड ७० लाख रुपैयाँ संकलन भएको निरौलाले बताए । उनका अनुसार सोलुखुम्बुमा रहेको सर्वोच्च शिखर सगरमाथामा मात्रै ३६ करोड १४ लाख रुपैयाँ संकलन भएको छ । पर्यटकका लागि सुविधा, पूर्वाधार नभएका कारण विश्वको तेस्रो र नेपालको दोस्रो हिमाल भएर पनि कञ्चनजंघामा पर्वतारोही र पर्यटकको संख्या अत्यन्तै न्यून छ ।संकलित राजस्व रकम प्राकृतिक स्रोत तथा वित्त आयोगले वितरण गर्छ । हिमाल भएको जिल्लाले कम्तीमा ५० प्रतिशत रकम पाउनुपर्ने भए पनि अहिलेसम्म नपाएको जिल्ला समन्वय समितिबाट छ महिनाअघि मात्रै अवकाश भएका अधिकृत दुर्गा श्रेष्ठ बताउँछन् । श्रेष्ठका अनुसार केन्द्रबाट जति रकम आउँछ, त्यसैमा चित्त बुझाउनुपर्ने बाध्यता छ ।"
कीरा नियन्त्रण गर्न विद्युतीय पासो,"रसुवा गोलभेंडा खेतीमा देखा परेको पात खन्ने कीरा नियन्त्रण गर्न पहिलो पटक नयाँ प्रविधिको प्रयोग गरिएको छ । कृषकले गरेको गोलभेंडा खेतीमा पात खाने कीराले क्षति गर्न थालेपछि नियन्त्रणका लागि जिल्ला कृषि विकास कार्यालयले नमुनाका रूपमा विद्युतीय पासोको प्रयोग गरेको हो । कीराले जिल्लाको कालिका, उत्तरगया र नौकुण्ड गाउँपालिकामा कृषकले करिब ३ सयवटा टनेलमा लगाएको गोलभेंडा क्षति गरेको जिल्ला कृषि विकास कार्यालयले जनाएको छ । कीराले पात डाँठ र फल खाएर सखाप पार्छ । गोलभेंडामा क्षति हुन थालेपछि कृषि कार्यालयले नियन्त्रणका लागि अभियान थालेको कृषि विकास अधिकृत दिनेशबाबु तिवारीले बताए । पात खन्ने कीरा नियन्त्रण गर्न करिब ४ सय ५० जना कृषकलाई जैविक विषादी वितरण गरिएको छ । कृषकलाई अल्कोरा, टुटा ट्रयाप, टुटा ल्युर, ट्रेसर, बिटी, एल्लो स्ट्रकी ट्रयाप वितरण गरेका छौं, उनले भने, प्रविधि तथा विषादीको प्रयोग गरेसँगै पात खन्ने कीराको प्रकोप क्रमश: कम हुँदै गएको छ । कार्यालयले कृषकहरूलाई भेला गरेर जनचेतनामूलक कार्यक्रम सञ्चालन गरेको छ । पहिलो पटक प्रयोग गरिएको नयाँ प्रविधि विद्युतीय पासोबाट पात खन्ने कीराको नियन्त्रण हुँदै गएको कालिका गाउँपालिका३ धारापानीका कृषक रमेश अधिकारीले बताए । उनले भने नयाँ प्रविधिको प्रयोगबाट करिब ८० प्रतिशतसम्म पात खन्ने कीराको नियन्त्रण भएको छ । पात खन्ने कीराको प्रकोपका कारण जिल्लाको कालिका, उत्तरगया र नौकुण्ड गाउँपालिका कृषकले धेरै क्षति बेहोर्नुपरेको कालिका५ जिबजिबेका अगुवा कृषक भवनाथ पौडेलले बताए । कीरा नियन्त्रणको अभियानपछि क्षति न्यून हुँंदै गएको छ, उनले भने । कृषकहरूको तथ्याङ्क संकलनपश्चात्कार्यालयले जनचेतना कार्यक्रम सञ्चालन र जैविक विषादी र विभिन्न प्रविधिहरूको सहयोग गरेको बागबानी विकास अधिकृत सन्तोष पाठकले बताए । पात खन्ने कीरा व्यवस्थापन गर्न कृषकहरूलाई आईपीएम पद्धति अपनाउनसमेत सुझाव दिइएको छ । गोलभेंडाको बोटमा एकपटक यो कीरा देखा परेपछि त्यसले २५ देखि शतप्रतिशतसम्म क्षति गर्ने जिल्ला कृषि विकास कार्यालय रसुवाले जनाएको छ । टुटा कीराले गोलभेंडा, भन्टा, खुर्सानी र आलु बालीमा समेत क्षति पुर्याउने गरेको कृषि प्राविधिकहरू बताउँछन् । २०७२ सालमा नेपाल प्रवेश गरेको पात खन्ने कीराको पहिचान २०७३ सालमा भएको वरिष्ठ कृषि विकास अधिकृत तिवारीले बताए । पहिलो पटक पात खन्ने कीरा उपत्यकामा देखापरेको थियो उनले भने । उपत्यकापछि अहिले पात खन्ने कीराको प्रकोप रसुवामा देखा परेको छ । दक्षिण अमेरिकन देशबाट पात खन्ने कीराको प्रकोप सुरु भएको इतिहास रहेको छ ।"
चिराइतो प्रशोधन केन्द्र अलपत्र,"ओखलढुंगा सिद्धिचरण नगरपालिका ११ वितलवमा निर्मित चिराइतो प्रशोधन केन्द्र अलपत्र परेको छ । भवन बनेको तीन वर्षभन्दा बढी बित्दासमेत सञ्चालनमा आउन सकेको छैन । प्रशोधन केन्द्र प्रयोगविहीन भएपछि केन्द्रबाट प्राप्त भएका मेसिन तथा औजारहरूमा खिया पर्न थालेको छ । कृषि उद्यम केन्द्र र नेपाल उद्योग वाणिज्य महासंघको संयुक्त साझेदारीमा सञ्चालन भएको एक जिल्ला एक उत्पादन कार्यक्रम अन्तर्गत चिराइतो प्रशोधन केन्द्र निर्माण गरिएको हो । भवन निर्माणका लागि मात्रै ५२ लाख खर्च लागेको थियो । अन्य मेसिन औजारसहित करिब १ करोड हाराहारीमा खर्च भएको अनुमान छ ।चिराइतो प्रशोधन केन्द्र निर्माण भएसँगै जिल्लाको विभिन्न स्थानमा चिराइतो खेतीसमेत सुरु गरिएको थियो । जन्तरखानी, पात्ले, रावादोलु, भुसिंगा, खिजीकाती, खिजीफलाटे, रगनीलगायतका स्थानमा चिराइतो पाइने गरिन्छ । कार्यक्रमअन्तर्गत दुई आर्थिक वर्षमा गरी २ हजार ५ सय रोपनी क्षेत्रफलमा चिराइतो रोप्ने उद्देश्य राखिएको थियो । केही स्थानमा चिराइतोखेती गरिए पनि प्रशोधन केन्द्र सञ्चालन नहुँदा ठेकेदारकै भर पर्नुपरेको छ । यदि चिराइतो जिल्लामै प्रशोधन हुने भए कृषकले सहुलियत मूल्यमा बिक्री गर्न पाउने स्थानीयको भनाइ छ । उद्योग वाणिज्य संघ ओखलढुंगाका अध्यक्ष ज्ञानेन्द्र मास्केले भने प्रशोधन केन्द्रमा कृषि मन्त्रालयले पठाइदिएको मेसिन प्रशोधनका लागि नभएर प्याकिङ गर्ने भएकाले सञ्चालनमा आउन नसकेको बताए ।पहिले प्रशोधन गर्ने मेसिन आवश्यक भएकामा प्याकिङ गर्ने मेसिन पठाइदिएछ । अध्यक्ष मास्केले भने, त्यसैले प्रशोधन नगरी प्याकिङ गर्ने काममा हामी अनविज्ञ भएकाले सञ्चालनमा ल्याउन नसकिएको हो । उनले केही महिनाभित्रै आवश्यक मेसिन ल्याएर काम सुचारु गर्न पहल गरिरहेको बताए ।एक जिल्ला एक कार्यक्रम (ओडीओपी) कार्यक्रम केन्द्रीय कार्यालयका प्रबन्ध निर्देशक दिनेशप्रसाद पराजुलीले भने प्रशोधन केन्द्र सञ्चालन नभएकोबारे जानकारी नभएको बताए । हामीले त सहयोग मात्र गर्ने हो । मेसिन औजार खरिद गर्ने जिम्मेवारी उद्योग वाणिज्यको नेतृत्वमा त्यहाँस्थित ओखलढुंगा जडीबुटी प्रोडक्ट्स प्रालिको हो । पराजुलीले भने, त्यो कम्पनीको नेतृत्व उद्योग वाणिज्यले गर्छ, नाफा कमाउने, कृषकलाई प्रोत्साहन दिने, रोजगारी सिर्जना गर्ने काम कम्पनीकै हो । त्यसैले यसमा हाम्रो भूमिका सहयोगी मात्र हुन्छ । जिम्मेवारी उद्योग वाणिज्य र कम्पनीले नै लिनुपर्छ ।चिराइतोको बजार चीन तथा भारतका सहरहरू हुन् । नेपालमा पनि औषधिका रूपमा बिक्री हुने गर्छ । समुद्री सतहदेखि १ हजार ५ सयदेखि ३ हजारसम्मको उचाइमा चिराइतो खेती हुने गर्छ । स्थानीय बजारमा प्रतिकिलो ५ सयदेखि ८ सय रुपैयाँले चिराइतो बिक्री हुने गरेको छ । यस कार्यक्रममा सामुदायिक वन उपभोक्ता, स्थानीय, उद्योग वाणिज्य र नेपाल सरकारको अनुदान रकम रहेको छ ।चिराइतो उत्पादन कार्यक्रमबाट जिल्लामा दुई हजार सर्वसाधारणलाई रोजगारी दिने लक्ष्य राखिएको थियो । तर, हालसम्म कसैले रोजगारी पाउन सकेका छैनन् । नेपाल सरकारकै नीतिअनुसार देशको विभिन्न जिल्लामा एक जिल्ला, एक उत्पादन कार्यक्रम लागू गरिएको हो । त्यसअन्तर्गत १० जिल्लामा भने सञ्चालनमा आइसकेको छ । ओखलढुंगामा चिराइतो, सिन्धुलीमा जुनार, रौतहटमा माछा, बारामा डेरी, रसुवामा रेन्बो ट्राउट, धादिङमा ताजा तरकारी कार्यक्रम सञ्चालित छन् । त्यसैगरी मुस्ताङमा पस्मिना, अर्घाखाँचीमा मह, प्यूठानमा तरकारी बीउ र जाजरकोटमा जेमस्टोन उत्पादन कार्यक्रम छ ।"
२ करोड ६० लाख कित्ता सेयर सूचीकृत,"काठमाडौं यो साता सेयर बजारमा ६ वटा कम्पनीको करिब साढे २ करोड कित्ता सेयर नेपाल स्टक एक्सचेन्ज (नेप्से) मा सूचीकृत भएको छ । उक्त अवधिमा दुईदुईवटा बिमा र फाइनान्स कम्पनी, एकएकवटा जलविद्युत् र वाणिज्य बैंक गरी ६ वटा कम्पनीका साधारण, बोनस र हकप्रद गरी २ करोड ५९ लाख ९० हजार कित्ता सेयर सूचीकृत भएको नेप्सेले जनाएको छ । जसमध्ये प्राइम लाइफ इन्स्योरेन्सको ९७ लाख ६३ हजार कित्ता, सिद्धार्थ बैंकको ६८ लाख ४७ हजार कित्ता र बेस्ट फाइनान्स कम्पनीको १६ लाख ५२ हजार कित्ता हकप्रद सेयर सूचीकृत भएका छन् । यो साता रैराङ हाइड्रोपावर डेभलपमेन्ट कम्पनीको ५६ लाख साधारण कित्ता साधारण सेयर सूचीकृत भए । सोही अवधिमा प्राइम लाइफ इन्स्योरेन्सको १९ लाख ८३ हजार १ सय ५० कित्ता र मल्टिप्रपर्स फाइनान्सको १ लाख ६४ हजार ७ सय ३६ कित्ता बोनस सेयर सूचीकृत भएको नेप्सेले जनाएको छ । साप्ताहिक रूपमा सेयर कारोबार मापक नेप्से परिसूचक करिब १० (९७७) अंकले घट्यो । तर, साताको पहिलो दिन (आइतबार) को तुलनामा यस्तो परिसूचक १५६६ अंकले बढेको देखिन्छ । आइतबार १ हजार २ सय ३१६४ विन्दुमा रहेको नेप्से बिहीबार १ हजार २ सय ७७३० विन्दुमा बन्द भएको नेप्सेले जनाएको छ ।यो साता नेप्सेमा १ अर्ब ७२ करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम २१४ प्रतिशतले बढी हो । २३ हजार ३ सय ६८ कारोबारबाट १ सय ८६ कम्पनीका ४८ लाख ६८ हजार ७० कित्ता सेयर खरिदबिक्री हुँदा करिब पौने २ करोड रुपैयाँ परिचालन भएको छ । गत साता २० हजार ६ सय ६२ कारोबारबाट ४० लाख २६ हजार ८ सय १० कित्ता सेयर खरिद गर्दा १ अर्ब ६८ करोड ४५ रुपैयाँ परिचालन भएको थियो । नेप्सेको वर्गीकरणमा क वर्गमा रहेको कम्पनीहरूको कारोबार मापक सेन्सेटिभ परिसूचक पहिलो दिनको तुलनामा २६५ अंकले बढेको छ । व्यापारमा रहेका सबै कम्पनीहरूको सेयर कारोबार मापक फ्लोट परिसूचक यो साता ०७७ अंकले ऋणात्मक रहयो । साताभरको व्यापारमा कारोबार रकम (९ करोड ९७ लाख ७० हजार रुपैयाँ) का आधारमा मेगा बैंक अग्रस्थानमा छ । कारोबार सेयर संख्या (४ लाख ६५ हजार कित्ता) र कारोबार संख्या (१ हजार १ सय ८९ वटा) का आधारमा पनि मेगा बैंक नै सबैभन्दा अघि रहेको नेप्सेले जनाएको छ । साप्ताहिक कारोबारमा बैंकिङ समूहको कारोबार हिस्सा ३८२७ प्रतिशत र बिमाको १८७८ प्रतिशत रह्यो । गत साता कुल कारोबारमा ती समूहको हिस्सा क्रमश: ३२८२ र २४५५ प्रतिशत थियो ।"
सिद्धार्थ यातायातद्वारा बस सञ्चालन,"भैरहवा रुपन्देहीमा पहिलो पटक कम्पनीका रूपमा दर्ता भएर सिद्धार्थ यातायात प्रालिले बस सञ्चालनमा ल्याएको छ । कम्पनीले शुक्रबारदेखि जिल्लाभित्र सुविधासम्पन्न बस सञ्चालनमा ल्याएको हो । जिल्लामा दुई ठूला व्यवसायी संस्थाले सिन्डिकेट लागू गरेकाले यसअघि कम्पनी दर्ता हुन सकेका थिएनन ।सरकारले सिन्डिकेट खारेज गरेको घोषणालगत्तै उक्त प्रालिले प्रतिस्पर्धात्मक ढंगले सेवा सञ्चालन गर्न लागेको हो । पश्चिम नेपाल बस व्यवसायी संघ बुटवल र यहाँस्थित सिद्धार्थ यातायात व्यवसायी समितिले सिन्डिकेट प्रणालीबाट यातायात सञ्चालन गर्दै आइरहेका छन् । साउन १ गतेदेखि सिन्डिकेट प्रणाली र सिन्डिकेट पक्षधर यातायात संस्था पूर्ण रूपमा खारेज गर्ने घोषणा सरकारले गरेको छ । आरामदायी र सुरक्षित यात्रा नाराका साथ शुक्रबार बिहान भैरहवास्थित सिद्धार्थ बसपार्कबाट बस सञ्चालनको उद्घाटन गरिएको सिद्धार्थ यातायात प्रालिका अध्यक्ष सूर्यबहादुर सारुले जनाए । सरकारी नियमको पूर्ण रूपमा पालना गरेर यातायात संचालन गरिएको छ, शुक्रबार बिहान उद्घाटनपछि अध्यक्ष सारुले भने, यात्रुको सुरक्षा र सुविधाप्रति केन्द्रित रहेर प्रतिस्पर्धात्मक रूपमा सेवा प्रदान गरिनेछ ।उनका अनुसार पहिलो चरणमा २० वटा बसबाट नेपालभारत सीमा नाका बेलहियादेखि बुटवलको गोलपार्कसम्म शुक्रबारदेखि सेवा सञ्चालनमा ल्याइएको छ । क्रमश: भैरहवादेखि लुम्बिनी, भैरहवातौलिहवा, प्रदेश ५ का विभिन्न स्थान हुँदै मुलुकका सबै स्थानमा यातायात सञ्चालन गरिनेछ । भदौ महिनासम्म सबै बसमा एयरकन्डिसन (एसी) सुविधा हुनेछन् । बुद्ध जन्मस्थल लुम्बिनीको प्रवद्र्धनका लागि सबै बसमा लुम्बिनीको चिनारी हुने तस्बिर राखिनेछन् । सातामा एक दिन रूपन्देही, कपिलवस्तु र नपलपरासीमा रहेका बुद्धसँग सम्बन्धित स्थललाई जोडेर बुद्ध सर्किटको प्याकेज यात्रा सञ्चालन गरिएको छ ।पूर्ण अपांग यात्रुको भाडा शतप्रतिशत छुट गरिएको छ । विद्यार्थी, ज्येष्ठ नागरिक, महिलालाई पनि अतिरिक्त सुविधा प्रदान गरिएको छ । चालक र सहचालकलाई अनिवार्य नियुक्तिपत्र, तलब, भत्ता, सञ्चयकोष, बिरामी बिदा, बिमाको व्यवस्था र चालकलाई कम्पनीले आफ्नै प्रशिक्षण केन्द्रमा तालिम दिने व्यवस्था गरिएको उक्त कम्पनीले जनाएको छ । छोटो रुटमा सञ्चालन हुने बसमा पनि यात्रुका लागि टिकटको व्यवस्था गरिएको छ । यस क्षेत्रमा सञ्चालन हुने छोटो दूरीका कुनै पनि बसले यात्रुलाई टिकट दिने व्यवस्था गरेका छैनन् । ५ करोड अधिकृत पुँजी र ३ करोड ५० लाख चुक्ता पुँजी रहेको उक्त कम्पनीमा ३५ जना सेयर सदस्य छन् ।"
स्पेनद्वारा ९३३ को उद्धार,म्याड्रिड (रोयटर्स) स्पेनका तटरक्षकहरूले भूमध्य सागर क्षेत्रमा अलपत्र ९ सय ३३ आप्रवासीको उद्धार गरेको जनाएको छ । विभिन्न अफ्रिकी देशबाट युरोप प्रवेश गर्ने क्रममा अलपत्र परेका आप्रवासीहरूको शुक्रबार र शनिबार गरी उद्धार गरिएको स्पेनी अधिकारीले जनाएका छन् । अधिकारीहरूका अनुसार उनीहरूलाई यसअघि इटाली र माल्टाले आफ्नो देशमा प्रवेशमा रोक लगाएका थिए । स्पेनमा गतवर्षको तुलनामा सन् २०१८ मा आप्रवासीको संख्या दोब्बर हुन सक्ने जनाइएको छ । अधिकारीहरूले हालै प्रधानमन्त्रीमा निर्वाचित पेद्रो सान्चेजले आप्रवासीका लागि नरम नीति अपनाएको जनाएका छन् । दुई साताअघि स्पेनले एक्वारियस पानीजहाजमा सवार ६२९ आप्रवासीको पनि उद्धार गरेको थियो ।
२ हजार नाबालक अभिभावकबाट अलग,"वासिङ्टन (बीबीसी) अमेरिकाको सीमा क्षेत्रबाट ६ सातामा करिब २ हजार आप्रवासी बालबालिकालाई उनीहरूका अभिभावकबाट अलग गरिएको अधिकारीहरूले बताएका छन् । मेक्सिको र अमेरिकाको सीमाक्षेत्र गैरकानुनी रूपमा पार गर्न खोज्ने आप्रवासीविरुद्ध कारबाही अघि बढाइएपछि वयस्कहरू पक्राउ परेपछि बालबालिकालाई अभिभावकबाट अलग्गै राखिएको हो । उक्त मुद्दाका कारण अमेरिकी राजनीति हालैका दिनमा केही तातेको बीबीसीले जनाएको छ । गत बिहीबार महान्यायाधिवक्त जेफ सेसन्सले अमेरिका प्रवेश गर्ने आप्रवासीमाथि शून्य सहनशीलता अपनाइने बताएका थिए । उनका अनुसार लामो समयदेखिको आप्रवास नीतिविपरीत गैरकानुनी रूपमा अमेरिका प्रवेश गर्ने आप्रवासीलाई फौजदारी अभियोग लगाइनेछ । सबै वयस्कलाई अभियोग लगाएर थुनिएको अधिकारीहरूले जनाएका छन् । अधिकारीले उनीहरूसँगै आएका बालबालिकालाई अलग्गै राखिएको र एक्लै आएका नाबालक भनेर वर्गीकरण गरिएको जनाएका छन् । १९ अप्रिलदेखि ३१ मेसम्ममा १९४० जना वयस्कहरूबाट १९९५ बालबालिकालाई अलग गरिएको अमेरिकी आन्तरिक सुरक्षा मन्त्रालय डिपार्टमेन्ट अफ होमल्यान्ड सेक्युरिटीले जनाएको छ । यद्यपि ती बालबालिकाबारे विस्तृत विवरण तथा उमेरबारे भने केही खुलाइएको छैन । बालबालिकाहरूलाई अमेरिकी सरकारको स्वास्थ्य र मानव सेवा हेर्ने निकायमा हस्तान्तरण गरिएको बीबीसीले जनाएको छ । त्यसलगत्तै उनीहरूलाई सरकारी बन्दी गृह तथा बाल सेवा केन्द्रमा पठाइएको छ । राष्ट्रसंघले अमेरिकी सरकारसँग बालबालिकालाई अभिभावकबाट अलग गर्ने प्रक्रिया तत्काल रोक्न माग गरेको छ । तर महान्यायाधिवक्ता जेफ सेसन्सले भने, गैरकानुनी आप्रवासीहरूसँग उनीहरूका सन्तान हुँदैमा अभियोग नलगाउने भन्ने हुँदैन । यसैबीच, ह्वाइटहाउसले बालबालिका र अभिभावक अलग गर्ने अभ्यास रोक्न रिपब्लिकन पार्टीले मस्यौदा गरेको एउटा नियमलाई राष्ट्रपति ट्रम्पको समर्थन रहेको जनाएको छ । यसअघि राष्ट्रपति ट्रम्पले त्यसलाई हस्ताक्षर गर्न अस्वीकार गर्ने जस्तो भान पर्ने धारणा राखेका थिए । यो मुद्दाले अमेरिकामा राजनीतिक हलचल ल्याइदिइएको छ । बिहीबार अमेरिकी महान्यायाधिवक्ता जेफ सेसन्सले ईशाइ धर्मग्रन्थ बाइबल उल्लेख गर्दै आफूले आप्रवासीहरूको विषयमा शून्य सहनशीलताको अपनाइने बताए । यसको अर्थ गैरकानुनी रूपमा अमेरिका प्रवेश गर्नेहरूलाई विगतमा जस्तो नभई फौजदारी अभियोगमा कारबाही अघि बढाइन्छ । यसअघि पहिलोपटक सीमा पार गर्न खोज्नेहरूलाई साधारण कसुरमा आरोप लगाउने गरिएका थिए ।"
सुरु भयो सेलो नाटक मेला,"तामाङ समुदाय बौद्ध दर्शनसँग समेत जोडिएको भन्दै मन्त्री पोखरेलले आफू लामो समयदेखि बुद्ध नेपालमै जन्मेका हुन् भन्ने अभियानमा कटिबद्ध भएर लागिपरेको पनि बताए । उनले तामाङ समुदायको मौलिकता प्रबद्र्धनका लागि संग्रहालय बनाउनुपर्ने पनि सुझाए । उद्घाटन अघि महोत्सवमा अतिथिलाई डम्फुरे र ताम्बा (संस्कृतिविद्) ले गीत गाउँदै थिएटर भित्र्याएका थिए । आगन्तुकलाई ग्रामीण तामाङ परम्पराअनुसार टोटलाको फूलको टीका लगाएर स्वागत गरिएको थियो । शिल्पी थिएटर परिसर पूरै तामाङ मौलिकतामा सजाइएको थियो । कोही तामाङ खानेकुरा गेङ, आलुम, खाप्से, गन्डु थोङसे, आईराक (तीनपाने रक्सी) लगायत चाख्दै थिए, कोही पुस्तक र मौलिक भेषभूषाको स्टलमा रमाउँदै । धेरैले आइराक ताङ (परम्परागत रूपमा रक्सी पार्ने भाँडो) छेउ सेल्फी खिचे । नेपाली मौलिक रंगमञ्च प्रवद्र्धन गर्ने उद्देश्यले नेपाल संगीत तथा नाट्य प्रज्ञा प्रतिष्ठान र सेलो फाउन्डेसनले गरेको महोत्सव अवधिभर पाँच नाटक र दुई कार्यपत्र प्रस्तुत गरिने बताइएको छ । पहिलो दिन मञ्चन गरिएको सोनाम ग्याल्मो ले जंगबहादुरलाई जारले काटेको तामाङ मिथलाई अहिलेको जीवनसँग जोडेर प्रस्तुत गरेको थियो । फूलमान वलको लेखन र सोनाम लामा मोक्तानको निर्देशन रहेको नाटक विवाहमा बेहुला र बेहुली राखेर चारदाम (वैवाहिक जीवनको कसम खुवाउने विधि) गर्दै गर्दा फ्लासब्याकमा जान्छ । त्यसपछि सर्लाही पत्थरघट्टा आसपासको पुरानो तामाङ समाज र जीवनको उत्तराद्र्धमा त्यही ठाउँमा सिकार खेल्न गएका जंगबहादुरबीचको संघर्षले नाटकलाई गति प्रदान गर्छ । मुख्य पात्र छन् भर्खरै विवाह भएको सोनाम र ग्याल्मो । ग्याल्मोलाई जंगबहादुरले मन पराएर हरण गरेपछिको पीडादायी सन्दर्भ र उनैले बनाएको जार काट्ने कानुन टेकेर आइपुग्ने सोनामबीचको उतारचढाव नाटकमा लोभलाग्दो छ । नाटकमा सोनाम लामा, शान्ति वाइबा, फूलकुमार बम्जन, सुसन लामा, चाँदनी लामा, निकिता वाइबा, निशा पाख्रिन, मातृका घिमिरे, मनोज तामाङ, सन्तोष तामाङ (बोन्बो), सञ्जीव राई, देविन चौधरी, विजय टुबा, सुनील तामाङ, साजन लामालगायतले अभिनय गरेका छन् । आइतबार अमृत योञ्जनको कार्यपत्र प्रस्तुतिसँगै धादिङ जिल्लाको तामाङ समुदायमा प्रचलित ताचेमा लोकनाटक र वसन्त चौधरीको कविता ङाला फ्रेङबा धोङला टा को मञ्चन गरिने बताइएको छ । नेपाल संगीत तथा नाट्य प्रज्ञा प्रतिष्ठानका कुलपति सरुभक्त श्रेष्ठले तामाङ समुदायको रंगमञ्च उत्थानका लागि महोत्सवले फलदायी हुने दाबी गरे । पूर्वमन्त्री सूर्यमान दोङ, पूर्वराजदूत डा गणेश योञ्जन र प्रज्ञा प्रतिष्ठानका रंगमञ्च विभाग प्रमुख पुष्कर गुरुङले महोत्सवको प्रशंसा गरे ।"
राष्ट्रकवि डिस्जार्च,"काठमाडौं (कास) राष्ट्रकवि माधवप्रसाद घिमिरेको स्वास्थ्यमा सुधार आएपछि अस्पतालबाट डिस्चार्ज गरिएको छ । भारतको नयाँदिल्लीस्थित मेदान्त अस्पतालमा उपचारत घिमिरेको पूर्णत: स्वास्थ्यमा सुधार आएपछि डिस्चार्ज गरिएको उनका छोरा इन्दीवरले जनाए । उनका अनुसार चिकित्सकको सल्लाहमा पुन: एक हप्तापछि राष्ट्रकविको स्वास्थ्य परीक्षण गर्ने तय भएकाले हाल दिल्लीस्थित नेपाली दूतावासले उतै बसोबासको बस्दोबस्त मिलाएको छ । सानो आन्द्राको रक्तश्राव रोकिनुको साथै निमोनिया पनि पूर्णरूपमा निको भएको छ, छोरा इन्दीवरले भने । मेदान्त अस्पतालबाट उपचार गराएर आएका राष्ट्रकवि घिमिरेको पुन: सानो आन्द्राबाट रक्तस्राव हुन थालेपछि गत जेठ २१ गते फेरि मेदान्त अस्पताल भर्ना भएका थिए । यसअघि उनलाई जेठ ९ देखि १९ गतेसम्म मेदान्त अस्पतालमै उपचार गराइएको थियो । चिकित्सक डा रणवीर सुदको टोलीले उपचारमा संलग्न थियो ।"
पोखरामा कुरुप हाँस,"लेखनाथ चारवटा अन्डा लिएर ओथारो बसेकी पोथी हाँसले तीनवटा टिउरा कोरल्छे । एउटा ठूलो अन्डा अलिपछि फुट्छ । त्यसबाट कुरूप टिउरो जन्मन्छ । ऊ आºनो परिवारमा अरुरूभन्दा फरक भएकै कारण हेपिन्छ । उसले घर छाड्छ । यात्रामा अनेकन कठिनाइ पछि कठोर धैर्य र आत्मविश्वासको बलमा आºनो परिवार र समुदायमा पहिचान पाउन सफल हुन्छ ।डेनिस लेखक हेन्स क्रिस्चियन एन्डरसनको कथा द अग्ली डकलिङ (कुरूप हाँस) को नाट्य रूपान्तर शनिबारदेखि पोखरा थिएटरको गन्धर्व नाटकघरमा मञ्चन सुरु भएको छ । नाटकमा अभिनेता नाजिर हुसेनको निर्देशनसँगै अभिनय छ । काठमाडौंको मण्डला थिएटरमा वैशाख २८ देखि जेठ २० सम्म सफतापूर्वक मञ्चन भएको नाटक पोखरेली दर्शकका लागि ल्याइएको हो । अभिनय गरेको नाटक २१ औं भए पनि पहिलो पटक निर्देशन गरेको हुसेनले बताएका छन् । एन्डरसनको सन् १८४४ माा प्रकाशित प्रसिद्ध डेनिस लोक कथामा आधारित नाटकमा एक चराको यात्रा कथालाई उतारिएको छ । कुरुप हाँसको भूमिकामा हुसेनको प्रस्तुति अब्बल छ । रूप, रंग, जात, धर्म, वर्ण, लिंगका आधारमा गरिने विभेदलाई नाटकमार्फत देखाउन खोजिएको छ । १ घण्टा १० मिनेटको संवादविहीन नाटकले दर्शकलाई सुरुदेखि अन्त्यसम्म बाँधेर राख्न सफल छ । कालो रंगमै आºनो अस्तित्व स्थापित गर्न निर्देशकले कन्टेम्पोररी डान्स फर्मको प्रयोग गरेका छन् । यो एउटा विम्बात्मक कथा र प्रस्तुति हो, मुख्य पात्रका रूपमा मञ्चमा उत्रिएका उनी भन्छन्, कथाको केन्द्रमा हाँस भए पनि हाम्रो समाजमा मान्छेले मान्छेलाई विभिन्न आधारमा गर्ने विभेदको संकेत गर्छ । नाटक उनी स्वयंको भोगाइको कथा पनि हो । हिन्दु आमा र मुस्लिम बुबाको सन्तानको रूपमा गरेको आत्मसंघर्षलाई उनले सशक्त रूपमा नाटकमा उतारेका छन् । छालाको रंग, शारीरिक सुगठन, धर्म, जात आदिका कारणले धेरैपटक फरक महसुस गर्नुपर्यो, उनी भन्छन्, अरूले कुरुप महसुस गराएको त्यही अनुभूतिलाई सुन्दर बनाएर नाटकमार्फत प्रस्तुत गरेको छु । तीन वर्षको मिहिनेत रहेकोले पनि उनलाई यो नाटकको महत्त्व छ । पहिलोपल्ट निर्देशित नाटकले आºनो भविष्य कता लैजान्छ भन्नेबारेमा निक्र्यौल गर्ने उनी स्वयं बताउँछन् । नाटकबाटै फिल्ममा प्रवेश गरेका उनले नाटक छोड्न नसक्ने बताए । नाटक हेरेपछि साहित्यकार तीर्थ श्रेष्ठले विम्वात्मक पक्ष बेजोड भएको बताए । उनले संवादविहीन भए पनि आम दर्शकले बुझ्ने किसिमको भएको प्रतिक्रिया दिए । कलाकर्मी माओत्से गुरुङले नवीन प्रयोगमा गरिएको नाटकका कलाकारको मिहिनेत तारिफयोग्य भएको बताए । अब पोखरेली दर्शकलाई प्रयोगवादी नाटकमा बानी पार्न यसले सहयोग पुर्याउँछ, उनले भने । नाजिरसँगै आमा हाँसको भूमिका निभाएकी विजया कार्कीको अभिनयले सबैको ध्यान खिच्छ । टिउराको अभिनय गरेका विनीता गुरुङ, किरण श्रेष्ठ र विक्रम श्रेष्ठको कलाले नाटकलाई लय दिएको छ । नाटकलाई ºलोरेन्स कार्कीले पोखरा थिएटरसम्म ल्याएकी हुन् । नाटकमा सुदीप खतिवडाको प्रकाश र मिलन कार्कीको संगीत व्यवस्थापन छ । नाटक सोमबारसम्म दिउँसो १ बजे र साँझ ५:३० बजे गरी दुई सो मञ्चन हुने थियटरका अध्यक्ष परिवर्तन कार्कीले बताए ।"
मञ्चमा बत्ती निभेपछि,"अचेल युवाको आवाज सुन्ने फुर्सद कमैलाई छ । उनले नाटकमार्फत यसलाई उजागर गर्न चाहेको बताए । त्यस्तै, नाटकमा प्रेमी जोडीले आफ्नो मन परेको मान्छेसँग बिहे गर्न अभिभावकलाई राजी गराउन लगाउने जुक्ति पनि रोचक छ । नाटकको मञ्च सजावट पारिवारिक र जीवन्त देखिन्छ । असार ३ गतेसम्म जारी रहने नाटकमा आयुष्ना गिरी, एचके अधिकारी, प्रशंसा पौडेल, सन्देश शाक्य, आयुष्मान प्याकुरेल, प्रस्तुति भट्टराई, श्रवणकुमार राना र विपीन रिमालले मन छुने अभिनय गरेका छन् ।"
रत्नका कथा,"काठमाडौं (कास) रत्न प्रजापतीको नयाँ कथासंग्रह स्वच्छन्द साँझ सहित आएका छन् । संग्रहभित्र २०६१ देखि २०६७ सम्म रचिएका रिस, फागुको रङले तरंगिएको मन, आघात, धोका, चंगा, पिँढी, सडकबासी, बेतुक, तरंग, उफान, ऐाठन, एउटा अर्को अध्यायको संघारमा लगायतका २५ कथा छन् । कृति साझा प्रकाशनले छापेको हो । केही दिनअघि मात्रै उनको बदाम बेच्ने केटी कथा संग्रह बजारमा आएको थियो ।"
वल्र्डकप गान,एल रक डेल मुन्डियलसन् १९३० बाट सुरु भएको फिफा विश्वकपको ३२ वर्ष बितेपछि मात्र यस्ता एन्थम सङ प्रचलनमा आएका हुन् । सन् १९६२ मा चिलीको ब्यान्ड लस राम्ब्लर्स ले गाएको यो गीत नै विश्वकपको पहिलो थिम सङ हो । रक एन्ड रोल शैलीको गीतलाई सन् २०१४ मा बिलबोर्डले बेस्ट सकर सङ्स को सूचीमा राखेपछि ब्यान्डले एकपटक फेरी म्युजिकल टुर सुरु गरेको थियो । तीन महिनाअघि मात्र ब्यान्डका दुई सदस्यको कार दुर्घटनामा मृत्यु भएको थियो । स्रोत : बिलबोर्ड
"मजाक बन्यो, सलमानको रेस ३","फिल्म हेरेका अधिकांशले सोसल मिडियामा फिल्मको मजाक उडाएका छन् । अधिकांशले फिल्म झेल्नु कष्टकर भएको प्रतिक्रिया दिएका छन् ।टीटरमा एक लेख्छन्, सलमान खानको यो फिल्म अति नै निराशाजनक । बकवास । यो भन्दा त बरु टयुबलाइट नै धेरै राम्रो । कम्तीमा त्यसमा अलि अलि भए पनि इमोसनल चिजहरू त थिए । अर्काले लेखेका छन्, मैले पहिले रेस ३ हेरें अनि पछि प्रधानमन्त्रीको फिटनेस भिडियो । बरु मलाई पछिल्लो भिडियाले धेरै मनोरञ्जन दियो । अर्काले त आफू रेस ३ दोहोर्याएर हेर्नुभन्दा बरु जेल जान तयार हुने भन्दै व्यंग्य गर्दै फिल्मलाई रद्दीको कोटरीमा राखेका छन् । भारतीय फिल्म समीक्षकले समेत सलमान खानका अति नै ठूला फ्यानले समेत रेस ३ हेर्न ट्राई गर्न सक्ने भनी घुमाउरो शैलीमा व्यंग्य गरेका छन् । रेस ३ आफूले अहिलेसम्म हेर्न नपाएको टीटमार्फत जानकारी दिँदै अभिनेता आमिर खानले सलमानलाई मेन्शन गर्दै लेखेका छन्, म र मेरो परिवारलाई सायद यो फिल्म मन पर्नेछ किनकि मलाई यसको ट्रेलर मन परेको थियो । सायद फिल्म ब्लकबस्टर्स हुनेछ । तर आमिरको यस टीटमा उनका फयानले प्रतिक्रिया जनाउँदै उक्त फिल्म हेरेर समय बर्बाद नगर्न सुझाव दिएका छन् । एक टीटर प्रयोगकर्ताले त सलमानको फिल्म र विकार तत्त्वबीच फरक नभएको उल्लेख गरेका छन् । अधिकांशले फिल्म १० मिनेटभन्दा बढी झेल्न नसकिने भन्दै फन्नी भिडियोसहित टीट सेयर गरेका छन् । अतुल खत्री लेख्छन्, त्यसैले त यो रेस ३ । किनकि यो रेस भन्दा तीन गुणा खत्तम छ । अक्षय नामका अर्का टीटे लेख्छन्, फिल्ममा सलमानले एउटा संवाद भनेका छन् कि बेवकुफीको कुनै उपचार हुँदैन । सायद यो संवादमै जस्ता दर्शकका लागि होला जो रेस ३ हेर्न गयौं । अर्काले फुटेको सिसासहितको कारको फोटो राख्दै झटारो हानेका छन्, मैले रेस ३ का दुई टिकट कारभित्र राखेको थिएँ । कुन हरामीले सिसा फुटाएछ र अरू दुई टिकट छोडेर गएछ ।"
रोड सोमा वान्स मोर,"बुटवल सधैं टेलिभिजनको पर्दामा देखिने चल्तीका गायकगायिका शनिबार एक्कासि बुटवलमा देखिए । रेडियो कान्तिपुरको रोड सो रेडियो अन ह्वील्स मा युवा गायक माण्डवी त्रिपाठी र कमल खत्री आएका थिए । मन परेका कलाकार आफ्नै आँखा अगाडि पाउँदा बुटवलवासी हर्षविभोर बने । दिनभर ३८ डिग्रीको गर्मीले बाफिएका बुटवलवासी साँझपख पसिना छुटुन्जेल नाचे र गाए ।गायिका माण्डवीले ढल्क्यो माया ढल्क्यो मेरो तिमीतिरै सानु बोलको गीतबाट आफ्नो प्रस्तुति सुरु गरिन । यसपछि मेरो बारुली कम्मर लचक्कै गीत गाउँदा धेरैले कम्मर लच्काए । सिम्पल सिम्पल कान्छीको डिम्पल पर्ने गालामा उनले आयोजक अतिथिलाई नै नचाइन । मात लाग्यो, मात लाग्यो, टकनटुकुन टकन टुकुन टुक्क गाउँदा पनि दर्शक साथ उस्तै रह्यो । कमल खत्री पनि स्टेजमा राम्ररी जमे । उनलाई दर्शकले गाएर मात्र होइन नाचेरै साथ दिए । सुरुमा दर्शकको छेउमै गएर माहोल बनाएका कमलले माया जाउला रेलैमा बाट आफनो प्रस्तुति सुरु गरे । लोक लयको बढ्ता चल्ती रहेको बुटवलमा उनका गीत निकै रुचाइन्छ । उनको आत्मामा तिम्रो आत्मामा गीतमा दर्शकले गाएरै साथ दिए । माया लै लै लै, चोखो माया दिए पुग्छ, म गीत हु तिम्रो, लगायतका गीत उनले गाए ।विनोद परियार र आशिष ठकुरीको कमेडीलाई पनि धेरैले मन पराए । रेडियोको दुनियाँमा छुट्टै पहिचान बनाएका महेश लिम्बू र स्मिताको आवाजले पनि दर्शकलाई तान्यो । दर्शक मायाले हौसिएका महेश र स्मिताले पनि रेडियो र रेडियो कार्यक्रम सम्बद्ध विभिन्न प्रश्न सोधे । सही उत्तर दिनेलाई पुरस्कार बाँडे । प्रश्नको उत्तर मात्र होइन राम्रो नाच्ने दर्शकले पनि छाता र टिसर्ट उपहार पाए । एनआईसी एसियाको मुख्य प्रायोजन रहेको कार्यक्रम जेठ २८ मा बिर्तामोडबाट सुरु भएको हो । पूर्वबाट नारायणगढ हुँदै आठौं प्रस्तुतिका रूपमा टोली बुटवल आएको हो । अबको प्रस्तुति असार ४ मा धनगढी हुनेछ ।"
आयो फुटबलको महोत्सव !,"विश्वकै सबैभन्दा चर्चित खेल फुटबलको महोत्सव फिफा विश्वकप २०१८ बिहीबारदेखि सुरु भएको छ । युरोपेली राष्ट्र रूसले आयोजना गर्ने विश्वकप असार ३१ सम्म चल्नेछ । सन् १९३० बाट सुरु भएको विश्वकपको यो २१ औं संस्करण हो । विश्वभरका उत्कृष्ट ३२ टोलीले छनोट चरण पार गरेर यस महत्त्वपूर्ण प्रतियोगितामा स्थान बनाएका छन् । सहभागी राष्ट्रलाई ४४ राष्ट्र सम्मिलित ८ समूहमा बाँडिएको छ ।युरोपबाट सर्वाधिक १४ टोलीले प्रतियोगितामा सहभागिता जनाउँदै छन् । विश्व फुटबलमा एक समय तहल्का मच्चाएका इटाली र नेदरल्यान्ड्स भने यसपटक छनोट हुन सकेनन् । टोलीमा विश्वस्तरीय खेलाडी भए पनि छनोटमा राम्रो नतिजा ल्याउन नसक्दा विश्वकप खेल्न पाएनन् ।यसपटक विश्वकपमा दुई नयाँ टोली पनि आएका छन् । आइसल्यान्ड र पानामा पहिलोपटक विश्वकपमा सहभागिता जनाउँदै छन् । रूसको ११ सहरमा रहेका १२ रंगशालामा प्रतियोगिताको ६४ खेल आयोजना हुनेछन् । राजधानी मक्सोमा दुई रंगशाला रहेका छन् ।विश्वकपका खेल खेलाउन फिफाले ३६ रेफ्री र ६३ सहायक रेफ्रीहरू पनि छानिसकेको छ । यसपटक विश्वकपमा भिडियो असिस्टेन्ट रेफ्री (भार) को पनि प्रयोग हुँदै छ । खेल चलिरहेको बेलामा रेफ्रीले कुनै मुभ छुटाएको खण्डमा उक्त मुभ सकिएपछि भिडियोमा हेरेर रेफ्रीले आफ्नो निर्णय बदल्न सक्छन् । भारका लागि मात्र फिफाले १३ रेफ्रीलाई नियुक्त गरेको छ । यसपटक प्रतियोगितामा जर्मनी, स्पेन, फ्रान्स र ब्राजिललाई उपाधिको दाबेदार टोलीका रूपमा हेरिएको छ । जर्मनीले ४ वर्षअघि ब्राजिलमा भएको विश्वकप पनि जितेको थियो । विश्वका उत्कृष्ट दुई खेलाडी लियोनेल मेस्सी र क्रिस्टियानो रोनाल्डो सम्मिलित अर्जेन्टिना र पोर्चुगल पनि उपाधिको सम्भावना बोकेका टोली हुन् । छनोटमा उत्कृष्ट प्रदर्शन गरेको इंग्ल्यान्ड पनि उपाधि लक्ष्यसहित रूस पुगेको छ । हालसम्म ब्राजिलले सर्वाधिक ५ पटक विश्वकप उपाधि जितेको छ । जर्मनी र इटालीले समान ४४ पटक तथा अर्जेन्टिना र उरुग्वे पनि २२ पटक विश्वकप च्याम्पियन भएका छन् । फ्रान्स, इंग्ल्यान्ड र स्पेन पनि ११ उपाधिसहित विजेताको सूचीमा अटाएका छन् । विश्वकप उपाधिमा नेदरल्यान्ड्स भने अभागी राष्ट्र सावित भएको छ । डच टोली ३ पटक फाइनलमा पराजित भएको छ ।विश्वकपमा सर्वाधिक गोल गर्ने कीर्तिमान जर्मनीका मिरोस्लाभ क्लोजको नाममा छ । उनले सन् २००२ देखि २०१४ सम्म ४ संस्करण खेल्दै १६ गोल गरेका छन् । ब्राजिलका रोनाल्डो १५ र पश्चिम जर्मनीका गर्ड मुलर १४ गोलसहित शीर्ष ३ मा अटाएका छन् । रूसमा जारी विश्वकपमा सहभागी हुने खेलाडीमा जर्मनीका थोमस मुलर १० गोलसहित अगाडि छन् । पछिल्ला दुवै संस्करणमा ५५ गोल गरेका उनले शीर्ष स्थानका क्लोजसँग अन्तर घटाउने प्रयास गर्नेछन् । फुटबलकै महाकुम्भ विश्वकपबाट नेपाल पनि अछुतो छैन । नेपालले पनि विश्वकप छनोटको प्रारम्भिक चरण खेलेको थियो । सन् २०१५ मा भएको प्रारम्भिक छनोटमा भारतसँग २० ले पराजित हुँदै नेपालको विश्वकपमा छनोट हुने सम्भावना समाप्त भएको थियो । त्यसअघिका संस्करणमा पनि नेपालले विश्वकपका प्रारम्भिक चरणको छनोट पारे गर्न सकेको छैन ।नेपाल विश्वकपमा छनोट नभए पनि विश्वकपको क्रेजले भने नेपाली समर्थकलाई छोपेको छ । विश्वकप सुरु हुनु अगाडिदेखि नै बाटोमा विश्वकपमा सहभागी राष्ट्रहरूको समर्थनमा जर्सी लगाउनेको भीड देख्न सकिन्छ । यसमा दक्षिण अमेरिकी राष्ट्र ब्राजिल र अर्जेन्टिनाकै बाहुल्य रहेको छ । जर्सी लगाउने मात्र हैन, घरबाहिर आफूले समर्थन गर्ने देशको झन्डा राख्ने, सवारीसाधनमा त्यसै किसिमको सजावट गर्ने चलन पनि आइसकेको छ ।विश्वकपकै सेरोफेरोमा विद्यालयहरूले पनि विद्यार्थीलाई लक्षित गरेर विभिन्न मनोरञ्जनात्मक कार्यक्रमहरू ल्याउने गरेका छन् । यसपटक पनि विद्यार्थीलाई खेल भावना जगाउन र फुटबलको ज्ञान सिकाउने उद्देश्यले विभिन्न विद्यालयले खेलसँग सम्बन्धित कार्यक्रम आयोजना गर्दै विश्वकपको स्वागत गरे । बच्चा मात्र हैन, युवामाझ पनि विश्वकपको रौनक लागेको छ । एउटै टोलीलाई समर्थन गर्नेहरू एकत्रित भएर खेल हेर्ने चलन पनि सुरु भइसकेको छ । विश्वकप अगाडि बढ्दै जाँदा यस्ता कार्यक्रमले अझै व्यापक रूपमा बढ्ने आशा गर्न सकिन्छ ।"
पर्वतीय संग्रहालय,"पोखरा  हिमाली क्षेत्रका बाबुनानीलाई हिमाल र हिमाली जनजीवनबारे धेरै कुरा बताइरहनु पर्दैन । तर अन्य क्षेत्रका धेरैजसोलाई थाहा नहुन सक्छ । भौगोलिक विकटता र अत्यधिक जाडो हुने भएकाले हिमाली भेगको जनजीवन सहज हुन्न । त्यहाँको चालचलन र संस्कृति पनि अरू ठाउँको भन्दा फरक हुन्छ । खासमा त्यस्तो फरकचाहिँ के होला त ? यो जिज्ञासाको जवाफ दिन तयार छ पोखरास्थित अन्तर्राष्ट्रिय पर्वतीय संग्रहालय । यो संग्रहालय हिमाली क्षेत्रहरूलाई नजिकबाट चिनाउने गन्तव्य बनेको छ । पोखराको रातोपैरोमा सय रोपनी क्षेत्रफलमा फैलिएको यो संग्रहालय हिमाल तथा हिमाली भेगको जनजीवनबारे जानकारी लिन चाहनेका लागि नगई नहुने ठाउँ भएको छ । त्यसैले धेरै अभिभावक आफ्ना बालबालिकालाई यहाँ घुम्नका लागि लिएर जाने गर्छन् । संग्रहालय अवलोकन गर्न विद्यार्थीलाई ४० रुपैयाँ शुल्क लाग्छ । संग्रहालयमा विद्यार्थीलाई इच्छाअनुसार जानकारी दिँदै अवलोकन गर्ने व्यवस्था मिलाइन्छ । मगर, किरात, छन्त्याल, गुरुङ, शेर्पालगायत विभिन्न समुदायका संस्कृतिलाई नजिकबाट चिनाउने व्यवस्था गरिएको छ । यहाँ जापान, ताइवान, स्लोभानिया र कोरियाको संस्कृतिसमेत हेर्न पाइन्छ । संग्रहालयको मूलद्वारबाट छिर्नेबित्तिकै देब्रेतर्फ क्ल्याइम्बिङ वाल छ । वालमा हिमाल चढ्ने आधारभूत ज्ञान दिनुका साथै प्रतियोगितासमेत गरिन्छ ।नेपाली घर संग्रहालय परिसरमा खरको छानो, ढिकी, जाँतो, मौरीको घार, परेवाको गन्ज (गुँड), गाईवस्तु, तामाका ग्रागीलगायत हेर्न पाइन्छ । संग्रहालय अगाडि मनास्लु हिमालको प्रतीक स्वरूप ३१ फिटको पर्वत बनाइएको छ । यो प्रतीक जापानी सहयोगमा बनेको हो । मनास्लु हिमालको सबैभन्दा पहिला आरोहण गर्ने जापानी नै थिए । संग्रहालयमा हिमालमा पाइने याकलाई चिनाउने प्रयाससमेत गरिएको छ । त्यसका लागि संग्रहालय भवन अगाडि पित्तलको प्रतिमा राखिएको छ ।संग्रहालयमा ल्याबलेआउटप्लान राखिएको छ । यसको अध्ययन गरी कसरी पूरै संग्रहालय घुम्ने भन्ने कुरा बुझ्न सकिन्छ । नेपाली पर्वतीय कक्ष र अन्तर्राष्ट्रिय पर्वतीय कक्षमार्फत पर्वतीय संस्कृति, संस्कार, धर्मलगायतको जानकारी दिने व्यवस्था मिलाइएको छ ।संग्रहालयमा रहेको भिजुल हलमा हिमालयसम्बन्धी दृश्य हेर्न पाइन्छ । दोस्रो हलमा ८ हजार मिटरभन्दा माथिका हिमालका तस्बिर राखिएका छन् । हिमालको उत्पत्ति, हिमाली जीवजन्तु र वनस्पतिबारे पनि जानकारी पनि समेटिएको छ । नेपाल पर्वतारोहण संघका अध्यक्ष दावा नोर्बर्ु, परिकल्पनाकार कुमार खड्गविक्रम शाह, डा हर्क गुरुङ, सर्भे गर्ने डा टोनी हेगन, जापानबाट आएका पहिलो व्यक्ति कावागुची इकाई लगायतबारेको जानकारी दोस्रो हलमा हेर्न सकिन्छ । तेस्रो हललाई पर्वतीय क्रियाकलाप कक्ष नामकरण गरिएको छ । यहाँ ८ हजार मिटरभन्दा माथिका हिमाल चढ्ने पहिला व्यक्तिको विवरण, हिमाल चढ्दा केकस्ता सामग्री प्रयोग गरिन्छन्, हिमालको वातावरण, हिमालमा पाइने यती, हिमालमा फालिएका फोहोरमैलाको प्रस्तुति हेर्न सकिन्छ । बेलायतीहरूले सन् १९२० बाटै हिमाल चढ्न खोजेका थिए । तर ८ पटकसम्म उनीहरू असफल भए । संग्रहालयमा असफल आरोहण गर्नेको ऐतिहासिक फोटाको संग्रह राखिएको छ । रोयल जोग्राफिकल सोसाइटी लन्डनले प्रिन्ट डेभलप गरेर राखेको यिनै तस्बिर हेरेर त्यसपछाडि हिमाल चढ्न सहज बनेको बताइन्छ । अवलोकनकर्ताले संग्रहालय परिसरभित्र सहज तरिकाले फोटो खिच्न सक्छन् । संग्रहालयमा जलवायु परिवर्तनसम्बन्धी सामग्री राखिएका छन् । संग्रहालयको माथिल्लो तलामा इजरायलको जेरुसेलमको भूधरातलभन्दा ४ सय २२ मिटर तल मृत सागरको ढुंगा र विश्वको सर्वोच्च शिखर सगरमाथाको ८ हजार ८ सय ४८ मिटरमा रहेको ढुंगा एकै ठाउँमा हेर्ने पाइन्छ । पर्वतीय जानकारी दिने झन्डै ३५ सय किताब रहेको लाइब्रेरी पनि यहाँ छ । विद्यार्थीले पर्वतीय जानकारी लिन ती किताब अध्ययन गर्न सक्छन्् । संग्रहालयमा शेर्पाहरूको संस्कृति, पाहुनालाई स्वागत गर्ने मोडल, सबै सामग्रीसहित बौद्ध धर्म, संस्कृतिको झझल्को यो कक्षले दिन्छ ।शारीरिक अपांगता भएका व्यक्तिलाई ह्वीलचियरमार्फत अवलोकनको व्यवस्था मिलाइएको छ । ह्वीलचियर संग्रहालयले नै उपलब्ध गराउँछ । टच स्क्रिनमार्फत हिमाललाई नजिकबाट हेर्न व्यवस्था मिलाइएको छ । अवलोकनकर्ताले मकालु, सगरमाथा, खुम्बु हिमालका दृश्य औंलाले चलाएर हेर्न सक्छन् । विद्यार्थीका अलवा यहाँ दिनहँु आन्तरिक तथा बाहय पर्यटकको भीड लाग्ने गर्छ । संग्रहालय प्रमुख तथा संग्रहालयविज्ञ बलप्रसाद राईका अनुसार यो संग्रहालय २०६० साल माघ २२ देखि सञ्चालनमा आएको हो ।"
पंखा,"आरती ज्ञवाली, कक्षा७अमरसिंह मावि, रामघाट, पोखरा"
सेतु,"राति १२ बज्न लागेको थियो । सुन्दरी अकस्मात् निद्राबाट ब्यँुझिई । कतै बिरालाको सानो ङयाउराको ङयाउँ ङयाउँ आवाज आइरहेको थियो ।आमा बिरालो कराउँदै छ । हेरौँ न के भो ? सुन्दरीले आमालाई झकझकाई । आमा र छोराछोरी एउटै कोठामा सुतिरहेका थिए ।आ  छाड्दे १ कराउँछ नि बिरालो १ के भो त । सुत् १ आमाले छातीमै टाँसेर सुन्दरीलाई सुताउन खोजिन् । तर उनी मान्दै मानिन ।भाइ उठ् न । छतमा बिरालो कराउँदै छ । तँ र म भएर जाऔँ न हेर्न, सुन्दरीले सुमनलाई पनि ब्युँझाई ।नाइँ म त जान्नँ । छतमा भूत होला, सुमनले टार्न खोज्यो ।हुन्छ भूत १ भूत त मान्छेले अरूलाई तर्साउन त्यसै भनिदिएका हुन् । बाबाले त्यत्रो कथा सुनाएको बिर्सिस् १ सुन्दरीले अन्धविश्वासका विरुद्घमा बाबाले सुनाएको कथाको प्रसंग सम्झाई । भाइले पनि नबुझेको त हैन तर उसले कुरा टार्न मात्र खोजेको थियो ।उमेरमा दस र आठ वर्षका दिदीभाइ खुब मिल्थे । उनीहरू टर्चलाइट बोकेर छतमा निस्के । आमा भने कोल्टो फर्केर सुतिन् ।दिदीभाइले छतको भण्डार कोठातिर हेरे । त्यहाँ एउटा सानो ङयाउरो ङयाउँ ङयाउँ गर्दै थियो । उनीहरूले यताउति हेरे । उसको माउ कतै देखिएन । सानो ङयाउराले दुईतीन दिनदेखि केही खान पाएको रहेनछ ।भाइ, मर्न लागेछ यो त । बिचरा १ झिक् न बाबु भित्र पसेर, सुन्दरीले टर्चलाइट देखाई । सुमन पुराना भाँडाकुँडा, बाठपात, बिग्रेका सामान र थोत्रा लुगा थुपारिएको भण्डार कोठामा पस्यो । ङयाउरो कुनामा म्याउँ म्याउँ गर्दै थियो । सुमनले बिस्तारै समाएर ङयाउरालाई बाहिर निकाल्यो । ङयाउरो लल्याकलुलुक भइसकेको थियो ।उनीहरूले ङयाउरालाई एउटा तातो कपडामा राखे । दिदी यसले बुबु खान्छ होला । भान्सामा दूध छ । तताएर निप्पलमा हालेर दिऊँ न । हेर यसकी आमा पनि छैन, सुमनले दिदीसँग बिरालोप्रतिको माया प्रकट गर्यो ।ठीक भनिस् भाइ १ म दूध तताएर निप्पलमा हालेर ल्याउँछु । तँ यसलाई हेर्दै गर् है, सुन्दरी भान्साकोठामा गई ।खान नपाएकाले ङयाउरो निकै कमजोर भएको थियो । बिरालाको माउले बच्चा सारिरहन्छ । माउले बच्चा सार्दा एउटाचाहिँ ङयाउरो छुटेछ । माउले पनि त्यसलाई बिर्सेछ । माउसँग विछोड भएको तीन दिन बितिसकेछ ।लौ बुबु खाऊ, आऊ, आऊ, आऊ, सुन्दरीले ङयाउरालाई निप्पलबाट दूध चुसाउन खोजी । तर ङयाउराले चुस्न सकेन । सुमनले प्रयास गर्दा पनि ङयाउराले दूध चुसेन । उनीहरूलाई दु:ख लाग्यो ।आमा, बिरालाले दूध नै खाएन । उठ्नुस् न यसलाई दूध खुवाऔँ । हेर, बिचरा काम्दै छ, सुमनले आमालाई झकझकायो ।हैन नसुतेर के गर्छन् यी १ हेर बिरालो त यहीँ पो ल्याएछन् । कहाँ छाडेछ माउले ? मर्छ अब यो, आमाले पनि ङयाउरो हेरिन् ।सेतो धेरै र कालो थोरै भुत्ला भएको ङयाउरो हेर्दा सुन्दर थियो । आमाको मन न हो, उनलाई पनि हेरौँ हेरौँ लाग्यो । उचालेर हातमा राखिन् । उनलाई सायद आफूले सन्तान जन्माउँदाको याद आएछ क्यारे, तुरुन्तै भावुक बनिन् ।यसले यो निप्पल कहाँ चुस्न सक्छ त १ चम्चाले बिस्तारै खुवाउनुपर्छ । जाऊ त नानी चम्चा ल्याऊ । म खुवाइदिन्छु, आमाको माया पग्लिहाल्यो ।सुन्दरीले चम्चा ल्याइन् । आमाले चम्चाले बिस्तारै दूध खुवाइन् । ङयाउराको आवाज शान्त भयो ।आमा, यसलाई हामी पाल्ने है । म सँगै सुताउँछु यसलाई, सुमनले ङयाउरो समाउन खोज्यो ।यसलाई म ओछयान बनाउँछु । मेरै छेउमा सुताउँछु, सुन्दरीले पनि माया प्रकट गरी । जाओ, पुराना ताता लुगा खोजेर ल्याओ । दुवैले सँगै सुताए पनि हुन्छ, आमाले बीचको बाटो निकालिन् ।दिदी भाइले एउटा पुरानो भुवादार ज्याकेट ल्याए । उनीहरूले ङयाउरालाई त्यसैमा गुटुमुटु पारेर सँगै सुताए । आफ्ना सन्तानले पशुलाई यसरी माया गरेको देख्दा आमाका पनि आँखाका कुना रसाए । ममताले छाती ढक्क फुल्यो ।भोलिपल्ट घाममा राखेर आमा र छोराछोरीले ङयाउरालाई नुहाइदिए । शरीरमा उपियाँ परेका रहेछन् । उनीहरूले उपियाँ टिपेर फालिदिए । ङ्ङयाउराले दूधभात खान थाल्यो । केही दिनमा हलक्कै बढेर ठूलो पनि भयो । हेर्दाहेर्दै ङयाउरो एउटा सुन्दर बिरालो बन्यो । उनीहरूले सेतु नाम राखिदिए ।आजकल सेतु घरको शोभा बनेको छ । ऊ पालैपालो दिदीभाइसँग सुत्छ । तर खाने बेलामा आमासँग पुग्छ । आमाले मुखमा केही नहाली सेतु पनि केही खाँदैन । घरमा परिवारको एक सदस्य थपिएको छ ।"
