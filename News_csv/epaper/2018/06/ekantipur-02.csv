शीर्षक,विवरण
जोखिमपूर्ण यात्रा,"विश्व बैंकको आर्थिक सहयोगमा करिब ३० करोड लागतमा कालोपत्रे गरिएको यो सडकको बागथलाझोता खण्ड लुम्बिनी र लोहनी निर्माण सेवा, झोतातमैल खण्ड कालिका र याक्थुहाङ निर्माण कम्पनी तथा तमैलभोपुर खण्ड लामा र गोल्डेन गुड निर्माण कम्पनीले निर्माण जिम्मा लिएका थिए ।"
७ वर्षपछि सत्तामा,प्रधानमन्त्री ओलीले सञ्चार एवं सूचना प्रविधिमन्त्री गोकुल बाँस्कोटालाई पनि बढुवा गरी फुलमन्त्री बनाएका छन् । यसअघि राज्यमन्त्री बनाएपछि उनलाई क्याबिनेटस्तरकै जिम्मेवारी थियो । स्वास्थ्य मन्त्रालयमा यसअघि नै राज्यमन्त्री बनाइएको पद्मा अर्यालको जिम्मेवारी भने फेरबदल भएको छैन । तर यादवले काम गर्न अप्ठेरो महसुर गरे अर्यालको जिम्मेवारी फेरबदल हुन सक्ने प्रधानमन्त्री स्रोतले जनाएको छ ।
साइड दिँदा बस खस्यो,"ब्याक नगर्न भनेकी थिएँ पूर्णमाया महर्जन, घाइते तानसेनबाट सबेरै रामपुरतर्फ लाग्यौं । आर्यभन्ज्याङमा चियाखाजा खाएपछि बस अघि बढ्यो । सिमसिम पानी परिरहेको थियो । सबैजसो सहकारीकै व्यक्ति भएकाले सहकारीकै गफ गरिरहेका थियौं । हुमिन गाउँ कटेपछि जंगल आयो । विपरीत दिशाबाट सानो जिप आयो । साइड दिनुपर्ने भयो । मैले बाटो साँघुरो भएकाले ब्याक नगर्न चालकलाई आग्रह गरें । पुरुवा माटो हुन सक्ने भन्दै सचेत गराएँ । तर चालकले मानेनन् । ब्याक गर्दागर्दै गाडी खस्यो । मैले डन्डी समाएको थिएँ । भाग्यले बाँचें । घटनापछि सबै जना बचाऊ, बचाऊ भनिरहेका थिए । कोही कता उछिट्टिएका थिए । कोही कता । कसैलाई देख्न सक्ने अवस्था भएन । मलाई दुईतीन युवा आएर बाटोसम्म ल्याए । शुक्रबार रामपुर गएर बस्ने र शनिबार फर्किने सल्लाह थियो । (कुराकानीमा आधारित)"
कान्छा अभियन्ता,"अहिले ती बालबालिकाको आश्रयस्थल भवन निर्माण गर्न उनै खनाल अग्रसर भएका छन् । उनले भवन निर्माण गर्ने संकल्पसहित हालै बाजुरा पुगेर भवनको शिलान्याससमेत गरिसके । निर्माण पूरा गर्न ४० लाख बढी लाग्ने अनुमान छ । हालसम्म ७ लाख जुटाइसकेको उनी बताउँछन् । परोपकार कार्यका लागि तमाम मनकारीहरू सहयोगका लागि अग्रसर हुनुहुन्छ होला भन्ने विश्वासले यो जमर्को गरेको हुँ, केपीले भने ।"
अलमलिँदै ईपीजी,गत महिना भारतीय प्रधानमन्त्री नरेन्द्र मोदीको नेपाल भ्रमणपछि दुई देशबीचको सम्बन्ध अर्को चरणमा अघि बढेको बताइएको अवस्थामा आपसी समस्या समाधान हुने अधिकारीहरूको धारणा छ ।
कनिकुथी हिन्दी,"प्राज्ञ झाका अनुसार एउटा भाषा सिक्न दुई पुस्ता लाग्छ । मधेसमा जबर्जस्ती हिन्दी भाषा लादेर पुस्तालाई नै डुबाउने खेल र लगानी भइरहेको उनको आरोप छ । भारतमै बिहार र उत्तरप्रदेश छाडेर सबै राज्यको आफ्नै भाषा छ, प्राज्ञ झाले भने, तर, मधेसमा मैथिली र भोजपुरी भाषा हुँदा पनि हिन्दी लाद्न खोजिँदै छ । मधेसमा मैथिली भाषालाई ब्राह्मण र कायस्थ जातिको भाषा भनिएकोमा पनि उनको आपत्ति छ । ब्राह्मण र कायस्थलाई कुनै भाषाको आवश्यकता छैन, उनीहरू जुन भाषा आवश्यक पर्छ, त्यो तुरुन्तै सिक्ने हैसियत राख्छन्, झाले भने, ठूलो जातिको भाषा भनेर मैथिली र भोजपुरीलाई नष्ट गर्ने खेल भइरहेको छ ।"
जकडिँदै भाषा विवाद,"साहित्यकार रोशन जनकपुरीका अनुसार हिन्दी भाषाको वकालत गरेर मधेस केन्द्रित दलहरू यहाँका मातृभाषाहरूप्रति षड्यन्त्र गर्दैछन् । सरकारी संरक्षण प्राप्त नेपाली भाषाका कारण अनेकौं रैथाने भाषा समाप्त हुने अवस्था छ । हिन्दी ल्याएर अर्को षड्यन्त्र गर्न खोज्दै छन्, जनकपुरीले भने । मैथिलीका विद्यापति, ब्रजवुलीका सूरदास, मगहीका कविर तथा अवधिका तुलसीदासलाई हिन्दीका कवि भनेर हिन्दीभाषीहरूले भाषिक विस्तारवाद लाद्न खोजेको आरोप पनि उनले लगाए । यता, नेपालको संविधान २०७४ को भाग १ को धारा ७ (२) मा नेपाली भाषाका अतिरिक्त प्रदेशले आफ्नो प्रदेशभित्र बहुसंख्यकले बोल्ने एक वा एकभन्दा बढी अन्य राष्ट्रभाषालाई प्रदेश कानुनबमोजिम प्रदेशको सरकारी कामकाजको भाषा निर्धारण गर्न सक्नेछ भन्ने उल्लेख छ । भाग १ को धारा ६ मा नेपालमा बोलिने सबै मातृभाषाहरू राष्ट्रभाषा हुन् भनी स्पष्ट किटान गरिएको छ । यही संवैधानिक व्यवस्था टेकेर प्रदेश २ मा ० दशमलव १२ प्रतिशतले मातृभाषाका रूपमा बोल्ने हिन्दी भाषालाई सरकारी कामकाजको भाषा बनाउन सक्ने चिन्ता यहाँका बहुसंख्यक मातृभाषीको छ ।"
निको भएँ,"शनिबार बिहान डिस्चार्ज भएर सोझै एयरपोर्ट र साढे १० बजेको नेपाल एयरलाइन्सको विमानबाट राष्ट्रकवि घिमिरे नेपाल फर्कने छोरा इन्दिबरले बताए । आफू घर फिर्न लागेकामा प्रसन्न रहे पनि देशप्रतिको चिन्ता गर्न भने उनले बिर्सेनन् । सरकारले नेपालमै यस किसिमको उपचारका लागि पहल गर्नुपर्ने उनले बताए । घिमिरेले भने, पूर्वाधार र प्रविधि विस्तार गर्नुपर्यो ।"
कोरियामा अब सीप परीक्षण अनिवार्य,"अंक प्रणालीको परीक्षा तीन तहमा लिइनेछ । पहिलो चरणमा कोरियन भाषा परीक्षा, दोस्रो चरणमा सीप परीक्षण एवं कार्य दक्षताको मूल्यांकन गरिनेछ । दुवै चरणबाट पाएको अंकलाई जोडेर सबैभन्दा धेरै कुल प्राप्तांक ल्याउनेलाई प्राथमिकताका आधारमा अन्तिम छनोट गरिने छ । अब कामदारको शारीरिक अवस्था, सीपको स्तर, सम्बन्धित कामको अनुभवजस्ता विषयमा पनि मूल्यांकन गरिनेछ । कोरियन भाषामा केही कमजोर भए पनि अन्य क्षमतामा राम्रो रहेका व्यक्तिलाई रोजगार दिलाउन यो प्रणालीले सहयोग गर्ने एचआरडीले जनाएको छ । सीप परीक्षणलाई अनिवार्य गरिने बताइएको छ । एचआरडी कोरियाले विदेशी कामदार ल्याउने ईपीएस प्रणाली लागू गरेको १६ देशमध्ये अन्यमा अंक प्रणाली लागू गरिसकेको छ । नेपालमा गएको महाभूकम्पका कारण २०१९ देखिमात्र लागू गर्न लागेको हो । हालको पेपरबेस्ड परीक्षा (पीबीटी) लाई कम्प्युटर बेस्ड परीक्षा (सीबीटी) मा बदल्ने पनि जनाइएको छ ।"
भीएलएनको रिट खारेज,मलेसिया जाने कामदारको बायोमेडिकलअन्तर्गत स्वास्थ्य परीक्षण गर्ने ३९ स्वास्थ्य संस्थाविरुद्ध सरकारले ठगी मुद्दा दर्ता गरेको थियो । मेरिडियन सञ्चालकविरुद्ध प्रहरीले २ करोड १२ लाख रुपैयाँ बिगो माग दाबी गरेको थियो । प्रहरीले पक्राउ परेका ३९ वटै स्वास्थ्य संस्था सञ्चालकविरुद्ध अनुसन्धान भइरहेको जनाएको छ ।
भिसा तस्करीमा नेपालीलाई जेल,"एउटा कम्पनीले अर्को कम्पनीमा काम गर्न दिने अधिकार (एनओसी) लाई दुरुपयोग गर्दे दलालहरूले आजाद भिसा को नाम दिई नेपाली कामदारमाथि ठूलो शोषण गरिरहेको गैरआवासीय नेपाली संघ कतारका उपाध्यक्ष सुदर्शन भट्टले बताए । जताततै आजाद भिसापीडित भेटिन्छन्, उनले भने । दोहामा यस्ता भिसामा गएका झन्डै २ सय नेपाली समस्यामा परेका छन् । आजाद भिसाका दलालविरुद्ध अभियान चलाएका बीबी खरालले दूतावासले दलालविरुद्ध स्थानीय कानुनअनुसार कारबाहीका लागि कतारी निकायमा उजुरी गर्नुपर्ने बताए ।"
नयाँनयाँ पदमार्ग,"पर्यटन, जलस्रोतमा आर्थिक भविष्य देखेर जिल्लाका दर्जन बढी पाहुना डुलाउने बाटाहरूको पहिचान तथा प्रवद्र्धन गराउने र पर्यटन उद्योगमा लगानीको वातावरण देखाउन म्याग्दी भ्रमण वर्ष गरेका हौं, अर्का द्वितीय उपाध्यक्ष बेलबहादुर कटुवालले भने, बेनीजोमसोमकोरला सडक मार्ग निर्माणसँगै फेरिएको प्राचीन रेशमी मार्ग को बदलिएको स्वरूप तथा चीनले अघि सारेको बहुचर्चित वान बेल्ट योजनाबाट लिन सकिने फाइदाबारे अवगत गराउन म्याग्दी भ्रमण वर्ष फलदायी हुन्छ ।"
बजेट २०७५७६: सत्तापक्षबाटै आलोचना,राजपाका नेता लक्ष्मणलाल कर्णले बजेट संघीयताको ढाँचामा नआएको भन्दै आपत्ति जनाए । प्रतिपक्षी सांसद विनोद चौधरीले प्रदेशलाई सक्रिय बनाए मात्रै मुलुकको विकास सम्भव भएको बताए । अर्का सांसद जिपछिरिङ शेर्पाले निर्माण व्यवसायीलाई कारबाहीको नाममा आतंक सिर्जना गरिएको बताए । अर्का सांसद उमेश श्रेष्ठले शिक्षामा बजेट कमी भएको भन्दै विरोध गरे । निजी क्षेत्रलाई साथमा लिएर अघि बढ्न उनले सरकारलाई आग्रहसमेत गरे ।
"न वायुपंखी घोडा, न कछुवा","कांग्रेसकै अर्का सांसद राधेश्याम अधिकारीले न्यायालयमा न्यून बजेट छुट्याएको प्रति सरकारको आलोचना गरेका थिए । शून्य दशमलव ३३ प्रतिशत मात्रै बजेट न्यायालयका लागि छुट्याएकाले न्याय प्रशासन सञ्चालनमा समस्या हुने उनको भनाइ थियो । उनले न्यून बजेट दिएर न्यायालयलाई कमजोर बनाउन खोजिएको आरोप लगाए । यस्तै बजेट दिने हो भने अदालत नै नराखे हुन्छ, राणा शासनमा प्रधानमन्त्रीबाटै न्याय सम्पादनको काम भएको इतिहास छ, त्यही दोहोर्याऔं, उनले भने, नभए अदालतको बजेटका विषयमा सरकारले सच्याउनुपर्छ । यति बजेटले पुग्न सक्दैन । उनले अदालतको तटस्थता, स्वतन्त्रता र विश्वसनीयतालाई कायम राख्न सरकारले बजेट बढाउनुपर्ने उल्लेख गर्दै नभए अदालत फेरि गैरसरकारी संस्थाहरूको स्रोतमा निर्भर पर्नुपर्ने अवस्था आउन सक्ने उल्लेख गरे । राजपा सांसद वृषेशचन्द्र लालले बजेटमा तराई मधेसलाई विभेद गरिएको आरोप लगाएका थिए । उनले संघीय भावनाअनुरूप नभई पुरानै सोचअनुसार केन्द्रीकृत बजेट आएको टिप्पणी गरे ।"
"गणतन्त्र, संग्रहालय र प्याज","सुरुमा उठाएको गणतन्त्र सन्देशतिर फर्किन्छु । गणतन्त्रको जगेर्ना र देश विकासको नारामात्र गर्नु प्याज छोडाएर गुदी खोज्नु जस्तै हो । यो देशका विपन्न मानिसका कथा, सत्यनिरुपण र मेलमिलापको पुनर्मूल्याङ्कन, राजनीति, म्युजियम र विकासका मूल विषय नभएसम्म सबै कुरा केवल हल्ला हुन्, अतिरिक्त सत्य हुन् ।"
सबैका मनमनका राजा,"आजको नेपालको अवस्था हेर्दा संघीयताको नाममा एक नेपाली समुदाय अर्को समुदायसंँग मिसिनै नहुनेगरी फाटो हुने र गराउने काम भएको छ । दक्षिणको समथर भाग उत्तरको पहाडसँंग जोडिनै नहुने, गुरुङ, मगर, राई, लिम्बु, क्षत्री, बाहुन मिसिनै नहुने कस्तो संघीयता हो ? तसर्थ अबको नेतृत्वले राजा वीरेन्द्रले जस्तै उदार दिल र व्यवहारले सबैलाई समेटेर आन्तरिक राजनीतिक समस्याको समाधान गर्न सक्नुपर्छ । विदेश नीति र छिमेकीसँंगको व्यवहारमा पनि उहाँकै पाइला पछ्याउनु व्यावहारिक हुनेछ ।धमला नेपाली सेनाका अवकाश प्राप्त उपरथी र राजा वीरेन्द्रका अङ्गरक्षक हुन् ।"
रोइलो : न अग्रगामी न पश्चगामी,"प्रतिष्ठानहरू र सांस्कृतिक संस्थानसमेत मर्जरको निर्णय बाहिर आइसकेपछि अबको बाटो के हुने, कस्तो हुने भनी बहस थालनी हुनु जरुरी छ । प्रज्ञा प्रतिष्ठानको सिंगो र विस्तृत संरचनामा कला, भाषासाहित्य, संगीत, नाट्य, संस्कृतिका भिन्न आयामलाई स्वतन्त्र विभाग बनाएर स्वतन्त्र प्राज्ञिक नेतृत्व सहितको कार्यसंरचना तोकेर प्रतिष्ठानको छवि कायम राख्नु जरुरी देखिएको छ । भाषा, साहित्य, कला, संस्कृतिको थिङ्कट्याङ्क बन्नसक्ने प्रतिष्ठान अन्तर्गत भाषा आयोग, भाषा प्रतिष्ठानहरूलाई पनि ल्याउनु उपयोगी देखिन्छ । संघीय संरचनामा गइसकेको मुलुकमा सिंजा उपत्यका वा ओलाङचुङगोलाको संस्कृतिसभ्यताको निर्धारक र व्याख्यातासमेत आफैं बनिरहने भ्रम अबको प्रतिष्ठानले त्याग्नुपर्छ । र योभन्दा पहिले राजनीतिक दल र नेताहरूको पगरी समाएर कांग्रेसकम्युनिष्ट प्राज्ञ बनिछाड्ने चाटुकारी होड हाम्रा विज्ञ र विद्वानहरूले त्याग्नैपर्छ । ट्विटर :"
नश्लवाद : उत्तेजित आक्षेप,"म अरु संस्कृति र समाजलाई नश्लवादी भन्ने पक्षमा छैन । मेरो त्यो लेखको उद्देश्य सामाजिक विज्ञान र समाजबीच देखिएको खाडल परिपूर्ति गर्ने र यसलाई समाज सापेक्ष कसरी बनाउन सकिन्छ भन्नेमात्र थियो । त्यही भएर मैले पूर्व र पश्चिमी विद्वानका उदाहरणहरू ल्याएको थिएँ । यो परिप्रेक्ष्यमा शासन व्यवस्था पनि समाज र संस्कृति सान्दर्भिक हुनुपर्छ भन्ने कुरा केही वर्षयता व्यापक छलफल भएको छ । प्रजातन्त्रको सम्बन्धमा फ्रान्सिस फुकुयामाले केही वर्षअघि इकोनोमिष्ट पत्रिकामा लेखेको लेख त्यसको उदाहरण हो । कुनै पनि समाज संस्कृतिमा नै टिकेको हुन्छ । इतिहास र संस्कृतिको सम्बन्धमा अमेरिकी फिल्म उत्पादक तथा निर्देशक माइकल क्रिटन भन्छन् : इतिहास र संस्कृतिको ज्ञान नभएको मानिस पातजस्तै हो, जसलाई ऊ पनि रुखको भाग हो भन्ने थाहा हुँदैन । इतिहास र संस्कृतिका राम्रा पक्षको प्रशंसा गर्न सिक्नुपर्छ र नराम्रोलाई सुधार्नुपर्छ । समाजको दिगोपना र सहिष्णुता यसैमा टिकेको हुन्छ । प्राज्ञहरूले प्रज्ञानतामा आधारित ज्ञानको उत्पादन गर्न जरुरी हुन्छ । किनकि यस्तो ज्ञानले समाजलाई जोड्छ । त्यसैगरी ज्ञानको भारी बोक्नेमात्र होइन, यो जीवन र जगत दुवैको लागि सार्थक हुनु जरुरी छ । त्यही भएर यसलाई प्रज्ञानं ब्रह्म भनिन्छ ।"
भारतीय मिडियामा पैसाको विष,"बद्र्धराजनले दिएको सुझावलाई गम्भीरतापूर्वक नलिने हो भने भारतीय मिडियामाथि फेरि अर्को कोब्राले डस्नेछ र त्यो डसाइ अहिलेको भन्दा विषालु हुने निश्चित पनि छ । त्यसै पनि भारतीय राजनीति तीव्र ध्रुवीकरण उन्मुख देखिन्छ । आगामी लोकसभाको चुनाव नजिकिँदै जाँदा यो ध्रुवीकरण थप बढ्नेछ । र यसैबीच भारतीय सञ्चार माध्यमहरूले फेरि अर्को कोब्राले डस्नबाट आफूलाई जोगाउन पेसागत मूल्यमान्यतामा अटल रहन्छन् वा सम्झौता गर्छन्, त्यो अबको केही महिनामै प्रस्ट होला । अन्यथा कोब्राको विषबाट सम्पूर्ण आमसञ्चार क्षेत्र नै विषाक्त बन्नेछ ।"
इन्टरनेट महँगिने,सरकारले ब्रोडब्यान्ड नीतिमा अन्तर्राष्ट्रिय सञ्जालमा पहुँच वृद्धि गर्ने र प्रारम्भिक ब्रोडब्यान्ड सेवा दस्तुर नेपालको प्रतिव्यक्ति आयको ५ प्रतिशतमा ल्याउने उल्लेख छ ।
लगानी र व्यापार बढाइने,"उक्त मस्यौदा मन्त्रिपरिषद्बाट स्वीकृत भएपछि सम्झौताका लागि तयार हुने पनि मन्त्रालयले जनायो । औषधिजन्य वस्तुको निर्यातबारे पनि निर्णय भएको छ । गुणस्तरीय उत्पादन भए निर्यातको क्रममा अवरोध नहुने प्रतिबद्धता आएको छ, उनले भने । साल्ट ट्रेडिङ र बंगलादेशको समकक्षी संस्थानबीच सामान आदानप्रदान गर्ने पनि छलफल भएको छ । सहसचिव सैंजूका अनुसार मूल्य नियन्त्रण गर्नका लागि सामानहरू एकआपसमा आदानप्रदान गर्ने छलफल भएको हो । अनौपचारिक रूपमा छलफल भएको छ, उनले भने, अब कूटनीतिक प्रक्रियाबाट अघि बढ्छौं ।"
३० वर्षमुनिका अर्बपतिहरू,"यसैगरी, ३० वर्षमुनिका सर्वाधिक धनाढ्य अर्बपतिको सूचीमा सातौं र आठौं स्थानमा आइरिसका दाजुभाइहरू क्रमश: २७ वर्षीय जोन कलिजन र प्याट्रिक कलिजन रहेका छन् । यी दुवैको सम्पत्तिको स्रोत स्ट्रिप कम्पनी हो । जोन स्ट्रिप का सहसंस्थापक र अध्यक्ष हुन् । यिनको कम्पनीले इन्टरनेटमार्फत रकम भुक्तानी गर्छ । दुवैले बोस्टनस्थित एउटा कलेजमा पढ्दाताका अनलाइन पेमेन्ट कम्पनी खोल्ने सोच बनाएका थिए । कम्पनीको पहिलो पेमेन्ट यिनले दक्षिण अमेरिकामा छुट्टीका बेला गरेका थिए । सन २०१६ को नोभेम्बरमा डेढ सय मिलियन डलरमा खोलेको स्ट्रिप कम्पनीको व्यापार मूल्य ९ दशमलव २ अर्ब डलर पुगेको छ । जोनको जन्म आइरल्यान्डको लिम्बरिक नजिकै भएको हो, जहाँ यिनका आमाबुवाको एउटा लेकसाइड होटल सञ्चालनमा थियो । यी दुवै त्यहीं हुर्केका हुन् । यी दुई दाजुभाइले सञ्चालन गरेको कम्पनी स्ट्रिप मा हाल विश्वका चर्चित अर्बपतिहरू इलोन मस्क र पेपलका सहसंस्थापक पिटर थिएलसमेतको लगानी रहेको छ । आफ्नै पौरख, श्रम र मिहिनेतबाट यी दुई डलर अर्बपति बनेका हुन् । (एजेन्सीहरू)"
कर्णालीमा स्याउसमृद्धि,"उच्च मूल्य कृषि वस्तु विकास आयोजनाले गाउँमै दुईतले सेलार स्टोर निर्माण गरिदिएपछि किसानलाई थप सहज भएको छ । पहिले स्याउ टिपेपछि बजारीकरणमा ढिलाइ हुँदा कुहिएर जान्थ्यो । अब त्यस्तो अवस्था छ्रैन । सेलार स्टोर भएपछि अहिलेसम्म पनि स्याउ सुरक्षित अवस्थामै छ । सेलार स्टोरमा वैशाखजेठसम्म स्याउ राख्दा मूल्य पनि दोब्बर हुने बिष्टको भनाइ छ । आयोजनाको सहयोगमा १९ लाख ९५ हजार रुपैयाँ लागतमा १५ टन क्षमताको सेलार स्टोर निर्माण गरिएको हो । लागतको ३ लाख ८० हजार ५ सय ५० रुपैयाँ स्थानीय कालिका कृषि बहुउद्देश्यीय सहकारी संस्थामा आबद्ध किसानले श्रमदान गरेका हुन् । सिजनका बेला प्रतिकेजी ४०४५ रुपैयाँमा बिक्री हुने स्याउ सेलार स्टोर आएपछि बेसिजनमा प्रतिकेजी एक सय २० रुपैयाँसम्म बिक्री हुन्छ । यसबाट गाउँका ७२ घरपरिवार प्रत्यक्ष लाभान्वित भएका छन् । सहकारीका अध्यक्ष परेउ बिष्टले सेलार स्टोरले किसानलाई पूरापूर मूल्य दिएको बताए । स्याउ कुहिनबाट जोगियो, किसानले मूल्य पाए, उनी भन्छन्, सेलार स्टोर त हामी किसानको लागि बरदान नै साबित भएको छ ।"
सगरमाथा निगरानीमा छैन,"अर्का वक्ता फिलिप म्याकमास्टरले सगरमाथासहित कर्णाली क्षेत्रका पर्यटकीय गन्तव्यहरू रारा, डोल्पालगायतका स्थलमा प्लास्टिकसहित मानव निर्मित फोहोर अत्यधिक बढेको बताए । बेलायती आरोही एड्रिन हेन्सले प्राकृतिक सम्पदामा विश्वकै धनी नेपालले सगरमाथासहितका हिमालको सरकारले ख्याल गर्न नसकेको बताए । लेखकसमेत रहेका एड्रिनले पर्यटकहरूका लागि काठमाडौं पनि प्रद्ूषणले बस्नै नसकिने भएको बताए । विदेशी वक्ताले सगरमाथा आरोहणमा बढ्दै गइरहेको प्रदूषण नियन्त्रण गर्न वर्षमा एकपटक रोक्नुपर्नेसमेत बताए ।"
थारु समुदायको दु:ख सिक्कल सेल एनिमिया,"यो रोगको उपचारको मुख्य लक्ष्य रोगीलाई पीडा नहोस् भनेर कुनै उपाय गर्नु, स्ट्रोक एवं अन्य लक्षण र जटिलता रोक्नु र आँखालाई नोक्सान हुन नदिनु नै हो । यसको कुनै एउटा खास उपचार नभएकोले प्रत्येक रोगीमा देखिएको लक्षणका आधारमा उपचार गर्ने प्रक्रिया फरक हुने डा ठाकुर बताउँछिन् । उपचारको मुख्य उपायअन्तर्गत रगत चढाउनु, नसाको माध्यमले औषधि दिनुको साथै औषधिहरूको माध्यमले दुखाइ कम गर्नु हो, उनले भनिन् । सिक्कल सेलका दुई थरी बिरामी हुन्छन् बाहक र रोगी । यो रोगको बाहकमा सामान्य रूपमा रोगको लक्षण प्रकट हुँदैन । नेपालगन्ज मेडिकल कलेजका डा श्याम विश्वकर्मा भन्छन्, यसलाई समाप्त गर्न नसकिए पनि आधुनिक चिकित्सा विज्ञानको समुचित प्रयोग गरेर यसको दुष्प्रभाव घटाउने सकिन्छ । सामान्यत: रगत कोषको आयु १ सय २० दिन भए पनि सिक्कल सेलमा रातो रक्तकोष निर्माण भएको १० देखि २० दिनभित्र मर्छ । विश्व स्वास्थ्य संगठनका अनुसार सिक्कल सेलमा रातो रक्तकोष छिटो प्रतिस्थापन नहुने भएकोले रगतमा रातो रक्तकोषको कमी आएर प्रभावित व्यक्तिलाई रक्तअल्पता हुने गर्छ ।"
भ्रष्टाचार विवादमा सरकार ढल्यो,बेल्जियमबाट राजनीतिशास्त्र तथा अर्थशास्त्रमा स्नातकोत्तर सान्चेजले यसअघि केही समय अध्यापनसमेत गरेका थिए । सन् २००९ मा स्पेनी संसद्को सदस्यमा निर्वाचित भएका उनी अर्थशास्त्र तथा वित्त मन्त्रीसमेत बनेका थिए । सान्चेजले केही दिनमा प्रधानमन्त्रीको शपथ लिने ठानिएको छ । उनी समाजवादी पीएसओई दलको नेतृत्व गर्ने भए पनि उनी आफू भने सांसदको सदस्य भने छैनन् । संसद्मा ८४ सिट मात्र भएको उनको दललाई सरकार गठनको समीकरणका लागि भने गाह्रो पर्ने देखिन्छ ।
ट्रम्पकिम वार्ता : तयारी हुँदै छ,"क्रेमलिनका प्रवक्ता दिमित्री पेस्कोभले शुक्रबार दुई नेताबीचको भेटवार्ताबारे हालसम्म कुनै निर्णय भने भई नसकेको बताए । उनले भने, हो वास्तवमै त्यस्तो प्रकारको बैठक हुने सम्भावना छ । कूटनीतिक संयन्त्रमार्फत भेटवार्ताका लागि आन्तरिक गृहकार्य भइरहेको तर तिथि र अन्य विषयबारे अहिले विस्तृतमा भन्ने अवस्था नरहेको उनको भनाइ छ ।यसअघि बिहीबार विदेशमन्त्री लाभरोभले उत्तर कोरियाली समकक्षी री योङ हीसँग आणविक कार्यक्रम र अन्य द्विपक्षीय हितबारे कुराकानी गरेका थिए ।"
नीति तथा कार्यक्रम: सबै क्षेत्र समेट्ने प्रयास,"सत्तापक्षका सांसदहरूले भने समृद्धि ल्याउने नीति तथा कार्यक्रम आएको दाबी गरे । नेकपाका सांसद अष्टलक्ष्मी शाक्यले कार्यान्वयनको पाटोमा ध्यान दिन सके समृद्धि आउन सक्ने दाबी गरिन् । पहिलो पटक भए पनि राम्रो नीति तथा कार्यक्रम आएको छ, उनले भनिन्, नीति तथा कार्यक्रम महत्त्वाकांक्षी हुन जरुरी छ, कार्यान्वय गर्ने आधार भएर नै कार्यक्रम आएका हुन् । सांसद रामेश्वर फुँयालले सुखी नेपाली, समृद्ध नेपालको नारा साकार गर्ने गरी नीति तथा कार्यक्रम आएको दाबी गरे । सांसद प्रेमबहादुर पुलामीले नीति तथा कार्यक्रममार्फत सपना बाँडिएको भन्दै ती सपना पूरा हुने दाबी गरे ।"
हिउँचितुवाको आहारा बढयो,"लाङटाङ क्षेत्रमा हिउँचितुवाको संख्या यकिन नभए पनि यसको संरक्षण गर्न स्थानीय बासिन्दामा चासो बढ्दै गएको छ । हिउँचितुवा संरक्षणका लागि लाङटाङका स्थानीय बासिन्दाले लाङटाङ हिउँचितुवा संरक्षण समितिसमेत गठन गरेका छन् । समितिले हिउँचितुवा संरक्षणका लागि जनचेतनामूलक कार्यक्रम सञ्चालन गर्दै आएको छ । बेलाबेलामा गस्ती गरिँदै आएको हिउँचितुवा बासस्थान क्षेत्रमा अध्ययनअनुगमन गर्ने समितिका पदाधिकारीले बताए । हिउँचितुवाको गणना गर्न प्राविधिक रूपमा धेरै कठिन मानिन्छ । हिउँमा बस्ने वन्यजन्तु भएकाले गंैडा र बाघजस्तै गरेर गणना गर्न कठिन हुने प्रमुख संरक्षण अधिकृत युवराज रेग्मी बताए । दिसा, पिसाब (स्क्याट) बाट हिउँ चितुवाको अवस्थाबारे अनुसन्धान भने गर्न सकिन्छ, उनले भने, त्यो पनि प्राविधिक रूपले कठिन र धेरै खर्चिलो हुन्छ । लाङटाङ हिमाल तिब्बतसँगै सीमा जोडिएको हँुदा हिउँचितुवा तिब्बत र नेपालतर्फ आउजाउ गर्ने अनुमान छ ।"
"न अस्पताल, न डाक्टर","विकट पहाड छन् । जनसंख्या नै ५० हजारको हाराहारीमा छ । एक चिकित्सकको दरबन्दी रहेको प्रथामिक स्वास्थ्य केन्द्र र अन्य ३ स्वास्थ्य चौकीले कसरी राम्रोसँग सेवा दिन सक्छन् ? मेयर श्रेष्ठले भने । विशेषज्ञ चिकित्सकसहितको १५ शय्याको अस्पताल भए पनि रत्ननगरमा त्योभन्दा बढी सुविधा आवश्यक भएको रत्ननगरका मेयर नारायण वन बताउँछन् । रत्ननगरमा करिब ८५ हजार जनसंख्या छ । यहाँको बकुल्लहर अस्पतालमा एक जना विशेषज्ञ डाक्टर र अरू केही मेडिकल अफिसर छन् । हामीलाई एक फिजिसियन र अर्थोपेडिक सर्जन अति आवश्यक छ, मेयर वनले भने । रत्ननगर निकुञ्जसँग जोडिएको क्षेत्र पनि भएकाले वन्यजन्तुले आक्रमण गर्ने घटना प्राय: भइरहन्छन् । त्योसँगै राजमार्ग क्षेत्र पनि भएकाले दुर्घटना पनि भइरहन्छन् । त्यसैले अर्थोपेडिक सर्जन आवश्यक भएको रत्ननगरका मेयर वनले बताए । तर आवश्यक भएर माग गरे पनि संघीय सरकारले तत्काल सुनुवाइ गर्छ भन्नेमा जनप्रतिनिधिलाई विश्वास भने छैन । प्रदेश मुख्यमन्त्री पौडेलले स्वास्थ्य क्षेत्रमा चितवनभन्दा अन्यत्र दुरावस्था रहेकाले त्यतै बढी ध्यान दिनुपर्ने बाध्यता रहेको जवाफ दिएका थिए ।"
प्राथमिकतामा पर्दैनन् संग्रहालय,"दुर्गन्ध वरिपरि फैलिएको छ । अपांग र महिलामैत्री पनि छैन । संग्रहालय घुम्न आउने पर्यटक शौचालय आसपास पुग्दा नाक थुन्नुपर्ने बाध्यता छ । संग्रहालयले शौचालय व्यवस्थापन गर्न ठेक्कामा दिने गर्छ । ठेक्का पाउने व्यक्तिले सफासुग्घर गर्नमा ध्यान दिएको छैन । नासल चोकस्थित शौचालयको अवस्था उस्तै छ । पाटन संग्रहालय अधिकृत सुरेश लाखेले भण्डारखाल बगैंचामा पर्यटकीय शौचालय बनाउने योजना रहेको भनेको पनि वर्षांै बितिसक्यो । कार्यान्वयन गरेका छैनन् । अधिकृत लाखे भन्छन्, चालु आर्थिक वर्षमा शौचालय बनाउन भ्याएन, उनले दाबी गरे, अर्को आर्थिक वर्षको पर्यटन सिजनसम्ममा बनाइसक्छु ।"
एपीएफ च्याम्पियन,"प्रतियोगितामा पोखरा तेस्रो हुँदै २१ हजार रुपैयाँ जित्न सफल भयो । पोखराले उदयपुरलाई ८३ ले हराएको थियो । दुई गोल गरेकी दिप्ती गुरुङ प्लेयर अफ द म्याच चुनिइन् । जनकपुर उपमहानगरपालिकाका मेयर लालकिशोर साहले जनकपुरमा पछिल्लो समय हुन थालेको खेलकुद गतिविधिले युवालाई अपराध र कुलतमा लाग्नबाट जोगाएको सुनाए । प्रतियोगितामा पाँच विकास क्षेत्र, दुई विभागीय र आयोजक प्रदेश २ टोलीको सहभागिता थियो । समापनमा ह्यान्डबलका राष्ट्रिय खेलाडी लक्ष्मण गौमक र गोलरक्षक पवन कर्णलाई सम्मान गरिएको थियो ।"
आर्मी र विनोदको एउटै लय,"पुष्पले सानदार ५९ रन बनाए पनि प्रदेश १ कुनै पनि समय विजय नजिक देखिएन । ७२ बल खेलेका उनले ६ चौका र सागर पुनलाई १ छक्का प्रहार गरे । राजन मगरले ३० बल खेल्दै ६ चौका प्रहार गरी २४ रन बनाए भने अन्य कसैले दोहोरो स्कोर बनाउन सकेनन् । सन्दीपलाई पहिलो ओभरमै सोमपालले बोल्ड गरेपछि प्रदेश १ को इनिङ्स धर्मराउन सुरु भयो । सुसन भारीले आर्मीबाट सर्वाधिक ४ विकेट लिए । उनले ६३ ओभरमा १ मेडन राख्दै १५ रन खर्चे । सोमपाल, सागर र शाहब आलमले २२ विकेट लिए । मुलपानी मैदानमा नेपाल पुलिस क्लब र कर्णाली (प्रदेश नम्बर ६) बीचको खेल वर्षाका कारण रद्द भएको छ । पुलिस समूह ए मा ३ अंकसाथ राम्रो रनरेटका कारण शीर्ष स्थानमा छ । कर्णालीको तीन खेलमा यो पहिलो अंक हो ।"
लर्ड्समा सन्दीपको डेब्यु,नेपालले फेब्रुअरीमा जिम्बावेमा भएको विश्वकप छनोटमा आठौं स्थान हात पार्दै वानडे अन्तर्राष्ट्रिय मान्यता पाएको थियो । त्योसँगै नेपालले ट्वान्टी२० अन्तर्राष्ट्रिय मान्यता पाए पनि आगामी खेल कहिले हुने टुंगो लागेको छैन । नेपालले २०१५ को विश्व ट्वान्टी२० मा पछिल्लो पल्ट ट्वान्टी२० अन्तर्राष्ट्रिय खेलेको थियो । गत वर्ष आएको हुरिकन इर्मा र मारिया आँधीबेरीका कारण डोमिनिकाको विन्डसोर पार्क रंगशाला र अंगोलाको जेम्स रोनाल्ड वेबस्टर पार्क रंगशाला भत्किएकाले त्यसको पुनर्निमाणलाई विश्व ११ र वेस्ट इन्डिजबीच च्यारिटी खेल आयोजना भएको थियो ।
म रियल जाँदिनँ,"आसन्न विश्वकपअघि अभ्यास खेलमा जर्मनीले शनिबार क्लागेनफर्टमा अस्ट्रिया र अर्को शुक्रबार साउदी अरेबियासँग खेल्नेछ । जर्मनी विश्वकपको समूह एफ मा मेक्सिको, दक्षिण कोरिया र स्वीडेनको समूहमा छ ।"
विश्वकप अभ्यास खेल: अस्ट्रेलियाको जित,रोमाका फरवार्ड एडिन जेकोले सुरुमै पाएको अवसरमा बल बाहिर प्रहार गरेका थिए । दक्षिण कोरियाली सनले २७ औं मिनेटमा दुई डिफेन्सलाई छक्याएर प्रहार गरेको बललाई गोलकिपर इब्राहिम सेहिचले असफल पारिदिएका थिए । लगत्तै एल्डर सिभिचको क्रसलाई जेकोले उपयोग गर्न सकेनन् । तर त्यही बल कोरियाली डिफेन्डर किम मिनवुमा डिफ्लेक्ट भएको बल भिस्काको खुट्टामा पुगेको थियो र त्यसैमा बोस्नियाले १० को अग्रता लिएको थियो ।
कमल र विमला वर्ष खेलाडी,"उत्कृष्ट खेल संघको उपाधि कास्की जिल्ला ब्याडमिन्टन संघ जित्यो । अवार्डकै अवसरमा गीतसंगीतबाट खेलकुदमा योगदान पुर्याएका गायक विनोद बानियाँ सम्मानित भए । खेल पर्यटन पत्रकारिता पुरस्कार नागरिक दैनिकका सन्तोष पोखरेलले पाए । उदीयमान खेलाडी, प्रशिक्षक, खेल संघ र पत्रकारले १५१५ हजार रुपैयाँ र मोबाइल पुरस्कार प्राप्त गरे । मन्त्री विश्वकर्माले खेलकुदबाट मुलुकलाई समृद्ध बनाउन पूर्वाधार विकासमा जोड दिएको बताए । उनले पोखरासहित दाङ र इटहरीलाई स्पोटर््स सिटीका रुपमा विकास गर्ने तयारी भइरहेको सुनाए । मञ्चका अध्यक्ष केशव पाठकले अवार्डलाई आगामी वर्ष प्रदेश ४ स्तरीय बनाइने प्रतिबद्धता जनाए ।"
प्रशिक्षणस्थलको पहिचानमा कञ्चनपुर,"क्रिकेटको राष्ट्रिय टोलीमा पनि कञ्चनपुरका धेरै खेलाडी अटाइसकेका छन् । कबड्डीमा पनि यहांँका खेलाडीको बाहुल्यता छ । भलिबल, कराँते, बक्सिङ, भारोत्तोलन र कुस्तीमा पनि राम्रै खेलाडी उत्पादन भएका छन् । बेलाबेलामा हुने बन्द प्रशिक्षणले थप खेलाडी उत्पादनमा सहयोग पुग्ने पूर्व खेलाडीहरू बताउँछन् ।"
धनगढीलाई मेयर कप,"कञ्चनपुर (कास) धनगढी उपमहानगरपालिकाले प्रथम प्रदेशस्तरीय मेयर कप भलिबलको उपाधि जितेको छ । शुक्रबार महेन्द्रनगरको कभर्डहलमा भएको फाइनलमा आयोजक भीमदत्त नगरपालिकालाई २१२५, २९२७, २५१९, २५१६ ले पराजित गर्दै धनगढीले १ लाख ११ हजार १ सय ११ रुपैयाँसहित रनिङ ट्रफी जितेको थियो । भीमदत्तले ७५ हजार १ सय ११ रुपैयाँको दोस्रो पुरस्कार पायो । बैतडीको दशरथचन्द नगरपालिका तेस्रो हुँदै ५१ हजार १ सय ११ रुपैयाँ जित्न सफल भयो । सर्वोत्कृष्ट खेलाडी धनगढीका महेश खत्री, उत्कृष्ट स्पाइकरमा दशरथचन्दका धनबहादुर महरा, सर्भरमा धनगढीका प्रेम राना, ब्लकरमा भीमदत्तका सुरेन्द्र बम, डिफेन्डरमा भीमदत्तकै गौरव पाण्डेय र सेटरमा धनगढीका महेश राना पुरस्कृत भए । सर्वोत्कृष्ट खेलाडीलाई १० हजार र अन्यलाई ५५ हजार प्रदान गरियो ।"
नविता विजयी,"बुटवल (कास) पुलिसकी नविता श्रेष्ठ प्रथम राष्ट्रिय मेयर कप टेबलटेनिसको महिला सिंगल्समा शुक्रबार रूपन्देहीकी अमृता थापालाई हराउँदै क्वाटरफाइनल पुगेकी छन् । आर्मीकी रविना महर्जन, दीक्षा तामाङ र स्वेच्छा नेम्वाङ, एपीएफका सेलिशा खड्गी र अनिता महर्जन तथा सुनसरीकी गीता भुजेल पनि क्वाटरफाइनल पुगे । पुरुष सिंगल्समा स्यान्टु श्रेष्ठ, दीप साउनलगायतका शीर्ष खेलाडीले विजय पाएका छन् । पुरुष विजेताले ५० र उपविजेतामा २५ हजार तथा महिला विजेताले ३० हजार र उपविजेताले १५ हजार पुरस्कार पाउने छन् ।"
नेपाली राजनीतिका अलग चित्र,"बागलुङको गलकोटको गल्याङ भन्ने गाउँमा १९९७ माघ २० का दिन जन्मेका थिए चित्रबहादुर । तिनताक स्कुल थिएन । पढ्ने चलन पनि थिएन । मानिसहरू खेतीपाती गर्थे, भएको अन्नपातले दु:खमसुखम गुजारा चलाउँथे । ग्रामीण जीवनको दायरा उति फराकिलो नभएकाले आवश्यकता र इच्छाको परिधि पनि ज्यादा ठूलो थिएन । उनका बाबु नरिश्वर शर्मा पनि त्यस्तै सन्तुष्ट किसानहरूमा पर्थे । उनको असन्तुष्टिचाहिँ सायद रतिरागमा थियो, लगातार श्रीमतीहरू भित्र्याइरहन्थे । यसै उपक्रममा उपाध्याय बाहुन उनका पिताजीले एउटी क्षेत्रीय कन्यालाई पनि भित्र्याए जसबाट जन्म भयो चित्रबहादुरको जसले बाबुको थर होइन, परम्पराअनुसार उपाध्याय र क्षत्रीको मिलन हुँदा जन्मेपछि दिइने खत्रीक्षत्री अर्थात् केसी पाए । उनका बाका पाँच पत्नी थिए । त्यसमध्ये तीन आमाबाट १४ भाइ छोरा र ११ बहिनी छोरी जन्मिए । गरिबीमा हुर्केबढेका चित्रबहादुरको यौवन स्कुलै नगई सुरु भएको थियो । लाहुर गएर आएको एक जनाले लामो कपाल पालेको देखेपछि चित्रबहादुरले पनि त्यसै गरे जो गाउँमा चलिआएको उपाध्याय बाहुनहरूको जीवनशैली र मान्यताभन्दा फरक थियो । १५ वर्षका उमेरमा गुल्मीकी पार्वती केसीसँग बिहा हुँदा उनको कपाल खौरिनामा पर्यो । उनकी दुलही ९ वर्षकी थिइन् जसलाई उनले एकै पटक जग्गेमा भेटे । दुलहन फर्काएर माइत गएकी पार्वती १५ वर्षकी भएपछि मात्रै घर सम्हाल्न भनेर आएकी थिइन् जसले उनलाई दुई छोरा र एक छोरी दिइन् । तिनताकसम्म पनि गण्डक क्षेत्रका बाइसे र कर्णालीतिरका चौबीसे राज्यका रजौटाहरूले राजसुख पाइरहेकै थिए । डा केआई सिंह प्रधानमन्त्री हुँदा २०१३ सालमा गलकोटे राजा भरतबम मल्लको राज्य खोसुवामा पर्यो । उनका बा कुनै समय तिनै राजाका भान्छे थिए । २०१४ सालमा मल्लले देवानी अड्डाचाहिँ गलकोटमै राखिपाऊँ भनी पोखरामा सात जनाको एक टोली पठाए जसमा उनका बा पनि सामेल भए । त्यतिबेला बाहुनले अरूको ओछ्यानमा सुत्न हुन्न भन्ने मान्यताले घर गरेको थियो । नरिश्वरले चित्रबहादुरलाई सिरक डस्नाको गुन्टा बोकाए पोखरासम्म ल्याए । १७ वर्षीय चित्रबहादुरको यो नै पहिलो पोखरा यात्रा थियो ।यो पोखरासम्मको भारी बोकाइ उनको जीवनको बाटै बदल्ने यात्रा साबित हुन पुग्यो । गोरखा भारतीय सेनामा भर्ती हुन उनका दौंतरीहरू छाती नपाएर बसेका थिए । गाउँमा कसैगरी अक्षर र अंकसम्म चिन्न भ्याएका चित्रबहादुर पनि पल्टनै हुने सपनामा दगुरिरहेका थिए । पोखराबाट फर्किएका भए केही दिनमै उनी भारतीय पल्टनमा कवाज खेल्दै गरेका हुन्थे सायद । तर, समयको सायद अर्कै प्रायोजन थियो । चित्रबहादुरलाई भरतबम मल्लले काठमाडौंसम्म भारी बोकाएर ल्याए । मलाई उनले पढाइदिन्छु भनेका थिए, नाइनास्ती नगरी म आएँ, ६१ वर्षअघिको कुरो सम्झँदा उनका आँखा बन्द भए, तर, महिनौं बित्दा पनि उनले पढाएनन्, खाली भाँडै मझाएर कज्याए ।नक्सालस्थित मल्ल राजाको दरबारमा भाँडा माझ्दामाझ्दै उनी विरक्तिए । कनीकुथी आमालाई खरच नपठल त म मरल भनेजस्तो गरी चिट्ठी लेखेर आफू कमारो हुन पुगेको दुर्दान्त सत्य खाममा हालेर पठाए । उनकी आमाले गाउँमा कसैलाई पढ्न लगाइछन् त्यो पत्र । केही पछि उत्तरमा आएको चिट्ठीभित्र आमाले दु:खका बेलामा किनेका दुई मुन्द्रीहरू उनका हातमा परे जुन चार तोला रहेछ । त्यसलाई असनमा लगेर बेचबाच पार्दा हातमा पर्यो ३ सय ९८ जो तिनताकको बजार भाउअनुसार वर्षभरिको डेरावाल जिन्दगीका लागि काफी थियो । हातमा पैसा पर्नेबित्तिकै उनी दरबारबाट निक्ले अनि नक्सालको नारायण चौरमा कोठा खोजेर बस्न थाले । उमेर पुगिसकेकाहरूलाई त्यतिबेला पढाउने स्कुल थियो, नन्दीकिशोरी रात्रि पाठशाला जो अचेल पनि नन्दी रात्रि पाठशालाका नामले चिनिन्छ । पहिलो, दोस्रो र तेस्रो वर्ष गरी तीन साल पढेपछि एसएलसी दिन पाइने चलन थियो पाठशालाको । दु:खसुख गरेर उनले एसएसली दिए । कम्युनिस्ट राजनीतिमा लागेर जेलसमेत परिसकेका प्यूठाने साथी सिद्धिमान जीसीले चित्रबहादुरलाई यसबीचमा राजनीतिमा लगाइसकेका थिए । पुष्पलाललगायतका नेतालाई उनले भेटिसकेका थिए दोस्रो वर्ष नपुग्दै । एसएलसीको जाँच दिएर गल्कोट पुग्दा २०१७ सालमा उनले एक प्राविमा हेडमास्टरको जागिर पाए । तलब थियो १८ सय । त्यतिबेला त्यो पैसा भनेको धेरै ठूलो रकम थियो, उनी सम्झन्छन्, कतिसम्म भने मलाई गाउँभरिका मानिसले १८ सय भनेर बोलाउन थाले, चित्रबहादुर भन्ने नाम त ओझेलमै पर्न गयो ।यसरी गाउँमा मास्टर भएर गएपछि चित्रबहादुरले किसान र युवाहरू संगठित गर्ने काम जारी राखे । तिनताक राजाले शासन हातमा लिएको हुनाले कम्युनिस्टहरूमा भूमिगत थिए । कम्युनिस्ट र कंग्रेस मिलेर संघर्ष गर्ने कि एक्लाएक्लै गर्ने भन्नेमा पुष्पलाल र अन्य नेताहरूबीच मतैक्य हुन सकेन । नेपाल कम्युनिस्ट पार्टीमा फुट आयो । उनी भूमिगत भए, पक्राउ परे अनि बडा कस्टका साथ छुटे ।करिब ९ महिना जेल बसेपछि उनी १९ वर्ष भूमिगत भए । २०३१ सालमा मोहनविक्रम सिंहको नेतृत्वमा भएको चौथो अधिवेशनमा केसी केन्द्रीय सदस्य भए । पञ्चायतका पछिल्ला दिनमा सिंह नेतृत्वको नेकपा मसालमा सक्रिय भएर लागेका सिंह कम्युनस्टिका जनवर्गीय संगठनहरूलाई भेला पारेर २०४४ माघमा पञ्चायतविरुद्ध लड्न गठित अखिल नेपाल राष्ट्रिय जनमोर्चाको अध्यक्ष भए । गोरखपुरमा भेला भएको मोर्चाको सम्मेलनमा भाग लिन तिनताक युवक संघका अध्यक्ष पुष्पकमल दाहाल पनि पुगेका थिए । त्यही मोर्चा पछि गएर २०५२ मा राष्ट्रिय जनमोर्चाका रूपमा स्थापना भयो जसको आजपर्यन्त अध्यक्ष उनै केसी छन् । जन्मथलो बाग्लुङ २ बाट २०५६ र ६४ गरी दुई पटक प्रत्यक्ष निर्वाचित भएका केसी संघीयताको घोर विरोध गर्छन् । देशलाई दलालहरूले जस्तो गरी प्लटिङ गर्न पाइन्न भन्दाभन्दै उनी केपी ओलीको अघिल्लो सरकारमा उपप्रधान र गरिबी निवारणमन्त्री पनि भए । देशको त के आफ्नै घरको पनि गरिबी निवारण गर्न नसकेका केसीका दुई छोरा सचित्र र विष्णु जापानमा गएर श्रम गर्छन् । अचेल सांसद पनि नभएका केसी तिनै छोराबुहारीले पठाएको पैसाले कोठा भाडा तिर्छन् र पथ पहरेजको जिन्दगीलाई चाहिने सरसामग्रीको जोहो गर्छन् । जोगी बन्न राजनीति गर्न आएको होइन भनेर हाकाहाकी भन्छन् साथीहरू, केसी भन्छन्, यसको सोझो अर्थ हो, राजनीति कमाउनका लागि गरिन्छ । यस्तो राजनीतिले देश कता जाला ?अहिले सत्ता र प्रतिपक्षको सेरोफेरोमा उनका समकालीन तर कम वयका मानिसहरू छन् । कंग्रेस हुन् कि कम्युनिस्ट, सबैले चित्रबहादुरकै समयका राजनीतिक घुम्तीहरू छिचोलेर यहाँसम्म आइपुगेका हुन् । तर, चित्रबहादुर अहिले पनि डेरामा छन् । अन्य नेताको कुरै छाडौं, तिनका पीए र चम्चेका पनि महल छन् जो देख्दा उनलाई अनौठो भने लाग्दैन ।जोगी हुन राजनीति गर्ने होइन भन्नेहरू सत्तामा पुग्ने देशमा हुने नै यही हो, उनले प्रस्टसँग भनिदिए, हाम्रा नेताहरू पहिले आफूलाई, त्यसपछि परिवार र नातासम्बन्धमा पर्नेका लागि काम गर्छन् । त्यसपछि पार्टी, पार्टीमा पनि आफ्नो गुटमा पर्नेलाई, त्यसपछि आफ्ना चाकर र चम्चेहरूलाई, पैसाको मुठो बुझाउनेहरूका लागि काम गर्छन् । त्यसपछि बचेखुचेको रहेछ भने बल्ल जनताले पाउने हो । यस्तो राजनीतिले के विकास गर्छ देशको ?राजनीति गर्ने हो भने पैसा कमाउन नपाइने र पैसा कमाउने हो भने राजनीति गर्न नपाइने उनको नीतिका अघिल्तिर उनकै छोराहरू पनि टिक्न नसकेर जापान गएको उनले सुनाए । त्यहाँ होटलमा काम गर्छन् उनीहरू, केसी भन्छन्, राजनीतिमा टिक्न सकेनन्, मैलेजस्तो दु:ख खेप्न पनि सकेनन् । तर, यसमा मलाई भन्नु पनि केही छैन, सबै आआफ्नो इच्छाको कुरा हो ।उनका चौध भाइमध्ये एक जनाले राजनीतिमा चासो दिए पनि उनको बराबरीको उचाइमा भने केसीको कुल गोत्रमा अर्काे कोही आउने संकेत देखिँदैन । छोराहरू वैदेशिक रोजगारीमा बेफुर्सदी भएका छन् । बुढेसकालमा उनी बुढिया र दुई नातिका साथ बस्छन् । नातिहरू जहिल्यै फेसबुकमा झुन्डिएको देख्दा उनलाई अचेलको पुस्ता राजनीति र समाजसँग सरोकारै नराख्ने गरी व्यक्तिवादी हुँदै गएझैं लाग्छ ।सारा कम्युनिस्ट नेताले झैं उनी पनि किसान र मजुदुरको हातमा सत्ता नआएसम्म सबले सुख नपाउने र राज्यले न्याय पनि दिन नसक्ने ठान्छन् । तर, त्यो युटोपिया को तस्बिर उनका बूढा आँखामा धमिलो गरी पनि उत्रेको छैन । उनी भन्न सक्दैनन् त्यस्तो समाज कहिले आउँछ । जहिले आए पनि त्यो आउँछ उनी के चाहिँ भन्छन् भने, अहिले भने हेर्दै जाऊँ, के के हुँदोरहेछ ।"
कैलालीदेखि कोंकणसम्म,"ठूलो दुर्घटना निम्तिन सक्छ रितिका रेवथी सुब्रमन्यननेपाली कामदारहरूका बारेमा कसरी थाहा पाउनुभयो ?मेरो कार्यक्षेत्र श्रमिक र श्रम आप्रवासन भएकाले गुजरात, मुम्बईलगायतका ठूला सहरमा काम गर्न आउने श्रमिकहरूमाथि चासो राख्ने गर्छु । अफिसमा सँगै काम गर्ने एक जना साथीले, जसको रत्नागिरीको घरमा छ आँपको रखवाली गर्न विगत पन्ध्र वर्षदेखि नेपालीहरू आउने गरेको प्रसंग सुनाए । त्यो सुन्नासाथ ममा कौतूहल जाग्यो । त्यहाँ पुग्दा के देख्नुभयो ?करिब तीन हप्ताको तयारी पछि हामीहरू त्यहाँ पुग्यौं । त्यहाँ रहेका केही नेपालीहरू त मराठी फर्रर बोल्दा रहेछन् । निकै नै मिलनसार र इमानदार पनि । तर, चार दिनको बसाइका क्रममा देखिएका दृश्यहरूले भने मलाई भित्रैदेखि हल्लायो । किन ?भारतले बर्सेनि करिब ३० अर्बभन्दा बढीको अल्फान्सो आँप निर्यात हुने गर्छ । तर, त्यही आँपको सुरक्षामा खटिएका मानिसहरूको अवस्था देख्दा निकै दु:ख लाग्यो । श्रम सुरक्षा भन्ने नै रहेनछ । महिलाको अवस्था त झनै कष्टकर थियो । शौचालयसमेत छैन । चोटपटक लाग्यो भने उपचार व्यवस्था छैन । ज्याला पनि निश्चित छैन । कुनै सम्झौता छैन । तर, त्यस्तो अवस्थामा पनि काम गर्नुपर्ने उनीहरूको बाध्यता रहेछ । उनीहरूसँग कुराकानी गर्दा आफ्नो ठाउँमा रोजगारी नभएको र कमजोर आर्थिक अवस्थाका कारण आउन बाध्य भएको बताए । कसरी सुधार्न सकिन्छ ?उनीहरूलाई आउन रोक्नेभन्दा पनि श्रमलाई सुरक्षित बनाउनुपर्छ । केही न केही लिखित सम्झौता गर्नुपर्छ । उनीहरूको अभिलेख राख्नुपर्यो, औपचारिक सम्झौता हुनुपर्यो । सामाजिक सुरक्षाको ग्यारेन्टी हुनुपर्छ । त्यसका लागि नेपाल सरकारले पनि सम्बन्धित निकायसँग सम्पर्क गर्नुपर्ने हुन्छ । त्यो नहुँदा नि ?स्थानीय भाषा सिकेर जति नै घुलमिल भए पनि स्थानीयहरूसँग कहिलेकाहीँ खटपट पर्ने गरेको रहेछ । केही वर्षअघि एक जनालाई त बलात्कारको आरोपसमेत लगाइएको रहेछ । त्यसैले यही अवस्था रहने हो भने भविष्यमा ठूलो दुर्घटना निम्तिन सक्छ । त्यसैले समयमै नेपाल सरकारले ध्यान दिनुपर्छ ।(नयाँदिल्लीस्थित कान्तिपुर संवाददाता सुरेशराज न्यौपानेसँगको कुराकानी)"
स्कुल थरीथरीका !,"म पढ्न बस्थेँ । मेरो मन उडेर अन्त कतै जान्थ्यो । म मनलाई पढाइतिर डोहोर्याउन खोज्थेँ । उसले निहुँ खोजेर मलाई सोध्थ्यो कुन विषय, कसरी र कति पढ्दा कति माक्र्स आउँछ ? परीक्षा नियन्त्रण कार्यालयले मेरो माक्र्स बताएको भए पो मैले उसलाई जवाफ दिन सक्थेँ अघोरै निराश र थकित भएर पढेजसो गरेका बेलामा, एसएलसी परीक्षाको रिजल्ट भएको चार महिनापछि मेरो स्कुलले मलाई खबर पठायो तँ एसएलसी पास भइछस् । चारित्रिक प्रमाणपत्र लिन आइज !म र देवेन्द्र दोस्रो श्रेणीमा पास भएका रहेछौँ । गंगा प्रथम श्रेणीमा । स्कुलका लागि यो कति ठूलो कुरा थियो भने यसअघि मेरो स्कुलबाट १८ वटा ब्याचले एसएलसी दिँदा एक जना पनि विद्यार्थी प्रथम श्रेणीमा पास भएको थिएन यसपछि फेरि अर्काे विद्यार्थी प्रथम श्रेणीमा पास हुन अर्काे १० वर्ष पर्खनुपर्यो । यस्तो चमत्कार हुनुमा मेरा गाउँका शिक्षक हेम पाठकको हात छ । एसएलसीमा हामी केही पनि पास नभएको खबर फैलिएको केही समयपछि उनी शिक्षक पेसा छाडेर पढ्नका लागि काठमाडौँ आएका थिए । परीक्षा नियन्त्रण कार्यालय गएर उनले हाम्रो रिजल्टबारेमा बुझेछन् । त्यहाँका हाकिमले हामीले जाँचै दिएका थिएनौँ होला भनेपछि उनले परीक्षाको हाजिर कपी मागेर हेर्न लगाएछन् । त्यसपछि परीक्षा नियन्त्रणका कर्मचारीले हाम्रा सबै विषयका नजाँचिएका उत्तर पुस्तिका भेटेछन् । त्यसपछि उत्तर पुस्तिका जाँचिएछ र हामी पास भएछौँ । यो परिणाम बेलैमा आएको भए हामी विद्यार्थी, अभिभावक र स्कुल सबैले उत्सव मनाउँथ्यौँ । हामी विद्यार्थी एसएलसीको कठिन ढोका पार गरेको खुसियाली मनाउँदै, आफूले चाहेको विषय पढ्न क्याम्पस भर्ना हुनेथियौँ । तर, त्यसो नभएकाले एकै वर्ष एसएलसी पास गरेका बुढानीलकण्ठ स्कुलका ६२ जना अमृत क्याम्पसमा र ६ जना त्रिचन्द्र क्याम्पसमा उत्साहका साथ पढ्दै गरेका बेला हामी यसै हल्लिएर बसिराखेका थियौँ ।स्कुलले हामीलाई हामी पास भएको श्रेणी खुलाएर चारित्रिक प्रमाणपत्र दियो । मार्कसिट आइसकेको थिएन । परीक्षा नियन्त्रण कार्यालयले मार्कसिट बनाउन समय लाग्ने भएकाले हामी पास भएको श्रेणी खोलेर पठाएको पत्रका आधारमा चारित्रिक प्रमाण दिइएको रहेछ । विद्यार्थीहरू तुरुन्तै काठमाडौँ गएर, उहीँबाट मार्कसिट निकालेर क्याम्पस भर्ना हुन पाऊन् भनेर स्कुलले यसो गरेको थियो । चारित्रिक प्रमाणपत्र दिएको तीन हप्तामा स्कुलले मार्कसिट पनि दियो । यति ढिलो भर्ना देऊ भनेर क्याम्पस जान मेरो मनले मानेन । क्याम्पस पढेर के के जाती बन्ने मेरो सपना भताभुङ्ग भइसकेको थियो । मेरो घरबाट तीन घण्टा टाढाको तेह्रथुम क्याम्पसले मलाई ढिलो भए पनि भर्ना दिन्छु भनेको थियो । उसले मेरो दया लागेर त्यसो भनेको पक्कै होइन होला । क्याम्पसमा विद्यार्थी कम भएर हो कि जस्तो लाग्छ । तर, मैले त्यही वर्ष पढिहाल्न हतार गरिनँ । एक पटक उत्साह मरिसकेपछि यही विषय पढ्छु र यही पेसा गर्छु भनेर कहिल्यै सोचिनँ । जे पढ्छु सकेसम्म राम्रो पढ्छु, जे काम गर्छु सकेसम्म राम्रो गर्छु भन्ने मात्र सोचेँ ।बुढानीलकण्ठ र मेरो स्कुलका बीचमा तुलना गर्दा म बुढानीलकण्ठ स्कुल खोल्न पहल गर्ने राजा महेन्द्रका कवि चोला मविवि शाहको कविताको एउटा पंक्ति सम्झन्छु : कहीँ छ सुनको थाली, कहीँ छ पात खालीसक्दिनँ देख्न भन्छिन्, सन्तान थरीथरीका,गर्छिन् पुकार आमा।तर, म आफूलाई शिक्षाका मामलामा विशेषाधिकार प्राप्त विद्यार्थी सम्झन्छु । म एसएलसी पास त भएँ । मसँगै एसएलसी दिने साढे बैसट्ठी प्रतिशत परीक्षार्थी फेल भएका थिए । मैले स्कुल त पढ्न पाएको थिएँ । मेरो उमेरका र मभन्दा पछिका कति नेपालीले मैले जस्तो स्कुलमा पनि पढ्न पाएका थिएनन् । आज पनि कतिले पढ्न पाएका छैनन् । नेपालका धेरै ठाउँमा मैले यस्ता शिक्षक पनि भेटेको छु, जसलाई संसारका सबैभन्दा निकृष्ट शिक्षकभन्दा हुन्छ होला । यस्ता स्कुल पनि देखेको छु जसलाई संसारका सबैभन्दा साना र दयनीय स्कुल भने हुन्छ होला । यस्ता विद्यार्थी पनि भेटेको छु, जसलाई संसारका सबैभन्दा ठगिएका विद्यार्थीभन्दा हुँदो हो । अहिले सार्वजनिक स्कुलमा पढ्ने विद्यार्थीले मैले पाए जत्तिको स्तरको शिक्षा पाएका छैनन् जस्तो लाग्छ । पैसा कमाउन निजी क्षेत्रले चलाएका स्कुल र सरकारले चलाएका स्कुलबीचको खाडल निकै ठूलो छ । मैले स्कुल पढेका बेला देशको संविधानले वर्ग समन्वय भन्थ्यो अनि विभिन्न वर्गबीच बुढानीलकण्ठ र मेरा स्कुलका बीचको जस्तो खाडल बनाउँथ्यो । अहिले मेरो संविधानले समाजवाद भन्छ अनि निजी र सरकारी स्कुलका त्यस्तै खाडल बनाउँछ । बुढानीलकण्ठ मविवि शाहले भनेको सुनको थाली थियो । मेरो स्कुल मविविले भनेको खाली पात त होइन, सुनको थाली र खाली पातका बीचको, अल्मुनियमको कुच्चिएको थालचाहिँ होला । अहिले सोच्दा मलाई लाग्छ मेरो देशलाई उनले बनाएको सुनको थालीभन्दा कुच्चिएको, आल्मुनियमको थाल पो उपयोगी भएछ । किनभने, सुरेशले लेखेको लेखका अनुसार, मैले एसएलसी दिएका वर्ष बोर्डमा आएका सुनको थालीका ११ जना विद्यार्थीमध्ये तीन जना मात्र नेपालमा रहेछन् । बाँकी सबै विदेश । यसको अर्थ हो, उनीहरूमा देशले गरेको लगानीबाट देशले फाइदा पाएनछ । जनताले लगानी गरेको कुच्चिएको आल्मुनियमको थाल (मेरो स्कुल) बाट त्यस वर्ष एसएलसी दिने हामी सबै नेपालमै छौँ । अहिलेसम्म राज्यमा आश्रित छैनौँ । राज्यबाट आार्थिक सहायताचन्दापुरस्कार लिने हैसियतमा पुगेका छैनौँ । देशका लागि अरू केही गर्न सकेनौँ होला, तर राज्यलाई थोरबहुत कर त बुझाएका छौँ । (आगामी हप्ता सार्वजनिक हुने मैनालीको देखेको देश बाट)"
निर्मुक्ति,"चाहना यो कसरीहाागाबिागा भएर फैलिन्छ, बढ्छकिन ? के भएर मनभित्र टाासिन्छ ? जीवनभर रगतसागै बहिरहन्छमनलाईं लुकाएर, छोपेरसेफभित्र बन्द गरेरभित्रभित्रै स्मृतिको बाकस खोल्छदुई थोपा आासु भित्र खसाएरबन्द गर्छ,लुकाउाछ,किन यस्तो हुन्छ ??निरूत्तर प्रश्नमन र मस्तिष्कभित्रका अनन्त प्रश्नकिन आफूलाईं बिर्सिएरअरुलाई सोच्छौं हामी अरुमात्र खाडलएउटा विदीर्णखस्नुको नोक्सानछाला, मासु, हाड गलेर जीर्ण बन्नुको नासमृत्युसाग कुमजोरी गरेरसधैं साथसाथै हिंड्नुयस्तो किन हुन्छ ? टाासिएको अड्किएको मनलाईउप्काउन खोज्दाटुक्राटुक्रा भएर भााचिन्छतर किन छुट्दैनदुख्नुको दुखाइ,बारम्बारकिन बल्झिन्छ ?जति चुाडाले पनिनचुाड्ने लहरो,कुन संस्कारको जरोमाअड्किएको छ मनकुन चाहनाको धापमाधसिएको छ मन ?मनकिन चोटले टुक्रन्छआगोले पोल्छआाधीबेहरीले ढल्छ ?माया, प्रेमले पग्लन्छ ?हे ईश्वर !खरानीमा यदि भावनाको कण रहादैन भनेमनको अन्त्य हुन्छ भनेमाया र प्रेमको नास हुन्छ भनेमलाई खरानी बनाइदेऊमेरो मनलाई जलाइदेऊबिना मनयो देह, चलोस्, हिाडोस्निर्विचारनिर्मोहनिर्मुक्त, भित्र आफैंले आफैंंलाई हेरोस्मात्र आफैंलाई सोचोस्आफैंभित्र केन्द्रित आफूमात्र आफूआहा ! कति आनन्द आफौभित्र रमाउनुआफौले मात्र आफूलाई पाउनुआफैंभित्रको अनन्ततामा बिलाउनुअरुबाट निर्मुक्तिसम्पूर्ण पीडाबाट मुक्तिमात्र आफूआफूभित्र, मात्र आफू ।"
आमा आरोही,"लाक्पा शेर्पा सर्वाधिक सगरमाथा आरोहण गर्ने विश्वभरकै महिलामध्येकी एक्ली आरोही हुन । अमेरिकाको कनेक्टिकटस्थित वेस्ट हार्टफडमा रहेको होल फुड मार्टको सानो जागिर, तीन सन्तानको लालनपालन, हेरविचारबाट हरेक वर्ष सगरमाथा आरोहण गर्न अढाईतीन महिना समय निकाल्छिन् । अनि वर्षैपिच्छे आफ्नो रेकर्ड आफैं ब्रेक गर्दै कीर्तिमान राख्दै आएकी छन् । यस पटक जेठ २ गते उत्तरी मोहडा (तिब्बतबाट) सगरमाथा आरोहण गरेरयिनले आफ्नै आठौं पटकको रेकर्ड ब्रेक गरिन् । नौ पटक सगरमाथा आरोहण गरेकी लाक्पालाई नेपाल सरकारले अन्तर्राष्ट्रिय सगरमाथा दिवसमा यस वर्षको तेन्जिङ हिलारी अवार्ड दियो । ५० हजार नगदसहितको पुरस्कार हस्तान्तरण गर्न सरकारका तर्फबाट आरोहीसमेत रहेकी मन्त्री बिना मगर राष्ट्रिय सभागृह पुगेकी थिइन् । खानेपानी तथा सरसफाइ मन्त्री मगरले एक पटक हिमाल आरोहण गर्नु नै अत्यधिक कठिनाइ भएको उल्लेख गर्दै नौ पटक सगरमाथा चढेकी नेपाली गृहणी लाक्पाको तारिफ जति गरे पनि कमी हुने बताइन् । सगरमाथा आरोहणकै लागि दुई महिनाअघि नेपाल आएकी ४४ वर्षीया लाक्पा बिहीबार चीनको ग्वाङजाव हुँदै अमेरिका फर्किदै छिन् । उता २२ वर्षको छोरा निमा र दुई छोरी १६ वर्षीया सन्नी र ११ वर्षकी साइनी आमाबिना आत्तिसकेका छन् । छोराछोरीका लागि मात्रै होइन यिनलाई आफ्नै लागि पनि अमेरिका फर्किहाल्न हतारो भइसकेको छ । किनकि यी मम्मी आरोही शेर्पालाई फुड मार्टले उपलब्ध गराएको लामो बिदाको समय पनि घर्किन लागिसक्यो । बासँग त भेट भो, आमालाई यसपालि भेट्न सकिएन, संखुवासभाको हिमाली टासी गाउँ मकालुमा जन्मेहुर्केकी लाक्पाले भनिन् । यिनका बिरामी ८२ वर्षीय बा पासाङ वोङजु हेलिकप्टर चार्टर गरेर काठमाडौं उत्रिएकाले भेट जुर्यो । तर, ७३ वर्षकी वृद्ध आमासँग मोबाइल कुराकानीमै यिनले चित्त बुझाउनुपर्यो । आमा उतै मकालुतिरै छिन् । त्यहा होटल छ । अब अर्को वर्ष सगरमाथा उक्लिन आउँदा आमालाई पनि भेट्ने गरी फर्किनेछु, हतारोमा रहेकी आरोही आमाले भनिन् । लाक्पालाई नवौं पटक सगरमाथा आरोहण गरेकोमा यस पटक अमेरिकी पूर्वराष्ट्रपति बिल क्लिन्टनकी पत्नी हिलारी क्लिन्टनले शुभकामना सन्देश पठाइछन् । त्यो कुराले यी औधी खुसी देखिन्थिइन । हिलारीको सन्देशले हिमाल चढ्नुभन्दा पनि ठूलो उपलब्धि मानेकी छु, लाक्पाले भनिन् । लाक्पाले हिमाल आरोहणबारे सामान्य तालिमअध्ययन गरेकी छन् । मकालु हिमालको फेदीमा हुर्केकी यिनलाई सानैदेखि हिमाल चढ्ने रहर थियो । सानो छँदा जब घरआँगनबाट मकालु र आसपासका ससाना हिमचुचुरा देखिन्थे । यिनलाई लाग्थ्यो रे, त्यो चुचुरोको पछाडि के होला ? यो जिज्ञासामा यिनका हजुरआमाबाले भनिदिन्थे रे, त्यसको पछाडि अर्कै संसार छ । अर्कै खाले मान्छे बस्छन् π त्यसैबेलादेखि यिनलाई चुचुरोमा पुग्ने रहर जाग्दै गयो । त्यो पूरा भयो २६ वर्षको उमेरमा २०५७ जेठ ५ गते । त्यस वर्ष यिनले पहिलो पटक विश्वकैं अग्लो हिमचुचुरो सगरमाथामा पाइला पुर्याइन् अनि फर्केर काठमाडौं आइन् । सगरमाथा आरोहण सकेर फर्किने यी पहिलो नेपाली महिला आरोही बनिन् । त्यसअघि प्रथम नेपाली महिला आरोही पासाङल्हामु शेर्पाको सगरमाथा आरोहणबाट फर्किंदै गर्दा बाटोमै मृत्यु भएको थियो । लाक्पाले पासाङल्हामुलाई भेट गर्न पाइनन् । तर, पासाङको शव यात्रा काठमाडौंमा हँुदा लाक्पा पनि यतै थिइन् । काठमाडौंमा शव ल्याइएको थियो । सबै जना रोइरहेका थिए । त्यही बीचमा उनका परिवारजन पनि एक्ली छोरीको मृत्यु शोकमा रोइरहेका देखे, २०५० वैशाख अन्तिम साताको त्यो घटना सम्झिँदै यिनले भनिन् । त्यस वर्ष यी १९ वर्षकी थिइन् । एक दिन म नेपाली महिलाका नाममा सगरमाथा चुचुरोमा पुग्नेछु, त्यही दिन मैले मनमनै प्रतिज्ञा गरेकी थिएँ, यिनले २५ वर्षअघिको तात्कालिक अवस्थाबारे भनिन्, म पासाङ दिदीको फलोअर हँु । मपछि थुप्रै नेपाली दिदीबैनी सगरमाथा उक्लिरहेका छन्, खुसी लाग्छ ।सगरमाथामा पहिलो पटक २०५७ जेठ ५ गते उक्लिएकी लाक्पा त्यसपछिका आठवटा आरोहण गर्न उत्तरी मोहडा अर्थात् तिब्बतबाट चढ्दै आएकी छन् । ७ जना दिदीबहिनी र ४ जना दाजुभाइ गरी ११ सन्तानमध्ये पाँचौं स्थानमा पर्ने लाक्पा, आफ्ना दाजु मिग्मा गेलु शेर्पाको सेभेन समिट क्लब नामको ट्ेरकिङ कम्पनी मार्फत दुई वर्षयता आरोहणका लागि नेपाल आउँछिन् । यिनको झोलामा थुप्रै अमेरिकी संस्था, करपोरेट हाउसका झन्डा हुन्छन् । तिनलाई चुचुरोमा फहराउँछिन् । तिनैले यिनलाई स्पोन्सर गर्छन् । २०६० जेठमा लाक्पा, यिनकी बहिनी मिङ किपा र दाजु मिग्माले एकसाथ चुचुरोमा पाइला पुर्याएका थिए । त्यो आरोहणलाई गिनिज बुक अफ वल्र्ड रेकर्डले तीन भाइबैनीको पहिलो समूह भनेर रेकर्ड भनी प्रमाणपत्र दिएको थियो । ०५७ सालाको आफ्नो पहिलो आरोहणका अवसरमा काठमाडौंमा आयोजना गरिएको भोजमा यिनले अमेरिकामा बसोबास गरिरहेका रोमानियाई आरोही जर्ज डाइमरेस्क्युलाई भेटिन् । तीसँग ०५९ बिहे भयो । घरजम गर्न अमेरिका पुगिन् । त्यसपछि यिनले जेठी छोरी सन्नी पाइन् । तेस्रो पटकको सगरमाथा आरोहण अभियानमा लाक्पा ८ महिनाकी सन्नीलाई घरमै छाडेर तिब्बत पुगिन् । यो विषय त्यसबेला अत्यधिक चर्चित बनेको थियो । महिला कमजोर हँुदैनन् । पुरुषसरहै मिहिनेत र परिश्रम गर्न सक्छन् भन्ने सन्देश दिलाउन यिनले छैटौं पटकको आरोहणमा फेरि अर्को चुनौती विश्वसामु देखाइन् । त्यो थियो, दुई महिनाको गर्भ बोकेर सगरमाथा उक्लिने अभियान । त्यो बेला मेरी कान्छी छोरी साइनी पेटमा २ महिनाकी थिईँ, लाक्पाले भनिन् । ४ वर्षअघि यिनले १२ वर्ष पार गर्दै गरेको दोस्रो वैवाहिक जीवनबाट एक्लो हुने निर्णय लिइन् । अहिले लाक्पा तीन सन्तानका साथ सिंगल मदर को भूमिकामा अमेरिकामै छिन् । अबको जीवनको बाँकी समय छोराछोरीको शिक्षा र आरोहणमा केन्द्रित राख्ने यिनको इच्छा छ । हिमाल आरोहण अहिल्यै रोक्दिनँ । छोराले कलेज सकिसक्यो अब ऊ अमेरिकन आर्मीमा ट्राई गर्दै छ । छोरीहरूलाई राम्रो शिक्षा दिन्छु, आफ्ना पालामा दुई घन्टा टाढाको विद्यालय जानुपर्ने बाध्यताबारे खोतल्दै यिनले भनिन् । आरोही लाक्पालाई आफूले पढ्न नपाएकोमा औधी थकथकी छ । त्यो कुरा अमेरिका पुगेपछि झनै बिझ्न थाल्यो । मेरा पालामा चित्राले बुनेको स्कुल थिए । दुई घन्टाको उकालो आरोलो हिँड्नुपर्ने । बैनी र भाइ पुर्याउँदै, बाटोमा खेल्दै दिन बित्यो । दुई कक्षाभन्दा बढी पढ्न पाइनँ, हाल अमेरिकाको कनेक्टिकटवासी लाक्पाले भनिन् । उहिले चौरी, भेडा, याक धेरै हुने धनी हुन्थे । हाम्रो पनि गोठ थियो । चौरी चराउँदै, गोठमै बास बस्दै स्कुल जान पाइएन, यिनले भनिन् ११ वर्षको उमेरपछि मकालु हिमाल आरोहण गर्न आउने विदेशीको भारी बोक्ने, टेन्ट लगाउने, खाना बनाउने कामबाट आरोहणतिर लागेकी थिएँ । यसै सिलसिलामा लाक्पाले बेलायती आरोहीका साथ ८ हजारभन्दा साना हिमाल आरोहणको पनि मौका पाइन् । त्यसैबेलादेखि मलाई महिलाहरू कुटो, कोदारो, भान्सा, बुहारीको घेराबाट बाहिर निस्कनुपर्छजस्तो लाग्थ्यो ।अचेल अमेरिकामा लाक्पा नेपालको ब्रान्ड एम्बेस्डरका रूपमा काम गरिरहेकी छन् । अर्थात् यिनले नेपालबारे स्वस्फूर्त प्रचार गर्छिन् । हिमाल आरोहण गर्न अमेरिकीहरूलाई उत्प्रेरणा दिन्छिन् । आफ्नो समुदायले छोरीका लागि निषेध गरेको शिक्षाको महत्त्व थाहा पाएकी यिनी आफ्ना छोरीहरूलाई हिमाल आरोहणका लागि दबाब भने दिने छैनन् । उनीहरूको इच्छा हो । पढेपछि जे गर्न रुचाउँछन् । त्यही गरून् । वाक्यैपिच्छे अंग्रेजी शब्द प्रयोग गर्ने लाक्पाले भनिन्, अहिलेको जस्तो शिक्षाको अवसर त्यसबेला पाइदिएको भए, म डाक्टर कि पाइलट हुन्थें होला । यिनको अमेरिकाको जीवन पनि दु:खजिलो नै छ । वेस्ट हार्टफडको मार्टको कामबारे खुलाउन नचाहँदै यिनले भनिन्, अहिले पनि म अमेरिकामा कडा मिहिनेत र दु:ख गरिरहेकी छु । हरेक दिन ४० मिनेट पैदल हिंडेर काममा जान्छुफर्किन्छु । यो बाध्यता मेरा छोराछोरीको भविष्यका लागि हो । मेरोजस्तो दु:ख उनीहरूलाई नहोस् !"
सहजै रारा,"पहिले रारा तालसम्म पुग्न कठिन थियो । लामो पैदल हिँड्नुपथ्र्यो । अहिले तालदेखि चार किमि तलसम्म मोटरबाटो पुगेको छ । मानिसहरू गाडी रिजर्भ गरेर जाने गरेका छन् । कति मोटरसाइकलमै हुइँकन्छन् । मोटरमा रारा पुग्न काठमाडौंबाट तीन दिन लाग्छ । काठमाडौंबाट जहाजमा नेपालगन्ज र त्यहाँबाट फेरि ताल्चा विमानस्थलमा झरेर पनि रारा पुग्न सकिन्छ । ताल्चाबाट करिब २ घण्टा पैदल हिंडेपछि ताल आउँछ । यात्रा सहज भएसँग रारामा चहलपहल बढ्न थालेको छ । १ सय ६७ मिटर गहिरो ताल समुद्र सतहबाट २ हजार ९ सय ९० मिटर उचाइमा छ । तालमा २ वटा होटल छन् । भीड लाग्दा टेन्ट टांगेर सुत्नुपर्छ । विश्वमै कंही कतै नपाइने स्नो ट्राउट (असला) जातको माछा यही तालमा पाइन्छ । रारा वरिपरि मनहोहक हरियाली छ । ताललाई फन्को मार्न ५ घण्टा लाग्छ । तालबाट पैदलयात्रामा रारा मुर्मा होमस्टे १० मिनेट र मुर्मा गाउँ पुग्न आधा घण्टा लाग्छ । होमस्टेमा मुर्मा गाउँका स्थानीयद्वारा उत्पादित फापर, जौ, आलु, कोदो, सिमी, सिस्नु, लोकल चामल, कुखुरा, महबाट बनाएका परिकारको स्वाद लिन सकिन्छ । तालको पश्चिमतर्फ रहेको मुर्मा टप पुग्न मुर्मा गाउँ हुँदै तालबाट करिब २ घण्टा पैदल हिँड्नुपर्छ । समुद्र सतहबाट ३ हजार ७ सय ७० मिटर उचाइमा रहेको यो ठाउँबाट तालको पूरै भाग देख्न सकिन्छ । मुर्मा टपबाट साइपाल, अपि, सिस्ने, कान्जिरोवा, कोइकी, चंखेलीलगायतका हिमाल देख्न सकिन्छ । मौसम खुल्दा तालमा चाँदीझैं टल्किने हिमालले सबैको ध्यान खिच्छ । रारा पुग्नुअघि बाटोमा देखिने मनमोहक फाँट, घर र डाँडापाखाले यात्रामा रौनक ल्याउँछ । कर्णाली प्रदेशको रहनसहन कला संस्कृतिले सबैको ध्यान खिच्छ ।"
ट्रम्पको खेलमा किमको चाल,"सन् २०१२ मा उत्तर कोरियाका तत्कालीन नेता किम जोङ द्वितीयलाई राजकीय सम्मानका साथ समाधिस्थ गरेको केही महिनापछि म जेम्स किम नाम गरेका व्यक्तिको प्योङयाङस्थित कार्यालयमा थिएँ । उनी कोरिया युद्धका योद्ध तथा कुनै बेला उत्तर कोरियामा राजनीतिक बन्दी बनाइएका इसाई थिए । उनी पोङयाङ विज्ञान तथा प्रविधि विश्वविद्यालयका संस्थापक हुन् । त्यसैले पनि उनको भेट किम जोङ द्वितीयसँग भएको थियो । हामीबीच कुराकानीका क्रममा उनले शोक कार्यक्रममा सरिक हुँदा प्रिय नेताका २९ वर्षीय छोरा किम जोङ उनसँग भएको भेटबारे चर्चा गरे ।त्यतिबेला सबैलाई किम परिपक्व नभइसकेकोले आफ्नो बाबु र हजुरबुबाजस्तै शक्तिलाई आफू केन्द्रित बनाएर राख्न सक्दैनन् भन्ने लागेको थियो । उनले माध्यमिक तहको अध्ययन स्विट्जरल्यान्डमा गरेका थिए । उनलाई बास्केटबल खेल्न मन पथ्र्यो र माइकल जोर्डनका ठूला प्रशंसक थिए । केहीलाई उनी आफ्नो बाबुभन्दा भिन्न हुन्छन् कि भन्ने पनि लागेको थियो । के उनले त्यहाँको अर्थतन्त्रलाई खुला गर्छन् र छिमेकी देश दक्षिण कारिया र चीनका जनताले झैं त्यहाँका बासिन्दाले पनि समृद्धिको स्वाद चाख्न पाउँछन् ? यो प्रश्न सबैको मनमा थियो । उनले आफ्ना सैन्य कमान्डरहरूलाई पनि आणविक हतियार बनाउन रोक लगाउँदै, उत्तरप्रति विश्वमा रहेको सशंकित भावलाई हटाउँछन् भन्ने पनि थियो ।आफ्नो विश्वविद्यालयको कार्यालयको कोठमा बसेका जेम्सलाई भने यी सबै सोचहरू अर्थहीन लागेका थिए । किम वंश को शासनलाई कायम राख्न किम जोङ उनलाई नेता मानेर देश चलाउने जिम्मा भने चीनसँग राम्रो सम्बन्ध भएका उनका काका जाङ सोङ थाएककाले लिन्छन् भन्ने तर्क जेम्सको थियो । उनी भन्थे, किम त कलिलो मन भएका बच्चा हुन् ।जेम्स किमको परिवारलाई राम्रोसँग चिन्दथे । तर, युवा नेताका बारे भने उनको बुझाइ गलत थियो । किमले छिट्टै उत्तरको सम्पूर्ण शक्ति आफ्नो हातमा लिए, आणविक कार्यक्रमलाई झनै तीव्रता दिए र आफ्ना शासन व्यवस्थालाई चुनौती हुन सक्ने जाङको गोली हानी हत्या गर्न लगाए । यस्तै आफ्ना सौतेनी भाइको पनि विषाक्त सुई घोचेर मलेसियाको क्वालालम्पुरमा हत्या गराइदिए । केही समयअघिसम्म पश्चिमाको नजरमा आलाकाँचा रहेका किम एकाएक सन्का तानाशाहका रूपमा चित्रित हुन थाले ।शासन गर्न थालेका ६ वर्षपछि उनीप्रति रहेको धारणामा पुन: परिवर्तन आउँदै छ । किमसँग छलफल गरेका केही विदेशीहरू उनी उत्तरलाई सशंकित भएर हेर्ने नजरमा परिवर्तन गर्ने काममा व्यस्त रहेको बताउँथे । जर्मनका अन्तर्राष्ट्रिय ओलम्पिक कमिटीका प्रमुख थोमस बाचले किमलाई २०१८ को ग्रीष्मकालीन ओलम्पिकअघि भेटेका थिए । उनले उक्त भेट निकै फलदायी र स्पष्ट रहेको प्रतिक्रिया दिएका थिए । थोमसले आफूलाई किमले विस्तारपूर्वक प्रश्नहरू राखेको र सबै विषयमा राम्रो जानकार रहेको बताएका थिए । त्यसपछि किमले दक्षिण कोरियाका राष्ट्रपति मुन जे इनसँग गत अप्रिलमा एतिहासिक भेट र वार्ता गरे । तत्पश्चात् दक्षिण मात्र नभएर अमेरिका पनि कोरियन प्रायद्वीप आणविक अस्त्रमुक्त क्षेत्र हुनेमा आशावादी भएको छ । त्यसको बदलामा अमेरिकाले उत्तरलाई सुरक्षाको प्रत्याभूति दिनुका साथै कूटनीतिक सम्बन्ध विस्तारमा पनि सघाउनेछ । त्यसैले धेरैलाई अहिले लाग्न थालेको छ, किम तार्किक व्यक्ति मात्र होइनन् उनी कुशल वार्ताकार पनि हुन् जो काम फत्ते गर्न तत्पर छ ।उत्तरकोरियाको वचनबाट धेरै पटक धोका पाइसकेका केही अमेरिकी भने अझै पनि किमको यो परिवर्तनलाई आत्मसात् गर्ने पक्षमा छैनन् । तर, अमेरिकी राष्ट्रपति डोनाल्ड ट्रम्प भने जुन१२ मा उत्तरका नेता किमसँग हुने भनिएको वानटुवान एतिहासिक शिखर वार्तामा सहभागी हुन सिंगापुर जान तयार रहेको बताइएको छ । अहिलेको घटनाक्रमले उत्तरको सबैभन्दा नजिक रहेको चीन पनि आश्चर्यमा परेको दक्षिण कोरियामा रहेका कूटनीतिक स्रोतहरू बताउँछन् । यो वर्षको सुरुआत पोङयाङ अमेरिकासँग भिड्न लगभग तयार रहेका भइसकेको थियो । दक्षिणको पूर्वसरकारले उत्तर पतन भएको हेर्ने अभिप्राय: देखाएकाले पनि किम केही सशंकित भएर आणविक कार्यक्रमलाई झन् तीव्रता दिएका थिए । उत्तरसँग हाल ३० आणविक हतियार रहेको दाबी अमेरिकी जासुसी संस्थाहरूले गरेका छन् । ती हतियारहरू बमका रूपमा अमेरिकासम्म मार हान्न सक्ने क्षेप्यास्त्रहरूमा फिट हुन्छन् । प्योङयाङले जतिसुकै उत्तेजित भाषण गरे पनि तत्कालीन राष्ट्रपति बाराक ओबामाले कहिल्यै त्यसमा प्रतिक्रिया जनाएनन् । किमले ओबामा सरकारलाई धेरै चिढ्यायो तर अमेरिकाले धैर्य राख्यो र केही बोलेन । त्यो धैर्यले जन्माएको परिस्थितिलाई ट्रम्पले विरासतमा पाए । २०१६ को निर्वाचनपछि ओबामाले ट्रम्पलाई उत्तर नै उनको कार्यकालको सबैभन्दा ठूलो कूटनीतिक समस्या हुने जानकारी दिएका थिए ।अमेरिका र पूरै विश्वले उत्तरमाथिको आर्थिक प्रतिबन्धलाई झन् सशक्त बनाउँदै लगेका थिए भने चीनले अर्कोतर्फ प्योङयाङलाई सक्दो सहयोग दिइरहेको थियो । ट्रम्पले सार्वजनिक रूपमा नै किमको खिल्ली उडाउँदै उनलाई रकेट म्यान भनेर संयुक्त राष्ट्रसंघलाई सम्बोधन गर्दा भने । ट्रम्पले उत्तरलाई ध्वस्त बनाउने धम्की दिए । त्यसको प्रतिक्रियामा किमले ट्रम्पलाई पागल बूढो भनेर सम्बोधन गरे ।अमेरिकी प्रशासनले उत्तरलाई हमला नै गरेर उसको आणविक हतियारलाई ध्वस्त पार्ने योजना पनि बनायो । कोरियन प्रायद्वीपमा अर्को युद्ध अकाट्य रहेको देखिन थाल्यो । त्यसबाट लाखौं मानिस हताहत हुने तय थियो । तर, कसैले नसोचेको भयो युद्ध टर्यो र वार्ता सुरु भयो ।किमले फेरि कसैले नसोचेको काम गरे । आणविक हतियारलाई तनाव भइरहेको बेला उनले ग्रीष्मकालीन ओलम्पिकलाई अवसरका रूपमा लिए । दक्षिण कोरियाको प्योङच्याङमा उनले खेलाडी मात्र नभई आफ्ना विश्वस्त पात्रहरू प्नि पठाए र मुनसँग वार्ताको वातावरण निर्माण गर्न लगाए । दक्षिणलाई प्रयोग गरेर वार्ताको सन्देश ट्रम्पसम्म पनि पुर्याए ।किमको नीतिमा आएको परिवर्तनले सियोल र वासिङ्टनमा रहेका ठूलाठूला पण्डितहरूको दिमाग चक्रायो । किम कहाँबाट सञ्चालित भइरहेका छन् ? के उनी साँच्चै आफ्ना आणविक हतियार छोडेर निसस्त्रीकरणको बाटोमा अगाडि बढ्छन् ? के नयाँ प्रतिबन्धले उत्तरलाई धेरै नै गाह्रो परेकै हो त ? यी प्रश्नहरूको उत्तर अहिले पनि खोजिँदै छ ।धेरैलाई नयाँ कडा आर्थिक प्रतिबन्धले उत्तरलाई गलाएको विश्वास गर्छन् । तर, केहीलाई भने प्रतिबन्धले त्यति ठूलो भूमिका खेलेको जस्तो लाग्दैन । जे भए पनि किमले आफ्नो बहिनी किम यो जोङको नेतृत्वमा ओलम्पिकमा भाग लिन टोली पठाए । किमकै बहिनी जोङ मार्फत मुनले उत्तरले आणविक हतियार त्याग गरे आर्थिक प्रतिबन्ध खोल्ने र अमेरिकाको पनि सहयोग लिएर सामान्य सम्बन्धतर्फ अगाडि बढ्न आफू तयार रहेको सन्देश पठाए । जोङले पनि उत्साहित हुँदै आफ्नो दाइ ट्रम्पसँग भेट्न इच्छुक रहेको प्रतिक्रिया दिइन् । किमलाई ट्रम्पले उनको प्रस्ताव मान्छन् या मान्दैनन् भन्नेमा के लागेको थियो भन्ने त अहिले भन्न सकिँदैन । तर, न्युयोर्कको घरजग्गा व्यापारका राजाले आफ्ना सुरक्षा सल्लाहकारहरूको कुरा सुनेनन् र भेट्न तयार भए । अहिलेसम्म कुनै पनि अमेरिकी राष्ट्रपतिले कहिल्यै नगरेको काम उत्तर कोरियाको शासकसँग वानटुवान वार्तालाई ट्रम्पले नकार्न सकेनन् । ट्रम्पले वार्ताको सफलताका लागि किमले आफूसँग भएको सम्पूर्ण आणविक हतियार त्याग्नुपर्ने सार्वजनिक रूपमै बताउँदै आएका छन् । उनको प्रशासनका मानिसहरू झन् बढी विषय केन्द्रित भएका छन् । उनीहरू उत्तरले प्रमाणित नै गरेर पुन: प्रयोग गर्न नमिल्ने गरी आणविक हतियारहरू नष्ट गर्नुपर्ने बताउन थालेका छन् । दक्षिण कोरियालीहरू किमले साँच्चि नै कोरियन प्रायद्वीपलाई परमाणु हतियाररहित क्षेत्र बनाउन चाहेकोमा विश्वास गर्छन् । तत्कालीन सीआईएका प्रमुख तथा हालका विदेशमन्त्री माइक पोम्पेओसँग प्योङयाङमै भएको गोप्य वार्तामा किम दक्षिण कोरियामा रहेका २८ हजार सेनालाई त्यही रहन दिन सहमत भएको बताइएको छ । अमेरिकी सेनालाई प्रायद्वीपमा रहन सहमत हुनुले उत्तरको नीतिमा परिवर्तन आएको र किममा आफ्ना बाबु वा हजुरबुबामा भन्दा वास्तविकतालाई बुझ्न सक्ने क्षमता धेरै रहेको स्पष्ट हुन्छ ।त्यसो भए किमले के चाहन्छन् त ?सियोलमा रहेका स्रोतका अनुसार ट्रम्पसँगको वार्तामा किमले अमेरिकासँग शान्ति सम्झौता गर्दै कोरियन युद्धको औपचारिक अन्त्य गर्नेछन् र त्यसउप्रान्त हुने वार्ताहरूका लागि लक्ष्य निर्धारण गर्नेछन् । यस्तै वासिङ्टनसँग सामान्य कूटनीतिक सम्बन्ध विस्तारका लागि पनि सम्झौता प्रस्ताव गर्नेछन् । त्यससँगै किम अमेरिका र दक्षिणका सैनिकबीच हुने संयुक्त सैन्य अभ्यासलाई केही शान्त भएको देख्न चाहन्छन् । यद्यपि उत्तरले अमेरिका वा दक्षिणसँग तत्कालका लागि कुनै पनि आर्थिक सहायताको प्रस्ताव नराख्ने दक्षिणका अधिकारीहरू बताउँछन् । उनीहरूको अनुसार आर्थिक प्रतिबन्ध फुक्का भएसँगै त्यहाँ विदेशी लगानी भित्रिनेमा उत्तरलाई विश्वास छ । उत्तरका पहिलाका बोली, व्यवहार र नीतिहरूका कारण अमेरिका र दक्षिणका पनि केही अधिकारीहरू अझै सशंकित छन् । तर, ट्रम्प भने कुनै पनि हालतमा किमलाई भेटेर कोरियन युद्धको अन्त्य गर्ने पक्षमा छन् । ट्रम्पलाई व्यक्तिगत रूपमा आफ्ना सेनाहरू कोरियन प्रायद्वीपमा बसेको चित्त बुझेको छैन । यस्तै ६ वर्षपहिले सत्ता सम्हाल्दा नम्र ठानिएका किमले गरेका कामहरू प्रश्न गर्न सक्ने उत्तरमा कोही पनि छैनन् । कसैलाई उनको शक्तिमा अझै शंका लाग्छ भने किमको काकाको चिहानलाई गएर हेरे उनीहरूको भ्रम टुट्छ ।बिल पावेल(न्युजविकबाट अनूदित)"
नेपाली कार्टुनमा क्यारिकेचर,"विश्व कार्टुन कलाले पाँच शताब्दी लामो इतिहास बोके पनि नेपाली कार्टुन कलाले मुस्किलले आठ दशकको मात्र इतिहास बोकेको छ । राणाकाल र पञ्चायतकालमा विभिन्न प्रतिकूलताका बाबजुद पनि नेपाली कार्टुन कला बामे सरिरह्यो । ४६ सालको जनआन्दोलनपछि प्रजातन्त्रको पुन:स्थापना र प्रविधिमा आएको आमूल परिवर्तनले गर्दा यो क्षेत्रको उल्लेखनीय गतिमा विकास र विस्तार भयो । त्यसपछिका विभिन्न राजनीतिक परिवर्तन र घटनाक्रमहरूले गर्दा आम नागरिकको राजनीतिक चेतना पनि विस्तार हुँदै गयो । अभिव्यक्ति स्वतन्त्रताको कारणले कार्टुनिस्टहरूले पनि आफ्नो विचारलाई कार्टुनका माध्यमबाट निर्धक्क प्रस्तुत गर्न सक्ने भए । उनीहरूले आफ्नो विचार प्रस्तुत गर्ने शैलीमा पनि आफूहरूलाई परिस्कृत गर्दै लगे ।विचारलाई प्रस्तुत गर्ने शैलीका आधारमा हाल नेपाली कार्टुन पनि अन्तर्राष्ट्रिय स्तरकै पाउँछौं । तर, कार्टुन भनेको विचार मात्र नभई त्यहाँ कला ले पनि प्रमुख भूमिका निर्वाह गरेको हुन्छ । कार्टुन भनेकै विचारलाई कलाको माध्यमबाट गरिएको प्रस्तुति हो । कार्टुनमा कला पक्ष सशक्त भएन भने विचार पक्ष जति बलियो भए पनि त्यसले प्रभाव पार्न सक्दैन । दु:खका साथ भन्नुपर्छ, कार्टुनको विचार पक्षमा हामीले जति विकास गर्यौं, त्यति कला पक्षमा गर्न सकेका छैनौं । कला पक्षको आधारमा मूल्यांकन गर्नुपर्दा अन्तर्राष्ट्रिय कार्टुन क्षेत्रमा नेपाली कार्टुन धेरै पछाडि रहेको हामी पाउँछौं ।प्रारम्भिक कालमा काठको ब्लकको माध्यमबाट कार्टुन छाप्ने प्रविधिदेखि जिंक ब्लक हुँदै अहिले कम्प्युटर प्रविधिसम्म आइपुग्दा पनि हाम्रो कार्टुनको कला पक्ष समयानुसार परिमार्जन हुन सकेको छैन । नेपाली कार्टुनलाई पनि अन्तर्राष्ट्रिय स्तरमा पुर्याउने हो भने हामीले यो कटुसत्यलाई स्विकार्नैपर्छ र यो विषयमा आवश्यक कदम चाल्नैपर्छ । कार्टुनमा कलाका अनेक पक्षमध्ये नेपाली कार्टुनमा कमजोर पक्ष क्यारिकेचर पनि हो । क्यारिकेचर भन्नाले सामान्य अर्थमा कुनै पनि वस्तु वा व्यक्तिको भावभंगिमालाई अतिरञ्जना गर्दै चित्रांकन गर्नु हो । यसरी चित्रांकन गर्दा कार्टुनिस्टले जसको क्यारिकेचर बनाउने हो त्यसको चारित्रिक गुणलाई बढीभन्दा बढी प्रभावकारी ढंगमा प्रस्तुत गर्नुपर्छ । मुहार क्यारिकेचर बनाउँदा अझ बढी दक्षता जरुरी हुन्छ । क्यारिकेचरमा मुहारको भावभंगिमाको अतिरञ्जना हुनु अति आवश्यक हुन्छ । यसरी अतिरञ्जना गर्ने क्रममा कार्टुनिस्टले रेखाहरूलाई आफ्नो नियन्त्रणमा राख्न सकेन भने क्यारिकेचर बीभत्स देखिने डर हुन्छ । कुनै व्यक्तिको मुहार चित्र बनाउँदा कुनै पनि रेखा तलमाथि भएमा त्यस व्यक्तिको मुहारको चरित्र त्यसमा आउँदैन र नचिनिने हुन जान्छ । मुहार क्यारिकेचर बनाउँदा भावभंगिमाको अतिरञ्जना गर्ने क्रममा सम्पूर्ण रेखाहरूलाई तलमाथि दायाँबायाँ फैलाई बनाउनुपर्छ र चिनिने पनि हुनुपर्छ । यो नै सबैभन्दा चुनौतीपूर्ण कार्य हो । आम पाठकदर्शकले क्यारिकेचरमा रहेको पात्रलाई सजिलै चिन्न सकेन भने त्यसलाई सफल मान्न सकिँदैन । तर, जसरी पनि चिनिनुपर्छ भन्ने आधारमा अनुहारका भावभंगिमालाई फोटोजस्तै दुरुस्त उतारी टाउको ठूलो र शरीर सानो बनाउँदैमा पनि त्यसलाई क्यारिकेचर भन्न सकिँदैन । क्यारिकेचर हुनलाई त्यसमा हुनुपर्ने आधारभूत गुणहरूलाई अंगीकार गरिएको हुनु अति जरुरी छ ।क्यारिकेचर बनाउँदा यस्तै बनाउनुपर्छ भन्ने कुनै गणितीय सूत्र पनि हुँदैन । त्यसकारण एकै व्यक्तिको क्यारिकेचर पनि फरकफरक कार्टुनिस्टले आआफ्नो सीप र दक्षताअनुसार फरकफरक देखिने गरी बनाउँछन् । हामीकहाँ त्यस्ता केही पात्र कार्टुनमा देखिन्छन्, जो केही कार्टुनिस्टहरूले एकैनासको बनाउने गरेको पाइन्छ । यस्तो देखिनुको प्रमुख कारण भनेको एकले अर्काको नक्कल गर्नु नै हो । यसरी एकले अर्काको कलाको नक्कल गर्ने प्रवृत्तिले कार्टुनिस्ट स्वयंलाई घाटा त पुर्याउँछ नै, साथसाथै समग्र कार्टुन क्षेत्रको विकासलाई नै अवरोध पुर्याइरहेको हुन्छ ।बीस र तीसको दशकका कार्टुनहरूलाई आधार मान्ने हो भने नेपालमा यो क्षेत्रको धेरै विकास भइसक्नुपर्ने थियो । प्रविधिको प्रतिकूलताका बाबजुद पनि त्यो बेला हाम्रा केही अग्रज कार्टुनिस्टको सिर्जनामा कलाका उत्कृष्ट नमुना हामी पाउँछौँ । ती कार्टुनहरू हेर्दा तत्कालीन समयमा हाम्रा अग्रजहरूले गरेको मिहिनेत हामी सजिलै महसुस गर्न सक्छौँ । त्यो बेलामा अहिले जस्तो टीभी र इन्टरनेटको सुविधा त थिएन । पत्रपत्रिकाहरूमा समेत फोटो छापिँदैन थियो । यस्तो अवस्थाले गर्दा कार्टुनिस्टहरूलाई कुनैकुनै बेला त कार्टुनमा आउने पात्रको अनुहार कस्तो छ भन्ने विषयमा बिल्कुलै ज्ञान हुँदैन थियो । अनि उक्त पात्रलाई देखेभेटेका व्यक्तिहरूसित खोजीखोजी जानकारी लिनुपथ्र्यो । अहिले सहज र सुलभ प्रविधिका कारण हामी प्रख्यात व्यक्तिका विभिन्न भाव र मुद्रासहितकै तस्बिर सजिलै प्राप्त गर्न सक्छौँ । यसका बाबजुद पनि कार्टुनहरूमा कमजोर क्यारिकेचर देख्दा कतै प्रविधिले कार्टुनिस्टहरूलाई अल्छी बनाउँदै त लगिरहेको छैन ? भन्ने विषयमा सोच्न बाध्य बनाइदिन्छ । यस्तो प्रवृत्तिले समग्र कार्टुन क्षेत्रलाई नै नकारात्मक असर पुर्याउने हुँदा कार्टुनिस्टहरू सजग हुनुपर्ने देखिन्छ । हामीकहाँ अर्को खट्केको पक्ष भनेको राजनीतिक व्यक्तित्वबाहेकका क्यारिकेचर नगण्य मात्रामा मात्र हुनु हो । नेपाली सञ्चार माध्यममा राजनीतिक कार्टुन मात्र धेरै मात्रामा प्रकाशित हुने कारणले राजनीतिज्ञको मात्र क्यारिकेचर धेरै बन्ने गरेको पाइन्छ । कार्टुनिस्ट क्लब नेपाल र नेपाल ललितकला प्रज्ञाप्रतिष्ठानको आयोजनामा गत वर्षको नेपाली क्यारिकेचर २०७४ : कार्यशालाप्रदर्शनीप्रतियोगिता ले गर्दा यो अवस्थामा केही सुधार आएको देखिन्छ । सो कार्यशाला र प्रदर्शनीपश्चात् सामाजिक सञ्जालहरूमा पनि नेपाली क्यारिकेचरहरूको एक प्रकारको लहरै आएको थियो । साथै, सो कार्यशाला र प्रदर्शनीपश्चात् कति व्यावसायिक कार्टुनिस्टहरूको कार्टुनमा पनि क्यारिकेचर पक्षमा उल्लेख्य प्रभाव देखापरेको महसुस गर्न सकिन्छ । गत वर्षकै निरन्तरतास्वरूप यस वर्ष पनि नेपाली क्यारिकेचर २०७५ : कार्यशालाप्रदर्शनीप्रतियोगिता आयोजना हुँदै छ । बबरमहलस्थित नेपाल आर्ट काउन्सिल ग्यालरीमा यही जेठ २० देखि २३ गतेसम्म चल्ने प्रदर्शनीमा नेपालका ख्यातिप्राप्त कार्टुनिस्टदेखि नवप्रतिभासम्मले सिर्जना गरेका क्यारिकेचर प्रदर्शित हुनेछन् । राजनीतिक बाहेकका प्रसिद्ध व्यक्तित्वहरूको मात्र क्यारिकेचर उक्त प्रदर्शनीमा रहनेछन् । सधैँ राजनीतिक व्यक्तित्वहरूको मात्र कार्टुन हेर्दै आएका कार्टुन पारखीहरूलाई उक्त प्रदर्शनीले अवश्य पनि फरक अनुभूति दिलाउने छ । (कान्तिपुर पब्लिकेसनका वरिष्ठ कार्टुनिस्ट श्रेष्ठ कार्टुनिस्ट क्लब नेपालका अध्यक्ष पनि हुन् ।)"
उदार लोकतन्त्रको पतन !,"सन् १९९० मा शीतयुद्ध अन्त्य, सोभियत संघमा कम्युनिस्ट शासनको पतन भई लोकतन्त्रको स्थापना तथा जर्मनीमा बर्लिनको पर्खाल भत्किएपछि विश्वबाटै कम्युनिस्ट तथा सबै प्रकृतिका अधिनायकवादको अन्त्य भई लोकतन्त्रको विजय भएको घोषणा गरिएको थियो । अमेरिका, युरोपका राजनीतिशास्त्री तथा उदार लोकतन्त्रमा विश्वास गर्ने दलहरूले सोभियत संघ तथा पूर्वी युरोपमा कम्युनिस्ट शासन पतन भएपछि विश्वव्यापी रूपमै लोकतन्त्रको विजय भएको घोषणा गर्दै ठूलो विजयोत्सव मनाएका थिए । अमेरिकी राजनीतिशास्त्री तथा बहुलवादी लोकतन्त्रका प्रवक्ता फ्रान्सिस फुकुयामाले कम्युनिस्ट शासनको पतनलाई इतिहासको अन्त्यसँग तुलना गर्दै सन् १९९२ मा द इन्ड अफ द हिस्ट्री एन्ड द लास्ट म्यान नामक पुस्तक प्रकाशित गरेपछि लोकतान्त्रिक आन्दोलन अभूतपूर्व सफलताको दिशातर्फ उन्मुख भएको थियो ।तर, अधिनायकवाद र सर्वसत्तावादको अन्त्य भई लोकतन्त्रको विजयोत्सव मनाएको ३ दशक पनि नबित्दै उदार लोकतन्त्र र वहुलवादी समाजको जननी मानिने अमेरिका, युरोपमा नै लोकतान्त्रिक प्रणालीमाथि गम्भीर संकट सिर्जना भएको नयाँ विचारले विश्वको राजनीति तरंगित भएको छ । लामो समयदेखि लोकतान्त्रिक प्रणालीको आरोहअवरोहबारे गहन अनुसन्धान गर्दै आएका हार्वर्ड विश्वविद्यालयका प्राध्यापकहरू स्टेभिन लिभित्स्की र डेनियल जिबलटद्वारा लिखित हाउ डेमोक्रेसिस डाई : ह्वाट हिस्ट्री रिभिल्स अबाउट आवर फ्युचर नामक पुस्तकमा लोकतन्त्र पतनोन्मुख भएको निष्कर्ष सार्वजनिक भएपछि उक्त तरंग सिर्जना भएको हो । लिभित्स्की र जिबलटले केवल लोकतन्त्र पतनोन्मुख भएको निष्कर्ष मात्रै निकालेका छैनन्, यदि समयमै उक्त चुनौतीहरूको यथोचित सम्बोधन गरिएन भने लोकतान्त्रिक प्रणालीकै अवसान हुने भविष्यवाणीसमेत गरेका छन् । इतिहासको अन्त्य भएको घोषणा गरेका उनै फुकुयामालगायत उदार लोकतन्त्रप्रति आस्थावान राजनीतिशास्त्रीहरूले समेत अहिले अमेरिका, युरोपलगायत विश्वव्यापी रूपमै उदार लोकतान्त्रिक प्रणालीमाथि गम्भीर चुनौती सिर्जना भएकोमा चिन्ता व्यक्त गर्दै पतनोन्मुख लोकतन्त्रको उद्धार गर्न आह्वान गरेका छन् । लोकतन्त्रका चुनौती लिभित्स्की र जिबलटले मात्रै होइन, लोकतन्त्रबारे ३ दशकदेखि गहन अध्ययनअनुसन्धानमा संलग्न स्ट्यानफोर्ड विश्वविद्यालयका प्राध्यापक ल्यारी डाइमन्डले पनि सन् २०१५ मा डेमोक्रेसी इन डिक्लाइन नामक पुस्तकमा कसरी लोकतान्त्रिक प्रणाली ह्रासोन्मुख भएको छ भनी तथ्य र तथ्यांकसहित विश्लेषण गरेका छन् । यसैगरी हार्वर्ड विश्वविद्यालयका अर्का प्राध्यापक यस्चा माउन्कले पनि सन् २०१८ मा प्रकाशित द पिपुल भर्सेज डेमोक्रेसी : ह्वाई आवर फ्रिडम इज इन डेन्जर एन्ड हाउ टु सेभ इट नामक पुस्तकमा दक्षिणपन्थी लोकप्रियतावाद र अतिवादका कारण लोकतन्त्र कसरी असफल हुँदै छ भनी व्याख्या गरेका छन् । लोकतन्त्रबारे अध्ययनअनुसन्धान गर्ने अमेरिकाको वासिङ्टन डीसीस्थित थिंकट्यांक फ्रिडम हाउसको २०१८ को वार्षिक प्रतिवेदनले पनि उदार लोकतन्त्र, बहुलवादी समाज, विधिको शासन र मानवअधिकारका लागि जटिल चुनौतीहरू सिर्जना भएको तथ्य र तथ्यांकहरू सार्वजनिक गरेको छ । फ्रान्सेली क्रान्ति, अमेरिकी स्वतन्त्रता संग्राम, पहिलो र दोस्रो विश्वयुद्धको विभीषिका, उपनिवेशकाल र स्वाधीन आन्दोलनको ऐतिहासिक कालखण्डको विश्लेषण गर्दै लोकतान्त्रिक प्रक्रियाद्वारा निर्वाचित एडोल्फ हिटलरले सत्तामा पुगेपछि कसरी लोकतान्त्रिक प्रणालीमाथि आक्रमण गरे भनी लेखकद्वय लिभित्स्की र जिबलटले सविस्तार चर्चा गरेका छन् । यसैगरी राजनीतिक दाउपेच मार्फत सत्तामा पुगेका बेनिटो मुसोलिनीले फाँसीवादी शासनको फेहरिस्त पनि प्रस्तुत गरिएको छ । दक्षिण अमेरिकी देश पेरुमा अल्बर्टो फुजिमोरीले कसरी लोकप्रियतावादी नारा मार्फत सत्तामा आई मिडियाको दुरुपयोग गर्दै लोकतन्त्रको चीरहरण गरे भनी सप्रसंग व्याख्या र विश्लेषण गरिएको छ । यसैगरी वामपन्थी लोकप्रियतावादी नाराको आधारमा ह्युगो चाभेज भेनेजुएलाका राष्ट्रपति भएपछि लोकतान्त्रिक अधिकार कटौती गर्दै अधिनायकवादी शासनको तस्बिर सविस्तार व्याख्या गरिएको छ । लिभित्स्की र जिबलटले रुस, भेनेजुएला, इजिप्ट, फिलिपिन्स, युक्रेन, जर्जिया, जिम्बावे, इराक, लिबिया, निकारागुवा, म्यानमारजस्ता तेस्रो विश्वका द्वन्द्वग्रस्त, अविकसित तथा अल्पविकसित देशहरूमा त लोकतान्त्रिक प्रणाली समस्याग्रस्त छ नै, बहुलवाद, उदार लोकतन्त्र, विधिको शासन र मानवअधिकारको जननी मानिने अमेरिका, बेलायत, फ्रान्स, जर्मनी, भारत, टर्की, हंगेरी, अस्ट्रिया, नेदरल्यान्डलगायतका देशहरूमा नै लोकतान्त्रिक मूल्य र मान्यता क्षयीकरण भई अधिनायकवादी प्रवृत्ति हावी हुँदै गएको वास्तविकताको पर्दाफास गरेका छन् । बहुलवादी समाज तथा उदार लोकतन्त्रको जन्मभूमि अमेरिका, युरोपका समृद्ध देशहरूबाटै जनआकांक्षा पूरा गर्न नसकेको भनी आलोचना भएपछि लोकतान्त्रिक प्रणाली प्रतिरक्षात्मक भएको छ । ती देशहरूमा लोकप्रियतावादी, दक्षिणपन्थी, राष्ट्रवादी र अतिवादीहरूले निर्वाचनमा पाएको अस्वाभाविक सफलता र उदार लोकतन्त्रवादीहरूको असफलताले लोकतन्त्रको भविष्यमाथि गम्भीर प्रश्नचिह्न खडा भएको छ । तर, लोकतन्त्रप्रतिको उक्त चुनौती साम्यवाद, अधिनायकवाद र सैन्य तानाशाहको कारणले होइन, लोकतान्त्रिक प्रणाली मार्फत निर्वाचित राष्ट्रपति, प्रधानमन्त्री र सरकारकै कारण सिर्जना हुँदै गएको विश्व चर्चित पुस्तकमा तथ्य र तथ्यांकसहित व्याख्या छ । संवैधानिक प्रक्रियाद्वारा निर्वाचित राष्ट्रपति वा प्रधानमन्त्रीहरूको सर्वसत्तावादी चरित्रका कारण लोकतान्त्रिक मूल्यमान्यता अतिक्रमण गर्ने प्रवृत्ति विश्वव्यापी रूपमै बढ्दै गइरहेको फेहरिस्तले लोकतन्त्र पतनोन्मुख भएको पुष्टि भएको छ । लिभित्स्की र जिबलटको अध्ययनको निष्कर्ष छ अमेरिका र युरोपजस्ता देशहरूमा पनि आवरणमा लोकतान्त्रिक प्रणाली अनुसरण गरिएको छ्र तर उक्त प्रणाली क्रमिक रूपमा अनुदार लोकतान्त्रिक दिशातर्फ उन्मुख हुँदै गइरहेको छ । अमेरिकी राष्ट्रपति डोनाल्ड ट्रम्प, टर्कीका राष्ट्रपति रिसेप ताय्यिप इर्दोगान, अनुदार लोकतन्त्र (इलिबरल डेमोक्रेसी) का प्रवक्ता हंगेरीका प्रधानमन्त्री भिक्टर ओरबानजस्ता दक्षिणपन्थी राष्ट्रवादीहरूको विजय र युरोपियन युनियनबाट छुट्टिने बेलायतको जनमतसंग्रहको आश्चर्यजनक परिणामपछि लोकतन्त्रलाई गम्भीर धक्का लागेको छ । उनीहरूले तर्क गरेका छन् अहिले कतै मतपत्रमा नै लोकतन्त्रको पराजय अन्तर्निहित त छैन ? लिभित्स्की र जिबलटको निष्कर्ष छ, शीतयुद्धकालीन साम्यवाद, फासीवाद, सैन्य शासन तथा एकदलीय तानाशाह अहिलेको चुनौती होइन । दक्षिणपन्थी राष्ट्रवाद, लोकप्रियतावाद, भूमण्डलीकरणको विरुद्ध संरक्षणवाद, जातिवाद र निर्वाचित सर्वसत्तावाद उदार लोकतन्त्रका प्रमुख चुनौतीहरू हुन् । अमेरिकी लोकतन्त्रका समस्या तेस्रो विश्वका देशहरूमा अमेरिकी लोकतन्त्रलाई लोकतन्त्रको उच्चतम मानकको रूपमा चित्रित गरिन्छ । विशेषगरी नेपालमा अमेरिकी लोकतन्त्रलाई उत्कृष्ट लोकतान्त्रिक देश र अभ्यासको रूपमा व्याख्या र विश्लेषण गरिन्छ । तर, लिभित्स्की र जिबलटले अमेरिकी लोकतन्त्रका अन्तनिर्हित समस्या र सामना गरिरहेका चुनौतीबारे लामो फेहरिस्त प्रस्तुत गरेका छन् । १७७६ जुलाई ४ मा बेलायतबाट स्वतन्त्र भएपछि लोकतान्त्रिक प्रणाली अनुसरण गरे पनि अमेरिकी लोकतन्त्रको इतिहास आरोहअवरोहपूर्ण छ । १८६१ देखि १८६५ सम्म गृहयुद्ध, दक्षिणका ७ राज्यहरू (लुजिआना, टेक्सास, मिसिसिपी, फ्लोरिडा, जर्जिया र अलाबामा) अमेरिकाबाट विभाजित भएको घोषणा, कार्यपालिका र न्यायपालिकाबीचको विवाद र द्वन्द्वजस्ता घटनाक्रम अमेरिकी लोकतन्त्रको इतिहास पनि विवादित नै छ । अमेरिकामा स्वतन्त्र भएको १३० वर्षपछि १९१९ मा मात्रै महिलाले मताधिकार पाएका थिए । त्यसैले लोकतन्त्रका सार्वभौम मूल्यमान्यताहरूलाई स्वीकार गरेपछि १९६५ देखि मात्रै अमेरिका प्रणाली पूर्ण लोकतान्त्रिक भएको विचार व्यक्त गरेका छन् । अमेरिकी श्वेत राष्ट्रवादको नाराको आधारमा निर्वाचित भएका दक्षिणपन्थी लोकप्रियतावादी ट्रम्पले शृंखलाबद्ध रूपमा संवैधानिक तथा लोकतान्त्रिक संस्थाहरूमाथि निरन्तर आक्रमण गरिरहेका छन् । तर, अमेरिकामा स्वतन्त्र न्यायपालिका र प्रेसमाथि अहिले ट्रम्पले मात्रै होइन, विगतमा फ्र्यांक्लिन डिल्यानो रुजवेल्ट र रिचर्ड निक्सनलगायत अन्य राष्ट्रपतिहरूले पनि आक्रमण गरेका थिए । यसरी राष्ट्रपतिले नै न्यायपालिकामाथि आक्रमण गरेपछि शक्ति पृथकीकरण र स्वतन्त्र न्यायालयको अस्तित्वमाथि नै गम्भीर प्रश्नचिह्न खडा भएको छ । ट्रम्पले स्वतन्त्र न्यायपालिका र प्रेसमाथि गरेको आक्रमण अमेरिकी लोकतन्त्रका लागि नै लज्जाको विषय हो । लोकतन्त्रको आधारस्तम्भ स्वतन्त्र न्यायालय र प्रेसप्रतिको आक्रमण, राजनीतिक प्रतिस्पर्धीलाई शत्रु घोषणा, निर्वाचन परिणाम अस्वीकार गर्ने चेतावनीजस्ता गैरलोकतान्त्रिक र अधिनायकवादी प्रवृत्तिले लोकतन्त्र तीव्र गतिमा ह्रासोन्मुख छ । धर्म, जाति, रंग, संस्कृति, भाषाका आधारमा तीव्र रूपमा विभाजित भइरहेको अमेरिकी समाज र राजनीतिक प्रणालीका अन्तर्निहित समस्याहरू आमरूपमा विश्लेषण गरिएभन्दा जोखिमपूर्ण भएको उनीहरूको तर्क छ ।अमेरिकाको लोकतन्त्र र भेनेजुएलाको शासन प्रणाली समान गतिमा पतनोन्मुख भएको निष्कर्ष लेखकद्वयले निकालेका छन् । अमेरिकाका लागि त्योभन्दा ठूलो व्यंग्यको विषय अरू के हुन सक्छ ? ट्रम्पको विजय नै अमेरिकी लोकतन्त्रका लागि दुर्भाग्य भएको उनीहरूको विचार छ । अमेरिकाको निर्वाचन प्रणाली अत्यन्त खर्चिलो भएको विचार व्यक्त गर्दै रिपब्लिकन र डेमोक्रेटिक दुवै पार्टीको राष्ट्रपतीय प्रत्याशी छनोट प्रक्रिया पारदर्शी, लोकतान्त्रिक र सहभागितामूलक नभएको निष्कर्ष लेखकहरूको छ । राष्ट्रपतीय प्रत्याशी छनोट प्रक्रियामा रिपब्लिकन र डेमोक्रेटिक दुवै पार्टीका संस्थापन पक्षको भूमिका हस्तक्षेपकारी भएको रहस्य उजागर गरेका छन् । त्यसैले निर्वाचन प्रणाली तथा राष्ट्रपतीय प्रत्याशी छनोट प्रक्रिया सुधार गर्न सुझाव दिएका छन् । लिभित्स्की र जिबलटले रिपब्लिकन पार्टीको कटु आलोचना गरेका छन् । तर, डेमोक्रेटिक पार्टीको उदार नीतिलाई प्रकारान्तरले समर्थन गरे तापनि कमजोरी पनि औंल्याएका छन् । रिपब्लिकनलाई श्वेत अमेरिकी राष्ट्रवादी र डेमोक्रेटिकलाई पहिचानवादी र अल्पसंख्यकहरूको पार्टी भएको टिप्पणी गरेका छन् । त्यसैले रिपब्लिकनलाई अल्पसंख्यक र आप्रवासी तथा डेमोक्रेटिकलाई बहुसंख्यक अमेरिकीहरूको भावनाप्रति संवेदनशील नीति अनुसरण गर्न सुझाव दिएका छन् । तर, ट्रम्प र निक्सन मात्रै होइन, अब्राहम लिंकनजस्ता लोकतान्त्रिक र क्रान्तिकारी पनि रिपब्लिकन पार्टीकै राष्ट्रपति भएको वास्तविकतालाई उनीहरूले विस्मरण गरेको देखिन्छ । लोकतन्त्र संवद्र्धनको प्रेसक्रिप्सनउनीहरूले लोकतन्त्रका केवल समस्या तथा चुनौतीहरूको भयावह तस्बिर मात्रै होइन, समाधानका सुझावहरू पनि दिएका छन् । जतिसुकै चुनौतीहरू सिर्जना भए पनि लोकतन्त्रको विकल्प नभएको विचार उत्तिकै सशक्त रूपमा राखेका छन् । त्यसैले लोकतन्त्रको विकल्प थप उदार र बहुलवादी लोकतन्त्र हो, जुन प्रणालीले धर्म, जाति, रंग, संस्कृति, भाषा, वंश, भूगोलको आधारमा भेदभाव नगरी आर्थिक विकास र सामाजिक न्यायमा आधारित समतामूलक समाज स्थापना गर्नेछ । त्यस्तो समतामूलक समाजको स्थापना चुनौतीपूर्ण भए पनि असम्भव छैन । त्यसैले विद्यमान लोकतान्त्रिक प्रणालीमा व्यापक सुधार गरी थप उदार लोकतन्त्रको सुनिश्चित गर्नुभन्दा अर्को श्रेष्ठ विकल्प छैन । लोकतान्त्रिक प्रणाली तथा लोकतान्त्रिक दलहरूले समाजमा विद्यमान धार्मिक तथा सामाजिक विभाजन तथा ध्रुवीकरण, दक्षिणपन्थी लोकप्रियतावादको विश्वव्यापी लहर र आर्थिक तथा भौगोलिक असमानताजस्ता प्रमुख चुनौतीहरूलाई अविलम्ब सम्बोधन गर्नुपर्ने सुझाव लेखकद्वयको छ । समाजमा विद्यमान उक्त विभाजनकारी तत्त्वहरूलाई यदि समयमै सम्बोधन गरिएन भने गम्भीर परिणाम सिर्जना हुने चेतावनी पनि दिएका छन् । लोकतान्त्रिक प्रणालीद्वारा निर्वाचित तर अधिनायकवादी बन्ने दिशातर्फ उन्मुख भएका शासकहरूले टर्की र हंगेरीमा जस्तै लोकतान्त्रिक प्रणालीलाई सुधार गरी थप लोकतान्त्रिक, जनमुखी र प्रभावकारी बनाउने नाममा लोकतान्त्रिक मूल्य र मान्यतामा आक्रमण गर्ने छद्मभेषी प्रवृत्ति बढ्दै छ । यसैगरी अमेरिका, बेलायत, फ्रान्स, जर्मनीजस्ता समृद्ध लोकतान्त्रिक र विकसित देशहरूमा बढ्दै गइरहेको दक्षिणपन्थी लोकप्रियतावादको चुनौती सामना गर्न थप बहुलवादी र उदार लोकतान्त्रिक प्रणाली र आर्थिक असमानताको अन्त्य गर्ने आर्थिक नीति अनुसरण गर्नु अपरिहार्य हुँदै गएको देखिन्छ । त्यसैले वासिङ्टन कन्सेन्सस बाट नि:सृत उदारीकरण, निजीकरण र भूमण्डलीकरणजस्तो उदार अर्थनीति आर्थिक वृद्धिको दृष्टिले सकारात्मक भए पनि आर्थिक असमानता अभिवृद्धि गरेको कारणले आर्थिक नीति पुनर्विचार गर्नु अनिवार्य छ । अमेरिका, युरोपमा जुन आयतन र घनत्वमा लोकतन्त्रमाथि संकट आएको छ, नेपालमा हालसम्म छैन । तर, लोकप्रियतावाद र दक्षिणपन्थी राष्ट्रवाद नेपाली राजनीतिमा हावी हुँदै गइरहेको छ । त्यसैले लोकतन्त्रको पतन र दक्षिणपन्थी लोकप्रियतावादको उदय र परिणामबारे उदार लोकतान्त्रिक दलहरूले समयमै शिक्षा लिनु नेपालको उदार लोकतन्त्रको स्वास्थ्यलाई नै लाभदायक हुनेछ । उदार लोकतान्त्रिक दलहरूलाई चेतना भया !हाउ डेमोक्रेसिस डाईलेखक : स्टेभिन लिभित्स्की र डेनियल जिबलटप्रकाशक : पेङ्गुइन र्यान्डम हाउस, बेलायत"
जसलाई कुनै भ्रममा स्वाद थिएन,"म उपन्यास लेख्छु, फिलिप रथले भने, र मलाई भनिन्छ कि यो आत्मकथा हो । म आत्मकथा लेख्छु तर भनिन्छ यो उपन्यास हो । म धेरै मन्द छु र उनीहरू धेरै तीक्ष्ण छन्, त्यसैले उनीहरूलाई निर्णय गर्न दिनुहोस् ।यो अर्धप्रतिरक्षात्मक तथा क्रोधपूर्ण टिप्पणी र विभिन्न नक्कली आत्मकथा हरू लेख्ने तथा स्पष्ट आलोचकका लागि रहस्यमयी उपन्यासकार रथको ८५ वर्षको उमेरमा मृत्यु भएको छ । सन् १९६० को दशकमा जब उनी सउल बिलो र बनार्ड मलामुद्दिनसँगको यहुदी खेमाबाट अमेरिकी साहित्यको केन्द्रमा सामेल भए उनले बृहत् सम्मान प्राप्त गरे । रथको पहिलो पुस्तक गुडबाई कोलम्बस (१९५९) को हार्ड कभर नै १२ हजार प्रति बिक्यो र राष्ट्रिय पुस्तक पुरस्कार प्राप्त गयो । यद्यपि उनी साहित्यको नोबेल पुरस्कार पाउनबाट भने असफल रहे । उनी पोर्टनोइज कम्पेल्न्ट (१९६९) को प्रकाशनको १० सातामै ४ लाख २० हजार प्रति बिक्री भएपछि आफ्नो जीवनकालमै एक पटक सर्वोत्तम बिक्री हुने पुस्तकका लेखक बने । उनको प्रारम्भिक कामबाट, यहुदी पाठकहरू यहुदी जीवनप्रतिका व्यंग्यात्मक दृष्टिकोणसँग असन्तुष्ट थिए । रथ अमेरिकामा यहुदी जीवनको हरेक अध्यापन र अनुपस्थितिमा निकै खुसी देखिन्थे । सन् २००६ मा एक रेडियो अन्तर्वार्ताका क्रममा धार्मिक मान्यताबारे उनले कुनै भ्रमप्रति स्वाद छैन भनेका थिए ।उनका विचारहरूबाट आलोचकहरू पनि सहमत भए । रबर्ट एल्टरले रथको सुरुका पुस्तकहरूमा महिला र यहुदी आमाबाबुविरुद्ध अनियन्त्रित क्रोध का तत्त्वहरू रहेको उल्लेख गरे । इर्भिङले उनका पुस्तहरूमा सामान्य व्यक्तिगत संस्कृतिको कमीका कारण टल्सटोयवादी आयामबाट मुक्त भएको जनाए । अल्फ्रेड कजानले भने रथले आफ्नो यहुदीपनबाट पूर्णतया मुक्त भएको प्रतिक्रिया दिए । उनको छोटो कथा डिफेन्डर अफ फेथ को १९५९ मा प्रकाशन भएपछि उनी तीव्र आलोचननाको सिकार भए । रबिसले रथलाई यहुदी आत्मघृणित को आरोप लगाए । न्युजर्सीको नेवार्कमा जन्मेका रथ बेस्सी र हर्मन रथका छोरा थिए, जो यिदिस भाषा बोल्ने पूर्वी युरोपका आप्रवासीका बच्चा थिए । उनको पिता महानगरीय जीवन बिमा कम्पनीको कार्यालय सहायक हुँदै व्यवस्थापक बने । आत्मकथाका रूपमा अस्वीकार गरेका दुई पुस्तक द फ्याक्ट्स (१९८८) र प्याट्रिमोनी (१९९१) मा रथले बाल्यावस्था र तिनका आमाबाबुको नेवार्क संसारबारे निकै राम्रोसँग व्याख्या गरेका छन् । अग्लो, घुम्रो बाक्लो कपाल भएका रथ बेसबल प्रेमी थिए । उनले नेवार्कको रुपर्ट स्टेडियममा नियमित रूपमा बेसबल खेलमा उपस्थित हुन्थे । सन् १९७३ मा द ग्रेट अमेरिकन नोभेल मा उनले कम्युनिस्टविरोधी वास्तविकतालाई प्रस्तुत गर्न बेसबलका भनाइ तथा मान्यताहरूलाई प्रस्तुत गरेका छन् । सिकागो विश्वविद्यालयमा स्नातकोत्तर अध्ययन गरेका रथलाई लेखक तथा आलोचक टेड सोलोटारोफले आक्रामक, लहडे तथा र विश्वव्यापी सोच राख्ने प्रकृतिको रहेको सम्झन्छन् । सिकागोका दक्षिणी भेगमा एक सानो अपार्टमेन्टमा बस्ने रथले त्यसताका लेखेका छोटा कथाहरू शताब्दीमै धेरै प्रति छापिए । गुडबाई कोलम्बस मा एकत्रित कथाहरूले अमेरिकामा बस्ने यहुदीको पारिवारिक जीवनको भ्रामक यथार्थ उजागर गरेपछि उनको निकै प्रशंसा पनि भयो । रथले १९५० को दशकमा यहुदीहरूको समृद्धिका लागि खुला गरिएको नयाँ संसारका विषयमा गरेको व्यंग्यात्मक लेखाइका कारण ध्यान केन्द्रित गरे । उनले १९५९ मा म्यागी मिचेलसनसँग विवाह गरे । एक दशकपछि उनको कार दुर्घटनामा भएको मृत्युबारे रथले तिमी मर्यौ र मलाई यो गर्नु परेन भन्ने बलियो भावनात्मक तथा आश्चर्यजनक प्रतिक्रिया दिएका थिए । उनले संसारको सफलताको लागि आफूले श्रीमतीको आश्चर्यजनक साहस र निर्दयिता लाई अस्त्रका रूपमा प्रयोग गरेको बताए । आफ्नो विवाहताका लेखेका दुई उपन्यासहरू लेटिङ गो (१९६२) र ह्वेन सी वाज गुड (१९६७), विनाशकारी सम्बन्धका पछिका कारकहरूबारे निकै गम्भीर साहित्यिक अन्वेषण हुन् । त्यसैगरी उनले मिचेल्सनसँगको जीवनसम्बन्धबारे माई लाइफ यज अ म्यान (१९७४) चर्चा गरेका छन् । रथलाई चिन्ने सबैजसो महिलाले आफूहरू सधैं परीक्षणमा रहेको राम्ररी महसुस गर्थे । उनका घरायसी दैनिकी निश्चित थियो । उनलाई व्यक्तिगत स्वायत्तता र गोप्यता कायम राख्न तथा हरेक प्रतिबद्धताबाट बाहिर निस्कने रणनीतिको आवश्यकता थियो । सन् १९६८ मा टाइम पत्रिकाको आवरणमा जोन अप्डिकको उपस्थितिसँगै उनका दुई उपन्यासले अमेरिकी नयाँ पिंढीलाई ठोस विचार दियो । सन् १९७० को दशकमा भने रथले आफ्नो जीवनकालकै कमजोर पुस्तकहरू प्रकाशन गरे । द ब्रेस्ट, द अमेरिकन नोभल, इन माई लाइफ यज अ म्यान र द प्रोफेसर अफ डिजायर केही उदाहरण हुन् जसको बिक्रीले उनको स्थान हराइरहेको जस्तो देखिन्थ्यो ।१९८७ मा घुँडाको अपरेसनको असफलतापछि उनी जटिल स्वास्थ्य समस्याले ग्रस्त भए । १९८९ मा साथीहरूको सहयोगले उनको उपचार भएपछि रथले ब्लुमसँग १९९० मा विवाह गरे । तर, सन् १९९३ मा प्रकाशित अपरेसन साइलक नामक आफ्नो अनुभवमा आधारित पुस्तकको न्यू योर्कर मा अप्डिकले गरेको अमैत्रीपूर्ण समीक्षापछि उनी डिप्रेसन तथा दिमागी अवस्था तीव्र परिवर्तन आउने समस्याका कारण मानसिक अस्पतालमा भर्ना भए । सन् १९९५ मा ब्लुमसँगको ५ वर्षको वैवाहिक सम्बन्ध विच्छेद भयो । उनले आफ्नो असफल वैवाहिक सम्बन्धको तीता अनुभव आई म्यारिड अ कम्युनिस्ट (१९९८) मा लेखेका छन् । सन् १९७५ मा प्रकाशित रिडिङ माइसेल्फ एन्ड अदर्स मा रथले निरन्तर लेखनका लागि सबैभन्दा बलियो कारण अवस्थाप्रतिको बढ्दो अविश्वास भएको उल्लेख गरेका छन् । १९९७ मा पुलित्जर पुरस्कार जित्न सफल अमेरिकन पास्टोरल मा उनले १९६० को दशकमा अमेरिकी राजनीतिको नकारात्मक पक्ष तथा दंगाका घटनाबारे पनि उल्लेख गरेका छन् । रथका अधिकांश पुस्तकमा सुखद आशा देखिंदैन तर अमेरिकी जनताले निर्दोषिता र आशाको मृत्युको सामना गरेको समयको साहित्यिक अवस्थालाई भने प्रतिविम्बित गर्छन् । द प्लट अगेन्स्ट अमेरिका (२००४) मा रथले नेवार्कमा आफ्नो बाल्यकालको यहुदी संसारबारे चर्चा गरे । एक अन्तर्वार्ताका क्रममा उनले आफ्नो परिवारबारे नलेख्नुको कारण आफ्ना बाबुआमा असल, मिहिनेती र जिममेवार भएको उल्लेख गरेका छन् । रथले सन् २००८ मा इन्डिग्नेसन र त्यसको दुई वर्षपछि नेमेसिस लेखे । रथले सन् २०११ मा प्रतिष्ठित बुकर अन्तर्राष्ट्रिय पुरस्कार जिते । तर त्यसको प्रतिक्रियामा पुरस्कार निर्णायक टोलीका कार्मेन कलिलले उनको प्रशंसा गर्न कठिन छ, भन्दै राजीनामा दिए । कलिलले लेखेका थिए, उनलाई यो लामो सूचीमा देख्न कठिन छ, उनलाई यो अन्तर्राष्ट्रिय पुरस्कार प्रदान गर्न कठिन छ । त्यसैगरी, उनले सन् २०१२ मा अस्टुरियस पुरस्कार प्राप्त गरे । न्युयोर्क म्यागेजिनले सन् २०१३ मा छनोट गरेको ३० लेखकहरूको प्यानलबाट उनले महान् अमेरिकी लेखकको अवार्ड सहजै जिते । र, त्यसै वर्ष उनलाई फ्रान्स सरकारले लेजियन अफ अनर सहित सम्मानित गर्यो । रथले सन् २०१२ मा एक फ्रान्सेली अन्तार्वार्ताका क्रममा नेमेसिस आफ्नो अन्तिम पुस्तक हुने बताएका थिए । उनले सन् २०१० देखि लेख्न छाडे, आइफोन किने, एक बायोग्राफर (ब्लेक बेली) नियुक्त गरे र आफ्ना अभिलेखहरू क्रमबद्ध बनाएर राख्न थाले । सन् २०१४ मा बीबीसीका अलान एन्टोबसँगको टेलिभिजन अन्तर्वार्तामा उनले त्यो नै आफ्नो अन्तिम सार्वजनिक उपस्थिति हुने बताए ।म अहिले ७८ वर्षको छु, रथले फ्रान्सेली अन्तर्वार्ताकारलाई भने, मलाई अमेरिकाबारे केही थाहा छैन । म यसलाई टेलिभिजनमा हेर्छु, तर म त्यहाँ लामो समय बाँच्न सक्दिनँ । सन् १९३३ को मार्च १९ मा जन्मेका उपन्यासकार फिलिप मिल्टन रथको २०१८ को मे २२ मा देहान्त भयो । इरिक हम्बर्गर(द गार्डियनबाट अनूदित)"
युरोपको रियल राजा,"विश्वकप फुटबल सुरु हुन केही दिन मात्र बाँकी छँदा अहिले सबै त्यसैबारे मात्र चर्चा गर्न रुचाउँछन् । तर फुटबलमा एउटा विषय अझै बाँकी छ, विश्वकपभन्दा बाहेकको । त्यो अरू केही होइन, रियल म्याड्रिडकै बारे हो, उसले जितेको युरोपेली च्याम्पियन्स लिगसम्बन्धी । रियलले साँच्चै फेरि एकपल्ट युरोपेली च्याम्पियन्स लिग जितेको छ । त्यो पनि १३ औं पल्टको कीर्तिमानसहित । त्यति मात्र होइन, रियलले युरोपेली क्लब फुटबलको सबैभन्दा ठूलो प्रतियोगिता जितेको पनि यो लगातार तेस्रोपल्ट हो । खेलको भाषामा भन्दा उपाधिमाथि ह्याट्रिक । फाइनलमा रियलको प्रतिद्वन्द्वी थियो, लिभरपुल । विश्व फुटबलमा निकै थोरै यस्ता क्लब छन्, जुन धेरैका लागि दोस्रो रोजाइको मन पर्ने क्लब हुन्छ । लिभरपुल पनि एउटा यस्तै टिम हो, आफूलाई मन परेको खास क्लब छाडेर यसले जिते हुन्छ भन्ने मनमा हुने टिम । लिभरपुल समर्थकलाई त यो मनको भित्रै रहेको क्लब भइहाल्यो । उनीहरू सबैलाई लागेको थियो होला, यसपल्ट लिभरपुलले नै जिते बेस हुने थियो । यो त भयो भावनात्मक कुरा । तर होइन, आफूलाई मन पर्ने क्लब एक ठाउँमा छाडेर, त्यो दिनको फाइनल कसले जित्नेछ भनेर सोध्दा त्यसको उत्तर रियल नै थियो । रियलका समर्थकले त यस्तो उत्तर दिने नै भए । युरोपेली च्याम्पियन्स लिग र रियल दुवैको इतिहासका आधारमा टिकेर भन्ने हो भने त्यो दिन रियलले जित्ने सम्भावना बढी थियो । आखिरमा त्यसो भयो नै । सबैलाई थाहा छ, फाइनलको स्कोर ३१ थियो । सायद वास्तविक स्कोर ११ भन्ने कि ? लिभरपुलले खाएको दुई गोल त उसले रियलका लागि दिएको चन्दा नै थियो । हो, गेराथ बेलको गोल भने बब्बाल नै थियो । लिभरपुलले जित्छ भन्नु भावनात्मक भयो, रियलले जित्छ भन्नु तथ्यअनुसार भयो, एक प्रकारले । हामी रियल म्याड्रिड हौं, मार्सेलोले क्वाटरफाइनलमा युभेन्ट्सलाई पन्छाएयता घमण्डी पाराले भनेका थिए । त्यसको अघिल्लो दिन मात्र बार्सिलोनाले तीन गोलको अग्रता पनि एएस रोमासँग गुमाएको थियो । मार्सेलोको सीधासीधा दाबी के थियो भने, रियल बार्सिलोना जस्तो क्लब होइन, कागजमा जस्तै राम्रो टिम भए पनि मैदानमा फेल खाने । युरोपमा लगातार तीनपल्ट च्याम्पियन हुने रियल चौथो टिम मात्र हो । अझ रियलले पछिल्लो पाँच वर्षमा चारपल्ट उपाधिमाथि कब्जा जमाएको छ । त्यसैले भन्न कर लाग्छ, रियल विश्वकै सर्वाधिक सफल क्लब हो, फुटबल इतिहासकै महान टिम । यहाँनिर एउटा गुनासो भने रहनेछ, रियलले लगातार जित्न न जितिरहन्छ । तर, किन भने रियलले त्यस्तो प्रशंसाका शब्द पाउने गर्दैन, जस्तो अरूले जित्दा पाउने गर्छ । साँच्चै कसैले यो तथ्यलाई राम्रोसँग हेक्का गरेको छ त ? यहाँनिर लिभरपुलका प्रशिक्षक योर्गन क्लोपको भनाइ दोहोर्याउन आवश्यक छ । उनी फाइनलमा हारेयता भन्थे, फाइनलमा त्यो रात लिभरपुलले कसरी खेलेको थियो, त्यो भविष्यमा कसैले सम्झने छैनन् । उनको ठीक विश्लेषण थियो, खालि सम्झिनेछ त, त्यो दिन रियल विजेता रह्यो । यहाँनिर कसले जित्यो त्यो प्रश्नको उत्तर त आयो नै, तर रियलले कसरी जित्यो त्यो भने आएन । सायद रियलका लागि यो नै समस्या हो । सन् २०११ मा बार्सिलोनाले यही च्याम्पियन्स लिग जित्दा त्यति बेलाको जस्तो युरोपेली विजेता कहिल्यै देखिएन भनेर दाबी गर्ने पनि रहे । पेप ग्वार्डिओलाको नेतृत्वमा त्यो सिजन बार्सिलोनाले साँच्चै अतुलनीय उत्कृष्ट खेल पस्केको थियो । अहिले पनि बार्सिलोनका ती दिन सम्झने धेरै छन् । यही सम्झेर भावनात्मक पनि हुन्छन् । यहाँनिर रियलको पछिल्लो सफलतासँग जिनेदिन जिदान जोड्नुपर्छ । उनी जति राम्रा खेलाडी थिए, प्रशिक्षकमा त्योभन्दा बढी सफल भएर निस्केका छन् । उनको खेल र प्रशिक्षण भने सायद धेरै फरक छ । खेलाडी छँदा उनको खेलमा सुन्दरता थियो । सबैलाई मोहक बनाउने गथ्र्यो, उनको खेलले । जिदान जत्तिको गेम मेकर विश्व फुटबलमा विरलै पाइन्छ । यस्तै सुन्दरता उनको प्रशिक्षणमा भने पाइन्न । अरूलाई किन सोध्ने, उनी आपंै यस्तो भन्छन् । उनले भनेका छन् नै, म राम्रो प्रशिक्षक होइन । मलाई यो बारम्बार दोहराएर भन्दा फरक पर्दैन । यस्तो किनभन्दा रणनीतिक रूपमा म राम्रो योजना बुन्न सक्दिनंँ । उनी पत्रकारलाई उडाउने पाराले भन्ने पनि गर्छन्, म राम्रो प्रशिक्षक होइन भन्ने तथ्य सबैभन्दा बढी भन्ने त पत्रकार नै हो, तर यो तथ्यमा पत्रकारले साँचो भने बोलेका छन्, भलै अरू बेला झूट बोले पनि । यति भन्दा उनी मन्द मुस्कान पनि छाड्छन्, जुन जिदानको मुस्कान नामले पनि प्रख्यात छ । यी फ्रान्सेली प्रशिक्षकले रियलमा बिताएको पनि साढे दुई वर्ष भएको छ । यसबीचमा जिदान र रियलले एकखाले परिचय बनाएको छ, त्यो हो, ठूलो अवसरमा जित्नलाई खेल्न सक्ने । अझ भनौं, ठूलो अवसरमा कसरी जित्न खेल्नुपर्छ, त्यो रियललाई राम्रोसँग थाहा छ । लिभरपुलविरुद्ध पनि यसपल्ट उसले यसरी नै खेलेको त हो । अझ प्रस्ट भन्दा रियललाई उपाधि कसरी जित्नुपर्छ, त्यो राम्रोसँग थाहा छ । रियलको खेल नै यस्तो हुने गरेको छ, जसले उसलाई उपाधिसम्म पुर्याउने गर्छ । जिदान रियलमा आएयता यो तथ्यलाई पुष्टि गर्ने धेरै खेल उदाहरणका रूपमा तयार भइसकेका छन् । सन् २०१६ को च्याम्पियन्स लिग फाइनलमै पनि रियलले छिमेकी एटलेटिको म्याड्रिडलाई पेनाल्टीमा हराएको थियो । त्यसअगाडिको खेल ११ को बराबरीमा थियो । त्यति बेला रियलले राफेल बेनिटेजलाई बर्खास्त गरेयता जिदान टिममा आएको छ महिना पनि भएको थिएन् । त्यही वर्ष रियलले यूईएफएकपमा त्यही पाराले सेभियालाई हरायो, ३२ ले, अतिरिक्त समयमा । लगत्तै क्लब वल्र्डकपमा पनि रियलले कसीमा एन्लर्सलाई अतिरिक्त समयमै ४२ ले हराएको थियो । सन् २०१७ हखे यूईएफएकपमा पनि म्यानचेस्टर युनाइटेडमाथि जित निकाल्न रियललाई कम्ती गाह्रो भएन् र ? त्यति बेला स्कोर रह्यो, २१ । त्यही वर्ष रियलले फेरि क्लब वल्र्डकप जित्यो, ग्रेमियोलाई १० ले हराएर । जिदानको नेतृत्वमा रियलको उपाधि जित्ने बानी निकै राम्रो छ । त्यसो त रियल जिदान आउनुअगाडि पनि कहाँ खराब थियो र ? अहिले पनि अब्बल टिम छ, रियल । त्यसैले त उसले यसपल्ट पनि च्याम्पियन्स लिग जित्यो । प्रश्न गर्न रुचाउनेले यहाँनिर अर्को प्रश्न थप्न सक्छन्, यसरी लगातार युरोपको च्याम्पियनले घरमा भने किन लिग जित्न सक्दैन । पछिल्लो पाँच वर्षमा उसले जत्ति नै पटक च्याम्पियन्स लिग जिते पनि घरेलु लिग भने एक पटक मात्र जित्न सक्यो । यसपल्ट ला लिगामा रियलको प्रदर्शन कमजोर नै रह्यो । यही टिमले युरोपमा भने कसरी जित्छ त ? अरू कसैलाई होइन, रियललाई भने यसको उत्तर थाहा छ, अझ जिदानलाई बढी थाहा छ । म्याड्रिडको यो क्लब युरोपको रियल राजा हो । यो क्लबसँग युरोपमा कसरी जित्ने हो, त्यसको फर्मुला छ ।"
विश्वकपमा नजर,"युरोपेली च्याम्पियन्स लिगको फाइनलसँगै क्लब फुटबलको झन्डै दस महिना लामो सिजन सकियो । त्यसयता फुटबलप्रेमीको ध्यान विश्वकपतिर मोडिएको छ । १४ जुनदेखि रुसमा एक महिना चल्ने विश्वकपका लागि छनोट भएका ३२ टिम अन्तिम तयारीमा व्यस्त छन् ।अर्जेन्टिनी प्लेमेकर लियोनल मेसी र पोर्चुगिज फरवार्ड क्रिस्टियानो रोनाल्डो विश्व फुटबलकै सर्वकालीन महान् खेलाडी हुन् भन्ने सावित भइसकेको छ । तर, फुटबलको सबभन्दा ठूलो र महत्त्वपूर्ण प्रतियोगिता मानिएको विश्वकपमा भने उनीहरूले सफलता पाएका छैनन् । त्यसैले अन्तर्राष्ट्रिय फुटबलमा उनीहरूको हैसियतलाई लिएर प्रश्न तेर्सिने गरेको छ, उनीहरूको करिअर विश्वकपको उपाधि नजित्दै सकिने हो त ? यसपालि पनि विश्वकप जित्न नसकेको यी दुईको करिअर लिजेन्डहरू पोर्चुगलका युसेवियो, डच योहान क्रयुफ, फ्रान्सेली मिसेल प्लाटिनी, हंगेरीका फ्रेन्स पुस्कास, जर्मन कार्ल हेन्ज रुमनिंगे, ब्राजिलका जिकोको जस्तै हुनेछ ।जोहानेसबर्गमा विश्वकप २०१० को फाइनलमा नेदरल्यान्डसमाथि १० को जित निकाल्दै स्पेन पहिलोपल्ट विश्वकप च्याम्पियन भएको थियो । त्यस बेला सबै खेलमा एक गोलको जित हारेको स्पेनी टिमका लागि फाइनलको अतिरिक्त समयमा गोल गर्ने खेलाडी थिए, आन्द्रेस इनिस्टा । ३४ वर्षीय यी जेन्टलमेन रुसमा पनि विश्वकप खेल्दै छन् । स्पेनी स्वर्णिम पुस्ताका इनिटालले फेरि विश्वकपको उपाधि जितेर पो अन्तर्राष्ट्रिय फुटबलबाट बिदाइ लिने हो कि ? उनी युरो २००८ र २०१२ तथा विश्वकप २०१० को उपाधि विजेता स्पेनी टिमका महत्त्वपूर्ण खेलाडी हुन् ।डिफेन्डिङ च्याम्पियन जर्मनीलाई एउटा यस्तो फरवार्ड आवश्यक छ, जसले मिरोस्लाभ क्लोजको अभाव खट्किन नदियोस् । त्यसैको उसको उपाधि रक्षाको अभियान निर्भर छ । तर, जर्मनीको जुनियर टिमले पनि गत वर्ष कन्फेडेरेसन्स कप जितेको थियो । त्यसैले उसलाई गोल मेसिन को अभावमा कमजोर मान्न सकिंदैन । नम्बर १ गोलकिपर म्यानुएल नोय चोटमुक्त भएर फर्किएकाले जर्मन टिमलाई आत्मविश्वास बढाएको छ । उसका भरपर्दा मिडफिल्डर मार्को रिउस पनि टिममै छन्, जसले चोटकै कारण विश्वकप २०१४ र युरोपियन च्याम्पियनसिप गुमाएका थिए ।अरू टिमलाई चिन्ता चोटकै छ । अर्जेन्टिनाका फरवार्ड सर्जियो एगुइरो मैदानमा फर्किइसकेका छन् । तर, ब्राजिली स्टार नेयमर र इजिप्टका मोहम्मद सलाह विश्वकपमा खेल्नेमा अझै शंका गरिएको छ । नेयमरले प्रशिक्षण गर्न थालेका छन् । सलाह पनि विश्वकपमा तयार हुने आशा गरिएको छ । यी दुईलाई लिएर यतिचाहिं निश्चित छ कि उनीहरू खेल्न नसक्ने नै भयो भने पनि त्यसलाई लिएर दुवै टिमले समाचार बाहिर ल्याउने छैनन् । किनभने मैदानमा उत्रिन नसके पनि नेयमर र सलाहको उपस्थितिले पनि टिमलाई टिमलाई ऊर्जा दिने गर्छ ।विश्वकै सबभन्दा महँगा खेलाडी नेयमरले चोट लाग्नुअघि फ्रान्सेली क्लब पीएसजीका लागि उत्कृष्ट प्रदर्शन गरिरहेका थिए । ब्राजिलका लागि पनि निरन्तर राम्रो लयमा खेलिरहेका उनले चोटकै कारण घरेलु भूमिमा चार वर्षअघि भएको विश्वकपको सेमिफाइनल गुमाएका थिए । त्यसमा जर्मनीले ब्राजिललाई ७१ ले हराएको थियो, जुन नतिजालाई विश्व फुटबलकै भूकम्प पनि भनिन्छ ।सलाहले यो सिजन इंग्लिस प्रिमियर लिग र च्याम्पियन्स लिगमा लिभरपुलका लागि उत्कृष्ट प्रदर्शन गरे । प्रिमियर लिगका यी सर्वाधिक गोलकर्ताले यो सिजन क्लब फुटबलमा ४४ गोल गरे, जुन गत वर्ष रोमाबाट लिभपुल सरुवा हुँदा अनुमान पनि गरिएको थिएन । निरन्तर गोल गरेपछि उनलाई मेसी र रोनाल्डोसँग पनि तुलना गर्न थालिएको छ । त्यसैले पनि विश्वकपमा उनको देश इजिप्टको खेल धेरैले प्रतीक्षा गरिहरहेका छन् । तर, च्याम्पियन्स लिग फाइनलमा सर्जियो रामोसको धरापमा परेपछि उनी आफंै मैदानमा ओर्लन सक्नेमा आशा मात्र गरिएको छ ।ब्राजिलले भेट्रान डिफेन्डर ड्यानी आल्भेसलाई चोटकै कारण गुमाइसकेको छ । तैपनि यसपालि ब्राजिली टिमलाई बलियो मानिएको छ । अर्जेन्टिनाले पनि नम्बर १ गोलकिपर सर्जियो रोमेरो गुमाउने पक्का भइसक्यो । हुन त मेसीकै शब्दमा पनि अर्जेन्टिना उपाधिको दाबेदार होइन तर आशा गरिएको टिम हो । क्लब फुटबलमा चम्किएका खेलाडीको कागजी सूची हेर्ने हो भने यसपालिका शक्तिशाली टिम हुन्, फ्रान्स र बेल्जियम । तर, विश्वकपमा सफलता हात पार्नका लागि मैदानमै खेल्नैपर्छ । त्यसका लागि इतिहासको तथ्यांकले पनि आत्मविश्वास भर्ने काम गर्छ ।रुसका ११ सहरका १२ रंगशालामा हुने ६४ खेलमा ब्राजिल, अर्जेन्टिना, फ्रान्स, जर्मनी, स्पेन, इंग्ल्यान्ड, बेल्जियमजस्ता ठूला टिमलाई कमजोर मानिएका अफ्रिकी र एसियाली देशहरूले पनि चुनौती दिने प्रयास गर्नेछन् । युरोपको सानो देश हो आइसल्यान्ड, जोसँग तीन लाख ५० हजार मात्र जनसंख्या छ र उसले पनि पहिलोपल्ट विश्वकपमा यसैपालि प्रतिस्पर्धा गर्दै छ । पनामाको पनि पहिलो विश्वकप यात्रा रुस नै हुँदै छ ।विश्वकपमा छनोट भएका ३२ देशलाई आठ समूहमा विभाजन गरिएको छ । तर, अर्को अर्थात् नवौं समूह पनि चर्चित भएको छ, जुन समूहका टिमले भने रुसको यात्रा गर्ने छैनन् । विश्व फुटबलमा शक्तिशाली मानिएका तर यसपालि छनोटमै असफल भएका इटाली, नेदरल्यान्ड्स, चिली र अमेरिकालाई समूह आई पनि भनिएको हो ।चारपल्टको विश्वकप विजेता इटालीले ६० वर्षयता पहिलोपल्ट विश्वकप खेल्ने अवसर गुमाएको हो । पछिल्लोपल्ट सन् २००६ मा विश्वकप जितेको इटालीलाई यसअघि सधैं उपाधिको दाबेदार मानिन्थ्यो । यसपालि इटालीलाई प्लेअफमा रोक्दै स्विडेनले भेट्रान गोलकिपर जियानलुइजी बुफोनलाई पनि लगातार छैटौंपल्ट विश्वकप यात्रा गर्ने अवसरबाट वञ्चित गराइदियो ।सधैं लोभलाग्दो खेल्ने तर अभागी टिमको परिचय बनाएको छ, नेदरल्यान्ड्सले । उसले उत्कृष्ट खेल देखाएर पनि २०१० को फाइनलमा स्पेनसँग हार बेहोरेको थियो । डच टिम विश्वकप २०१४ मा तेस्रो भयो । त्यसपछि बूढा खेलाडीमै भर पर्दा उसले विश्वकपमा स्थान बनाउन सकेन । छनोटको अन्तिम खेलमा ट्रिनिडाड एन्ड टोबागोकोसँग हारेपछि अमेरिका पनि सन् १९९० यता पहिलोपल्ट विश्वकपको यात्रा तय गर्न सकेन । अमेरिकालाई राजनीतिक रूपमा सबभन्दा ठूलो दुश्मनको देश जानुपर्ने भनेर खेल हारेको आरोप पनि लाग्यो तर, वास्ताविकता भने छनोटमा भोगेको असफलता नै थियो ।गत वर्ष यसैबेला चिली फिफा वरीयताको चौथो स्थानमा थियो । त्यस बेला चिलीलाई विश्वकपमा छनोट हुन गाह्रो नहुने अनमुान गरिएको थियो, जति बेला अर्जेन्टिना भने छनोटबाटै बाहिरिने डर बढेको थियो । चिली लियोनल मेसीको टिमलाई लगातार दुईपल्ट फाइनलमा हराएर कोपा अमेरिका च्याम्पियन भएको थियो । तर, अर्तुरो भिदाल, एलेक्सिस सान्चेज, क्लाउडियो ब्राभो, एडुआर्डो भारगासजस्ता उत्कृष्ट खेलाडी समावेश दक्षिण अमेरिकी च्याम्पियन चिली विश्वकपको छनोटमै असफल भयो ।छनोटमा ठूला टिमको असफलता, स्टार खेलाडीहरूको चोटका बाबजुद पनि विश्वकपले करोडौंको ध्यान तानेको छ ।"
मनमगन रुमी,"सम्स तरबेजसँगको अनौठो किस्सारुमी एक रहस्यवादी कवि त हुन् नै । त्योभन्दा कैयांै गुणा रहस्यमय लाग्छ सम्स तबरेजसँगको उनको सम्बन्ध । कतिले उनीहरूलाई गुरु शिष्य मानेका छन् । कतिले आध्यात्मिक साथी मानेका छन् । चालीस दिनसम्म बन्द कोठाभित्र रहँदा सम्सले रुमीलाई बाहिरी दुनियाको कसैसँग पनि नबोल्ने आदेश दिएका थिए र त्यो आदेशलाई माने पनि रुमीले । चालीस दिनपछि कोठाबाट निस्कँदा एउटा साधारण धार्मिक गुरुले धार्मिक गुरुको पगरी खोलेर फ्याँके र मनमगन शैलीमा संगीतको तालमा झुम्दै नाच्न थाले । केही समयको बसाइपछि सम्स कोन्या छोडेर दमास्कस गए । रुमीले आफ्ना छोरा सुल्तान मार्फत सम्सलाई लिन पठाए र फेरि उनीहरू आफ्नै दुनियाँमा हराए । ५ डिसेम्बर, १२४८को रात अचानक फेरि सम्स गायब भए र त्यसपछि उनलाई कहींकतै भेटिएन । कतिले भन्छन्, फकिर स्वभावका सम्स आफ्नै मजमर्जीले गायब भए । कतिले भन्छन्, रुमीकै छोरा अलाउद्दिन र उनका साथीहरूले मिलेर सम्सको हत्या गरे । रुमी नामको किताबबाट सम्स नाम हटाइदिने हो भने त्यो फगत एक कोरा किताब मात्र हुन जान्छ । सम्सको गायबीपछि रुमीले उनलाई यादहरूको एकएक तख्तामा समेटे । आफ्नो अनुभव र अनुभूतिको दिव्यतामा समेटे । आफ्ना एकएक शब्दहरूमा घोलेर सम्सलाई यसरी पोखे कि सधैंसधैंका लागि कालजयी बनाइदिए ।कट्टर मुसलमानहरू रुमी र सम्सबीचको सम्बन्धलाई एक समलैंगिक धब्बा भनेरसमेत आरोप लगाउँछन् । आफ्नो अनुशासित धार्मिक पितालाई पथभ्रष्ट बनाएर मनमगन शैलीमा बाँच्ने अराजक बनाएकोमा रुष्ट रुमीकै आफ्नै छोरा अलाउद्दिनलगायत थुप्रै उनीहरूको सम्बन्धको खिलाफमा देखिन्थे । साराका सारा आरोपहरू एकातिर, सम्सप्रतिको रुमीको प्रेम र समर्पण अर्कोतिर । भनिन्छ, सम्स र रुमीको जस्तो भेट कुनै एक शताब्दी वा सहस्राब्दीमा हुँदैन, यो त एक आध्यात्मिक चक्रमा एक पटक मात्र हुन्छ । एक आध्यात्मिक चक्र बराबर लगभग बाह्र हजार वर्ष हुने विश्वास जो गरिन्छ । रुमी मरेर पनि हामीमाझ शब्दहरूमा जीवित छन् भने सम्सकै कारणले जीवित छन् । सम्स जीवित छन् भने रुमीकै कारणले जीवित छन् । मित्रताको हरपराकाष्ठा नाघ्ने मित्रताको यति नै बलियो अर्को कथा कमै मात्र सुन्न पाइन्छ । अमेरिकामा रुमी मुद्रा चल्छ मुसलमान लेखक नै भए पनि आफ्नो पुस्तक सटानिक भर्सेस को कारण कट्टरपन्थी मुसलमानहरूको फतवाको सिकार भए सलमान रुस्दी । इरानका शासक अयतुल्ला खोमैनीले रुस्दीको शिर काटेर ल्याउनेलाई इनाम दिने घोषणा गरे । एकातिर बंगलादेशी लेखक तसलिमा नसरिनले कुरान आतंकवादको जड हो भनिरहँदा सलमान रुस्दी भन्छन्, यो समय दुनियाँका धेरै मुसलमानहरूको मृत्यको कारण अमेरिकी डा्रेन होइन, बल्कि उनीहरूको मृत्युको कारण स्वयं मुसलमानहरू नै हुन् । सिया सुन्नीहरूमाथि आक्रमण गरिहरेछन् । सुन्नी सियाहरूमाथि आक्रमण गरिरहेछन् । यो समय मुसलमानहरूमाथि सबैभन्दा बढी अत्याचार मुसलमानहरूबाट नै भइरहेछ । रुस्दीले जे भने पनि यथार्थ के हो भने अमेरिका विश्वको सबैभन्दा शक्तिशाली राष्ट्र हुँदाहँुदै पनि इस्लाम र हरइस्लाम अनुहारसँग डराउँछ, आतंकित हुन्छ । ओसामा विन लादेन र उनको समूह अल कायदाले ११ सेप्टेम्बर, २०११ मा अमेरिकामा आक्रमण गरेपछि त झन् इस्लाम फोबिया ले ग्रस्त छ अमेरिका । विश्वविदितै छ, अमेरिका इस्लाम आतंकवादलाई घृणा गर्छ । वहाबीवाद र सलाफीवादलाई घृणा गर्छ । इस्लामसँग जोडिएका अलकायदा, अलसबाब वा बोको हरामलाई घृणा गर्छ । दिनार, रियाल वा दिरहम मुद्रासँग समेत सशंकित हुन्छ ।यति हुँदाहुँदै पनि अमेरिका कुनै मुस्लिम मुद्रासँग डराउँदैन भने त्यो हो रुमी मुद्रा । रुमीको काव्यिक मुद्रा अमेरिकामा निकै लोकप्रिय छ । अहिलेको समयमा अमेरिकामा सबैभन्दा बढी पढिने कविहरूको अग्रपंक्तिमा आउँछन् रुमी । उनका कविताका किताबहरू अमेरिकामा लाखौं प्रति बिक्नु त्यसैको एक उदाहरण हो । त्यसो त मध्यपूर्व वा अमेरिकामा मात्र सीमित छैनन् रुमी । सारा विश्व रुमीको कविताको रसास्वादन गर्छ । एनमेरी सिमेलका अनुसार पर्सियन कवि भए पनि ट्रिमिङ गरेर चटक्क मिलाइएका पर्सियन बगैंचाजस्ता हुँदैनन् रुमीका कविताहरू । बरु टर्कोम्यान स्टाइलका पेन्टिङजस्ता छन् रुमीका कविताहरू, जहाँ आकस्मिक गतिहरू, अजिबका फूलहरू, झाडीहरू, ठूलासाना जनावरहरू सबसबको कोलाज हुन्छ । सिर्जनात्मक प्रतिभाको हिसाबले सेक्सपियर, बिथोवेन र मोजार्टसरह नै विश्वप्रसिद्घ छन् रुमी । सुफी दर्शनमा एक प्रचलित कथन छ वी निड टु डाई बिफोर वी डाई अर्थात् हामीहरू मर्नुभन्दा अगाडि नै मर्न जरुरी छ । यहाँनेर मृत्युको अर्थ शरीरको अल्पायु मृत्यु पक्कै होइन । सुफीहरूका अनुसार मर्नुभन्दा अगाडि मर्नु भनेको उच्च तापक्रममा गहना पग्लेझैं ठीक त्यसरी पग्लेर सकिनु हो, जसले मान्छेलाई नयाँ स्वरूप र अवतार प्रदान गर्छ ।यी र यस्ता गहिरा कुराहरू रुमी कवितामा यसरी पोख्छन्, मानौं तिनका प्रत्येक हरफहरूमा पाठकले आफ्नो दिल धड्केको महसुस गर्छ । एकदमै गहन र जटिल सत्यहरूलाई पनि एकदमै सरल र सुन्दरतापूर्वक पस्कने खुबीका कारण नै आज आठ सय वर्षपछि पनि रुमी उत्तिकै ताजा र चुम्बकीय कवि लाग्छन् । भनिन्छ, रुमीलाई पढ्न र पढेपछि बुझ्न बेकाबु हुन जरुरी छ । जन्मबाटै आमाको दूधभन्दा बढी आदर्शको क्याप्सुल खाएर हुर्केका हामीहरूमध्ये कति जनासँग होला सबै बाहिरी कृत्रिमता फुकालेर बेकाबु हुने आँट ?पृष्ठभूमिमा दीपक बज्राचार्यको मनमगन गीत र हातमा मनमगन कवि रुमीका कविताहरूको किताब । यस्तो बेलामा मैले जसरी नै सुफियाना शैलीमा हरपाठकले सोच्दो हो मदिरामा के नशा छ ? खास नशा त हर लय भत्काएर बेकाबु हुँदै जिन्दगी बाँच्नुमा पो छ ।"
