शीर्षक,विवरण
देउवा सत्ता सारथि कि विपक्षी ?,"(काठमाडौं)  पार्टी केन्द्रीय कार्यसमितिको निर्णयमा टेकेर कांग्रेसका आठ सांसदले संविधान संशोधनको गैरसरकारी विधेयक दर्ता गराएको चार दिन बितिसक्दा पनि सभापति शेरबहादुर देउवा मौन छन् । सभापति नै चुप बसेपछि बोल्न अनिच्छा देखाइरहेका अरू नेताका लागि पनि सहज भएको छ । संशोधन दर्ता गर्ने सांसद र शीर्ष नेताहरूकै दाबीमा देउवाको मौनताको अर्थ सत्तासँगको लेनदेन र साँठगाँठको सम्बन्ध हो ।सभापति देउवा र प्रधानमन्त्री केपी शर्मा ओलीबीच पछिल्लो समय बढ्दै गएको निकटतामा अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको अनुदान सम्झौता जोडिएको छ । संसद्बाट एमसीसी सम्झौता अनुमोदन गराउन ओली पार्टीमा जसरी संघर्ष गरिरहेका छन्, त्योभन्दा एक कदम अघि बढेर सभापति देउवा माहोल बनाउन जुधिरहेका छन् ।सिंगो पार्टी यसको पक्षमा हुँदाहुँदै पनि देउवाको मन स्थिर छैन । एमसीसीका कतिपय प्रावधान नेपालको हितमा नभएको भन्दै सत्तारूढ दलभित्र विवाद बढिरहँदा संसद्बाट पारित नहुने हो कि भन्नेमा ओलीभन्दा देउवा बढी बेचैन देखिन्छन् । सत्तारूढ दलमा विवाद बढ्दा प्रतिपक्षी दलको नेताका लागि त हाइसञ्चो हुनुपर्ने हो तर हाम्रा सभापतिमा त्यस्तो देखिन्न, यो प्रस्ताव नै ओलीको नभएर कांग्रेसको बनिरहेको छ, पार्टीका एक शीर्ष नेताले कान्तिपुरसँग भने, भेटेरै पनि, सामूहिक रूपमा पनि तपार्इं एमसीसीको पछाडि यसरी नकुद्नुहोस् । सरकारले पहल गर्ने हो, तपाईंले किन टाउको दुखाउनुपर्यो ? यस्तो गर्दा सिंगो पार्टी नै सरकारको सहयोगी बन्न पुग्यो । यसले हाम्रो हित हुँदैन भन्यौं तर उहाँमा सत्ताकै धङधङी नगएको जस्तो देखियो ।कांग्रेस नेता शेखर कोइरालाले पनि प्रधानमन्त्रीले संसद्मा टेबल नगर्ने तर हामीले पारित गर्नुपर्यो भनेर किन खुट्टा उचाल्ने भन्दै असन्तोष जनाए । विवाद नेकपाभित्र छ तर हामी आफैंले प्रस्ताव लैजाने जस्तो गर्दछौं, किन यस्तो भइरहेको छ, मैले बुझ्न सकेको छैन, विराटनगरमा रहेका कोइरालाले कान्तिपुरसँग भने, अहिले, आज र भोलि नै गर भनेर हामीले किन प्रेसर दिने ? संसद्मा आएपछि मतदान गर्दिए भइहाल्यो नि ।एमसीसीका विषयमा पार्टीभित्र छलफलै नभए पनि कांग्रेसले पारित गर्न हतारो गरिरहेको छ । नेपालको हितमा कति विषय छन्, कति अहितमा छन्, त्यो पार्टीभित्र छलफल हुनुपर्ने हो तर अहिलेसम्म भएको छैन, कोइरालाले थपे, तैपनि आफ्नै पार्टीको सरकार भएका बेला सम्झौता भएकाले पारित गराउने नैतिक दायित्व हाम्रो नै हो भनेका छौं । सभापतिजीले बुझेर नै हस्ताक्षर भएको होला । अहिले सत्तापक्षले अघि बढाउनुपर्ने विषयमा प्रतिपक्ष जसरी अग्रसर देखिएको छ, योचाहिँ अस्वाभाविक देखिएको छ ।संविधान संशोधनकर्तामध्येका सांसद अमरेशकुमार सिंह त एमसीसी सभापतिको र सरकारले ल्याएको संविधान संशोधनको विधेयक ओलीको भएको दाबी नै गर्छन् । देउवालाई जसरी पनि एमसीसी पारित गर्नुछ, उसैगरी ओलीलाई आफूले ल्याएको संविधान संशोधन गर्नुछ, सिंह थप्छन्, यही लेनदेनका कारण हामीले पार्टीको निर्णयअनुसार दर्ता गराएको संविधान संशोधनको मुद्दामा सहमति जुटाउने प्रयास हुन सकेको छैन ।एमसीसी सुन्नासाथ संसद्मा मात्रै होइन, पार्टी बैठकमा समेत देउवाका कान ठाडा हुन्छन् । सत्य निरूपण तथा मेलमिलाप र बेपत्ता छानबिनसम्बन्धी छलफलमा उनी जसरी चनाखो हुने गर्थे, अहिले एमसीसी प्रकरणमा त्यस्तै देखिन थालेका छन् । आफ्नो प्रधानमन्त्रीकालमा सम्झौता भएकाले पारित नहुँदा शक्ति राष्ट्रसँगको अविश्वसनीयता बढ्ने र त्यसले आफ्नो राजनीतिक उचाइमा हानि पुर्याउन सक्ने मनोवैज्ञानिक त्रास पनि उनमा देखिएको कतिपय नेताको बुझाइ छ । ६ पटक प्रधानमन्त्री बन्ने ज्योतिषको भविष्यवाणीप्रति विश्वस्त देउवाको एमसीसी पारित हुँदा शक्तिमा अडिराख्ने लाभ पाउन सकिने बुझाइ छ । केही समयअघि आफ्नै निवासमा निकट नेताहरूलाई बोलाएर उनले एमसीसीको माहोल बनाउन सत्तारूढ दलका नेताहरूसँग परामर्शका लागि आग्रहसमेत गरे । तर, नेताहरूले उनको आग्रहलाई सहजै पचाएनन् । यही कारणले नेकपामा विभाजन नै पो हुने हो कि जस्तो भइरहेका बेला कांग्रेसले किन मध्यस्थता गरेर जोड्न सहयोगी बन्ने ? यो त पार्टीकै हितमा छ नि भनेर हामीले पनि भन्यौं, उनीनिकट कांग्रेसका एक पूर्वमन्त्रीले भने, फुटाएर शक्ति आर्जन गर्न सकिने सिद्धान्तका पक्षपाती हाम्रा सभापतिका लागि यो विषय भने त्यस्तो रुचिकर बनेन । हामीले अनिच्छा जनाए पनि कतिपय बेला आफैं अग्रसर भएर कुराकानी अघि बढाउन थालेको हामीले थाहा पायौं ।एमसीसी पारित गराउने नाममा सरकारका कमीकमजोरीप्रति देउवा कठोर हुन सकेका छैनन् । प्रमुख प्रतिपक्षी दलका नेताले सत्तासँग सम्झौता गरेर सरकारका सबै अकर्मण्यतालाई छोप्दै जाने कि लकडाउनका कारण रोग, भोग र शोकमा डुबेका नागरिकका साथमा उभिएर लड्ने ?पार्टीमा प्रवक्ता विश्वप्रकाश शर्मा, संसद्मा गगन थापा, मीनेन्द्र रिजालसहितका केही नेताहरूको स्वविवेकीय भूमिकालाई छाड्ने हो भने कांग्रेस नेतृत्व र नेतृत्वको वरिपरि टाँसिँदा आफ्नो भविष्य देख्ने नेताहरूको चरित्र प्रमुख प्रतिपक्षको जस्तो नभई सरकारको सहयोगीका रूपमा प्रकट हुन थालेको छ ।कांग्रेसनिकट विश्लेषक पुरञ्जन आचार्य केही अपवादलाई छाड्ने हो भने कांग्रेस नेतृत्व र उनका वरिपरि रहेकाहरू सत्तारूढ दलका नेताहरूभन्दा बढी सरकारका सहयोगी देखिएका छन् । कोभिड१९ को विषय होस् या कालापानी र लिम्पियाधुराको सीमा विवादको विषय होस्, सरकारका मान्छेले भन्दा शेरबहादुर र उनका मान्छेले बढी सत्तालाई सहयोग पुर्याइरहेका छन्, आचार्य भन्छन्, यतिबेला प्र्रमुख प्रतिपक्षले हरेक विषयमा विकल्प सोचेर अघि बढ्नुपर्ने हो तर सरकारको पछिपछि हिँडेको छ । न जनताको दुःख र पीडामा उभिन सकेको छ, न त सरकारको बेथिति र अपरिपक्व निर्णयविरुद्ध आफूलाई उभ्याउन सकेको छ ।कोभिड१९ को संक्रमण रोकथामका लागि सरकारले अपनाएको लकडाउनको ७५ दिन पुग्दा समाजका सबै क्षेत्र हायलकायल बनेको छ । व्यापार व्यवसाय तहसनहस भएको छ । सबै क्षेत्रका पेसा व्यवसाय संकटमा छन् । हजारौंको रोजगारी खोसिएको छ । विपन्न र श्रमजीवी नागरिक रोगले भन्दा भोकले थला पर्न थालेका छन् । कोरोना संक्रमण नभएका बिरामीले उपचार पाउन सकेका छैनन् । निजी अस्पतालहरू प्रायः ठप्प छन् । अन्य रोगका बिरामीले उपचार नपाउँदा अकालमै ज्यान गुमाउन पुगेका छन् । वैदेशिक रोजगारीमा गएका छोराछोरीको आम्दानी घरमा आउन नसक्दा बूढा बाबुआमाले औषधि किन्नसमेत पाएका छैनन् । औषधि अभावले उनीहरूको जीवन जोखिममा परेको छ । कांग्रेस नेता कृष्णप्रसाद सिटौला लकडाउन बलियो हुने, जनता र राष्ट्रलाई कमजोर बनाउने बाटोमा सरकार अघि बढ्दा आफ्नै पार्टी नेतृत्वले केही गर्न नसकेकामा खिन्न छन् ।जनताका तमाम पीडा र कष्टलाई लिएर आफूहरूले सभापति देउवालाई सरकारलाई बाटो देखाउने गरी ज्ञापन दिने र डेलिगेसन जान धेरैपटक सुझाएको उनी सम्झन्छन् । तल्लो तहका कार्यकर्ताहरू फिल्डमा गएर राहत बाँड्ने तर नेताहरू घरमा लुकेर बस्ने गलत परिपाटी चल्न थालेको भन्दै सिटौलाले तत्काल लकडाउनको विकल्प दिनेतिर विपक्षीले सत्तापक्षलाई डोर्याउनुपर्ने बताउँछन् । लकडाउन मात्रै लम्ब्याउने सरकारको विकल्प असफल भइसकेको छ । अब यसलाई मात्रै औजार मान्ने होइन । यसको वैकल्पिक व्यवस्था सोच्न सकिएन भने लोकतान्त्रिक पद्धति, प्रणालीमाथि नै खतराको घण्टी बज्न पुग्छ, प्रतिपक्ष यस दिशामा गम्भीर बन्नुपर्छ, सिटौलाले भने, सरकार त गम्भीर देखिएन नै, विपक्षीसमेत गम्भीर हुन सकेको छैन । प्रतिपक्षको भूमिकासमेत खुम्चिँदै गएको छ ।कांग्रेस नेता कोइराला आफ्नो पार्टीभन्दा चर्को विपक्षी सत्तारूढ नेकपाभित्रै देख्छन् । एमसीसी प्रकरणदेखि सरकारका कामकारबाहीको मुद्दामा जति नेकपाभित्र बहस र विरोध भइरहेको छ, विपक्षीमा रहेको कांग्रेसले त्यही रूपमा उठाउन सकेको छैन । राजाको शासनकालमा नागरिक समाज र मिडियाले विपक्षीको भूमिका निर्वाह गरेको स्मरण गर्दै उनले भने, कांग्रेस नेचुरल विपक्षी हो तर उसको भूमिका सत्तारूढ नेकपाले निर्वाह गरेको छ, हामीले सकेका छैनौं । नेकपाभित्र विपक्षी नदेखिएको भए नागरिक समाजले त्यो भूमिका निर्वाह गरेको हुने थियो ।सरकारका बेथिति र भ्रष्टाचारमा विपक्षीको भूमिका विज्ञप्ति निकाल्नमा मात्र सीमित देखिन्छ । रुकुम घटनामा संसदीय समिति बनाउन जसरी बाध्य पारियो, सरकारका अनेकौं अकर्मण्यताविरुद्ध किन जान सकिन्न ? कोभिड१९ को संक्रमणविरुद्ध सरकारले खर्च गरेको भनिएको दस अर्ब रुपैयाँमाथि किन प्रश्न नउठाउने ? जनता खान नपाएर मर्ने, क्वारेन्टाइनमै मृत्यु हुनुपर्ने, किट अभावमा परीक्षण व्यापक नहुने अनि राज्यले दस अर्ब रुपैयाँ खर्च कहाँ गर्यो भनेर विपक्षीले सरकारलाई बाध्य नपार्ने ? कोइरालाको प्रश्न छ, स्वास्थ्य क्षेत्रमा सरकारले संकटकाल लगाउने तयारी गरिरहँदा कांग्रेसले विज्ञहरूसमेत बोलाएर किन छलफल नगर्ने ? यसले पार्न सक्ने चौतर्फी असरका बारेमा किन अध्ययन गरेर पार्टीले पोजिसन नबनाउने ?देउवा हरेक मुद्दालाई आफ्नो लाभ र हानिसँग तुलना गर्छन् । आफैंले विगतमा अघि सारेको संविधान संशोधनको मुद्दा पार्टीकै आठ सांसदले अघि बढाउँदा उनी चुप बस्नुका पछिका कारण पनि यिनै हुन् । आफू प्रधानमन्त्री छँदा अघि बढाएको तर संसद्बाट अस्वीकृत भएको संविधान संशोधन विधेयक दर्ता गर्न जेठ १७ गतेको केन्द्रीय कार्यसमितिले नै निर्णय लिएको थियो । देउवा सरकारले ल्याएको संशोधन विधेयक निर्णयार्थर् टुंगिएपछि मात्रै दर्ताको पक्षमा थिए । तर, राजपा र समाजवादीले संशोधन हालिदिएपछि आफ्नो साख जोगाउन पनि तराई मधेसबाट प्रतिनिधित्व गर्ने सांसदहरू अघि सरे । संशोधन हाल्नेमध्येका प्रभावकारी सांसदहरू देउवा निकटकै बढी छन् । उपसभापति विमलेन्द्र निधिले त ८ जना सांसदको संशोधन पार्टीको निर्णयअनुसार नै भएको प्रतिक्रिया दिए । पूर्वमहामन्त्रीसमेत रहेका सिटौलासमेत यस प्रस्तावको पक्षमा उभिन आइपुगेका छन् तर नेतृत्वकै मौनताका कारण पार्टीले न यसलाई स्वामित्व लिन सकेको छ, न त विरोध ।ओलीपथमा गएर कांग्रेस जोगिन्छ कि, प्रतिपक्षको असली भूमिकामा बसेर जोगिन्छ ? संविधान संशोधनको विधेयक दर्ता गर्नेमध्येका सांसद उमाकान्त चौधरी प्रश्न गर्छन्, देशको सीमा र नक्साका विषयमा हामी अलग हुन सक्दैनौं तर कांग्रेस भनेको मधेस, मधेस भनेको कांग्रेस भन्ने नेतृत्वले आज किन मधेस, आदिवासी जनजाति र थारूका विषयमा चुप बस्दै छ ? के मधेसका लागि मधेसीले, दलितका लागि दलितले, थारूका लागि थारूले मात्रै बोल्नुपर्ने हो ? कांग्रेस नेतृत्वले भन्दिनुपर्यो, कि मधेस चाहिँदैन, कि त मधेसमा कांग्रेस छैन भनेर । चौधरीको आक्रोश पनि देउवाको भूमिकाप्रति नै लक्षित छ । आफूले अघि बढाएको संशोधनलाई दर्ता गर्दा नेतृत्व मौन रहनु र राष्ट्रिय सहमतिमा अग्रसर नहुनुका पछि अरूले जस्तै एमसीसी पारित गराउने गठजोडको आशंका उनले पनि प्रकट गरे ।विश्लेषक आचार्यका अनुसार नेतृत्वको भूमिकाकै कारण कांग्रेसमा डिप्रेसन बढेको छ । सत्तासँगको जायजनजायज लेनदेन र सम्झौताले कांग्रेसलाई रक्षात्मक अवस्थाबाट डिप्रेसनसम्म पुर्याएको उनको तर्क छ । देउवाको सम्बन्ध प्रधानमन्त्री ओलीसँग भन्दा बढ्दा अर्का अध्यक्ष पुष्पकमल दाहालसँग देखिन्छ । द्वन्द्वकालमा राज्य र विद्रोही पक्षबाट नेतृत्व लिएका यी दुई नेताको सम्बन्ध घनिष्ठ हुनुमा द्वन्द्वकालीन घटनासँग जोडिएका मुद्दाका विषयहरूलाई निरूपण गरी शान्ति प्रक्रिया टुंगोमा पुर्याउने अभियानसँग पनि सरोकार छ । ओलीसँगको सम्बन्ध बेलाबखत अविश्वास र तिक्ततासमेत बन्न पुगेका उदाहरण छन् ।नेपाली भूभाग कालापानी र लिम्पियाधुरा समेटर भारतले नक्सा निकाल्दा काठमाडौंमा उत्पन्न भएको प्रतिक्रियाका बीचमा देउवाले ओली भारतीय प्रधानमन्त्रीसँग मिलेको आरोप लगाए । संसद्मै प्रधानमन्त्री ओलीले पनि निम्छरो कांग्रेस भन्दै देउवाप्रति कतिपय मुद्दाहरूमा आक्रामक भए । संवैधानिक निकायहरूको नियुक्तिमा देउवाको उपस्थितिबिनै बैठक राखेर निर्णय लिने गरी संवैधानिक परिषद्को काम, कर्तव्य र अधिकारसम्बन्धी कार्यविधि अध्यादेशमार्फत नै संशोधन गर्न खोजे । एकपटक त देउवाकै अनुपस्थितिको बैठकमै समावेशी आयोगहरूमा पदाधिकारी नियुक्ति नै गरिदिए । यस्ता घटनाले दुई नेताबीच खटपट चलिरहे पनि राज्यका निकाय र आयोगहरूको नियुक्तिमा भागबन्डा मिलेपछि देउवा सरकारका हरेक अकर्मण्यतालाई ढाकिदिन्छन् ।केही समयअघि पार्टीका धेरै नेताहरूले सभामुख पदको निर्वाचनमा कांग्रेसले उम्मेदवार दिनुपर्ने दबाब दिँदासमेत देउवाले नेकपाबाट अघि सारिएको अग्नि सापकोटालाई निःसर्त सहयोग गर्ने निर्णय लिएका थिए । कांग्रेसमा संस्थापनइतर पक्षीय नेताहरू सभामुखमा उम्मेदवार नबनाएको भन्दै असन्तुष्टि जनाइरहेका थिए । वरिष्ठ नेता रामचन्द्र पौडेलले उम्मेदवारी दिन आग्रह गर्दा देउवाले संवैधानिक परिषद्को सदस्य हुने भएकाले नदिने जवाफ दिएको त्यतिबेला उनले कान्तिपुरसँग भनेका थिए । त्यसअघि कृष्णबहादुर महरालाई पनि कांग्रेसले निःसर्त सघाएको थियो ।संवैधानिक आयोगहरूमा हुने नियुक्तिको बाँडफाँटमा देउवाको मुख्य चासो विगतदेखिकै हो । त्यसमा पनि उनको आँखा अख्तियारमा परेको छ । अख्तियारमा एक जना भने पनि आफू निकटकालाई नियुक्ति गर्न सके त्यहाँभित्रको कामकारबाहीको सूचना पाउन सकिने देउवाको बुझाइ छ । चारपटक प्रधानमन्त्री छँदा कतिपय गलत र विवादास्पद निर्णयमा नाम जोडिराख्ने भएकाले पनि देउवा अख्तियारको नियुक्तिप्रति बढी संवेदनशील छन् । त्यसैले अख्तियारमा बाँडफाँट नमिल्दा उनी बैठकमै नजाने गरेका कैयन् उदाहरण छन् । त्यसैकारण पनि प्रधानमन्त्री ओलीले देउवाको अनुपस्थितिबिनै निर्णय गर्न सकिने गरी अध्यादेश ल्याउन पुगेका थिए । कांग्रेसको भन्दा सत्तारूढ दलभित्रकै विरोधले अध्यादेश फिर्ता गर्न ओली बाध्य बनेका थिए ।संवैधानिक आयोगहरूमा हुने भागबन्डामा सत्तासँग कुरा मिलाउन उनले आफ्ना विश्वासपात्र रमेश लेखकलाई पठाउने गर्छन् । लेखक र नेकपाका संसदीय दलका उपनेता सुवास नेम्वाङबीच अख्तियारलगायत संवैधानिक आयोगहरूमा हुने भागबन्डाका विषयमा धैरैपटक छलफलसमेत भएको छ । सत्य निरूपण तथा मेलमिलाप आयोग, बेपत्ता छानबिन आयोग र विश्वविद्यालयका पदाधिकारी नियुक्तिमा भागबन्डा भइसकेको छ । अरू आयोगहरूमा कुरा अझै मिलेको छैन, देउवानिकटकै नेताहरू अनौपचारिक कुराकानीमा भन्ने गर्छन्, लोकतान्त्रिक आस्था र जनमतलाई बोक्नेभन्दा सत्तासँग दूरी नबढाई सम्झौता गर्दै अघि बढ्ने संस्कार नेतृत्वमा बढी हावी देखिने गरेको छ, जसले पार्टीको प्रतिपक्षीय भूमिका भुत्ते भएको छ ।नेता कोइरालाले पनि बार्गेनिङ गर्ने र आफ्नो खल्तीका मान्छेलाई नियुक्ति दिने परिपाटी गलत भएको स्विकार्छन् । अख्तियारलगायतका आयोगहरूमा प्रतिपक्ष दलको नेताले खल्तीको मान्छे राख्नका लागि बार्गेनिङ खोज्ने होइन, योग्य र क्षमतावान मान्छे राख्न दबाब बढाउने हो, कुन मान्छे कहाँ फिट हुन्छ, रोस्टर राखेर छलफल चलाउन सरकारलाई बाध्य बनाउनुपर्छ, कोइराला भन्छन्, सम्झौता गरेर भागबन्डा खाने होइन ।यति होल्डिङ्स, बालुवाटार जग्गा प्रकरण, तत्कालीन मन्त्री गोकुल बाँस्कोटाको ७० करोडको टेप प्रकरण, पछिल्लोपटक स्वास्थ्य उपकरण खरिदमा भएको भ्रष्टाचारलगायत अनियमितता र बेथिति सत्तासँगको यस्तै बार्गेनिङ र सम्झौताले कांग्रेसको भूमिका सार्वजनिक खपतका लागि दिने विज्ञप्तिमै सीमित बनेको छ । पछिल्लो कोभिड१९ को संक्रमण रोकथाम र नियन्त्रणमा सरकारको कमजोरी देखिँदा कांग्रेस त्यसकै सहयोगी भूमिकामा देखिँदै आएको छ । कालापानी, लिपुलेक र लिम्पियाधुरा समेटेर नेपालले नक्सा जारी गरेपछि दुई देशबीच उत्पन्न भइरहेको तनावलाई व्यवस्थापन गर्न पनि कांग्रेस नेतृत्व चुकेको ठम्याइ कोइरालाको छ । कांग्रेस मध्यमार्गी पार्टी हो । सरकारले गर्न नसके कांग्रेसले यो समस्यालाई हल गर्न भारतको उच्च तहमा वार्ता गरेर कन्भिन्स गराउने पहल गर्नुपर्दथ्यो, कोइरालाले भने, प्रतिपक्षका रूपमा त कमजोर भयोभयो, पार्टीको भूमिका पनि बिर्सिएको अनुभव भएको छ ।"
"गेडो छैन अन्नको, रित्तै छ खल्ती पनि","(बुटवल)  तिनाउ नदी किनारको सीमानगरका सञ्जय थापा अटो रिक्सा चलाएर दैनिकी चलाउँथे । लकडाउनसँगै उनको काम खोसिएको छ । कोरोना सर्ने डरले छिमेकीले अटो रिक्सा घरवरपर गराउनसमेत दिँदैनन् । लामो समय थन्किँदा त्यसका पार्टपुर्जा बिग्रेका छन् । उनी भने रोगभन्दा भोकले मरिने पिरलोमा छन् । घरमा तीन जना छोराछोरी छन् । रोगले थलिएका बूढा बाआमा र पत्नी छन् । घरभित्र अन्नको गेडो छैन । खल्ती रित्तै छ, सञ्जयले भने, न त छोराछोरीले भोक लायो भन्दा खान दिन सकेको छु, न त रोगी बाआमाको उपचार गर्न । तिलोत्तमा नगरपालिकाले दुईपटक गरी दिएको १५ किलो चामल, चार किलो दाल र दुई लिटर तेल उहिल्यै सकियो । वडाध्यक्षले अब आफैं जोहो गर्न भनेका छन् । अटो रिक्सा किन्दाको साढे २ लाख ऋणको ब्याज तिर्न बैंकले ताकेता गरेको छ । खाने खर्च जुटाउन नसक्नेले बैंकको ब्याज कहाँबाट तिर्ने ? कोरोना र लकडाउनले हामी गरिबलाई दशा लायो । भोक र शोकले बाँच्नु न मर्नु गराउने भयो, उनले भने । नदी उकास क्षेत्र सीमानगर तिलोत्तमा नगरपालिका३ मा पर्छ । स्थानीय रूपबहादुर थापा पनि अटो रिक्सा चलाएर दैनिक २ हजार रुपैयाँसम्म कमाउँथे । त्यसबाट ५ जनाको परिवार पालेर ३ लाख ऋणको किस्ता र ब्याज पनि चलेको थियो । लकडाउनले उनको रिक्सा थन्कियो । त्यसयताको दुःख बयान गरी साध्य छैन, रूपबहादुरले भने, कसरी दिन कटाउने भन्ने मात्रै छ । पेटभरि खान छोडेको धेरै भयो । रूपन्देहीको तिनाउ नदी किनारमा अव्यवस्थित रूपमा बसेका १० हजारभन्दा बढी विपन्न परिवार छन् । दैनिक नंग्रा खियाएर खाना खर्च जुटाउने उनीहरू कामविहीन भएपछि रोगभन्दा भोकले मरिने चिन्तामा छन् । तिनाउ नदी किनारकै अर्का हुन्, कमलेशप्रसाद कहार । उखुको जुस बेचेर दिनकै १५ सयसम्म कमाउँथे । ऋण खोजेर साढे २ लाखमा किनेको उखु पेल्ने मेसिन घरबाहिर थन्किदा ५ जनाको परिवारको बिचल्ली भएको छ । हामी आज काम गरेर आजै खाने मान्छे, उनले भने, यति लामो बन्दले भोकभोकै बस्ने बनायो । सुरुमा उधारोमा सामान ल्याए । त्यसपछि सरसापटी र लेनदेन गरे । बिस्तारै सरसापट गर्ने ठाउँसमेत सकिए । भोकभोकै परेपछि २० दिनअघि उनी वडा कार्यालयमा गए । वडाले दुईपटक गरी १५ किलो चामललगायत राहत दियो । राहतले दुई साता पनि टिकेन । अब पनि काम गर्न नपाए के हाल होला ? उनी टोलाए, कसरी छोराछोरीका मुखमा माड लाउने होला । भोकसित लडेर कसरी बाँच्ने होला ?अपांगताको पीडा भोगे पनि चेतमान क्षत्री थापाले निर्माण मजदुरीको काम गरेरै ७ जनाको परिवार पालेका थिए । काम बन्द भएपछि सुरुमा चिनजानकासित सापटी मागे । नगरपालिकाले २० दिन पुग्ने राहत दियो । १५ दिनयता उनी मागेर गुजारा चलाइरहेका छन् । केटाकेटीले भोक लाग्यो भन्दा दिने कुरा हुन्न, उनले भने, जिउँदै मरेजस्तो भाछ । तिनाउ नदी किनारको ठूलो बस्ती बुटवल उपमहानगर र तिलोत्तमा नगरपालिकाभित्र पर्छ । आफ्नो नगरमा रहेका बस्तीलाई पालिकाले दुईतीनपटक राहत बाँडे । व्यक्ति गनेर दिएको सीमित राहत उहिल्यै सकियो । त्यसपछि उनीहरूको चुलो बाल्न समस्या भएको हो । बिहानसाँझको छाक टार्न समस्या भएका उनीहरू राहतको पर्खाइमा छैनन्, न त राहत पाएनौं भनेर विरोध गर्ने पक्षमा छन् । हामी काम गरेर खाने मान्छे हो । सरकार काम गर्न देऊ, निर्माण मजदुर सीता विकले भनिन्, आफैं नंग्रा खिआउँछौं । पसिना बगाउँछौं र मिठोमसिनो पेटभरि खान्छौं ।"
दिनभरि दशगजामा बसेर भारततिरै,"(जमुनीघाट, धनुषा)  जमुनीघाटको आँपगाछीमुनि डेढ घण्टाजति सुस्ताएपछि धनुषाधाम काशीपुरका १८ वर्षीय विष्णुदेवकुमार यादवको थकान केही मेटियो । सुत्नुअघि उनले त्यहीं बसेर एउटा कुरकुरे र एक बोत्तल पानी खाएका थिए । भारतको गुजरातबाट चार दिन यात्रा गरेर दशगजा आइपुगेको उनीसहितको टोलीले जटही नाकाबाट भित्र छिर्न नपाएपछि करिब ४२ किलोमिटर पश्चिममा रहेको महोत्तरीको भिट्टामोड जान दशगजै दशगजाको बाटो हिँड्दाहिँड्दै थाकेर मुखियापट्टीमा पुगी बिसाइ फेरेको हो । सरकारले भारतबाट नेपाल आउनका लागि तोकिदिएको २० नाकामा जटही नपरेपछि उनीहरूलाई सीमा सुरक्षाका लागि बसेका प्रहरीले नेपाल भित्रिन दिएनन् । उनीहरू दशगजामा पनि भारतपट्टिको भूमिबाट भिट्टामोड आएका हुन् । गत फागुन पहिलो साता विष्णु गुजरात पुगेका थिए । उनले त्यहाँ जम्माजम्मी २१ दिन मात्रै काम गर्न सके । लगत्तै लकडाउन सुरु भयो, काम गरिरहेको होटल बन्द भयो । २१ दिन काम गरेको पैसा तलबको हिसाबले पुगिन्जेलसम्म होटलको साहुले खान, बस्न दिए, विष्णु पनि ढुक्कैले बसे । तलब सकिएपछि होटलले निकालिदियो, त्यही बेलामा भारतमा रेल चल्न थाल्यो । विष्णु आफ्नै भूमिमा फर्किनु उत्तम हुने भन्दै नेपाल आए तर सीमा नाकामा आएर आफ्नो भूमिमा टेक्नै लाग्दा प्रहरीले अर्को नाकाको बाटो देखाइदिए ।कक्षा ५ सम्म मात्रै पढेका विष्णु घरको आर्थिक अवस्था उकास्नका लागि यसअघि पनि भारत गएका थिए । त्यतिखेर उनले २ महिना काम गरेको १४ हजार रुपैयाँ ल्याएर आमाको हातमा थमाइदिए, नगारिकता र पासपोर्ट बनाए, केही दिन घरमा बसे र पैसा कमाउन फेरि गुजरात गए । यसपालि उनले सोचेजस्तो भएन । होटलले अब काम र खाना दिन सक्दिनँ, आफ्नो तरिकाले जाऊ भनेपछि आएको हुँ, विष्णुले भने, सिमानामा आइपुगेपछि धेरै नै दुःख भयो, प्रहरीले कहिले यो नाकाबाट जाऊ भन्छन्, कहिले त्यो नाकाबाट जाऊ भन्छन् । धेरै नै थाकेपछि एकछिन सुतें । गृह जिल्लाको किनारामै आइपुगेका उनले कुराकानीका सिलसिलामा नगरपालिकाले गाडी पठाइदिने र आफू त्यसैमा चढेर घर जाने बताइरहेका थिए । ट्रक आउँछ होला, अब केहीबेरमा गाउँ पुगिन्छ भन्ने खुसीले उज्याल्लिएका उनले भने, आमासित कुरा भएको थियो, घर आउन त पाउँदैनौं, स्कुलमा लगेर राख्छन् भन्दै हुनुहुन्थ्यो ।िििचित्तलापुरी धनुषाधामका १९ वर्षीय पारस चौधरी अरू दुई जना साथीहरूसहित अहमदाबादको होटलमा काम गरिरहेका थिए । लकडाउन सुरु भयो, काम रोकियो । त्यसपछि उनलाई त्यहीं बसिरहन मन लागेन तर साथीहरूले बसिरहेको ठाउँ छोड्न चाहेनन् । साथीहरूले हाम्रो सपना अझै पूरा भएको छैन, हामी त यहीं बस्छौं भने, पारसले भने, छुटेको पढाइ पूरा गर्ने मेरो सपना थियो, त्यही भएर पनि फर्केर आएँ । पारस पोहोर एसईई दिएर एकदुई महिना मात्रै काम गर्छु अनि नेपाल फर्किन्छु भन्दै भारत गएका हुन् । त्यहाँ पुगेपछि उनलाई छिट्टै फर्किहाल्न मन लागेन ।घरको समस्याका कारणले गर्दा एसईई दिनेबित्तिकै गएको हुँ, ५० हजारजति आईसी (भारतीय रुपैयाँ) कमाएँ होला, केही घरमा पठाएँ, पारसले कान्तिपुरसँग भने, पछि होटल मालिकले खान पनि दिएन । आफ्नो पैसाले खान सकिन्जेल खाएँ, पैसा सकिएपछि फर्किएर आएँ । आफ्नै देश छिर्ने सिमानामा आइपुगेपछि रोकिएका उनलाई यताको प्रहरीले भित्रिन नदिँदा भने दुःख लागेको छ । तर अब भने फेरि भर्ना भएर ११ कक्षादेखि पढाइ सुरु गर्ने विचारमा उनी छन् । १२ कक्षा पढिसक्छु, त्यसपछि यहीं काम गर्छु, अरूको देशमा गएर दुःख हुन्छ भन्ने मैले बुझें, उनले भने । उनले यसपालि आफ्नै भूमिमा निर्बाध छिर्न नपाउँदाको दुःख पनि बुझे ।ििि१९ वर्षीय कृष्ण दनुवारलाई पोहोर आफैंले कमाएर पठाएको पैसाले घरको छानो फेरिएपछि एकदमै खुसी लाग्यो । यसपालिको पैसाले घरमा अरू तीनवटा कोठा थप्ने योजना थियो । १० कक्षा पास गरें, बाआमाले पढाउन सकेनन्, त्यही भएर १५ वर्षको हुँदै भारत गएको हुँ, कृष्णले भने, मैले पैसा कमाएपछि घरमा फुसको छानो फेरेर टिन लगाइयो, मलाई बहुत खुसी लाग्यो । तर अब रोजगारीका लागि भारत नफर्किने निधो गरेर देश छिर्नै आँट्दा धनुषाका नाकाहरूमा रोकिए र जटहीबाट करिब ४२ किलोमिटर भारततर्फको बाटो पैदल हिँडेर महोत्तरीको भिट्टामोड आइपुगे । भारतबाट नेपाल भित्रिनेहरूका लागि सरकारले तोकेको २० वटा नाकामा धनुषाका ८ मध्ये कुनै पनि नाका परेका छैनन् । जबकि नेपालतिरको नापअनुसार जटहीबाट भिट्टामोडसम्म २५ किलोमिटर मात्रै पर्छ । जेठ १४ गतेसम्म जटही नाकाबाट मात्रै १ हजार ८ सय जना नेपाली धनुषा भित्रिएका थिए । त्यही नाकाबाट आएका साथीहरूले भनेका कारण यी तीन युवासहित २७ जना नाकामा आएर फेरि भारतीय बाटो हुँदै फर्किएका हुन् । यसरी नेपाल छिर्न भनेर जटही र जमुनीघाटलगायतका नाकाहरूमा दिनहुँ ५६ जनाको टोली आउँदै फर्किंदै गर्छन् । जेठ १४ गतेसम्म हामीले यही नाकाबाट पनि नेपालीलाई भित्र्याएका थियौं, सशस्त्र प्रहरीको जटही बीओपी प्रमुख प्रहरी निरीक्षक ध्रुवप्रसाद भट्टले भने, अहिले आउनेहरूलाई भिट्टामोडबाट मात्रै प्रवेश पाइन्छ भनेर उतै पठाइदिने गरेका छौं । उनले शनिबार मात्रै पनि १४ र २७ सदस्यीय दुई टोलीलाई भिट्टामोड नाकातिरको बाटो देखाइदिएका थिए । तिनैमध्येको २७ सदस्यीय टोलीलाई हामीले जमुनीघाटमा भेटेका हौं ।लकडाउन सुरु भएयता दक्षिणतर्फका १६४ सीमाबाट २ लाखभन्दा बढी नेपाली स्वदेश फिर्ता भएका छन् । क्राइसिस म्यानेजमेन्ट सेन्टर (सीसीएमसी) को तथ्यांकअनुसार झन्डै ४० लाख नेपाली भारतमा कार्यरत छन् । यद्यपि सरकारसँग आफ्ना कति नागरिकले भारतमा काम गर्छन् भन्ने औपचारिक रेकर्ड भने छैन । सरकारले ६ देखि १० लाखसम्म नागरिक नेपाल भित्रिने अनुमान गरेको छ । सरकारको पछिल्लो रेकर्डअनुसार एक दिनमै करिब १५ हजार नेपाली दक्षिणी नाकाबाट भित्रिरहेका छन् । तर उनीहरूका लागि तोकिएको नाकाबारे सूचना प्रवाह नहुँदा सिमानामा आएर दुःख पाउनेको संख्या धेरै छ । हिँड्दाहिँड्दै लखतरान परेका यी २७ युवा बिहान १० बजेतिर जमुनीघाट नाकामा पुगेका थिए । त्यहींबाट उनीहरूले धनुषाधाम नगरपालिकाका प्रमुख बालेश्वर मण्डललाई सम्पर्क गरे । मण्डलले ट्र्याक्टर पठाइदिने आश्वासन पनि दिएका थिए । एकछिनमा मेयरले ट्र्याक्टर पठाइदिनुहुन्छ, त्यही ट्र्याक्टरमा हामी भिट्टामोडसम्म जान्छौं र गाउँमा गएर क्वारेन्टाइनमा बस्छौं, विष्णुले कान्तिपुरसँग भनेका थिए । उनीहरूले अब आफूहरूले एक कदम पनि हिँड्न नसक्ने बताएपछि नाकामा खटिएका सशस्त्र प्रहरीले त्यहीं आराम गर्न दिएका थिए । दिउँसो ३ बजेतिर हामीले उनीहरूसँग कुराकानी गर्दागर्दै एउटा ट्र्याक्टर आइपुग्यो । यी युवा आफैंलाई लिन आएको भन्ठानेर जर्याकजुरुक उठे र दौडिए तर त्यहाँ खटिएका सशस्त्र प्रहरीले ट्र्याक्टर उनीहरूलाई लिन नआएको र आउँदा पनि नआउने बताएपछि निराश बनेर फेरि भारतीय बाटो हुँदै भिट्टामोडतर्फ सोझिए । राति साढे ९ बजे हामीले यो समाचार तयार पार्दासम्म उनीहरू त्यहाँ पुगेका छैनन् । महोत्तरीका सशस्त्र प्रहरी उपरीक्षक नीरकृष्ण अधिकारीले धनुषाधाम नगरपालिकाका २७ युवाको समूह भिट्टामोड नाकाबाट भित्रिनसकेको जानकारी दिए ।"
लर्को उस्तै,"(काठमाडौं)  कोरोना संक्रमण र लकडाउनको मारले स्वदेश फर्कनेको लर्को अझै थामिएको छैन । पारिबाट नेपाली घर आइरहेका छन्, वारिबाट भारतीय पनि आफ्नो थलो फर्किरहेका छन् । परदेशबाट आउनेलाई भित्र्याउन कञ्चनपुरको गड्डाचौकी नाका पछिल्लोपटक जेठ १२ देखि सहज बनाइएको हो । भित्रिने अहिले पनि घटेका छैनन् । शनिबार ९ सय ६ जना नेपाली भित्रिए भने १ सय ८९ भारतीय पारि गएका छन् । बिहीबार १ हजार २१ र शुक्रबार १ हजार ९७ जना आएका छन् । यसैगरी उक्त दुई दिनमा नेपालबाट ७ सय ३४ जना भारतीय नागरिक बाहिरिएका छन् । घर पुग्न भारतका विभिन्न ठाउँबाट दशगजामा आइपुगेका सबैको व्यक्तिगत विवरण दर्तासँगै स्वास्थ्य जाँच गरेरमात्रै पठाउने गरिएको जिल्ला प्रशासन कार्यालय कञ्चनपुरले जनाएको छ । गड्डाचौकी नाकाबाट प्रवेश सहज बनाइएयता करिब २३ हजार जना नेपाली भित्रिएका छन् भने सुदूरपश्चिमका विभिन्न ठाउँमा काम गरिरहेका करिब ५ हजार भारतीय पनि घर फर्केका छन् । लकडाउनको अवधिमा भारतका विभिन्न ठाउँबाट आएकाहरूलाई प्रवेश नदिँदा सीमा क्षेत्रमै अलपत्र परेका र कतिपय लुकीछिपी भित्रिन थालेपछि स्थानीय प्रशासनले गड्डाचौकी नाका खुला गर्ने निर्णय गरेको थियो ।यस्तै सुदूरपश्चिमको अर्को नाका गौरीफन्टाबाट शनिबार ५ हजार ५ सय ९३ जना भित्रिएका छन् । जिल्ला प्रशासन कार्यालय कैलालीका अनुसार साताका अन्य दिन संख्या घटे पनि शनिबार घर आउने धेरै भएका हुन् । शुक्रबार १ हजार ३ सय जना भित्रिएका थिए । अघिल्लो साता दैनिक ५ हजार र यो साता भित्रिने २ हजार जना हाराहारीमा छन् । । जेठ ७ यता हालसम्म ६० हजार जना भित्रिएको जिल्ला प्रशासनको रेकर्ड छ । यस्तै विराटनगरको रानी भन्सार नाका जोगबनीबाट शनिबार ५४ जनालाई नेपाल प्रहरीले भित्र्याएर क्वारेन्टाइन र होल्डिङ सेन्टरहरूमा पठाएको छ । यसरी आउनेमा ९ जना महिला छन् । यसैगरी ३९ जना महिलासहित २ सय जना भारतीयलाई घर जान दिइएको प्रहरीले जनाएको छ ।अघिल्लो बुधबारदेखि भारतीय प्रहरीसँग समन्वय गरी सीमा नाकामा आइपुगेका दुवै देशका नागरिकलाई घरठेगानातर्फ पठाउने काम भइरहेको छ । नेपाल प्रवेश गरेकालाई सीमावर्ती क्षेत्रमा बनाएका होल्डिङ सेन्टर एवं विभिन्न स्थानीय तहका क्वारेन्टाइनमा पठाउने गरिएको छ । मोरङका विभिन्न स्थानमा ७१ वटा क्वारेन्टाइन बनाइएका छन् । विराटनगरस्थित कोभिड१९ उपचार केन्द्रमा संक्रमण पुष्टि भएका १८ जना छन् । आइसोलेसनमा भर्ना रहेकामध्ये निको भएका ५७ जनालाई केन्द्रले डिस्चार्ज गरिसकेको छ । गोठगाउँस्थित पूर्वाञ्चल विश्वविद्यालयको आइसोलेसन केन्द्रमा ४६ जनालाई राखिएको छ । भवानी भट्ट (कञ्चनपुर), माधव घिमिरे (विराटनगर) र मोहन बुढाऐर (धनगढी)"
सुरक्षा परिषद्मा भारतलाई नेपालको समर्थन,"ॅकूटनीतिक कार्ड को खोजीराष्ट्रसंघीय सुरक्षा परिषद्मा एसिया प्रशान्त क्षेत्रबाट भारतले निर्विरोध विजय हासिल गर्नै लागेका बेलामा उसले आफ्ना छिमेकी राष्ट्रहरूसँग राखेको असहज सम्बन्ध र विरोधाभाषयुक्त कार्यशैली को पनि चर्चा सुरु भएको छ । नेपालको भूभाग कालापानीलिपुलेकलिम्पियाधुरालाई आफ्नो राजनीतिक नक्सामा हाल्दै र लिपुलेक हुँदै चीनतर्फ जाने सडक खनेर एकतर्फी बलमिच्याइँ देखाइरहेको भारतलाई नेपालले आपसी संवाद र कुराकानीका लागि बारम्बार आग्रह गरे पनि अटेर गरिरहेको स्थिति छ । कोरोना संकट टरेपछि मात्रै वार्ता गर्ने भनेर नेपाललाई जवाफ फर्काए पनि यही प्रकृतिको सीमावर्ती समस्यामा शान्तिपूर्ण समाधान खोजिने भन्दै भारतले चीनसँग शुक्रबारबाट औपचारिक वार्ता सुरु गरेको छ ।भारतचीन सीमावर्ती लद्दाख क्षेत्रको सीमारेखामा उब्जिएको सैन्य विवाद साम्य गर्न भारतले गरेको आग्रहमा चीनले सकारात्मक बनेपछि वार्ता सुरु भएको हो । दिल्लीस्थित भारतीय विदेश मन्त्रालयले जारी गरेको विज्ञप्तिमा मन्त्रालयमा पूर्वी एसिया मामला हेर्ने सहसचिव नवीन श्रीवास्तव र चिनियाँ विदेश मन्त्रालयमा एसिया महाशाखा हेर्ने महानिर्देशक वु जियाङहाओबीच भएको भिडियो कन्फेरेन्समा लद्दाखको लाइन अफ कन्ट्रोल (सीमारेखा) मा उब्जिएको तनाव साम्य पार्न कूटनीतिक उच्चस्तरमा कुराकानी हुने सहमति जुटेको छ । नेपालले जेजस्तो अवस्थामा सीमासम्बन्धी वार्ताका लागि भारतसँग पहल गरिरहेको छ, भारतले चीनका लागि गरिरहेको पनि त्यही हो । एकातर्फ यही गम्भीर अवस्था र कोरोना संकटका माझ भारतचीन संवाद हुने तर नेपालका मामिलामा संवादहीनता रहने अवस्था असुहाउँदो छ, न्युयोर्कस्थित संयुक्त राष्ट्रसंघका लागि पूर्वस्थायी प्रतिनिधि एवं पूर्वपरराष्ट्र सचिव मधुरमण आचार्यले कान्तिपुरसँग भने । यो संवादहीनता को अवस्थामा कूटनीतिक पहुँच र प्रभाव अत्यन्त जरुरी विषय रहेको भन्दै आचार्यले आपसी संवादका लागि अहिले भइरहेको नेपाल सरकारको पहलको गम्भीर अर्थ रहने बताए । वार्ताको वातावरण तयार गर्नै पनि नेपालले भारतलाई राष्ट्रसंघीय सुरक्षा परिषद्को अस्थायी सदस्यमा मतदान गर्नैपर्छ तर यो कन्डिसनल कुरा होइन, बरु वार्ताको वातावरण अघि बढाउने कुरामा सहजीकरणको एउटा उपाय भने पक्कै हो, उनले भने ।सीमावर्ती समस्या र विवादलाई लिएर नेपाल सरकारले सन् २०१५ यता तीनपटक भारतलाई प्रोटेस्ट तथा डिप्लोमेटिक नोट पठाएको भए पनि यसको सुनुवाइ हुन सकेको छैन । हामीले पठाएको नोटको जवाफ आएको छैन, कूटनीतिक द्विपक्षीय सम्बन्धका हकमा यो सहज अवस्था होइन । सुरुकै नोटपछि वार्ताको चरण अघि बढेको भए एकअर्काका नक्सा बाहिर आउने वा अरू द्वन्द्वका कुरा बढ्नै नै थिएनन्, पूर्वसचिव आचार्यले भने । आसन्न राष्ट्रसंघीय सुरक्षा परिषद् सदस्य निर्वाचनमा नेपालले सकारात्मक भूमिकासहितको उपस्थिति देखाउन सक्ने उनले बताए । सरकारले स्वेच्छिक रूपमा भारतका पक्षमा मतदान गर्नासाथै आपसी संवादको माहोल बनाउन सहज स्थिति आउन सक्छ, उनले भने ।कूटनीतिक जानकारले भारतसँग देखिएको कूटनीतिक संवादहीनता को सन्दर्भमा परराष्ट्र मन्त्रालयको दह्रो कूटनीतिक प्रभाव तथा पहुँचको अपेक्षा गरे पनि दिल्लीस्थित नेपाली दूतावास तथा परराष्ट्र स्वयंमा त्यस्तो कूटनीतिक अग्रसरता देखिएको छैन । भारतले शुक्रबार चीनसँग भएको सीमावर्ती समस्याको वार्तामा विदेश मन्त्रालयका एक जना विभागीय सहसचिवलाई जिम्मेवारी दिएर उच्च तहको समझदारी बनाए पनि परराष्ट्रमा भने चीन शाखा वा भारत शाखा हेर्ने सहसचिवको भूमिका र जिम्मेवारीसमेत गौण रहँदै आएको छ ।यस्तो असहज अवस्थामा दिल्लीस्थित नेपाली नियोग र कूटनीतिक अधिकारीको अग्रसरता जरुरी हुन्छ, अमेरिकाका लागि एक पूर्वनेपाली राजदूतले भने, परराष्ट्रमै सम्बद्ध शाखा हेर्ने जिम्मेवार कूटनीतिक अधिकारी र परराष्ट्र सचिवको क्षमता पनि यसबेला स्पष्ट हुन सक्छ तर हामीकहाँ हरेक मामिला परराष्ट्रमन्त्रीकहाँ गएर टुंगिने गरेको छ, जो मन्त्रालयको राजनीतिक प्रमुख मात्रै हो, प्रमुख डिप्लोम्याट होइन ।"
लकडाउन खुकुलो बनाउन तीन ढाँचा,"(काठमाडौं)  कोभिड१९ संकट व्यवस्थापन केन्द्र (सीसीएमसी) ले लकडाउन खुकुलो बनाउन तीन फरक ढाँचालाई अन्तिम रूप दिएको छ । असार १ गतेदेखि आर्थिक, स्वास्थ्य र सुरक्षालाई मुख्य आधार बनाएर लकडाउनलाई व्यवस्थित र सहजीकरण गर्न यस्तो विकल्प सुझाइएको हो । मन्त्रिपरिषद्को चैत १६ को निर्णयअनुसार गठित सीसीएमसीले उपप्रधान तथा रक्षामन्त्री ईश्वर पोखरेल नेतृत्वको उच्चस्तरीय समन्वय समितिमा ढाँचा पेस गरेको छ ।प्रधानमन्त्री तथा मन्त्रिपरिषद् कार्यालयका सचिव संयोजक रहेको सीसीएमसीले कोरोना भाइरस रोकथाम र नियन्त्रणका लागि स्वास्थ्य, शान्ति सुरक्षा, आपूर्ति र सूचनासहित चार क्षेत्रमा काम गर्छ । जसमध्ये शान्ति सुरक्षाको क्षेत्रमा सेनालाई नेतृत्व गर्ने जिम्मेवारी दिइएको छ । लकडाउनलाई खुकुलो बनाउने विषय शान्ति सुरक्षाअन्तर्गत भएकाले सेनाले यसलाई मुख्य चासो दिएको हो । यही मोडालिटी ठीक हुन्छ भन्दा पनि हामीले तीन फरक मोडालिटी तयार पारेर बुझाएका छौं, सीसीएमसी स्रोतले भन्यो ।सीसीएमसीका संयोजक एवं प्रधानमन्त्री तथा मन्त्रिपरिषद् कार्यालयका सचिव महेन्द्रप्रसाद गुरागाईंको नेतृत्वमा छलफल भएर तयार भएको तीन फरक ढाँचामध्ये पहिलोमा चरणचरणमा लकडाउन खुकुलो बनाउँदै लैजाने भन्ने छ । यसमा अत्यन्त आवश्यक कुरालाई सबैभन्दा पहिला र त्यसपछि अन्यलाई हरेक दुई सातामा परिवर्तन गर्दै जाने उल्लेख छ । यो ढाँचालाई सबैभन्दा पहिला सेनाले सीसीएमसीमा प्रस्ताव गरेको थियो । दोस्रो ढाँचा कलर जोन (रङ क्षेत्र) का आधारमा तयार गरिएको छ । मुलुकभर कोरोना भाइरस संक्रमणको अवस्था हेरी रङका आधारमा विभाजन गर्ने र रङअनुसार लकडाउन खुकुलो बनाउँदै जाने भनिएको छ । प्रभावित क्षेत्रका आधारमा रातो, पहेँलो र सुन्तला वा एम्बर रङमा विभाजन गर्ने प्रस्ताव गरिएको छ । अति प्रभावित क्षेत्रलाई रातो, प्रभावितलाई पहेँलो र कम प्रभावितलाई एम्बर वा सुन्तला रङको संज्ञा दिइनेछ । सीसीएमसीमा प्रस्ताव गरिएको तेस्रो मोडालिटीमा जनताको आवश्यकताअनुसार कुनकुन क्षेत्र तत्काल आवश्यक छ र कुनकुन क्षेत्र पछि खुलाउँदा पनि हुन्छ, सोही आधारमा लकडाउन खुकुलो बनाउने उल्लेख छ । त्यसपछि उच्चस्तरीय समितिले एउटा ढाँचालाई छान्छ वा तीनवटैलाई मन्त्रिपरिषद्मा पेस गर्नेछ, सीसीएमसीका एक पदाधिकारीले भने, मन्त्रिपरिषद्ले अर्को साता निर्णय गरी लागू गर्नेर्छ ।"
लक्षण नभएका संक्रमित घरकै आइसोलेसनमा,"(काठमाडौं)  कोभिड१९ को लाण नदेखिएका वा मधुरो लक्षण भएका संक्रमितहरूले विशेष सावधानी अपनाउँदै घरमै बस्न पाउने भएका छन् । सरकारले कोरोनाका बिरामीको आइसोलेसन व्यवस्थापनसम्बन्धी जारी गरेको निर्देशिकामा यस्तो व्यवस्था गरिएको हो । तर घरमा छुट्टै सावधानीसाथ बस्न गाह्रो हुनेहरूका लागि सरकारले तोकेको अस्पताल वा आइसोलेसन सेन्टरमा बस्न सक्ने निर्देशिकामा उल्लेख छ । अब हाम्रो रणनीति लक्षण नभएका वा मधुरो भएका कोरोना संक्रमितलाई घर पठाउने र लक्षण भएकाहरूलाई उपचारका लागि अस्पतालमा राख्ने हो, इपिडिमियोलजी तथा रोग नियन्त्रण महाशाखाका निर्देशक भाइरोलजिस्ट डा वासुदेव पाण्डेले भने । संक्रमितको संख्या बढेकाले यस्तो नीति लिइएको उनले बताए । संक्रमण भई घरमा बस्दा भने अन्य व्यक्तिसँग हिमचिम नहुने गरी स्वास्थ्यकर्मीले भनेअनुसार बस्नुपर्ने उनको भनाइ छ । यो प्रावधानअनुसार शंकास्पद कोभिड बिरामीको पीसीआर परीक्षण नतिजा पोजिटिभ आए चिकित्सकसँग नियमित सम्पर्कमा रहनुपर्छ । स्वास्थ्य मन्त्रालयका सहप्रवक्ता डासमीरकुमार अधिकारीका अनुसार मुलुकमा करिब ८० प्रतिशतभन्दा बढी कोरोना संक्रमितलाई कुनै लक्षण देखिएको छैन । अधिकांश संक्रमितमा अस्पतालमा खासै उपचार गराउने आवश्यकता नपर्ने मधुरो लक्षण देखिएको छ, उनले भने । लक्षण नभएका (एसिम्प्टोम्याटिक) र मधुरो लक्षण देखिएका (माइल्ड), मडरेट (मध्यम), सिभियर (गम्भीर), क्रिटिकल (गम्भीर तथा खतरनाक) लक्षण छछैनबारे स्वास्थ्यकर्मीले यकिन गर्नेछन् । लक्षण नभएका एवं मधुरो लक्षण भएका संक्रमितको उपचार गर्न आवश्यक परेमा सबै अस्पतालले छुट्टै आइसोलेसन वार्ड बनाउनुपर्नेसमेत निर्देशिकामा भनिएको छ । यस्तो आइसोलेसन वार्डमा सुरक्षाकर्मीसहित प्रवेश र बाहिर निस्किने द्वार हुनुपर्छ । घरमा छुट्टै कोठामा आइसोलेसनमा राखेर संक्रमितको व्यवस्थापन गर्दा भने केही खास मापदण्ड तोकिएको छ । यसअन्तर्गत संक्रमित बस्ने कोठामा हावा राम्ररी ओहोरदोहोर हुनुका साथै प्रकाश आउने व्यवस्था मिलाउनुपर्छ । संक्रमितको स्याहार गर्ने वा प्रत्यक्ष सम्पर्कमा रहने व्यक्ति र बिरामी दुवै जनाले अनिवार्य रूपमा मेडिकल मास्कको प्रयोग गर्नुपर्छ । खानपानमा समेत विशेष ध्यान दिनुपर्छ । पर्याप्त मात्रामा पानी सेवनसँगै स्वस्थकर, झोलिलो र पोषिलो खाना खान दिनुपर्छ । संक्रमितले प्रयोग गरेका भाँडा सफा गर्नुको साथै राम्रोसँग सुकेपछि मात्र पुनः प्रयोग गर्नुपर्छ । संक्रमितले उपयोग गर्ने स्नानघर शौचालयको छुट्टै व्यवस्था मिलाउनुपर्छ, डा पाण्डेले भने, यदि एउटै शौचालय छ भने सामूहिक रूपमा प्रयोग गर्दा प्रत्येक पटक उपयोग गरेपछि संक्रमणमुक्त गर्ने रसायन (डिस्इन्फेक्टेन्ट) ले सफाइ गरेपछि मात्र स्वस्थ व्यक्तिले प्रयोग गर्नुपर्छ । उनका अनुसार हाल मुलुकमा भएका विभिन्न क्वारेन्टाइनमा शौचालय सुविधा अभाव र दूरी कायम गर्न नसक्ने अवस्थाले हुने जोखिम कम गर्न घरमै सुविधा भएकाहरूका छुट्टै कोठामा बस्ने व्यवस्था गरिएको हो । संक्रमितको घरमा दीर्घरोगी, ६० वर्षमाथिका गर्भवती, सुत्केरीलगायत छन् भने उनीहरूलाई संक्रमितको सम्पर्कवाट टाढा राख्न निर्देशिकामा उल्लेख छ । ज्वरो कम्तीमा ३ पटक जाँचेर यसको विवरण राख्दै सम्बन्धित स्वास्थ्यकर्मीलाई दिनहुँ जानकारी गराउनसमेत निर्देशिका भनिएको छ । घरमै रहँदाको अवस्थामा श्वासप्रश्वासमा समस्या, छाती दुखे, भारी महसुस भएमा, ओठ तथा अनुहार नीलो देखिए, होस हराए वा अन्य कुनै जटिल अवस्था देखिएमा तुरुन्त सम्बन्धित स्वास्थ्यकर्मीलाई जानकारी दिनुपर्छ । डापाण्डेका अनुसार संक्रमितहरू होम आइसोलेसनमा बसेको १४ दिनमा चिकित्सक वा स्वास्थ्यकर्मीले कोरोना नभएको प्रमाणीकरण गरेपछि निको भएको मानिनेछ । सामान्य लक्षण भएको संक्रमित न्यूनतम १४ दिनपछि पूर्ण निको भएर आइसोलेसनबाट निस्कन सक्छन् । स्वास्थ्य मन्त्रालयका अनुसार होटलमा आइसोलेसन बस्नका लागि समेत यही विधि र मापदण्ड पालना गर्नुपर्छ । मुलुकमा शनिबार थप ३ सय २३ जनामा कोभिड१९ देखिएपछि कुल संक्रमितको संख्या ३ हजार २ सय ३५ पुगेको छ । संक्रमणले मृत्यु हुनेहरूको संख्या १३ पुगेको छ । स्वास्थ्य मन्त्रालयका प्रवक्ता डा विकास देवकोटाका अनुसार धनगढी४ का ५५ वर्षीय मिर्गौला रोगी र डोल्पाका ५८ वर्षीय क्वारेन्टाइनमा रहेका दमको रोगीको कोरोनाले मृत्यु भएको हो ।"
सरकार बाँसुरी बजाएर नबसोस्,काठमाडौं (कास) सांसदहरूले कोभिड१९ परीक्षण र क्वारेन्टाइन व्यवस्थापनमा सरकार उदासीन रहेको भन्दै शनिबार प्रतिनिधिसभामा आक्रोश पोखेका छन् । उनीहरूले पीसीआर परीक्षणका लागि आफ्नो भत्ता कटाउन पनि माग गरे । क्वारेन्टाइनमा धमाधम मान्छेको ज्याद जाँदा पनि सरकार मौन रहेको उनीहरूको भनाइ थियो । सबैजसो सांसदले कोभिड१९ को नियन्त्रण र उपचारका लागि सरकारले गरेको व्यवस्थापनमा कमजोर रहेको औंल्याए ।नेकपाका सांसद राजबहादुर बुढाले गाउँमा कोभिड१९ को प्रभाव बढे पनि सरकार सिंहदरबारमा बाँसुरी बजाएर बसेको टिप्पणी गरे । आफूले पाउने तलब र भत्ता कटौती गरेर भए पनि पीसीआर मेसिन किनेर नागरिकको ज्यान जोगाउन उनले माग गरे । नेकपाकै सांसद नरबहादुर धामीले सुदूरपश्चिमको २० लाख जनसंख्या भएको ठाउँमा एउटा मात्र पीसीआर मेसिन रहेको बताए । अहिले ५ दिनका लागि पीसीआर टेस्ट रोकिएको बताए । कांग्रेसका सांसद सत्यनारायण शर्मा खनालले मृत्यु भइसकेपछि मात्र परीक्षण रिपोर्ट आउनु मरेपछि औषधि भनेजस्तो भएको बताए । कांग्रेस सांसद रामबहादुर विष्टले क्वारेन्टाइनमा बसेका मान्छे बिनाजाँच घर फर्कने गरेको बताए । उनले कोभिड१९ संक्रमण र नियन्त्रणमा भएको खर्चको विवरण सार्वजनिक गर्न माग गरे । कांग्रेसका सचेतक पुष्पा भुसाल र सांसद देवप्रसाद तिमिल्सिनाले आरडीटीले कोरोना लक्षण नदेखिने भएकाले पीसीआर परीक्षणलाई मात्र लागू गर्न माग गरे ।
पसल खोल्दा घरबेटीको ताला,"(काठमाडौं)  जेठी छोरीलाई हनहनी ज्वरो आएको छ । मनन ठाकुरसँग भने छोरीलाई सिटामोल किन्ने पैसासमेत छैन । कहिले दुई तलामाथिको कोठामा पुग्छन् त कहिले थीर बम मार्ग नक्सालको मूल सडक छेउमा आएर टाउकोमा हात लगाउँदै टोलाउँछन् । लकडाउन लम्बिँदै जाँदा ठाकुरको परिवार मागेर खाने अवस्थामा पुगेको छ ।ठाकुरसँग काठमाडौंमा ३० वर्ष कपाल काटेको सीप छ । घट्टेकुलोमा रहेको उनको सैलुन ७५ दिनदेखि बन्द छ । घरमा खानेकुरा सकिएपछि ७४ औं दिनमा उनी नक्सालबाट हिँड्दै सैलुन पुगे । सटर खोले र दुई जनाको कपाल काटे । अरू दुई जना पनि लाइनमा थिए । तर घरबेटीले अब बन्द गर्नु भन्दै कराउन थाले । शनिबार पनि उनी पसल पुगे तर नसोचेको घटना भइदियो ।घरबेटीले तीन महिनाको भाडा नतिरेसम्म खोल्नै नदिने भन्दै गलहत्याएर निकाले । ग्राहक पनि थिए । भाडा नतिरेसम्म पसल खोल्न नदिने भनेर तानेर बाहिर निकाले, वीरगन्ज स्थायी घर भएका उनले भने, लकडाउन खुलेपछि कमाएर दिन्छु भनेर बिन्ती गरें । तर मेरो कुरा सुनेनन् । मलाई निकालेर ताल्चा लगाइदिए । कमाउने ठाउँ नै बन्द भएपछि उनी थप अत्तालिएका छन् । अरू पसल खुल्न थाल्दा मेरो बन्द हुने भयो, उनले उल्टै सोधे, अब परिवार कसरी पाल्नु ? उनको डेरामा शनिबारदेखि चुल्हो बल्न छाडेको छ । एक मुठीजति आँटा र राहतमा आएको आधा किलो दालबाहेक खानेकुरा केही नभएको उनले सुनाए । दुईवटा ग्यास सिलिन्डरमध्ये एउटा रित्तो छ । अर्को सकिन लागेको छ । बिहान त थोरै चामलको जाउलो बनाएका थियौं । त्यही बाँडेर खायौं, उनले भने, भरे के खाने, केही छैन । लकडाउनका कारण पसल खोल्न नपाएपछि उनले न कोठाको भाडा तिर्न सके, न त पसलको । खानेकुरासमेत नभएपछि छोराछोरीलाई भोकै राख्नुपरेको उनले बताए । नक्सालको दुईवटा कोठाको भाडा मासिक ८ हजार छ । सैलुनका लागि सटरको भाडा ९ हजार । तर उनले तीन महिनादेखि भाडा तिर्न सकेका छैनन् । ५ जनाको परिवारलाई खानेकुरा अभाव छ । घरमा अहिले खायो भरे के खाने भन्ने छ, उनले भने, घरबेटीले भाडा तिरेर पसल नै अन्यत्र लैजान भनेका छन् ।कपाल काटेरै कमाएको पैसाले उनले छोराछोरीलाई निजी स्कुलमा पढाएका छन् । दुई छोरीमध्ये जेठी छोरी १२ कक्षामा र कान्छी ११ कक्षामा पढ्दै छन् । छोरा १० कक्षामा पढ्छन् । जेठीलाई काम लगाउन उनले जागिर पनि खोजे तर १२ कक्षा सकिएपछि मात्रै पाइने भन्दै धेरैले आश्वासन दिए । लकडाउनमा अहिले अनलाइन कक्षा चलिरहेको छ । तर उनीहरूसँग ल्यापटप, कम्प्युटर छैन । घरमा खानेकुरा किन्ने पैसा त छैन, कान्छी छोरीले भनिन्, कहाँबाट अनलाइन पढ्ने ? मोबाइल र रिचार्ज कार्ड कसरी किन्ने ? ठाकुरलाई छोरी पढाउँदाको ऋण दुई लाख छ । एक लाख त फी तिर्नै बाँकी छ, उनले भने ।"
यात्रु चार्टर उडानमा रोक,"काठमाडौं (कास) विपत्का बेला अन्तर्राष्ट्रिय चार्टर उडानका नाममा एयरलाइन्स र ट्राभल एजेन्सीले मनपरी भाडा असुल्न थालेपछि नागरिक उड्डयन प्राधिकरणले कूटनीतिक माध्यमबाट हुनेबाहेकमा चार्टर उडान रोकेको छ । प्राधिकरणको एयर ट्रान्सपोट्रेसन डिभिजन प्रमुख सचितभक्त पोखरेलले शनिबार साँझ साढे ७ बजे सूचना जारी गर्दै चार्टर उडानलाई रोकेको हो । सरकारले चैत ९ गतेदेखि अन्तर्राष्ट्रिय र ११ देखि आन्तरिक व्यावसायिक उडानलाई रोक लगाएको छ । तर सरकारसँग अनुमति नलिई टिकट बिक्री गर्दै यात्रु चार्टर हुन थालेपछि संस्कृति, पर्यटन तथा नागरिक उड्डयन मन्त्रायलले शनिबार प्राधिकरणलाई चार्टर उडानमा कडाइ गर्न निर्देशन दिएको थियो । स्रोतका अनुसार मन्त्रालयले शनिबारै तत्काल कडाइ गर्न भनेपछि प्राधिकरणले साँझ सबै अन्तर्राष्ट्रिय एयरलाइन्सलाई सूचना पठाएको छ । प्राधिकरणले नेपालका लागि र नेपालबाट यात्रु चार्टर उडान गर्न धमाधम बुकिङ भइरहेको जानकारी प्राप्त भएको जनाउँदै टिकट बिक्री नगर्ननगराउन सूचना जारी गरेको हो । मानवीय उद्धार गर्नुपर्ने नै भए सम्बन्धित मुलुकको दूतावासमार्फत चार्टर उडानका लागि अनुमति माग भए मात्रै हुनेछ, प्राधिकरणका एक अधिकारीले भने, तर एजेन्ट र एयरलाइन्सले यो मौकामा मनपरी भाडा असुल्दै चार्टर गर्न रोक लगाइएको छ । चैतयता १ सय १० वटा अन्तर्राष्ट्रिय उडान चार्टर भइसकेका छन् ।"
'शासकहरू जहिल्यै म र मेरोको घेरामा रहे',"राजनीतिक र सामाजिक परिवर्तनका हिसाबले छोटो समयमा नेपालले लामो फड्को मारेको देखिन्छ । तर ऐतिहासिक दस्ताबेज खोज्दा भेटिँदैन । हामी नेपाली आफ्नो विगत छिट्टै बिर्सिनेमा पर्छौं कि के हो ?यो म नजन्मँदैको कुरा हो । जुद्धशमशेरका पालामा हाम्रा एक जना आफन्त थिए रामजी तिवारी । कुनै सरकारी अड्डामा काम गर्ने रामजीलाई हनुमानढोकामा भएका काम नलाग्ने जति कागजात धुल्याउन खटाइएको रहेछ । छान्दै जाँदा त्यहाँ त बोराका बोरा इतिहासका उपयोगी कागज भेटिएछन् । सय थान जति फाल्न नहुने कागजात बटुली ल्याएर उनकै जीवनकालमा केही प्रकाशमा पनि आए । रामजीको देहान्तपछि कतिपय कागजात हामीले पूर्णिमा मा पनि छपाइदियौं । सरकारले धुल्याउने भनेको कागजको त्यो थुप्रोमा एउटा कागज यस्तो पनि पाइयो जहाँ संवत् १८७१ नेपालअंग्रेजको लडाइँ हुँदा पश्चिम मोहडाबाट राजधानीमा राजालाई पठाएको चिठी थियो । राजधानीबाट पूर्वपश्चिममा आफ्ना भारदारलाई चिठी पठाइन्थ्यो, त्यसैगरी भारदारहरूले पनि प्रत्युत्तर पठाउँथे । त्यस्ता चिठी अंग्रेजले बाटोमै जफत गर्दा रहेछन् । चिठीको लिपि देवनागरी र भाषा नेपाली हुन्थ्यो, यो हिन्दीजस्तै सहजै बुझ्न सकिने भएपछि अंग्रेजले हाम्रो रहस्य थाहा पाउने भए भनेर सरकारले चिठी नेवारी लिपि र नेवारी भाषामा लेख्ने निर्णय गरेको रहेछ । त्यो कागजातको ढेरमा यस्तै एउटा चिठी पनि पाइएको छ तर त्यो एकदम खण्डित छ । मैले ७ वर्षअघि राजधानी पत्रिकामा अमरसिंह थापाको मृत्यु दिवसको अवसर पारेर पश्चिम मोहडाबाट लेखिएको त्यो चिठी छापेको थिएँ । यस्ता दुर्लभ कागजात र अभिलेख त कति थिए होलान्, सम्झी हेरौं ।त्यही बेलाको पत्राचारको सामग्रीलाई अंग्रेजहरूले पेपर्स रेस्पेक्टिङ द नेपाल वार नामले सन् १८२४ मा छापे । हो, अंग्रेजले भने इतिहासको रक्षा यसरी पनि गरेका छन् । हामीकहाँ भने न इतिहासको जगेर्ना छ, न सोधखोज । इतिहास अभिलेखीकरणमा अहिले पनि हामी लापरवाह नै छौं ?धेरै अघिका कुरा नगरौं । दुई वर्षअघि मात्रै यस्तै घटना सुनेको थिएँ । २०७२ सालको भूकम्पमा डिल्लीबाजार मालपोत कार्यालय भत्किएको थियो, स्थिति सम्हालिनसक्नु बनेको थियो । त्यहाँका ऐतिहासिक महत्त्वका कागजात संग्रह गर्न, संकलनमा राख्न नसकेपछि त्यहीं खनेर डंगुर गाडिएको रहेछ, यो सुनेर म अचम्ममा परेको थिएँ । अर्को उदाहरण मेरै परिवारमा छ । संवत् १८४८ मा भएको कुमाउगोर्खाको सन्धिमा मेरा हजुरआमाका पुर्खा सन्धि गर्न गएका थिए । उनले सन्धि गरेर आएपछि त्यो सन्धिपत्र आफ्नै घरमा राखिदिए । अन्त भए त्यो फालिन्थ्यो होला, हामीकहाँ भएकाले रहिरह्यो । त्यो कागजात प्रकाशनमा आइसकेको छ । अहिले मसँग जुम्ला राज्यको एउटा नक्सा छ, अंग्रेज युद्धपछि र जंगबहादुर काल अगाडिको । त्यो नक्सा हातैले लेखिएको छ र त्यो हाम्रै पद्धतिबाट बनेको नक्सा हो । अहिले हामीलाई के भ्रम पारिएको छ भने नक्साजति सबै अंग्रेजले ल्याएका हुन् । त्यसो होइन, नक्सा हामी आफैंले बनाउँथ्यौं । त्यसबेला जुम्लाको नक्सा बनेको थियो भने दार्चुलाको पनि बनेकै थियो होला । अहिले नयाँ नक्सा र लिम्पियाधुरासम्मको बहसविवाद चलेका बेला यस्ता ऐतिहासिक सोधखोज बाहिर आउन सक्नुपर्यो नि ।हामीकहाँ पनि राष्ट्रिय अभिलेखालय, पुरातत्त्व विभागहरू छन् नि ?छन् । केही वर्ष अगाडि अभिलेखालयका स्टाफहरूलाई दक्षिण कोरियाले भ्रमण गराउन लगेछ । घुमेर आएपछि उनीहरूले हामी यति थोरै मान्छेले यसरी अभिलेखालय चलाएका रहेछौं, दक्षिण कोरियाको अभिलेखालय काममा ६ सय जना कर्मचारी रैछन् भनेर गफ दिएको सुनियो । हो, दक्षिण कोरियाली अन्वेषणकर्ताले ठूलाठूला किताब छापेका छन् । शोधअनुसन्धानका प्रशस्त काम गरेका छन् । मैले एकपटक हाम्रो अभिलेखालयका कर्मचारीलाई सोधेको थिएँ तिमीहरूले केके काम गरेका छौ ? जवाफ थिएन । एउटा पत्रिका आउँछ, अभिलेख नाममा । त्यो पनि आउटसोर्सिङ मा चलेको छ । हाम्रो अर्काइभका जनशक्तिले इतिहाससंस्कृतिका कुरा रेडिमेड किताबमा पढ्छन् । उनीहरूलाई लिपि पढ्न भनिएको छ तर लिपि के हो, थाहा छैन । लुम्बिनीको अशोक स्तम्भबारे लेख भन्यो भने रेडिमेड किताबकै पाठ सार्छन् । त्यस्तै अर्को अभिलेख उही प्राचीन भाषामा लेख भन्यो भने पसिना निकाल्छन् । अहिले लिपुलेकलिम्पियाधुराबारे आएका कागजात लगेर पढ्न दिनुस् त, उनीहरू हाट्टहुट्ट गर्लान् तर राम्रोसँग पढ्न सक्दैनन् । हाम्रो अभिलेखालयमा बस्नेमध्ये भारतबाट अभिलेखालय विज्ञान पढेर आएका एक जनाले भनेका थिए हामी त अर्काइभ गर्न जान्दछौं, अभिलेखको सुरक्षा गर्ने काम हाम्रो हो । लिपि पढ्ने वा बुझ्ने काम हाम्रो होइन । हामी ब्रिटिस लाइब्रेरीको कुरा गर्छौं । भारतकै नेहरू पुस्तकालयको कुरा गर्छौं तर आफूमा ॅइन्स्टिच्युसनल मेमोरी राख्ने विषयलाई किन कहिल्यै जरुरी ठानेनौं ?यो एउटा व्यक्तिले गर्ने कुरा होइन । केही व्यक्तिको समूह मिलेर चलाएको संशोधन मण्डल ले त इतिहास शुद्धाशुद्धिमा केही काम गर्न सकेको छ, राज्यले र तपाईंले भनेजस्तो इन्स्टिच्युसनल मेमोरी पद्धति भइदिएको भए देखिने गरीको काम हुन्थ्यो होला । हाम्रो परराष्ट्रकै कुरा गरौं न । परराष्ट्रका सामग्री, जैसीकोठादेखिका कागजात अभिलेखालयमा जिम्मा लगाइएको १० वर्षभन्दा बढी भइसक्यो । अहिले सीमा समस्यासहितका विषयमा बहस चर्किएका बेला ती ऐतिहासिक सामग्रीको उत्खनन, अध्ययनमनन हुन सके धेरै कुरा पाइन्थ्यो कि ? मलाई नै चारपाँच जनाको जनशक्ति दिएर त्यहाँ खटाउने हो भने म त्यसलाई विषयको छ्यान गर्न सक्ने थिएँ, सामग्री सूचीकृत हुन सक्थ्यो । तर उनीहरू आफू पनि गर्दैनन्, अरूलाई पनि गर्न दिन्नन् । त्यतिखेर राजदरबारमा हुने कागजात र दस्तावेजको भण्डारण स्थल लाल बाकस आज कहाँ छ ? यसबारे कसैलाई थाहा छैन । त्यही बाकसमा राजाको छाप हुन्थ्यो । ल टाढा किन जाने ? ज्ञानेन्द्रले लालमोहर लगाउने छाप कहाँ छ ? हो, जुहारत भएको हुनाले सबैको आँखा श्रीपेचमा गयो, अरू कागजातमा कसको के ध्याउन्न रहन्थ्यो र १ॅइतिहास जित्नेको मात्रै लेखिन्छ भनिन्छ नि । तर हामीकहाँ न जित्ने न हार्नेकै सच्चा इतिहास लेखिएको छ । तपाईंलाई के लाग्छ ?इतिहास भनेको त जसले प्रचार गर्छ, उसैको आउने हो लिखित रूपमा । नेपालमा भने पीडितहरूको इतिहास जहिले पनि हामीले कोट्याएरै खोज्नुपर्ने हो । किनभने उनीहरू त उत्पीडित थिए । नेपालको हकमा राजामहाराजा, उच्च पदस्थ र कुलीनहरूले इतिहास लेखे । रैतीका कुरा छोपिएरै रहे । यहाँ न जितको सही इतिहास छ, न हारकै । इतिहास आजै सुरु हुन्छ जस्तो गरेर कहिले सहिदगेटका सालिक भत्काइन्छन्, कहिले बीच सडकको भानुभक्तको अर्धकद हटाइन्छ । इतिहास आजै सुरु हुँदैन भनेर किन कसैको चेत आएन ?मलाई एउटा गजब लागेको कुरा भन्छु है । चित्तधर हृदय नामका कविबारे । उनी नेवारी भाषाका कवि हुन् । १२१३ सालमा राजा महेन्द्रले उनलाई कविकेशरीको उपाधि दिएर महिनाको २ सय रुपैयाँ भत्तासमेत दिन थाले । चित्तधरले त्यो कुरा कहिल्यै सोचेका होलान् त, कालीमाटीमा महेन्द्रको सालिक ढालेर त्यहीँ उनको सालिक राखिएला भनेर ? अब यिनै चित्तधरको सालिक पनि कुनै दिन फालिँदैन भन्ने के ग्यारेन्टी छ र ? अब अहिले हेर्नुस् न, जहाँ पनि गिरिजाप्रसाद कोइराला, सुशील कोइराला, मनमोहन अधिकारी, मदन भण्डारीका नाममा हस्पिटल बनाइएका छन् । के नेपालको सामाजिकराजनीतिक इतिहासमा यी मात्रै शिलालेखमा उभिनुपर्ने नाम हुन् र ? बरु पञ्चायतकालमा कान्ति ईश्वरी विद्यालय त उनीहरूले आफ्नै खर्चमा बनाएका हुन्, त्रिभुवन विश्वविद्यालय पनि स्थापना गर्दाताका सरकारको खर्च लागेको थिएन । अहिले भने हाम्रा शासकले जानीजानी सरकारकै खर्चमा पजनी गर्ने काम गरिरहेकै छन् ।म र मेरो को घेरा अहिले डरलाग्दो बनेको छ । बरु पञ्चायतकालकै एउटा घटना म सम्झन्छु । तत्कालीन नेपाल राजकीय प्रज्ञा प्रतिष्ठानबाट सूर्यविक्रम ज्ञवालीको नेपाल उपत्यकाको मध्यकालीन इतिहास पुस्तक छापिएको थियो । हामी संशोधन मण्डलका तर्फबाट उक्त पुस्तकमा भएको त्रुटि देखाउँदै धूवाँदार खण्डन गर्यौं । पछि राजदरबारमा भएको एउटा पत्रकार सम्मेलनमा राजा महेन्द्रलाई सोधिएको रहेछ तपाईं कुलपति रहेकै प्रज्ञा प्रतिष्ठानले छापेको पुस्तकमा भएको गल्तीबारे बाहिर चर्चा छ, के भन्नुहुन्छ ? राजाले जवाफमा भनेका रहेछन् जे जहाँबाट भए पनि सत्य कुरा बाहिर आउनुपर्छ । अहिले शासन, सत्ता र शक्ति भएपछि म र मेरो घेराबाट कोही पनि अघिपछि गर्नै नचाहेको स्थिति छ । नेपालको नयाँ राजनीतिक र प्रशासनिक नक्साको बहस चलिरहेका बेला दसीप्रमाणका रूपमा हामीलाई चाहिने ऐतिहासिक दस्तावेज कहाँकहाँ छन् होलान् ? यसमा कसरी संयोजनकारी भूमिका खेल्न सकिएला ?परराष्ट्रमातहतका सामग्री त अभिलेखालयमा आइसकेको छ । यसमा क्लासिफाइड गर्दै भनेर छुट्याइएको छ रे । यसमा त हाम्रो पहुँच हुने कुरा भएन । केही दस्तावेज दरबारमै अड्किएका छन् कि ? मालपोतमा पनि हुन्छन् पुराना डकुमेन्ट । पहिले तेजारथ अड्डा भन्ने पनि थियो । यस्ता अड्डामा खोजीनिती गर्यो भने फेला पार्न सकिन्छ । तर कसले कसलाई के भन्ने ? यस्ता सामग्री खोजीनिती गर्न बनाइएका समितिहरूमा हामीले ठाउँ पाउँदैनौं । काठमाडौंको गुठी संस्थानमा को विज्ञ बसेको छ ? गुठीमा हुन सक्ने कागजातबारे कोकति जानकार छ ? कोलकाता युनिभर्सिटीमा हिन्दुवादी आशुतोष मुखर्जी उपकुलपति भएर आएपछि उनले त्यहाँका समाजवादी र हिन्दु धर्मका विरोधीलाई पनि छानीछानी लगेर विश्वविद्यालयमा जागिर दिएका थिए रे । काम निकाल्ने, काम देखाउने त यसरी हो नि । तर हामीकहाँ न अध्ययन न अनुसन्धानको थिति देखियो । ॅफर्गेट यस्टर्डे भन्ने नेपाली स्वभाव र मानसिकताका कारण पनि इतिहासका कुरा जोगाउनुपर्छ भन्नेतिर मन नगएको हो कि ?यसै त भन्ने होला । आज देशको सिमाना र भूस्वामित्वको कुरा गर्दा आखिरमा आफ्नो (व्यक्तिगत) एक इन्च जमिन पनि घटेको होइन, किन लडिरहने भन्ने मानसिकता व्याप्त देखिन्छ । म डल्लुको मेरो यो घरनक्सामा एक इन्ची कोही हडप्न, पेल्न आयो भने म चुप लागेर बस्छु र ? अस्ति एउटाले चिया पसलमा टीभी हेरेर भन्दैथ्यो, के झगडा गरिराको होला ? लिम्पियाधुरालिपुलेकमा आखिर केही फल्ने होइन, एउटा रूखसुख पनि नउम्रिने माटो रैछ । छाडिदिए भैगो नि । यसरी मेरो देश, मेरो भूगोल, मेरो माटो भन्ने सोचाइ नै हामीकहाँ हुर्कनै सकेन । यो भावना आफैं हुर्कनेभन्दा पनि यहाँका शासक र राज्य पद्धतिले अपनत्वको भावना जनतामाझ हुर्काउनै नसकेको हो । शासकहरू जहिल्यै म र मेरो घेरामा रुमलिइरहे, अहिले अप्ठ्यारो परेका बेला एकाएक पलाएको राष्ट्रियताको भावनाले मात्रै के गर्न सक्छ र ?इतिहासमा ॅओरिजिनालिटी को अर्थ र स्थान विशिष्ट हुन्छ । हामीकहाँ भने तथ्यप्रमाणका आधारमा भन्दा पनि जो पनि इतिहासकार, जो पनि विज्ञ र व्याख्याता भन्ने होड देखिन्छ नि ?फोटोकपी भनेपछि अलिअलि खुइलिएकै हुन्छ, फिक्काजस्तो । हामी भारत, भारतीय पद्धतिका फोटोकपी मात्रै भयौं । भारतीयहरू अझैसम्म अंग्रेजको जुत्तामा आफ्नो खुट्टा छिराएर हिँडिरहेका छन् भनिन्छ । हामी भने तिनै भारतीयको सिकोमा हुन्छौं । यहाँ प्रशासनिक स्टाफ, अरू कर्मचारी भारतमा तालिम लिन गइरहेका भेटिन्छन् । जहाँ ओरिजिनालिटी छैन, त्यहाँबाट के सिक्ने ? त्यो भनेको फोटोकपीको फोटोकपी मात्रै हो । यसो भएपछि सबै जना विज्ञ र सबै व्याख्याता निस्कन्छन् नै । यही कारण यहाँ भगवान् बुद्धदेखि आदिकवि भानुभक्तसम्मका आआफ्नै किस्सा जन्माइएको छ । मैले सधैं भन्दै आएको छु त्रिभुवन विश्वविद्यालयले कीर्तिपुरमा प्राचीन इतिहास पढाउन थालेको ६० वर्ष भइसक्यो, अहिलेसम्म अभिलेख पढ्ने वा प्रतिमाको व्याख्या गर्ने अब्बल विद्यार्थी एउटै पनि निस्केका छैनन् । सबै रेडिमेड प्रश्नका बनिबनाउ उत्तरजस्ता मात्रै छन् । यथार्थमा हाम्रो समयको पढाइ र संशोधन मण्डलको उपलब्धि भने स्पष्टै देखिन्छ । संशोधन मण्डलको पढाइ पद्धति सफल भइदिएको भए आज त्रिभुवन विश्वविद्यालयका मानविकी, संस्कृत, इतिहास संकाय वा सिनास वा यस्तै अनुसन्धानकारी निकाय चाहिँदैनथे होला । तर भइदियो के भने हाम्रै टोलीका हामी सबैजसो नै अर्थ संग्रह शास्त्री बन्न थाल्यौं । भनौं न, जानीनजानी पैसाको पछि लाग्यौं । हाम्रो समग्र पद्धति त्रिखण्डीबाट माथि उठ्न सकेको छैन । सिंगो मुलुकको पद्धति त्रिखण्डी बनेको छ । आज फोटोकपी गरिएको निवेदन बोकेर हिँडेका छन्, एमए पढेकाहरू । आज पढाइलाई दिमाग होइन, पेटसँग जोडिदिएको अवस्था छ । सम्पूर्ण ज्ञानमा १०० होइन, ३३ मात्रै पढेर पनि प्राडा लेख्न र कहलिन सकिने समय आएको छ । राज्य र समाजलाई आइपरेका बेला र सही उत्खननको यो घडीमा तपार्इंजस्ता विज्ञहरू आफैं अग्रसर भएर खोजबिन तथा प्रमाण जुटाउने काममा लागिपर्दा हुँदैन र ? त्यसो होइन, हाम्रो आवश्यकता नै कहिल्यै महसुस गरिएन जस्तो लाग्छ । राज्य पद्धति वा संस्थागत रूपमा कतैबाट अफर नआई हामीले आफैं अग्रसर भएर केही काम गर्दाको आधिकारिकता के रहन सक्ला ? उसो त, विगतमा संशोधन मण्डलले बालचन्द्र शर्माको नेपालको ऐतिहासिक रूपरेखा, भैरवबहादुर प्रधानको मध्यकालीन नेपाल र सूर्यविक्रम ज्ञवालीको नेपाल उपत्यकाको मध्यकालीन इतिहास जस्ता स्थापित कृतिमाथिको संशोधन प्रस्ताव र अडान (२०२०) ले पाठ्यक्रमको स्वरूप फेर्नैमा मद्दत गरेको दृष्टान्त छँदै छ । यस्तै, लेखक ड्यानियल राइटको हिस्ट्री अफ नेपाल पुस्तकमा नेपालको इतिहास छद्म रूपले लेखिएको प्रमाण पेस गरेपछि विश्वविद्यालय पाठ्यक्रमबाटै हटाइएको थियो । अहिले पनि नेपालको नयाँ राजनीतिक तथा प्रशासनिक नक्साबारे प्रमाण संकलन भइरहेका बेला मैले पाएकामध्ये एउटा जुम्लाको पत्र पनि समेटिएको रहेछ । अहिलेको मुद्दामा बिनाअर्थ यो पत्र किन समेटिएको हो ? मैले बुझ्न सकेको छैन । सायद नेपाली पुरानो मानक भाषा पढ्न र बुझ्न नसकेर हो कि ? अर्कोचाहिँ, भर्खरै नेपाली सैनिक मुख्यालयले युनिटी नामको एउटा जर्नल छापेको रहेछ । त्यहाँ छापिएका लेखलाई २ लाख रुपैयाँसम्म दिइएको पत्रपत्रिकाबाट थाहा भयो । मैले रक्षा मन्त्रालयका एक चिनारुलाई भेटेर पत्रिका मगाएर हेरेको थिएँ । न शोध छ, न अध्ययन । न कसैले पढेर आलोचना गर्छ, न कसैले समर्थन । हाम्रै जंगी अड्डाले सैनिक इतिहास को पुस्तक ११ वर्षअघि छापेको थियो, अहिले फेरि छाप्दै छ रे । यसमा न माओवादी इतिहास छ, न सेनाका आलोचनात्मक कुरा । इतिहासका कुरामा यसरी मनलाग्दी भएर कसरी हुन्छ र ? यो अहिले मुलुकको राजनीतिक र प्रशासनिक नक्सा फेरिएको इतिहासकै ठूलो घटनामध्ये एक होइन र ? पक्कै हो । तर यो पनि अलिकति राजनीतिक विषय भयो कि भन्ने लागेको छ मलाई । राजनीतिक नारा, भाषण, चर्का कुराभन्दा पनि प्रमाणपुर्जाका साथमा हामीले वार्तामा बस्नैपर्छ । यसका लागि वार्ताको माहोल बनाउनै पर्छ । नयाँ नक्सा छाप्ने अनि यसलाई लिएर द हेगमा जाने हो भने शतप्रतिशत गलत कामकुरा हो । राजनीतिक नक्सा परिवर्तन भएको घटना एउटा साहस हो । जनता ज्यादै कराएपछि र अनेक दबाबले नक्सा फेर्नुपर्ने बाध्यता आएको हो । तर यत्तिकै भरमा इतिहासको यो ठूलो घटनालाई पुष्टि गराएर छाडिनेछ भन्ने भ्रम भने पाल्नु हुन्न । जानुपर्ने, गर्नुपर्ने र हिँड्नुपर्ने बाटो लामो छ । जन्मँदा केकसरी र कुन हैसियतमा जन्म भयो, मतलब हुन्न । तर मर्दाखेरि भने धनीको बाबु भएर मर्ने मोहले सम्पूर्ण संस्कार प्रेरित भएको देखिन्छ । यो भौतिकवादी संस्कार हामीकहाँ मात्रै किन बढ्यो ?पहिला विद्वान्हरूको आदर्श गरिबी थियो, अहिले स्थिति अलग छ । यतिखेर एउटा धनाढ्य व्यापारीको सन्तान र मजस्ता मध्यम वर्गीय परिवारको सन्तानको लवाइखवाइ वा जीवनशैलीबीचमा खासै अन्तर छैन । यो म धनी भएर होइन कि यो औसत जिन्दगीको कुरा हो । अरू सबै आदर्शभन्दा पैसाको कुरा सबैको प्राथमिकतामा पर्न थालेको स्थिति अहिले छ ।"
पीसीआर परीक्षण निजीलाई पनि देऊ,"आवश्यकताको तुलनामा अत्यन्त न्यून संख्यामा पीसीआर परीक्षण भइरहेकाले सरकारले निजी अस्पताल र प्रयोगशालालाई पनि यस कार्यमा संलग्न गराउनुपर्ने आवाज उठ्न थालेको छ । यही गतिमा अघि बढ्दा सरकारी क्षमताले मात्र नभ्याउने प्रस्टै देखिइसकेकाले सरकारले अविलम्ब यसबारे गृहकार्य थाल्न जरुरी छ । अहिले सरकारी वा निजी भनेर फरक छुट्याउने समय होइन । अहिलेको आवश्यकता भनेको दुवै मिलेर परीक्षणको दायरा बढाउने र चाँडोभन्दा चाँडो त्यसको रिपोर्ट दिने व्यवस्था मिलाउने हो । यसका लागि सरकारले निजी क्षेत्रको पूर्वाधार र जनशक्ति प्रयोगमा ल्याउन ढिलाइ गर्नु हुँदैन । त्यसका निम्ति सुपरिवेक्षणको मापदण्ड र कार्यविधि तय गरेर त्रुटिकमजोरी नहोस् भन्नेमा सजगता अपनाउन सकिन्छ । यस सम्बन्धमा जति छिटो निर्णय गरेर निजीलाई पनि संलग्न गराइन्छ, जोखिम नियन्त्रणमा त्यति नै सजिलो हुनेछ । कोभिड१९ संक्रमण रोक्ने विषय ठूलो राष्ट्रिय चुनौती बनिसकेकाले यसमा सरकार र राष्ट्रिय जनस्वास्थ्य प्रयोगशालाले आफ्नै एकल प्रयासमा मात्रै अघि बढ्ने ढिपी गरिरहनु उचित हुँदैन । प्रभावकारी मापदण्ड र कार्यविधि बनाएर निजी क्षेत्रलाई पनि साथै लिएर अघि बढ्नैपर्छ । मुलुकभर संक्रमितको संख्या तीन हजार नाघिसकेको छ । सुरुआतमा सय जना संक्रमित पुष्टि हुन सय दिनभन्दा बढी लागेको थियो । पछिल्लो समय यो संख्या दिनकै दुईतीन सय जनाको दरले बढिरहेको छ, जुन मुस्किलले दैनिक तीनचार हजारको पीसीआर परीक्षण गर्दाको तथ्यांक मात्रै हो । यसबाट वास्तविक संक्रमितहरू अझै धेरै भएको स्वतः अनुमान गर्न सकिन्छ । पछिल्लो समय धेरैजसो भारतबाट फर्केकामा संक्रमण देखिन थालेको छ । तर, तिनको ठूलो संख्या परीक्षणको दायराभन्दा बाहिरै छ । करिब पौने दुई लाख जना त मुलुकभर विभिन्न क्वारेन्टिन मा छन् । यही गतिमा अघि बढ्दा अहिले आवश्यक देखिएकालाई नै परीक्षण गर्न पनि महिना दिनले भ्याइँदैन । त्यसमाथि, मुलुकभित्र संक्रमित र भारतलगायत विदेशबाट आउने नागरिकको संख्या बढ्दै जाँदा परीक्षण गर्नुपर्नेको चाप अरू थपिँदै जाने निश्चित छ ।अहिले सरकारी प्रयोगशालाहरूमा नमुनाको चाङ छ । रिपोर्ट आउनै एक साता कुर्नुपर्छ । यस्तो अवस्थामा कुनै व्यक्ति स्वाब संकलन गर्दा स्वस्थ भए पनि रिपोर्ट नेगेटिभ आउँदासम्म संक्रमित भइसकेको हुन सक्छ । र, रिपोर्ट नेगेटिभ आएपछि ऊ अरू धेरै स्वस्थ व्यक्तिको सम्पर्कमा जान सक्छ । यसबाट समाजमा जोखिम बढिरहेको हुन सक्छ । त्यसैले परीक्षणको दायरा बढाउन सरकारले आफ्ना प्रयोगशालाहरूलाई पूर्ण क्षमतामा सञ्चालन गरेर, आवश्यक किटहरूको अभाव हुन नदिएर धेरैभन्दा धेरैको परीक्षण गर्नुपर्ने हुन्छ, जुन अहिलेकै पूर्वाधार र जनशक्तिमा सम्भव देखिँदैन । सरकारी क्षमताले मात्रै धान्न नसक्ने भएकैले निजी अस्पताल तथा प्रयोगशालाहरूलाई पनि परीक्षणमा जे जसरी हुन्छ, सामेल गराउनैपर्ने देखिन्छ ।हाल राष्ट्रिय जनस्वास्थ्य प्रयोगशालासहित देशभर २० स्थानमा पीसीआर विधिबाट परीक्षण भइरहेको छ । तैपनि मुस्किलले ९० हजारजतिको मात्र पीसीआर विधिबाट परीक्षण भएको छ । राष्ट्रिय जनस्वास्थ्य प्रयोगशालाका अनुसार नेपालमा नौवटा प्रयोगशाला क वर्गका छन् । ख वर्गका ४५, ग वर्गका २ सय २३ र घ वर्गका १ सय ३९ वटा छन् । मोलिक्युलर प्रयोगशाला सञ्चालन गरिरहेका क वर्गका र केही ख वर्गका प्रयोगशालासँग पनि पीसीआर गर्न सक्ने क्षमता छ । तर, सरकारी स्वीकृति तथा मापदण्ड अभावमा क्षमता हुँदाहुँदै पनि यी प्रयोगशालाले परीक्षणमा गर्न पाइरहेका छैनन् । भोलि अनावश्यक जटिलता तथा झमेला आउला भनेर सरकारले अहिलेसम्म निजीलाई परीक्षण गर्न दिन नचाहेको बुझिन्छ । जबकि, त्यस्ता विषयलाई गतिलो कार्यविधिमार्फत सम्बोधन गर्न सकिन्छ । आफूलाई अनुमति दिइएमा अलि दिनमा परीक्षण थाल्ने तयारी स्थितिमा केही निजी प्रयोगशाला छन् । ती प्रयोगशालामा पीसीआर मेसिन, जनशक्ति तथा त्यहीअनुसार पूर्वाधार पनि छन् । केहीले अनुमतिका लागि निवेदन दिएका समेत छन् । उनीहरू सरकारले तोकेको मूल्यमै परीक्षण गर्न तयार पनि देखिन्छन् । सरकारले मापदण्डमार्फत शुल्क र गुणस्तर दुवैमा कडिकडाउ गर्न सक्छ । संक्रामक रोग परीक्षणका लागि निजीहरू तयार हुँदा पनि सरकारले दिन अबेला गर्नुको कुनै अर्थ छैन । विज्ञहरूका अनुसार अहिलेको तुलनामा चारपाँच गुणा परीक्षण बढाउन आवश्यक छ । त्यसैले सरकारले आफ्नो गति पनि नबढाउने निजीलाई पनि नदिने अवस्था रहिरहनु हुँदैन । सरकारले निजी प्रयोगशालाहरूलाई नमुना संकलनदेखि परीक्षणसम्म गर्न लगाउन सक्छ । निजी क्षेत्रले थाले भने त्यहाँ सरकारी पालो र प्राथमिकतामा नपरेकाहरूले आफ्नै खर्चमा परीक्षण गराएर ढुक्क हुन सक्छन् । अहिलेको अवस्थामा त्यो सबै गर्दा नियमन गर्न कठिनाइ हुने भए राष्ट्रिय जनस्वास्थ्य प्रयोगशालामा थुप्रिएर बसेका नमुनाहरू निजी प्रयोगशालालाई परीक्षण गर्न दिन सकिन्छ । त्यसो गर्दा कुन प्रयोगशालामा कति परीक्षण भयो भन्ने विवरण पनि प्राप्त गर्न सहज हुन्छ । साथै, निजी क्षेत्रलाई परीक्षण गर्न दिँदा त्यहाँबाट निस्कने फोहोरलगायतको व्यवस्थापनतर्फ पनि सरकारले विचार पुर्याउनुपर्छ । फोहोर राम्ररी विसर्जन गरिएन भने त्यसबाट पनि संक्रमणको खतरा हुन्छ । यी सबै पक्षलाई समेट्ने गरी उचित कार्यविधि बनाइनुपर्छ । अहिलेको राष्ट्रिय आवश्यकता धेरैभन्दा धेरैको छिटो परीक्षण गर्नु भएकाले सरकारले आफ्नो प्रतिस्पर्धीका रूपमा होइन, परिपूरकका रूपमा निजी क्षेत्रलाई संलग्न गराउनुपर्छ ।"
लकडाउन सजिलो बनाऊ,"लामो समय घरमै निसासिएर बसेकाहरू विभिन्न निहुँमा निस्कन थालेका छन् । सरकारले लकडाउनको विकल्प दिन सकेन । महामारी कसरी पार लाउने भनेर विशेषज्ञहरूले पत्रपत्रिकामा लेखिरहेका छन् । तर, त्यस्ता उपाय पनि खासै प्रभावकारी भएनन् । यतिखेर व्यापार गर्न पाइन भनेर व्यापारीहरू विरोधमा छन् । उद्योग बन्द छन् । विभिन्न व्यवसाय गर्नेहरूका आफ्नै दुखेसो छ । कोरोनाले कसैलाई चिन्दैन, भाइरस बाजा बजाएर पनि आउने होइन । जतिखेर पनि भाइरसले समाउन सक्छ । सचेत नागरिक मात्रै जोगिन्छन् । स्थिति नाजुक बन्दै गएपछि जनता घरमा थुनिन चाहेनन्, व्यवसायीहरूले भविष्यको चिन्ता गर्न थाले । रोगले भन्दा भोकले मरिन्छ कि भन्ने त्रासले नै लकडाउनको चौतर्फी उल्लंघन भयो । देशभर यो बेला जोरबिजोर नियमअन्तर्गत सवारीसाधन चलाए जनतालाई राहत मिल्थ्यो । यातायातको चाप कम भएपछि भीडभाड पनि कम हुने नै भयो । एक घर एक पासको नियम लागू गराउन सकियो भने कामविशेषले बाहिर जानुपर्ने सबैलाई राहत मिल्नेछ र भीडभाडमा कमी आउनेछ । यस्तो पास प्रहरीको सहभागितामा स्थानीय तहले दिन सक्छ । अत्यावश्यकबाहेक अन्य व्यापारव्यवसायलाई वर्गीकरण गरी आवश्यकताअनुसार समय तोकिदिए व्यवसायी तथा उपभोक्तालाई राहत मिल्छ । यसो गरे लकडाउनको पनि पालना भइरहने र घरमै थुनिनु नपर्ने सहज स्थिति बन्थ्यो । अन्यथा यसरी नै लकडाउनको उल्लंघन भइरहे स्थिति भयावह हुनेछ । मधु लम्साल, काठमाडौं"
कर तिर्न सकिन्न,"सरकारका पछिल्ला निर्णयहरूले निराश बनाउँदै छ र सरकारी बुद्धि उल्टो पो छ कि जस्तो लाग्न थालेको छ । यही उल्टो बुद्धिको पछिल्लो उदाहरण हो कर तिर्ने उर्दी । यस्तो भयावह परिस्थतिमा पनि जेठ २५ भित्र कर दाखिला गर्नुपर्ने सूचना सरकारले जारी गर्यो । आमनागरिकलाई थाहा छ कर तिर्नुपर्छ । आयआर्जनमा संलग्न भएपछि राज्यलाई कर बुझाउनु नागरिकको दायित्व पनि हो । मुलुक लकडाउनले थिलथिलिएको ३ महिना पुग्न लागिसक्यो । व्यवसायीदेखि आमनागरिक लकडाउनलाई महामारी नियन्त्रण अस्त्रको रूपमा नहेर्न अनुरोध गरिरहँदा पनि सरकारलाई वास्ता छैन । झन् लकडाउन लम्ब्याइरहेको छ । अहिले कृषि, उद्योग र व्यापारव्यवसाय बन्द छ भन्ने सरकारलाई थाहा छ । यस्तो बेला ५ दिनको भाका राखेर सरकारले कर तिर्नैपर्ने उर्दी जारी गर्यो । नतिरे दण्ड जरिवानाको भागीदार भइन्छ । सरकारी बुझाइ किन यति कमसल ? यो कसको सरकार हो ? लकडाउनले जीवन धान्नै गाह्रो परिरहेछ बेला कहाँबाट पैसा ल्याएर सरकारलाई दिने ? जनताको मर्का किन बुझ्दैन सरकारले ? सरकारी व्यक्तिहरूलाई मेरो अनुरोध, आमनागरिक बनेर एकपटक सडकमा निस्कियौं । अनि थाहा हुनेछ बजार कसरी चलिरहेको छ । व्यवसायीको पीडाको महसुस हुनेछ । जनताको छटपटी देखिनेछ । लकडाउनको विकल्प खोजेर महामारीबाट कसरी जोगिन सकिन्छ भन्नेमा सरकारको ध्यान कहिल्यै गएन । लकडाउनमा सरकारले के काम गर्यो भन्ने कुरा जनतामाझ प्रस्ट छ । सरकारी ढुकुटीको दोहन कसरी गरियो हामीसँग एकएक हिसाब छ । महामारीमा कुर्सीमा बसेर निर्णय मात्र गर्ने होइन आमनागरिकका दैनिकी सहज कसरी गर्नेबारे संवेदनशील हुनैपर्छ । रामकृष्ण बराल, काठमाडौं"
विद्युत् प्राधिकरणलाई हतार,"विद्युत् प्रधिकरणका कर्मचारीहरू संक्रमणको डरले मिटर हेर्न आएका छैनन् तर जनताले पैसा बुझाउनुपरिरहेको छ । यस्तो अप्ठ्यारो स्थितिमा पनि प्राधिकरणले पैसा मागिरहेको छ । सहयोग गर्नुपर्ने बेला उल्टो पैसा उठाउन प्राधिकरण तम्सिनु अमानवीय हो । हामीलाई बत्तीको पैसा तिर्न कुनै आपत्ति छैन तर लकडाउनकै बेला पैसा उठाउन प्राधिकरणलाई किन हतार ? लकडाउनले गर्दा सबै काम ठप्प छ, आम्दानीका स्रोतहरू पनि बन्द छन् । यस्तोमा लकडाउन खुलिसकेपछि सूचना निकालेर प्रधिकरणले पैसा असुल्नुपर्थ्यो । कति जनालाई त मिटर पढ्न पनि आउँदैन, उनीहरूले कसरी तिर्ने ? पैसा नतिरे लाइन काटिन सक्छ । जरिवाना त स्वत लाग्ने नै भयो त्यसैले पनि जनता प्राधिकरणको लाइनमा छन् । विद्युत् महसुल केका आधारमा तिर्ने भन्ने अन्योल सबैमा छ । यस्तोमा मिटरै नहेरी प्राधिकरणले पैसा लिन मिल्छ ? यस्तो विषयमा सम्बन्धित निकायले ध्यान दिन जरुरी छ । कोरोनाको जोखिम कम नभएसम्म विद्युत् महसुलमा छुट पो दिने हो कि ! पुरुषोत्तम घिमिरे, काठमाडौं"
कोभिड१९ पछि विद्यालय शिक्षा कसरी ?,"१ नेपाल सरकारले रोकिएको परीक्षाको तुरुन्तै टुंगो लगाई विद्यार्थीहरूको मनोवैज्ञानिक त्रास अन्त्य गर्ने । यसका लागि विद्यार्थीको दिमागमा कडा दबाब नपर्ने किसिमले परीक्षा व्यवस्थापन गर्ने र नचाहिँदा परीक्षा खारेज गर्ने ।२ विद्यालयबाट क्वारेन्टिन हटाउने र निर्मलीकरण गर्ने । विद्यालय शिक्षाको कक्षा १ देखि १२ सम्मकै शैक्षिक सत्र साउन महिनालाई मान्ने । यसो गर्दा विद्यालय शिक्षामा कुनै क्षति हुँदैन ।३ साउनदेखि विद्यालय कसरी सञ्चालन गर्ने भन्ने विषयमा अहिले शिक्षा मन्त्रालयले जारी गरेको निर्देशिकासहित विभिन्न विद्यालयले अवलम्बन गरेका अनलाइन पद्धतिसमेतलाई कक्षा शिक्षणसँग मिश्रित गर्ने गरी व्यवस्था मिलाउने ।४ विद्यालय दुई सिफ्ट गरी ९ देखि १२ः३० बजेसम्म बाल विकासदेखि कक्षा ५ र १ देखि ५ बजेसम्म कक्षा ६ देखि १२ सम्म सञ्चालन गर्ने । घरबाट विद्यालय र विद्यालयबाट घर फर्कंदा अपनाउनुपर्ने सजगताको जिम्मेवारी विद्यालयले लिनुपर्ने व्यवस्था गर्ने । त्यसका लागि स्थानीय तहले निर्देशिका बनाउने ।५ कक्षा ११ र १२ मात्र सञ्चालन हुने विद्यालयमा पहिलो सिफ्ट कक्षा ११ र दोस्रो सिफ्ट कक्षा १२ सञ्चालन गर्ने । कुन कक्षाका विद्यार्थी अहिले कहाँ छन् पहिचान गर्ने र त्यहीँको विद्यालयमा पढ्न पाउने गरी स्थानीय सरकारले तुरुन्तै काम प्रारम्भ गर्ने । बस सञ्चालन गर्ने विद्यालयले एकपटकमा बसको क्षमताको आधा विद्यार्थी मात्र बोक्ने गरी कार्यतालिका बनाउने ।६ यसरी सिफ्टमा कक्षा सञ्चालन गर्दा विद्यार्थीको सामाजिक दूरी कायम गर्ने गरी भौतिक सुविधा व्यवस्थापन गर्न सजिलो पर्छ । यस्तो परिस्थितिमा कतै शिक्षकले अतिरिक्त काम गर्नुपर्ने हुन सक्छ, त्यसका लागि अतिरिक्त पारिश्रमिकको समेत व्यवस्था गर्ने ।७ धेरै विद्यार्थी भएका र यसरी पनि भौतिक दूरी कायम गर्न मुस्किल पर्ने विद्यालयले प्रत्येक कक्षाको पढाइ केही समयका लागि हप्ताको ३ दिन मात्रै गर्ने गरी सबै विद्यार्थीले पढ्न पाउने हिसाबले ६ दिनको कार्यतालिका बनाउने र बाँकी ३ दिन घरैमा बसेर डिजिटल माध्यमबाट पढ्ने व्यवस्था गर्ने । ८ प्रत्येक विद्यार्थीलाई मास्क अनिवार्य गर्ने र विद्यालयमा हात धुने व्यवस्था मिलाउने । स्थानीय सरकारले प्रत्येक विद्यालयमा सेनिटाइजर र थर्मल गन उपलब्ध गराउने ।९ कक्षा प्रवेशपूर्व थर्मल गनबाट विद्यार्थीको ज्वरो मापन गर्ने पद्धति बसाल्ने र कक्षामा प्रवेश दिन नमिल्ने खालको तापक्रम मापन भएका विद्यार्थीलाई अभिभावक बोलाई जिम्मा दिएर पठाउने ।१० साना विद्यालय अर्थात् विद्यार्थी संख्या १०० पनि नभएका विद्यालयमा खासै समस्या नपर्ने भएकाले त्यस्ता विद्यालयलाई उपलब्ध भौतिक सुविधाको उच्चतम प्रयोग गरी सामाजिक दूरी कायम हुने किसिमले पहिलाझैं नियमित कक्षा सञ्चालन गर्न प्रोत्साहित गर्ने । मनप्रसाद वाग्ले, मीनभवन, काठमाडौं"
"सुधारले पुग्दैन, संरचनामै हान्नुपर्छ","मुलुक राजधानी काठमाडौंमा गणतन्त्र स्थापनाको तेह्रौं वार्षिक दिवस मनाइरहेको थियो । राष्ट्रपति, प्रधानमन्त्री, ठूला नेताहरू जनतालाई शुभकामना सुनाइरहेका थिए । तर राजधानीबाहिर रुकुमपश्चिमको सोतीगाउँमा कथित उपल्लो जातको एउटा समूहले मध्ययुगीन शैलीमा दलित युवाहरूमाथि संगठित आक्रमणको ताण्डवले छायाग्रस्त थियो गणतन्त्र । जाजरकोटको अर्को गाउँका पीडित परिवारहरू पीडा र शोकमा डुबिरहेका थिए । जेठ १० गते आफ्नी प्रेमिका लिन गएका युवा नवराज विश्वकर्मा र उनका साथीहरू (जसमा केही गैरदलित पनि थिए) माथि ६०७० जनाको ठूलो जत्थाले आक्रमण गरी नवराजलगायत ६ जनालाई मारेर भेरी नदीमा फालेको समाचारले सबैलाई स्तब्ध बनायो । धन्य छन् ती गैरदलित युवाहरू पनि जसले नवराजको प्रेमलाई जोगाउने प्रयत्नमा आफ्नो ज्यान गुमाए ! त्यो जघन्य नरसंहारकारी काण्डको सरकारले जाँचबुझ गराउला । एउटा प्रतिवेदन पनि तयार होला । पीडित परिवारले केही राहत पाउलान् । पीडकमाथि मुद्दा पनि चल्ला । मृतक युवाहरूलाई सहिद घोषणा पनि गरिएला । यी कुरामा मैले यहाँ कुनै मतविमत राख्न खोजेको होइन, तर यो शृङ्खला कहिलेसम्म ?दलितका सम्बन्धमा संविधान र कानुनको व्यवस्थामा कुनै कमी छ जस्तो मलाई लाग्दैन । संविधान र कानुनले तल्लो जात, उपल्लो जात पनि भन्दैनन् । तर दलितमाथि जातकै आधारमा अत्याचार र विभेदका घटनाहरू दिनहुँ भइरहेका छन् । अन्तरजातीय विवाहका कारण दलित युवायुवतीले भोग्नुपरेका करुण कथाहरू अन्तहीन छन् । रुकुमको यो घटना विभेदमा मात्र सीमित छैन । न प्रशासन दलितका लागि मित्रवत् हुन सकेको छ, न नेता र राज्य नै । २००७ सालदेखि आजसम्मका सबै संविधान, कानुन, सरकारी नीतिहरू दलितको सवालमा निष्प्रभावी सिद्ध भएका छन्, असफल भएका छन् । यहाँ एउटा पुरानो प्रसंग कोट्याउनु सान्दर्भिक लागेको छ । २०४९ चैततिरको कुरा हो । म समाज कल्याण परिषद्को सदस्यसचिव थिएँ । त्यही नाताले दलित विषयक एउटा छलफल गोष्ठीको अध्यक्षता गरिरहेको थिएँ । वक्तामा हृषीकेश शाह, बाबुराम भट्टराई लगायत थिए । बाबुरामजीले जात प्रथाप्रति कडा असहमति राख्दै त्यसको अन्त्य गर्ने जोडदार भाषण गरे । श्रोताबाट तालीको गडगडाहट आयो । उनी त्यस बेला संयुक्त जनमोर्चा नेपालको संयोजक थिए । मैले कार्यक्रमलाई अन्त्य गर्दै भनें, कुनै दिन बाबुरामजी नेपालको प्रधानमन्त्री हुनुहोला, उहाँको पार्टीले सरकार बनाउला, त्यत्तिकैमा दलितको समस्या अन्त्य हुँदैन । मैले दलितको नियतिमाथि कुनै भविष्यवाणी गरेको थिइनँ, तर संयोग मिल्न गयो । बाबुरामजीको पार्टी माओवादी नाममा अरू क्रान्तिकारी भयो, बन्दुक बोक्यो, दलित मुक्ति मोर्चा बनायो, उनीहरूलाई क्रान्तिकारी विचार र हतियारले युक्त गर्यो । उनीहरूले भन्ने गरेको जनयुद्ध को जगमा गणतन्त्र पनि आयो । केही दलित अनुहार राज्यका विभिन्न निकायमा थपिए । भयो के त ? त्यसमाथि, अहिले त जातभात नमान्ने विराट् आकारको लेभायाथाँ जस्तो कम्युनिस्ट पार्टी छ, राज्यका सबै तहमा सिंहदरबारदेखि गाउँनगर दरबारसम्म । अझै कति वर्ष पर्खिने दलितमाथिको यो अन्याय, अत्याचार रोकिनलाई ? अहिले रुकुम घटना सञ्चारमाध्यमहरूमा छाएको छ । सबैले भनिरहेछन् यो घोर अत्याचार हो, अन्याय हो, अमानवीयता होÙ यो अन्त्य हुनुपर्छ । म पनि भन्छु दलितमाथिको यो अन्यायपूर्ण र अमानवीय विभेद अन्त्य हुनुपर्छ, मेटिनुपर्छ सदाका लागि । मैले नेपाल घुम्दा धेरै ठाउँमा दलितका विषयमा संवाद गरेको छु, यो विभेद अन्त्य हुनुपर्छ भनेको छु, बहस गरेको छु । त्यो केवल पण्डित्याइँ मात्र रहेछ । संविधान निर्माणका बेला राज्य पुनःसंरचनाका धेरै कुरा गर्यौं हामीले । समानुपातिक प्रतिनिधित्वको, समावेशिताको, दलित अधिकारको वकालत गर्यौं । केही संवैधानिककानुनी व्यवस्था पनि भए । तर कहीँ पुगिएको रहेनछ, समाज रूपान्तरणका हिसाबले । थोरै मानिसका लागि मनोरञ्जनपूर्ण बुद्धिविलासका साधन भएका छन् आधुनिकता, उत्तरआधुनिकता, विनिर्माण वा सबाल्टर्न । रुकुमको त्यो घटनाले यी सबै विषयलाई गिज्याइरहेको छ आज । दलित प्रथा हिन्दु समाजमा प्रचलित वर्णव्यवस्थाको उत्पादन हो । सबैले मनुलाई गाली गर्छन् । एउटा समयमा मनुस्मृति आयो । तर आजको युग त्यसैमा बाँधिनुपर्दैन, आवश्यक छैन । अहिलेको मानव चिन्तन, सभ्यता र ज्ञानले मनुको कुरालाई स्वीकार गर्दैन । पहिलाजस्तो चार वर्ण अब शुद्ध रूपमा बाँकी पनि छैन, कर्मका हिसाबले । सबै छ्यासमिस भैसकेको छ । दलितसँग छुवाछुतको भेदभाव पनि अब पहिलाजस्तो छैन । अंकमा देखाउन धेरै परिवर्तन भए होलान्, तर समाज अझै घोर असहिष्णु छ । बाहिर देख्ता मात्र कम भएको हो छुवाछुतÙ गाउँघरमा, परिवारमा यो अझै पस्न सकेको छैन । केही व्यक्तिको कुरा अपवाद हो, दलितलाई कथित उच्च जातले अझै स्वीकार गर्न सकेको छैन । कोरा सिद्धान्त र सतहमा लोकप्रिय कुरा गरेर समस्याको गहिराइमा पुगिँदैन ।हाम्रो समाजमा चार वर्ण र जात प्रथाको निरन्तरताको सूत्रका रूपमा विवाह प्रबन्धको अनुल्लङ्घ्य पहाड खडा छ । अग्रगति, समानता र सामाजिक गतिशीलताको बाटामा सबैभन्दा ठूलो बाधक तत्त्व विवाहको जातीय दायरा नै हो । यसैसँग जोडिएको छ जन्म । कर्म जेजस्तो गरे पनि जन्मका आधारमा वर्ण र जात कायमै छ । यो सकिनेवाला पनि छैन । विवाहको यो प्रणाली कायम रहुन्जेल चार वर्णमा आधारित जात प्रथा सकिँदैन । हामीले समाधान कता खोज्ने दलितको निरन्तरतामा कि अन्तरजातीय सामाजिकसांस्कृतिक गतिशीलता (मोबिलिटी) मा ? मैले यहाँ अन्तरजातीय भनेको जातको सन्दर्भमा हो, जातिको होइन ।दलितका विषयमा बहस गर्दा मूल समस्यामा प्रवेश गर्न सकिएको छैन । उनीहरूको मुद्दा के हो ? आदिवासी जनजातिको जस्तो पहिचानको हो कि, सामाजिकसांस्कृतिक गतिशीलता र घुलनको ? वा, वर्गको ? दलित एक्टिभिस्ट हरू पनि अनुकूलताको कुरा गर्छन् । यद्यपि अन्तरजातीय सामाजिकसांस्कृतिक गतिशीलता र अन्तर्घुलनको कुरा नउठेका होइनन्, तथापि त्यसको कार्यात्मक पक्ष अमूर्त छ । यो स्तम्भ लेख्न बस्दा मैले वसन्तबहादुर बागचन्दको विमार्जन पुस्तक पढ्न पाएँ । शीर्षकले छोयो, अर्थात् तलबाटै सफाइ । मैले लेखकलाई देखेको, चिनेको छैन । योभन्दा पहिले उनको कुनै विचार, लेखन पनि जान्न पाएको थिइनँ । २०७१ सालमै छापिएको यो पुस्तक अलि भिन्न खालको लाग्यो । दलित आन्दोलन, अभियान र परियोजनाका भाष्यबाट मुक्त छÙ तर खँदिलो छ, समस्याको गहिराइमा पुग्न खोजेको छ ।राजनीतिक पार्टीहरूका मान्छे कोटाको कुरा गर्छन् चुनावमा प्रतिनिधित्वको कोटा, जागिरको कोटा, छात्रवृत्तिको कोटा । भोटका लागि दलित बहुत सजिलो बैंक हो, ब्याज आइरहन्छ । त्यसकारण दलितका नाममा चुनावी मूलधन घटाउन, मेटाउन उनीहरू चाहँदैनन् । बरु आफ्नो थरमा कामी, दमै, सार्की जे थप्न पनि उनीहरू तयार छन् । रुकुम काण्डपछि बाबुराम भट्टराई कामी भएका छन् । यो उनको भावनात्मक ऐक्यबद्धता होला । तर उनी कुनै कामीगाउँ र पुर्खा लिएर जन्मेका होइनन् । कामी लेखे पनि उनको सामाजिकसांस्कृतिक पहिचान पहिलेदेखि नै बनिसकेको छ । जहाँ गए पनि उनलाई सम्मान र प्रतिष्ठा मिल्छ । थरगोत्रका हिसाबले खास गरी पहाडका दलित बाहुनक्षत्रीभन्दा भिन्न हुँदा पनि होइनन् । तर उनको जस्तै गरी कुनै एक दलितले कामी भट्टराई लेख्दैमा उसको सामाजिकसांस्कृतिक प्रतिष्ठा स्थापित हुँदैन । दलितको मूल समस्या यही हो ।वर्णव्यवस्थालाई दलित विभेदको मूल कारक मानेर भारतमा अम्बेडकरले बौद्धधर्म ग्रहण गरे । कैयौं इसाई बने । नेपालमा पनि इसाईकरण बढ्दो छ । तर दलितको समस्या बदलिएको छैन, चाहे भारतमा होस् या नेपालमा । विवाहको व्यवस्थामा परिवर्तन गर्न सके वर्ण संरचनामा अन्तरजातीय घुलन र रूपान्तरण सजिलो हुन्छ । तर हाम्रो समाजमा विवाहको जुन परम्परा बसेको छ, त्यो बदल्न अहिले सम्भव देखिन्न, सकिन्न । राज्य वा सरकारले जबर्जस्ती गर्ने कुरा पनि होइन । यदाकदा हुने अन्तरजातीय प्रेम विवाह एउटा शुभसंकेत हुन्थ्यो, तर रुकुमको घटनाले उल्टै पीडा थपेको छ । अन्तरजातीय विवाहले मात्र पनि यो समस्याको समाधान दिँदैन ।कठोर र कुवाको पानीजस्तो जमेर बसेको सामाजिक बन्धनबाट दलितलाई बाहिर निकाल्न नसक्ने हो भने दलितमुक्तिको कुरा नगरे हुन्छ । यसका लागि दलित आन्दोलनका नेता, अभियन्ता, अधिकारकर्मी, लेखक, चिन्तक सबै एउटा टुंगोमा पुग्नुपर्यो दलित पहिचान जोगाउनुपर्ने हो कि समाप्त गर्नुपर्ने हो एउटा अस्वीकार्य सामाजिक संरचना ? अर्थात्, अरू समुदायसँग सामाजिकसांस्कृतिक एकाकार र अन्तर्घुलन ? दलित छुट्टै जाति होइन, हिन्दु वर्णव्यवस्थाभित्र हजारौं वर्षदेखि कायम रहँदै आएको, हेपिएको, दलिँदै आएको पीँधको सामाजिक संरचना हो । यसमा त कसैको विमति नहोला । तर भारत र नेपालमा यो राजनीतिक परिचालनको अस्त्र भएको छ । यसमा मेरो असहमति छैन । यसले उनीहरूको सशक्तीकरण गर्छ कि भन्ने मलाई पनि लागेको थियो । एउटा दलित समुदायको प्रतिनिधि राज्यको माथिल्लो तहमा पुग्दा वा पढाइलेखाइबाट व्यावसायिक उन्नति गर्दा त्यसले समग्र दलितको अग्रगतिमा प्रभाव पार्छ कि भन्ने लागेको थियो । तर भएन । कति पर्खिने ? २००७ साललाई नेपालमा खुला समाजको प्रवेश र प्रारम्भ मान्ने हो भने सत्तरी वर्ष भयो, तर दलित सामाजिकसांस्कृतिक स्वीकार्यता स्थापित हुन सकेन ।हाम्रो गाउँ र समुदाय दलितप्रतिकूल छ, असहिष्णु छ । दलितलाई गाउँको त्यो गर्तबाट निकाल्नुपर्छ, त्यससँग सबै सम्बन्धविच्छेद गर्नुपर्छ मुक्तिका लागि । कम्तीमा अहिले विद्यालय जाने उमेर भएका दसबाह्र वर्षसम्मका बालबालिकालाई त्यहाँबाट झिकेर आवासीय विद्यालयमा राख्नुपर्छ, तिनको गाउँ, समुदायभन्दा टाढा ठूलो सहर, महानगरमा । तिनीहरूका नाममा दलित पहिचान होइन, पुरानो थरगोत्रलाई स्थापित गर्नुपर्छ । कसैकामा त्यो भेटिएन भने कुनै पनि गैरदलित थरगोत्र दिए हुन्छ । तर फेरि दलित पहिचान ब्युँताउने नेपाली या यस्तै अर्को कुनै होइन । सहरमै उनीहरूलाई हुर्काउनुपर्छ, बढाउनुपर्छ र बसाउनुपर्छ । दलित पहिचान मेट्नुपर्छ, सदासदाका लागि । उनीहरूका मातापिताले पनि केही समय दूरी राख्नुपर्ने हुन सक्छ, आफ्ना सन्तानको संरचनागत परिवर्तनका लागि । अग्रगामी सामाजिक रूपान्तरणको यो एउटा बाटो हुन सक्छ । तर दलितका लागि अहिले भइरहेका राजनीतिक, सामाजिक र आर्थिक प्याकेजलाई कटौती गर्नु हुन्न । दलित रूपान्तरणबाट नयाँ वर्गको समानुपातिक वृद्धिसँगै त्यो प्याकेजलाई क्रमशः कम गर्दै लान सकिन्छ ।यो कुरा कठोर लाग्न सक्छ, केही अव्यावहारिक र युटोपिया जस्तो पनि । कसैलाई यो त विसर्जन भयो, सामना होइन पलायन भयो भन्ने पनि लाग्ला । जब वर्ण नै समस्याको मूल स्रोत हो भने वर्णान्तर किन नगर्ने ? दलितमोचन गरेर एउटा नयाँ सुशिक्षित, आधुनिक पेसाव्यवसायले सज्जित सहरिया वर्गको रचना किन नगर्ने ? पहाडको हकमा यो सजिलो छ ।, त्यहाँ तीन वर्ण मात्र छन् ब्राह्मण, क्षत्री र दलित । ब्राह्मण, क्षत्री र दलितको थरगोत्र मिल्छ पनि । भाषा, धर्म र संस्कृतिका हिसाबले माथिल्लो वर्णान्तर सम्भव छ । यो हुँदै नभएको कुरा पनि होइन । हिजो शासकको आदेशले भएको छ, केही जातका सन्दर्भमा । आज अन्तरजातीय विवाहबाट जन्मेका सन्तानको थरगोत्र र वर्णमा रूपान्तरण भएको छ । तसर्थ यो गर्न सकिन्छ र गर्नैपर्छ । मधेसी दलितका सन्दर्भमा अलि जटिल होला, तर त्यहाँ पनि विकल्प यही हो । यसमा दलित समुदायको पनि एउटा साझा मत बन्न सक्यो, सम्बन्धित परिवारको सहमति र सहयोगमा सरकारले ठोस कार्यक्रम बनाएर अलि कडाइका साथ कार्यान्वयन गर्न सक्यो भने एकदुई दशकमै हामी दलितमुक्त समतामूलक सामाजिक रूपान्तरण देख्न सक्छौं । योबाहेक मैले अर्को उपाय देखेको छैन । कानुनी सुधार वा केही आर्थिक राहतका पुरिया, केही छात्रवृत्तिले तात्त्विक अन्तर ल्याउन सक्तैन, अर्को हजार वर्षमा पनि ।"
कोरोनाकालमा राष्ट्रिय सभाको प्रभावकारिता,"कोरोनाविरुद्धको अभियानमा चाहिएको सक्रियताकोरोना महामारीसिर्जित विश्व स्वास्थ्य संकटले नेपाललाई पनि नराम्ररी थला पारिरहेको अवस्थामा स्थानीय र प्रदेश सरकारले संक्रमण रोक्न, उपचार गर्न र सुरक्षित रूपमा जनजीविका सुचारु गर्न जुन प्रकारको सक्रियता देखाएका छन्, यसले नेपालमा संघीयताको औचित्य र बलियो स्थानीय सरकारको आवश्यकतालाई थप पुष्टि गरेको छ । स्वास्थ्य पूर्वाधार, जनशक्ति र स्रोत जति स्थानीयकरण भयो, यो महामारीलाई जित्न त्यति नै सहज हुन्छ भन्ने दृष्टान्त स्वास्थ्यक्षेत्रमा मात्रै हैन, मौलिक हक कार्यान्वयन, विकास र सेवाका सबै क्षेत्रका लागि पनि उत्तिकै महत्त्वपूर्ण छ । बन्दाबन्दीको समय थातथलोतिर हिँडेका नागरिकलाई सुरक्षित रूपमा व्यवस्थित गर्ने, जनजीविकाका लागि अत्यावश्यक सेवा सञ्चालन गर्ने, सुरक्षा र स्वास्थ्य क्षेत्रमा कार्यरत जनशक्तिको मनोबल उच्च बनाइराख्ने, राहतको मापदण्ड र प्रक्रियालाई सहज बनाउने, सरकारी, निजी तथा सामुदायिक स्रोतको परिचालन गर्ने अनि समग्रमा सबै कामका सबै तहमा अनुगमन गर्नेजस्ता अति नै संवेदनशील काम संघीय, प्रदेश र स्थानीय तहबीच प्रभावकारी समन्वय र बलियो सहकार्यबिना सम्भव छैन भन्ने शिक्षा पनि मिलेको छ । कोरोना महामारीलाई सम्बोधन गर्न देशले थुप्रै चुनौती भोगिरहेको छ । यीमध्ये कानुनको अपर्याप्तता, अस्पष्टता र संघ, प्रदेश र स्थानीय तहबीच समन्वयमा कमी यस्ता चुनौती हुन् जसको सम्बोधन राष्ट्रिय सभाको सक्रियताले सहज बनाउन सक्छ । संक्रमण रोकथाम कसरी गर्ने, संक्रमितको उपचार र व्यवस्थापन कसले कसरी गर्ने, संकटमा परेकालाई उद्धार, राहत र संरक्षण कसरी गर्ने अनि अर्थसामाजिक व्यवस्थाको पुनरुत्थान कसरी गर्ने भन्नेबारे प्रस्ट कानुन हुनुपर्छ । कानुनले नै प्रस्ट पारेको विषयमा सबै तहको साझा बुझाइ हुन्छ र सोहीअनुसार सबैले तयारी गर्छन्, अस्पष्टता कम हुन्छ र सबै तहको कामले वैधानिकता पाउँछ । तर हामीकहाँ यी सबै पक्षलाई समेटेर स्वास्थ्य महामारी सम्बोधन गर्ने छुट्टै कानुन छैन । हाम्रो पुस्ताले यति ठूलो स्वास्थ्य महामारी भोगेको पहिलोपटक भएकाले कानुनको अपर्याप्तता हुनु स्वाभाविक पनि हो । हाल कोरोना संक्रमण सम्बोधनका सबै कार्य संक्रामक रोग ऐन२०२० बाट निर्देशित छन् । यो कानुनले संक्रामक रोगको नियन्त्रण गर्न सबै उपाय अवलम्बन गर्न सरकारलाई अधिकार दिए पनि माथि उल्लिखित सबै प्रश्नको समाधान दिँदैन । यसले एकातर्फ संघीय सरकारलाई आपत्का बेला सबै पक्षमा कार्यविधि बनाउँदै काम गर्नुपरेको छ भने, अर्कातर्फ सबै तह र सबै सरोकारवालामा कार्य विभाजन र अब के हुने भन्नेबारे स्पष्टता छैन । अन्तरमन्त्रालय र विभिन्न तहमा अन्योल र अस्पष्टता पनि यही कारण देखिएको हो ।सबै पक्ष समेटेर यो महामारीलाई सम्बोधन गर्ने बलियो एकीकृत कानुनको अभाव हाम्रो देशमा मात्रै हैन, कोरोना संक्रमित अन्य मुलुकमा पनि देखिएको छ । तर स्पेन, ब्राजिल, नर्वे, फिनल्यान्ड, बेलायत लगायतले संक्रमण सुरु हुनासाथ छोटो बाटो अपनाएर भए पनि कतै छुट्टै कानुन बनाई त कतै भएका कानुन परिमार्जन गरी लागू गरिसकेका छन् । हाम्रोमा पनि राष्ट्रिय सभाको विधायन व्यवस्थापन समितिले कानुनको अपर्याप्तताको यो अवस्था बुझेरै स्वास्थ्य मन्त्रालयको ध्यानाकर्षण गरेको छ । यस्तो अवस्थामा राष्ट्रिय सभाले अन्य देशका संसद्को अनुभव, कोरोना संक्रमणका बेला हाम्रा संघ, प्रदेश तथा स्थानीय तहले भोग्नुपरेको नीतिगत, प्रक्रियागत तथा स्रोतको बाँडफाँडमा देखिएका चुनौती र प्रभावकारी समन्वयको आवश्यकताबाट सिक्दै संक्रामक रोग नियन्त्रण र यसबाट उत्पन्न अवस्थाको सम्बोधन गर्ने एकीकृत कानुन निर्माणमा नेतृत्व लिन सक्छ । महामारी सम्बोधनका केही अनुभव लिइसकिएकाले प्रभावकारी कानुन निर्माणको यो उपयुक्त मौका पनि हो ।अन्तमा, कुनै पनि संसद्को प्रभावकारिता देशको राजनीतिक स्थिरता, दिगो शान्ति र सुदृढ लोकतन्त्र अनि न्यायोचित र दिगो विकासको आधारस्तम्भ हो । संविधान निर्माण र संघीयतापछिको पहिलो निर्वाचित संसद् भएकाले संविधान र संघीयताको कार्यान्वयन र लोकतन्त्रको स्थायित्वका लागि आवश्यक पद्धति र प्रक्रिया बसाउने ऐतिहासिक जिम्मेवारी यही संसद्माथि छ । यो जिम्मेवारी पूरा गर्न कानुन निर्माण र संसदीय निगरानीका पुराना पद्धति र प्रक्रियालाई आवश्यकतानुसार रूपान्तरण गर्दै संसद् आफैं पनि अझै पारदर्शी, लोकतान्त्रिक, दक्ष र जवाफदेही बन्नुपर्छ । यो दिशामा राष्ट्रिय सभाको दुईवर्षे अनुभव सकारात्मक छ, पर्याप्त छैन । तुलनात्मक रूपमा केही पाका हरू सम्मिलित, माथिल्लो सभा पनि भनिने यो स्थायी सदन ले आगामी दिनमा दलीय राजनीतिभन्दा धेरै माथि उठेर निर्णय गर्ने परिपाटीको निरन्तरता दिँदै संघ, प्रदेश र स्थानीय तहबीचको अन्तरसम्बन्धलाई नीतिगत र व्यवहारमै मजबुत पार्न र अप्रत्याशित अवस्थामा देशलाई नितिगत रूपमा मार्गदर्शन गर्न सक्रियता बढाउन सके इतिहासले राष्ट्रिय सभाको औचित्य र गरिमालाई सधैं उचित स्थान दिनेछ ।पौड्याल राष्ट्रिय सभा सदस्य हुन् ।"
जीवनको दारुण नक्सा,"क्वारेन्टिनमा देशप्रधानमन्त्री ओलीलाई यति बेला भ्रमण गराउनुपर्ने ठाउँ हो क्वारेन्टिन । किनभने उनले शासन गरिरहेको देश भेटिने ठाउँ ठीक त्यही हो । बारीका पाटा, रूखको फेद, वस्तुभाउका गोठ, बेन्च जोडेर खटिया बनाइएका स्कुलका कोठा । याने कि क्वारेन्टाइन ! विश्व स्वास्थ्य संगठनको मापदण्डको कुरै छाडौं, यही सरकारले तय गरेको मापदण्डअनुसार पनि ती क्वारेन्टिन कहलाउनलायक छैनन् । महामारीबाट जोगाउन क्वारेन्टिन बनाइने हो, तर यहाँ क्वारेन्टिनका नाममा मृत्युशाला बनाइएका छन् । अचम्म त के भने, युद्धको विभीषिकामा मानवाधिकार खोज्नेहरू क्वारेन्टिनमा मानवाधिकार खोज्न चासो देखाउँदैनन् । अनि सरकार क्वारेन्टिनमा एकछत्र यातनाउत्सव मनाइरहेको छ ।वास्तवमा यतिखेर देश लिम्पियाधुराको नक्सामा होइन, क्वारेन्टिनमा दिनदिनै मरिरहेको जीवनको नक्सामा छ । भुजा चपाएर प्राण धानिरहेको, लामखुट्टे वरिपरि भन्काएर सुतिरहेको, सुन्निएका खुट्टा खेतमा तेर्स्याएर भोकै पल्टिरहेको जीवनको नक्सामा छ । लकडाउनको कहरबीच बलात्कृत भैरहेका र रूखमा झुन्ड्याइएका नारीको दारुण मृत्युको नक्सामा छ । अनि प्रेम गरेको निहुँमा जात खोजीखोजी नरसंहार गरेर फालिएको भेरी नदीको भेलमा छ जीवनको दारुण नक्सा । र, वास्तविक देशको नक्सा यही हो । नेकपा सरकारले शासन गरिरहेको देशको यथार्थ नक्सा यही हो ।जीवनको अर्को दारुण चित्र जनस्वास्थ्यको सरकारी नक्सामा देख्न पाइन्छ । गरिब र निम्नमध्यम वर्गले ९० प्रतिशतभन्दा ठूलो हिस्सा ओगटेको मुलुकमा अस्पताल, स्वास्थ्यचौकीहरू त्यो ठूलो जनसंख्याको पहुँचभन्दा धेरै पर पुगिसकेका छन् । ठेलागाडामा बिरामी राखेर डायलसिस गर्न लगिरहेका परिवारजनलाई सोधे हुन्छ । टेस्टमा पहुँच नहुँदै वा अस्पताल नै नपुगी मर्ने वा टेस्टको परिणाम कुरेर छटपटाइरहने वा क्वारेन्टिनमा बिनाआहार बिनाउपचार छटपटाइरहेका जनता जिउँदो साक्षी छन् । निजी स्वास्थ्य संस्थालाई १५ हजारमा टेस्ट गर्न अनुमति दिने सरकारसँग सेनाले सामान ल्याइसक्दा पनि एक छेउ नपुग्ने टेस्ट सामग्री मात्र छ । संक्रमितको संख्या हजार नाघ्नासाथ थला नपरेका बिरामीलाई घरैमा उपचार गर्ने उर्दी जारी गरेर ढुक्क छ नक्साबाज सरकार ।सिंहदरबारको सयलमरुभूमिमा कम्पास हराएको मानिसजस्तो अन्धाधुन्ध हिँडिरहेको छ देश । सरकारले संकटको आकलन र पार लाउने कुनै प्याकेज ल्याउला भनेर पर्खने जनतालाई बजेटको कोर्रा प्राप्त भयो । ७ प्रतिशत आर्थिक वृद्धिको हावादारी गफ र बजेटको एउटा प्रमुख स्रोत नै एमसीसी देखेपछि यो कुन धरातलमा उभिएको छ, भनिरहनुपरेन । घरघरमा पसिसकेको आर्थिक संकटले छिट्टै तरलता अभावमा पुर्याउने स्थिति नदेख्न प्रतिबद्ध सरकार तत्काल उपचार नपाइरहेका जनतालाई यस्ता र उस्ता पूर्वाधार बनाइनेछ भन्ने बासी गफ सुनाइरहेको छ ।ओम्नीको बेकामे आरडीटी बेच्ने कारिन्दामा घटुवा भैसकेका स्वास्थ्यमन्त्री एवं किसानका तरकारी र दूध नष्ट गरिएको दृश्य टुलुटुलु हेरेर कृषि क्रान्तिको तुइनमा झुन्डिइरहने कृषिमन्त्रीको सरकार हो यो । सामुदायिक विद्यालयलाई निजीको जिम्मा लगाउने नीतिगत निर्णय बजेटमा परेको थाहा पाएपछि मात्र निद्राबाट ब्युँझने शिक्षामन्त्री र मेडिकल सामग्री खरिद गर्न सेनालाई जिम्मा लाउने रक्षामन्त्रीको सरकार हो यो । भारतले नचाहुन्जेल आफ्नै नागरिकका लागि नाकाबन्द गर्ने र भारतले नाकाभित्र धकेलिदिएपछि लाचार भएर पानीसम्म पिउन नपाउने क्वारेन्टिनमा आफ्ना जनतालाई डम्प गर्न नहिचकिचाउने परराष्ट्रमन्त्री र चुच्चे नक्सा नेताकहाँ होम डेलिभरी गरेर नाकमा घिरौंला जोड्ने भूमिमन्त्रीको सरकार हो यो । अझ भनौं, भोकैप्यासै मरिरहेका जनतालाई पौष्टिक खाना खाने टिप्स दिएर उपहास गर्ने प्रधानमन्त्रीको सरकार हो यो । जीवनको दारुण नक्सामाथि निर्दयी शासन थोपरेर कागजी नक्साले निर्ममता छोप्न खोज्ने नेकपाको सरकार हो यो ।सिंहदरबार यिनका लागि जिम्मेवारी होइन, सयलखाना हो । त्यसैले यो जनताको सरकार होइन ।"
सीमा विवादबारे भारतचीन वार्ता,"नयाँदिल्ली (एजेन्सी) लद्दाख क्षेत्रमा भएको सीमा विवाद सुल्झाउने उद्देश्यले भारत र चीनबीच शनिबार वार्ता भएको छ । भारत र चीनका राजदूतसहित विदेश मन्त्रालयका अधिकारीबीच भिडियो वार्ता भएको भोलिपल्ट दुवै देशका वरिष्ठ सैनिक कमान्डरबीच वार्ता भएको हो । दुवै पक्षबीच लद्दाखको पूर्वी क्षेत्रको चिनियाँ भूभाग माल्दोमा वार्ता भएको हो । शनिबार भएको वार्तामा दुवै देशका तर्फबाट ११११ जना सैनिक अधिकारी सहभागी थिए । भारतका तर्फबाट लेफ्टिनेन्ट जर्नेल हरिन्दर सिंह र चीनका तर्फबाट दक्षिण सिनज्याङ सैनिक विभागका कमान्डर मेजर जर्नेल लिउ लिनले वार्ताको नेतृत्व गरेका थिए । भारतीय सञ्चारमाध्यमका अनुसार वार्तामा दुवै पक्षले शान्तिपूर्ण रूपमा विवाद समाधानका लागि विभिन्न प्रस्ताव पेस गरेका छन् । भारतीय सेनाका प्रवक्ता अनिल सोरेले सीमा विवाद समाधानका लागि दुवै देशले सैनिक र कूटनीतिक तहका वार्तालाई तीव्रता दिएको बताएका छन् । यद्यपि, वार्तामा भएको ठोस प्रगतिबारे भने उनले कुनै जानकारी दिएनन् । सीमाबारे काल्पनिक र निराधार आरोप समस्या समाधानका लागि सहयोगी नहुने भएकाले त्यस्ता समाचार संकलन तथा प्रसारण नगर्न पनि सञ्चारमाध्यमलाई सल्लाह दिएका छन् । यसअघि दुवै देशका सैनिक अधिकारीहरूबीच १५ चरणमा वार्ता भएको थियो । तर ती वार्तामा ठोस नतिजा ननिस्केपछि माथिल्लो तहमा कुराकानी भएको हो । शुक्रबार चिनियाँ विदेश मन्त्रालयका प्रवक्ता कङ स्वाङले दुवै पक्ष घनिष्ठ सम्पर्कमा रहेर सीमासम्बन्धी विवादित मुद्दालाई समाधान गर्न सक्रिय रहेको जनाएका थिए । उनले दुवै देशबीच सीमा क्षेत्रको अवस्था स्थिर र नियन्त्रित भएको जनाउँदै उचित समाधानको प्रयास गरिने बताएका थिए । भारतीय सेनाका पूर्वलेफ्टिनेन्ट जर्नेल डीएस हुडाले दुवै देशबीच शनिबार भएको उच्च तहको सैनिक वार्ता हुनु नै ठूलो उपलब्धि भएको बताउँछन् । मैले सैनिक कमान्डरहरू सैनिक वार्तामा सहभागी भएको देखेको छैन्, हुडाले भनेका छन् । भारत र चीनबीच ३ हजार ४ सय ८८ किलोमिटर लामो सीमा छ । तीमध्ये कतिपय क्षेत्रमा लामो समयदेखि विवाद जारी छ । दुवै देशबीच सन् १९६२ सीमाका कारण युद्ध भएको थियो । त्यसयता दुवै देशबीच सीमा क्षेत्रमा कुनै न कुनै विवाद हुने गरेका छन् । त्यस्ता विवादहरू कहिले सामान्य रूपमै साम्य हुने गरेका छन् भने कहिले त्यसले उग्ररूप लिने गरेको छ । चीन र भारतबीच सन् २०१७ मा भएको दोक्लाम विवाद ७३ दिनपछि उच्चस्तरीय वुहान वार्ताद्वारा समाधान भएको थियो । पछिल्लो समय गत मे महिनाको सुरुदेखि लद्दाखको पूर्वी भागमा विवाद चर्केका हो जम्मुकश्मीर र लद्दाख क्षेत्रमा सीमालाई लिएर भारतको चीनसँग लामो समयदेखि विवाद छ । भारतले चीन नियन्त्रित अक्साईचीन र पाकिस्तानले चीनलाई दिएको गिलगिट पाकिस्तानको उत्तरी भूभागमा पनि आफ्नो दाबी गर्दै आएको छ । साथै पाकिस्तान नियन्त्रित कश्मीरको भूभाग पनि भारतले आफ्नो दाबी गर्ने गरेको छ ।त्यही दाबीबीच भारतले २०१९ अगस्ट ५ मा जम्मुकश्मीर र लद्दाखलाई छुट्याएर नयाँ नक्सा सार्वजनिक गरेको थियो । आफ्नो नियन्त्रणमा रहँदै आएको अक्साईचीनलगायत क्षेत्रका आफ्नो नयाँ नक्सामा समावेश गरेको भन्दै चीनले तत्कालै विरोध जनाएको थियो । चीनले भारतले आफ्नो नयाँ नक्सामा लद्दाखको विवादास्पद भूमिलाई पनि समेटेको आरोप लगाएको थियो ।दुवै देशका सैनिकबीच ५ र ६ मा लद्दाखको सीमा क्षेत्रमा झडप भएको थियो । झडपका क्रममा सैनिकहरूबीच लाठी, मुक्का र ढुंगा हानाहान भएको थियो । त्यसपछि मे ९ मा दुई देशका सेना सिक्किममा पनि सामान्य झडप भएको थियो । भारतले चिनियाँ सेनाले आफ्नो भूभाग अतिक्रमण गरेको भन्दै थप सैनिक बल पठाएको थियो । त्यसलगत्तै उक्त क्षेत्रमा चीनले पनि आफ्नो सैन्य उपस्थिति बलियो पारेको छ । सीमा क्षेत्रमा बारम्बार हुने रस्साकस्सी, धक्कामुक्का, हतियार खोसाखोसका घटना निरन्तर चलिरहे पनि दुवै मुलुक ठोस समाधानमा पुग्न सकेका छैनन् । भारतले सीमा समस्या समाधानका लागि चीन गम्भीर नभएको आरोप लगाउँदै आएको छ । सीमालाई लिएर दुई छिमेकीबीच तनाव बढ्दै गएपछि अमेरिकी राष्ट्रपति डोनाल्ड ट्रम्पले यदि दुई देशले चाहेको खण्डमा मध्यस्थता गर्ने प्रस्तावसमेत गरेका थिए । तर ट्रम्पको प्रस्तावलाई भारत र चीन दुवैले अस्वीकार गरेका थिए । उनीहरूले दुई देशको मुद्दामा तेस्रो पक्षको भूमिका आवश्यक नरहेको जनाएका थिए ।"
बाइडेनको उम्मेदवारी सुनिश्चित,"वासिङ्टन (एजेन्सी) अमेरिकाका पूर्वउपराष्ट्रपति जो बाइडेन विपक्षी दल डेमोक्र्याटिकका तर्फबाट औपचारिक रूपमा राष्ट्रपतिको उम्मेदवार छानिएका छन् । पार्टीका तर्फबाट उम्मेदवार बन्नका लागि आवश्यक पर्ने डेलिगेट्सको समर्थन पाएसँगै उनले आगामी नोभेम्बरमा हुने चुनावमा वर्तमान राष्ट्रपति डोनाल्ड ट्रम्पसँग प्रतिस्पर्धा गर्ने भएका हुन् । उम्मेदवारीका लागि १९ सय ९१ जना डेलिगेट्स आवश्यक पर्नेमा बाइडेनले त्योभन्दा बढीको समर्थन पाएको समाचार संस्था रोयटर्सले जनाएको छ । शुक्रबार ७ वटा राज्य र डिस्ट्रिक्ट अफ कोलम्बियाको नतिजा सार्वजनिक भएसँगै उनले आफ्नो उम्मेदवारी पक्का गरेका हुन् । डेमोक्र्याटिक पार्टीका तर्फबाट अर्का आकांक्षी बर्नी स्यान्डर्स गत अप्रिलमा राष्ट्रपतिको दौडबाट बाहिरिएपछि उनी उम्मेदवार बन्ने लगभग पक्का भएको थियो । हाम्रो पार्टीमा धेरै विद्वान् तथा क्षमतावान् उम्मेदवारहरू अरू धेरै हुँदाहुँदै पनि मलाई अवसर दिनुभएकोमा म सबैप्रति हार्दिक धन्यवाद ज्ञापन गर्न चाहन्छु, उम्मेदवार निश्चित भएपछि बाइडेनले ट्वीट गरेका छन् । कोरोना महामारी, आर्थिक चुनौती र नागरिक अशान्तिलगायत विषय आफ्ना प्रमुख चुनावी मुद्दा हुने उनको भनाइ छ । पूर्वराष्ट्रपति बाराक ओबामाको कार्यकालमा उपराष्ट्रपति रहेका बाइडेन पछिल्लो समय अमेरिकामा लोकप्रिय बन्दै गएका छन् । ओबामाले पछिल्लो समय प्रशंसा गरेका बाइडेनले रंगभेदविरुद्ध हाल जारी प्रदर्शनलाई समर्थन गरेका कारण अश्वेत समुदायको मत मिल्ने अपेक्षा गरिएको छ । ओबामाको कार्यकालमा उपराष्ट्रपति हुनुभन्दा अघि बाइडेन झन्डै ३६ वर्ष सिनेटको सदस्य थिए । ७७ वर्षीय बाइडेनलाई अमेरिकामा अनुभवी, परिवक्व र सन्तुलित नेताका रूपमा लिने गरिन्छ ।"
कोरोनासँग जुध्न बेलायतको थप सहयोग,लन्डन (कास) बेलायत सरकारले कोरोना भाइरससँग जुध्न नेपाललाई थप सहयोग घोषणा गरेको छ । सरकारले डिपार्टमेन्ट फर इन्टरनेसनल डेभलपमेन्ट (डिफिड) मार्फत नेपालसहितका विकासोन्मुख राष्ट्रहरूलाई एक सय मिलियन पाउन्ड सहयोगको घोषणा गरेको हो । लन्डनस्थित नेपाली दूतावासका अनुसार सहयोग रकममध्ये नेपाललाई १० मिलियन पाउन्ड (१ अर्ब ५२ करोड) सम्म प्राप्त हुनेछ । यसअघि बेलायतले कोभिड१९ रोकथामकै लागि नेपाललाई ८२ मिलियन पाउन्ड सहयोग प्रदान गरेको थियो । राजदूत डा दुर्गाबहादुर सुवेदीले बेलायतनेपालबीच दुई शताब्दीभन्दा लामो ऐतिहासिक कूटनीतिक सम्बन्ध र गोर्खाहरूको योगदान स्मरण गर्दै महामारीका बेला सहयोग गरिदिन बेलायतलाई आग्रह गरेका थिए । डिफिडले नेपाललाई प्रत्येक वर्ष सरदर ९२ मिलियन पाउन्ड सहायता गर्दै आएको छ । गोर्खा वेलफेयर ट्रस्टले पनि बेलायत र नेपालमा रहेका भूतपूर्व गोर्खाहरूलाई सबै प्रकारको सहयोग गरिरहेको दूतावासका उपनियोग प्रमुख शरदराज आरनले बताए ।बेलायतमा हालसम्म ६७ जना नेपालीले कोरोना भाइरसका कारण ज्यान गुमाएका छन् । नेपाली दूतावासका अनुसार भाइरसका कारण विभिन्न समस्या झेलेका ३ सय ५० नेपाली स्वदेश फर्कने प्रक्रियामा छन् ।
सार्वजनिक स्थानमा मास्क लगाऔं,"जेनेभा (एजेन्सी) विश्व स्वास्थ्य संगठन (डब्लूएचओ) ले कोरोना भाइरसको संक्रमण फैलिन नदिन सार्वजनिक स्थलमा मास्क लगाउन सुझाव दिएको छ । डब्लूएचओले नयाँ अध्ययनमा भाइरसको संक्रमण फैलाउन सक्ने छिटा (ड्रप्लेट) मास्कले रोक्ने देखिएको जनाएको छ । यसअघि डब्लूएचओले स्वस्थ व्यक्तिले मास्क लगाउनुपर्ने ठोस प्रमाण नरहेको जनाएको थियो । संगठनका अनुसार पछिल्ला साताहरूमा गरिएको एक अध्ययन पछि यस्तो सुझाव दिइएको हो । डब्लूएचओकी प्राविधिक विभागकी विज्ञ डाक्टर मारिया भान केरखोभले सर्वसाधारणलाई मेडिकल नभई कपडाको मास्क लगाउन सुझाव दिएको बताइन् । यसअघि डब्लूएचओले बिरामी र उनीहरूको हेरचाहमा संलग्न व्यक्तिले अनिवार्य रूपमा मेडिकल मास्क लगाउनुपर्ने सुझाव दिएको थियो । समाचार एजेन्सी रोयटर्ससँगको कुराकानीमा केरखोभले सबै देशका सरकारले सर्वसाधारणलाई अनिवार्य मास्क लगाउन प्रेरित गर्नुपर्ने सुझाव दिइएको बताइन् । मास्कले केही मात्रामा संक्रमण रोक्ने काम गर्ने भएकाले मास्कले कोरोना रोक्छ भन्दै गलत सूचना प्रवाह नगर्न पनि डब्लूएचओले सुझाव दिएको छ । मास्क मात्रैले तपाईंलाई कोरोना भाइरसबाट जोगाउने होइन, डब्लूएचओका महानिर्देशक डाक्टर टेड्रोस अड्हानोम गेहब्रेयससले भने । केही देशले भने यसअघि नै सार्वजनिक स्थलमा अनिवार्य रूपमा मास्क लगाउनुपर्ने व्यवस्था गरेका छन् । बेलायतले जुन १५ देखि सार्वजनिक यातायातमा मास्क लगाउनुपर्ने नियम लागू गर्ने भएको छ । भियतनामले मार्च १६ र चेक गणतन्त्रले मार्च १८ देखि सार्वजनिक स्थानमा अनिवार्य रूपमा मास्क लगाउने नियम लागू गरेका थिए । चेक गणतन्त्र सार्वजनिक स्थानमा मास्क अनिवार्य गर्ने पहिलो युरोपेली मुलुक हो । त्यसैगरी, कोलम्बिया र यूएईले अप्रिल ४, अस्ट्रिया, क्युबा र इक्वेडरले अप्रिल ६, टर्की र मोरक्कोले अप्रिल ७ मा मास्क लगाउन अनिवार्य गरेका हुन् । मोरक्कोले सार्वजनिक स्थानमा मास्क नलगाउनेलाई १ सय ३० डलर जरिवान र ३ महिना जेल सजाय तोकेको छ । त्यस्तै, एल साल्भाडोरले अप्रिल ८ देखि मास्क अनिवार्य गरेको हो । अप्रिल ९ मा क्यामरुनले सार्वजनिक स्थानमा मास्क लगाउन अनिवार्य गरेपछि अंगोला, बेनिन, बुर्किना फासो, इथियोपिया, गबुन, गिनी, केन्या, लाईबेरिया, रुवान्डा, सियरा लियोन र जाम्बियाले पनि उक्त निर्णयलाई पछ्याएका हुन् । इजरायलमा अप्रिल १२, अर्जेन्टिनामा अप्रिल १४, पोल्याडमा अप्रिल १६, लक्जम्बर्गमा अप्रिल २०, जमैकामा अप्रिल २१ तथा जर्मनी र बहराइनमा अप्रिल २२ देखि मास्क अनिवार्य गरिसकिएको छ । कतारले अप्रिल २६ देखि सबै सरकारी र गैरसरकारी क्षेत्रमा काम गर्ने कर्मचारी, सुपरमार्केटका कर्मचारी र ग्राहक सबैले मास्क लगाउनुपर्ने नियम लागू गरेको थियो । कतारले मे १७ देखि भने सार्वजनिक स्थलमा अनिवार्य रूपमा मास्क लगाउनुपर्ने नियम लागू गरेको हो ।त्यसैगरी, होन्डुरसले मे ३, युगान्डाले मे ५, फ्रान्सले मे १०, स्पेनले मे २०, दक्षिण केरियाले मे २६, लेबनानले मे २९, पाकिस्तानले मे ३० देखि सार्वजनिक स्थलमा अनिवार्य रूपमा मास्क लगाउनुपर्ने नियम लागू गरिसकेका छन् ।"
सलह आइहाले विषादीको विकल्प छैन,"सलह कीराको रोकथाम तथा नियन्त्रणका लागि अध्ययन गर्न गठित प्राविधिक समितिले यसको नियन्त्रण विषादी एक मात्र विकल्प रहेको भन्दै प्रतिवेदन तयार पारेको छ । अफ्रिकी मुलुकबाट अरेबियन देश हुँदै एसियाको इरान, अफगानिस्तान, पाकिस्तान र भारतसम्म आइपुगेको सलह यहाँ पनि आउन सक्ने सम्भावना बढेपछि कृषि तथा पशुपन्छी विकास मन्त्रालयले प्राविधिक समिति गठन गरेको थियो । प्लान्ट क्वारेन्टाइन तथा विषादी व्यवस्थापन केन्द्रका प्रमुख सहदेव हुमागाईंको अध्यक्षतामा कृषि वैज्ञानिक र प्राविधिक सम्मिलित समितिले तयार पारेको अध्ययन प्रतिवेदनमा कीरा नेपाल भित्रिए तत्काल नियन्त्रण गर्न विषादी नै प्रयोग गर्नुपर्ने उल्लेख छ । मरुभूमिमा मात्र वंशवृद्धि गर्ने, अत्यन्त चलायमान र वयस्कको विखण्डित झुन्डका रूपमा नेपाल आउने सम्भावना भएकाले एकीकृत व्यवस्थापनको विधि सान्दर्भिक छैन, प्रतिवेदनमा भनिएको छ, सलहको झुन्ड नेपाल प्रवेश गरेको अवस्थामा तत्काल नियन्त्रणका लागि विषादीको प्रयोगबाहेक अन्य धेरै विकल्प छैनन् ।अध्ययनले सलह नियन्त्रणका लागि पाँच प्रकारका विषादी सिफारिस गरिएको छ । तिनमा मालाथियन ५० प्रतिशत ईसी, ल्याम्डा साइहेलोथ्रिन ५ प्रतिशत ईसी, क्लोरपाइरिफोस २० प्रतिशत ईसी, डल्टामेथ्रिन २८ प्रतिशत ईसी र डेल्टामेथ्रिन ११ प्रतिशत ईसी हुन् । यी विषादीमध्ये कुनै एक उचित परिमाणमा छर्नुपर्ने प्रतिवेदनमा उल्लेख छ ।वयस्क अवस्थामा एकाएक स्थानान्तरण गर्दै आउने भएकाले सलह नियन्त्रणको प्रभावकारी उपाय विषादी प्रयोग नै रहेको हुमागाईंले बताए । तत्काल असर गर्ने किसिमको विषादीे र छर्कंदा स्प्रेयरबाट मिहिन थोपा प्रवाह गर्न सक्ने एटोमाइजरको प्रयोग यसका लागि प्रभावकारी उनको सुझाव छ । सलहमा विषादी पचाउन सक्ने क्षमता विकास भएको छैन । यसको नियन्त्रणका लागि एकै पटक धेरै क्षेत्रफलमा विषादी प्रयोग गर्नुपर्ने भएकाले पानी मिसाउन नपर्ने अल्ट्रा लो भोल्युम संविन्यासको विषादी प्रयोग गर्ने गरिन्छ, उनले भने, यो संविन्यासको प्रयोग गर्दा एक हेक्टर (२० रोपनी) क्षेत्रफलमा ०५ लिटरदेखि ५ लिटर विषादी आवश्यक पर्छ । यसका लागि एटोमाइजर जडित विशेष किसिमको नोजल भएको स्प्रेयर प्रयोग गर्नुपर्दछ । कीरा नियन्त्रणका लागि व्यापक विषादी प्रयोग गर्नुपर्ने भएकाले बालबालिका र पशुबस्तुलगायतको सुरक्षणका लागि विशेष सावधानी अपनाउनुपर्ने प्रतिवेदनमा उल्लेख छ । विषादी छर्दा सुरक्षित पहिरनसँगै विषादीको सूचकपत्रमा भएका निर्देशन अनिवार्य पालना गर्नुपर्ने पनि बताइएको छ । अध्ययनअनुसार सलह धेरै पोषणयुक्त कीरा हो । यसलाई जालोको पासोमा संकलन गरी दाना बनाउन प्रयोग पनि गर्न सकिने अध्ययनमा भनिएको छ । सलह आउँदै गरेको अवस्थामा आवाज, धूवाँ आदिको प्रयोगबाट बस्न बाधा पुर्याई झुन्डलाई अन्यत्रै मोडिदिन पनि सुझाइएको छ । नर्सरी, करेसाबारी जस्ता साना क्षेत्रफलमा हुने खेतीमा झुल वा जालीले छोपेर पनि बाली जोगाउन सकिने र प्लास्टिक घरभित्रका बालीलाई कीरा छेक्ने जालीले बेर्न सकिने पनि प्रतिवेदनमा उल्लेख छ । समितिले प्रतिवेदन मन्त्रालयमा बुझाइसकेको छ । अध्ययन प्रतिवेदन प्रदेश र स्थानीय तहमा पठाउने तयारी भएको छ । हरेक वर्ष नयाँनयाँ कीरा आएकाले साधनस्रोतसहित छुट्टै निकाय गठन हुन आवश्यक रहेको हुमागाईंले बताए । त्यसका लागि केन्द्र, प्रदेश र स्थानीय निकायको पनि भूमिका रहने उनको भनाइ छ । तथ्यगत पूर्वानुमानका आधारमा यसको नियन्त्रणको तयारी गर्नुपर्ने भएकाले पूर्वानुमान गर्ने क्षमताको विकास गर्न र नियन्त्रणका पूर्वाधारहरूको विकास गर्न पनि जरुरी देखिन्छ, प्रतिवेदनमा भनिएको छ ।नेपालमा मनसुन सुरु भएकाले सलह भित्रिने सम्भावना न्यून रहेको केन्द्रले जनाएको छ । उक्त कीरा हाल भारतको राजस्थानमा प्रवेश गरेको छ । अम्फान आँधीपछिको पश्चिमी वायुको सहारामा मध्य प्रदेश र महाराष्ट्रको पूर्वी भाग हुँदै अगाडि बढिरहेको प्रतिवेदनमा उल्लेख छ । राजस्थानमा जुलाईसम्म पटकपटक नयाँ झुन्ड आइरहने र यसबाट भारतको बिहार र उडिसासम्म आक्रमण हुन सक्ने अनुमान गरिएको छ, हुमागाईंले भने, तर मनसुनसँगै पूर्वबाट पश्चिमतर्फ बहने मनसुनी हावाले गर्दा यी झुन्ड पुनः राजस्थानतर्फ मोडिने आकलन गरिएको छ ।नेपालमा यसअघि १९६२ मा सलह देखिएको थियो । काठमाडौं, भक्तपुर, काभ्रेको पनौती, धादिङ, भक्तपुरलगायत आसपासमा देखिएको थियो । नेपालमा सलहका लागि उपयुक्त वातावरण नभएकाले त्यसले वंशवृद्धि गर्न सक्दैन, उनले भने, तर नेपालमा देखिएको एकल प्रवृत्तिको सलहले सामान्य फट्यांग्र्रा जस्तै वंशवृद्धि गर्न सक्छ ।के हो सलह ?सलह मरुभूमिमा पाइने फट्यांग्राको एक प्रजाति हो । एकल र झुन्डमा रहने प्रवृत्तिअनुसार यसको रङ फरकफरक हुन्छ । सलहका झुन्ड दिनको समयमा हावाको बहावसँगै प्रतिदिन १ सय ५० किलोमिटर टाढासम्म उड्न सक्छ । सूर्यास्त हुँदा सलहले रूखबिरुवालगायत स्थानमा आश्रय लिन्छन् । सूर्योदयपछि १२ घण्टा घाम तापेर त्यसपछि सक्रिय भई नजिकैको आहारा (कुनै पनि हरियो वस्तु) खान्छन् । त्यसपछि मात्र पुनः लामो उडानमा लाग्ने बताइएको छ । कीरा समूहमा पर्ने यो जीवले कृषि बालीमा अमेरिकी फौजी कीराले भन्दा बढी क्षति पुर्याउँछ । दिनमा एउटा कीराले आफ्नो औसत शरीरको तौल बराबरको करिब २ ग्राम खान्छ । औसतमा सलहको एउटा सानो झुन्ड (एक टन बराबरको) ले एक दिनमा बढीमा १० हात्ती वा २ हजार ५ सय मानिसले खाने आहारा बराबरको वनस्पति नष्ट गर्छ ।"
"डलरमा घट्यो, रुपैयाँमा बढ्यो","लकडाउनका कारण गत चैतमा रेमिट्यान्स आप्रवाह घटेपछि त्यसको प्रत्यक्ष प्रभाव विदेशी विनिमय सञ्चितिमा परेको छ । यही कारण गत फागुनको तुलनामा चैत मसान्तमा अमेरिकी डलरमा मुलुकको कुल विदेशी विनिमय सञ्चिति घटेको छ । उक्त अवधिमा अमेरिकी डलरको भाउ (विनिमय दर) बढेकाले नेपाली मुद्रा (रुपैयाँ) मा कुल विदेशी मुद्राको सञ्चिति बढेको देखिन्छ । डलरमा घट्नु भनेको उक्त अवधिमा नेपाल भित्रिने विदेशी मुद्रा कम भयो भन्ने हो । वास्तविक विदेशी मुद्राको सञ्चिति वृद्धि हुन डलरमै बढ्नुपर्छ । डलरमा कम मुद्रा भित्रिए पनि विनिमय दर उच्च रहेकाले रुपैयाँमा बढेको देखिएको हो । गत फागुनमा अमेरिकी डलरमा कुल विदेशी विनिमय सञ्चिति ९ अर्ब ६० करोड रुपैयाँ थियो । चैत मसान्तमा यस्तो सञ्चिति ९ अर्ब ४९ करोडमा झरेको राष्ट्र बैंकको मासिक प्रतिवेदनले देखाएको छ । सो अवधिमा नेपाली मुद्रामा भने विदेशी विनिमय सञ्चिति बढेको देखिन्छ । फागुनसम्म मुलुकको कुल विदेशी विनिमय सञ्चिति ११ खर्ब ३६ अर्ब रुपैयाँ थियो । चैत मसान्तसम्म आइपुग्दा यो ११ खर्ब ५५ अर्ब रुपैयाँ पुगेको छ । गत असारको तुलनामा सञ्चिति ११३ प्रतिशत बढेको देखिन्छ । ०७६ असारमा यस्तो सञ्चिति १० खर्ब ३८ अर्ब रुपैयाँ थियो । नेपाली मुद्रामा विनिमय सञ्चिति बढ्नुको कारण डलरको मूल्य वृद्धि नै भएको जानकारहरू बताउँछन् । चैतमा रेमिट्यान्स उच्च दरले घटेकाले डलरमा विदेशी विनिमय सञ्चिति घटे पनि वैशाखमा बढ्ने प्रारम्भिक अनुमान रहेको राष्ट्र बैंकका प्रवक्ता गुणाकर भट्टले जानकारी दिए । चैतको तुलनामा वैशाखमा रेमिट्यान्स बढेको छ, आयात संकुचन भएको छ, उनले भने, वैशाखमा डलरमै विदेशी विनिमय सञ्चितिमा सुधार आउने देखिन्छ । अमेरिकी डलरको विनिमय दरमा भएको परिर्वतनले कुल विदेशी विनिमय सञ्चिति घटबढ देखिए पनि मुलुकको आयात धान्न पर्याप्त रहेको उनको भनाइ छ । राष्ट्र बैंकका अनुसार नेपालमा लकडाउन सुरु भएको महिना (गत चैतमा) साढे ३४ अर्ब रुपैयाँ रेमिट्यान्स भित्रिएको थियो । अघिल्लो वर्षको सोही अवधिको तुलनामा यो ४ प्रतिशत घटेको थियो । वैशाखमा भने ४४ अर्ब रुपैयाँ रेमिट्यान्स आएको देखिन्छ । ०७५ वैशाखको तुलनामा यो आर्थिक वर्षको सोही अवधिमा रेमिट्यान्स करिब ३९ प्रतिशत कम हो । अघिल्लो वर्षको वैशाखमा ७२ अर्ब रुपैयाँ भित्रिएको थियो । लकडाउन सुरु भएसँगै नेपाल भित्रिने रेमिट्यान्स पनि घट्न सुरु भएको छ । यसको असर विनिमय सञ्चितिमा परेको प्रतिवेदनले देखाएको छ । गत असारको तुलनामा फागुनसम्म अमेरिकी डलरसँग नेपाली रुपैयाँको विनिमय दर ७७ प्रतिशत घटेको (अवमूल्यन) भएको छ । अघिल्लो वर्षको सोही अवधिमा नेपाली रुपैयाँ १५ प्रतिशतले अवमूल्यन भएको थियो । गत फागुनमा अमेरिकी डलर १ को खरिद विनिमय दर १ सय १८४४ रुपैयाँ थियो । यस्तै गत असारको तुलनामा चैतसम्म अमेरिकी डलरसँग नेपाली रुपैयाँ १०१८ प्रतिशत अवमूल्यन भएको छ । अघिल्लो वर्षको सोही अवधिमा नेपाली रुपैयाँ ०९ प्रतिशत अवमूल्यन भएको थियो ।चैतसम्मको विनिमय सञ्चितिले साढे ९ महिनालाई आयात धान्न पुग्ने राष्ट्र बैंकले बताएको छ । चालु आर्थिक वर्षको ८ महिनासम्मको आयातका आधारमा उक्त तथ्यांक निकालिएको हो । चैतसम्मको सञ्चिति लक्षित सीमाभन्दा बढी हो । चालु आवमा राष्ट्र बैंकले ७ महिनालाई आयात धान्न पुग्ने बराबर विदेशी मुद्राको सञ्चिति राख्ने लक्ष्य तय गरेको थियो । चैतसम्म विदेशी विनिमय सञ्चितिको कुल गार्हस्थ्य उत्पादनसँगको अनुपात ३०७, कुल आयातसँग ७८८ र विस्तृत मुद्राप्रदायसँग २९६ प्रतिशत छ । गत असारमा यी अनुपात क्रमशः ३००, ६४९ र २९० प्रतिशत थिए ।लकडाउनको अवधिमा मुलुकको शोधनान्तर स्थिति भने बचतमा छ । सो अवधिमा आयात संकुचन भएको, पर्यटन खर्चमा कमी आएको, बाह्य ऋण परिचालन र प्रत्यक्ष वैदेशिक लगानी बढेकोलगायत कारण शोधनान्तर स्थिति बचतमा रहेको राष्ट्र बैंकले जनाएको छ । चैतसम्म शोधनान्तर स्थिति ३६ अर्ब ६१ करोड रुपैयाँले बचतमा छ । अघिल्लो वर्षको सोही अवधिमा यो ६४ अर्ब ६८ करोडले घाटामा थियो । अमेरिकी डलरमा शोधनान्तर स्थिति अघिल्लो वर्षको नौ महिनासम्म ५६ करोड ८५ लाख घाटामा थियो, प्रतिवेदनमा भनिएको छ, गत चैतसम्ममा यो ३२ करोड १० लाखले बचतमा छ ।लकडाउनमा पनि चालु खाता भने घाटामै छ । पछिल्ला दुई वर्षयता यो खाता निरन्तर घाटामा छ । गत चैतमा चालु खाता १ खर्ब ३५ अर्ब ५४ करोडले घाटामा छ । अघिल्लो वर्षको सोही अवधिमा यस्तो घाटा २ खर्ब ४ अर्ब ८० करोड रुपैयाँ थियो । चालु आवको नौ महिनामा बैंकिङ कारोबारमा आधारित सरकारको वित्त स्थिति ५६ अर्ब २८ करोड रुपैयाँले घाटामा छ, राष्ट्र बैंकले भनेको छ, यस अवधिमा बैंकिङ कारोबारमा आधारित (सोझै भुक्तानी र भुक्तानी लिन बाँकी चेकबाहेक) संघीय सरकारको कुल खर्च ६ खर्ब ३८ अर्ब १ करोड र राजस्व संकलन (प्रदेश तथा स्थानीय तहमा बाँडफाँट हुने रकमसमेत) ५ खर्ब ९० अर्ब ७६ करोड रुपैयाँ छ ।"
मदिरामा उपहार र छुट दिन नपाइने,"काठमाडौं (कास) अब मदिरा तथा सुर्तीजन्य पदार्थको बिक्री गर्दा छुट तथा उपहार कार्यक्रम सञ्चालन गर्न नपाइने भएको छ । आगामी आर्थिक वर्षको बजेट वक्तव्यसँगै पेस गरिएको आर्थिक विधेयक ले अन्तःशुल्क ऐन०५८ को पहिलेको व्यवस्था संशोधन गर्दै छुट तथा उपहार योजना सञ्चालन गर्न नपाउने व्यवस्था गरिदिएको हो । ऐनको दफा ४ (ङ) मा मदिरा, बियर वा सुर्तीजन्य पदार्थसम्बन्धी उद्योग र पैठारीकर्ता तथा बिक्रेताले मूल्य अभिवृद्धि करमा दर्ता भएका बाहेकलाई बिक्री गर्दा छुट दिन पाइने छैन भन्ने व्यवस्था गरेको थियो ।संसद्मा पेस भएको आर्थिक विधेयकले अन्तःशुल्क ऐनको मूल्य अभिवृद्धि करमा दर्ता भएका बाहेक अन्य बिक्रेतालाई भन्ने वाक्यांश झिकेर कसैलाई पनि छुट तथा उपहार सुविधा दिन नपाइने व्यवस्था गरिदिएको हो । संशोधित व्यवस्था हटाई पहिलेकै सुविधा उपलब्ध गराउन सम्बद्ध व्यवसायीले अनुरोध गरेका छन् भने अर्थ मन्त्रालयले त्यसो गर्न नसकिने जनाएको छ । मदिरा तथा सुर्तीजन्य नियन्त्रित सामग्रीहरूको अनिवार्य मूल्य प्रकाशन गर्नुपर्ने, त्यसैका आधारमा मात्रै उपभोक्तादाई बिक्री र सरकारलाई कर बुझाउनुपर्ने कानुनी प्रावधान रहेको मन्त्रालयको राजस्व महाशाखाका प्रमुख यज्ञ ढुंगेलले जानकारी दिए । मूल्य प्रकाशन गरिसकेपछि छुट पाउने हो भने मूल्य घोषणाको तात्पर्य नै रहेन, उनले भने, मूल्य प्रकाशन गर्दा कमिसनसमेत घोषणा गर्नुपर्ने प्रावधान रहेकाले फेरि छुट दिइरहने नीति सान्दर्भिक नदेखिएपछि संशोधन गरिएको हो । एकातिर मूल्य घोषणा गर्नुपर्ने, अर्कोतिर छुट दिने व्यवस्थामा समानता नरहेको उनले प्रस्ट्याए । फेरि छुट दिने कुरा कानुनको मूल उद्देश्यसँग मेल खाएन, उनले भने, नियन्त्रित सामग्रीहरूको बिक्री र कर संकलनका दृष्टिले यस्तो गरिएको हो । छुट तथा उपहार दिन पाउने व्यवस्था ०५८ सालमा अन्तःशुल्क ऐन लागू भएदेखि नै थियो । अब यस्तो व्यवस्था लागू हुने छैन । आर्थिक विधेयक जेठ १५ मा संसद्मा प्रस्ताव गरिसकेकाले यस्तो व्यवस्थालगत्तै लागू भएको अर्थ मन्त्रालयले जनाएको छ ।तर अहिलेको व्यवस्था परिवर्तन गरिदिन मदिरा उद्यमी तथा व्यवसायीहरूले अर्थमन्त्री युवराज खतिवडालाई अनुरोध गरेका छन् । मदिरा एवं बियरजस्ता वस्तुमा उच्च दरमा अन्तःशुल्क लगाउने गरिएको र कारखानाबाट उत्पादन निष्काशन गर्नुअघि नै भुक्तानी गर्नुपर्ने व्यवस्थाका कारण छुट तथा उपहार योजना जारी राख्न पाउनुपर्ने उनीहरूको माग छ । अन्तः शुल्क अग्रिम रूपमा भुक्तानी हुने हुँदा बिल डिस्काउन्टले त्यसमा कुनै असर नगर्ने कुरा स्पष्ट छ, अर्थमन्त्री खतिवडालाई नेपाल पेयपदार्थ संघले बुझाएको ज्ञापनपत्रमा भनिएको छ । मूल्य अभिवृद्धि कर क्रेताले खरिद गरेको वास्तविक मूल्यमा लाग्ने भएकाले कानुनसम्मत नै रहने उनीहरूले जनाएका छन् । त्यसैले मूल्य अभिवृद्धि कर नियमावलीमा उल्लिखित बिजकको नमुनामा समेत डिस्काउन्टको प्रावधान राखिएको छ । मदिरा, बियरजस्ता वस्तुका उत्पादक र बिक्रेताहरूलाई समेत यो कानुनी प्रावधानको उपभोगमा वञ्चित गरिएको छैन, ज्ञापनपत्रमा भनिएको छ । छुट तथा उपहार योजनाले अन्तर्राष्ट्रिय उत्पादनहरूसँग प्रतिस्पर्धा गर्न र बजार प्रवर्द्धनसम्बन्धी आवश्यक निर्णय यथासमयमा लिन छुट योजना आवश्यक रहेको संघले जनाएको छ । उद्योग व्यवसायले स्वतन्त्र ढंगले व्यावसायिक निर्णय लिई व्यवसाय सञ्चालन गर्न सकून् भन्ने कुरालाई मध्यनजर गरी व्यवसायको सर्वमान्य सिद्धान्तअनुसार नै यो प्रावधान राखिएको हो, ज्ञापनपत्रमा भनिएको छ, मूल्यमा डिस्काउन्ट दिने प्रावधानले मूल्यका बारेमा पारदर्शी हुन मद्दत गर्नुका साथै व्यवसायलाई मूल्य अभिवृद्धि करको दायरामा ल्याउन सहयोग गरेको थियो । अब कारोबार गर्दा कर बिजकको प्रयोग गर्ने कुरालाई निरुत्साहित गर्न सक्नेतर्फ ध्यानाकर्षण गराउन चाहन्छौं ।मदिरासम्बन्धी छुट तथा उपहारबारे विवाद रहे पनि हाल यसको बेचबिखन र उत्पादन दुवै बन्द छ । कोभिड१९ को रोकथाम तथा न्यूनीकरणका लागि सरकारले चैत ११ देखि लकडाउन गरेलगत्तै मदिरा आयात गर्न नपाइने व्यवस्था छ । हालसम्म सरकारले अत्यावश्यक प्रकृतिका ४४ प्रकारका उद्योग सञ्चालन अनुमति दिए पनि मदिराका विषमा नयाँ निर्णय भइसकेको छैन । किराना पसल सञ्चालन भए पनि मदिरा बिक्रीवितरणका विषयमा समेत सरकारले निर्णय गरिनसकेकाले यसको कारोबार बन्द रहेको व्यवसायीहरूले बताएका छन् ।"
"मास्क, पीपीई र पन्जाको गुणस्तर मापदण्ड बनाइँदै","नेपाल गुणस्तर तथा नापतौल विभागले मास्क तथा व्यक्तिगत सुरक्षा उपकरण (पीपीई) को गुणस्तर मापदण्ड निर्धारण गर्ने भएको छ । यसका लागि विभागले आइतबार गुणस्तर परिषद्मा मास्क र पीपीईको गुणस्तर मापदण्ड प्रस्तुत गर्दै छ । परिषद्बाट स्वीकृत भएपछि गुणस्तर निर्धारण हुने विभागका महानिर्देशक विश्वबाबु पुडासैनीले जानकारी दिए । हामीले यसका अन्तिम शीर्षकहरू पनि तयार गरिसकेका छौं । आइतबार परिषद्मा राख्छौं, पुडासैनीले भने, त्यहाँबाट स्वीकृत भयो भने मास्क, पीपीई, पन्जालगायतसँग सम्बद्ध २५ वटा स्ट्यान्डर्ड फाइनल गर्छौं । विभागले पहिलो चरणका लागि मास्क र पीपीई दुई किसिमका र ५६ प्रकारका पन्जाको गुणस्तर निर्धारण गर्ने महानिर्देशक पुडासैनीले बताए । अहिले मास्क, पीपीई र पन्जा गरी तीन उत्पादनको मापदण्ड निर्धारण गर्न लागेका हौं, उनले भने, तिनीहरूको परीक्षण पद्धति भिन्न प्रकारका र भिन्न आवश्यकताका छन् । यो चरणमा यहीसँग सम्बन्धित मात्र हुन् ।कोभिड१९ संक्रमणको प्रकोप बढेसँगै मास्क, पीपीई, सेनिटाइजरलगायत स्वास्थ्य सामग्रीको गुणस्तरबारे सवाल उठेका छन् । सेनिटाइजरको गुणस्तर भने औषधि व्यवस्था विभागले विश्व स्वास्थ्य संगठनको मापदण्डअनुसार उत्पादन गर्नुपर्ने व्यवस्था गरिसकेको छ । मास्क, पीपीई र पन्जाको गुणस्तर भने नापतौल विभागले निर्धारण गर्ने तयारी गरेको छ ।स्वदेशी उद्योगहरूले गुणस्तरअनुसारका मास्क, पीपीई र पन्जा उत्पादन गरे विभागले नेपाल गुणस्तर प्रमाण चिह्न प्राप्त गर्नेछ । यसका लागि गुणस्तर स्वीकृतिपछि तयारी गर्ने विभागले जानकारी दिएको छ । मास्क उत्पादन गर्ने उद्योगहरूका लागि राम्रो कदम भएको उद्योगी सरोज खड्का बताउँछन् । मास्कको मेटेरियल्स भिन्न किसिमको ननओभन खालको भएकाले गुणस्तर मापदण्ड निर्धारण हुनुपर्ने उनले बताए । अहिले भारतले मास्कको कच्चा पदार्थ यहाँ नै पुग्दैन भनेर आयात रोकेको छ । चीनबाट ल्याउँदा मूल्य महँगो पर्छ, उनले भने, हामीले यही गुणस्तरमा नेपालमा त्यो सामान पाउँछौं भने मास्कको मेटेरियल्स र मूल्य घट्छ ।"
तरकारी बिक्री नभएपछि चौपायालाई आहारा र मल,"बिक्रीका लागि बजार अभाव र उचित मूल्य नपाएपछि रूपन्देहीका तरकारी उत्पादकले चौपायालाई खुवाउन र खेतमै जोत्न थालेका छन् । मौसमअनुसारका तरकारी भएकाले अहिलेसम्म बिक्री भइसक्नुपर्थ्यो । टिपेर थन्क्याउन नमिल्ने र बारीमा राख्दा कुहिने समस्या छ । खेतमै लामो समय राख्दा धान खेतीमा ढिलाइ हुने भएकाले जोत्न थालेको गैडहवा गाउँपालिकाका सन्दीप गुप्ताले बताए । ३५ कट्ठामा तरकारी लगाएको छु, उनले भने, अहिले बिक्री नभएपछि बेकार खेती गरे जस्तो लागेको छ । वर्षा सुरु भएकाले बचेको तरकारी कुहिने उनले जानकारी दिए । प्रत्येक दिन बिहान साइकल र मोटरसाइकलमा तरकारी ल्याएर बिक्री गर्न बुटवलसम्म आउँछन् । सधैं यसरी ओसार्न झन्झटिलो भएको उनले बताए । प्रदेश सरकारले कृषि एम्बुलेन्स चलाएको प्रचार गरेको थियो, उनले भने, धेरै पटक आग्रह गर्दा पनि एम्बुलेन्स सुविधा पाइएन । बारीमा रहेको बन्दागोभी जोतेर मल बनाएको, करेला र लौका चौपायालाई खुवाउने गरेको उनले बताए । उक्त गाउँपालिकामा ३२ टोल छन् । त्यसमध्ये ३० टोलका बासिन्दाले ४० हेक्टर जमिनमा तरकारी खेती गरेका छन् । सबै किसानको अवस्था दयनीय बन्दै गएको छ, उनले भने । सिँचाइ सुविधा नभएकाले ट्यांकरमा पानी ओसारेर खेती गरेको उनले बताए । बजारमा भिन्डी प्रतिकिलो ४० रुपैयाँमा बिक्री भइरहेको छ । किसानले प्रतिकिलो पाँच रुपैयाँमा बेचिरहेका छन् । किसानसित खरिद गर्नेले सस्तोमा पाइरहेका छन् । बिचौलियाले खरिद गरी ल्याएको तरकारी महँगो हुन्छ । पहिले लौका प्रतिकिलो ३५ रुपैयाँमा बिक्थ्यो, किसान गुप्ताले भने, अहिले १० रुपैयाँ पर्दैन । करेला प्रतिकिलो १५ रुपैयाँ छ । पाल्पा र दाङबाट टमाटर आपूर्ति हुने भए पनि बजारमा भारतीय उत्पादन बिकिरहेको उनले बताए । कतैबाट राहत नभए पनि जेठ २ मा शुद्धोधन गाउँपालिकाका किसानले तीन लाख मूल्य बराबरको तरकारी नष्ट गरे । उत्पादन बजार र गाउँमा बिक्री गर्न नपाएपछि सडकमा फालेर आक्रोश पोखेका थिए । शुद्धोधन१, बेलवा गाउँ ंतरकारी पकेट क्षेत्र हो । त्यहाँ उत्पादित तरकारी बुटवल ल्याएर बेच्न नपाउँदा मिहिनेत खेर गएको स्थानीय किसान गणेश पासीको भनाइ छ । २० क्विन्टल तरकारी सडकमा फ्याँकेर विरोध गर्दासमेत कसैले पीडा देखेनन्, उनले भने, लकडाउनले किसान र गरिब मार्यो । स्थानीय तहले अन्य गाउँनगरपालिकासँग समन्वय गरी तरकारी बजारसम्म लैजाने व्यवस्था मिलाउनुको साटो संक्रमण फैलिने भन्दै तरकारी ओसार्न अवरोध पुर्याएको उनले बताए ।तिलोत्तमाले नगर क्षेत्रबाहिरबाट तरकारी ल्याउन नपाउने नियम लागू गरेको छ । स्थानीय उत्पादन मात्र बेच्न पाउने नियम बनाएको छ । नगरपालिकाले तरकारी व्यवस्थापनका लागि रामलीला तरकारी उत्पादक कृषक समूह नामको संकलन केन्द्र बनाएको छ । त्यसैमार्फत बिक्री भइरहेको छ । तिलोत्तमा१४ मा स्थापना गरिएको संकलन केन्द्रका संयोजक कृष्णप्रसाद पन्थीले नगरपालिकाको यस्तो निर्णयले किसानलाई थोरै भए पनि राहत मिलेको बताए । १४ नम्बर वडा स्मार्ट कृषि गाउँ पनि हो, उनले भने, नगरका लागि पर्याप्त छ । तर नगरबाहिर लगेर बिक्री गर्न नपाउँदा तरकारी खेर जाने समस्या पनि रहेको उनको भनाइ छ । ठूला बजार रहेका सैनामैना र देवदह नगरपालिकाका किसानले स्थानीय बजारमा बिक्री गरे पनि लगानी नउठेर घाटा बेहोरिरहेको बताएका छन् । कपिलवस्तुको बुद्धभूमि नगरपालिका१०, झलवाका कृषक मेघनाथ केवटको १० क्विन्टलभन्दा बढी काँक्रो बारीमै कुहियो । अझै १० क्विन्टल तयार हुँदै छ, उनले भने, यस वर्ष किसानलाई शुभ रहेनछ । उनले ६ बिघामा तरकारी लगाएका थिए । छिटफुट बेचें, उनले भने, खर्च पनि उठेन । सबै बारीमा पहेंलिएका छन् । बारीतिर हेर्न पनि मन लग्दैन । पछिल्लो समय उनी बारीमा जानै छाडेका छन् । उनको जस्तै झलवाका शुक्रराज केवटको बारीमा करेला कुहिएको छ । यसो दुई क्विन्टल के बेचेको थिएँ, उनले भने, त्यसपछि बारीमा जानै परेन । बजार छैन् । कहाँ बेच्ने ? खेतमा कुहिन्छ । मन पोलेको छ । केही गर्न सक्ने अवस्था छैन ।जिल्लामा कोरोना भाइरस संक्रमण उच्च छ । यसको मारमा किसान परेका छन् । तरकारी बेच्न नपाएपछि खेतबारीमै कुहिएको छ । अहिले हिँडडुल गर्ने अवस्था छैन । गाडी चल्दैनन् । साइकल र टाउकोमा धेरै बोक्न सकिन्न । बिहान २ घण्टा बजार डुल्छु, स्थानीय बालजी केवटले भने, कसैले किन्दैनन् । तरकारी अहिले सस्तो छ । धेरै फलेको छ । बजार छैन । जुनसुकै तरकारी १० देखि २० रुपैयाँ प्रतिकिलोमा फालाफाल छ । बुद्धभूमि नगरपालिका१० देवपुरा, झलवा, मोतीनगर, लौहरौला र शिवपुरलगायत तरकारी पकेट क्षेत्र हुन् । त्यहाँबाट अर्घाखाँची, पोखरा, बुटवल, पाल्पा र नेपालगन्जसम्म पुग्छ । तरकारी बेचेर वार्षिक १० देखि ३० लाख रुपैयाँसम्म आम्दानी गर्ने किसान यहाँ धेरै छन् । संक्रमण बढ्दै गएपछि सबैभन्दा बढी मारमा किसान परेका हुन् । तर उनीहरूलाई राहतको कुरा गरेका छैनन् । यहाँ बोडी, करेला, लौका, झिन्डी, भान्टा र काँक्रो प्रशस्त फलेका छन् । खुर्सानी, फर्सी, कटहर र साग प्रशस्त छ । अर्को सिजन तरकारी खेती नगर्ने सत्यभामा केवटले बताइन् । लगानी उठ्दैन, उनले भनिन्, त्यसैले जाँगर चल्नै छोड्यो ।लकडाउनयता जेठ १९ सम्म भैरहवासुनौली नाका हुँदै भारतबाट १ अर्ब २८ करोड ६८ लाख रुपैयाँभन्दा बढी मूल्यका तरकारी र फलफूल आयात भएको छ । भैरहवा भन्सारका अनुसार चैत ११ गतेदेखि गत सोमबारसम्म ४९ हजार ८ सय ५९ मेट्रिक टन फलफूल तथा तरकारी भित्रिएको हो । त्यसबाट १३ करोड २४ लाख रुपैयाँ राजस्व प्राप्त भएको भन्सार अधिकृत तथा सूचना अधिकारी पूर्णप्रसाद लम्सालले बताए । उक्त अवधिमा प्याज ४३ करोड ४८ लाख ५४ हजार रुपैयाँ मूल्य बराबरको १२ हजार १२ मेट्रिक टन र आलु २५ करोड २३ लाख ८१ हजार मूल्यको १० हजार १ सय २७ मेट्रिक टन नेपाल आयात भएको छ । काँचो केरा २२ करोड ३४ लाख २७ हजार रुपैयाँ मूल्यको ७ हजार ५ सय ३४ मेट्रिक टन आएको छ । लकडाउन अवधिमा हरियो तरकारी र सागसब्जी ४५ लाख ३७ हजार रुपैयाँ मूल्यको ४ सय ३४ मेट्रिक टन र २ करोड ४३ लाख ३७ हजार रुपैयाँ मूल्यको २ हजार ३ सय २६ मेट्रिक टन गोलभेंडा आयात भएको छ । ३ करोड ७३ लाख ७३ हजार रुपैयाँ मूल्यको ४ सय ९४ मेट्रिक टन चना आयात भएको छ । १ करोड ४९ लाख रुपैयाँ मूल्यको आँप, ८ करोड ७५ लाख १३ हजार रुपैयाँ मूल्यको कागती, ५ करोड ३२ लाख १९ हजार मूल्यको मेवा, ७ करोड २० लाख १९ हजार मूल्यको तरबुजा र खरबुजा, १ करोड ४२ लाख ७६ हजार मूल्यको अनार, कटहर र ४७ लाख ३१ हजार रुपैयाँ मूल्यको स्याउ आयात भएको छ ।"
"नोक्सान १० करोड, राहत सवा करोड","पूर्वी चितवन खैरहनी नगरपालिका१० कठार खरखुट्टेका किसान कृष्णप्रसाद अर्यालले गत वर्ष आफ्नो १५ कट्ठा खेतमा गरिमाको हाइब्रिड धान रोपेका थिए । अघिल्ला वर्षहरूमा पनि भारतबाट ल्याइएको सोही धान रोपेर उनले राम्रै लाभ लिएका थिए । तर गत वर्ष गरिमा भनेर रोपेको धान पसाउँदै पसाएन ।नक्कली बीउ परेका कारण गरिमा नफलेर अर्याल जस्ता थुप्रै किसानले नोक्सानी व्यहोरे । मारमा परेका किसानलाई सरकारले उपलब्ध गराउने राहत केही समयअघि मात्रै अर्यालको हात पर्यो । मैले १५ कट्ठाको नौ हजार २ सय १९ रुपैयाँ राहत रकम बुझें, उनले भने । यो रकम भनेको खेत जोत्नका लागि भएको खर्च बराबर भएको उनले सुनाए । यति रकम पनि धेरै हैरानी व्यहोरेपछि मात्रै हात परेको हो ।सरकारले धान रोप्न खर्च हुने प्रतिकट्ठा लागत मूल्य तीन हजार १ सय ५० रुपैयाँ कायम गरेर त्यसको २० प्रतिशत हाराहारीमा मात्रै राहत रकम उपलब्ध गराएको हो । सरकारी निकाय कृषि ज्ञान केन्द्र चितवनका अनुसार गरिमा धानको गुणअनुसार फल लागेको भए कट्ठामा पाँच हजार १ सय १६ रुपैयाँ बराबरको धान फल्ने निष्कर्ष निस्केको थियो । अर्थात् ७६ हजार ७ सय ४० रुपैयाँ नोक्सान हुँदा अर्यालले निकै कम राहत पाएका छन् ।यसलाई राहतका रूपमा मात्रै लिएँ । किसानलाई वास्तवमै न्याय दिने हो भने कम्पनीबाट उचित क्षतिपूर्ति भराउन सरकार लाग्नुपर्नेछ, अर्यालले भने । सात स्थानीय तह रहेको चितवनमा इच्छाकामना गाउँपालिकाबाहेक ६ स्थानीय तहमा गरिमा धानको खेती भएको थियो । दुई हजार ६ सय ५२ जना किसानले झन्डै हजार बिघा जमिनमा गरिमा धान रोपेको केन्द्रका प्रमुख राजन ढकालले जानकारी दिए । चितवनका सबै स्थानीय तहमा संघीय सरकारले उपलब्ध गराएको राहत रकम वितरण सुरु भएको उनले बताए । सबैभन्दा पहिला राप्ती नगरपालिकाले वैशाख २८ मा सूचना निकालेर राहत बाँड्न सुरु गरेको थियो । चितवनमा सबैभन्दा धेरै राप्ती नगरपालिकामा गरिमा धान लगाइएको थियो । राहतका लागि चितवनका स्थानीय तहलाई संघीय सरकारबाट एक करोड २३ लाख ४५ हजार रुपैयाँ उपलब्ध गराइएको छ । केन्द्रकै विश्लेषणलाई आधार मान्दा पनि गरिमा नफल्दा उत्पादनका आधारमा चितवनका किसानले १० करोड १९ लाख ४८ हजार ८ सय ८५ रुपैयाँ बराबरको नोक्सानी व्यहोरेका थिए । सवा १० करोड रुपैयाँका हाराहारीमा नोक्सानी व्यहोरेका किसानले जम्मा सवा करोड रुपैयाँ हाराहारीमा मात्रै राहत बुझेका छन् । धान नफलेपछि बाली चक्र नै बिथोलिएका कारण किसानले अन्य खेतीबाट पनि फाइदा लिन पाएका थिएनन् । हामीले गरिमा चाँडै फल्छ, धान काटेपछि आलु र अन्य तरकारी खेती लगाउन पाइन्छ भनेर रोपेका हौं । तर गरिमा नफलेपछि कुर्दाकुर्दा आलु र तरकारी लगाउन अबेला भयो । यतातर्फ भएको नोक्सानी कल्ले गणना गर्ने, किसान कृष्णप्रसाद अर्यालले भने । बीउ उत्पादक र आयात कम्पनीविरुद्ध मुद्दा दायर गरी किसानलाई क्षतिपूर्ति दिने तयारीमा सरकार रहेको ढकालले बताए ।भारतबाट नेपालमा गरिमा धानको बीउ आधिकारिक रूपमा आयात गर्ने कम्पनी दाङ लमहीमा रहेको सनराइज एग्रिकल्चर रिसर्च सेन्टर प्रालि थियो । चितवन र आसपासको क्षेत्रमा प्रशान्त एग्रोभेटले गरिमा धानको बीउ बेचेको कृषि ज्ञान केन्द्रबाट जानकारी प्राप्त भएको छ । ०७० सालदेखि नै गरिमा आयात हुन थालेको देखिन्छ । चितवन क्षेत्रमा मात्रै गत वर्ष गरिमा धानको ११ हजार ७ सय ४ किलो बीउ खपत भएको थियो ।"
चौधरीले किने साउदी राजकुमारका दुई होटल,एजेन्सी (केन्या) अर्बपति विनोद चौधरीले साउदी राजकुमार अल वालिद बिन तलालका केन्यास्थित दुई लक्जरी होटल किनेका छन् । कोभिड१९ को महामारी सुरु हुनुअघि नै चौधरीले ती होटल २ अर्ब ८० करोड केन्याली सिलिङ (३ अर्ब १९ करोड रुपैयाँ) मा किनेको केन्याली समाचार संस्थाहरूले उल्लेख गरेका छन् ।साउदी राजकुमार अल वालिदले आफ्नो कम्पनी किङडम होल्डिङका नाममा रहेका होटलका सबै सेयर चौधरी ग्रुपलाई बिक्री गरेका हुन् । किङडम होल्डिङले अब नयाँ क्षेत्रमा लगानी गर्ने अल वालिदका एक सल्लाहकारलाई उद्धृत गर्दै समाचारहरूमा जनाइएको छ । केही महिनाअघि होटल खरिद गरेको चौधरी ग्रुपले होटललाई नयाँ स्वरूप दिन काम गरिरहेको पनि समाचारहरूमा उल्लेख छ । फेयरमोन्ट दी नोरफोल्क र फायेरमन्ट मारा सफारी क्लबले एक साताअघि कोभिड१९ को कारण देखाउँदै सबै कर्मचारीलाई निष्कासन गर्ने निर्णय गरेको थियो ।फोयरमन्ट होटल एन्ड रिसोर्टका महाप्रबन्धक मेहदी मोरडले कोभिड महामारीको प्रभाव कतिन्जेल रहन्छ भन्ने अनिश्चित रहेकाले हामीले व्यवसाय अनिश्चितकालका लागि बन्द गर्ने निर्णय गरेका छौं भन्दै कर्मचारीलाई मेमो पठाएको प्रकाशित समाचारहरूमा जनाइएको छ । होटलले कर्मचारीलाई व्यवसाय बन्द गर्नै कर्मचारी निष्कासन गर्ने निर्णय गरेको भोलिपल्ट केन्याली सरकारी अधिकारीले होटललाई किन कर्मचारी निष्कासन गरेको भनी स्पष्टीकरण सोधेको थियो । सरकारले स्पष्टीकरण सोधेपछि होटलले कर्मचारी निकाल्ने आफ्नो पूर्वनिर्णय फिर्ता लिएको छ । केन्याली राष्ट्रपति उहुरु केन्याट्टाले होटल क्षेत्रका लागि कोभिड१९ ले पुर्याएको क्षतिका लागि राहतस्वरूप २ अर्बको केन्याली सिलिङको प्याकेज घोषणा गरेका छन् । साउदी राजकुमार दुई वर्षअघि भ्रष्टाचारको आरोपमा आफ्नै देशमा नजरबन्दमा परेका थिए । सन् २०१६ मा उनी ३ महिनाको नजरबन्दपछि ६ अर्ब डलर जरिवाना तिरेर छुटेको विभिन्न सञ्चारमाध्यममा प्रकाशित समाचारमा उल्लेख छ । राजकुमार अल वालिदले केही वर्षअघि नेपाल भ्रमण गरेका थिए ।
सोलार आयोजनाले थाल्यो उत्पादन,काठमाडौं (कास) निर्माणाधीन देशकै ठूलो सोलार आयोजनाले उत्पादन सुरु गरेको छ । नेपाल विद्युत् प्राधिकरणले नुवाकोटमा निर्माण गरिरहेको २५ मेगावाटको सोलार आयोजनाले १२५ मेगावाट विद्युत् उत्पादन थालेको हो । आयोजनाबाट उत्पादित विद्युत् राष्ट्रिय प्रसारण प्रणालीमा थपिएको प्राधिकरणले जनाएको छ । देवीघाट विद्युत् केन्द्रको जग्गामा राखिएको सोलार प्यानलमार्फत दिउँसो उत्पादित विद्युत् सोझै राष्ट्रिय प्रसारण लाइनमा जोडिएको हो । ब्याट्री नराखिएकाले घाम लागेको समयमा मात्रै सोलार प्लान्टबाट विद्युत् उत्पादन हुन्छ । आयोजनाको १० मेगावाट विद्युत् डेढ महिनाभित्र ग्रिडमा जोडिने प्राधिकरणका कार्यकारी निर्देशक कुलमान घिसिङले बताए । प्रारम्भिक वातावरणीय परीक्षण (आईईई) प्रतिवेदन स्वीकृतिको प्रक्रियामा रहेकाले पूर्ण क्षमतामा सञ्चालनका लागि केही समय लाग्ने उनको भनाइ छ । विद्युत केन्द्रको कर्मचारी आवास क्षेत्रनजिक रहेको खाली जग्गामा १० मेगावाट र पावर हाउसनजिक रहेका तीन ठाउँमा ५ मेगावाट विद्युत् उत्पादन गर्न सक्ने सोलार प्यानल जडान गरिएको छ । अहिले देवीघाट विद्युत् गृह नजिकको एक ठाउँमा राखिएको प्यानलबाट उत्पादित विद्युत् प्रणालीमा जोडिएको हो । एउटा प्यानलबाट २ सय ७५ वाट विद्युत् उत्पादन हुनेछ । एक मेगावाट उत्पादन गर्ने प्यानल राख्न २० रोपनी जग्गा प्रयोग गरिएको छ । विश्व बैंकको ग्रिड सोलार तथा ऊर्जा दक्षता परियोजनाअन्तर्गत प्लान्ट स्थापनाका लागि चिनियाँ कम्पनी राइजन इनर्जीसँग ३ करोड ८० लाख अमेरिकी डलरमा ठेक्का सम्झौता गरिएको थियो ।
वाणिज्यले गर्यो प्रहरी दुरुपयोग,"बजार अनुगमनका क्रममा हूलदंगा रोक्न र टोलीलाई सुरक्षा दिन खटाइने प्रहरी वाणिज्य आपूर्ति तथा उपभोक्ता हित संरक्षण विभागले दुरुपयोग गरेको पाइएको छ । अनुगमनका क्रममा टोलीलाई सुरक्षा दिन सई, असई र दुई हवल्दारसहित चार जना विभागमा खटिने गरेका छन् । विभागले भने ती प्रहरीलाई कल सेन्टरमा राखेर व्यवसायीलाई फोन गर्न लगाई विभाग बोलाउन लगाउने गरेको पाइएको हो । प्रहरी दुरुपयोग गरेको सूचना महानगरीय प्रहरी परिसरमा पुगेपछि ती प्रहरीलाई फिर्ता बोलाइएको छ । प्रहरीलाई अनुगमनका क्रममा सुरक्षा दिन पठाएका थियौं । उनीहरूको काम व्यवसायीलाई फोन गर्ने होइन । गर्न दिनु पनि हुँदैन, महानगरीय प्रहरी परिसर काठमाडौंका प्रहरी वरिष्ठ उपरीक्षक श्याम ज्ञवालीले भने, विभागले गैरव्यावसायिक काम गरेको देखियो । कर्मचारी घरमा राखेर तिनको काम प्रहरीलाई लगाइयो ।लकडाउनमा बजार अनुगमन फाट्टफुट्ट मात्रै भएको छ । कोरोना संक्रमण बढिरहेका बेला क्वारेन्टाइनमा प्रहरीको खाँचो पनि भएकाले अनुगमनका बेला मात्रै पठाउने गरी प्रहरीलाई फिर्ता बोलाइएको ज्ञवालीले बताए । विभागका महानिर्देशक नेत्र सुवेदीले भने महानगरीय प्रहरी परिसरले परिपक्व निर्णय नगरेको आरोप लगाए । फोन गर्ने काममा प्रहरीसँगै विभागका कर्मचारी पनि रहने गरेको उनको भनाइ छ । प्रमुख जिल्ला अधिकारीसँगको सल्लाहबाटै प्रहरी मगाएका थियौं । कर्मचारी र प्रहरीलाई सँगै खटाएका थियौं । उनीहरूसँगै कर्मचारी पनि हुन्छन्, सुवेदीले भने । प्रहरीसँग विभागका निरीक्षक अधिकृत पनि हुने गरेको उनको दाबी छ । बजार अनुगमनपछि बयानका लागि निरीक्षक अधिकृतले व्यवसायी बोलाउनेलगायत काम गर्नुपर्छ । अनुगमनका क्रममा सुरक्षा दिने मात्रै प्रहरीको काम हो । व्यवसायीलाई बोलाउनै परे कार्यालयबाट आधिकारिक पत्र पठाउनुपर्ने एसएसपी ज्ञवालीले बताए । विभागले आधिकारिक रूपमा पत्र पठाउनुपर्छ । व्यवसायीले अटेरी गरेमात्र पक्राउ गर्न प्रहरी खटाउने हो, उनले भने, तर गैरव्यावसायिक काम भयो । प्रहरीलाई गलत ड्युटीमा खटाइयो । कारण यस्तो छ विभागका अनुगमन शाखा निर्देशक सागर मिश्रका अनुसार केही दिनयता अनलाइन मार्केटिङ गर्ने व्यवसायीलाई विभागमा बोलाएर बयान लिने निर्णय भएको थियो । सोहीअनुसार न्युरोडमा रहेको भर्जिन मोबाइल प्राइभेट लिमिटेडलाई बोलाइएको थियो । उक्त लिमिटेडले मास्क र सेनिटाइजरको विज्ञापन गरेको थियो । मोबाइल पसलको अनुमति लिए पनि मास्क र सेनिटाइजर बिक्री गरेको देखियो, उनले भने, त्यही भएर प्रमाणसहित विभागमा उपस्थित हुन एक जना प्रहरीले बोलाउनुभएको हो । विभागमा ड्युटीमा खटिएका प्रहरीले ती व्यवसायीलाई खरिद र बिक्री बिलसहित विभागमा उपस्थित हुन फोन गरे । भर्जिन मोबाइलका सञ्चालक विवेक शर्माले आफूले अनलाइनमा सेनिटाइजर र मास्कको विज्ञापन गरेको स्विकारे । बिक्री भने मोबाइल कम्पनीबाट नभई सोनुम ट्रेडर्सबाट गरिएको उनको भनाइ छ । सोनुमबाट बढी पैसा नलिएको उनको दाबी छ । आधिकारिक रूपमा बोलाउँदा विभागमा उपस्थिति हुन कुनै समस्या छैन, उनले भने, स्वार्थ पूर्ति गर्न प्रहरी लगाएर दमन गर्न खोजियो । त्यसपछि उनले महानगरीय प्रहरी परिसरको सहायता लिएका थिए । उनका अनुसार विभागबाट बिहीबार २ बजे फोन गएको थियो । प्रहरीले गरेको फोनमा एक घण्टाभित्र विभागमा उपस्थित हुन निर्देशन थियो । ताम्राकार हाउस बन्द भएकाले कागजात लिन सम्भव नभए पनि शर्मा विभाग पुगे । त्यसपछि विभागका कर्मचारीले एउटा चिटमा खरिदबिक्री बिल, दर्तासहितको प्रमाणसहित शुक्रबार पुनः बोलाए । शुक्रबार विभागमा जानुअघि उनले परिसरमा फोन गरेका थिए । शुक्रबार पुनः विभागबाट प्रहरीले फोन गरे । केहीबेरमा आउने भन्दै परिसरमा एसएसपी ज्ञवाली सरलाई सम्पर्क गरें, शर्माले भने, प्रहरीले फोन गर्न मिल्दैन, आधिकारिक नभएपछि परिसर पुगेको हुँ । त्यसक्रममा एसएसपी ज्ञवालीले विभागमा खटिएका प्रहरीलाई फोन गरेर आफूअनुकूल टेकुमा भेट्न बोलाएका थिए । लगत्तै विभागमा खटिएका प्रहरी परिसर पुगेका थिए । प्रहरीको बयानपछि परिसरले अनुगमनमा खटिने प्रहरीलाई फिर्ता बोलाएको हो । निर्देशनमा प्रहरीलाई फोन गर्न लगाउनु बदमासी हो, एक उपभोक्ता अधिकारकर्मीले भने, नियतवश फोन गरेको पनि हुन सक्छ । प्रहरीलाई फोन गर्न लगाएर विभागले गल्ती गरेकै हो ।"
भारतीय अर्थतन्त्रमा आशा भर्दै टेलिकम क्षेत्र,"काठमाडौं (कास) कोभिड१९ का कारण संसारभरका उद्यम र व्यवसाय प्रभावित छन् । अनलाइन डेलिभरी र अनलाइनसम्बन्धी सेवा दिने प्रविधि कम्पनीबाहेक सबै क्षेत्र प्रभावित भएकाले आगामी दिनमा वैदेशिक लगानी र रेमिट्यान्समा समेत घट्ने सबै अध्ययनहरूको निष्कर्ष छ । यसको विपरीत भारतीय टेलिकम कम्पनीहरूले भने महामारीकै बीच धमाधम लगानी भित्र्याइरहेका छन्, जसले कोभिड१९ का कारण खुम्चिने अनुमान गरिएको विश्वको पाँचौं ठूलो अर्थतन्त्रमा केही भए पनि त्राण भरिने विश्लेषण छ । सबैजसो ठूला अमेरिकी प्रविधि कम्पनीहरूले भारतीय टेलिकम बजारमा चासो देखाइरहेको भए पनि कोभिड१९ का कारण उनीहरूलाई भारतीय बजारमा प्रवेशको अवसर मिलेको छ ।छोटो समयमै भारतको सबैभन्दा ठूलो टेलिकम कम्पनी बनेको रिलायन्स जियोले मात्रै महामारीकै बीच पछिल्लो सात हप्तामा करिब साढे ११ अर्ब अमेरिकी डलर बराबरको प्रत्यक्ष वैदेशिक लगानी भित्र्याइसकेको छ । कम्पनीले आगामी दिनमा आफ्नो सेयर बिक्रीमार्फत थप विदेशी लगानी भित्र्याउने विश्वास छ ।भारतीय टेलिकम कम्पनी जियोमा फेसबुकले ५ अर्ब ७० करोड रुपैयाँ लगानी गर्दै ९ दशमलव ९ प्रतिशत सेयर खरिद गरेको थियो । फेसबुकले सन् २०१४ मा २२ अर्ब डलरमा ह्वाट्सएपको सेयर किनेपछि सबैभन्दा ठूलो लगानी जियोमा गरेको हो । भारतीय ग्रामीण क्षेत्रमा इन्टरनेट पुर्याउन फेसबुकले पटकपटक प्रयास गर्दै आएको थियो । यसअघि फेसबुकले आफ्नोसहित सीमित राखेर दुई वर्षसम्म निःशुल्क इन्टरनेट चल्ने गरी ग्रामीण क्षेत्रमा सस्तोमा फोन बिक्री गर्ने तयारी गर्दै स्वीकृतिका लागि सरकारसमक्ष निवेदन दिएको थियो । तर फेसबुकको प्रस्ताव प्रतिस्पर्धा र तटस्थ इन्टरनेटको विपरीत भएको भन्दै भारतीय दूरसञ्चार प्राधिकरणले प्रस्ताव अस्वीकृत गरेको थियो । प्रविधि कम्पनीहरूले सवा एक अर्बभन्दा बढी जनसंख्या भएको भारतको ग्रामीण क्षेत्रलाई भविष्यको ठूलो बजार देखिरहेका छन् ।महामारीकै बीच अमेरिकी इक्विटी कम्पनी सिल्भर लेकले जियोको १ प्रतिशत सेयर ७५ करोड डलरमा खरिद गरेको थियो । अमेरिकास्थित अर्को इक्विटी फर्म भिस्टा इक्विटीले पनि जियोको २ दशमलव ३२ प्रतिशत सेयर डेढ अर्ब अमेरिकी डलरमा किनेको थियो ।महामारीकै बीच पनि जियोले बैंकलाई तिर्नुपर्ने आफ्नो खुद ऋण २१ अर्ब डलर सन् २०२१ को सुरुवातमै चुक्ता गर्ने घोषणा गरेको छ । यसले कोभिडका कारण आइपरेको आर्थिक शिथिलता उकास्न पनि ठूलो सहयोग मिल्नेछ । यसै साता मात्रै जियोले अबुधाबीस्थित मुबादालालाई आफ्नो १ अर्ब २० अर्ब बराबरको सेयर बिक्री गर्ने तयारी गरेको छ । यो सम्झौतासँगै सन् २०१६ को मध्यतिर सुरु भएको भारतीय कान्छो टेलिकम कम्पनीको बजार मूल्य ६५ अर्ब डलर पुग्ने अनुमान छ । अर्को कमेरिकी कम्पनी जेनेटर एटलान्टिकले पनि जियोमा ८७ करोड अमेरिकी डलर लगानी गर्ने निर्णय गरिसकेको छ ।जियो मात्रै होइन, भारतका अन्य टेलिकम कम्पनीले पनि विदेशी लगानी भित्र्याउने तयारी गरिरहेका छन् । सञ्चारमाध्यममा प्रकाशित समाचारअनुसार अमेरिकी कम्पनी अमेजनले भारतको अर्को ठूलो टेलिकम कम्पनी भार्ती एयरटेलमा २ अर्ब डलर लगानी गर्ने तयारीस्वरूप छलफल अघि बढाएको छ । भार्ती एयरटेल भारतको तेस्रो ठूलो कम्पनी हो । भारतको दोस्रो ठूलो टेलिकम कम्पनी भोडाफोन आइडियामा गुगलले लगानीका लागि छलफल सुरु गरेको पनि समाचार पनि आएका छन् । जियोले गरेको लगानी र आक्रामक बजारीकरणले भारतका अन्य टेलिकम कम्पनीको बजार हिस्सा गुम्दै गएको छ । महामारीका बेला मात्रै नभई अरू बेला पनि भारत भित्रिने प्रत्यक्ष वैदेशिक लगानी सञ्चार सेवामा बढी हुने गरेको तथ्यांक देखिन्छ । सन् २०१७ मा भारत भित्रिएको वैदेशिक लगानीको तथ्यांक हेर्ने हो भने ८ अर्ब ८० करोड डलरभन्दा बढी लगानी सञ्चार क्षेत्रमा छ । सन् २०१७१८ मा भारतमा सबैभन्दा बढी वैदेशिक लगानी सञ्चार क्षेत्रमा भित्रिएको थियो । उक्त समयमा सञ्चार सेवामा भित्रिएको लगानी त्यसअघिको वर्षभन्दा ५० प्रतिशत बढी हो ।जियोले बजारमा आफ्नो उपस्थिति देखाउन नाफा लगभग शून्य रहने गरी सस्तोमा भ्वाइस र डेटा उपलब्ध गराउन थालेपछि भारतका अन्य टेलिकम कम्पनीलाई पनि मूल्य घटाउने दबाब बढेको थियो । यो दबाबका कारण धेरै टेलिकम कम्पनीको वित्तीय अवस्था नकारात्मक बन्दै गयो भने केही कम्पनी मर्ज हुन बाध्य भए । जियोको ठूलो लगानीसँग प्रतिस्पर्धा गर्न भारतीय सबै टेलिकम कम्पनीले ठूलो लगानी गर्ने साझेदार खोजिरहेका छन् । भारतका करिब ५० प्रतिशत जनतामा मात्रै इन्टरनेटको पहुँच पुगेको तथ्यांक छ । जसका कारण आधा नागरिक अझै पनि इन्टरनेटको पहुँच बाहिर छन् । इन्टरनेटको पहुँच नपाएका करिब ७० करोड भारतीय नागरिकलाई प्रविधि कम्पनीले भविष्यको बजार देखिरहेका छन् ।"
घरमै बस्दा झन् बढी हिंसा ?,"क्वारेन्टाइनको पीडा क्वारेन्टाइनमा समेत महिलालाई सास्ती छ । बाँकेको खजुरा६ सिमलघारी क्वारेन्टाइनमा चार महिला छन् । लगभग सयको हाराहारीमा पुरुष छन् । सबैका लागि दुई शौचालय छन् । त्यो पनि फोहोर । पुरुषको भीड लाग्छ । महिलाहरूले पालो नपाएर बाहिरै घण्टौं कुर्नुपर्छ । नुहाउन, लुगा फेर्न समस्या हुन्छ । लक्ष्मी शाही भन्छिन्, नुहाउने ठाउँ छैन, न लुगा फेर्न सकिन्छ, क्वारेन्टाइनमा बस्न थालेदेखि एकै लुगा लगाएको छु । उनी क्वारेन्टाइन बस्न थालेको ५ दिन भयो । लोग्नेमान्छे बाहिरै नुहाउँछन्, हामी आँखा छोपेर बस्नुपर्छ, एक महिलाले भनिन् । उनले महिनावारी हुँदासमेत नुहाउन पाइनन् । फोहोर शौचालयभित्रै नुहाऊँ भने उल्टै रोग सर्ने डर भयो, नुहाउनै पाइनँ, उनले भनिन् । उनी पतिसँग सुत्छिन् तर सुरक्षित महसुस गर्दिनन् । वरिपरि पुरुषैपुरुष हुन्छन्, डरले निद्रै पर्दैन, लक्ष्मीले भनिन् । क्वारेन्टाइनमा कोठा भरिएपछि भारतबाट थप हुँदै आएका नेपाली बाहिरै पाल टाँगेर बस्न बाध्य छन् । जानकी गाउँपालिका६ मा रहेको हनुमान नेरा प्राविमा मधेसी समुदायका महिला छन् । उनीहरू सामान्यतः घरकै पुरुषसँग नजिक भएर बोल्न डराउँछन् ।"
लिभरपुललाई घरमै अवसर,"लन्डन (एएफपी) इंग्लिस प्रिमियर लिग (ईपीएल) को शीर्षस्थानको लिभरपुलले ३० वर्षयता पहिलो उपाधि आफ्नै घर एनफिल्डमा जित्न सक्ने भएको छ । कोरोना भाइरस संक्रमणको महामारीले रोकिएको ईपीएल फेरि सुरु हुने क्रममा छ र शुक्रबार त्यसको प्रारम्भिक चरणको खेल तालिका जारी गरिएको छ । योर्गन क्लोपको लिभरपुललाई शीर्षस्थानमा २५ अंकको अग्रता प्राप्त छ ।लिभरपुललाई लिग जित्न दुई जितमात्र आवश्यक छ । नयाँ तालिकाअनुसार लिभरपुलले जून २१ मा एभरटनको गुडिसन पार्कको भ्रमण गर्नेछ । त्यसको तीन दिनपछि लिभरपुलले एनफिल्डमा क्रिस्टल प्यालेसविरुद्ध खेल्नेछ । यी दुवै खेल जिते लिभरपुलले सन् १९९० यता पहिलोपल्ट लिग जित्नेछ । यसअघि जून १७ मा म्यानचेस्टर सिटीले आर्सनलविरुद्ध खेल्नेछ र यो खेलमा सिटी पराजित रहे, लिभरपुल गुडिसन पार्कमै लिग च्याम्पियन हुन सक्नेछ ।लिगमा खेल्न बाँकी सबै ९२ खेल दर्शनविहीन रंगशालामा हुनेछ । तर लिभरपुलको मैदानमा खेल गर्दा त्यसका प्रशंसक सडकमा आउने डर पनि छ । त्यसैले तटस्थ मैदानमा खेल गर्ने सोच कायम नै रहेको छ । यसका लागि अबका केही दिनमा लिभरपुलको सहरी परिषद्को बैठक बस्दैछ र यसले थप निर्णय गर्नेछ । अहिलेसम्म जारी तीन चरणका खेलमध्ये जुलाई २ मै लिभरपुलले सिटीको पनि सामना गर्दैछ ।"
पालो ला लिगाको,"बार्सिलोना (रोयटर्स) कोरोना भाइरस संक्रमणको महामारीका कारण तीन महिना रोकिएपछि अन्ततः स्पेनी फुटबल पनि अर्को सातादेखि सुरु हुने भएको छ । अब ला लिगामा प्रत्येक दिन खेल हुनेछ । क्लबले प्रत्येक सबै सम्भावनाका लागि मैदानमा भिड्नेछन् । लिग बुधबार फेरि सुरु हुनेछ । तर स्पेनी फुटबल स्वयं पनि अनौठो परिस्थितिबाट सुरु हुनेछ, रायो भाल्कानो र अल्बासेटबीच सेगुन्डाको खेलबाट । र, खेल दोस्रो हाफबाट फेरि सुरु हुनेछ ।ला लिगामा भने बिहीबार निकै रोमाञ्चक डर्बी खेल हुनेछ, सेभिया र रियल बेटिसबीच । डिफेन्डिङ च्याम्पियन बार्सिलोनाले आफ्नो पहिलो खेल शनिबार मात्र खेल्नेछ र उसको प्रतिद्वन्द्वी छ, रियल मार्लोका । आइतबार रियल म्याड्रिड मैदानमा उत्रनेछ आइबरविरुद्ध । सुरक्षाका कारण सबै खेल दर्शकविहीन बन्द रंगशालामा हुनेछ । तर टेलिभिजन प्रसारण संस्थाले पनि आफ्नो दर्शकका लागि टेलिभिजनमा दर्शकको आवाज थप्ने योजना बनाइरहेको छ । अनि खेलअगाडि कोभिड१९ को संक्रमणले मरेका २७ हजारभन्दा बढी स्पेनीको सम्झनामा एक मिनेट मौनधारण पनि राखिनेछ । त्यसो त आइबर र रेसिङ सान्टान्डर जस्ता टिम फेरि मैदानमा फर्कनुपरेकामा खुसी पनि छैनन् । तर सबैले के पनि मानेका छन् भने संक्रमणले सबैभन्दा बढी प्रभावित स्पेन जस्तो देशले समग्रमा लय समात्न पनि केही कारण चाहिनेछ, त्यो फुटबल हुन सक्नेछ । फुटबलले नै स्पेनलाई एकताबद्ध गर्दै आएको मानिन्छ ।ला लिगा अध्यक्ष जाभियर टेबासले फुटबललाई फेरि मैदानमा फर्काउन निकै मिहिनेत गरेका छन् । यसपछाडि एउटा ठोस कारण छ । त्यो हो, लिग पूरा हुन सकेन र अहिलेकै स्थितिमा रोकिने हो भने १ अर्ब १३ करोडबराबरको क्षति हुनेछ । यसै कारण कसैले पनि पुरस्कारको रकमदेखि अन्य आम्दानी पाउने छैनन् । सुरुमा त टेबासको स्पेनी फुटबल संघका अध्यक्ष लुइस रुबिलेससँग कुरा पनि मिलेको थिएन । तर उनीहरूलाई एकै स्थानमा ल्याउने काम गरे, स्पेनका सहायक खेलमन्त्री इरेन लोजानोले ।लोजानोले भनेका पनि छन्, अहिले हामीले जसरी काम गर्न सक्छौं, त्यसले अबको केही वर्षमा विश्व कस्तो हुनेछ, त्यो निर्धारण गर्नेछ । यस्तोमा सबैको साथ र सहयोग चाहिन्छ । त्यसैले ला लिगाले सरकारी कोषमा थप्ने रकम पनि बढाउनेछ । यही गुनको बदलामा सरकारले सोमबार र शुक्रबार पनि खेल गर्न छुट दिएको छ । त्यसैले अब प्रत्येक दिन खेल गर्न पनि सजिलो भएको छ । स्पेनी फुटबल खेलाडी भने खेल फर्कन लागेकामा खुसी नै छन् । एट्लेटिको म्याड्रिडका मार्कोस लोरेन्टले भनेका छन्, पूरा परिस्थिति वास्तवमै अनौठो छ । तर अब एक प्रकारले सिद्ध भएको छ, फुटबल समर्थक र दर्शनबिना खल्लो हुने रहेछ । स्पेनी प्रशिक्षकले त्यसमै थपेका छन्, समर्थकबिनाका फुटबल त फुटबल नै नहुने रहेछ । तर हामी सबैलाई थाहा छ, विश्व फुटबल कति ठूलो व्यवसाय हो भनेर । त्यसैले फेरि खेल सुरु नगरेर सुखै छैन । कम्तीमा अहिले फुटबल सुरु हुनु नै ठूलो हो । हामी सबै यसमा खुसी हुनुपर्छ ।यता लिगमा भने बार्सिलोना शीर्षस्थानमा छ । टोलीलाई दोस्रो स्थानको रियलभन्दा २ अंकको अग्रता प्राप्त छ । मार्चदेखि फुटबल सुरु हुन नसकेको स्थितिमा जतिबेला यो फेरि मैदानमा फर्कनेछ, यी दुई टिमबीच उपाधिका लागि चर्को भिडन्त हुनेछ । यसलाई लामो समयपछि स्पेनी ला लिगामा फर्केको सुखद संयोग मानिएको छ । च्याम्पियन्स लिगमा छनोट हुने टिमको भिडन्त उत्तिकै रोमाञ्चक छ, किनभने तेस्रो र चौथो स्थानका लागि ५ टिम लागिरहेका छन् । अन्तिम १० टिमबीच १४ अंकको मात्र अन्तर छ ।"
