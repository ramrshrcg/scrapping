शीर्षक,विवरण
नागरिकता विधेयक झन् अलमलमा,"निधिका अनुसार कांग्रेसले अंगीकृत नागरिकताका लागि ७ या ६ वर्षको कुनै पनि प्रावधान राख्न नहुने धारणा सुनाएको छ । संविधानअनुसार अंगीकृत नागरिकता लिने या नलिने प्राथमिकता सम्बन्धित व्यक्तिमा रहेकाले कानुनमा कुनै पनि किसिमका अड्चन र निषेधित प्रावधान राख्न नहुने पार्टीको निष्कर्ष हामीले सुनायौं, उनले भने । निधिका साथमा कांग्रेस नेताहरू कृष्णप्रसाद सिटौला, ज्ञानेन्द्रबहादुर कार्की, मीनेन्द्र रिजाल, दिलेन्द्र बडू, राधेश्याम अधिकारी, रमेश लेखक बालुवाटार पुगेका थिए । नेकपाका तर्फबाट अध्यक्षद्वय, संसदीय दलका उपनेता नेम्वाङ र स्थायी कमिटी सदस्य भीम रावल सहभागी थिए । समिति सभापति श्रेष्ठलाई पनि बैठकमा आमन्त्रण गरिएको थियो । सामाजिक, सांस्कृतिक, परम्परा र राजनीतिक दृष्टिले पनि बन्देजयुक्त प्रावधान राख्नु हुन्न, संविधान र प्रचलित कानुनअनुसार नै जानुपर्छ भन्ने हाम्रो मान्यता हो, निधिले कान्तिपुरसँग भने, प्रचलित कानुनअनुसार हिमाल, पहाड र तराईमा विदेशी महिलाले नागरिकता पाइरहेका छन् । यसले राष्ट्रिय एकतालाई संवर्द्धन नै गरेको छ । खलल पारेको छैन ।अंगीकृत नागरिकता प्राप्त व्यक्ति राज्यका प्रमुख अंगको नेतृत्व तहमा पुग्न नसक्ने गरी संविधानले व्यवस्था गरेकाले राजनीतिक दृष्टिले पनि कुनै चिन्ता लिनु नपर्ने धारणा कांग्रेस नेताहरूको थियो । कांग्रेसका सबैजसो नेताले संविधान संशोधनमा देखिएको एकताको भावना नागरिकताको सवालमा पनि देखिनुपर्ने बताएका थिए । राष्ट्रिय राजनीतिमा सहमतिको राम्रो सन्देश गएको छ, यसलाई ओझेलमा नपार्न नागरिकतासम्बन्धी विधेयक पनि सहमतिमै अघि बढोस् भन्ने हाम्रो चाहना हो, कांग्रेस नेता निधिले भने ।सत्तारूढ नेकपा र प्रमुख प्रतिपक्ष कांग्रेसका बीचमा मत बाझिएपछि नागरिकता विधेयकको वैवाहिक अंगीकृत नागरिकता दिनेसम्बन्धी व्यवस्थाबारे छलफल आउँदा दिनमा थप पेचिलो बन्ने देखिएको छ । मतदानमा नजाँदा र सर्वसम्मतिको प्रयासस्वरूप थप छलफल लम्ब्याउँदा विषयको छिनोफानो तत्काल हुने पनि देखिँदैन । यसले नागरिकता लिन नपाएर अप्ठ्यारोमा परेकाहरूलाई झन् समस्या पर्नेछ । समिति सभापति श्रेष्ठले भने सहमतिका लागि अझै समय रहेको बताएकी छन् । यो नागरिकताको मात्रै विषय होइन, राष्ट्रियतासँग पनि जोडिएको छ, यसमा पनि सिंगो देश एकढिक्का हुनुपर्छ भन्ने मान्यता हो, श्रेष्ठले कान्तिपुरसँग भनिन्, अब फेरि पनि गर्ने सहमतिकै प्रयास हो, उहाँहरूलाई विकल्प सोचौं भनेकी छु, अन्तिमसम्म सहमतिकै लागि प्रयास गर्छु । सहमति जुटेन भने केही उपाय त गर्नैपर्छ । उनले यही एउटा प्रावधानमा सहमति नजुट्दा अरूले नागरिकता लिन नपाएको र त्यसले आफूलाई एकदमै दुःखी बनाएको बताइन् । मुटुमाथि ढुंगा राखेर भन्नु परिरहेको छ, आमाका नाममा नागरिकता लिन नपाएकाले केटाकेटी बिलखबन्दमा परेका छन्, श्रेष्ठले भनिन्, ०७५ को हिउँदे अधिवेशनमै मस्यौदामा छलफल गरेर काम अघि बढाएका थियौं, विधेयक आएपछि पनि सहमतिका लागि भनेर डेढ वर्ष कुरियो तर शीर्ष नेताहरूले बेला छउन्जेल चासो नै दिएनन् ।"
३० हजार संक्रमितका लागि सामग्री जोहो,"दुई पालिकाले किने पीसीआर मेसिनसर््खुेत कर्णालीका दुई पालिकाले कोरोना परीक्षण गर्न पीसीआर मेसिन खरिद गरेका छन् । दैलेखको नारायण नगरपालिकाले मेसिन किनिसकेको छ भने रुकुम पश्चिमको चौरजहारी नगरपालिकाले बिहीबार खरिद सम्झौता गरेको छ । सम्झौताअनुसार चौरजहारीमा ३ दिनभित्र र नारायणमा शुक्रबार मेसिन पुग्ने भएको छ । मेसिन ल्याएर दैनिक ९० जनासम्मको स्वाब परीक्षण गर्ने चौरजहारी नगरप्रमुख विशाल शर्माले बताए । उनका अनुसार रुकुमसहित सल्यान, जाजरकोट र डोल्पाका क्वारेन्टाइनमा बसेकाको कोरोना परीक्षण सहज हुनेछ । नगरपालिकाले मेडिसोलुसन प्रालि, काठमाडौंसँग १ हजार परीक्षण किटसहित मेसिन खरिदका लागि १ करोड २३ लाख रुपैयाँमा सम्झौता गरेको हो ।मेसिन सञ्चालन भएपछि आवश्यकताका आधारमा स्वाब संकलनका लागि किट खरिद गर्ने नगरपालिकाले जनाएको छ । स्वाब परीक्षणका लागि सुर्खेत पठाउँदा पालो नआउने समस्या देखियो, नगरप्रमुख शर्माले भने । अहिले जिल्लाभरि झन्डै १ हजार ५ सय जना विभिन्न क्वारेन्टाइनमा बसिरहेका छन् । रुकुममा संकलन गरिएको १ हजार १ सय ४६ जनाको स्वाबको पीसीआर रिपोर्ट आउन बाँकी रहेको जनस्वास्थ्य कार्यालयका फोकल पर्सन ईश्वर रावलले बताए । कर्णालीमा कोरोना संक्रमणको रेड जोन मानिएको नारायण नगरपालिकाले निर्वाचन क्षेत्र विकास कोषको रकमले पीसीआर मेसिन खरिद गरेको छ । कोरोना संक्रमितको संख्या बढ्दै गए पनि परीक्षणमा ढिलाइ भएपछि नगरपालिकाले आफैं मेसिन किनेको हो । एक करोड रुपैयाँमा सम्झौता भएको नगरप्रमुख रत्नबहादुर खड्काले बताए । उनका अनुसार संकलन गरिएको स्वाब परीक्षणका लागि कर्णाली स्वास्थ्य प्रतिष्ठान, जुम्ला र प्रदेश अस्पताल सुर्खेत पठाउनुपर्ने बाध्यता छ । रिपोर्ट ढिला आउँदा क्वारेन्टाइनमा बसेका र शंकास्पद लक्षण देखिएका नागरिकले धेरै सास्ती खेपे, उनले भने ।मेसिन सञ्चालनका लागि आवश्यक जनशक्ति काठमाडौंबाट ल्याइएको खड्काले जानकारी दिए । अहिले दैलेखका ११ पालिकामा निर्माण गरिएका क्वारेन्टाइनमा ३ हजार १७ जना बसिरहेका छन् । जिल्लामा अहिलेसम्म ४ हजार जनाको स्वाब संकलन गरिएको स्वास्थ्य सेवा कार्यालय प्रमुख डा निरञ्जन पन्तले बताए । उनका अनुसार बिहीबारसम्म ७ सय २१ जनामा संक्रमण पुष्टि भइसकेको छ । त्यमध्ये ३ सय ३४ जना निको भएर घर फर्किएको उनले जानकारी दिए ।"
डब्लूएचओलाई सुदृढ बनाउन जोड,"काठमाडौं (कास) चीनको नेतृत्वमा नेपालसहित २६ मुलुकका परराष्ट्रमन्त्री, विश्व स्वास्थ्य संगठनका महासचिव र यूएनडीपीका प्रतिनिधिबीच बेल्ट एन्ड रोड अन्तर्राष्ट्रिय सहयोगमा उच्चस्तरीय भिडियो सम्मेलन ः एकजुटका साथ कोभिड१९ सँग लड्दै नामक सम्मेलन बिहीबार सम्पन्न भएको छ । परराष्ट्रमन्त्री प्रदीपकुमार ज्ञवालीले सहभागिता जनाएको सम्मेलनको अध्यक्षता चीनका स्टेट काउन्सिलर तथा परराष्ट्रमन्त्री वाङ यीले गरेका थिए । परराष्ट्रमन्त्री ज्ञवालीले कोरोना भाइरस महामारीसँग लड्न आपसी सहयोग र संयुक्त पहल तथा बहुपक्षीय संस्थाको सहयोग महत्त्वपूर्ण रहेको बताए । उनले यो परिस्थितिमा अन्तर्राष्ट्रिय सहयोगलाई बढवा दिन डब्लूएचओलाई अझ बलियो बनाउन तथा स्रोत र प्रविधिको सहयोग गर्न सुझाव दिए । बेल्ट एन्ड रोड पहल साझेदार देशहरूमा उच्च गुणस्तरको विकासमा खेल्ने भूमिकाको पनि उनले सराहना गरे । बीआरआईअन्तर्गत स्वास्थ्य सिल्क रोडको नयाँ पहलको महत्त्वलाई जोड दिँदै उनले महामारीमा स्वास्थ्य सामग्री आपूर्तिलाई सहजीकरण गर्नुका साथै सहकार्यलाई थप बढवा दिने आशा गरे । सम्मेलनमा सहभागीहरूले महामारीसँग लड्न डब्लूएचओलाई थप बलियो बनाउँदै लैजानुपर्ने बताएका थिए । महामारीको सम्बोधन, नियन्त्रण र उन्मूलन गर्न बीआरआईअन्तर्गत सहयोगलाई बढवा दिन र महामारीको पछिल्लो स्थितिमा आर्थिक सुधारका लागि संयुक्त रूपमा काम गर्न जोड दिए ।"
प्रयोग नभएको औषधि गोदाममा छ : सेना,"(काठमाडौं)  नेपाली सेनाले चीनबाट विद्यार्थी उद्धार गर्दा खरिद गरेको औषधि प्रयोग नभएकाले गोदाममा रहेको जनाएको छ । वुहानबाट उद्धार गरिएका एक सय ७५ जनालाई भक्तपुरको खरिपाटी क्वारेन्टाइनमा राख्दा सेनाले औषधि खरिदमा ७३ लाख ९८ हजार रुपैयाँ र खानामा ५५ लाख १ हजार ४ सय ३३ रुपैयाँ गरी १ करोड २८ लाख ९९ हजार ४ सय ३३ रुपैयाँ खर्च भएको विवरण सार्वजनिक गरेको थियो । तर, क्वारेन्टाइनमा बसेका कसैले पनि औषधि उपचार गर्नु नपरेको बताएका थिए ।सेनाले यसको प्रतिवाद गर्दै ३ लाख ३३ हजार १० रुपैयाँको औषधि र ६३ लाख ३७ हजार ४ सय ८१ रुपैयाँ औषधिजन्य सामग्री खरिद गरेको प्रस्ट्याएको छ । जेठ २० मा सार्वजनिक गरेको खर्च विवरणमा भने ७३ लाख ९८ हजार रुपैयाँ औषधि खरिदमा खर्च भएको सूचना सेनाले निकालेको थियो । सेनाले बिहीबार जारी गरेको ध्यानाकर्षणमा औषधि र औषधिजन्य सामग्री खरिद गरेर बाँकी रहेको ७ लाख २८ हजार ४८ रुपैयाँ कोष तथा लेखा नियन्त्रण कार्यालय सुन्धारामा मौज्दात रहेको उल्लेख छ ।खरिद गरेको औषधिमध्ये १३ हजार एक सय ७९ रुपैयाँ ८९ पैसा बराबरको मात्रै खर्च भएको छ, सेनाको ध्यानाकर्षण पत्रमा भनिएको छ, तीन लाख १९ हजार ८ सय ३० रुपैयाँ १६ पैसा बराबरको औषधि पुनः प्रयोगमा ल्याउने गरी स्टोरमा मौज्दात रहेको जानकारी गराइन्छ । औषधिजन्य सामग्रीहरू स्वास्थ्यकर्मी, सुरक्षाकर्मी, फोहर व्यवस्थापन तथा अन्य हवाई यात्रामा आउन जान खटिने र क्वारेन्टाइनमा नियमित खटिनेका लागि पीपीई, डिजिटल थर्मोमिटर, मास्क, पन्जा, सेनिटाइजरसहित सफाइका सामग्री खरिद गरेको सेनाले जनाएको छ । खरिद गरेको ६३ लाख औषधिजन्य सामग्रीमध्ये २३ लाख ३० हजार ५ सय ६२ रुपैयाँ बराबरको औषधिजन्य सामग्री पुनः प्रयोगमा ल्याउने गरी स्टोरमा दाखिला भएको सेनाको दाबी छ ।सेनाले क्वारेन्टाइनमा रहेकालाई ५५ लाख १ हजार ४ सय ३३ रुपैयाँ खानामा खर्च गरेको विवरण सार्वजनिक गरेको थियो । यो खर्च उद्धार गरिएका १ सय ७५ जना विद्यार्थी, जहाजका चालक दलको टोली १८ जना, चिकित्सक, सफाइकर्मी, एम्बुलेन्स टोलीसहित २ सय २ जनालाई खाना खुवाउँदा भएको सेनाले प्रस्ट्याएको छ । एक सय ७५ जनालाई १७ दिन क्वारेन्टाइनमा राखिएको थियो । दुई पटक पीसीआर गर्दा नेगेटिभ देखिएपछि उनीहरूलाई घर पठाइएको थियो । उक्त खाना खर्चलाई एक सय ७५ जनाले भाग लगाउँदा १७ दिनमा प्रतिव्यक्ति ३१ हजार ४ सय ३६ रुपैयाँ ३६ पैसा हुन्छ । दैनिक हिसाब गर्दा एक हजार ८ सय ४९ रुपैयाँ २२ पैसा प्रतिव्यक्ति खाना खर्च हुन्छ । तर, सेनाका अनुसार खाना खाने २ सय २ जना थिए । यसको आधारमा १७ दिनको प्रतिव्यक्ति खाना खर्च २७ हजार २ सय ३४ रुपैयाँ ८१ पैसा मात्रै हुन्छ । यसकै आधारमा दैनिक रूपमा भने प्रतिव्यक्ति एक हजार ६ सय २ रुपैयाँ खाना खर्च भएको देखिन्छ ।स्तरीय प्याकिङसहितको स्वस्थ्यकर ४ छाक खानाको व्यवस्था गरिएको थियो, सेनाले जारी गरेको ध्यानाकर्षणमा भनिएको छ, कार्की क्याटरिङसँग प्रतिव्यक्ति भ्याटबाहेक एक हजार तीन सय ५० रुपैयाँमा दैनिक खाना खुवाउने सम्झौता भएको थियो । यो मूल्यअनुसार १७ दिनको खाना खर्च ४६ लाख ३५ हजार नौ सय रुपैयाँ हुन्छ । यसमा थप भ्याट जोड्दा पनि सेनाले खाना बापत खर्च गरेको भनिएको ५५ लाख एक हजार ४ सय ३३ रुपैयाँ पुष्टि हुँदैन । क्वारेन्टाइनमा सुरक्षार्थ खटिएका ३० जना सुरक्षाकर्मीलाई खाजा, पानी, चियाको खर्च पनि यही पैसाबाट भएको सेनाको दाबी छ ।"
सीमामा एसएसबीले बढायो निगरानी,"प्रदेश ५ मा पनि संयुक्त गस्तीबाँकेबर्दिया सीमामा भारतको सुरक्षा गतिविधि बढेको छ । तर नेपालभारतका सुरक्षाकर्मीले भने नियमित संयुक्त सुरक्षा गस्तीलाई निरन्तरता दिएको बताएका छन् । बिहीबार बाँकेको जयसपुर, बह्रैया, काला बन्जड बीओपी पोस्टका सशस्त्र प्रहरी र भारतीय सीमा सुरक्षा बल (एसएसबी) ले सीमामा संयुक्त गस्ती गरेका हुन् । यसअघि बर्दिया सीमामा पनि संयुक्त गस्ती भएको थियो । नेपालगन्जस्थित सशस्त्रको नेपाल गण हेडक्वाटर नम्बर ३० का गणपति उपरीक्षक दीपक अधिकारीले सातापन्ध्र दिनमा सशस्त्र प्रहरी र एसएसबीले सामूहिक गस्ती गर्दै आएको बताए । उनले भने, दुई मुलुकका सुरक्षा अधिकारीसँग समन्वय गरेर संयुक्त गस्ती गर्छौं । बाँके र बर्दियाको सीमा सुरक्षाका लागि भारतले तीनतीन किलोमिटर दूरीमा बीओपी स्थापना गरेको छ । नेपालतर्फ भने १० देखि २० किलोमिटर दूरीमा बीओपी राखिएका छन् । बर्दियामा बढैयाताल गाउँपालिकाको फुटहा, गुलरिया नगरपालिकाका कालाफाँटा, कट्टी, मधुवन नगरपालिकाको धनौरा र राजापुर नगरपालिकामा सशस्त्र प्रहरीको बीओपी राखिएको छ । थप ५ स्थानमा बीओपी स्थापनाका लागि सरकारले स्वीकृति दिएको छ । बाँकेको सीमामा ११ स्थानमा सुरक्षा जाँच पोस्ट छन् । तीमध्ये ६ बीओपी र ५ स्थानमा फरवार्ड अपरेटिङ बेस (एफओबी) राखिएका छन् । बाँकेमा नेपालभारत सीमाका मुख्य र सहायक गरी ३ सय ७ सीमा स्तम्भ रहेकोमा एक दर्जनभन्दा बढी हराएका छन् । पूर्वकटकुइँया र पश्चिम मानखोलासम्मको सीमाका मुख्य ५ (जंगे पिलर) र सहायक स्तम्भ राप्ती नदी र मानखोलाले बगाएको हो । चार वर्षअघि राप्ती नदीको बाढीले नरैनापुर गाउँपालिका भगवानपुरस्थित ६४३ (१४) नम्बरको सीमा स्तम्भ बगाएको स्थानीयले बताए । बर्दियाको सीमा क्षेत्रमा मुख्य र सहायक गरी २ सय ४५ सीमा स्तम्भ छन् । अहिलेसम्म ७ मुख्य र ९३ सहायक सीमा स्तम्भ हराइसकेका छन् । बाढीले मुख्य र सहायक गरी ३२ सीमा स्तम्भ बगाएको छ । बबईको कटानले ३ वटा स्तम्भ जोखिममा छन् । स्थानीय प्रशासनका अनुसार आव २०७०७१ मा १६, २०७१७२ मा ६ र २०७३७४ मा ५ स्तम्भ हराएका थिए ।"
वार्तामा नबस्ने भारतको संकेत,"(नयाँदिल्ली)  भारतले नेपालसँगको सीमा विवाद सम्बन्धमा आफ्नो पुरानै अडान दोहोर्याउँदै तत्काल वार्ताको सम्भावना नरहेको संकेत गरेको छ । नेपालमा नयाँ राजनीतिक नक्साअनुसार निसान छाप फेर्नका लागि संविधान संशोधन विधेयक राष्ट्रिय सभाबाट समेत पारित भएर राष्ट्रपतिले प्रमाणित गरेकै दिन भारतका तर्फबाट त्यस्तो धारणा सार्वजनिक भएको हो ।भारतीय विदेश मन्त्रालयद्वारा बिहीबार आयोजित पत्रकार सम्मेलन प्रवक्ता अनुराग श्रीवास्तवले नेपालको दुवै सदनबाट नक्सासम्बन्धी विधेयक पारित भएको भन्ने सञ्चारकर्मीको जिज्ञासामा भारतको पुरानै अडान दोहोर्याएका हुन् । भारतले १३ जुनमै नेपालको संसद्ले संविधान संशोधन विधेयक पारित गरेकोमा चासो व्यक्त गरिसकेको छ । र, त्यतिबेला नै हामीले आफ्नो धारणा सार्वजनिक गरिसकेका छौं । त्यसमा केही थप्नुपर्ने छ जस्तो लाग्दैन, उनले भने । गत ६ जेठमा नेपालले सन् १८१६ को सुगौली सन्धिलाई आधार बनाएर लिम्पियाधुरा र लिपुलेक क्षेत्र समेटेर नयाँ राजनीतिक नक्सा प्रकाशन गरेको थियो । तर उक्त नक्सा आफूलाई अमान्य रहेको भारतले बताउँदै आएको छ । ३१ जेठमा व्यवस्थापिका संसद्बाट संविधान संशोधन विधेयक पारित भएपछि त्यसप्रति असहमति जनाउँदै भारतले यसले सीमा विवादलाई वार्ताबाट हल गर्ने समझदारीको उल्लंघन भएको जनाएको थियो । नेपालको संसद्ले भारतको भूभाग समावेश गरिएको नयाँ नक्साका लागि संशोधन विधेयक पारित भएको घटनालाई हामीले चासोका साथ हेरेका छौं र यसले दुवै देशबीच सीमासम्बन्धी विवादित मुद्दालाई वार्ताद्वारा सुल्झाउने समझदारीको उल्लंघन भएको छ, उसले भनेको थियो । यसैगरी कृत्रिम तरिकाले भूभागको विस्तार ऐतिहासिक तथ्य र प्रमाणमा आधारित नभएकाले उक्त नक्सा मान्य नभएको समेत भारतले जिकिर गरेको थियो ।त्यतिबेला सीमा विवादका सम्बन्धमा छलफल गर्न गठित विदेश सचिवस्तरीय संयन्त्रको बैठक कोभिड१९ महामारीपछि राख्न सकिने र त्यसका लागि नेपालका तर्फबाट सकारात्मक र रचनात्मक पहल हुनुपर्ने पुरानै अडान पनि दोहोर्याएको थियो । विधेयक राष्ट्रियसभाबाट पारित भएर राष्ट्रपतिले पारित गरेपछि पनि भारतले सोही धारणा दोहोर्याएको हो । भारतको पछिल्लो प्रतिक्रियाले सीमा विवादका सम्बन्धमा उसले तत्काल वार्तामा नचाहेको फेरि एकपटक प्रस्ट भएको छ । प्रधानमन्त्री केपी शर्मा ओलीले व्यवस्थापिका संसद्बाट विधेयक पारित भएपछि सञ्चारकर्मीलाई प्रतिक्रिया दिँदै अब भारतसँग वार्ता गरिन्छ भनेका थिए । ओलीले भोलिपल्ट संसद्लाई सम्बोधन गर्दै वार्ताबाटै लिम्पियाधुरालगायत भूभाग फिर्ता ल्याउने बताएका थिए । दुई देशबीच सीमा विवाद समाधानका लागि ६ वर्षअघि विदेश सचिवस्तरीय संयन्त्र गठन गरिएको थियो । तर उक्त संयन्त्रको हालसम्म एकपटक पनि बैठक बसेको छैन ।भारतीय पक्षले बैठकप्रति बेवास्ता गर्दै आएको छ । अघिल्लो साता कान्तिपुरसँगको कुराकानीमा नेपालका लागि पूर्वराजदूत रञ्जित रेले नेपालले संविधान संशोधन गरेर परिस्थितिलाई थप जटिल बनाएको र तत्काल वार्ताको सम्भावना नरहेको दाबी गरेका थिए । गतसोमबार भारतीय रक्षामन्त्री राजनाथ सिंहले उत्तराखण्डका भारतीय जनता पार्टी (भाजपा) का स्थानीय कार्यकर्तालाई भिडियो कन्फरेन्समार्फत सम्बोधन गर्ने क्रममा सीमासम्बन्धी विवाद वार्ताबाटै हल हुने बताएका थिए । मन्त्री सिंहले नै २६ वैशाखमा धार्चुलालिपुलेक सडक खण्डको उद्घाटन गरेका थिए । नेपालले उक्त सडकको १९ किलोमिटर खण्ड आफ्नो भूभागमा परेको भन्दै आपत्ति जनाउँदै आएको छ ।"
"पद्धतिका लागि लड्ने, त्यसैलाई मिचेर डिन हुने ?","राजनीतिक हस्तक्षेपको प्रतिफल मेडिकल कलेजहरूको सम्बन्धनमा दबाबका कारण तत्कालीन डिन डा प्रकाश सायमीले राजीनामा दिएदेखि नै हरेकपटकको आईओएम डिन नियुक्ति विवादमा पर्दै आएको छ । वरिष्ठतालाई छाडेर कनिष्ठहरूलाई जिम्मेवारी दिने, अनि उनीहरूले जथाभावी सम्बन्धन बाँड्दै हिँड्ने भनी डा गोविन्द केसी पटकपटक अनशन बसेपछि वरिष्ठताका आधारमा डिन सिफारिस गर्ने सहमति सरकारले गरेको थियो । त्यो यसपटक फेरि उल्लंघन भएको छ । आईओएममा डा कुमुद काफ्ले, डा प्रकाश सायमी, निमित्तमा डा विमलकुमार सिन्हा, डा राकेश श्रीवास्तव र डा अग्रवाल वरिष्ठताका आधारमा डिन नियुक्त भएका थिए । हालका उपकुलपति डा बाँस्कोटाले पनि विरोधका कारण चार दिनमा राजीनामा दिनुपरेको थियो । डा शशी शर्माको नियुक्ति पनि विवादित बन्यो । अदालतमा पुगेको त्यो विवाद निरुपणका क्रममा सर्वोच्च अदालतले गरेको फैसलाका कारण डा केसीले विरोध गरे । त्यहींबाट सुरु भएको अर्को अभियानका क्रममा विवादास्पद प्रमाणपत्र सार्वजनिक भएपछि तत्कालीन प्रधानन्यायाधीश गोपाल पराजुली पदमुक्त हुनुपरेको थियो । वरिष्ठता मात्रै डिन नियुक्तिको आधार होइन भन्ने उपकुलपति बाँस्कोटाले त्यसका लागि बनेको मस्यौदा नै उपकुलपति कार्यालयको दराजमा थन्क्याएका छन् । डा रमेशकान्त अधिकारीको संयोजकत्वमा प्रकाश सायमी, कुमुद काफ्ले, राकेश श्रीवास्तव, कार्यकारी निर्देशक मनोहरप्रसाद गुप्ता अनि विश्वविद्यालयको योजना महाशाखा प्रमुख रिदीश पोखरेल र अनुगमन शाखाबाट विष्णु खनाल सदस्यसचिव रहेको समितिले मस्यौदासमेत दिएको थियो । समितिले उम्मेदवारहरूको कस्तो क्षमतालाई कति अंक दिने भनी तय गरेको थियो । उपकुलपति कार्यालय स्रोतबाट कान्तिपुरलाई प्राप्त मापदण्डको मस्यौदाअनुसार, वरिष्ठतालाई ५० अंक, प्रशासनिक अनुभवलाई १५, पेसागत दक्षतालाई १०, संस्थाप्रतिको लगावलाई ५, नैतिकता र आचरणलाई ५ अंकभार तोकिएको थियो । संस्थाभित्रसमेत स्वीकार्य व्यक्ति हुनुपर्छ भन्ने आधारमा विभागीय प्रमुख र प्राध्यापकहरूको मतदान गरी त्यसमा चुनिनेलाई ५ अंक दिने प्रस्ताव थियो । बाँकी १० अंक कार्यकारी परिषद्ले दिने प्रस्ताव गरिएको मापदण्ड पारित नै हुन सकेन ।सदस्यसचिव रहेका खनालले मापदण्डमा फरक मत राखेर त्यसलाई तुहाइदिएका थिए । उक्त समितिले त अवकाश हुन दुई वर्ष बाँकी रहेकासम्मका व्यक्तिलाई डिन सिफारिस गर्न सुझाएको थियो । यो मापदण्डमा अहिले त्रिविका पदाधिकारीको कुनै चासो छैन । पद्धतिमा चल्छु भन्नेले त त्यस्ता काम संस्थागत गर्ने अनि थिति बसाल्ने हो, त्रिवि स्रोतले भन्यो, प्रधानमन्त्रीले दबाब दिए भन्दैमा अडान छाड्ने हो भने किन पद्धतिको कुरा गर्ने ?"
मास्क लाउनै मुस्किल,"(प्रदेश ५ घुमेर फर्केपछि)  सरकारले कोरोना संक्रमणबाट बच्न हरेक दिन मास्क लगाउन र नियमित साबुनपानीले हात धुन सन्देश प्रवाह गर्छ । तर प्रदेश ५ का विभिन्न ग्रामीण बस्तीमा पुग्दा यो सन्देश प्रभावकारी भएको देखिएन । कोरोना संक्रमणबारे भुइँ तहमा आंशिक मात्रै जानकारी छ । यसबाट जोगिन घरबाहिर जाँदा मास्क लगाउनुपर्छ र नियमित साबुनपानीले हात धुनुपर्छ भन्ने सामान्य ज्ञान पालना भएको देखिएन । दैनिक ज्यालादारीको भरमा गुजारा चलाउनेहरू भने नियमित आम्दानी नै सुकेका बेला मास्क किन्ने खर्च पनि जुटाउन सक्ने हालतमा थिएनन् । मास्क किनेकाहरूले पनि लगाउनुलाई झन्झटका रूपमा लिइरहेका थिए । बर्दियाको गुलरिया नगरपालिका९ गोडियनपुरका छोटे गोडिया घरनजिकैको चोकमा मान्छेको चहलपहल हेर्न निस्केका थिए । उनले मास्क नलगाउनुको कारण चर्को गर्मीलाई देखाए । कोरोना लाग्यो भने मान्छे बिमारी पर्छ अनि इलाज गर्न सक्दैन भन्नेचाहिँ उनले थाहा पाएका रहेछन् । उनले भने, किन लगाउनुपर्यो र मास्क ? गर्मीमा सासै फेर्न तकलिफ पर्छ ।चोकमै भेटिएका ३८ वर्षीय राधेश्याम पासीले पनि मास्क लगाएका थिएनन् । तर उनले गोजीमा मास्क बोकेर भने हिँडेका रहेछन् । मास्क खै त भनेर सोधेपछि उनले हरियो कपडाको मास्क देखाए । त्यो मैलो भइसकेको थियो । केही साताअघि उनले गुलरिया बजारको कपडा पसलबाट घरका १३ जनाकै लागि ५० रुपैयाँको दरमा मास्क किनेका रहेछन् । उनले कमाइ नभएका बेला घरका सबैलाई मास्क किन्दा पैसा खर्च भएकामा दुःखमनाउ गरे । भने, गरिब आदमीले फेरि फेरि मास्क लाउन सक्दैन । एकचोटि किन्दैमा धेरै पैसा गयो । अब यही धोएर लाउने हो । उनले चारपाँच दिनमा एकचोटि मास्क धुने गरेको बताए पनि उनको मास्क धेरै नै मैलो थियो । बाँकेको नरैनापुर गाउँपालिका १ सय १८ जनासम्म संक्रमित फेला परेपछि सिंगो गाउँपालिका नै कोरोना संक्रमणको हटस्पटमा परिणत भएको थियो । धेरै संक्रमितहरू पुष्टि भए पनि धेरैजसो स्थानीय बासिन्दा मास्क नलगाईकन समूहमा हिँडिरहेका थिए । नरैनापुर६ का ३७ वर्षीय साकिर अली घरछेवैको चोकमा तीनचार जना स्थानीयसँग गफ गरेर बसिरहेका थिए । घरमा बस्दा बस्दा अल्छी लागेर चोकतिर निस्किएको बताउने उनले मास्क लगाएका थिएनन् । ६ छोराछोरीका बाबु साकिरले गाउँपालिकाले परिवारका सबै सदस्यलाई कपडाको हरियो मास्क निःशुल्क दिएको बताए । उनले मास्क धोएर सुकाएका कारण आफुले नलगाएको बताउँदै भने, एउटै मास्क छ । अनि धोएका बेला नसकुन्जेलसम्म कसरी लगाउनु ? उनीसँगै बसेका ७५ वर्षीय त्रिभुवन कुर्मीले भने मास्क लगाउँदा आफूलाई सास फेर्नै समस्या हुने बताए । उनले प्रश्न गरे, सास नै भित्र दबेजस्तो हुन्छ । मास्क लगाएर कसरी सास फेर्ने ?ग्रामीण भेगमा मात्रै होइन, प्रदेश ५ को नेपालगन्ज, भैरहवा र बुटवलजस्ता सहरमा हिँडिरहेकाहरूले पनि आंशिक रूपमा मात्रै मास्क लगाएको देखिन्थ्यो । मास्क लगाएका पनि कसैले मुख मात्रै छोपेर नाक खुला राखेका थिए । कसै कसैको मास्क चिउडोमुनि लत्रेको थियो । प्रहरी देखियो भने हत्त न पत्त गोजीबाट मास्क निकालेर लगाउनेहरू पनि भेटिए । त्यसो त संक्रमितहरू राखिएको आइसोलेसन सेन्टरको सुरक्षामा खटिएकाहरूले पनि मास्क नलगाएको देखियो । कपिलवस्तुको यशोधरा गाउँपालिका कोरोना संक्रमणको कारण हटस्पट नै बनेको छ । गाउँपालिकाको अनिरुद्र पब्लिक माविको आइसोलेसन सेन्टरमा एक साता अघिसम्म ७२ जना संक्रमितहरूलाई राखिएको थियो । तर सेन्टरको सुरक्षार्थ खटिएका प्रहरी जवान रामजित सिंह क्षेत्रीले मास्क लगाएका थिएनन् । मास्क खै त भनेर सोधेपछि उनी नजिकैको कोठामा गए र सर्जिकल मास्क लगाएर फर्के । उनले आफूहरूसँग पर्याप्त मास्क नभएको र आफूले लगाएको मास्क मैलो भएपछि फेर्ने मास्क नरहेको बताए । संक्रमितहरू राखिएको आइसोलेसन सेन्टरको वरिपरिका बस्तीका स्थानीयहरूले पनि मास्क लगाएको देखिएन । नजिकै रहेको कपिलवस्तुको सदरमुकाम तौलिहवाको बजारमा त झनै भीडभाड थियो । सडक छेउछाउमा तरकारी र अन्य खाद्य सामग्री किन्ने र बेच्नेको भीड थियो । तर त्यहाँ आएका धेरैजसोले मास्क लगाएका थिएनन् । लगाएकाहरूले पनि नाक र मुख छोप्ने गरी मास्क लगाएका थिएनन् । महिलाहरूले भने सल वा सारीको सप्कोले र पुरुषहरूले भने गम्छाले नाक मुख छोपेर हिँडेको पनि देखिन्थ्यो । रुपन्देही देवदह नगरपालिका ११ बडकी गुम्मीकी ५५ वर्षीया चिन्की पासीले आफूसँग मास्क भएको तर घरमै राखेको बताइन् । उनले बजारतिर जाँदा मास्क लगाउनुपर्ने आफूलाई थाहा भएको छर गाउँ टोलतिर निस्कँदा मास्क लगाउनु नपर्ने बताइन् । उनीसँगै टोलको मूलचोकमा भेटिएकी लक्ष्मी पासीले पनि मास्क लगाएकी थिइनन् । उनलाई मास्क किन लगाउनुपर्ने रहेछ भनेर सोध्दा उत्तर दिन अनकनाइन् । यसबारे मलाई थाहा छैन, नजिकै रहेका बाबुतिर देखाउँदै उनले भनिन्, यो सवाल बाबुलाई सोध्नू । उसलाई थाहा होला ।रुपन्देहीको देवदह नगरपालिकाका मेयर हीरा केसीले मास्क किन लगाउनुपर्छ र कस्तो गुणस्तरको मास्क लगाउनु उपयुक्त हुन्छ भन्नेबारे सहरबजारमा मान्छेहरू जानकार रहे पनि भित्री बस्तीमा त्यसबारे चेतनाकै कमी रहेको बताए । उनले न्यून आर्थिक आम्दानी भएकाहरूलाई मास्क किन्दा अतिरिक्त व्यय भार पर्ने अवस्था रहेको बताए । भने, धेरैलाई त मास्क लगाउने आदत पनि छैन । लगाएकाले पनि मुख मात्रै छोपेर वा च्युडोमुनि मास्क झुन्ड्याएर हिँडेको देखिन्छ ।उनले नगरपालिकाले कोरोना संक्रमणबाट बच्न जनचेतना विस्तार गरे पनि निःशुल्क मास्क भने नबाँडेको बताए । गाउँघरमा ब्युटी पार्लर वा टेलरिङ सेन्टरहरूले कपडाको मास्क बनाएर बेच्ने गरे पनि त्यसको गुणस्तरमा विश्वस्त हुन नसकिने बताए । उनले भने, संक्रमणको सुरुवाततिर त मास्कको कालोबजारी नै भयो । अहिले भने मास्क सस्तोमा पाइन थालेको छ । तर पनि मास्क किन लगाउने ? भीडभाडमा र बजारतिर जाँदा गुणस्तरीय मास्क राम्रोसँग लगाउनुपर्छ भन्नेबारे ग्रामीण भेगमा मानिसमा चेतनाको अभाव छ ।मेयर केसीले दूध डेरी, बैंक तथा सहकारी, मलबीउ वितरण केन्द्रहरूमा भीड हुने भएकाले त्यहाँ जाँदा भने मास्क लगाउनुपर्ने बताए । जबकि सहर र गाउँका केन्द्रमा रहेका सहकारी, दूध डेरी र मलबीउ वितरण केन्द्रमा लाइन लगाइरहेका धेरैले मास्क लगाएका थिएनन् । आममानिस मास्क लगाउन अभ्यस्त भई नसके पनि मुख, आँखा र नाकमा हात पुर्याउनु हुन्न भन्नेबारे भने जानकार हुन थालेको उनले बताए । भने, एसी भएको अफिसमा बसेर काम गर्नेलाई मास्क लगाउँदा सजिलै होला तर चर्को घाममा दिनभर खेतीकिसानीमा व्यस्त हुनेलाई भने मास्क लगाउन सम्भव नै छैन ।"
एमसीसी नपढीकनै अनावश्यक हल्ला,"ॅमहाकाली सन्धिमा सही किजिए भन्नेहरू नै उफ्रिएप्रधानमन्त्री ओलीले एमसीसीको कुरा गर्दैगर्दा महाकाली सन्धिताकाको कुरा पनि उप्काए । उनले सन्धि गर्ने बेलामा दुवै सरकारका प्रतिनिधिलाई हस्ताक्षर गर्न सहमति दिने व्यक्तिहरू नै पछि विरोधमा उत्रिएको देख्दा आफू आश्चर्यमा परेको बताए । उनले भने, महाकाली सन्धिका सन्दर्भमा यति ठूलो आँधीहुरी मच्चियो, म आश्चर्यचकित भएँ । मैले त ठीकै देख्छु । सरकारमा नभएको पार्टी पनि उपस्थित भएर हस्ताक्षर गरिएको हो । उनले दुई सरकारका बीचमा हस्ताक्षर गर्दा सरकारमा नभएको आफ्नो पार्टी तत्कालीन नेकपा एमाले पनि त्यहाँ उपस्थित रहेको सुनाए । हाम्रो नेतृत्व वर्ग त्यहाँ उपस्थित थियो । सही गरुँ, तपाईंहरूको पनि मञ्जुरी छ ? भन्दा, अँ मञ्जुर छ भनियो, त्यतिबेलाको स्मरण सुनाउँदै उनले भने, प्रणव मुखर्जीले ३४ पटक पहिल्यै सोधिसकेर पनि कलम समातेर हस्ताक्षर गर्ने बेलामा मै साइन कर लुँ ? भनेर सोधे । ठीक है, किजिए भनियो । पछि हाँ हाँ ठीक है किजिए भनेका साथीहरू बुरुक्क उफ्रिन थाले । प्रधानमन्त्री ओलीले संविधान संशोधनका सन्दर्भमा देखिएको राष्ट्रिय सहमतिले नेपालले नयाँ उचाइ प्राप्त गरेको भन्दै सबैमा धन्यवाद दिए ।"
"'जुन दिन सक्दिनँ, हिँड्छु","प्रतिनिधिसभामा सांसद प्रदीप गिरिले ॅचक्रव्यूहमा पर्नुभयो भनेपछि तपार्इंले चक्रव्यूह हो भने मलाई यहाँबाट बाहिर निस्कन रोक्ने ॅजयद्रथ छैन भन्दै जवाफ दिनुभयो । यसको अर्थ तपार्इं अब यो सत्ताको चक्रव्यूहबाट बाहिर निस्कन खोज्दै हुनुहुन्छ भन्ने हो ? महाभारतको एउटा मेधावी सर्वश्रेष्ठ धनुर्धरलाई षड्यन्त्रपूर्वक मारिएको थियो । यसर्थ षड्यन्त्रपूर्वक तँलाई पनि सरकारमा सक्न लगिएको हो, त्यसमा जानी जानीकन फसिस् भन्ने हिसाबले मैले उहाँको (प्रदीप गिरि) कुरालाई बुझें । वस्तुतः कुरा यस्तो थिएन । धेरै साथीबाट पनि किन गइस् भन्ने कुरा उठेको छ । मेरा बाले समेत राति १२ बजे फोन गरेर तँ त मन्त्री भइस् रे भनेर आश्चर्य मान्नुभएको थियो । म मन्त्री हुँदा एक खालको अनौठो आश्चर्य भएको थियो । म दुइटा कुराका कारण मन्त्री भएको थिएँ एउटा, पार्टीमा कार्यविभाजन गरेर पार्टी र सरकारका सम्बन्धहरू राम्रा बन्छन्, पार्टी र सरकार जहाँसुकै रहँदा पनि काम गर्ने सबैलाई राम्रो वातावरण बन्छ भन्ने थियो । दोस्रो, त्यही दिन साँझ प्रधानमन्त्रीले मलाई कृषि धेरै बिग्रेको छ, धेरै समस्या छन्, तपाईंले सम्हाल्नुहोस् भन्नुभयो । पार्टी र सरकारबीच राम्रो एउटा समझदारी बन्छ र राम्ररी काम गरेर जानुपर्छ भन्ने मान्यता थियो । तर भनेअनुसार भएन । यहाँ आएर मैले राम्ररी बुझें । कृषि बिग्रेकै रहेछ । त्यसमा केही गर्न सकिन्छ भन्ने मलाई लागेको थियो र सकिन्छ भन्नेमा यो बीचमा आश्वस्त भएँ । कृषिका ऐतिहासिक समस्या, राजनीतिक विचारधारात्मक व्यवस्था र समस्या बुझें । त्यसो हो भने चक्रव्यूहमा पर्नुभएको होइन ? त्यस अर्थमा म चक्रव्यूहमा फस्ने अवस्था थिएन । एक त चक्रव्यूह कस्तो हुन्छ भन्ने मलाई थाहा छ । म यही पार्टीभित्र छु । गुटबन्दी, त्यसका प्रभाव तथा हद र गुटबन्दीका लागि अपनाउने तरिका र माध्यमबारे मलाई थाहा छ । म राजनीतिक मान्छे हुँ, राजनीतिक हिसाबले काम गर्छु । राजनीतिक हिसाबले उत्तर दिन्छु । म अराजनीतिक काम गर्दिनँ । त्यसैले मलाई अराजनीतिक हिसाबले कसैले बर्बाद पारिहाल्छ भन्ने लाग्दैन । यहाँ म जुन दिनसम्म सरकारमा छु, इमानदारीपूर्वक, स्वाभिमानपूर्वक, दिल, क्षमताका साथ काम गर्छु । म यहाँ जागिर खान आएको होइन, जुन दिन सक्दिनँ, हिँड्छु । जागिर खाने लोभमा जनता र पार्टीले विरोध गर्दागर्दै नकाम गरेर यहीँ टाँसिएर बस्न चाहें भने म मर्छु, चक्रव्यूहमा सकिन्छु । समस्यासँग भाग्ने होइन तर समस्यासँग अर्को तरिकाले मात्र लड्न सकिन्छ भन्ने लाग्यो भने मलाई यहाँबाट निक्लन कुनै आइतबार पर्खनु पर्दैन । यही भन्न मैले संसद्मा प्रदीपजीलाई त्यसरी जवाफ दिएको हुँ । तपाईं सरकारबाट निस्किने बेला भएको छ कि छैन त ?खास कुनै कारणले व्यक्तिले ममाथि गाली गर्ने एउटा कुरा होला तर जनताले नै गाली गरे, मन पराएनन् भने मैले बस्नु हुँदैन । तपाईंका लागि जनताले मन नपराएको थाहा पाउने इन्डिकेटर केके हुन् त ? ४० वर्षभन्दा बढी समयदेखि राजनीतिक पार्टीमा छु । जनताले के सोच्छन् भन्ने कुरा बुझेको छु, थाहा पाउँछु । इन्डिकेटरहरू बढी मनोवैज्ञानिक हुन्छन् । अहिले जनताले मन पराइरहेका छन् कि गाली गरिरहेका छन् ? एक त जनतामा यसले केही गर्न सक्दैन, भासमा गयो, नफसे हुन्थ्यो भन्ने छ । दोस्रो, देश भित्रबाहिरका विज्ञ, जानकार, सरोकारवाला जसले कृषि बुझेका छन्, उनीहरूले मैले अघि सारेका धारणा र नीतिलाई समर्थन गरेका छन् । कृषि जानेका र समस्याको समाधान यो हो कि होइन भन्ने बुझेका जनताको पंक्तिचाहिँ खुसी देख्छु । त्यसबाहेक मलाई पार्टीले निक्ली भन्नुपर्छ । प्रधानमन्त्रीले जा भन्नुपर्छ । यही तीनवटै अवस्थामा म निस्कन तयार छु ।यो सरकारले गरेका सबै राम्रानराम्रा कामको भागीदार तपाईं हो कि होइन ?सरकारको एउटा सदस्यको हिसाबले यसको श्रेय र आलोचनाको भागीदार म पनि हुँ । त्यसबाट म भाग्न मिल्दैन । हामी र आम जनताबीचमा राम्रो सञ्चार हुन सकेको छैन, बनाउन सकेका छैनौं । हामीले के गर्नुपर्ने भन्ने कुरा पनि हामी आफैंलाई थाहा नहुने अनि सरकारले राम्रै गरेको भए पनि जनतालाई थाहा नहुने, समस्या यहाँनेर छ । तपाईं आफैंचाहिँ सरकारको कामको समीक्षा कसरी गर्नुहुन्छ ? हामीबाट कमीकमजोरी भएका छन्हुन्छन्, त्यसलाई लुकाउनै हुँदैन । हामीले कुरा लुकाउन खोज्यौं र मान्छेलाई हेप्यौं भने बदनाम हुन्छौं । हामी मन्त्री हौं, सरकार हौं, हामीसंँग पावर छ, सेना, पुलिस ब्युरोक्र्याट छ भनेर आफूलाई ठूलो ठान्यौं र मान्छेलाई हेप्न थाल्यौं भने जनताबाट अलगिन्छौं र त्यसको परिणाम भोग्नुपर्छ । कहिलेकाहीँ हामीले जे बोले पनि हुन्छ भनेर ढाँटिदिन्छौं । हामी यस्ता कमजोरीबाट बच्नुपर्छ । कमसेकम मचाहिँ कसैलाई हेप्नु हुन्न र ढाँट्नु हुन्न भन्नेमा सतर्क छु । बाहिर समग्र सरकार र आम जनताका बीचमा के कस्तो पर्सेप्सन छ भन्ने कुरा आम रूपमा जनता र पार्टीले मूल्यांकन गर्ने हो । सरकारको कामको मूल्यांकन गर्ने पार्टीको त्यो प्लेटफर्म कमजोर हुँदै गएकाले जनतासंँग हाम्रो सञ्चार कमजोर भएको छ । अस्ति संसद्मा तपाईंले ॅसंसदीय व्यवस्थामा मन्त्रीमण्डल मण्डल जस्तो हुने तर प्रधानमन्त्रीमात्र हुने, छलफल नै नहुने हुन्छ भन्नुभएको थियो । अहिले तपाईं संलग्न भएको मन्त्रिपरिषद्मा चाहिँ मन्त्री कहाँ छन् ? प्रधानमन्त्रीमात्र छन् कि त्यहाँ मन्त्रीको अस्तित्व पनि छ ? मैले बृहत्तर रूपमा हाम्रो गणतन्त्रभित्रकै समस्याको कुरा गरेको हुँ । हामी गणतन्त्रमा आइसक्यौं तर कतिपय पुराना ब्रिटिसकालीन संसदीय व्यवस्थाका कुरा बोकेर हिँडिरहेका छौं । हामीले त्यसमाथि छलफल गरेनौं । संसद्मा बढी औपचारिक कुरामात्र हुन्छ । औपचारिक भनेको वास्तविक कुरा होइन । औपचारिकताको यस्तो गोलचक्कर भइदिन्छ कि त्यहाँको नियम, कानुन र आदेशले गर्दा सार मरिसक्छ । त्यस्तो संसद्ले बनाएको सरकार र सरकार चल्ने तरिका, कर्मचारीतन्त्रमा लहनतहन धेरै छन् । प्रधानमन्त्री भनेको असाध्य पवित्र, मन्त्रीहरूले प्रश्न गर्नै नहुने रूपमा लिने, मन्त्रीहरूलाई सचिवले असाध्यै पवित्र, छुन पनि नहुने, प्रश्न गर्न पनि नहुने जस्तो रूपमा लिइदिन्छन् । यस्ता औपचारिक लहनतहन छन् भनेर स्वीकार गरिएन भने हामी गल्ती गरिरहने छौं । औपचारिक लहनतहनले तपाईं मन्त्रीहरू पनि प्रधानमन्त्रीलाई प्रश्नै गर्न सक्नुहुन्न हैन ? हामीले सुधार गरेका छैनौं । गणतन्त्रमा आएपछि सुधार्नुपर्ने थियो । तपाईंहरूलाई जनताले करिब दुई तिहाइ मत दिएको यस्तै पुराना कुरा परिवर्तन गर्न भनेर हैन ? हामी दुनियाँलाई सिंहदरबारबाट हेर्छौं । स्वयं सिंहदरबारलाई बाटोबाट हेर्दा कस्तो देखिँदो रहेछ भन्नेतर्फ नजर जाँदैन । ग्याप यहाँ छ । यो ग्याप पूरा गरिदिने फोरम भनेको पार्टी हो । अहिले पार्टी र सरकार समन्वयका साथ चलाउन नसक्दा समस्या छ ।मन्त्री भएर सिंहदरबारबाहिर हेर्दा तपाईंले चाहिँ के पाउनुभयो त ? हिजो बाहिर छँदा यसलाई परिवर्तन गर्नुपर्छ भन्ने थियो । आज यहाँ आएर परिवर्तन अझै आवश्यकता छ भन्ने देखेको छु । हामी अचेल सरकारमा जाने, कुनै नियुक्ति पाउनेलाई लाभको पदमा जाने भन्न थालेका छौं । जिम्मेवारी निर्वाह गर्न जाने भन्ने होइन, कमाउन र शक्ति अभ्यास गर्न जाने भन्ने मान्यताबाट सरकारमा आउने वा पठाउने गरेका छौं । यो मान्यतामा सुधार जरुरी छ । यो सुधार्ने भनेको पार्टीको प्लेटफर्मबाट हो । त्यो प्लेटफर्म राम्ररी चल्न नसक्दा सरकार र जनता, नागरिक समाजबीच ग्याप भइरहेको छ । एउटा भनाइ छ, अन्तका समस्या त काशीमा गएर धोऔंला तर स्वयं काशीकै पापचाहिँ कहाँ गएर धुने ? राजनीतिक व्यवस्थाका समस्या त गणतन्त्रले समाधान गर्छ तर स्वयं गणतन्त्रका समस्याचाहिँ कसले समाधान गरिदिने ? त्यो समाधान गर्ने भनेको पार्टर् ीहो । तर त्यो पार्टी नै चलायमान भएन भने गुट, स्वार्थ समूहको लुछाचुँडी गर्ने, आफ्ना गुटका मान्छेको व्यवस्था गर्ने समूहमा बदलिन्छ । हामीले पार्टीलाई नै गणतान्त्रिक लाइनमा अझै ल्याउन सकेका छैनौं । हाम्रो पार्टीकै कुरा गर्ने हो भने गएको एकडेढ वर्षअघि नै सरकारको कामको समीक्षा गर्ने भन्यौं । अहिलेसम्म त्यो गर्न सकेका छैनौं । समस्या सरकारमा छ भन्ने स्विकार्न मलाई गाह्रो छैन । यसको समाधान पार्टीबाट मात्र हुन्छ । हामी त अहिले बैठक नै बस्न नसक्ने पार्टी भएका छौं । दुई तिहाइ बहुमत नजिकको सरकारलाई झन्डै दुई तिहाइ ल्याएको पार्टीका प्लेटफर्मबाट मात्र सुधार्न सकिन्छ । अहिले कसका के कमजोरीले पार्टी चल्न नसक्ने भएको हो ? पार्टीका समस्या दुइटा अध्यक्षले समाधान गर्ने तर दुइटा अध्यक्षका समस्या कसले समाधान गरिदिने ? पार्टीभित्र बैठक नबस्ने, संवाद नहुने ? पार्टीमा सार्थक संवाद हुनुपर्छ । पार्टीमा संगठित विमर्शको प्लेटफर्म र कमिटी प्रणालीलाई सुचारु गर्नुपर्छ । सरकारबाट हेर्दा पार्टी राज्यको विस्तारित अंग हो । जनताबाट हेर्दा यो आफ्नै विस्तारित संगठन हो । यहाँनेर कडी टुट्यो । किनभने निर्णय गर्ने ठाउँमा रहेका हामीले नै म भइनँ, त्यसैले समस्या भएको छ भन्ने सोच्यौं । सरकारमा रहेका र पार्टीमा रहेका, तल्लो तह र माथिल्लो तह, सिनियर मन्त्री, जुनियर मन्त्री भन्नेतर्फ लाग्यौं । एकीकृृत दृष्टिकोणको कमी रह्यो । हामीले आफैंलाई सर्वेसर्वा ठान्न थाल्यौं । हाम्रो हितलाई मात्र हेर्न थाल्यौं । त्यसले गर्दा समस्या बढे । त्यसरी चल्दैन भन्ने ठूलो आवाज पार्टीमा छ तर त्यो जमात भोकल भएर आउन सकेन । किनभने त्यहाँ पनि गुटबन्दी जोडिएको छ ।तपाईं पार्टीमा मात्र हुँदा सरकारले केही गरेन भन्नुहुन्थ्यो, अहिले सरकारमा हुँदा पार्टीको भूमिका धेरै हुनुपर्छ भन्नुहुन्छ । तपाईं आफैं त कतै विरोधाभासमा हुनुहुन्न ? आठौं महाधिवेशनदेखि मैले पार्टीमा मुलुक बनाउन कर्ता चाहिन्छ, कर्ता पार्टी हो भनेर निरन्तर भन्दै आएको छु । पार्टी नै बनेन, त्यही भएर मुलुक बनेन भन्ने कुरा थियो त्यतिखेर पनि । मैले अहिले पनि साह्रै फरक कुरा गरेको छु भन्ने लाग्दैन । हालै सरकारको नीति तथा कार्यक्रम र बजेट आयो । तपाईंले बनाएको नीति समावेश भएन भन्ने कुरा पनि बाहिर आएको थियो । खास के हो ?यो सार्वजनिक रूपमा नै बोलेको कुरा हो । लामो समय कृषि हाम्रो राज्य, राजनीति र पार्टीको एजेन्डा भएन । संयुक्त सरकारमा सानो र कमजोर पार्टीको कमजोर नेतालाई एडजस्ट गर्ने ठाउँ कृषि मन्त्रालय हो भन्ने हिसाबले लिइयो । बजेटदेखि लिएर वैचारिक हिसाबले पनि कृषि मार्केटले समाधान गर्छ भन्ने हिसाबले किनारा लगाइयो । आज हामी नयाँ ठाउँमा आयौं । कोरोनाले त हामीलाई झन् ठूलो दबाब दियो । संविधानअनुसार मुलुकलाई समृद्धि र समाजवादतर्फ लैजाने आधारचाहिँ कृषिलाई बनाउनुपर्छ भनेर धेरै व्याख्या गरी नीतिगत आधार तयार गर्यौं र संरक्षित कृषि सुनिश्चित भन्यौं । आम रूपमा लामो छलफल गरेर हामीले संरक्षित कृषि र सुनिश्चित बचत भनेर नारा तय गर्यौं, यसलाई त्यही मर्मका साथ हामीले स्थापित गर्न सकेनौं । खासगरी नीति तथा कार्यक्रम र बजेटमा पनि त्यति गर्न सकिएन । त्यसका तमाम समस्या छन् होला । हाम्रो अर्थतन्त्र संकुचित हुँदै गएकाले बजेट छुट्याउन सकिएन । हामीले नै अहिले बताउन सकेनौं, जसले गर्दा नीति तथा कार्यक्रममा जस्तो आउनुपर्थ्यो त्यस्तो आएन । तर यति भएर पनि हामीले जे गरेका छौं, जतातिर जाँदै छौं, जुन व्यवस्थाका आधार तयार गरेका छौं, त्योचाहिँ धेरै महत्त्वपूर्ण छ ।तपाईं कृषिमन्त्री, नीति बनाउने तपाईंको मन्त्रालयले अनि नीति तथा कार्यक्रममा चाहिँ किन आएन ? ब्रिटेनका पुँजीपतिहरूको पार्टी छँदाखेरि मार्क्स, लेनिनले संसदीय व्यवस्थालाई पुँजीपति वर्गको लेखा राख्ने र कर उठाउने संस्था हो, एक थोक भन्ने अर्कै थोक गर्ने संस्था हो भनेर आलोचना गरेका थिए । त्यसका कतिपय प्रभाव अहिले पनि हाम्रो संसदीय अभ्यास, संसदीय राजनीति, सरकार चलाउनेमा छन् । अहिले म जहाँ छु, त्यहाँबाट यति मात्रै भन्न सक्छु ।भनेपछि नीति तथा कार्यक्रम र बजेट ल्याउँदा तपार्इंले पनि पत्तो पाउनुभएन ? मन्त्रिपरिषद्ले त सामान्यतः अन्तिममा अर्थमन्त्रीले बनाएको बजेटलाई स्वीकृति दिने खालको मात्रै परम्परा रहेछ । यसलाई हामीले सुधार्नुपर्छ । खास करका दरहरूबाहेक अरू सबै मामिलामा हामी खुला भएर नै जानुपर्छ । प्रतिपक्षी पार्टीसँग पनि लुकाउन जरुरी छैन । म त समाजवादी बजेट खेत खलियान, उद्योगधन्दा, कारखानामा बसेर बनाउनुपर्छ भन्छु । त्यही भएर तपाईंले केही दिनअघि संसदीय समिति ॅसामाजिक सञ्जालमा लेखेजस्तो काम गर्न सजिलो हुँदैन भन्नुभएको हो ? त्यो मिस इन्टरप्रिटेसन हो । मैले संसदीय समितिमा साथीहरूले बाहिर लेखेको जस्तो मात्रै ठान्नुभएको छ, भित्रचाहिँ मिहिनेतपूर्वक काम भएको छ है भन्ने अर्थमा भनेको थिएँ । म अहिले पनि यहाँ गर्न सकिँदो रहेनछ भन्ने ठान्दिनँ । हामीले नै गर्नुपर्छ । झन्डै दुई तिहाइ ल्याएको पार्टीका मन्त्रीहरूले गर्दैनन् भने अरू कसले गर्छ ? हामीले गर्दैनौं भन्नुको अर्थ त हामी मात्रै निराश हुने हैन । यो त राष्ट्रिय लज्जाको कुरा हुन्छ । गर्न समस्या छ भन्ने त खुला कुरा नै हो ।तपाईं कोरोना नियन्त्रणसम्बन्धी समितिमा पनि हुनुहुन्छ । यत्रो ठूलो संकटलाई सरकारले ह्यान्डल गर्न सकेन भन्ने कुरा आएको छ, युवाले आन्दोलन पनि गरे । यसलाई तपाईंले कसरी लिनुभएको छ ? कोरोनाका बारे दुइटा पाटा छन् । एक, लकडाउनको तीनचार सातापछि जहाँजहाँ मान्छे थुनिएका थिए, तिनीहरू बस्न नसक्ने भए । खासगरी अर्को जिल्लामा गएका, काठमाडौंमा रहेका, बाहिर जान चाहेका, पूर्वका पश्चिम जान खोजेका मजदुरहरूको खानेकुरा सकियो, बस्ने स्थिति रहेन । ती मान्छे जब चलमलाउन थाले, हामीले तिनीहरूलाई छिट्टै व्यवस्था गरिदिनुपर्थ्यो । दुई, हामीले सुरुमा सिमाना बन्द गर्यौं । त्यसपछि सीमामा आएकालाई कसरी ल्याउने भन्ने तयारीमा तुरुन्तै लागिहाल्नुपर्थ्यो । यसरी हेर्दा काठमाडौंमा मान्छे चलमलाउन थालेपछिको अवस्थासम्म आउँदा हामीले धेरै राम्रो काम गर्यौं । अरू कुनै मुलुकले गरेको भन्दा हाम्रो काम राम्रो चल्दैथ्यो, यो कुरा बिर्सनु हुँदैन । त्यसपछि हामीले केहीकेही कमी गर्यौं, हामी अलमलियौं । यी अलमलिएका कुराको मात्रै कसैले विरोध गरेका हुन् भने त्यसलाई हामीले स्वीकार गर्नुपर्छ । युवा बाहिर आए भने हामी राजनीतिक पार्टीहरूले त्यसको जिम्मा लिनुपर्छ । उच्छृंखल, अश्लील नारा लेखेर युवा आए भनेर भन्नुमात्र हुँदैन । लोकतान्त्रिक, गणतान्त्रिक आन्दोलन गरेर आएको ७० वर्षको इतिहास भएको राजनीतिमा हाम्रा छोराछोरी किन अश्लील नारा बोकेर बाटोमा निक्लन्छन् भन्ने कुरा हामीले नै सोच्नुपर्छ । फेरि सरकारले १० अर्ब पैसा खायो, माथि बसेकाले खाए भन्ने हल्ला चल्यो । बेठीक हो भनेर कसैले हामीमाथि प्रश्न उठाए भने ठीकै गरे । हामीले हिसाब दियौं, मानिहाले । आन्दोलनबाट पछि हटे । त्यो त हाम्रो कम्युनिकेसनकै कमी थियो होला ।तर यो बीचमा पुराना स्थायी संयन्त्र नचलाएर नयाँ संयन्त्र बनाउँदा समन्वयमै कमी देखियो नि ? कर्मचारीको सरुवा र को राखियो राखिएन भन्ने कुरामा अलि बढी राजनीति भयो भन्ने लाग्छ । त्यसलाई पार्टीको आँखाले अलि बढ्ता हेरियो कि । कुन कर्मचारी कता भोट हाल्ने थियो भनेर पो हेरियो कि ? कोरोना अचानक राज्यमाथि परेको संकट थियो, त्यसलाई मूलतः स्वास्थ्य मन्त्रालयले सम्बोधन गर्नुपर्थ्यो । स्वास्थ्य मन्त्रालय पनि सुरुमा हडबडियो भने त्यसलाई त हामीले मानिदिनुपर्यो नि । व्यवस्थापन गर्नका लागि कसैलाई जिम्मेवारी दिनुपर्यो भनेर मन्त्री या कसैले सोच्यो भने त्यत्रो ठूलो इस्यु बनाउनु हुँदैन । कमजोरी रहन सक्छ तर नियत र दिशा ठीक छ भन्नेसम्म कमसे कम हाम्रो प्रतिबद्धता भयो भने हामी ठीकै ठाउँमा हुन्छौं । यही सिलसिलामा नागरिक प्रशासनको काममा प्रश्न उठाएर सैन्य प्रशासनलाई हावी गराउनतिर सरकार लाग्यो भन्ने पनि छ नि ? यसलाई कति राजनीतिक रूपले हेर्ने, कति अनुभवहीनताका आधारमा हेर्ने, कुरा फरक होला । महामारीको राजनीतिक र सामाजिक पाटो छ । राजनीतिक र सामाजिक पाटोलाई छोडेर केवल प्रशासनिक वा पुलिस, आर्मीले गरिदिने भनेर सोच्यौं भने गलत हुन्छ । महामारीसँग लड्न आर्मी, पुलिस असाध्यै महत्त्वपूर्ण अंग हुन् तर सबै होइनन् । एउटा बृहत् राजनीतिक, सामाजिक अभियानका अंग हुन् भन्ने हिसाबले हामीले लियौं भने ठीक हुन्छ ।हामी सरकारमा बसेर हेर्दाखेरि के लाग्यो भने कोरोनाले फ्याट्टै मान्छे मर्छ, त्यसलाई उठाउन कोही तयार हुँदैन । त्यस्तो हुँदा पुलिस वा आर्मीले नै उठाउनुपर्छ । तर महामारी नै आर्मी र पुलिसले समाधान गर्छन् भनियो भने राजनीतिक नेतृत्व किन चाहिन्छ र ? म त भन्छु, हामीले पार्टीको हिसाबले एउटा ठूलो अवसर गुमायौं । हाम्रा पार्टीहरू एक्टिभ भइदिएको भए, पार्टीहरूले मतदातालाई सचेत, सक्रिय सामाजिक अभियन्ता भनेर सोचिदिएको भए क्वारेन्टाइनदेखि आइसोलेसनसम्मका तमाम चीजको व्यवस्थापन गर्न र यसबीचमा उठेका अफवाह चिरेर सही सूचना जनतामाझ पुर्याउन सकिन्थ्यो । तर अहिले सेना र प्रहरीको भर परेकै जस्तो देखिन्छ नि, सीसीएमसीको बैठकसमेत केही दिन अघिसम्म छाउनीमा हुन्थ्यो । म यसका दुइटा मिटिङमा सहभागी भएँ, प्रधानमन्त्री कार्यालयमा भएको छ । त्यहाँ मन्त्रीहरू छौं, हामी नै छलफल गर्छौं । त्यसमा प्रहरी, आर्मी, ब्युरोक्रेसीका पदाधिकारीको पनि सहभागिता रहन्छ । तपाईं वर्षौंदेखि समाज, सामाजिक न्याय, गरिब किसानका कुरा गर्दै आउनुभएको थियो । यो महामारीका बेला कुनै गरिब किसानको तरकारी बारीमै सड्छ, क्वारेन्टाइनमा बसेका महिलामाथि बलात्कार हुन्छ, एक ठाउँबाट अर्को ठाउँमा तरकारी लैजाँदा खाल्डोमा हालिन्छ । मन्त्रीको कुर्सीमा बस्नुभएको तपाईं आफैंलाई चाहिँ के महसुस हुन्छ ?घटनाले प्रभावित त पार्छ नै, मान्छे हो । मेरो देशका नागरिक जतिखेर रुन्छन्, त्यो भनेको मेरा दाइ रुन्छन्, मेरा बा रुन्छन्, मेरा आमा र बहिनी रुन्छन् । तर दुःखित भएर मात्रै त समस्या समाधान हुँदैन । त्यसका लागि पहलकदमी लिनुपर्छ, त्यो यही समाजभित्र हुन्छ । यही बीचमा ठूलो समस्या के भयो भने, गाउँगाउँले आफ्ना सीमा बन्द गरे । वडावडामा सरकार निक्लेर अरूको तरकारी गाडिदिने, अन्डा, दूध ल्याउन नदिने गरे । प्रदेश सरकारले समेत त्यस्तो घोषणा गर्यो । त्यसमा दुईवटै कुरा थियो, एउटा त त्यस्तो बेला कतिपय ठाउँमा कतिपयबाट आफ्नो भूमिका देखाउनका लागि कुण्ठा अभिव्यक्त पनि भयो होला । अर्कोतिर मान्छे डराए पनि होला किनभने नदेखिने चीजले विश्वभरि महामारी ल्याएको छ र समाधान केही छैन भनेपछि मान्छे आत्तिएका छन् । हिजोको चलेको हाम्रो सामान्य व्यवस्था टुट्यो । यसले कृषिमा समस्या ल्यायो । तर फेरि हिजैको कुरामा अल्झेर भएन । क्वारेन्टाइनदेखि कतिपय बन्दोबस्त गर्ने कुरामा कमीकमजोरी रहे । अब यसलाई सुधार्न हामी कति तयार रहन्छौं, त्यसमा हाम्रो क्षमता भर पर्छ । भारतबाट तरकारी भित्रेको भित्रियै हुने, यहीँका उत्पादन एक ठाउँबाट अर्को ठाउँमा पुर्याउन नसक्ने, किसानलाई बिनाकारण दुःख दिनेजस्ता घटना भए । यसमा त केन्द्र सरकारले नै पनि त केही हस्तक्षेपकारी भूमिका खेल्न सक्थ्यो नि ?मैले धेरैपटक यसको स्पष्टीकरण दिइसकें । हामीलाई भारतबाट हिजोजत्तिकै तरकारी भित्रिन्छ भन्ने लागेको छ । तर त्यो साँचो होइन । सबैभन्दा धेरै तरकारी आउने कालीमाटीमा हो, त्यहाँ अहिले करिब २२ प्रतिशत तरकारी भारतबाट आएको छ । मूलतः हामीकहाँ नभएका प्याज, कागती, आलुजस्ता चीज अलि बढी आएका हुन् । यो परिस्थितिलाई हामी समाधान गर्दै छौं । हाम्रो दोस्रो समस्या के छ भने, हजार किलोमिटरबाट सरर आउने बजारको व्यवस्थापन छ तर सय किलोमिटरमा रहेको किसानको बारीबाट आउने बजार रहेन । बजारको व्यवस्थापन एकै दिनमा हुने कुरा पनि रहेन, यसले लामो समय लिन्छ । अहिले कृषिमा हामीले जुन नीति लिएका छौं, यसले ३ वर्ष जतिमा कृषकको वैकल्पिक बजारको व्यवस्थापन गर्न सक्छ जुन बिचौलियारहित हुनेछ । हामी अहिले क्रमशः त्यतापट्टि कदम चाल्दै छौं । अहिले नेकपा र सरकारभित्रै एमसीसी सम्झौता अनुमोदनका विषयमा विवाद छ, यसप्रति तपार्इंको बुझाइ के छ ?यो एउटा यस्तो मुद्दा हो जसलाई हामीले गिजल्यौं । यसलाई धैर्यतापूर्वक पार्टीभित्र गम्भीर अध्ययनको विषय बनाएर समाधान गर्दै संसदीय दलमा छलफल गर्नुपर्थ्यो । त्यो गरेनौं । एकैपटक यो सडकको विषय भयो । यस्तो भयो कि, एउटा एमसीसी शतप्रतिशत गलत हो, यसलाई छुनै हुन्न भन्ने र अर्को एमसीसी सबै हिसाबले राम्रो हो, यत्तिको कुरा त संसारमा कसैले पाएकै थिएन भन्ने । पार्टीले एउटा कार्यदल बनायो । पार्टीको आधिकारिक निकायले जे निर्णय गर्छ, हामीले त्यसलाई स्वीकार गरेर जानुपर्छ । प्रधानमन्त्रीले पनि यो अब संसद्को विषय भयो भन्नुभएको छ । अब पार्टी, सरकार र संसदीय दल एक ठाउँमा भएर यसको निकास निकाल्नुपर्छ । यही अवस्थामा त पार्टीले स्वीकार नगर्ने कुरा गरेको छ । यो विषय धेरै त नेकपाभित्रैबाट गिजलियो है ?अरूलाई दोष लगाउने कुरा नै छैन । यो त हामीभित्रैको कुरा हो । स्थायी कमिटीमा ठूलो छलफल भएपछि हामीले एमसीसीबारे अध्ययन गरेर राष्ट्रिय हितमा रहने गरी स्वीकार गर्ने भन्यौं । यसो भन्नुको अर्थ त्यसभित्रका राष्ट्रिय हितलाई सहयोग नपुग्ने, हानि हुने कुरालाई स्वीकार गरिँदैन भन्ने पनि हो । यो एकै ठाउँमा राखेर सग्लै पास हुन्छ भन्नेचाहिँ अब हुँदैन ।"
छिमेकमा चाहिएको संयम,"नेपालका दुई छिमेकी तथा एसियाका ठूला मुलुक भारत र चीनबीच सोमबार लद्दाख क्षेत्रमा जुन हिंसात्मक भिडन्त भयो, त्यो सम्बन्धित देशहरूका लागि मात्र होइन, यो क्षेत्र तथा समग्र विश्वको शान्तिका निम्ति चिन्ताको विषय हो । उक्त झडपमा २० भारतीय सैनिकले ज्यान गुमाए भने चीनतर्फ क्षतिबारे स्वतन्त्र पुष्टि भएको छैन । कुन देशका कति सैनिकको मृत्यु भयोभन्दा पनि सीमा विवादलाई लिएर यति ठूलो संख्यामा मानवीय क्षति हुनुमा आफैंमा दुःखदायी घटना हो । दुई देशबीचको सीमामा डेढ महिनादेखि तनावपूर्ण सम्बन्ध छ, सन् १९६२ मा यही कारण उनीहरूबीच युद्धसमेत भएको थियो । पछिल्लो तनावले फेरि युद्धको भय पैदा गरेको छ । लडाइँले रणभूमिका सैनिकलाई मात्र चोट दिँदैन, पूरै समाज र मुलुकलाई बिर्सन नसकिने पीडा दिएर जान्छ । त्यसैले परिस्थिति अझ बिग्रिन नदिन र समस्याको शान्तिपूर्ण समाधान खोज्न दुवै देश अग्रसर हुनुको विकल्प छैन । बुधबार विदेशमन्त्री तहको फोन संवादले यसको सुरुआत गरेको छ, तर शान्तिको सुनिश्चितता हासिल भइसकेको छैन ।ऐतिहासिककालमा भारत र चीन दुवै मुलुक समृद्ध थिए । केही दशकयताको तीव्र आर्थिक विकासले चीनलाई विश्वशक्तिका रूपमा स्थापित गरिसकेको छ भने भारत पनि यो बाटोमा अग्रसर छ । संसारका एकतिहाइभन्दा बढी मानिस यिनै दुई मुलुकमा बस्छन्, जुन पूरै विश्वका लागि आकर्षक बजार बनेको छ । यही अवसर छोप्न पछिल्ला वर्षमा विश्वका ठूला र नामी कम्पनीबीच यी बजारमा प्रवेश गर्ने होडबाजी चलेको देखिन्छ । यही प्रतिस्पर्धाकै कारण यी मुलुकको समृद्धिको ढोका खुल्दै गएको छ । पछिल्ला केही दशकमा दुवै देशले जनसंख्याको ठूलो हिस्सालाई गरिबीको रेखाबाहिर ल्याउन सकेका छन् । सन् १९६२ को युद्धपछि करिब चार दशकसम्म कूटनीतिक सम्बन्धसमेत विच्छेद गरेका यी दुई मुलुकबीच पछिल्ला वर्षमा हिमचिम बढ्नुको प्रमुख कारण पनि एकअर्काको बजारप्रतिको आकर्षण हो । पछिल्लो समय आर्थिक क्षेत्रमा साझेदारीदेखि उच्च राजनीतिक भ्रमण आदानप्रदानको तीव्रताले विगतको तिक्ततालाई बिर्साउँदै लगेको विश्वास गरिएको थियो । तर, लद्दाख घटनाले आणविक शक्तिसम्पन्न यी मुलुकबीचको पुरानो घाउ फेरि बल्झाएको छ, जसबाट दक्षिण एसिया त्रसित छ भने पूरै विश्व चिन्तित छ । दुई मुलुकबीच द्वन्द्व चर्किँदै जाँदा पूरै विश्वमा अनावश्यक ध्रुवीकरण बढ्ने सम्भावना छ । भारत र चीनबीचको तनावको सबभन्दा ठूलो असर दक्षिण एसियामै पर्ने हो । केही वर्षयता यी दुई देशबीच यो क्षेत्रमा आफ्नो प्रभाव विस्तार गर्ने प्रतिस्पर्धा चलेको पृष्ठभूमिमा वर्तमान तनावले पूरै उपमहाद्वीपलाई अस्थिर बनाउने जोखिम छ । कतिपय अन्तर्राष्ट्रिय शक्ति पनि यसमा अनावश्यक रूपमा मिसिन सक्छन् । फेरि यो समय सम्पूर्ण विश्व शताब्दीयताकै ठूलो महामारीबाट आक्रान्त छ । भारत र चीन दुवै यसबाट धेरै पीडित भएका राष्ट्रमध्येका हुन् । चीनले केही हदसम्म नियन्त्रणमा लिए पनि भारतलगायत दक्षिण एसियाली मुलुकहरू कोभिड१९ विरुद्ध संघर्षरत नै छन् । यस्तो अवस्थामा दुवै मुलुकको प्राथमिकता महामारीवरुद्ध लड्नु र धर्मराएको अर्थतन्त्रलाई सही दिशा दिनु हुनुपर्नेमा सीमामा एक्कासि भिडन्त चर्किनु विडम्बनापूर्ण छ । यो बेला दुवै देशले एकअर्कालाई दोषारोपण गर्नेभन्दा पनि आपसी तनाव कम गर्न वार्ता तथा छलफललाई तीव्रता दिनु आवश्यक छ । कूटनीतिक र सैन्य संवादमार्फत समस्याको समाधान खोजिनुमै यस क्षेत्रको स्थिरता र यहाँ बस्ने झन्डै सवा तीन अर्ब नागरिकको अमनचैन निर्भर छ ।भारत र चीनबीचको जस्तोसुकै असामान्य सम्बन्ध को असर नेपालमा सोझै पर्छ । दुई हात्ती आपसमा लडुन् या प्रेम गरुन्, माडिने त आखिर घाँस नै हो भन्ने चर्चित अफ्रिकी लोकोक्ति यहाँ सान्दर्भिक हुन्छ । ठूला देशको लडाइँको पीडा सीमा जोडिएको सानो भूगोलयुक्त मुलुकलाई स्वतः पर्छ । यस्तो परिस्थितिमा नेपालको सुझबुझपूर्ण भूमिका वाञ्छनीय हुन्छ । मुलुकको अन्तर्राष्ट्रिय सम्बन्ध सदैव असंलग्न नीति र पञ्चशीलको सिद्धान्तबाट निर्देशित हुँदै आएको तथ्य यसबेला नेपालले भुल्नु हुँदैन । तनाव र द्वन्द्वका बेला ठूला मुलुकहरू अरू छिमेकीले आफ्नो साथ दिउन् भन्ने सधैं चाहन्छन् । विपक्षी विरुद्ध उत्तेजित पार्न र वक्तव्यबाजी गराउन खोज्छन् । त्यस्ता प्रयत्नबाट जोगिन नेपालले सक्नुपर्छ । खासगरी, मुलुकको राजनीतिक नेतृत्व तथा जिम्मेवार व्यक्तिहरूले सार्वजनिक अभिव्यक्ति दिँदा पनि सजगता अपनाउनुपर्छ । संवेदनशील घडीमा सार्वजनिक गरिने अभिव्यक्तिले कूटनीतिक सम्बन्धमा दूरगामी प्रभाव पार्छ भन्ने हेक्का राख्नुपर्छ । भारतचीन तनावमा नेपालको चासो गोर्खा सैनिकप्रति हुने गर्छ । भारतीय सेनामा रहेका करिब ४० हजार आफ्ना नागरिकको सुरक्षाप्रति मुलुकले सरोकार राख्नु अस्वाभाविक होइन । यही भएर पनि नेपालको जोड दुई देशबीचको तनाव तत्काल अन्त्य होस् भन्नेमै हुनुपर्छ । भारत र चीन आवेगले होइन, विवेक, संयम र धीरतापूर्वक अघि बढ््नुपर्छ, यसमै सबैको हित छ ।"
बीआरआईएमसीसीको चेपुवामा,"हामीले केहीअघि बीआरआईमा हस्ताक्षर गर्यौं । त्यस्तै चिनियाँ कम्युनिस्ट पार्टीले नेकपालाई प्रशिक्षण दिएको थियो । यस्ता प्रतिनिधि घटनाका आधारमा भारतीय र अमेरिकीले नेपाल चिनियाँ सुरक्षा सुरुङमा छिर्दै गरेको ठानेका छन् । त्यसैले उनीहरू एमसीसीमा नेपाललाई सरिक गराउन चाहन्छन् ताकि नेपालमार्फत हानेको झटारोलाई डिफेन्ड गर्दै चीनविरुद्ध प्रहार गर्ने ग्राउन्ड मिलोस् । यति बेला हामीसँग केवल २ विकल्प छन् । पहिलो, कोभिड१९ को बदलिँदो परिवेशमा चीनसँगको बीआरआई सम्झौता उल्टाउने र एमसीसी सम्झौता पनि सोही बहानामा नगर्ने । दोस्रो, पूर्ववर्ती सरकारहरूले गरेका प्रतिबद्धता पछ्याउँदै एमसीसी सम्झौता गरेर बीआरआई पनि सँगै लौजाने । यी दुवै विश्व शक्तिसँग समदूरीमा रहेर एकअर्काको रणनीतिक चालबाजीको क्रीडास्थल हुनबाट जोगिई विकासका फाइदा मात्र लिने । योबाहेक अरू विकल्प छैन । मुकुन्द अर्याल, ज्योतिषीडाँडा, स्याङ्जा"
बत्तीमुनिको अँध्यारो इनरुवा,"पूर्वपश्चिम राजमार्गले छोएको र अति सम्भावनायुक्त भईकन पनि दोस्रो पुरानो नगरपालिका इनरुवामा दुर्गम गाउँपालिकामा जति पनि सुविधा छैन । नगरपालिका क्षेत्रमा वर्षेनि बाढी पस्छ । आगलागीले पनि लाखौंको नोक्सानी हुन्छ । आगलागी हुँदा भाँडाकुँडाले पानी छ्याप्नुपर्ने अवस्था छ । अरू सहरबाट दमकल नआइपुगेसम्म टुलुटुलु हेरिबस्नुबाहेक उपाय हुन्न । जेठ ३२ गतेकै कुरा गरौं, इनरुवा१ को हनुमान वस्त्रालयसहित घरमा आगलागी भयो । धरान, दुहबीबाट दमकलहरू आइपुग्दा सब स्वाहा भइसकेको थियो ।नगरपालिकाको दमकल त छ, तर संग्रहालयमा राख्ने खालको । नगरपालिकाले त्यो दमकल न मर्मत गर्ने जाँगर चलाएको छ, न त नयाँ किनेको छ । दमकल जस्तो अत्यावश्यक साधन खरिद गर्ने काम मेयर र वडाध्यक्षहरूबीचको कलह र कमिसनको खेलमा अल्झिएको अल्झियै छ । स्थानीय तहको चुनावबाट आएका युवा मेयर र जनप्रतिनिधिहरूको जोसजाँगरका कारण इनरुवाले काँचुली फेर्ने जुन अपेक्षा नगरवासीमा थियो, त्यो चकनाचूर भएको छ । दुई वर्षयता इनरुवा नगरपालिका झन्झन् रुग्ण हुँदै छ । जनप्रतिनिधिहरूविरुद्ध अख्तियारमा उजुरी परेका छन् । इनरुवाभन्दा १० वर्ष कान्छो इटहरी नगरपालिका अहिले उपमहानगरपालिका भईवरी छोटो समयमै लोभलाग्दो प्रगति गर्न सफल भएको छ । तर इनरुवा सुनसरी जिल्लाको सदरमुकाम भएर पनि, प्रायः अड्डाअदालत आफ्नै क्षेत्रमा भएर पनि जनप्रतिनिधिरूबीचको अदूरदर्शिताले गर्दा पछाडि परिरहेकै छ । बत्तीमुनिको अँध्यारोको अवस्थामा छ इनरुवा । मेयर कप गराउन, डोजर किन्न, पिकनिक गर्न पैसा निकाल्न सक्ने जनप्रतिनिधिहरूले एउटा दमकल किन्न किन नसकेका हुन्, घोर आश्चर्यमा छन् नगरवासी । लाग्छ, जनप्रतिनिधिहरूले इनरुवामा प्रचलित हाकिम आउँदा एउटा झोला बोकेर आउँछन्, जाँदा पाँच गाडी समान लिएर जान्छन् आहानलाई नै चरितार्थ गर्न अर्जुनदृष्टि दिइरहेका छन् । यदि यस्तै हो भने त्यो उनीहरूकै लागि प्रत्युत्पादक हुन सक्छ । चेतना भया ! रोशन भट्टराई, इनरुवा३, सुनसरी"
भारतीय तरकारी घरघरमा,"लकडाउनमा एकबाट अर्को जिल्लामा लगेको तरकारीबाट कोरोना सर्छ भन्ने भ्रम फैलिएर कैयौं टन कृषिउपज डोजरले खाल्डो खनेर पुरेका दृश्यहरू सामाजिक सञ्जालमा भाइरलै भए । सरकार भने भारतलगायतका मुलुकबाट तरकारी आयात गर्नमा व्यस्त छ । आफ्नो उत्पादनले नपुगेपछि आयात गर्नु ठीकै हो, तर पहिलो प्राथमिकता आफ्नालाई दिनुपर्यो । एकातिर, आयात गरिएको तरकारी चर्को मूल्यमा खरिद गरेर खान बाध्य छन्, उपभोक्ताहरू । अर्कोतिर, कृषकहरूले उत्पादन गरेको तरकारी बारीमै कुइरहेको छ । खाद्यान्न, तरकारी, फलफूललगायतका अत्यावश्यक सामग्री ओसारपसार तथा ढुवानीमा सरकारले लकडाउनमा रोक नलगाउने भने पनि आफ्नै कृषकहरूले उत्पादन गरेका तरकारी बजारमा किन पुगेन भनेर खोजी गरेन । ७५३ मध्ये कति स्थानीय तहमा व्यावसायिक तरकारी खेती गरिन्छ ? त्यहाँबाट उत्पादन भएका तरकारीले कुनकुन क्षेत्रलाई धान्न सक्छ पत्ता लगाएर बाँकी रहेका बजारका लागि मात्र आयात गरिएको तरकारीलाई महत्त्व दिनुपर्नेमा त्यसो नगरी यहाँका कृषकहरूलाई बेवास्ता गरियो । पहिला आफूसँग भएको सामानले नपुगेपछि मात्र छिमेकीकोमा माग्ने गरिन्छ तर हाम्रो सरकारलाई त आफूसँग भएको फाल्ने अनि सबै छिमेकीबाट माग्ने बानी परेको छ । यही बानीको कारण कृषकहरू मारमा छन् । कृषिका लागि छुट्टै मन्त्रालय हुँदा पनि कुनै प्रगति देखिएको छैन । तरकारी कुहिएर गयो भन्दै कृषकहरू रोइरहेका खबर कृषिमन्त्रीलाई पुग्छ कि पुग्दैन ? गोविन्द विक, बूढानीलकण्ठ१२, काठमाडौं"
सलह बन्दै भ्रष्टाचार,"अन्ततः सेना पनि स्वास्थ्यसामग्री खरिद गर्ने प्रक्रियाबाट बाहिरिएको खबर पढियो । सेनालाई अगाडि देखाइए पनि खरिदमा रक्षामन्त्री ईश्वर पोखरेलकै चलखेल रहेको र सेनाले बदनामी मात्रै बेहोर्नुपरेको सैनिक स्रोतको दाबी छ । ओम्नीका पछाडि पनि पोखरेलकै संलग्नता थियो भन्ने समाचार पढ्नुभएकै होला । त्यो मूल्य कति महँगो थियो र कतिसम्म भ्रष्टाचार गरियो भनेर अरूलाई सोध्नु जरुरी छैन । सरकारकै स्वास्थ्य सेवा विभागले ओम्नीसँगको ठेक्का रद्द गरेर प्रतिस्पर्धामार्फत ल्याएको सोही सामग्री ओम्नीभन्दा दुई गुना सस्तो पर्यो । सरकार आफैंले धेरै गुना सस्तोमा किनेपछि ओम्नीको भुक्तानी रोकिनुपर्थ्यो । महानिर्देशक महेन्द्र श्रेष्ठले सार्वजनिक रूपमै ठग्न खोजेको रहेछ, कालोसूचीमा राख्छु भनेका थिए । तर सरकारले उनै श्रेष्ठलाई कारबाही गर्यो । ओम्नीले २४४ रुपैयाँमा बेचेको जुत्ता कभर स्वास्थ्य सेवा विभागले ४१ रुपैयाँमै किनिदिएपछि भ्रष्टाचारको हद क्लियर भयो ।स्वास्थ्य सेवा विभागले थप सामान पनि यसै गरी प्रतिस्पर्धाबाट सस्तोमा किन्ने निर्णय गरेपछि रक्षा मन्त्रालयले रातारात सेनामार्फत किन्ने निर्णय भएको बतायो । जबकि एक दिनअघि मात्रै प्रतिस्पर्धाबाट किनिने भनिएको थियो । सेनामार्फत सामान आउन या कागज मिलाउन महिनौं लाग्यो । धेरैको आशंका थियो, ओम्नीमार्फत चीनमा जोडिएको सामान र कमिसनलाई सेनाको खोलमा भित्र्याउन खोजिँदै छ । अन्ततः मूल्य हेर्दा त्यो शंकालाई बल मिल्यो । स्वास्थ्य सेवा विभागले आफैं किनेको मूल्यलाई नै आधार मान्ने हो भने पनि सेनाले ल्याएको २ अर्बको सामानमा १ अर्ब बढी मूल्य तिरेको देखिन्छ । विभागले ४१ रुपैयाँमा किनेको जुत्ताको खोललाई सेनाले २९८ तिरेको छ । यो ओम्नीभन्दा पनि बढी हो । विभागले थोकमा १५ रुपैयाँ प्रतिगोटा हालेको सर्जिकल मास्कलाई एकै समयमा सेनाले ५२ रुपैयाँ हाल्यो । हुनुपर्ने त विभागभन्दा सस्तो थियो । किनकि सेनाको मूल्य नाफारहित हो ।अर्थमन्त्री कर्मचारीलाई तलब खुवाउने पैसा जनताबाट उठाउन खोज्दै छन् । सरकारको सुशासनको नमुना यस्तो छ । एउटा मधेसी व्यापारीलाई आफैंले फोन गरेर, आफैं डिल गरेर हजारको सामान १,५०० मा बेच्यो भनेर थुनिएको छ तर ४१ रुपैयाँको सामानलाई २०२ बढी लिएर २४४ रुपैयाँमा बेच्ने ओम्नीलाई र २५७ रुपैयाँ बढी लिने सेनालाई के हुन्छ ? किन प्रधानमन्त्रीले खरिद प्रक्रिया विधिसम्मत भएको भनेर बचाउ गर्छन् ? किन खरिदसँग कुनै साइनो नै नभएका शंकर पोखरेलले तुरुन्तै ट्वीट गरेर ओम्नीले ल्याएको सामान सस्तो भएको दाबी गर्छन् ? किन ओम्नीको ठेक्का रद्द गरेर प्रतिस्पर्धामार्फत अत्यधिक सस्तोमा खरिद गर्ने महानिर्देशक श्रेष्ठलाई पुरस्कृत गर्नुको साटो सरुवा गरिन्छ ? महामारीकै बीच स्वास्थ्य मन्त्रालयको खरिद शाखाका सबै कर्मचारी किन हटाइन्छन् ? यस्तो अवस्थामा तपाईंको रगत उम्लिएर र इनफ इज इनफ भन्दै सडकमा आउनुभो भने त्यो प्रायोजित हुन्छ ? देशमा सबै विकास निर्माणको काम यति बेला ठप्प छ । तर तलब खुवाउन पनि नसक्ने गरी राज्यको अर्थतन्त्र खोक्रो भइसकेको छ । के यो इनफ होइन ? नारायण गाउँले, बेलायतलकडाउनमा लिए सांसदले सवारी भत्ता समाचार पढियो । यस्ता समाचारहरू दिनैपिच्छे सुन्दा सास फेर्नै गाह्रो भैसक्यो । एकपछि अर्को गर्दै लगातारका भ्रष्टाचारहरू पचाउँदै आएको सरकारले कोरोना नियन्त्रण र रोकथामको अति संवेदनशील समयलाई पनि भ्रष्टाचार गर्नर् ेमौकाको रूपमा प्रयोग गरेको छ । बन्दाबन्दीमा रहनुपर्ने र सरकारले तोकेको जरुरी काममा बाहिर निस्कँदा पनि भौतिक दूरी कायम गर्नुपर्ने भएको हुँदा सडकमा आन्दोलन होला भन्ने डर पनि भएन । कसैले आन्दोलन गरे पनि शान्तिसुरक्षाको नाममा सुरक्षाकर्मीहरू परिचालन गर्दा भइगयो । कति सजिलो !सुरुमै स्वास्थ्य सामग्री खरिदमा व्यापक भ्रष्टाचार भयो । स्वास्थ्य सामग्री सेनालाई खरिद गर्न दिएर अर्को भ्रष्टाचार गरियो । चीनबाट फर्किएकाहरूलाई क्वारेन्टिनमा राखेर नखुवाइएको औषधिको बिल बनाइयो । विदेशमा काम गर्ने नेपाली कामदारलाई उद्धार गर्ने नाममा पनि भ्रष्टाचारकै कीर्तिमान ! जनता रोगको त्रासमा बाँच्दै छन् । कतिपय भोकले मरे । धेरैले आत्महत्याको बाटो रोजे । तर हाम्रा जननिर्वाचित र त्यागी नेतागणका आँखाले ती कुनै कुरा देखेनन् । उल्टो, संघीय सांसद कोषका लागि चार करोड छुट्याउनैपर्ने आवश्यकता ठहर्यायो । प्रदेश सांसदमन्त्रीहरूले पनि त्यस्तो सुविधा लिन अत्यावश्यक ठाने । देश विकास सांसदहरूले मनग्गे रकम हात पार्नाले हुन्छ कि सही नीतिनिर्माण र सदाचारले ? कमला राजभण्डारी, सिर्जनानगर, भक्तपुरगत चैत ११ देखिको लकडाउनले मुलुकभर सबै खाले सार्वजनिक सवारीसाधन बन्द छन् । चैत २६ गतेदेखि सुरु भएको संसद्को बजेट अधिवेशनमा भाग लिन आएका सांसदहरूका लागि संसद् सचिवालयले निःशुल्क सवारीसाधनको व्यवस्था गरेको थियो । निःशुल्क यातायातको व्यवस्था हुँदाहुँदै संसद् बैठकमा सहभागी सांसदलाई संसदीय सचिवालयबाट गाडी भाडाबापत चैत र वैशाखको मात्रै करिब १५ लाख रुपैयाँ भुक्तानी गरेको र सांसदहरूले खुसीखुसी बुझेको खबरले कानुन निर्माण गर्नेहरूको भ्रष्ट मनोवृत्तिलाई उजागर गरेको छ । स्मरण रहोस्, कोभिड१९ को संक्रमण नियन्त्रण र रोकथाममा स्रोत व्यवस्थापन गर्न सरकारी कर्मचारीको भत्ता कटौती भइसकेको छ । महेन्द्रसिंह बम, टीकापुर१, कैलाली"
"राष्ट्र, राष्ट्रियता र नेपाली एकता","राजनीतिले हामीलाई विभाजित गर्छ, धर्मले हामीबीच पर्खाल खडा गर्छ, संस्कृतिले हामीलाई टुक्राटुक्रामा विभाजित गर्छ, तर देशको प्रेमले सबैलाई एकसूत्रमा बाँध्न सक्छ । आफ्नो राष्ट्रप्रतिको प्रेम मानिसको दोस्रो धर्म हो जसको अभिव्यक्ति राष्ट्रियताको भावनामा हुने गर्छ । कुनै पनि धर्म वा वादका भन्दा राष्ट्रियताका अनुयायीहरू अधिक हुने गर्छन् किनकि यसमा अन्तर्निहित भावनात्मक, प्रेरणात्मक र संवेगात्मक ऊर्जाले व्यक्तिलाई स्वयम् आत्मविसर्जन गर्नसमेत प्रेरित गर्न सक्छ । त्यसैले भन्ने गरिन्छ मानिसले राजनीति, परिवार, धर्म र दार्शनिक सिद्धान्त बदल्न सक्छ, राष्ट्रियता बदल्न सक्दैन । यो राष्ट्रियता संकुचित जातीयसांस्कृतिक राष्ट्रियता होइन जसले कहिलेकाहीँ राष्ट्रभित्रको राष्ट्र को परिकल्पना गर्न थाल्छ । नेपाली राष्ट्रियता यस्तो भावनात्मक एकता हो जसमा देशभित्रका भौगोलिक, जातीय, सांस्कृतिक रूपमा विभाजित विविध पेटी नेसनालिज्म हरू एउटै नेपाली राष्ट्र को भावनामा एकीकृत भएका हुन्छन् । यो भनेको आफ्नो माटो, आफ्नो संस्कृति र स्थापित भौगोलिक अखण्डताप्रतिको गहिरो भावनात्मक आसक्ति हो । फ्रेन्च विद्वान् अर्नेस्ट रेनमको मननयोग्य भनाइ छ, राष्ट्रको सार के हो भने, यसमा सबै व्यक्तिका धेरै साझा कुरा हुन्छन् र हरेक व्यक्तिले धेरै कुरा बिर्सिएका हुन्छन् । देशभित्र विभिन्न समुदायका आआफ्ना भाषा, संस्कृति, धर्मको प्रवर्द्धनका कुराहरू भइरहन्छन् । तर, नेपाली राष्ट्रियताका लागि केही साझा मान्यतामा बृहत्तर एकता भएको छ ।अहिले नेपालमा अभूतपूर्व राष्ट्रिय एकता प्रदर्शित भइरहेको छ जसमा सबै नेपालीले गर्व गर्नुपर्छ । राजनीतिमा सधैं सही वा गलत (राइट अर रङ) को कुरा हुँदैन, बरु दक्षिण वा वाम (राइट अर लेफ्ट) को कुरा हुन्छ भन्ने भनाइ छ । सत्तामा रहनेहरूका लागि सत्ता एक मात्र स्वार्थ हुने र विपक्षीहरू रचनात्मक हुनुभन्दा विरोधमा मात्र रमाउने प्रवृत्ति राजनीतिको सामान्य खेलजस्तै हो । तर, परिस्थिति यस्तो भइदिन्छ, उनीहरूका क्षुद्र स्वार्थहरू राष्ट्रिय गौरवसामु गौण हुन पुग्छन् । विभिन्न वर्ग, क्षेत्र र समुदायका स्वार्थप्रतिको संकीर्ण निष्ठाको स्थान राष्ट्रिय निष्ठाले लिन पुग्छ । केही महिनाअघिदेखि नेपाली गौरव, नेपालको सार्वभौमसत्ता र स्वाभिमानमाथि आक्रमण भएको छ । नेपालको पश्चिमी क्षेत्र महाकाली नदीपूर्वमा पर्ने लिम्पियाधुरा, लिपुलेक र कालापानी क्षेत्रको हाम्रो स्वामित्वमाथि छिमेकी मुलुक भारतबाट धावा बोलिएको छ । छ दशकअघिसम्म नेपालको प्रशासन निर्विघ्न रूपमा चलेको भूभागलाई भारतले केही महिनाअघि आफ्नो नक्सामा समावेश र त्यहाँ सडक निर्माण गरेपछि नेपालीहरूले ठूलो धोका भएको महसुस गरेका छन् । अप्ठेरो पर्दा उक्त भूभाग प्रयोग गर्न दिने नेपालको सदाशयप्रति कृतज्ञ हुनुपर्नेमा भारतबाट यति साह्रो कृतघ्नता किन प्रदर्शित गरियो, बुझ्न सकिएको छैन । नेपालको विश्वास र मित्रतामाथि छिमेकी मुलुकबाट भएको रकमी र झेली कामबाट नेपालीहरू झस्किएका छन् । तर, हरेक कामको सकारात्मक पाटो पनि हुने गर्छ । मौरीमा खील मात्र हुँदैन, मह पनि हुन्छ भन्ने आहान नै छ । हाम्रो सार्वभौमसत्तामाथिको यो प्रहारबाट नेपालमा अभूतपूर्व एकता देखिएको छ । कहिल्यै नमिल्ने राजनीतिक शक्तिहरू, एकअर्काबीच छुवाछूतको जस्तो व्यवहार गर्नेहरू, राज्यसँग समन्यायिक व्यवहार भएन भनी गुनासो गरिरहेका वर्गहरू सबै राष्ट्रिय अखण्डता जोगाउन एक ढिक्का भएका छन् । यही हो नेपालीले गौरव गर्ने परम्परा, वीर पुर्खाहरूले दिएको संस्कार । देशप्रेमको यही शक्ति र ऊर्जाले हाम्रो राष्ट्रिय एकता र अखण्डता सदैव सुरक्षित रहने सुनिश्चितता दिन्छ ।राष्ट्रियता भावना र यथार्थ दुवै हो । यो हाम्रो पहिचान हो, स्वाभिमान हो र गौरव हो । यसको भावनात्मक अभिव्यक्ति चिह्न (सिम्बोल), प्रतीक, गान, संगीत, उत्सव र संस्कृतिमा हुने गर्छ । यथार्थमा राष्ट्रियताको सुदृढीकरण सांस्कृतिक सम्मिश्रण, सामाजिक एकीकरण, साझा राष्ट्रिय मनोवैज्ञानिक सञ्चयनबाट हुने गर्छ । अहिले नेपाल भावनात्मक राष्ट्रियताको चरणमा छ । राष्ट्रियताप्रतिको नेपालीहरूको चट्टानी अडानले नेपाल सरकारलाई ठूलो बल प्राप्त भएको छ जुन यसअघि कहिल्यै देखिएको थिएन । यही दबाब र बलमा सरकारले हाम्रो राष्ट्रको नक्सा परिवर्तन गरेको छ र संविधानको निसान छाप रहेको अनुसूचीमा नयाँ नक्साअनुरूप संशोधन गर्न संविधान संशोधनको प्रस्ताव संसद्को प्रक्रियाबाट पारित भइसकेको छ । नेपालीहरूमा फाटो ल्याई यस प्रक्रियालाई फेल गराउन सकिन्छ भनेर थालिएको अदृश्य खेल त्यस बेला असफल भयो जब सबै राजनीतिक दलले संशोधनलाई समर्थन गर्ने संस्थागत निर्णय गरे । अझ मननयोग्य कुरा त के देखियो भने, नेपाली र भारतीय मिडियादेखि बुद्धिजीवी भन्नेहरूले भारतनिकट रहेको भनी ट्याग लगाइदिएका दलहरूले समेत स्वस्फूर्त रूपमा संविधान संशोधनको पक्षमा मतदान गरेर राष्ट्रियता कसैको पेवा नभएको प्रमाणित गरिदिएका छन् । नेपालीहरूका लागि योभन्दा खुसीको कुरा के हुन सक्छ ? राम्रो कसिएको गाँठोलाई फुकाउन सकिन्न, लट्ठीको मुठोलाई भाँच्न सकिन्न भन्ने उखान छ । यसबाट यस्तो कुत्सित प्रयास गर्नेहरूले पक्कै शिक्षा लिए होलान् । नेपाल सरकारले भने यसबाट राम्रै पाठ सिक्न जरुरी छ । पहिलो त राष्ट्रियता दल वा भेगविशेषको पेवा नभई सबै दल, वर्ग, भेगको साझा सरोकार हो । राष्ट्रियताको मर्म त्यसलाई बढी थाहा हुन्छ जसले आफ्नो दैनिक जीवनमा त्यसलाई अनुभूति गरेको हुन्छ । सुस्तामा अतिक्रमण हुँदा लड्ने त्यहाँका बासिन्दाहरू, बर्सेनि डुबानको समस्या भोगेका मधेसी समुदायहरू, विदेशमा पहिचानविहीन भएका नेपालीहरूलाई राष्ट्रियताको वास्तविक मर्म अरूलाई भन्दा बढी थाहा छ । विदेशमा बसेर देश फर्किन लागेको व्यक्तिलाई आफ्नो झन्डावाहक विमानमा प्रवेश गर्दाको भावना र नेपालको भूमि टेक्दाको मनोविज्ञानमा राष्ट्रियता परिभाषित भएको हुन्छ । अहिलेको अभूतपूर्व राष्ट्रिय एकतालाई कसरी अझ स्थायी र मजबुत गराउने भन्नेमा सरकारको चिन्तन र निरन्तर प्रयास हुनुपर्छ । देश रहे राजनीति गर्न पाइन्छ र आफ्ना वर्गीय मागहरू राख्न पाइन्छ भन्ने हेक्का सबैमा हुनुपर्छ । यस्तो एकताबाट सिर्जित अवसर कहिलेकाहीँ मात्र प्राप्त हुन्छ । यसलाई अमूल्य पुँजीका रूपमा प्रवर्द्धन र संरक्षण गर्ने दायित्व सरकारमा रहनेहरूको हुन्छ ।नेपालको सरकार, राजनीतिक दलहरू, लेखक, बुद्धिजीवीहरूको व्यवहार र प्रवृत्तिमा सुधार हुन भने आवश्यक छ । अमुक संस्था वा दल अराष्ट्रवादी र आफू मात्र राष्ट्रवादी भन्ने संकीर्ण सोचाइबाट मुक्त हुनुपर्छ । राजाको एकल कमान्ड मा चल्ने पञ्चायती व्यवस्थादेखि अहिलेको संघीय लोकतान्त्रिक गणतन्त्रसम्मका सरकारहरूले नेपालको सार्वभौमसत्तामा सम्झौता गरेको देखिएको छैन । पञ्चायतकालदेखि नै नेपाल भारतबीचका विभिन्न वार्तामा कालापानी र सुस्ता क्षेत्रको सीमालाई विवाद समाधान हुन बाँकीमा राखिएको देखिन्छ । २०४७ सालपछिका सरकारहरूबाट पनि यो भूमिमा नेपालको सार्वभौमसत्ता कायम गर्न लगातार प्रयास भएकै छ । नापी विभागको नेतृत्वको टोलीदेखि परराष्ट्र सचिवस्तरीय उच्चस्तरको संयन्त्रले यो र सुस्ताको विवाद समाधान नभई स्ट्रिप म्याप मा दस्तखत गर्न नमानेकै हो । अहिले पनि यी संयन्त्रहरूमा भाग लिने तत्कालीन र वर्तमान पदाधिकारीहरू जीवित नै हुनुहुन्छ । पूर्वप्रधानमन्त्री सुशील कोइरालाले यसमा लिनुभएको अडान कसैले भुल्न सक्दैन । यस पंक्तिकारले पनि सीमा सुरक्षासम्बन्धी बैठकहरूमा विवाद रहेका स्थानहरू स्टाटस को मा राखिनुपर्ने निर्णयमा दस्तखत गरेको छ । राष्ट्रियता सबैका लागि उत्तिकै प्रेरणात्मक हुन्छ र देशप्रेम सबैको भावनामा बहेको हुन्छ । त्यसैले सबै नेपालीको संवेगात्मक मनोविज्ञानलाई हाम्रो राष्ट्रियता अझ सुदृढ बनाउनमा परिचालित गर्न सक्नुपर्छ ।हाम्रो राष्ट्रियता स्वचेतन (सेल्फ कन्सस) हो, भारत र केन्या लगायतको जस्तो उपनिवेशविरोधी जगमा विकसित भएको होइन । हाम्रो राष्ट्रियता आक्रामक राष्ट्रियता पनि होइन, जुन जर्मनी र जापानले दोस्रो विश्वयुद्धका बेला अवलम्बन गरेका थिए । शान्तिप्रिय देश नेपाललाई साम्राज्यवादउन्मुख उग्र राष्ट्रवाद (जिंगोइज्म) को अवलम्बन गर्नु छैन । हाम्रो राष्ट्रियता त विशुद्ध देशप्रेमको पर्याय हो । गौतम बुद्धको देश नेपाल उनैले प्रतिपादन गरेको पञ्चशील मा अटुट आस्था राख्छ । पञ्चशील लाई अन्तर्राष्ट्रिय सम्बन्धको आधार बनाउने पण्डित नेहरूको देश अहिले किन त्यही सिद्धान्तबाट विमुख भइरहेछ ? सन् १९५४ को भारतचीन सम्झौतामा पञ्चशीलका सिद्धान्त उल्लेख गरिएका थिए । एकअर्काको प्रादेशिक अखण्डता र सार्वभौमसत्ताको सम्मान, अनाक्रमण, आन्तरिक मामिलामा अहस्तक्षेप, समानता र पारस्परिक हित, शान्तिपूर्ण सहअस्तित्व पञ्चशीलका सिद्धान्त हुन् । भारतले नेपालका सन्दर्भमा पनि यी सिद्धान्तको पालना गर्नेछ भनी आशा गर्न सकिन्छ ।नक्सा फेर्नु र संविधानको अनुसूचीमा तदनुरूप परिवर्तन गर्नुले मात्र त्यस क्षेत्रमा हाम्रो सार्वभौमसत्ता कायम हुन सक्दैन । यसका लागि अझ चुनौतीपूर्ण कार्य बाँकी नै छ । त्यसको प्रारम्भ भनेको प्रभावकारी कूटनीति हो । भनिन्छ कूटनीतिमा राजदूत देखिनुपर्छ तर सुनिनु हुँदैन । यसको मर्म भनेकै यसभित्रका धेरै कुरा भित्रभित्रै शान्त कूटनीतिमार्फत भइरहेका हुन्छन् । नेपालमा लैनचौर चाहिनेभन्दा बढी सुनिने गर्छ, खुलेआम हल्ला गर्ने गर्छ । तर, नयाँ दिल्लीमा हाम्रो दूतावास देखिन पनि छाड्यो भन्ने आरोप लाग्ने गरेको छ । आफ्नो कूटनीतिक कौशलमार्फत हाम्रा महामहिम राजदूतहरूले नेपालको गौरव बढाउन सकून् भनी कामना गर्न सकिन्छ । सरकारले भने जनविश्वास आर्जन गर्न अझ निकै प्रयास गर्नुपर्ने देखिएको छ । यही नक्सा र संविधान संशोधनका सन्दर्भमा सरकारले संसद्मा प्रस्ताव दर्ता गरिसक्दा पनि यिनीहरूले यो दबाबमा फिर्ता लिन्छन् भन्दै जनप्रतिनिधिहरूप्रति अविश्वास गरेको सडकगफ सुनियो । नेपालबाहिर बस्ने नेपालीहरूको जिज्ञासा पनि यस्तै थियो । यो डरलाग्दो नकारात्मक सोचलाई कामबाटै सकारात्मक बनाउन सक्नुपर्छ । कणिक नीतिमा उल्लिखित भनाइ सरकारमा रहनेहरूका लागि सान्दर्भिक हुने देखिन्छ, समयअनुसार नरम र कठोर बन्न जान्ने व्यक्तिहरूले आफ्ना सबै काम सफल पार्छन् । हामीलाई उत्तेजित हुनु छैन, गालीगलौजको दोहोरी खेल्नु छैन । अकाट्य प्रमाणहरू प्रस्तुत गरेर सत्यको लडाइँ लडेमा चाँडै हाम्रो भूमि फिर्ता गर्न सकिन्छ । सत्यको विजय सदैव हुन्छ । अर्को पक्षले बुझ्नुपर्छ, आफूलाई दुख्ने घाउ अरूलाई पनि दुख्छ । उग्र राष्ट्रवाद वा जिंगोइज्म लामो समय टिक्दैनन् । अहिले रोमन साम्राज्य कहाँ छ ? शक्तिशाली स्पेनको अवस्था के छ ? गौरवशाली युनान कहाँ छ ? कहिल्यै सूर्यास्त नहुने बेलायत कुन साइजमा छ ? यस्ता इतिहासबाट सिकेमा सबै छिमेकीसँग राम्रो सम्बन्ध बनाउन सकिन्छ ।"
बहसको स्वाङ,"जात व्यवस्थाको हिंस्रक अनुहार फेरि एकपटक उदांगो भयो । एकपछि अर्को दलित युवाको हत्या, जातीय अपराधलाई ढाकछोप गर्ने राजनीतिक चलखेल र पढालेखा बाहुनक्षत्रीको उल्लेख्य पंक्तिले व्यक्त गरेको दलितद्वेषी, जातिवादी र नस्लवादी मतले नेपाली समाजको विभाजित रूप प्रकट गर्यो । राष्ट्रवादी संकीर्णताको विद्रूप चित्र पनि यही बेला छताछुल्ल हुनु संयोग मात्र होइन । बरु सभ्य सहरियाहरूमा गणतान्त्रिक चेतको अत्यासलाग्दो न्यूनता भएको प्रमाण हो । उच्च शिक्षाका औपचारिक डिग्री हासिल गरेका बाहुनक्षत्री युवाले सामाजिक संरचना र जात व्यवस्था नभई सरकारी आरक्षणलाई समस्याको मुख्य जरो देख्नु दर्दनाक विडम्बना हो । धेरैलाई लाग्दो रहेछ, सरकारले दलित एवं सीमान्तकृत समुदायलाई दिएको आरक्षण हटाए जात र नस्लका सबै समस्या हल हुनेछन् । पछिल्ला पन्ध्र दिनमा भएका घटना एवं सार्वजनिक विमर्शले उँचो स्वरमा एउटा सत्य ओकल्यो नेपाली समाजको लोकतन्त्रीकरण भएको छैन । मानिसहरूबीच र समुदायहरूको आपसी सम्बन्ध पटक्कै लोकतान्त्रिक छैन । लोकतन्त्रलाई उन्नत बनाउने विमर्शसमेत साह्रै छिपछिपे छ । बहस गरेको स्वाङ पारिरहेका अधिकांशले अप्ठ्यारा प्रश्नको सामना गरेका छैनन्, बरु जरुरी प्रश्न दबाउनकै लागि हल्लाखल्ला गरिरहेका छन् । सामाजिक आन्दोलन, प्राज्ञिक बहस, सांस्कृतिक अभियानजस्ता अनेक उपक्रमले जनसंख्याको ठूलो हिस्सालाई सकारात्मक प्रभाव पार्न सकेको भए विमर्शको स्तर यस्तो हुने थिएन । सत्तरी वर्षको दलित आन्दोलनबारे एकसरो ज्ञान र सोसम्बन्धी सामान्य सूचनासम्म नभएका बाहुनक्षत्री युवाको यति ठूलो पंक्ति हुने थिएन । हालसालै सहरका सडकमा देखिएका स्वस्फूर्त प्रदर्शन आफैंमा अत्यन्त सुखद संकेत हुन् तर ती प्रदर्शन मात्र उन्नत लोकतान्त्रिक चेतनाका द्योतक होइनन् । लेखक राजेन्द्र महर्जनले आफ्नो पछिल्लो स्तम्भमा सडकमा उत्रेका युवासँग नेपाली समाजबारे बृहत् विमर्श गर्न सके भविष्य सुखद बनाउन सकिने मत व्यक्त गरेका छन् । हो, ती आन्दोलनकारीसँग संवाद अत्यावश्यक छ । तर उनीहरूका विद्यालय, कलेज, क्लब र कर्मथलोमा भइरहेका बहसका चरित्रलाई पहिल्याउन जरुरी छ । मुख्य प्रश्नबाट तर्कने ती बहसले उनीहरूलाई पीसीआर परीक्षण कहिले ? जस्ता प्रश्नबाट उक्लन दिँदैनन्, शिक्षा र स्वास्थ्यको बजार बारे आलोचनात्मक हुन सघाउँदैनन् । सोचौं, नेपाली समाज र विश्वका अनेक जटिल सवालबारे गहिरो ढंगले सोच्न सक्ने ती कसरी बन्लान् ? मूलतः राजनीतिक एवं सामाजिक आन्दोलनले नै बहसलाई जरुरी तर जटिल प्रश्नबाट हुत्त्याउँदै लगेर निजी स्वार्थहरूको टकरावमा पतित तुल्याइदियो । जात व्यवस्थालाई छुँदै नछोई नेपाली समाजको लोकतन्त्रीकरण कसरी सम्भव थियो ? यो बहस आजदेखि छुटेको होइन । अहिलेका घागडान अर्थवेत्तालाई वा जानेमानेका राजनीतिक नेतालाई सोध्ने हो भने, अधिकांशले एउटै उत्तर दिनेछन्, आर्थिक उन्नति गर्दै विकसित मुलुक भएपछि यस्ता सबै समस्या हल हुनेछन् । बीपी र पुष्पलालको विरासत सन् १९६० मा बीपी कोइरालाले जात व्यवस्थाको अन्त्यका लागि सुझाएको उपाय मूलतः बीआर अम्बेडकरलाई अनदेखा गर्दै, गान्धीको तरिकामा खोट औंल्याउँदै तर जवाहरलाल नेहरूबाट प्रभावित भएर आएको थियो । संसद्मा आफ्नो भनाइ राख्ने क्रममा उनले गाउँमा उद्योग खुल्न थालेपछि जात प्रथा आफैं हराएर जान थाल्नेछ भनेका थिए । आर्थिक सिद्धान्तमा गान्धीसँग नजिक देखिए पनि फेबियन चरित्रको समाजवाद लागू गर्ने क्रममा नेहरूले ठूला उद्योगप्रति देखाएको लगाव र त्यसलाई नै भारतीय समाजको प्रगतिशील रूपान्तरणको मौलो मानेको सत्यबाट बीपी अप्रभावित थिएनन् । तर, त्यही समयमा जात व्यवस्था अन्त्यका लागि भारतीय समाजमा महत्त्वपूर्ण बौद्धिक एवं राजनीतिक हस्तक्षेप गर्ने चिन्तक अम्बेडकरका लेखनी वा विचारसँग बीपीले कतै संवाद गरेको देखिँदैन । पुष्पलाल श्रेष्ठका लिखतमा समेत जात व्यवस्थाबारे गहिरो अध्ययन भेटिँदैन । छुवाछूतका कारण अलगाव भोगेका समुदायलाई राजनीतिक रूपमा तरंगित तुल्याएर कम्युनिस्ट आन्दोलनमा समावेश गराउने आशयका केही अनुच्छेदबाहेक जात व्यवस्थाका जटिलतालाई सम्बोधन गरेको सिंगो निबन्ध फेला पार्न मुस्किल छ । उनले पनि समाजवादी यात्रामा आइपर्ने पुँजीवादको अनिवार्य चरणमा जातपातको समस्या हल हुने विश्वास राखेका हुन सक्छन् । बीपीजस्तै पुष्पलाल पनि मार्क्स, एंगेल्स हुँदै भारतीय समाजवादीका लेखनी र विचारबाट प्रभावित देखिन्छन् । तर नेपाली समाजलाई लोकतान्त्रिक बन्न नदिने चरित्रमध्ये मुख्य जात व्यवस्थाबारे भारतमा गरिएका विमर्शबाट प्रभावित भएको कुनै प्रमाण भेटिँदैन । जात व्यवस्था ठूलो समस्या नमानेका कारण नै पुष्पलालजस्ता अध्ययनशील विचारक नेताले अम्बेडकरजत्तिको चिन्तकसँग कुनै साइनो गाँस्न नसकेका हुन सक्छन् । के यी दुवै नेता आफैं दलित नभएकाले र उच्चजातीय हुर्काइका कारण दलित समुदायबारे धेरै चिन्तित नभएका हुन् ? के अम्बेडकरलाई पढेर पनि जानीबुझी अनदेखा गरेका हुन् ? यो खोजीको विषय हो । बीपी र पुष्पलालका विचारलाई राजनीतिको मियो बनाएर साठी वर्षयता आइसक्दा वर्तमान नेतृत्व उनीहरूभन्दा अघि बढ्ने होइन बरु उनीहरूजत्तिको पनि नहुनु कहालीलाग्दो विडम्बना हो । यद्यपि विचारधाराका दुवै धुरीमा केही अपवाद भने हुन सक्छन् । यसो भन्दै गर्दा समस्या राजनीतिक नेतृत्वमा मात्रै सीमित छ भनेको नबुझियोस् । त्यसो त समाज विज्ञानको अध्ययनअध्यापन गर्ने क्रममा पनि दलितबारे आवश्यक र गहिराइमा चिन्तन गरिएन । समाजशास्त्र, राजनीतिशास्त्र वा अर्थशास्त्र पढाउने कक्षाकोठामा नेपाली समाजको व्यवस्थालाई गहिरो ढंगले अध्ययन गर्ने काम धेरै नभएको अन्दाज गर्न सकिन्छ । बालीघरे प्रथाको सहकारी मौलिकताबारे मार्क्सवादी अर्थशास्त्रको व्याख्यान दिँदै गर्दा सो प्रथा धान्ने गाउँको शक्ति संरचनाबारे चिन्तित नहुनुपर्ने कारण अरू के होला ? आर्थिक निर्धारणवादको दुःख लगानीको चुस्त प्रवाह, उद्योगधन्दामा वृद्धि, उत्पादनमा फड्को एवं बजारको विस्तारले नेपाली समाजका धेरै समस्या हल गर्ने दाबी गर्नेहरू धेरै छन् । नेपाली लोकतन्त्रका विशिष्टताबारे व्याख्या गर्नेदेखि कार्यान्वयन गर्नेसम्मको जिम्मा लिएका बहुसंख्यकको धारणामा यो एउटा समानता भेटिन्छ । यी अभिभारा पूरा गर्ने काममा राजनीतिक इमानदारी भए नेपालको विकास द्रुत हुनेछ भनी विश्वास गर्नेहरू पनि उति नै छन् । अर्थशास्त्रका गुत्थी फुकाउने विद्वान् होऊन् वा राजनीतिका अप्रतिम खेलाडीका रूपमा परिचित नेता, विविध हाउभाउमा उनीहरूले दोहोर्याइरहने गुह्य यही हो । उद्योगधन्दा र बजारको तीव्र विकासले नेपाली समाजका संरचनागत समस्या पनि हल हुँदै जाने दाबी सहजै ग्राह्य मानिन्छ । अहिले आन्दोलनरत युवाको ठूलो हिस्साले पनि यो दाबी सकार्छ । पुँजीवादी अर्थप्रणालीमा अन्तर्निहित प्रगतिशील चरित्रले सामन्तवादमा बलियो प्रहार गरिसकेकाले संरचनागत विभेद अन्त्य हुन थालेको मत बलियो छ । जात व्यवस्थाका अमानवीयतादेखि सामुदायिक पहिचान गुमेका पीडासम्म सबैलाई सम्बोधन गर्न सक्ने अन्तिम विकल्प आर्थिक रूपान्तरण हो भनेर पटकपटक प्राज्ञिक दाबी गरिएका छन् । सो दाबीअनुसार, सामाजिक संरचनामा अहिले जति र जस्ता समस्या बाँकी छन्, तिनको समाधानका लागि औद्योगिक विकास एवं बजारको विस्तारका बाँकी रहेका कामलाई तीव्रता दिनुपर्छ । रोजगारीका अवसर तथा नाफाको जोहो गर्नमा तल्लीन मान्छेले आफ्ना सबै सामाजिक एवं सांस्कृतिक सम्बन्धलाई पनि सोही प्राथमिकताको कसीमा ढाल्छ । जात वा सामुदायिक पहिचानमा हुरुक्क भएर कसैले पनि अघिल्तिर आएको रोजगारी र नाफाको अवसरलाई खेर फाल्दैन । कसैले मुखर रूपमा पहिचानको सवाल उठाउँदै छ वा जातीय विभेद अन्त्यको माग गर्दै छ भने त्यहाँ पनि मूलतः आर्थिक अवसरकै खोजी हुन्छ । अवसर एवं नाफाका लागि तीव्र प्रतिस्पर्धा हुन थालेपछि मान्छेले आफ्नो सृजनात्मक एवं अन्वेषणात्मक क्षमता वृद्धिमा ध्यान दिन्छ । खुला स्पर्धामा आफूलाई अब्बल साबित गर्ने क्रममा शिक्षित, स्वस्थ एवं कर्मशील बन्छ । यसैबीच जात, धर्म, नस्ल सबै गौण हुन्छन् । स्पर्धामा अब्बल दह्रिन नसक्ने केहीले विभेद र संरचनाको मुद्दा उछाल्ने क्रम भने यथावत् राख्छन् । यो अति सरलीकृत व्याख्या नै माथि भनिएको पपुलर विचारधाराको चुरो हो । आर्थिक निर्धारणवादको सजिलो सूत्रमा बाँधिनेमा प्रकट पुँजीवादीहरू मात्र छैनन्, लोकतान्त्रिक समाजवादको गफ गर्न स्वाद मान्नेदेखि आफूलाई मार्क्सवादी समाजवादको पक्षधर हौं भन्नेहरू पनि छन् । समाजवादको यात्रामा चाहेर वा नचाहेर पुँजीवादको अनिवार्य चरण पूरा गर्न आवश्यक छ र त्यो नै वैज्ञानिक विधि हो भन्ने मान्यता बलियो छ । मार्क्सवादको भ्रामक व्याख्या एवं प्रयोग गर्नेहरूले जबर्जस्त छलाङ मार्न खोज्दा समाजवादको सपना स्वयं दुःखदायी दुर्घटनामा परेको मार्क्सवादीहरूकै निष्कर्ष छ । पुँजीवादलाई अनिवार्य चरण मान्ने वा गन्तव्य देख्ने, यी दुवै थरीको सोचाइमा, पुँजीवादको विकासमा इमानदारीसाथ संलग्न राजनीतिले जातिवाद र नस्लवाद अन्त्य गर्न सघाउँछ । दलीय राजनीतिको प्रतिस्पर्धा रोजगारी, अवसर, ग्रामीण भेगलाई सहरमा रूपान्तरण गर्ने प्रक्रिया, औद्योगीकरणजस्ता विषयमा केन्द्रित भए जात, नस्ल, धर्म सबै गौण बन्छन् । कतिपयले यो खुलेर बताउँछन् भने कतिपयले यही आशय व्यक्त गर्न छद्म अभिव्यक्तिको सहारा लिन्छन् ।औद्योगीकरण, पुँजीवाद र बजारको विस्तारले जातिवाद र नस्लवादका समस्या हल गरेनन् भन्ने उदाहरण हेर्न कुनै ठूलो यत्न चाहिँदैन । भारत र अमेरिकाबाट आइरहेका समाचार मात्र पढे पनि काफी हुन्छ । बेरोजगारीको जननी स्वयं पुँजीवाद र पुँजीको गोलचक्करमा विश्वास गर्ने प्रणाली हो भन्ने बारम्बार प्रमाणित भइसकेको छ । जात व्यवस्था र नस्लवादलाई समेत पुँजीवादी अर्थप्रणालीले मुठीभरको हित र बृहत् समाजको अहितमा प्रयोग गर्ने गरेका सयौं प्रमाण छन् । पुँजीको चक्करलाई अनिवार्य सत्य मान्ने र जात व्यवस्थाका समस्यालाई आर्थिक साँचोमा सीमित गर्ने विचारधारा सो व्यवस्थाको समूल नष्ट गर्नलाई अपुग हुन्छ । अन्त्यमा, धेरै नेपालीमाझ पुगेको र प्रचलित विमर्श मूलतः आर्थिक निर्धारणवादको साँचोमा कैद छ । त्यसले समस्या थप्न र हिजै लागेका घाउलाई अरू फैलाउन मद्दत गरेको छ । अपवादका रूपमा साना वृत्तमा चलेका केही असल बहस हुन सक्छन् जो बृहत् गैरदलित समूहलाई तरंगित तुल्याउने हदसम्म प्रचलित छैनन् । विषयको गहिराइमा पुर्याउन र ठूलो युवा पंक्तिलाई समस्याको समाधानमा जुटाउन आन्दोलन स्वरूपको विमर्श आवश्यक छ ।"
ट्रम्पले चुनाव जित्न चीनसँग सहयोग मागे,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले आगामी राष्ट्रपतीय चुनावमा जित सुनिश्चित गर्न चिनियाँ राष्ट्रपति सी चिनफिङसँग सहयोग मागेको खुलासा भएको छ । अमेरिकाका पूर्वराष्ट्रिय सुरक्षा सल्लाहकार जोन बोल्टनले लेखेको नयाँ पुस्तकमा यस्तो दाबी गरिएको हो । पुस्तकमा बोल्टनले अमेरिकी किसानद्वारा उत्पादित कृषिउपज चीनले किनोस् भन्ने ट्रम्पले चाहेको समेत उल्लेख गरेका छन् ।सार्वजनिक हुने क्रममा रहेको पुस्तकमा बोल्टनले राष्ट्रपति कार्यालय सञ्चालन कसरी गर्ने भन्नेबारे ट्रम्पलाई कुनै जानकारी नभएको जनाएका छन् । ट्रम्प प्रशासनले उक्त पुस्तकको प्रकाशन रोक्न चाहेको छ । अमेरिकी न्याय मन्त्रालयका अनुसार पुस्तकमा गोप्य सूचना समावेश गरिएको छ ।यसअघि राष्ट्रपति ट्रम्पमाथि महाअभियोग लगाउने प्रस्ताव संसद्मा ल्याइएको थियो । पछिल्लो समाचारले उक्त प्रयासलाई सघाउ पुगेको छ । द रुम ह्वेर इट ह्यापन्ड नामक पुस्तक जुन २३ मा सार्वजनिक हुँदै छ । बोल्टनले आफूविरुद्ध लगाएका आरोपलाई राष्ट्रपति ट्रम्पले शुद्ध कथा को संज्ञा दिएका छन् । ट्रम्पले ट्वीट गर्दै बोल्टनले आफूलाई खराब सावित गर्न झूट तथा बनाइएका कथाहरूको संकलन गरेका दाबी गरे । पुस्तकमा मेरोबारेमा लेखिएका धेरैजसो भनाइहरू मलाई कहिल्यै कसैले नलगाएका कपोलकल्पित आरोप, शुद्ध कथाहरू छन्, ट्रम्पले भनेका छन् । गत जनवरीमा ह्वाइटहाउसले उक्त पुस्तकमा एकदमै गोप्य विवरणहरू समावेश गरिएको भन्दै हटाउनुपर्ने बताएको थियो । तर बोल्टनले त्यसलाई अस्वीकार गरेका थिए । गत वर्ष जापानमा जी२० अर्थात् विश्वका २० प्रमुख अर्थतन्त्रहरूको सम्मेलनका क्रममा ट्रम्प र सीबीच कुराकानी भएको थियो । त्यस बेला सीले चीनका केही अमेरिकी आलोचकहरू नयाँ शीतयुद्धको पक्षमा देखिएको गुनासो गरेका पुस्तकमा उल्लेख गरिएको छ । सीको उक्त गुनासो विपक्षी डेमोक्र््याटहरूप्रति लक्षित रहेको ट्रम्पको अनुमान रहेको बोल्टनले बताएका छन् । ट्रम्पले आश्चर्यजनक रूपमा उक्त कुराकानी सन् २०२० मा हुने अमेरिकी राष्ट्रपतीय निर्वाचनतर्फ मोडे र चीनको आर्थिक क्षमतातर्फ लक्षित गर्दै सीसँग आफ्नो जित सुनिश्चित गरिदिन आग्रह गरे, बोल्टनले भनेका छन् । तर अमेरिकाका व्यापार मामिलासम्बन्धी प्रतिनिधि रोबर्ट लाइटहाइजरले भने ट्रम्पले निर्वाचनमा सहयोग गर्नेबारे आग्रह नगरेको बताएका छन् । गत जनवरीमा डेमोक्र्याटिक दलका तर्फबाट राष्ट्रपतीय चुनावका सम्भावित प्रतिद्वन्द्वी जो बाइडेन र उनका छोरा हन्टर बाइडनमाथि भ्रष्टाचारसम्बन्धी अनुसन्धान सुरु गर्न युक्रेनलाई दबाब दिएको विवरण सार्वजनिक भएपछि ट्रम्पविरुद्ध महाअभियोग लगाउनका लागि प्रक्रिया सुरु गरिएको थियो । त्यसका साथै उनीमाथि कंग्रेसलाई काम गर्न रोकेको आरोप लगाइएको थियो । ट्रम्पले आफूविरुद्धका आरोप अस्वीकार गरेका थिए । रिपब्लिकन दलको पकडमा रहेको सिनेटमा दुई साता लामो अनुसन्धानपछि उनी आरोपमुक्त भएका थिए । ट्रम्प रिपब्लिकन दलबाट राष्ट्रपति निर्वाचित भएका हुन् ।त्यस्तो अनुसन्धान युक्रेनमा मात्रै सीमित नभई राजनीतिक हस्तक्षेपका अन्य घटनाबारे पनि अध्ययन गरिएको भए त्यसको नतिजा फरक हुन सक्ने बोल्टनको दाबी छ । बोल्टन सन् २०१८ को अप्रिलमा राष्ट्रिय सुरक्षा सल्लाहकार नियुक्त भएका थिए । करिब डेढ वर्षपछि उनले राजीनामा दिएका थिए । तर बोल्टनसँग आफू असहमत रहेका कारण पदबाट बर्खास्त गरेको ट्रम्पको दाबी थियो ।"
सकारात्मक बन्दै सैनिक वार्ता,"लद्दाख क्षेत्रमा सोमबार भएको हिंसात्मक झडपपछि सिर्जित तनाव कम गर्न भारत र चीनबीच बिहीबार भएको मेजर जर्नेल तहको वार्ता सकारात्मक रहेको भारतीय सञ्चारमाध्यमहरूले जनाएका छन् । यो वार्ता बुधबार पनि भएको थियो । तर, बुधबारको तीन घण्टा लामो वार्ता बिनाकुनै सहमति टुंगिएको थियो । त्यसपछि बिहीबार फेरि दुवै पक्ष वार्तामा बसेका थिए । बिहीबारको वार्ता भने सकारात्मक दिशामा अघि बढेको सैनिक स्रोतलाई उद्धृत गर्दै भारतीय सञ्चारमाध्यमहरूले जनाएका छन् । सोमबारको घटनापछि भारतमा चिनियाँ उत्पादन र लगानी बहिष्कार गर्नुपर्ने माग चर्को रूपमा उठेको छ । बिहीबार मात्र भारतीय रेलवेले चिनियाँ कम्पनीले पाइसकेको भारु ४७१ करोडको ठेक्का तोड्ने निर्णय गरेको छ । बुधबार भारतको केन्द्र सरकारले मोबाइल सेवा प्रदायक कम्पनी भारतीय सञ्चार निगम (बीएसएनएल) लाई फोरजी प्रविधि जडानका लागि चिनियाँ उपकरण उपयोग नगर्न निर्देशन दिएको थियो । बीएसएनएल भारत सरकारको स्वामित्व भएको कम्पनी हो । पूर्वी लद्दाखको गलवान उपत्यकामा सोमबार करिब पाँच घण्टासम्म भारतीय र चिनियाँ सैनिकबीच भएको झडपमा २० भारतीय सैनिकको ज्यान गएको थियो । भारतीय पक्षले झडपमा चीनतर्फ पनि ठूलो संख्यामा हताहत भएको दाबी गरे पनि त्यसको पुष्टि भएको छैन । केही अन्तर्राष्ट्रिय सञ्चारमाध्यमहरूले पनि दुवैतर्फ ठूलो संख्यामा मानवीय क्षतिको उल्लेख गरेका थिए । तर, त्यसको दुई दिनपछि दुवै पक्षले राजनीतिक र सैन्य तहमा संवादलाई अगाडि बढाएका छन् । बुधबार भारतीय विदेशमन्त्री एस जयशंकरले चिनियाँ समकक्षी वाङ यीसँग पनि टेलिफोन कुराकानी गरेका थिए ।दुवै पक्षले टेलिफोन कुराकानी घटनालाई लिएर एकअर्कालाई दोषारोपण गरेका थिए । त्यसैगरी मेजरल जनरल तहको वार्तालाई सुरु गरिएको थियो । तर, उक्त वार्ता बिनानिष्कर्ष टुंगिएको थियो ।यसैबीच लद्दाख घटनामा भारतीय सेनातर्फ भएको मानवीय क्षतिलाई लिएर राजनीतिक दलहरूबीच आरोपप्रत्यारोप सुरु भएको छ । विपक्षी भारतीय राष्ट्रिय कंग्रेसका पूर्वअध्यक्ष राहुल गान्धीले भारतीय सैनिकको ज्यान जानुमा लापरबाही भएको भन्दै सरकारको आलोचना गरेका छन् ।"
बेलायतबाट अर्को साता उद्धार गरिने,"लन्डन (कास) लकडाउनका कारण बेलायतमा रोकिएका नेपालीहरूको जुन २४ र २६ मा उद्धार गरिने भएको छ ।लन्डनस्थित नेपाली दूतावासले आगामी बुधबार र शुक्रबार दिउँसो २ः५० बजे लन्डनस्थित ग्याटविक विमानस्थलबाट चार्टर विमान छुट्ने जानकारी दिएको हो ।दूतावासका प्रवक्ता शरदराज आरनले जजिरा एयरलाइन्सका दुइटा ए३२० एयर बसमार्फत बेलायतमा रोकिएका नेपालीमध्ये एक उडानमा १ सय ५८ का दरले स्वदेश फर्किने बताए । विमान कुवेत ट्रान्जिटमा करिब डेढ घण्टा रोकिए पनि यात्रुहरू बाहिर जान पाउने छैनन् । उडान अर्को दिन बिहान ९ बजेर १० मिनेटमा काठमाडौंमा अवतरण हुने बताइएको छ । यसअघि लन्डन दूतावासले स्वदेश फर्किन चाहने ४ सय २० जना नेपालीको विवरण नेपाल सरकारलाई पठाएको थियो । भिसाको म्याद समाप्त भएका, रोजगारी गुमाएर बिचल्ली परेका, अध्ययनका क्रममा आएर हाल पूरा गर्न असमर्थ रहेका, तालिमका लागि आएका सरकारी कर्मचारी, सेना, चिकित्सक र अन्य कर्मचारी एवं पारिवारिक तथा अन्य कारणले फर्किनुपर्ने सूचीमा छन् । आरनका अनुसार भिसाको म्याद समाप्त भएका तथा यही महिनासमाप्त हुन लागेका डेढसयभन्दा बढी छन् । अध्ययन पूरा गर्न नसकेका, पूरा गरिसकेका तथा रोजगारी नपाएका कम्तीमा ५० जना छन् । त्यसैगरी, फर्कन लागेको सूचीमा परीक्षा तथा तालिमका लागि आएका चिकित्सक र अन्य कर्मचारी, नेपाली सेनाका अधिकृतलगायतको संख्या २० भन्दा बढी छ ।"
भारत सामान्य अवस्थामा फर्किंदै छ : मोदी,एकै दिन १२ हजार ८ सयभन्दा बढी संक्रमितकोभिड१९ बाट भारतमा २४ घण्टाको अवधिमा १२ हजार ८ सय ८१ जना संक्रमित भएका छन् । योसँगै भारतमा कुल संक्रमितको संख्या ३ लाख ६६ हजार ९ सय ४६ पुगेको अधिकारीहरूले बिहीबार जानकारी दिएका छन् ।भारतको स्वास्थ्य तथा परिवार कल्याण मन्त्रालयका अनुसार संक्रमितमध्ये १ लाख ९४ हजार ३ सय २५ जना निको भएका छन् । गत २४ घण्टाको अवधिमा भाइरसका कारण ज्यान गुमाउनेको संख्या ३ सय ३४ छ । योसँगै भारतमा भाइरसका कारण मृत्यु भएकाहरूको संख्या १२ हजार २ सय ३७ पुगेको छ । भाइरसका कारण महाराष्ट्र राज्य सबैभन्दा बढी प्रभावित छ । यस राज्यमा अहिलेसम्म १ लाख १६ हजार ७ सय ५२ जना संक्रमित भइसकेका छन् । तीमध्ये ५९ हजार १ सय ६६ जना संक्रमणमुक्त भइसकेका छन् । महाराष्ट्रमा ५ हजार ६ सय ५१ जनाको मृत्यु भइसकेको छ । त्यसैगरी दोस्रो प्रभावित तमिलनाडुमा ५० हजार १ सय ९३ जना संक्रमित छन् । दिल्लीमा ४७ हजार १ सय २ जना संक्रमित छन् । दिल्लीमा १ हजार ९ सय ४ र तमिलनाडुमा ५ सय ७६ जनाको भाइरसका कारण मृत्यु भइसकेको छ ।
भारतले रोक्यो नेपाली सामग्री,"भारतको पश्चिम बंगाल सरकारले निर्यात अवरोध गर्दा नेपालबाट भारत र बंगलादेश निर्यात हुन लागेको २५ ट्रक नेपाली उत्पादन मेची पुलमा रोकिएको छ । लकडाउनको समयमा समेत भारतबाट निरन्तर सामान आयात भए पनि नेपाली वस्तु निर्यात हुन नपाएको व्यवसायीले बताएका छन् । १५ दिनदेखि नेपाली उत्पादन निर्यात गर्ने प्रयत्न भइरहेको उनीहरूको भनाइ छ । भारत तथा नेपालको भन्सार र व्यवसायीबीचको मौखिक समझदारीपछि नेपाली वस्तु भारत निकासी गर्न खोजिएको नेपालबंगलादेश चेम्बर अफ ट्रेडर्सका संस्थापक पन्नालाल जैनले जानकारी दिए । तर भारतीय प्रहरीले पुलबाट प्रवेश गर्नै दिएको छैन । मेची पुलको भारततिरको भूभागसम्म पुर्याएर ट्रक रोक्नुपरेको उनको भनाइ छ । बंगाल प्रहरीले माथिको आदेश नआएको भन्दै सामान रोक्यो, जैनले भने, गाडी अगाडि जान नदिएपछि फर्काउन पनि मिलेन, सबै गाडी मेची पुलमा अलपत्र छन् । १४ ट्रक चिया, १० ट्रक अलैंची र १ ट्रक अम्रिसोका गाडी निर्यात गर्न लागिएको व्यवसायी बताउँछन् । चिया र अलैंची भारत तथा अम्रिसो बंगलादेश निर्यात हुँदै आएको छ । भारतको अवरोधका कारण बंगलादेशसँगको व्यापारसमेत ठप्प भएको जैनले जानकारी दिए । भारतले उसको देश आउने सामान रोके पनि बंगलादेश पठाउने सामान रोक्नु सन्धिविपरीत हो, उनले भने, भारतले नेपाल र बंगलादेशबीचको व्यापारिक मार्ग उपलब्ध गराउन भएको सन्धिको ठाडो उल्लंघन गरेको छ ।लकडाउनयता कुनै पनि नेपाली उत्पादन निर्यात गर्न नसकिएको मेची भन्सार कार्यालयले जनाएको छ । बंगाल सरकारको एकलौटी निर्णयका कारण नेपाली उत्पादन निर्यात हुन नपाएको हो । भारतबाट आयात भने धमाधम भइरहेको कार्यालयको भनाइ छ । लकडाउनले समेत आयात व्यापार प्रभावित भएको छैन । नेपाली सामानचाहिँ नपठाउनू भन्ने बंगाल सरकारकै आदेश रहेको भारतीय प्रहरीले जनाएको छ, भन्सार प्रमुख ध्रुवराज विश्वकर्माले भने ।"
तीन महिनामा एटीएमबाट सवा ५४ अर्ब झिकियो,"चैत ११ देखि जेठसम्म सर्वसाधारणले एटीएमबाट ५४ अर्ब २७ करोड रुपैयाँ झिकेका छन् । लकडाउन अवधिमा विद्युतीयसँगै एटीएममार्फत हुने कारोबार पनि बढेको हो । मासिक रूपमा चैतको तुलनामा जेठसम्म एटीएम कारोबार १ सय ४४ प्रतिशत बढेको छ । गत वैशाखमा ग्राहकले एटीएमबाट मात्र २३ अर्ब १५ करोड र जेठमा २२ अर्ब ७ करोड रुपैयाँ झिकेका थिए । ०७६ चैतमा यस्तो कारोबार ९ अर्ब ४ करोड रुपैयाँ थियो । लकडाउनका कारण सबै बैंक नखुलेको तर एटीएमबाट चौबीसै घण्टा कारोबार गर्न सकिने भएकाले धेरै कारोबार भएको राष्ट्र बैंक भुक्तानी विभाग प्रमुख रेवतीप्रसाद नेपालले जानकारी दिए । लकडाउन अवधिमा बैंक तथा वित्तीय संस्थाले सबै विद्युतीय कारोबार र राष्ट्र बैंकले आरटीजीएसमा शुल्क घटाएकाले ती कारोबार बढेको बताइएको छ । सो अवधिमा एटीएमबाट हुने कारोबार संख्या पनि १ सय ४३ प्रतिशत बढेको छ । गत चैतको तुलनामा वैशाखमा यस्तो कारोबार संख्या १ सय ९१ प्रतिशत बढेको थियो । गत चैतमा १० लाख ३८ हजारवटा कारोबार भएकामा वैशाखमा ३० लाख २० हजार र जेठमा २५ लाख २० हजारवटा कारोबार भएको राष्ट्र बैंकको तथ्यांक छ । लकडाउन अवधिमा मोबाइल बैंकिङ कारोबार पनि १ सय २७ प्रतिशत बढेको छ । गत चैतमा मोबाइल बैंकिङमार्फत ५ अर्ब ३९ करोड रुपैयाँ कारोबार भएको थियो । जेठमा यस्तो कारोबार १२ अर्ब २७ करोड रुपैयाँ पुगेको छ । चैतको तुलनामा वैशाखमा भएको मोबाइल बैंकिङ कारोबार करिब ८० प्रतिशत बढेको देखिन्छ । चैत ११ देखि जेठसम्म मोबाइल बैंकिङ कारोबार संख्या पनि ३० प्रतिशत बढेको देखिन्छ । गत चैतमा ३२ लाख ८२ हजारवटा मोबाइल बैंकिङ कारोबार भएका थिए । वैशाखमा यो संख्या ४९ लाख ६० हजार पुग्यो । जेठमा केही घटेर ४२ लाख ५१ हजारमा झरेको राष्ट्र बैंकको तथ्यांक छ । मोबाइल बैंकिङबाट ससानो कारोबार गर्न पाइने भएकाले लकडाउन अवधिमा त्यसको लोकप्रियता बढेको राष्ट्र बैंकले जनाएको छ ।लकडाउन अवधिमा इन्टरनेट बैंकिङ कारोबार भने घटेको छ । चैतदेखि जेठसम्मको अवधिमा इन्टरनेट बैंकिङको कारोबार ७९ र संख्या ७६ प्रतिशतले घटेको छ । इन्टरनेट बैंकिङमार्फत ठूलो कारोबार गर्न पाइन्छ । लकडाउनको अवधिमा व्यापार व्यवसाय ठप्प भएकाले ठूला कारोबार भएका छैनन् । सोही कारण सो अवधिमा इन्टरनेट बैंकिङ कारोबार घटेको भुक्तानी विभाग प्रमुख नेपालले बताए । चैतदेखि जेठसम्म आरटीजीएस कारोबार भने बढेको देखिन्छ । गत चैतको तुलनामा जेठसम्म आरटीजीएसको कारोबार ५२ प्रतिशत र कारोबार संख्या २८ प्रतिशत बढेको राष्ट्र बैंकको तथ्यांक छ । आरटीजीएस ठूला कारोबारका राष्ट्र बैंकले निर्माण गरेको विद्युतीय भुक्तानी माध्यम हो ।लकडाउन अवधिमा पोओएस (पोस्ट अफ सेल) कारोबार १ सय ३० प्रतिशत र संख्या १ सय ९२ प्रतिशत बढेको छ । यो कारोबार गर्दा कार्डमार्फत हुने भुक्तानी हो । पीओएस कारोबार बढ्नुको अर्थ नगदरहित कारोबारले बढ्यो भन्नु हो । सरकारको नीतिअनुसार राष्ट्र बैंकले नगदरहित कारोबारलाई प्रोत्साहन गरिरहेको छ । सोही कारण पछिल्ला वर्षमा नगदरहित कारोबार बढ्दै गएको राष्ट्र बैंकले दाबी गरेको छ ।कोभिड१९ को जोखिम न्यूनीकरणका लागि विद्युतीय कारोबारलाई प्रोत्साहन गरेको राष्ट्र बैंकले गत चैतदेखि विद्युतीय कारोबारको सीमा बढाएको छ । हाल मोबाइल बैंकिङ क्यूआर कोडमार्फत दैनिक १ लाखसम्म कारोबार गर्न पाइन्छ । मासिक सीमा १० लाख छ । मर्चेन्टद्वारा गरिने इन्टरनेट बैंकिङको कारोबार सीमा प्रतिदिन १० लाख रुपैयाँ छ । मासिक रूपमा ३० लाखसम्मको कारोबार गर्न सकिन्छ ।इन्टरनेट बैंकिङ एकाउन्ट ट्रान्सफरमा १० लाख दैनिक कारोबार गर्न मिल्छ भने मासिक सीमा ५० लाख रुपैयाँ छ । यस्तै, वालेटमार्फत गरिने कारोबारमा एजेन्ट वा सबएजेन्टबाट दैनिक २५ हजार र महिनाको १ लाख, बैंक खाताबाट वालेटमा एक पटकमा २५ हजार, दैनिक १ लाख र मासिक ५ लाखको सीमा कायम गरिएको छ । वालेटबाट अन्य बैंक खातामा प्रतिकारोबार २५ हजार, एक दिनमा १ लाख र महिनामा ५ लाखसम्म कारोबार गर्न सकिन्छ ।"
एसियाको आर्थिक वृद्धिदर ०१ प्रतिशत मात्रै,"कोभिड१९ प्रभावका कारण एसियाली मुलुकको यो वर्ष आर्थिक वृद्धिदर ०१ प्रतिशतमा सीमित हुने एसियाली विकास बैंक (एडीबी) ले प्रक्षेपण गरेको छ । एडीबीले अप्रिलमा यो क्षेत्रको औसत आर्थिक वृद्धिदर २२ प्रतिशत हुने अनुमान गरेको थियो । एडीबीले आफ्नै पूर्वानुमान संशोधन गर्दै यो क्षेत्रमा सन् १९६१ यताकै कमजोर आर्थिक वृद्धिदर हुने प्रक्षेपण गरेको हो । सन् २०२१ मा यो क्षेत्रका मुलुकको आर्थिक वृद्धिदर ६२ प्रतिशत हुने एडीबीको प्रक्षेपण छ । हङकङ, चीन, कोरिया, सिंगापुरसहित नव औद्योगिकीकरण भएका मुलुकको औसत आर्थिक वृद्धिदर भने ०४ प्रतिशत हुने र आगामी वर्ष ६६ प्रतिशत पुग्ने एडीबीको आकलन छ ।एसिया र प्रशान्त क्षेत्रका केही मुलुकमा लकडाउन केही खुकुलो भएर अवस्था सामान्य भए पनि अर्थतन्त्रमा पर्ने प्रभाव भने कायमै रहन्छ, एडीबीका प्रमुख अर्थशास्त्री यासुयुकी सावादालाई उद्धृत गर्दै जारी विज्ञप्तिमा भनिएको छ, यो वर्ष कमजोर आर्थिक वृद्धिदर हुने भएकाले आगामी वर्ष वृद्धिदर बढी देखिनेछ ।कोभिड१९ का कारण देशहरूको ऋण बढ्ने र आर्थिक संकट आउन सक्ने पनि एडीबीको अनुमान छ । चीनअमेरिकाबीचको व्यापार युद्ध पनि थप बढ्न सक्ने एडीबीले प्रक्षेपण गरेको छ ।पूर्वी एसियामा यो वर्ष आर्थिक वृद्धिदर १३ हुने एडीबीको अनुमान छ । एसियामा सबैभन्दा बढी आर्थिक वृद्धिदर हासिल गर्ने यो उपक्षेत्र हो । आगामी वर्ष पूर्वी एसियाको औसत आर्थिक वृद्धिदर ७४ प्रतिशत हुने एडीबीको प्रक्षेपण छ । एडीबीले अप्रिलमा सार्वजनिक गरेको प्रक्षेपणमा यो क्षेत्रमा यो वर्ष २३ प्रतिशत र आगामी वर्ष ७३ प्रतिशत आर्थिक वृद्धिदर हासिल हुने अनुमान गरेको थियो । दक्षिण एसियाली मुलुकको औसत आर्थिक वृद्धिदर भने औसत ११ प्रतिशत रहने एडीबीको प्रक्षेपण छ । यसअघि अप्रिलमा एडीबीले यो क्षेत्रमा यो वर्ष ४१ प्रतिशत औसत आर्थिक वृद्धिदर हुने अनुमान गरेको थियो । दक्षिण पूर्वी एसियामा आर्थिक क्रियाकलाप २७ प्रतिशतले घट्ने एडीबीको अनुमान छ । यो क्षेत्रका इन्डोनेसिया, फिलिपिन्स, थाइल्यान्डजस्ता पर्यटनमा आश्रित अर्थतन्त्र भएका मुलुकको आर्थिक वृद्धिदर नकारात्मक हुने एडीबीले जनाएको छ ।"
"पेट्रोलियम भण्डारणमा प्रदेश २ अघि, कर्णालीमा न्यून","पेट्रोलियम पदार्थ भण्डारणमा ३६ प्रतिशत हिस्सासहित सबैभन्दा अगाडि प्रदेश २ देखिएको छ । दोस्रो नम्बरमा वाग्मती प्रदेश छ । यसको हिस्सा ३२ प्रतिशत छ । अन्य प्रदेशको भण्डारण भने सन्तोषजनक छैन । कर्णालीमा पेट्रोल र डिजेल मौज्दात छैन । मट्टीतेल र हवाई इन्धनको मौज्दात पनि अत्यन्त न्यून रहेको आयल निगमको तथ्यांक छ । कर्णालीमा हवाई इन्धन मौज्दात गर्न ७० किलोलिटर क्षमता छ, निगमका प्रवक्ता विनितमणि उपाध्यायले भने, मट्टीतेल र हवाई इन्धनबाहेक पेट्रोल, डिजेलको भण्डारण छैन । कर्णालीमा ७० किलोलिटर हवाई इन्धनको क्षमतामध्ये ५० प्रतिशत मात्रै मौज्दात छ । हाल मुलुकभर पेट्रोलको ८ हजार ६ सय २५, डिजेलको ४५ हजार ५ सय ३४ किलोलिटर र मट्टीतेलको ५ हजार १ सय ६८ किलोलिटर क्षमता छ । यसमध्ये कर्णाली प्रदेशमा कुल भण्डारण क्षमताको १ प्रतिशतभन्दा पनि कम छ, उनले भने । निगमको विरणअनुसार भण्डारण क्षमता पनि पूर्ण रूपमा भरिएको छैन । लकडाउनका कारण ट्यांकर चालक भारत जान मानेका छैनन् । डिजेल पाइपलाइनबाट आयात भए पनि पेट्रोल लिन चालक जान त्यति उत्साहित छैनन् । कोरोनाका कारण चालक डराएका छन् । अहिले माग पनि छैन, निगमका एक अधिकारीले भने, मौज्दात भएकैबाट वितरण गरिरहेका छौं । निगमका अनुसार प्रदेश १ मा पेट्रोलको ५ सय ६० किलोलिटर भण्डारण क्षमता छ । यसमध्ये ५ सय ५१ किलोलिटर मौज्दात छ । डिजेल ७ हजार १ सय १० किलोलिटर क्षमतामध्ये ६ हजार किलोलिटर मौज्दात छ । प्रदेश २ मा पेट्रोलको भण्डारण क्षमता १ हजार ९ सय ३० किलोलिटर छ । यसमध्ये १ हजार किलोलिटर मौज्दात छ । डिजेलको भण्डारण क्षमता २ हजार ६ सय किलोलिटर छ । १ हजार ६ सय किलोलिटर मौज्दात रहेको उपाध्यायले बताए । वाग्मती प्रदेशमा पेट्रोलको भण्डारण क्षमता ५ हजार ३ सय १० र डिजेलको ८ हजार ४ सय किलोलिटर छ । यसमध्ये ४ हजार २ सय किलोलिटर पेट्रोल र ३ हजार ९ सय किलोलिटर डिजेल मौज्दात छ । हवाई इन्धनको भण्डारण क्षमता ७ हजार १५ किलोलिटर छ । यसमध्ये ६ हजा १ सय ५० किलोलिटर मौज्दात रहेको निगमले जनाएको छ । प्रदेश ४ मा ३ सय ५० किलोलिटर क्षमतामा ३ सय १६ किलोलिटर पेट्रोल मौज्दात छ । डिजेलको २ हजार २ सय ८० किलोलिटर भण्डारण क्षमतामा २ हजार १ सय ३४ किलोलिटर मौज्दात रहेको निगमले जनाएको छ । प्रदेश ५ मा १ सय ४० किलोलिटर क्षमतामा १ सय ५ किलोलिटर पेट्रोल र ३ हजार ४० किलोलिटर क्षमतामध्ये २ हजार ७ सय ३९ किलोलिटर डिजेल मौज्दात छ ।प्रदेश ७ मा पनि पेट्रोलको मौज्दात क्षमता न्यून छ । उक्त क्षेत्रमा ७० किलोलिटर मात्रै भण्डारण क्षमता छ । यसमध्ये ६६ किलोलिटर पेट्रोल मौज्दात रहेको निगमको तथ्यांक छ । डिजेलको भण्डारण क्षमता भने १ हजार ५ सय ९० किलोलिटरमध्ये १ हजार ३ सय ६५ किलोलिटर मौज्दात रहेको जनाएको छ । जानकारका अनुसार भएको मौज्दात क्षमताले करिब १० दिन धान्न धौधौ पर्छ । ती भण्डारण क्षमतामा पनि पर्याप्त मौज्दात नहुँदा संकटका बेला थप समस्या उत्पन्न हुन सक्ने उनीहरू बताउँछन् । भण्डारण नभएको क्षेत्रमा सिधै ट्यांकरबाट वितरण गरिन्छ । निगमकै जग्गा भएको ठाउँमा भण्डारण बनाउने योजना भएको रहेको निगमका कार्यकारी निर्देशक सुरेन्द्रकुमार पौडेलले बताए । त्यसपछि थप जग्गा खरिदलाई प्राथमिकता दिइनेछ । ९० दिनलाई पुग्ने मौज्दात आवश्यक छ । निगमसँग भएकै जग्गा सदुपयोग हुन्छ । ती ठाउँमा भण्डारण बनाउने योजना छ, उनले भने, त्यसपछि नयाँ ठाउँमा जग्गा खोजी हुन्छ । पाइपलाइन र भण्डारणलाई मुख्य प्राथमिकता दिइएको उनले बताए । आव ०७७७८ को नीति तथा कार्यक्रममा अमलेखगन्जदेखि लोथरसम्म पाइपलाइन विस्तार हुने जनाइएको छ । भारतको सिलिगुडीदेखि झापाको चारआलीसम्म पेट्रोलियम पाइपलाइनको अध्ययन सम्पन्न गर्ने, चितवन, झापा र सर्लाहीमा पेट्रोलियम पदार्थ भण्डारण गृह निर्माण कार्य प्रारम्भ गर्ने र झापा एवं धनुषामा ग्यास बोटलिङ प्लान्ट निर्माण अगाडि बढाइने पनि उल्लेख छ । भैरहवा, पोखरा, नेपालगन्ज, धनगढीलगायतमा रहेका मट्टीतेलको ट्यांकलाई पेट्रोलमा रूपान्तरण गर्ने योजना बनाइएको पौडेलले जानकारी दिए । निगमको तथ्यांकअनुसार सबैभन्दा बढी डिजेलको माग छ । सोहीअनुसार आयात भइरहेको छ । आर्थिक सर्वेक्षणअनुसार ०७५७६ को पेट्रोलियम पदार्थको कुल आयातमध्ये ५८ प्रतिशत डिजेल आयात भएको छ । यसैगरी पेट्रोल १९ र एलपी ग्यास १५ प्रतिशत छ । हवाई इन्धन ७ र मट्टीतेलको १ प्रतिशत मात्रै आयात भएको छ । आव ०७५७६ को नेपालको प्रक्षेपित जनसंख्या २ करोड ९७ लाख ४ हजार ५ सय १ लाई आधार मान्दा आव ०७५७६ मा प्रतिव्यक्ति पेट्रोलियम आयातमा सबैभन्दा बढी डिजेल ५७७ लिटर छ । पेट्रोल आयात प्रतिव्यक्ति १९१ लिटर र ग्यास प्रतिव्यक्ति १४५ किलो छ, सर्वेक्षणमा भनिएको छ ।"
बैंकहरूले असार ७ भित्रै कर तिर्ने,"काठमाडौं (कास) बैंक तथा वित्तीय संस्थाले यही असार ७ भित्रै कर भुक्तानी गर्ने भएका छन् । सरकारको ताकेतापछि बैंक तथा वित्तीय संस्थाले असार पहिलो सातामै चालु आर्थिक वर्षको दोस्रो त्रैमासको कर तिर्न लागेका हुन् । लकडाउनका कारण सरकारको राजस्व उठेको छैन । राजस्व नउठेपछि कर्मचारीलाई तलब खुवाउन पनि नसकिने अवस्था आउन थालेको सरकारले बताउँदै आएको छ । यही कारण अर्थ मन्त्रालयले बैंक तथा वित्तीय संस्था, बिमालगायत वित्तीय क्षेत्रका संस्थालाई तोकिएको समयअगावै कर तिरेर सहयोग गर्न आग्रह गरेको बुझिएको छ । यसका लागि वाणिज्य बैंकको छाता संगठन नेपाल बैंकर्स संघले औपचारिक निर्णय नै गरेको छ । कसैको आग्रहमा होइन, एउटा सचेत नागरिकका रूपमा छिटो कर तिर्ने निर्णय गरेका हौं, संघका अध्यक्ष भुवन दाहालले भने । सरकारलाई अप्ठ्यारो परेकाले केही छिटो कर तिर्ने निर्णय भएको उनले दाबी गरे । राजस्व विभागले गत जेठ २५ भित्र टीडीएस र ३० भित्र दोस्रो त्रैमासको कर तिर्न सूचना जारी गरेको थियो । लकडाउनमा नागरिकलाई घरमा थुनेर कर तिर्न भनेको भन्दै चौतर्फी विरोध भयो । त्यसपछि कर तिर्ने म्याद थपेर असार ७ सम्म टीडीएस र १५ सम्म दोस्रो त्रैमासको कर तिर्ने समय पुर्याइयो । यो विषय सर्वोच्चमा पुग्यो । अदालतले लकडाउन सकिएको एक महिनापछि मात्र कर असुल्न फैसला गरेको छ । औपचारिक रूपमा सरकारले ताकेता गरेर अहिले कर उठाउन पाउँदैन ।"
राहतको साटो काम,"कास्कीको अन्नपूर्ण गाउँपालिका५ झोवाङका नारायण पौडेल क्षेत्री लामो समयदेखि पर्वतका ग्रामीण सडकमा बस चलाउँदै आएका थिए । कोरोना भाइरसको संक्रमण रोक्न सरकारले जब लकडाउन सुरु गर्यो, उनी घर फर्किए । बेकामे भए ।यतिबेला भने उनी गाउँमै काममा व्यस्त छन् । गाउँपालिकाले बनाउन लागेको सिँढी बाटोमा उनले कामसँगै दैनिक ८५० रुपैयाँ ज्याला पाउँछन् । यसरी काम पाउँदा ठूलो राहत मिलेको छ, उनले भने, लकडाउनमा बेरोजगारी भएर बस्नुपरेन । उनीसँगै काममा व्यस्त लङबहादुर नेपाली पनि पोखराघान्द्रुक जिप चलाउँथे । लकडाउनपछि उनी पनि घर फर्किए । यति बेला गाउँपालिकाले दिएको अल्पकालीन रोजगारीमा संलग्न भएर काम गर्न पाउँदा उनी पनि दंग छन् । गाउँमा खाली हात बस्नु नपर्दा खुसी छु, उनले भने, ५७ किलो चामलसहितको राहतले कति दिन चल्थ्यो र ? काम भने निरन्तर चलिरहेको छ ।लकडाउनलगत्तै अधिकांश स्थानीय तहले दैनिक मजदुरी गर्दै आएकालाई राहत वितरण गरे । कतिले खाना पनि वितरण गरे । तर ती प्रभावकारी भएनन् । कतै त दुरुपयोग पनि भयो । अन्नपूर्ण गाउँपालिकाले भने अहिलेसम्म एक जनालाई पनि राहत दिएन । बरु राहत दिनुपर्ने अवस्थाका ३६० जनालाई लकडाउन अवधिमा रोजगारी दियो । चैत १४ मै कार्यपालिका बैठक राखेर अल्पकालीन रोजगार दिने निर्णय गरेको थियो । सिँढी, बाटोघाटो, पोखरी, कुवा, खानेपानी, नाली निर्माण, मर्मत तथा सफाइ, खेलमैदान, प्याराफिट निर्माणलगायत गाउँपालिकाले चालु आर्थिक वर्षमा सञ्चालन गरिरहेका योजनामा पनि काम दिइएको हो, गाउँपालिका अध्यक्ष युवराज कुँवरले भने, यसले एकातिर योजनाले निरन्तरता पाए, अर्कोतर्फ स्थानीयलाई पनि ठूलो राहत भयो । सुरुमा राहत नदिएको भन्दै रिसाएका स्थानीय अहिले रोजगारी नै ठूलो राहत रहेछ भन्दै खुसी भएका उनले बताए । वडाको माग र आवश्यकताका आधारमा, मेसिन, औजार प्रयोग गर्नु नपर्ने, स्थानीय स्रोतसाधनको प्रयोगबाट सम्पन्न गर्न सकिने योजनाका लागि राहतमा आधारित रोजगार कार्यक्रममार्फत रोजगारी दिइएको प्रमुख प्रशासकीय अधिकृत युवराज अधिकारीले जनाए । यसले अधिकांश योजना तोकिएकै मितिमा सकिएको उनले बताए । संघीय र प्रदेश सरकारसँगको लागत सहभागितामा सञ्चालित आयोजनामा विनियोजन भई बाँकी रहेको र छैटौं गाउँसभाबाट विनियोजित चालु खर्चतर्फ खर्च हुन नसकेको बजेट पुँजीगत प्रकृतिका आयोजना तथा कार्यक्रममा रकमान्तर गरी कार्यक्रम सञ्चालन गरिएको हो, उनले भने, लकडाउन अवधिमा करिब ३ करोडको काम भएको छ । ५ दर्जन आयोजना लगभग सकिएका छन । तनहुँको बन्दीपुर गाउँपालिकाले पनि लकडाउनका कारण बेरोजगार युवालाई विकास निर्माणका काममा सहभागी गराउने उद्देश्यसाथ आवश्यक सावधानी अपनाउँदै विकास निर्माणका काम अगाडि बढाएको छ । गाउँपालिकाले राहतलाई श्रममा जोडेर श्रममा आधारित राहत तथा रोजगारी कार्यक्रम सञ्चालन गरेको अध्यक्ष पूर्णसिं थापाले बताए । लकडाउनका कारण बेरोजगार बनेका करिब एक सय जनालाई राहतको सट्टा रोजगारी कार्यक्रममा सहभागी गराई पर्यटन प्रवर्द्धनका लागि साइकल लेन खन्ने काम अगाडि बढाएका छौं, उनले भने । साहसिक पर्यटन पवर्द्धन गर्न गाउँपालिकाले साइकल लेन निर्माण थालेको र यसको काममा स्थानीय युवा उत्साहसाथ सहभागी भएको उनले बताए । गाउँपालिकाले अत्यावश्यक परिवार पहिचान गरी राहत वितरण गरिएकोमा सधैं राहत वितरण गर्न सम्भव नभएको हुँदा श्रममा आधारित राहत कार्यक्रम अगाडि बढाइएको जनाएको छ । लकडाउनले काम रोकिएर त्यत्तिकै बसेका बेला गाउँपालिकाले रोजगारी दिएकोमा खुसी लागेको बन्दीपुर४ का सन्तोष गुरुङ बताउँछन् । काठमाडौंमा सानोतिनो काम गर्थें । लकडाउनका कारण काम रोकिएर घर आएर बसेको पनि २ महिना भइसक्यो । यस्तो समयमा घरछेउमै रोजगारी पाउँदा खुसी छु, उनले भने । स्थानीयलाई विकास निर्माणका काममा खटाउने हो भने उनीहरूलाई आम्दानी हुने र गाउँको विकास पनि हुने उनको भनाइ छ । गाउँपालिकाले सबै ६ वटै वडामा कार्यक्रमअन्तर्गत ११ लाख रुपैयाँ बजेट छुट्याएको छ ।"
हेटौंडाका २०५ उद्योग खुलेनन्,"मकवानपुर लकडाउन खुकुलो बनेपछि हेटौंडाका ८० प्रतिशत उद्योग सञ्चालनमा आए पनि तिनले पूर्ण क्षमतामा उत्पादन गर्न सकेका छैनन् । चैत ११ देखि बन्द हेटौंडा औद्योगिक क्षेत्रका करिब २० प्रतिशत उद्योग अझै पूर्ण रूपमा बन्द छन् । सञ्चालनमा आएका उद्योग पनि बजारमा मागको कमी र कामदार अभावले पूर्ण क्षमतामा चल्न सकेका छैनन् ।लकडाउनअघि चैत १० गतेसम्म औद्योगिक क्षेत्रभित्र १ सय १६ उद्योग सञ्चालनमा थिए । लकडाउनकै बीचमा अत्यावश्यक दुई दर्जनभन्दा बढी उद्योगलाई सञ्चालन अनुमति दिइएको थियो । जेठ अन्तिम साता लकडाउन खुकुलो भएपछि उद्योग सञ्चालनमा आउन थाले पनि मजदुर, कच्चापदार्थ अभाव, बजारबाट उत्पादनको माग नआएका कारण उद्योग प्रभावित भएको हेटौंडा औद्योगिक क्षेत्र व्यवस्थापन कार्यालयका क्षेत्र व्यवस्थापक राजेन्द्र कँडेलले जानकारी दिए । दुई दर्जनभन्दा बढी उद्योग अझै खुल्न सकेका छैनन् । बजारबाट सामानको माग नै नभएपछि केही उद्योगले उत्पादन थालेका छैनन्, उनले भने, सञ्चालनमा आएकाले पनि पूर्ण क्षमतामा उत्पादन गर्न पाएका छैनन् । औद्योगिक क्षेत्रमा काम गर्ने प्रायः मजदुर कोरोना प्रभावित जिल्लाका भएकाले आउन नसकेका कारण पनि समस्या भइरहेको उनले बताए ।"
सुदूरपश्चिमले घटायो कर,विकास खर्च २८ प्रतिशत मात्रैचालु आवको बजेटमा जेठ मसान्तसम्म विकास खर्च ३ अर्ब ८० करोड ९३ लाख ६१ हजार मात्र खर्च हुन सकेको आर्थिक मामिला तथा योजना मन्त्रालयले जनाएको छ । १३ अर्ब ६ करोड ७१ लख ९९ हजार विकास बजेट विनियोजित थियो । यस अवधिमा कुल खर्च ९ अर्ब २९ करोड २१ लख ३० हजार मात्रै छ । यो खर्च कुल बजेटको ३३ प्रतिशत मात्रै हो । चालु खर्च ५ अर्ब ४८ अर्ब ४८ करोड २७ लाख ६९ हजार रहेको मन्त्रालयका उपसचिव नवराज अर्यालले बताए ।
बम्जनको आश्रममा छापा,"सिन्धुली (कास) सिन्धुलीको कमलामाई नगरपालिका८ पैरस्थित तपस्वी रामबहादुर बम्जनको आश्रममा प्रहरीले बिहीबार छापा मारेको छ । प्रहरीको केन्द्रीय अनुसन्धान ब्युरो, वाग्मती प्रदेश, सिन्धुपाल्चोक, काभ्रे र सर्लाही जिल्ला प्रहरीको संयुक्त टोलीले छापा मारेको हो । पैरेस्थित आश्रममा लुकेर बसेको आशंकामा छापा मारे पनि बम्जन फेला नपरेको प्रहरीले जनाएको छ । करिब १ सय ५० जना प्रहरी तैनाथ गरेर बमजनलाई खोजतलास गरिएको प्रहरीले जनाएको छ । प्रहरीले आश्रम छापा मारेको यो दोस्रोपटक हो । ८ महिनाअघि सर्लाही जिल्ला अदालतले जारी गरेको पक्राउ पुर्जीका आधारमा बम्जनलाई पक्राउ गर्न आश्रममा प्रहरीले छापा मारेको थियो । आश्रममा सुरुङ बनाएर लुकेको हुन सक्ने भन्दै प्रहरीले तालिमप्राप्त दुइटा कुकुरसमेत परिचालन गरेर खोजेको थियो । आश्रम सिल गरेपछि त्यहाँ प्रहरी तैनाथ गरिएको छ । पैरेकै आश्रममा बम्जन लुकेकामा हामी विश्वस्त छौं, एक प्रहरी अधिकारीले भने, एरिया ठूलो भएकाले पत्ता लगाउन समय लाग्न सक्छ । आश्रममा रहेका अनुयायीले भने बम्जन ध्यानमा लीन भएको बताउने गरेका छन् ।बम्जनले विभिन्न आश्रममा रहँदा पाँच जना आनी र अनुयायी बेपत्ता पारेको, यौन दुर्व्यवहार गरेको र यातना दिएको लगायत आरोपमा किटानी जाहेरी परेको छ । ०६८ असार १ गते सिन्धुलीको कमलामाई नगरपालिका ७ स्थित बुका खोलानजिकको सामुदायिक वनमा बम्जन अस्थायी आश्रमका रुपमा बस्न सिन्धुली आएका थिए । यहाँ करिब ४२ बिघा जमिनमा बम्जनको आश्रम छ । २४ बिघा लालपुर्जा भएको र बाँकी चनदेवी सामुदायिक वनको जग्गा हो । बम्जनको आवास चिनियाँ शैलीको भवनमा छ । ठूलो पर्खाल र चारैतिर काँडेतार लगाएर त्यहाँ प्रवेश निषेध गरिएको छ । आश्रममा तपस्वी बम्जनकै अनुयायीले कडा निगरानी गर्नुका साथै सुरक्षासमेत दिएका छन् । छापामार शैलीमा आश्रममा आएर प्रहरीले खोजतलास गरेकामा आफूहरूको चित्त दुखेको अनुयायी सोनाम तामाङले बताइन् । सिन्धुली प्रहरी प्रमुख रञ्जु सिग्देलले बम्जनको खोजीमा आएको प्रहरी टोलीलाई समन्वय र सहयोग भइरहेको र खोजी जारी रहेको बताइन् ।"
तत्काल छैन बाढीको त्रास,"पूर्वी भागबाट गत शुक्रबार प्रवेश गरेको मनसुन बिहीबार सुदूरपश्चिमसम्मै पुगेको छ । जल तथा मौसम पूर्वानुमान महाशाखाका मौसमविद्हरूका अनुसार देशभर मनसुन फैलिए पनि वर्षा भने पूर्वी र मध्य भागमा केन्द्रित छ । औसत समयभन्दा दुई दिन ढिलो गरी ३० जेठ (१२ जुन) मा मनसुन प्रवेश भएको थियो । महाशाखाका वरिष्ठ मौसमविद् राजु प्रधानांगका अनुसार यो गत वर्षभन्दा भने छिटो हो । सामान्यतः नेपालमा १० जुनमा मनसुन प्रवेश हुने गर्छ । गत वर्ष औसत समयभन्दा २० जुनमा मनसुन सुरु भएको थियो । यो वर्ष औसत समय आसपासमै मनसुन सुरु भई एक साताभित्र देशैभर सक्रिय भएको हो । पूर्वका केही स्थानमा भारी वर्षासँगै पहिरो र बाढीको जोखिम बढेको छ । छिटो मनसुन प्रवेश भएकाले कोरोनाबाट आक्रान्त बनेका किसानलाई भने राहत मिलेको छ । वर्षासँगै मुलुकका धेरैजसो भागमा किसान रोपाइँमा व्यस्त भएका छन् । विगतमा मनसुन प्रवेश भए पनि लामो समय निष्क्रिय हुँदा किसानले धान रोप्न पाउँदैनथे । योपटक मनसुन छिट्टै सक्रिय भएको छ, मौसमविद् प्रधानांगले भने, ६ दिनमै देशैभर पुगेको छ, वर्षा हुन थालेको छ । मनसुन सुरु भएसँगै जल तथा मौसम विज्ञान विभागले सम्भावित बाढी र त्यसले निम्त्याउने सक्ने जोखिमबारे सतर्क गर्न चौबिसै घण्टा सूचना दिन थालेको छ । त्यसका लागि बबरमहलस्थित विभागको मुख्यालयमा विज्ञहरू खटिएका छन् । उनीहरूले वर्षाका कारण मुलुकभरका ठूला, मझौला र साना नदीमा आउन सक्ने बाढीबारे सूचना दिने गरेका छन् । बाढी पूर्वानुमान शाखामा खटिएका हाइड्रोलोजिस्ट सुनील पोखरेलका अनुसार अझै करिब एक साता ठूला नदीहरूमा बाढीको सम्भावना छैन । कोसी, गण्डकी, कर्णाली र महाकाली ठूला नदी हुन् भने कन्काई, कमला, वाग्मती, नारायणी, पश्चिम राप्ती, तिनाउ, बबई, मोहनालगायत मझौला नदी हुन् । हाइड्रोलोजिस्ट पोखरेलले सहायक नदीहरूमा भने थोरै वर्षापछि पनि बाढीको रूप लिन सक्ने जानकारी दिए । विभागले मनसुन अवधिभर ठूला, मझौला र सहायक नदीमा वर्षापछि बग्ने पानीको सतह र त्यसले निम्त्याउन सक्ने जोखिमबारे वेबसाइटमा सूचना प्रवाह गर्ने गरेको छ । अझै एक साता पानीको सतह बढ्ने नदेखिएकाले जोखिम छैन, पोखरेलले भने । विभागले वर्षाका कारण ठूलो बाढीको सम्भावना भए आसपासका बासिन्दालाई सतर्क गराउन मोबाइलबाट एसएमएस पठाउनेसमेत गरेको छ । कुनै स्थानमा बाढीको खतरा देखिए पहिले नै सबैलाई सूचना पठाउने गरेका छौं, विभागका महानिर्देशक सरजुकुमार वैद्यले भने, यो वर्ष पनि मास एसएमएस पठाउने र सतर्कता अपनाउन अन्य सन्देश दिने तयारी गरेका छौं । महाशाखाका अनुसार शुक्रबार दिउँसो प्रदेश १, प्रदेश २, वाग्मती प्रदेश, गण्डकी प्रदेश र प्रदेश नं ५ का धेरै स्थानका साथै कर्णाली र सुदूरपश्चिम प्रदेशका थोरै स्थानमा हल्कादेखि मध्यमसम्म वर्षाको सम्भावना छ । प्रदेश १, प्रदेश २ र गण्डकी प्रदेशका थोरै स्थानमा भने भारी वर्षाको सम्भावना छ, महाशाखाले बुलेटिनमा भनेको छ । शुक्रबार राति प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का धेरै स्थानमा तथा कर्णाली र सुदूरपश्चिम प्रदेशका थोरै स्थानमा हल्कादेखि मध्यम वर्षाको सम्भावना छ । शनिबार पनि प्रदेश १, प्रदेश २, वाग्मती प्रदेश, गण्डकी प्रदेश र प्रदेश ५ का धेरै स्थानका साथै कर्णाली र सुदूरपश्चिम प्रदेशका केही स्थानमा वर्षाको सम्भावना रहेको महाशाखाले जनाएको छ । वाग्मती प्रदेश, गण्डकी प्रदेश र प्रदेश ५ का एकदुई स्थानमा भारी वर्षाको सम्भावना रहेकाले सतर्क हुन विभागले आग्रह गरेको छ । शनिबार प्रदेश १, प्रदेश २, वाग्मती प्रदेश, गण्डकी प्रदेश र प्रदेश नं ५ का धेरै स्थानका साथै कर्णाली र सुदूरपश्चिम प्रदेशका थोरै स्थानमा हल्कादेखि मध्यम र गण्डकी प्रदेशका थोरै स्थानमा भारी वर्षाको सम्भावना रहेको महाशाखाले जनाएको छ ।"
७०५ पत्रकारको कोरोना बिमा,काठमाडौं (कास) वाग्मती प्रदेशका ७ सय ५ जना पत्रकारको कोरोना बिमा भएको छ । आन्तरिक मामिला तथा कानुन मन्त्रालयको सहयोगमा सञ्चार रजिस्ट्रार कार्यालयले बिमा गरेको हो । बिमा गर्न पत्रकार महासंघ जिल्ला शाखाले समन्वय गरेको प्रेस रजिस्ट्रार रेवती सापकोटाले बताए । बिमा भएकालाई संक्रमण भएमा एक लाख रुपैयाँ युनाइटेड इन्स्योरेन्स कम्पनीबाट पाउने छन् । इन्स्योरेन्सका प्रतिनिधि दिनेश रेग्मीले बिमितको विवरण सञ्चार रजिस्ट्रार सापकोटालाई बिहीबार हस्तान्तरण गरेका छन् ।
मैदान फर्कन आतुर डोना,"त्यसपछि उनी पुलिस क्लबसँग जोडिए । उनले एकवर्षे सम्झौता गरे । मासिक ७ हजार रुपैयाँ तलब पाउने भए । टिममा परे पनि उनले खेल्ने मौका त्यति पाएनन् । एक वर्ष बित्यो । सम्झौता लम्ब्याए । पर्वत पाण्डे, भोला सिलवाल, रविन श्रेष्ठ, रितेश थापाजस्ता खेलाडी पुलिसमा थिए । जसले डोनाको मैदान उत्रने अवसर कम थियो । अर्को वर्ष पनि त्यति खेल्न पाएनन् । त्यसपछि भने उनले पुलिस छाड्ने निधो गरे । त्यसपछि रानीपोखरी कर्नर टिम (आरसीटी) बाट अफर आयो । उनी एक वर्षका लागि १६ हजार रुपैयाँमा अनुबन्ध भए । सुरुबाटै खेल्न पाए । प्रदर्शन राम्रो हुँदै गयो । उनी बल्ल प्रशिक्षक र बाहिरी क्लबको नजरमा परे । ए डिभिजन लिगमा आफूले आर्मीविरुद्ध निर्णायक गोल गरेर आरसीटीलाई जिताउँदा औधी खुसी भएको क्षण सम्झन्छन् उनी । त्यतिबेला आरसीटीको प्रायोजक श्रीनाथ कलेक्सनबाट उनी उत्कृष्ट खेलाडी छानिएका थिए । रोजीरोजी कोट र पाइन्ट लगाएको त्यो क्षण आफ्नो लागि स्मरणयोग्य रहेको डोनाले सुनाए । ०७२ सालमा यू१६ साफ च्याम्पियनसिप खेल्न पाएका डोना र उनको टिमले झन्डै २३ वर्षपछि नेपाललाई उक्त उमेर समूहमा विजेता बनाएको थियो । त्यसमा डोनाले भारतविरुद्ध पेनाल्टीमा गोल गरेका थिए । नेपालको यो जितले खेलाडीको मनोबल बढ्यो । सरकारबाट एक लाख र एन्फाबाट दुई लाख रुपैयाँ पुरस्कार पाए । त्यतिमात्र होइन, राजधानीका धेरै स्थानमा सम्मानका कार्यक्रम भए । पैसा कमाइयो, खेल खेलियो, कपडा किनियो, डोनाले सुनाए, केही समयमै बिदा पनि भइयो । देशका लागि खेलेर जितेपछि छोरो घर आउने खुसीमा आमाबुवा पर्खिरहेका थिए । डोनाले पुरस्कार पाएको रकमबाट मोटरसाइकल किने । उनी लामो समयपछि घर आउन बिदा पाएका थिए । हवाई यात्रा गरेर घर आए । भैरहवाको एयरपोर्टमा उनका अभिभावक, शुभचिन्तक र गाउँले लामबद्ध भएर उनलाई स्वागत गर्न बसेको दृश्यले भावविह्वल बनेका डोना त्यो दिन फेरि देख्ने इच्छा रहेको बताउँछन् । कल्पनाबाहिरको दृश्य देखें, उनले भने, तस्बिर लिने, माला लगाइदिनेको ताँती देख्दा खेलको संघर्ष भुलें । उनीलगायत विमल घर्तीमगर र अन्य खेलाडीलाई भैरहवाबाट बुटवल नगरपरिक्रमा गराइयो । त्यहाँबाट डोना आफ्नो घर गए । सानैमा पढेको विद्यालय पुगे । सम्मान पाए । उनले त्यही कमाइबाट ७५ हजार रुपैयाँ आमाबुवालाई दिएका थिए ।उक्त रकम हातमा लिँदा आफूलाई गर्व महसुस भएको बुवा एन्ड्रयु थापाले बताए । मेरो सपना नै छोरालाई नेपालको राष्ट्रिय खेलाडी बनाउने थियो, त्यो पूरा भएको दिन खुसीको सीमा रहेन, उनले भने, छोराको मिहिनेतले मेरो इच्छा पूरा भयो । त्यसलगत्तै उनीहरू इरान गए यू१९ साफ च्याम्पियनसिपका लागि । तर, उनीहरू पराजित भएर फर्किए । नेपाल आएपछि राष्ट्रिय लिग सुरु भयो । उनलाई मोरङ ११ले आबद्ध गरायो । खेलैपिच्छे पारिश्रमिक दिने गरी डोना अनुबन्धित भए । उनले लिग खेले । तर जित निकाल्न सकेनन् । उनको खेल भने राम्रै थियो । त्यतिबेलै उनलाई मनाङ मर्स्याङदी क्लबको निम्तो थपियो । त्यसपछि उनी मनाङसँग मिडफिल्डरका रूपमा जोडिए । पहिलो खेलमै हेटौंडामा उनी म्यान अफ द म्याच बने । ड्रिम क्लबमा अवसर पाउनु अविस्मरणीय छ । सोही बीचमा उनी बंगलादेश, सिक्किम पुगे । सिक्किमको पाल्जोर स्टेडियममा डोनाले गरेको ह्याट्रिक ३३ वर्षपछि त्यो मैदानमा भएको ह्याट्रिक थियो । उनले इतिहास रचे । र नेपाली टिमका प्लेमेकर डोनाकै साथमा मनाङले गोल्डकप पनि जित्यो । अहिले उनी मनाङमा आवद्ध भएको तीन वर्ष पूरा भएको छ ।"
आर्सनलमाथि सिटी हाबी,बोरुसिया पराजितबर्लिन कमजोर मानिएको माइन्जका लागि १९ वर्षीय जोनाथन बुरकार्डट्ले माथिल्लो डिभिजनमा पहिलो गोल गरेपछि जर्मन बुन्डेसलिगामा बोरुसिया डर्टमुन्डले बुधबार राति २० को स्तब्धपूर्ण हार बेहोरेको छ । यो जितपछि माइन्ज रेलिगेसनबाट बच्ने लगभग निश्चितजस्तै भएको छ ।दोस्रो स्थानमा रहेर युरोपेली च्याम्पियन्स लिगका लागि छनोट पनि भइसकेको डर्टमुन्डमा खेलप्रतिको समर्पण कम देखिएको थियो । बुधबारका अन्य खेलमा बायर लेवरकुसनले कोलनलाई ३१ ले हरायो र फेरि शीर्ष चारमा उक्लिन सफल र ह्यो । तेस्रो स्थानको लाइप्जिगले भने फोर्टुना डुलसफोर्डसँग २२ को बराबरी खेल्यो । होफनहाइमले भने औंग्सबर्गलाई ३१ ले हरायो ।
च्याम्पियन्स लिग अगस्टमा,"पेरिस (एएफपी) युरोपेली च्याम्पियन्स लिग अगस्टमा हुने भएको छ । प्रतियोगिताका बाँकी खेल लिस्वनमा अन्तिम आठको ढाँचामा हुने भएको छ । युरोपेली फुटबल महासंघको बुधबार बसेको बैठकले अगस्ट १२ देखि २३ सम्म पोर्चुगलको राजधानीमा प्रतियोगिता आयोजना गर्ने र त्यसमा एक टिमले अर्कोसँग एकैपल्ट मात्र खेल्नेछ । यस्तै युरोपा लिग पनि अन्तिम आठको प्रतियोगिताका रूपमा जर्मनीका चार सहरमा हुनेछ । यसमध्ये फाइनल कोल्नमा अगस्ट २१ मा हुनेछ । यूईएफएले भनेको छ युरोपमा जनजीवन सामान्य हुनेक्रममा फुटबलले पनि पुनरागमन गर्दैछ । अहिले युरोपका प्रमुख फुटबल देशमा दर्शकविहीन रंगशालामा खेल भइरहेका छन् ।कोरोना भाइरस संक्रमणका कारण च्याम्पियन्स लिग मार्चमा रोकिएको छ । प्रतियोगिताको क्वाटरफाइनल ड्र जुलाई १० मा निकालिने छ । अन्तिम १६ को पनि दोस्रो लेगका चार खेल हुन बाँकी छ । अहिलेसम्म एट्लेटिको म्याड्रिड, पेरिस सेन्ट जर्मेन, आरबी लाइप्जिग र एटलान्टा क्वाटरफाइनल पुगिसकेका छन् ।अन्तिम १६ को दोस्रो लेगका खेल हुन बाँकीमा युभेन्ट्स र लियोन, म्यानचेस्टर सिटी र रियल म्याड्रिड, बायर्न म्युनिक र चेल्सी तथा बार्सिलोना र नेपोली भिड्ने छन् । लिस्बनमा मात्र सम्भव नभए अन्य दुई पोर्चुगाली सहर पोर्टो र गुइमारेसमा पनि खेल हुनेछन् । युरोपा लिगको अन्तिम १६ का सबै दोस्रो लेगका खेल हुन बाँकी छ ।"
नेपोलीले जित्यो इटालियन कप,"रोम (एएफपी) नेपोलीले युभेन्ट्सलाई पेनाल्टी सुटआउटमा ४२ ले हराएर बुधबार राति छैटौंपल्ट इटालियन कपको उपाधि जितेको छ । दर्शनविहीन स्टाडियो ओलम्पिकोजमा भएका खेलमा निर्धारित ९० मिनेटको खेल गोलरहित बराबरीमा टुंगेको थियो । कीर्तिमान १३ पल्टको इटालियन कप विजेता युभेन्ट्सका लागि पाउलो डिबाला र डानिलो दुवैले टाइब्रेकरमा गोल गर्न सकेनन् । नेपोलीका लागि आर्काडिस्ज मिलिकले निर्णायक विजयी गोल गरे । सन् २०१४ यता नेपोलीले जितेको यो पहिलो उपाधि हो ।प्रशिक्षक जेनारो गाटुसोले पनि पहिलो उपाधि जितेका छन् । डिसेम्बरमा कार्लो एन्सेलोट्टीलाई बर्खास्त गरेयता उनले टिम सम्हालेका हुन् । इटालीका लागि विश्वकप विजेता खेलाडी रहेका गाटुसो कप जितेयता भने, जीवनमा सबैले सबथोक पाउने गर्दैनन् । तर फुटबलले मलाई धेरैथोक दिएको छ । केही समयअगाडि मात्र उनले आफ्नी ३७ वर्षीया बहिनी फ्रान्सेस्कालाई गुमाएकी थिए । उपाधि जितेयता उनले बहिनीलाई पनि सम्झिए ।उनले थपे, नेपोली आजको खेलमा उपाधिका लागि पूरा हकदार थियो । फुटबलमा भगवान् पनि छ र उसले ठीक निर्णय नै गर्छ । टिम र खेलाडीको प्रदर्शनमा मलाई गर्व छ । नेपोली लिगमा छैटौं स्थानमा छ र युरोपेली च्याम्पियन्स लिग छनोटको प्रयासमा छ । कप उपाधि जित्ने अवसर गुमाएपछि युभेन्ट्सले अब आफ्नो पूरा ध्यान लिगमा केन्द्रित गर्नेछ । सिरी ए को शीर्षस्थानको युभेन्ट्सलाई दोस्रो स्थानमा रहेको लाजियोमाथि एक अंकको अग्रता मात्र प्राप्त छ ।"
