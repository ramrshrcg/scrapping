शीर्षक,विवरण
अख्तियारको क्षेत्राधिकार बढाउने विधेयक रोकिने,काठमाडौं (कास) नेकपाले अख्तियार दुरुपयोग अनुसन्धान आयोगले सार्वजनिक क्षेत्रको कामकारबाहीबारे अनुसन्धान गर्न सक्ने गरी राष्ट्रिय सभामा अघि बढेको विधेयक तत्कालका लागि रोक्ने निर्णय गरेको छ ।नेकपा स्थायी कमिटीको बुधबार बसेको बैठकमा अध्यक्षद्वयले विधेयक अघि नबढाउने सहमति भएको जानकारी दिएका कृषि तथा पशुपन्छीमन्त्री घनश्याम भुसालले बताए । बैठकमा नेताहरूले उक्त विवादित विधेयकबारे प्रश्न उठाएका थिए । विधेयकमा सरकारले सार्वजनिक संस्था र सार्वजनिक व्यक्तिको परिभाषा सरकारले पछि तय गर्ने र परिभाषाभित्र परेकाको छानबिन अख्तियारले गर्न पाउने प्रस्ताव गरिएको थियो । विधायन समितिबाट स्वीकृत भएर राष्ट्रिय सभामा पुगेका भ्रष्टाचार निवारणसम्बन्धी दुई विधेयकमा सार्वजनिक संस्थाको परिभाषा तोक्ने अधिकार सरकारले राख्ने प्रावधान प्रस्ताव गरिएपछि चौतर्फी विरोध भएको थियो । निजी क्षेत्रले यो प्रावधानको विरोध गरेका थिए । सरकार निजी क्षेत्रप्रति अनुदार बन्दै आएको आरोप लागिरहेका बेला यो विधेयकका प्रावधानले झन् प्रतिशोध साध्ने ढोका खोल्ने भन्दै सुशासनका क्षेत्रमा काम गर्ने व्यक्तिहरूले पनि आलोचना गरेका थिए । सार्वजनिक संस्था र व्यक्तिको परिभाषा व्याख्या गर्ने अधिकार सरकारलाई छोडिदिँदा त्यसको गलत फाइदा उठाउने प्रयास हुने भएकाले यसप्रति कांग्रेसलगायत विपक्षी दलले पनि आपत्ति जनाइरहेका थिए । बुधबारमात्र कांग्रेसले यो विधेयकलाई यथास्थितिमा अघि बढाउन खोजे सदन अवरोध गर्नेसम्मको चेतावनी सरकारलाई दिएको थियो । त्यस्तै उद्योगी व्यवसायीले पनि केही दिनअघि प्रधानमन्त्री केपी शर्मा ओलीलाई भेटेर यो विधेयकका विषयमा ध्यानाकर्षण गराएका थिए
दुई अध्यक्षबीच फेरि कटाक्ष,"ओलीले संवैधानिक परिषद् र दल विभाजनसम्बन्धी विधेयक ल्याए, पार्टीमा कुनै पनि संवाद नगरी त्यस्तो विधेयक ल्याएको भन्दै चर्को आलोचना भयो, ओली र दाहाल समूहबीच कित्ताकाट नै भयो । स्थायी कमिटीका दाहालनेपाल पक्षधर २० सदस्यले बैठकको माग गर्दै अध्यक्षहरूका नाममा पत्र नै लेखे । त्यसपछि माहौल झन् बिग्रिँदै गयो, एक समूहले अर्काविरुद्ध हस्ताक्षर अभियानसमेत चलाए । तर दुबै पक्षमा बहुमत हुन नसकेपछि नेकपाभित्रको दुर्घटनाको सम्भावना टरेर यहाँसम्म आइपुगेको हो । स्थायी कमिटी सदस्य देवेन्द्र पौडेलले पार्टी गम्भीर मोडमा छ भन्ने कुरा दुवै अध्यक्षले स्वीकार गरेकाले यो बैठकले केही परिणाम दिन्छ कि भन्ने अपेक्षा आफूहरूले लिएको बताए ।बैठकमा अध्यक्ष दाहालले पार्टी र सरकार गम्भीर संकटमा रहेको भन्दै यस्तो अवस्थामा कि त पार्टी फुट्ने या आन्तरिक संघर्ष गरेरै सुध्रिनुपर्ने बताएका थिए । उनले पार्टीभित्रै तालमेल नहुँदा सरकार सञ्चालनमा कमीकमजोरी भएको भन्दै अरूलाई दोष दिन उपयुक्त नहुने बताएका थिए । वास्तवमा समस्या हामी नेृतत्वकै बीचमा छ, अब आत्मालोचना गरेरै अघि बढ्नुपर्छ, विगतमा भएका सहमतिको पालना गरिएको छैन, यही अवस्थामा पार्टी अगाडि बढ्दैन, विभाजन आउन सक्छ, उनले गत मंसिर ४ गते आफूलाई कार्यकारी अध्यक्ष बनाउने गरी प्रधानमन्त्री ओलीले गरेको सहमति कार्यान्वयन नभएको भन्दै गुनासो गरेका थिए ।पार्टीभित्र गम्भीर समस्याहरू छन्, सरकारबारे निर्मम समीक्षा गर्नुपर्नेछ तर उहाँहरूले एकले अर्काबारेमा गुनासो गरेरै समय सक्नुभयो, स्थायी कमिटीका एक सदस्यले भने, दुवै अध्यक्षको कुरा सुन्दा असन्तुष्टि, आक्रोश र कटाक्षको अभिव्यक्ति हो भन्नेबाहेक अरू केही ठम्याउनै सकिएन ।नेकपाभित्र समस्याको चाङ अग्लो छ । गत माघ १९ गते सकिएको केन्द्रीय कमिटीले गरेकामध्ये एउटै निर्णय पनि कार्यान्वयनमा आउन सकेको छैन । पार्टी एकताका कामहरू असरल्लै छन् । स्थायी कमिटी सदस्यहरू न पार्टी नेतृत्वसँग सन्तुष्ट छन् न त सरकारसँग नै । आफ्नै पार्टी नेतृत्वको सरकार र पार्टीसँग सोध्नुपर्ने प्रश्नहरू धेरै छन् । तर अध्यक्षद्वयको अभिव्यक्ति स्थायी कमिटी सदस्यहरूको सम्बोधनभन्दा धेरै आफ्नै गुनासा र भूमिकामा केन्द्रित देखियो ।दुई अध्यक्षको अभिव्यक्ति सुन्दा बीचमा समस्या छ भन्ने त प्रस्टै छ, कतिपय अबस्थामा उहाँहरूले प्रतिनिधित्व गर्ने धारहरूका कुरा पनि आउँछन्, स्थायी कमिटी सदस्य घनश्याम भुसालले कान्तिपुरसँग भने, समस्या के हो र पार्टी तथा सरकारलाई कसरी लैजाने भन्नेबारेमा पनि समझदारी नमिलेपछि त त्यसले स्वाभाविक रूपमा नकारात्मक प्रभाव त पर्ने नै भयो । यो समस्यालाई दुइटै अध्यक्षहरूले बुझ्ने प्रयास गरेको देखिन्छ । तर उहाँहरूले आफ्नो शक्ति सन्तुलनको कुरामात्रै हो भनेर बुझ्नुभयो भने फेरि अर्को ब्लन्डर हुन्छ, दुवैमाथि प्रश्न उठ्छ ।"
एमसीसी अनुमोदनबारे अमेरिकी चासो,"मन्त्री ज्ञवालीले यसअघि २०१८ डिसेम्बर १७२१ मा भएको अमेरिकाको औपचारिक भ्रमणमा विदेशमन्त्री पोम्पियोसँग भेटवार्ता भएपछि एमसीसीसहित सहयोगका विविध पक्षमा समझदारी तय गर्दै संयुक्त विज्ञप्ति जारी गरिएको थियो ।मन्त्री ज्ञवालीका अनुसार, अमेरिकी समकक्षीसँगको फोनवार्तामा कोभिड१९ ले जारी स्वास्थ्य संकटका माझ एकअर्काले नागरिकको सुरक्षा र सरोकारमा राखेको सदासयताबारे पनि कुराकानी भएको थियो । विदेशमन्त्रीले कोभिड१९ पछिको स्थितिमा पनि आर्थिक साझेदारी विस्तार गर्न अमेरिकी सहयोग निरन्तर रहने प्रतिबद्धता जनाउनुभएको छ, मन्त्री ज्ञवालीले भने ।"
विकल्पमा सुतीको मास्क,"अमेरिकाद्वारा स्वास्थ्य सामग्री सहयोगअमेरिकाले नेपाली सेनालाई ४ लाख ५० हजार डलर बराबरको स्वास्थ्य सामग्री सहयोग गरेको छ । कोरोना भाइरस रोकथाम र नियन्त्रणका लागि प्रयोग हुने ती सामग्री नेपालका लागि अमेरिकी राजदूत र्यान्डी बेरीले प्रधानसेनापति पूर्णचन्द्र थापालाई सैनिक मुख्यालय जंगीअड्डामा हस्तान्तरण गरेका हुन् । कोरोना महामारी रोकथाम, प्रतिकार्य र नियन्त्रणका लागि राष्ट्रिय अभियान योजना२०७७ को सफल कार्यान्वयनका लागि ती सामग्री प्राप्त भएको सेनाले जनाएको छ ।"
राष्ट्रपतिद्वारा नेताहरूलाई बधाई,"काठमाडौं (कास) संविधान संशोधनमा राष्ट्रिय एकता प्रदर्शन गरेको भन्दै राष्ट्रपति विद्यादेवी भण्डारीले बुधबार संसद्मा प्रतिनिधित्व गर्ने सबै राजनीतिक दलका नेतालाई बोलाएर बधाई दिएकी छन् । भारतको अतिक्रमणमा परेको कालापानी, लिपुलेक र लिम्पियाधुरा समेटेर जारी गरिएको नयाँ राजनीतिक तथा प्रशासनिक नक्सा निसान छापमा समावेश गर्न सरकारले ल्याएको संविधान संशोधन विधेयक संघीय संसद्बाट सर्वसम्मतिले पारित गरिएको थियो ।राष्ट्रपतिले अपराह्न ५ बजे बोलाएको भेटघाटमा नेकपा, कांग्रेस, राजपा, समाजवादी पार्टी, राप्रपा, राष्ट्रिय जनमोर्चा र मजदुर किसान पार्टीका नेता सहभागी थिए । राष्ट्रपति कार्यालयले दलिय हैसियतमा नेताहरूलाई उपस्थितिका लागि मात्रै निमन्त्रणा गरेको थियो । छलफलको कुनै एजेन्डाबारे नेताहरूलाई गराइएको थिएन । जसका कारण भेटघाटमा उपस्थित नेताहरू अलमलमा परेका थिए । उनीहरूले नगारिकता, एमसीसी र अहिले संसद्मा विवाद बढिरहेका विधेयकमध्ये कुनैमा छलफलका लागि बोलाइएको अनुमान गरेका थिए । कतिपय नेता बोल्नका लागि तयारी गरेर राष्ट्रपति कार्यालय पुगेका थिए । राष्ट्रपति भण्डारीले सुरुमै संविधान संशोधनमा तपाईंहरूले देखाएको राष्ट्रिय एकता प्रशंसनीय छ, यसप्रति तपार्इंहरू सबैलाई धन्यवाद दिन चाहन्छु, भेटघाट नभएको पनि धेरै भएको थियो भन्दै नेताहरूलाई चियापनमा सहभागी हुन आग्रह गरेकी थिइन् । राष्ट्रपति कार्यालयमा दुई, तीन घण्टा बैठक चल्ने अनुमानमा कांग्रेसका नेताहरू ढिलो पुगेका थिए । पदाधिकारी बैठक सकेर राष्ट्रपति कार्यालय पुग्दा राष्ट्रपतिको धन्यवाद सकिएर चियापान सुरु भइसकेको थियो । भेटघाटमा प्रधानमन्त्री तथा नेकपाका अध्यक्ष केपी शर्मा ओली, अर्का अध्यक्ष पुष्पकमल दाहालसहितका नेता सहभागी थिए । कांग्रेसबाट सभापति शेरबहादुर देउवासहित आधा दर्जन नेता सहभागी थिए । राजपाका महन्थ ठाकुर, समाजवादीका उपेन्द्र यादव, राप्रपाका अध्यक्षद्वय पशुपतिशमशेर राणा र कमल थापा उपस्थित थिए ।"
जसले संक्रमित सम्हालिरहेकी छन्,"(सुर्खेत)  घरपायक भन्दै नेपालगन्ज मेडिकल कलेजको जागिर छाडेर कर्णाली प्रदेश अस्पताल सुर्खेत आएकी डा अस्मिता भट्टराई त्यहाँ धेरै समय बस्न पाइनन् । हाजिर भएको दुई महिनामै प्रदेश सरकारले वैशाख २९ गते सुर्खेतको चिङ्गाड गाउँपालिकास्थित अवलचिङ प्राथमिक स्वास्थ्य केन्द्रमा खटायो । कोरोना संकटका बेला चिङ्गाड क्षेत्रको स्वास्थ्य प्रमुखको जिम्मेवारी पाउनु २४ वर्षीया अस्मिताका लागि अवसर र चुनौती दुवै बनेको छ । सुरुमा त यस्तो संकटका बेला यति ठूलो जिम्मेवारी कसरी सम्हाल्ने होला भन्ने चिन्ताले सताएको थियो, उनी भन्छिन्, तर यही संकटले मलाई थप जिम्मेवार र पेसाप्रति परिपक्व बनाउँदै लगेको महसुस गरेकी छु ।उनी प्राथमिक स्वास्थ्य केन्द्रमा हाजिर हुँदा गाउँपालिकाको क्वारेन्टाइनमा जिल्ला बाहिरबाट आएका चार जना बसिरहेका थिए । तर, एक सातामै भारतबाट फर्किनेको लर्को लाग्न थाल्यो । जेठमा मात्र करिब एक हजार जना आए । भारतबाट धेरै मान्छे आउनु भनेको कोरोना संक्रमणको जोखिम पनि बढ्नु हो, त्यसैले गाउँमा आएको पहिलो सातामै मैले आफूलाई जोखिममा परेको महसुस गरेकी थिएँं, उनले भनिन्, तैपनि चुनौती सामना गरेर अघि बढ्नुको विकल्प थिएन, अहिले त कोरोना संक्रमितको उपचारमै दिन बितिरहेका छन् ।जेठ २८ गते उनी आरडीटी परीक्षणका लागि रानीबास गएकी थिइन् । सुर्खेतका जनस्वास्थ्य सेवा कार्यालय प्रमुख चेतननिधि वाग्लेले फोन गरेर चिङ्गाडका १२ जनामा कोरोना पुष्टि भएको जानकारी दिए । उनीहरूको उपचार र व्यवस्थापन कसरी गर्ने भन्नेबारे सोच्दै थिइन्, संक्रमितमध्ये दुई जना उनीसँगै रातदिन काम गर्ने सहकर्मी रहेको थाहा पाइन् । त्यसपछि त मलाई पनि कोरोना संक्रमण भएको शंका लाग्न थाल्यो, उनले भनिन्, तैपनि पहिलो प्राथमिकता संक्रमितको उपचार र व्यवस्थापन नै रह्यो, गाउँपालिकाका जनप्रतिनिधि र सुरक्षाकर्मीसँग समन्वय गरेर त्यही साँझ आइसोलेसनमा राख्ने काम भयो ।आफ्नो पीसीआर परीक्षणका लागि स्वाबको नमुना वीरेन्द्रनगरस्थित प्रयोगशालामा पठाइन् । रिपोर्ट नआउँदासम्म ओपीडीमा बिरामीको जाँच गरिनन् । संक्रमित सहकर्मीसँग घुलमिल हुनुका साथै उनीहरूका परिवारका सदस्यको स्वास्थ्य परीक्षण गरेकाले थप शंका बढाएको थियो । त्यसैले पनि उनी सेल्फ क्वारेन्टाइन मा बसिन् । दुई दिनमा रिपोर्टि नेगेटिभ आएपछि ढुक्क भएर कोरोनाको रोकथाम र उपचारमा जुटेकी छु, उनले भनिन्, अहिले त जीवनमा जेजस्ता चुनौती आउँछन्, सामना गरेर अघि बढ्नुपर्छ भन्ने पाठ सिकाइ भएको छ ।अहिले चिङ्गाडमा डा अस्मिताको निगरानीमा २० जना संक्रमित आइसोलेसनमा छन् । तीमध्ये १२ जना प्राथमिक स्वास्थ्य केन्द्रको आइसोलेसनमा छन् । उनले दुई जना संक्रमित स्वास्थ्यकर्मीलाई नै उक्त आइसोलेसनभित्र उपचारको व्यवस्थापन गर्ने जिम्मेवारी दिएकी छन् । उहाँहरू आफैंले भित्रको रेखदेख हामी गर्छौं भनेपछि सहज पनि भएको छ, उनले भनिन्, संक्रमित भएर पनि यस्तो आँट गरेपछि अरूको मनोबल पनि बढेको छ ।अस्मिताले नेपालगन्ज मेडिकल कलेजबाट कात्तिकमा एमबीबीएस सकेकी हुन् । कोरोनाको त्रासदीबीच एक वर्ष नपुग्दै स्वास्थ्य केन्द्र प्रमुख भएर फिल्डमा जाँदा सुरुमा त के गर्ने, कसो गर्ने भन्ने अन्योल थियो । तर, करिब डेढ महिनामै उनले चिङ्गाडको विश्वास जितेकी छन् । कोरोना संकटका बेला भूमिकाको हिसाबले स्वास्थ्यकर्मीहरू केन्द्रमा रहने भएकाले अलि पाको डाक्टर आइदिए हुन्थ्यो भन्ने लागेको थियो, चिङ्गाड गाउँपालिका अध्यक्ष देवबहादुर चन्दले भने, तर उत्कृष्ट क्षमता देखाएर उहाँले हामीलाई ढुक्क बनाउनुभएको छ, गाउँमै कोरोना संक्रमितको उपचार पनि भइरहेको छ ।२४ वर्षीया अस्मिताका बुवा खगेन्द्र भट्टराई र आमा किरण वीरेन्द्रनगरमा बस्छन् । उनीहरूको मन भने छोरीसँगै अवलचिङमा हुन्छ । जागिरको सुरुवातमै छोरीले गाउँपालिकामा स्वास्थ्य क्षेत्रको नेतृत्व गर्ने अवसर पाउनुलाई बुवा सुखद पक्ष ठान्छन् । तर, एउटा अभिभावकको भूमिकाले उनलाई छोरीको चिन्ता पनि उत्तिकै लाग्ने गर्छ । भर्खरै पढाइ सकेर आएकी छोरीले यति ठूलो जिम्मेवारी कसरी सम्हालिरहेकी छन् भनेर आफैं चकित पर्ने गर्छु, उनले भने, तैपनि हामीसँग आफ्नो ख्याल गरेर राम्ररी काम गर्नु भन्नुको विकल्प छैन ।पछिल्लो समय स्वास्थ्यकर्मीलाई समेत कोरोना संक्रमण हुन थालेपछि स्वाभाविक रूपमा अस्मिताको परिवारलाई पनि चिन्तित तुल्याएको छ । तर, अस्मिता उच्च सावधानीका साथ अग्रपंक्तिमा कोरोना प्रतिकार्यमा खटिरहेकी छन् । आइसोलेसन र क्वारेन्टाइनमा बसेका व्यक्तिका साथै प्राथमिक स्वास्थ्य केन्द्रमा आउने बिरामी पनि उनीप्रति आशावादी छन् । यही आशा र विश्वासले मलाई कोरोनासँग जुध्न प्रेरणा दिइरहेको छ, उनी भन्छिन्, परिवारको चिन्तालाई मेरो आत्मविश्वासले जितेको छ ।"
संसद् अवरोध गर्ने कांग्रेसको चेतावनी,"काठमाडौं (कास) कांग्रेसले अख्तियार दुरुपयोग अनुसन्धान आयोगसम्बन्धी कानुन संशोधनका लागि ल्याइएको विधेयक, नेपाल विशेष सेवा (गुप्तचर) को गठन र सञ्चालनसम्बन्धी विधेयक तथा नागरिकता विधेयकका विवादास्पद प्रावधान नसच्याइए संसद् अवरोध गर्ने चेतावनी दिएको छ ।सत्तारुढ दल नेकपाले बुधबारै अख्तियारसम्बन्धी विधेयक अघि नबढाउने निर्णय गरिसकेको छ । कांग्रेसको बुधबार बसेको पदाधिकारी बैठकमा नेताहरूले पछिल्ला विधेयकहरूमा सरकारको गलत मनसाय रहेको ठहर गरेका थिए । यी सबै विधेयकका पृष्ठभूमिमा सरकारको नेतृत्वमा रहेका प्रधानमन्त्री केपी शर्मा ओली निरंकुश शैलीमा अघि बढ्न खोजेको भन्दै कांग्रेस नेताहरूले सदन र सडकबाट विरोध गर्नुपर्ने भनाइमा एकमत देखिएका छन् ।संदिग्ध व्यक्तिको फोन ट्यापिङ गर्न पाउने गरी सरकारले प्रस्ताव गरेको गुप्तचरी विधेयकका केही प्रावधान अन्त्यन्त खतरनाक रहेको र संविधानसम्मत नभएको भन्दै कांग्रेसले विरोध गर्दै आएको छ । गुप्तचरी कानुन संशोधनका लागि ल्याइएको विधेयक पनि संशोधनबिना अघि बढाउन नदिने रणनीति कांग्रेसले बनाएको छ । उसले संविधान र नागरिकता ऐन, २०६३ अनुसार वैवाहिक अंगीकृतको प्रावधान हटाउन नहुने अडान संसद्मा पनि राख्ने भएको छ ।"
रुकुम घटनाका २३ जना पुर्पक्षका लागि कारागार,"(जाजरकोट)  रुकुम पश्चिम जिल्ला अदालतले सोती घटनाका २३ जना प्रतिवादीलाई पुर्पक्षका लागि थुनामा राख्न आदेश दिएको छ । न्यायाधीश विद्याराज पौड्यालको इजलासले बुधबार तीन जनालाई साधारण तारिखमा र एक जनालाई एक लाख रुपैयाँ धरौटीमा छाड्न आदेश गरेको छ । चौरजहारी नगरपालिका८ का वडाध्यक्ष डम्मरबहादुर मल्ल, डिल्ली मल्ल ठकुरी, प्रेमबहादुर ठकुरी, सन्तोष मल्ल, मोहन पुनमगर, मानबहादुर मल्ललगायत २३ जना प्रतिवादीलाई पुर्पक्षका लागि कारागार चलान गरिएको हो । अदालतले किशोरीकी आमालाई एक लाख रुपैयाँ धरौटीमा छाड्ने आदेश गरेको स्रेस्तेदार कृतबहादुर बोहराले बताए । उनका अनुसार मुद्दाका आरोपी दीपेन्द्र चन्द, तुलबहादुर मल्ल र मतियारको आरोप लागेका इन्द्रबहादुर मल्ललाई साधारण तारिखमा छाड्न आदेश भएको छ । अदालतले घटनामा संलग्न दुई जनालाई बाल सुधारगृह पठाउने आदेश गरेको थियो । घटनामा संलग्न पाँच जना अझै फरार छन् । जघन्य कसुरका अभियुक्तलाई थुनेरै मुद्दाको पुर्पक्ष गर्नुपर्ने कानुनी व्यवस्था छ । त्यहीअनुसार इजलासले २३ जनालाई कारागार पठाउने आदेश गरेको बोहराले बताए । थुनछेक आदेशपछि मुद्दाको साक्षी बकपत्र, अन्य प्रमाण बुझ्नेलगायत प्रक्रिया अगाडि बढाउनुपर्नेमा लकडाउनका कारण तत्काल सम्भव नभएको उनको भनाइ छ ।अदालतले पीडितको पक्षमा थुनछेक आदेश गरेको अधिवक्ता रामचन्द्र (आरसी) गौतमले बताए । आरोपीलाई थुनामा राखेर मुद्दाको पुर्पक्ष गर्दा तथ्यहरू प्रभावित हुनबाट जोगिने उनको भनाइ छ । पीडित जाहेरवालाको पक्षबाट प्रतिवादीहरूलाई मागदाबीबमोजिम थुनामा राखेर मुद्दाको पुर्पक्ष गर्न माग गर्दै ५ जना सरकारी वकिल र २० जना कानुन व्यवसायी गरी २५ जना वकिलले बहस गरेका थिए । सरकारी वकिल कार्यालय रुकुम पश्चिमले गत जेठ ३२ गते सोती घटनाका ३४ जना आरोपीविरुद्ध क्रूरतापूर्वक हत्या, ज्यान मार्ने उद्योग गरेको र जातीय छुवाछूत तथा भेदभाव कसुरको अभियोग दर्ता गराएको थियो ।वकिल कार्यालयले मुलुकी अपराध संहिताको दफा १७७ अनुसार ज्यान मार्ने काम गरेकाले जन्मकैद, क्रूर यातना दिई निर्ममतापूर्वक ज्यान मारेकाले सोही संहिताको दफा ४१ को जीवित रहेसम्म कैद, बाँकी घाइतेका हकमा ज्यान मार्ने प्रयास गरेकाले दफा १८३ बमोजिम १० वर्षसम्म कैद र एक लाख रुपैयाँसम्म जरिवाना, दफा १६६ बमोजिम जातीय भेदभाव तथा छुवाछूतको कसुरमा ३ वर्षसम्म कैद वा ३० हजार रुपैयाँसम्म जरिवाना र पीडितलाई मनासिव क्षतिपूर्ति दिलाउने अभियोग मागदाबी रहेको जिल्ला न्यायाधिवक्ता केशवराज चपाईंले बताए ।अभियोगमा आरोपी इन्द्रबहादुर मल्ललाई मतियार, परिवर्तित नामथर ५४ रुकुम पश्चिम ३६ र परिवर्तित नामथर ५४ रुकुम पश्चिम ३६ (२) लाई कसुर गर्न षड्यन्त्र गरेको र अन्य सबै प्रतिवादीलाई कसुर गरेको अभियोग लगाएका उनले बताए । प्रतिवादीमध्येका इन्द्रबहादुर मल्लको हकमा ज्यान मार्ने उद्योग, जातीय भेदभाव र अपराध संहिताको दफा ४१ आकर्षित नहुने उनले बताए । मागदाबीबमोजिम कसुर कायम भएमा मतियारको आरोप लागेका मल्ललाई कसुरदारलाई हुने सजायको आधा कैद, परिवर्तित ५४ रुकुम पश्चिम ३६ र परिवर्तित ५४ रुकुम पश्चिम ३९ लाई कसुरको ७५ प्रतिशत सजाय र अन्य प्रतिवादी सबैलाई जन्मकैद हुने उनको भनाइ छ । गत जेठ १० गते जाजरकोटबाट रुकुम पश्चिमको चौरजहारी गएका युवाको टोलीलाई गाउँलेले कुटपिट गरी लखेटेका थिए । त्यस क्रममा ६ जनाको मृत्यु भएको थियो ।प्रहरी हस्तक्षेपप्रति कांग्रेसको भर्त्सनाकाठमाडौं रुकुम पश्चिमको हिंसात्मक घटनालाई लिएर संयुक्त राजनीतिक संघर्ष समितिले बुधबार प्रधानमन्त्रीलाई ज्ञापन बुझाउने क्रममा भएको प्रहरी हस्तक्षेपप्रति कांग्रेसले भर्त्सना गरेको छ । शान्तिपूर्ण रूपमा ज्ञापनपत्र बुझाउन र धर्ना बस्न पाउने अधिकारमाथि ठाडो हस्तक्षेप गरी लाठीचार्ज र गिरफ्तार गरिएको भन्दै कांग्रेसले खेद प्रकट गरेको छ । गलत पोस्टमार्टम गरिएको दाबी गर्दै संलग्न चिकित्सकलाई कारबाहीको माग गर्दै बुधबार प्रधानमन्त्रीलाई ज्ञापन बुझाउन जाँदा प्रहरीले हस्तक्षेप गरेको थियो । त्यस क्रममा पार्टीका केन्द्रीय सदस्य एवं सांसद लक्ष्मी परियार घाइते भएको कांग्रेसले जनाएको छ ।"
अंगिरा मृत्यु मुद्दामा थुनछेक बहस,"तिलोत्तमा (कास) गत जेठ १० गते मृत्यु भएकी रूपन्देही देवदहकी १३ वर्षीया किशोरी अंगिरा पासीको घटनामा रूपन्देही अदालतमा बुधबारदेखि थुनछेक बहस सुरु भएको छ । आरोपित देवदह नगरपालिका११ का २५ वर्षीय वीरेन्द्र भर, उनकी आमा अकाली र ठूलीआमा शीतलीको बयान सकिएपछि थुनछेक बहस सुरु भएको हो । उनीहरूका विरुद्ध जबर्जस्ती करणी, जातीय छुवाछूत र आत्महत्या दुरुत्साहन गर्ने मुद्दा अदालतमा पेस भएको छ । पहिलो बहसमा जिल्ला सरकारी वकिल कार्यालयका सहन्यायाधिवक्ता विष्णुप्रसाद भट्टराई र काठमाडौंबाट आएका ५ अधिवक्ताले थुनछेक बहसमा भाग लिएका थिए । प्रहरीले आइतबार अनुसन्धान प्रतिवेदन जिल्ला सरकारी वकिल कार्यालयमा बुझाएको थियो । सरकारी वकिल कार्यालयले सोमबार रूपन्देही अदालतमा मुद्दा अभियोजन गरेपछि बयान लिइएको थियो ।"
डेढ वर्षपछि फेरि प्रस्तावनामै छलफल !,"(काठमाडौं)  संघीय मामिला तथा सामान्य प्रशासनमन्त्री हृदयेश त्रिपाठीले संसदीय समितिले गरेका सबै सहमतिलाई सरकारले मान्नुपर्छ भन्ने छैन भन्ने अभिव्यक्ति दिएपछि संघीय निजामती सेवासम्बन्धी विधेयकको प्रस्तावनामै फेरि छलफल हुने सम्भावना बढेको छ । राज्य व्यवस्था तथा सुशासन समितिको मंगलबारको बैठकमा मन्त्री त्रिपाठीले विधेयकको प्रस्तावना नै फेर्नुपर्ने बताएका थिए । विधेयक ल्याउने संघीय मामिला मन्त्रालयले प्रस्तावनामै असहमति जनाएपछि मुलुकभरका निजामती कर्मचारीको छाता ऐन बनाउन ल्याइएको उक्त विधेयकमा सांसदहरूले डेढ वर्षदेखि गरेको प्रयासमाथि प्रश्न उठेको छ । तर बहुमत सांसदले मन्त्रीले आफ्नो कुरा राखे पनि त्यस्तो सम्भावना नरहेको दाबी गरेका छन् । मन्त्री त्रिपाठीले समायोजन ऐनका कारण उत्पन्न समस्या र स्थानीय एवं प्रदेशमा पठाइएको कर्मचारीको वृत्ति विकास रोकिएको सन्दर्भ जोडेर उक्त भनाइ राखेका थिए । मूल विधेयकका प्रावधानमा मन्त्री त्रिपाठीको अभिव्यक्ति, सत्तारूढ पार्टीको सांसदहरूको गुटगत अडान, प्रमुख प्रतिपक्ष र मधेसबाट प्रतिनिधित्व गर्ने दलहरूले फरकफरक धारणाका कारण अहिलेसम्म भएका ५४ वटा बैठकले गरेको निर्णयमाथि फेरि छलफल गर्नुपर्ने त होइन भन्ने प्रश्न उठेको छ । विधेयकलाई टुंगोमा पुर्याउने भन्दै मंगलबार बसेको बैठकमा समितिका सदस्यहरू नै तीन समूहमा विभाजित भएपछि समाधान खोज्न सभापति शशि श्रेष्ठले बुधबार अनौपचारिक छलफल सुरु गरेकी छन् । उनले सिंहदरबारस्थित समितिको बैठक कक्षमा सांसदहरूलाई विधेयकमा भएका त्रुटि र असहमति रहेको आआफ्नो भनाइ समितिलाई जानकारी गराउन भनेकी थिइन् । सभापति श्रेष्ठले विगतमा बहुमतले गरेको सहमतिमा कतै छुट भएको र अन्यथा निर्णय भएको भए सामूहिक रूपमा सच्याउने उद्देश्यले मात्र सांसदहरूको राय मागेको उनको भनाइ थियो । उनले भनिन्, सचिवालयले त माननीयहरूको भावनाअनुसार प्रतिवेदन तयार गर्नेमात्र हो । उनले बहुमत सांसदहरूको अनुमतिमा धेरैजसो विषय टुंगिसकेकाले विधेयकको प्रस्तावनाबाटै छलफल गर्ने कुरा आफूलाई थाहा नभएको बताइन् । छलफलमा सहभागी एक सांसदका अनुसार सहमतिअनुसार त्रुटि भए सच्याउने कुरा सभापतिले गरे पनि असहमतिका विषय पनि टिपाइएको छ । विधेयक पेस गर्ने संघीय मामिला मन्त्रालयका तत्कालीन मन्त्री लालबाबु पण्डितले आफूले मूल विधेयकमा प्रस्ताव गरेको प्रावधान नछाड्ने अडान राखे । उनले सांसदहरूलाई इंगित गर्दै भने, साथीहरूले साथ दिनुस्, म अडान छाड्दिनँ । उनले राखेको अडान र सत्तारूढ पार्टीकै बहुमत सांसदले विधेयकको प्रावधानमा गरेको सहमतिमा मेल नखाएपछि समितिको निर्णय प्रक्रियामा थप जटिलता उत्पन्न भएको छ । समितिले सांसदहरूको सुझाव समावेश गरेपछि मन्त्री त्रिपाठीको उपस्थितिमा छलफल गर्ने योजना बनाएको छ । सहभागी एक सांसदका अनुसार सत्तापक्षका धेरै सांसद भने बोलेनन् । पण्डितले भने आफ्नो पुरानो अडान दोहोर्याए । उहाँहरू (सत्तापक्षका सांसद) धेरै बोल्नु भएन, सचिवालयका एक कर्मचारीले भने, कांग्रेस र मधेसबाट प्रतिनिधित्व गर्ने दलहरूले असहमतिका बुँदा टिपाए ।कांग्रेस सांसद दिलेन्द्र बडू, देवेन्द्रराज कँडेल, डिला संग्रौलाले प्रतिवेदनमा उल्लेख भएका भन्दा फरक विषयलाई पनि टिपाएका थिए । कांग्रेसले स्थानीय तहमा पठाइएका कर्मचारीको वृत्ति विकासमा रोक लगाउन नहुने, समायोजन ऐनमा भएका कमजोरीबाट उत्पन्न समस्या विधेयकले सम्बोधन गर्नुपर्ने, कर्मचारीको ट्रेड युनियन खारेज गर्न नहुने, आरक्षण सिट, आन्तरिक प्रतिस्पर्धालगायत विषयमा धारणा राखेको छ । मूल विधेयकमा कर्मचारी ट्रेड युनियन भनिएकामा समितिले तयार पारेको प्रतिवेदनमा ट्रेड भन्ने शब्द हटाएको भन्दै कांग्रेसले यसलाई यथावत् राख्नुपर्ने सुझाव दिएको हो । प्रतिवेदनमा कर्मचारी युनियन मात्र राखिएको छ । समाजवादी पार्टी र राष्ट्रिय जनता पार्टी (राजपा) ले प्रदेश मन्त्रालयका सचिव, स्थानीय तहका प्रशासकीय अधिकृत तत्काल पदपूर्ति गर्न पाउनुपर्ने धारणा नोट गराएका छन् । प्रदेश र स्थानीय तहका कर्मचारीको पदपूर्ति प्रदेश लोक सेवाबाट नहुन्जेल संघबाटै पठाउने व्यहोरासहितको समितिले तयार पारेको प्रतिवेदनमा ती दलले असहमति जनाएका छन् । प्रदेश मन्त्रालयका सचिव र स्थानीय तहको कार्यकारी संघबाटै पठाउने प्रस्ताव मूल विधेयकमा छ । तर बहुमत सांसदले प्रदेश मन्त्रालयका सचिव र स्थानीय तहका प्रशासकीय अधिकृतको खटनपटन प्रदेशले गर्ने भन्ने प्रावधानमा सहमति गरेको आधार देखाएर समितिले प्रतिवेदन तयार गरेको थियो । दरबन्दी पनि प्रदेशकै हुने प्रतिवेदनमा उल्लेख छ । तर मूल विधेयक पक्षधर पण्डित, नेकपा सांसद झपट रावल, विजय सुब्बालगायतले यसलाई स्विकारेका छैनन् । पूर्वमाओवादी पृष्ठभूमिका जनार्दन शर्मासहितका नेकपा सांसदहरू भने प्रदेश र स्थानीय तहबाटै कर्मचारी खटनपटन गर्नुपर्ने र उनीहरूको दरबन्दी पनि संघमा राख्न नहुने पक्षमा देखिएका छन् । बहुमत सांसदले गरेको भनिएका सहमति र मन्त्री त्रिपाठीको अडान फरकफरक देखिएको छ । यसबाट पनि विधेयकमा अझै सहमति जुटिहाल्ने सम्भावना देखिँदैन । त्यही बुझेर त्रिपाठीले नेकपाको सचिवालय र कांग्रेसको पदाधिकारी बैठकबाट निर्णय गर्न उचित हुने सुझाव दिएका थिए । ६० वर्षे सेवा अवधि, प्रस्तावनाको परिवर्तन, आरक्षण सिट प्रतिशत, समायोजन ऐनका आधारमा स्थानीय तहमा गएका कर्मचारीको वृत्ति विकास, समायोजन ऐनले उत्पन्न समस्याको निकासलगायतमा मन्त्री त्रिपाठीले बहुमत सांसदहरूको भन्दा फरक मत राख्दै आएका छन् । कांग्रेस सांसद कँडेलले भने मन्त्रीले असहमति राख्दैमा समितिमा सहमति भइसकेका विषयमा फेरि छलफल हुन नसक्ने बताए । उनले भने, विधेयकका विषयमा निर्णय गर्ने समितिको अधिकार हो ।"
सरकारसँगै छ भिडियो कन्फरेन्स सुविधा,"(काठमाडौं)  भिडियो कन्फरेन्स वा भर्चुअल बैठकका लागि सरकारी निकाय राष्ट्रिय सूचना प्रविधि केन्द्रले बनाएको वेब एप भए पनि प्रायः सरकारी कामकाजका लागि निःशुल्क पाइने र लाइसेन्स किन्नुपर्ने थर्ड पार्टी एप प्रयोग भइरहेका छन् । केन्द्रले मिट डट एनआईटीसी डट जीओभी डट एनपीमा वेबमा आधारित भिडियो कन्फेरेन्सी सुविधा तयार पारेको छ । जिट्सी नामक निःशुल्क पाइने भिडियो कन्फरेन्सिङ एप्लिकेसन प्रोग्रामिङ इन्टरफेस (एपीआई) प्रयोग गरी केन्द्रले यो सुविधा तयार पारेको प्रवक्ता रमेशप्रसाद पोखरेलले जानकारी दिए । जिट्सीको ओपन सोर्स कोडलाई केही संशोधन गरी केन्द्रको सर्भरमा होस्ट हुने गरी यो प्लेटफर्म तयार पारिएको हो, उनले भने ।केन्द्रका प्रवक्ता पोखरेलले सरकारी कार्यालयमा मात्रै प्रयोग गर्न मिल्ने गरी तयार पारिएकाले यो सुरक्षित हुने बताए । लकडाउन सुरु भएको भोलिपल्ट चैत १२ मा केन्द्रले यो प्लेटफर्म तयार पारेको हो । केही प्रदेश कार्यालयबाट आपत्कालीन अवस्थामा कसरी सञ्चार र सम्पर्क गर्ने भन्ने चासो व्यक्त भएपछि केन्द्रले यसलाई तत्काल निर्माण गरेको थियो । तर सबै सरकारी कार्यालयले यसलाई प्रयोग गर्न सक्ने गरी पूर्वाधार बनिनसकेको पोखरेलले जानकारी दिए । अहिले केही मन्त्रालयसहित ३४ वटा कार्यालयले आन्तरिक संवादका लागि यसलाई प्रयोग गरिरहेका छन्, उनले भने, सबै निकायमा प्रयोग गर्न सर्भर र ब्यान्डविथसहित थप पूर्वाधार निर्माण गर्नुपर्ने हुन्छ ।जुममा जस्तो फिचर नभए पनि भिडियो बैठकका लागि यो प्लेटफर्म सहज हुने केन्द्रका प्रवक्ता पोखरेलले बताए । केन्द्रले योसहित जुमको इन्टरप्राइज भर्सनलाई पनि आफ्नो सर्भरमा होस्ट गरी सरकारी प्रयोजनका लागि प्रयोग गर्न सकिने बनाएको छ । जुममा भएको वेटिङ रुम, होस्ट, सहभागी बनाउने फिचरले यसलाई सुरक्षित बनाएको छ, पोखरेलले भने, यसको सुरक्षा फिचरहरू प्रयोग गरे यो पनि सुरक्षित छ ।संघीय मामिला तथा सामान्य प्रशासन मन्त्रालयले पनि स्थानीय तहलाई जुम सफ्टवेयरको लाइसेन्स उपलब्ध गराएको छ । यूएनडीपीको सहयोगमा मन्त्रालयले स्थानीय तहलाई जुमको लाइसेन्स उपलब्ध गराएको हो । सोमबार जुममार्फत पर्यटनमन्त्री योगेश भट्टराई सहभागी भर्चुअल बैठकमा कसैले अश्लील भिडियो प्ले गराएको घटनापछि यसको सुरक्षालाई लिएर विभिन्न टीकाटिप्पणी सुरु भएको छ । सामाजिक सञ्जाल हुँदै राष्ट्रिय सभामा समेत मंगलबार यस विषयमा कुरा उठ्यो । राष्ट्रिय सभा सदस्य कोमल वलीले सरकारको आफ्नै सफ्टवेयर हुँदाहुँदै किन असुरक्षित जुमलगायतका टुल प्रयोग गरेको भनेर प्रश्न गरिन् ।तर साइबर सुरक्षाविज्ञ विजय लिम्बू भने सही तरिकाले प्रयोग गरे जुम असुरक्षित नभएको बताउँछन् । सरकारको आफ्नै सफ्टवेयर भए त त्यही प्रयोग गरेको राम्रो हो, उनले भने, तर जुम प्रयोग गर्ने भए पनि त्यसमा भएका सुरक्षासम्बन्धी प्रावधान जानेर प्रयोग गरे यस्तो घटना हुन सक्दैन ।गत अप्रिलमा ५ लाखभन्दा बढी जुम प्रयोगकर्ताको एकाउन्ट विवरण डार्क वेबमा बिक्रीका लागि राखिएको तथ्य सार्वजनिक भएपछि जुमको सुरक्षाबारे प्रश्न उठेको थियो । उक्त घटनापछि जुमले आफ्नो सुरक्षा कमजोरी समाधान गरेको दाबी गरे पनि धेरै देश तथा कम्पनीले यसको प्रयोगमा प्रतिबन्ध लगाएका छन् ।"
पहिरोको जोखिममा राजमार्ग,"(काठमाडौं)  मनसुन सक्रिय भएसँगै केही स्थानमा भारी वर्षाका कारण पहाड र हिमाली क्षेत्रमा पहिरोको जोखिम बढेको छ । यो वर्ष अघिल्ला वर्षभन्दा मनसुन छिटो र बढी सक्रिय भएको हो ।जल तथा मौसम पूर्वानुमान महाशाखाले पनि केही दिनयता भारी वर्षाका कारण पहाडी र हिमाली क्षेत्रमा पहिरो र तल्लो तटीय क्षेत्र (तराई) मा जलसतह बढ्ने र बाढीको सम्भावना भएको भन्दै सजग गराउन थालेको छ । जल तथा मौसम विज्ञान विभागले ठूला, मझौला र सहायक नदीमा पानीको बहाबको अवस्थाबारे २४ सै घण्टा अनुगमन गर्दै सर्वसाधारणलाई सतर्क गराइरहेको छ । बाढीको सम्भावना भएका क्षेत्रमा पूर्वसूचना दिनेगरी काम भइरहेको विभागका महानिर्देशक सरजुकुमार वैद्यले बताए । ५ वर्षअघि गोरखा भूकम्पले बढी प्रभाव पारेका स्थान अहिले पनि पहिरोको उच्च जोखिममा रहेको सम्बद्ध विशेषज्ञहरुले औंल्याएका छन् । मनसुन सुरु भएको केही दिन नबित्दै पर्वतको दुर्लुङमा पहिरोले ठूलो क्षति पुर्याइसकेको छ भने मुलुकका अन्य भागमा पनि पहिरोको जोखिम बढेको छ ।त्रिचन्द्र क्याम्पसका इन्जिनियरिङ भूगर्भविद् सुबोध ढकालले भूकम्पले प्रभाव पारेका सबैजसो जिल्ला अहिले पनि पहिरोको उच्च जोखिममा रहेको बताए । उनका अनुसार मुग्लिङनारायणगढ, वुटवलपाल्पाअन्तर्गतको सिद्धबाबा, पृथ्वी राजमार्गका विभिन्न स्थान, अरनिको राजमार्ग, मेलम्ची क्षेत्र, काठमाडौं, नुवाकोट हुँदै रसुवागढी जोडिने पासाङल्हामु राजमार्ग र बेसीसहरचामे (मनाङ) सडकखण्ड बढी जोखिममा छन् । ती स्थानमा भूकम्पले धेरै थिलथिलो गरेकाले मनसुनको अवधिमा जतिबेलै पहिरो जान सक्छ, ढकालले कान्तिपुरसित भने, सडक विस्तार गर्ने क्रममा जथाभावी खनिएको छ, संवेदनशिल स्थानको पहिचान पनि गरिएको छैन र जोखिम न्यूनीकरणका उपायहरुसमेत अवलम्बन गरिएको देखिन्न ।पहिरोका हिसाबले संवेदनशील क्षेत्रको पहिचान नगरी सडक विस्तार गरिएकाले मुग्लिङनारायणगढ सडक खण्डमा पहिरोको समस्या बढेको उनको तर्क छ । कुनकुन स्थानमा चट्टानी पहिरोको सम्भावना छ, त्यसबारे प्राविधिकमार्फत पहिचान गरी न्यूनीकरणका उपायहरु अवलम्बन गर्नुपर्थ्यो, ढकालले भने, जथाभावी सडक चौडा गर्नेतिर मात्र ध्यान दिँदा पहिरोले दुःख दिएको छ । मनसुनको अवधिमा केही वर्षयता कुनै निश्चित क्षेत्रमा मात्र केन्द्रित भएर बढी वर्षा हुने गरेकाले त्यस्तो बेलामा बाढी र पहिरोको उच्च सम्भावना हुन्छ ।पुल्चोक इन्जिनियरिङ क्याम्पसका अध्यापक भूगर्भविद् तथा विपद्विज्ञ वसन्तराज अधिकारीले काठमाडौंसँग जोडिएका दक्षिणकालीहेटौंडा, काठमाडौंरसुवागढी, काठमाडौंसिन्धुपाल्चोक, दोलखा, रामेछाप जोडिने सबै सडक पहिरोको जोखिममा रहेको बताए । भूकम्पले असर गरेका पर्वतीय शृंखलामा मनसुनी गतिविधिका बखत लामो समयसम्म पहिरोको जोखिम बाँकी हुन्छ, उनले भने, त्यस्तो सम्भावना भएका क्षेत्रबारे विस्तृत अध्ययन गरी जोखिम न्यूनीकरणका उपायहरु अवलम्बन गर्नुपर्ने उनको सुझाव छ । त्यसका अलावा कर्णाली राजमार्गका विभिन्न स्थान, धनगढीदार्चुला, डडेलधुराबझाङ, गोरुसिङेसन्धिखर्क, पाल्पागुल्मी सडकखण्ड पनि पहिरोको जोखिममा छ । गत वर्ष पनि गुल्मीमा पहिरोमा परेर धेरैको ज्यान गएको थियो । यो पटक पनि पाल्पागुल्मी सडकखण्डमा पहिरो जान सुरु भइसकेको छ ।प्रदेश १ मा धरान, हिले हुँदै वसन्तपुर जोडिने सडकखण्ड, घुर्मी, ओखलढुंगा र खोटाङ तथा इलाम पाँचथर हुँदै ताप्लेजुङ जोडिने सडकलगायतका क्षेत्रमा पनि पहिरोको सम्भावना छ । जोखिमयुक्त सडकमा जोखिम न्यूनीकरणबारे ध्यान नदिँदा वर्षैपिच्छे पहिरोले विकराल समस्या निम्त्याउने गरेको देखिन्छ । भूगर्भविद् ढकाल महाभारत रेन्जको सबैजसो क्षेत्रमा पहिरोको जोखिम हुने बताउँछन् । राजमार्गहरुमा खासगरी चट्टानी पहिरो र डेभ्रिजफ्लोको सम्भावना बढी छ, उनले भने, नदीले कटान गरेको क्षेत्रमा झनै पहिराको सम्भावना हुन्छ । राजमार्गसँग जोड्न स्थानीयस्तरमा जथाभावी खनिएका सहायक सडकहरुका कारण पनि पहिरोको जोखिम बढेको छ । त्यस्ता सडकले देशैभरि भूक्षय निम्त्याइरहेका छन् । त्यसरी खनिएका सडकको अनुगमन नहुने भएकाले पनि विकराल अवस्था निम्तिएको उनको तर्क छ । सडक विभागका अनुसार राष्ट्रिय राजमार्गको लम्बाइ देशभर १४ हजार ९ सय १३ किमि छ । विभागको योजना तथा अनुगमन महाशाखा प्रमुखसमेत रहेका प्रवक्ता शिवहरि सापकोटा सञ्चालनमा रहेको सबै सडक विस्तृत डिजाइन गरेर, सुरक्षा प्रणाली अपनाएर र भौगर्भिक अवस्था अध्ययन गरेर नै निर्माण गरिए पनि केही सडकखण्ड जोखिमयुक्त भएको स्विकार्छन् । राजमार्गको मर्मतसम्भार गर्नका लागि देशभर ३३ वटा सडक डिभिजन कार्यालय छन् । मनसुनलगायत अन्य इमर्जेन्सीमा मर्मतलगायतका काम गर्न ७ वटा हेभी इक्विभमेन्ट डिभिजन कार्यालय छन् । ती कार्यालयले जेठको पहिलो साता कुन मेसिन कहाँ राख्ने र जनशक्ति कसरी परिचालन गर्ने भनेर निर्णय गर्छन्, सापकोटा भन्छन्, पहिरोलगायतका जोखिम भएका स्थानमा हेभी मेसिन र प्राविधिक तैनाथ गरिएको हुन्छ । प्रवक्ता सापकोटाले स्थानीय तहमा पछिल्ला वर्षहरुमा निर्माण गरिएका सडक बढी जोखिमयुक्त भएको र त्यस्ता सडकका कारण राष्ट्रिय सडकमा समेत असर परेको बताए । विपद् व्यवस्थापनमा जापानबाट विद्यावारिधि गरेका पूर्वमन्त्री गंगालाल तुलाधरले स्थानीय तहले सडक विस्तार गर्नुअघि इन्जिनियरिङ, भूगर्भ र विपद् व्यवस्थापनका विज्ञहरुको राय लिनुपर्ने बताए । सरकारले बुलडोजर डेमोक्रेसी अन्त्य नगरेसम्म समस्या समाधान हुँदैन, उनले भने । जलवायु परिवर्तनजन्य विपद् न्यूनीकरण तथा व्यवस्थापनमा लामो समयदेखि काम गर्दै आएका दीपक केसी पहिरोको सम्भावित प्रकोप आँकलन गरेर मात्र सडक खन्ने, बायो इन्जिनियरिङ तथा उपयुक्त इन्जिनियरिङ संरचनासहित र पहिरोको पूर्वसूचना प्रणाली विकास गर्न सकिए सम्भावित क्षति न्यून गर्न सहयोग पुग्ने बताउँछन् ।जल तथा मौसम विज्ञान विभागले मनसुनमा नदीमा पानीको बहाब र बाढीको पूर्वानुमान गरे पनि पहिरोबारे पूर्वसूचना दिन राष्ट्रियस्तरमा पूर्वसूचना प्रणालीको विकास भइसकेको छैन । तर, दोलखाको दुर्गम सुन्द्रावतीको थामी बस्तीमा नमुना परियोजना (पाइलट प्रोजेक्ट) सञ्चालनमा छ । वन तथा भूसंरक्षण मन्त्रालयअन्तर्गतको तत्कालीन जलाधार तथा भूसंरक्षण विभाग र संयुक्त राष्ट्रसंघीय खाद्य तथा कृषि संगठन (एफएओ) को साझेदारीमा उक्त कार्यक्रम २०७५ सालमा सुरु भएको हो । पहिरोको पूर्वसूचना दिने त्यो नै पहिलो हो । उक्त प्रविधिअन्तर्गत पहिरोको जोखिम रहेका चार स्थानमा सेन्सर उपकरण जोडिएको छ । सेन्सरले जमिन चल्ने अवस्थाबारे मुख्य उपकरणलाई अलर्ट गराउँछ ।"
म्याद थप्न पहल,"(काठमाडौं)  एमसीसी सम्झौता असार १६ सम्म पनि संसद्बाट अनुमोदन नहुने भएपछि सरकारले परियोजना कार्यान्वयन सुरु हुने म्याद थप्न एमसीसीका पदाधिकारीसँग छलफल अघि बढाएको छ । अर्थमन्त्री युवराज खतिवडाले बुधबार मन्त्रालयमा नेपालका लागि एमसीसीका आवासीय निर्देशक ट्रोय कोफरोथसँग यसबारे छलफल गरेका थिए । छलफलमा कोफरोथले यसबारे एमसीसी मुख्यालयका पदाधिकारीसँग छलफल गर्ने प्रतिबद्धता जनाएको मन्त्रालय स्रोतले जनाएको छ ।सभामुख अग्नि सापकोटाले मंगलबार संसद्को बजेट अधिवेशन असार १७ गतेसम्म स्थगन गर्ने घोषणा गरिसकेका छन् । परियोजना कार्यान्वयनमा जानुअघि सम्झौता संसद्बाट अनुमोदन हुनुपर्ने सर्त छ । अन्तरदेशीय प्रसारण लाइन निर्माण तथा सञ्चालनको मोडालिटीमा भारतसँग सहमति लिनुपर्ने, प्रसारण लाइन निर्माण स्थलमा पहुँच तथा मुआब्जा वितरण भइसक्नुपर्ने, विद्युत् नियमन आयोग गठन गर्नुपर्ने, परियोजनालाई राष्ट्रिय गौरवको आयोजना घोषणा गर्नुपर्ने पूर्वसर्त पनि छन् । कार्यान्वयनमा जानुअघि यी पूर्वसर्त पूरा भएको सूचना सरकारले एमसीए नेपाललाई दिनुपर्छ । हालसम्म राष्ट्रिय गौरवको आयोजना घोषणा, आयोग गठन, भारतसँगको सहमतिजस्ता सर्त पूरा भइसकेका छन् भने प्रसारण लाइन निर्माणस्थलमा जग्गा अधिग्रहण र मुआब्जा वितरणको काम भइरहेको छ ।एमसीसी सम्झौता कार्यान्वयनका लागि सरकारले गठन गरेको एमसीए नेपाल र सरकारबीच भएको सहमतिअनुसार यसअघि असार १६ देखि परियोजना कार्यान्वयन सुरु हुने सहमति भएको थियो । एमसीसीअन्तर्गतका परियोजना कार्यान्वयन सुरु भएको ५ वर्षमा नसकिए बाँकी अनुदान रकम फिर्ता जाने प्रावधान छ । त्यसैले सरकारले सर्त पूरा र आयोजना निर्माणको तयारी पूरा भएपछि मात्रै कार्यान्वयनमा जाने गरी छलफल अघि बढाएको हो । पार्टीभित्र ध्रुवीकरण बढेपछि प्रधानमन्त्री केपी शर्मा ओली परियोजना सुरु गर्ने समय केही सार्न अमेरिकासँग अनुरोध गर्ने मनस्थितिमा पुगेको बालुवाटार स्रोतले जनाएको छ । प्रधानमन्त्री ओलीले यो विषयमा नेकपा अध्यक्ष पुष्पकमल दाहालसमेतसँग कुरा गरेको स्रोतको भनाइ छ ।एमसीसीअन्तर्गतको परियोजना कार्यान्वयनमा जानुअघि तयार पारिएको कार्यतालिकामा सम्झौता संसद्बाट गत सेप्टेम्बरमै अनुमोदन गर्ने तय गरिएको थियो । तर सत्तारूढ दलभित्रको विवादका कारण सम्झौता अनुमोदन प्रक्रिया अघि बढ्न सकेको छैन । अनुमोदन गराउन प्रधानमन्त्री, अर्थमन्त्री र परराष्ट्रमन्त्रीलगायतबाट भएको प्रयासप्रति एमसीसीका पदाधिकारी सकारात्मक रहेको अर्थ मन्त्रालय स्रोतले जनाएको छ । कोभिड१९ को प्रभाव सकिनेबित्तिकै एससीसीअन्तर्गतका परियोजना कार्यान्वयन सुरु हुने गरी म्याद थप गर्ने विषयमा हामीले आग्रह गरेका थियौं, अर्थ मन्त्रालय स्रोतले भन्यो, तर एमसीसीका नेपाल प्रतिनिधिले संसद्बाट पास भएपछि मात्रै यसबारे सोच्न सकिने बताएका छन् ।कोभिड१९ प्रभावका कारण केही महिना काम ठप्पजस्तै भएकाले पनि कार्यान्वयनमा जाने मिति केही महिना पर सार्न एमसीसी सकारात्मक हुन सक्ने अर्थ मन्त्रालयका ती अधिकारीले बताए । एमसीसीका विषयमा समेत छलफल गर्न बुधबार आयोजित नेकपाको स्थायी कमिटी बैठक शुक्रबार बस्ने गरी टुंगिएको छ । सम्झौतामा भएका कतिपय बुँदा राष्ट्रघाती र विवादास्पद भएको भन्दै नेकपाका केही नेताले विरोध गरिरहेका छन् ।सम्झौता अनुमोदनमा ढिलाइ भएपछि अमेरिकाले एमसीए नेपाललाई दिइरहेको बजेट रोकिसकेको छ । अर्थका अनुसार हालसम्म अमेरिकाका तर्फबाट करिब पौने तीन अर्ब रुपैयाँ खर्च भइसकेको छ । सेप्टेम्बरपछि नेपाल सरकारले नै कार्यालय सञ्चालनको खर्च बेहोरिरहेको छ ।यो अनुदान नेपालले लिन सन् २०१५ मा इनिसियल इंगेजमेन्ट टेक्निकल एसेसमेन्ट एग्रिमेन्ट भएको थियो । जसमा अर्थ मन्त्रालयको वैदेशिक महाशाखाका तत्कालीन प्रमुख मधु मरासिनी र अमेरिकास्थित एमसीसी कम्प्याक्ट अपरेसन विभागका उपाध्यक्ष क्यामराख के खानले हस्ताक्षर गरेका थिए । २०१६ मा यही शीर्षकको सम्झौता अनुमोदन र केही बुँदा हेरफेर भएको थियो । यसमा अर्थ मन्त्रालयका वैदेशिक महाशाखाका तत्कालीन प्रमुख वैकुण्ठ अर्याल र एमसीसी कम्प्याक्ट अपरेसन विभागका उपाध्यक्ष ख्या किमले हस्ताक्षर गरेका थिए । यही सम्झौताको जगमा सेप्टेम्बर २०१७ मा मूल सम्झौता मिलेनियम च्यालेन्ज कम्प्याक्ट भएको हो । जसमा तत्कालीन अर्थमन्त्री ज्ञानेन्द्रबहादुर कार्की र एमसीसीका कामु प्रमुख कार्यकारी अधिकृत जोनाथन जी नासले हस्ताक्षर गरेका थिए । सेप्टेम्बर २०१९ मा प्रोग्राम इम्प्लिमेन्टेसन एग्रिमेन्ट (कार्यक्रम कार्यान्वयन सम्झौता) गरिएको थियो । त्यसमा नेपालका तर्फबाट अर्थमन्त्री खतिवडा र एमसीसी कम्प्याक्ट अपरेसन विभागका उपाध्यक्ष एन्थोनी वेलचरले सम्झौतामा हस्ताक्षर गरेका थिए ।विकास साझेदारको एमसीसी परियोजनामा झन्डै ५५ अर्ब रुपैयाँको बजेट निर्धारित छ । अमेरिका र नेपाल सरकारबीच २०७४ भदौ २९ मा मिलेनियम च्यालेन्ज कम्प्याक्ट (सम्झौता) भएको थियो । तोकिएको रकम ऊर्जा र यातायात विकासका पूर्वाधारका क्षेत्रमा सम्झौता लागू भएको मितिबाट ५ वर्षमा परिचालन गरिसक्नुपर्ने भनिएको छ । सम्झौताअनुसार, काठमाडौं उत्तरपूर्व अवस्थित लप्सीफेदीदेखि काठमाडौं पश्चिममा रहेको रातमाटेसम्म, रातमाटेदेखि हेटौंडासम्म, रातमाटेदेखि दमौलीसम्म, दमौलीदेखि बुटवलसम्म र बुटवलदेखि भारतको सिमानासम्म ४ सय केभी क्षमताका प्रसारण लाइन निर्माण गरिनेछ । रातमाटे, दमौली र बुटवलमा सवस्टेसन निर्माण गरिने भनिएको छ । त्यस्तै, ३ सय ५ किलोमिटर सडकको स्तरोन्नति गरिने र यसमा मात्रै ५२ मिलियन अमेरिकी डलर खर्च गरिने सम्झौता छ । बुटवलगोरखपुर अन्तरदेशीय प्रसारण लाइन निर्माणमा एमसीसी अनुदान परिचालन हुनेछ । अमेरिकी सरकारले विश्व्यापी रूपमा रहेको गरिबी निवारण तथा आर्थिक समृद्धिका लागि सन् २००४ मा स्थापना गरेको एमसीसीमार्फत एसियादेखि अफ्रिकासम्मका झन्डै ४ दर्जन मुलुकलाई सहयोग प्रदान गरेको छ ।"
भारतीय बाँधले सधैं बाढी र डुबान,"मातृका दाहाल (काठमाडौं), पर्वत पोर्तेल (काँकडभिट्टा) अवधेशकुमार झा (सप्तरी), भूषण यादव (वीरगन्ज), शिव पुरी (रौतहट), ओमप्रकाश ठाकुर (सर्लाही), सन्तोष सिंह (धनुषा), लालप्रसाद शर्मा (पोखरा), माधव ढुंगाना (भैरहवा), मनोज पौडेल (कपिलवस्तु) र नवीन पौडेल (परासी)"
कोरोनापछि बाढीको सन्त्रास,"(नरैनापुर, बाँके)  आकाशमा कालो बादल मडारिँदै थियो । नरैनापुर गाउँपालिका५ भगवानपुरकी नाजिया नुरीले बल्दै गरेको चुलोतिर हत्तपत्त हेरिन् । मुसुरोको दाल कसौंडीमा हालिन् । जतिसक्दो छिटो पकाउने तरखरमा थिइन् । पानी पर्यो भने छानो चुहिएर चुलो चिसिन्छ । दिनभरि पानी परे नजिकै राप्तीको बहाव भान्साभित्रै पस्छ । त्यसैले १६ वर्षीया नुरीले मंगलबार दिउँसो २ बजे खाना पकाउँदै थिइन् । पानी नपर्दै काँचो र पाकेको जे छ, हतारमा खाइहाल्नुपर्छ, उनले भनिन्, भगवानपुरका बासिन्दाको यही बाध्यता छ । मौसम हेरेर चुलो बाल्नुपर्ने, नदीको बहाव हेरेर निदाउनुपर्ने नियति छ । काँचो पाकेको जे हुन्छ, त्यही खाइहाल्नुपर्छ, उनले भनिन्, बादल हेरेर कति पानी पर्ला भन्दै हतारहतार खाना बनाउनुपर्छ । उनको जस्तै नरैनापुर गाउँपालिकाका राप्ती नदी छेउछाउ बस्नेहरूको खाने र सुत्ने समय बिथोलिएको छ । कोरोना संक्रमणबाट उम्किन नपाउँदै यहाँका बासिन्दालाई डुबानमा पर्ने त्रास सुरु भएको छ । बर्सेनि बाढीको समस्या हुन्छ । उनीहरूका लागि यो नियतिजस्तै हो । स्थानीय गंगापुरको छेउमै राप्ती नदी सुसाइरहेको छ । तीन दिनअघि परेको पानीले राप्तीको बहाव बढेर यहाँका गंगापुर, भोजभगवानपुर, जमुनी, टेपरीलगायत गाउँका घरहरूको आँगनमा बाढी पुगिसकेको छ । तीन दिनअघि नाजियाको घरभित्रै बाढी पस्यो । त्यसबाट क्षति त भएन, तर नाजियाको परिवार भने रातभर जाग्राम बस्नुपर्यो । आमाबुबासहित नौ जनाले रातभरि घरका सामान रुँघे । प्र्रत्येक वर्षामा उनीहरूको छाप्रोको घर डुबानमा पर्छ । उनकी छिमेकी सवेरा मुखेरीले दिउँसो २ बजे नै खाना खाइसकेकी थिइन् । गत वर्ष आएको बाढीले जमिनको आधा भाग काटेर लगिसकेको छ । स्थानीयले मिलेर बाँस जोडेर नदीमा बाँध लगाएका छन् । त्यो पनि नदीले कटान गरेर घरसम्मै पुगेको सवेराले सुनाइन् । नरैनापुर गाउँपालिका६ का वडाध्यक्ष वीरेन्द्रपाल सिंहका अनुसार वडाका गंगापुर, जमुनी, कोहला, लक्ष्मणपुर, रामपुर जोलजालालगायत गाउँ बाढीले धेरै प्रभावित हुने क्षेत्रमा पर्छन् । झन्डै १ हजार ६ सय घरधुरी बाढी प्रभावित क्षेत्रमा रहेको उनले बताए । जसका अधिकांश घर झिँजा र छेस्काले बारेर बनाइएका झुप्रा छन् । चार वर्षअघि वडा पूरै डुबानमा पर्दा हजारौं मानिस विस्थापित भएका थिए । केही वर्षयता डुबान नपरे पनि बाढीले दैनिक जीवनमा असर गरिरहेको उनले बताए । डुबान भयो भने सुरक्षितसाथ बस्ने सेल्टरको अभाव रहेको उनले सुनाए । भारतको सीमासँगै जोडिएको जमुनीमा जंगल छेउ बस्ती छ । खेत सबै बाढीले बगर बनाएपछि यहाँका स्थानीय युवा भारतमा मजदुरी गर्न पुग्छन् । कोरोनाको त्रासले अहिले धेरै घर फर्किएका छन्, वडाध्यक्ष सिंहले भने, खेती गर्ने जमिन बगर बनेको छ, रोजगार केही छैन ।सहरी विकासको सहयोगमा एउटा सेल्टर बनाउने योजना रहेको नरैनापुर गाउँपालिका अध्यक्ष इस्तियाक अहमद साहले बताए । पाँच महिनाअघि ठेक्का दिए पनि ठेकेदार बेपत्ता भएपछि काम अलपत्र परेको उनले सुनाए । बाढी आए नरैनापुरमा भएका स्कुलमै व्यवस्थापन गर्नुपर्ने बाध्यता छ । नरैनापुर६, भोजपुरका ३६ वर्षे सर्जु अहिमदका अनुसार चार वर्षअघि तीन सयको हाराहारीमा बस्ती थियो । डुबानमा परेपछि नयाँ बस्तीमा सरे पनि अझै यहाँ एक सय घरधुरी छन् । अधिकांश घर फुसले छाएका छन्, अहिमदले भने, २५ मिटर जति बाँध लगाइएको भए पनि भत्किएर गाउँ नै कटान गर्न लागेको छ । झन्डै २ सय मिटर पक्की बाँध नलगाएसम्म नरैनापुरको वडा ६ र ५ का बस्ती डुबानको उच्च जोखिममा रहने उनले सुनाए । नरैनापुर गाउँपालिकाका नदी छेउमा बस्ने स्थानीयलाई यस वर्ष खेती गर्न नपाउँदाको चिन्ता पनि थपिएको छ । कोरोनाले भारत गई मजदुरी गर्ने अवसर गुमेपछि स्थानीय यहीं खेतीपाती गर्न चाहन्थे । तर, राप्ती नदीको बहाव दिनानु दिन बढ्दै गएपछि खेतीयोग्य जमिनमा नदी पसेको छ । भोजभवानीपुरको बस्तीवारि नदी छ भने पारि भारतको सीमा नजिकै खेत छ । अरू बेला डुंगा चढेर नदी पार गरी खेती गर्न पुग्थ्यौं भने यस वर्ष नदी बढेपछि डुंगा चलाउन सम्भव भएन, भोजपुरका शुभम तिवारीले भने, खेत पारि छ, नदी बढेर पारि जान सकिएन । हिउँदमा बगरे खेती गर्दै आएका उनले बर्खामा धान रोप्छन् । ६० वर्षे पवित्रा सोनीको सात पुस्ताले यही नदी छेउमै बितायो । खेत कटान भएपछि अहिले उनीसँग बस्ने बास मात्रै छ । त्यो पनि कतिबेला नदीले कटान गर्छ, पत्तो छैन । बचेको केही कट्ठा जमिन नदीपारि छ ।जोखिम उच्च बाँकेमा बाढीको उच्च जोखिमको संकेत असार लागेदेखि देखिएको हो । शनिबार राप्ती नदीमा फसेका ११ जनाको उद्धार गरिएको छ । राप्ती सोनारी गाउँपालिका२, ३ र ४ का उनीहरूलाई सशस्त्र प्रहरी तथा रेडक्रसका सामुदायिक सेवकले उद्धार गरेका हुन् । ५ मिटर ४० सेन्टिमिटरमाथि पानीको सतह आयो भने खतराको संकेत हुने जिल्ला आपत्कालीन कार्ययोजना कार्य सञ्चालन केन्द्र सूचना व्यवस्थापन अधिकृत गौरी बुढाथोकीले बताए । शनिबार राप्ती सोनारीको खतरा संकेतमा ५ मिटर ९० सेन्टिमिटर पानीको सतह पुगेको थियो । अहिले २ मिटर ३० सेन्टिमिटर छ । ०७२ मा सबैभन्दा उच्च ८ मिटर ७५ सेन्टिमिटर बहाव थियो । उनका अनुसार विपत् व्यवस्थापनका लागि तीव्र तयारी भइरहेको छ । स्थानीय तहले ५ लाखदेखि एक करोड रुपैयाँसम्म बजेट छुट्याएका छन् । जिल्लामा विपत् व्यवस्थापनका लागि जिल्ला विपत् तथा पूर्वतयारी तथा प्रतिकार्य योजना २०७७ बनाइएको छ । जसमा पालिकाभित्रको कुन वडाको कुन गाउँको समुदाय प्रभावित छ भन्ने योजना बनाइएको छ । उनीहरूलाई बाढीको जोखिमबाट बचाउनका लागि वैकल्पिक आवासको व्यवस्थासमेत गरिएको छ । त्यसका लागि राप्तीसोनारी गाउँपालिकामा तीनवटा सेल्टर निर्माण गरिएको छ भने डुडुवा गाउँपालिकामा चारवटा सेल्टर व्यवस्थापन गरिएको छ । जिल्लाभरि यस्ता सयवटा सेल्टर स्थापना गरिएको छ । बाढी आउँदा व्यवस्थापन गर्न हेलिप्याड बनाउने योजना रहेको प्रमुख जिल्ला अधिकारी रामबहादुर कुरुम्बाङले बताए । बाँकेका उच्च जोखिमका क्षेत्र राप्तीसोनारी, डुडुवा र नरैनापुर गाउँपालिकामा हेलिप्याड बनाउन लागिएको हो । एक हप्ताभित्र हेलिप्याड बनाउँछौं, प्रमुख जिल्ला अधिकारी कुरुम्बाङले भने, विपत् व्यवस्थापनको तयारी तीव्रताका साथ अगाडि बढेको छ ।"
पास र पीसीआरमा लुकेको नियत,"असार १ देखि काठमाडौं प्रवेश गर्न सवारी पास चाहिने निर्णय गरियो । अरू जिल्लाका व्यक्तिले उपत्यकाको वडाअध्यक्षलाई कसरी निवेदन दिने ? वडाअध्यक्षको सहमति सम्बन्धित व्यक्तिले कसरी प्राप्त गर्ने ? अनि त्यो प्राप्तै गर्न नसकिने सहमतिसहित आफ्नो जिल्ला प्रशासन कार्यालयमा निवेदन दिएपछि उक्त कार्यलयले गृह मन्त्रालयको अनुमति लिएर मात्र पास दिने भनिएको छ । यो प्रक्रिया पुर्याएर सर्वसाधारणले पास पाउने सम्भावना छैन । सबै कार्यालय र अधिकांश व्यापार व्यवसाय खुलेसँगै उपत्यकाबाहिर गएकाहरू जसरी पनि आउनैपर्ने बाध्यता सिर्जना भएको छ । पास पाउन कठिन भए पनि जरुरी काम परेको व्यक्ति काठमाडौं जानैपर्छ । त्यस्ता सर्वसाधारण नाकामा कुन विधिबाट प्रवेश गर्लान् ? सोर्सफोर्स र बहानाबाजी गर्ने सामर्थ्य सबैमा हुँदैन । अहिले कसरी उपत्यका प्रवेश गरिरहेका छन् नागरिक ? त्यहाँ आर्थिक कारोबार भएको छैन होला त ? काठमाडौं छिरेपछि घर घेरा हालेर पीसीआर टेस्ट गराउने गिरोह सक्रिय छ । यस्तो समूहले यो काम कमिसनका लागि गरेको होलान् कि रोग नियन्त्रणका लागि ? केही बद्नियत भएका व्यक्तिहरूको लहलहैमा लागेर सोझासीधा घरधनी र टोलवासीहरूसमेत भाडावाललाई आतंकित पार्ने अभियानमा मतियार भइरहेका छन् । यदि काठमाडौंमा मानिस छिर्नै, नदिने सरकारी चाहना हो भने स्पष्ट रूपले त्यही भन्नुपर्थ्यो । पीसीआर वा आरडीटी टेस्ट अनिवार्य हो भने पनि त्यो स्पष्टसँग उल्लेख गर्नुपर्थ्यो । खुकुलोपार्ने निर्णय र त्यसको कार्यान्वयनको अवस्था हेर्दा जरुरी परेका सर्वसाधारणलाई प्रक्रिया पूरा नगरी काठमाडौं प्रवेशको प्रयास गर्न बाध्य पार्ने र उनीहरूको बाध्यताबाट कसैले आर्थिक लाभ लिने देखिन्छ । रमेश घिमिरे, सैनामैना१०, रूपन्देही"
विद्यालयका क्वारेन्टिन हटाऊ,"कोरोना संक्रमितको संख्या दस हजार नाघिसक्यो । यो तंथ्याकले सबैलाई त्रसित बनाएको छ । परीक्षणको दायरा फराकिलो नभए अवस्था झन् भयावह हुनेछ । स्वदेश फर्कनेहरूको भीड बढिरहेछ । देशभित्रै पनि संक्रमण नघटेकाले क्वारेन्टिनको व्यवस्थापन र विस्तारमा सरकारले थप ध्यान दिन जरुरी छ । क्वारेन्टिनहरू मापदण्डअनुरूप सञ्चालन हुन सकेका छैनन् । क्वारेन्टिनमै संक्रमण बढ्नु, खानपानको व्यवस्था राम्रो नहुनु र आत्महत्यादेखि बलात्कारसम्मका घटना हुनु दुःखद छ । दिनहुँजसो पाँच सयको हाराहारीमा संक्रमित थपिए पनि सरकारले बिस्तारै लकडाउन खुकुलो पार्ने नीति लिइरहेको छ । यसैगरी खुकुलो हुँदै गए केही समयपछि विद्यालयहरू पनि खोलिनेछन् । मुलुकभरका हजारौं विद्यालयलाई क्वारेन्टिन बनाइएकाले विद्यालय खुले पनि कसरी अभिभावकले छोराछोरी पढ्न पठाउने ? कोरोना भाइरसले सर्वसाधारणदेखि स्वास्थ्यकर्मी सबैलाई अत्याएको छ । यो अवस्थामा आफ्नै विद्यालयको क्वारेन्टिनमा मृत्युलगायत अन्य बीभत्स घटना देखिरहेका कलिला बालबालिका कसरी कक्षाकोठामा बस्न सक्छन् ? भाइरसभन्दा पनि क्वारेन्टिनले बाल मनमस्तिष्कलाई लामो समयसम्म नकारात्मक प्रभाव पार्नेछ । यस्तोमा विद्यालयहरूलाई क्वारेन्टिन बनाइराख्नु उचित होइन । विद्यालय खुल्नुभन्दा कम्तीमा एक महिनाअघि त्यहाँको क्वारेन्टिन हटाउनुपर्छ । क्वारेन्टिनका लागि जिल्लाका होटलहरू उत्तम विकल्प बन्न सक्छन् । खुला क्षेत्रमा टेन्ट राखेर क्वारेन्टिन बनाउनु अर्को उपाय हो । भुवनेश्वर शर्मा, चन्द्रागिरी२, काठमाडौं महिलालाई खै संवैधानिक अधिकार ? नागरिकताका सवालमा पुनः दलहरूका मत बाझिएको छ । प्रतिपक्षी कांग्रेस र जनता समाजवादीले नागरिकता विधेयकमा विरोध जनाए । तैपनि बहुमतको आधारमा विधेयक पास भइसक्यो । नागरिकताजस्तो संवेदनशील विषयमा दलहरूको एकै स्वर किन सुनिएन ? विवाहिता महिलालाई अंगीकृत नागरिकता कति समय अवधिमा दिने भन्नेमा दलहरूबीच मतान्तर रह्यो । जनता समाजवादी र कांग्रेसका नेताहरू भन्छन् विवाह गरेर आइसकेपछि संविधानले सुरक्षित गरेका अधिकार पाउनुपर्छ । सरकार भन्छविवाहपश्चात् सबै अन्य सुविधा दिनुपर्छ तर नागरिकताका लागि ७ वर्ष पर्खनुपर्छ । यिनै कुरामा मत बाझिँदा फेरि अर्को आन्दोलनको लागि स्पेस बनिरहेछ । सरकारले नागरिकतासम्बन्धीको आफ्नो अडान बुझाउन सकिरहेको छैन । सरकार जनताको अभिभावक हो र अभिभावकले बुझाउन सक्नुपर्छ । नागरिकताजस्तो कागज आज विवाह भयो भोलि दिइहाल्नु कत्तिको ठीक हो भन्ने विषयमा छलफल गरियोस् । नागरिकता सोचेजस्तो सहज विषय होइन । भोलि नागरिकताका लागि विवाह गर्ने र कागज पाइसकेपछि सम्बन्ध रद्द गर्ने समस्या नआउला भन्न सकिन्न । गणतन्त्रमा महिलापुरुषलाई कसरी फरक व्यवहार गर्न सकिन्छ ? यो प्रश्नको उत्तर सरकारले दिन जरुरी छ । अतः सरकारले बहुमतको आधारमा निर्णय गर्नुभन्दा सबैलाई बुझाएर सँगै लैजानु आजको आवश्यकता हो । रामकृष्ण बराल, जोरपाटी, काठमाडौं"
सरकार एमसीसीमा अलमलियो,"एमसीसी नेपाल सरकारको आग्रहमा सन् २०१२ तयार भएको थियो । ८ वर्ष बितिसक्दा पनि सम्झौतामा किन सहमति हुन सकेन ? देशमा विज्ञहरूको कमी छैन । सरकारले उनीहरूसँग परामर्श किन लिएनन् ? यदि एमसीसी ठीक होइन भने अन्य थुप्रै मुलुकले यसलाई स्वीकार गर्थेनन् । एमसीसी योजना ४९ राष्ट्रमा छन् । सरकारले एमसीसी के हो भनेर जनतालाई बुझाउन नसक्दा यसलाई नकारात्मक ठानियो । हाम्रोजस्तो अल्पविकसित मुलुकमा ५० करोड अमेरिकी डलर अनुदान आउनु नराम्रो होइन तर अनुदानको पछाडि के रहस्य लुकेको छ, त्योचाहिँ प्रस्ट हुनुपर्यो । एमसीसी एन्डोप्यासिफिक रणनीति होइन भनेर अमेरिकी दूतावासले विज्ञप्ति जारी गरिसक्योे । कागले कान लग्यो भनेर कागको पछि दौडिनुभन्दा पहिला आफ्नो कान छाम्न पाए हुन्थ्यो कि ? सामाजिक सञ्जालमा एमसीसी पास भयो भने राष्ट्रियता खतरामा पर्न सक्छ भन्ने टिप्पणी पढ्न पाइन्छ । प्रमुख प्रतिपक्ष कांग्रेस जसरी पनि एमसीसी पास गर्नुपर्छ भन्नेमा छ । सरकारलाई भन्दा प्रतिपक्षलाई किन सम्झौता गर्न हतार भयो । यो पनि रहस्यमय छ । प्रधानमन्त्री केपी शर्मा ओली पनि एमसीसीको पक्षमै बोलिरहेका छन् । एमसीसी पास भएपछि अमेरिकी सैनिक आउँछ, त्यसपछि हामीले चाहेर पनि हटाउन सक्दैनौं भन्नेहरू धेरै छन् । बिनास्वार्थ कसैले सहयोग किन गर्छ ? पुरुषोत्तम घिमिरे, काठमाडौं"
प्रधानमन्त्रीको कोरोना ॅऔषधि,"बेसार, नुन, अदुवा, खोर्सानी, लसुन, प्याज दक्षिण एसियाली भान्सामा टुट्दैनन् । यी चीज खाएर नेपालीलाई कोरोना लाग्दैन र रोग प्रतिरोधात्मक क्षमता बलियो हुन्छ भन्नु मूर्खताबाहेक केही होइन । हामी नेपालीलाई हत्तपत्त केहीले नछुनुको मुख्य कारण प्रदूषित हावापानी र खानपानमा बानी परेर हो । हामी नेपाली शुद्ध पिउने पानीबाट वञ्चित छौं, धूलोधूवाँमा सास फेर्न बानी परिसकेका छौं । विषादीयुक्त तरकारी, मिसावटयुक्त खाद्यान्न, झिँगा भन्केका माछामासु खाएर हाम्रो इम्युनिटी बढेको छ । सर्वज्ञाता प्रधानमन्त्रीलाई राम्रोसँग थाहा हुनुपर्ने, हिमाल र पहाड भारतमा पनि छन् । त्यहाँ पनि बेसार, अदुवा, लसुन, प्याज, धनिया खाइन्छ । योग, व्यायाम गरिन्छ । त्यहाँ कोरोना संक्रमितको संख्या करिब ४ लाख ६० हजार पुगिसकेको छ भने, १४ हजार ५ सयको मृत्यु भइसकेको छ । भारतीयहरूलाई किन छोएनछ त बेसार र तातोपानीले ? मुलुकको सर्वोच्च पदमा बसेर बेसार र तातोपानी खाई हाच्छिउँ गरिदिँदा कोरोना भाग्छ भन्दै भ्रम फैलाउन किञ्चित लज्जाको अनुभूति हुँदैन ? जनस्वास्थ्यजस्तो गम्भीर विषयबारे यस्तो भ्रामक कुरा गर्नु अपराध होइन ? कोरोना महामारीबारे सचेतना र सजगता अपनाउनुपर्ने बेला यस्ता बकम्फुसे कुरा गर्नु, गम्भीर विषयमाथि हचुवामा टिप्पणी गर्नु प्रधानमन्त्रीको अज्ञानता र गैरजिम्मेवारीको पराकाष्ठा हो । आफू डाक्टर र नर्सहरूको घेराभित्र बस्नु अनि आमजनतालाई चाहिँ नानाथरी उपाय सिकाउनु कुनचाहिँ राज्यदायित्वभित्र पर्छ ? मैले जे बोल्दा र गर्दा पनि हुन्छ, मै त्रिलोकको परमेश्वर, सर्वशक्तिमान् भन्ने भ्रमले ग्रस्त प्रधानमन्त्रीको बोलीमा लगाम लाग्न ढिलो भइसक्यो । रोशन भट्टराई, इनरुवा३, सुनसरी"
सीमांकनका क्रममा जमिन साटियो,"चीनतर्फ पनि ७ जिल्लामा सीमा अतिक्रमण समाचारमा नेपालतिरका गाउँहरू चीनतर्फ रहेकाले चीननेपाल सीमा विवाद कायम रहेको उल्लेख छ । नेपाल र चीनबीच सन् १९६० मार्च २१ मा सीमा सम्झौतामा भई संयुक्त सीमा समितिको गठन भएको थियो । पछि सन् १९६१ अक्टोबर ५ मा नेपालचीन सीमा सन्धिमा हस्ताक्षर भएको थियो । सन् १९६१६२ मा संयुक्त रूपमा स्थलगत सीमांकन सम्पन्न गरिएको थियो । नेपालचीन सीमांकनका बेला टिंकर, मुस्ताङ, लाङटाङ, रालमु, नारा भञ्ज्याङ, थुदाम, लिमी, यांगरा हिमाल, किमाथांका क्षेत्रलगायत ३२ स्थानमा विवाद देखियो । पछि उक्त विवाद आपसी समझदारी र पञ्चशील सिद्धान्तअनुसार २ वर्ष ९ महिनामा टुंग्याइएको थियो । सो क्रममा केही नेपाली गाउँ चीनतिर र केही चिनियाँ बस्ती नेपालतिर परेका थिए ।गाउँ साटासाट हुँदा दुवैतिर परेका एकअर्को देशका बासिन्दालाई नागरिकता दिने सम्बन्धमा २०१९ साउन ३० गते सम्झौता भयो । सो क्रममा नेपाल र चीनले केही भूमि साटासाट गरेका थिए । नागरिकता सम्झौताअनुसार एक पक्षबाट अर्को पक्षलाई सुम्पने ठाउँका बासिन्दाहरूले ती इलाका सुपर्दगीपछि जुन देशमा पर्छन्, त्यस देशका नागरिक मानिने सहमति भएको थियो । कुनै पनि बासिन्दा जो ती इलाका पर्ने देशको नागरिक हुन चाहँदैनन्, तिनीहरूले सम्झौता भएको एक वर्षभित्र आफ्नो साबिकको नागरिकता कायम राख्न सक्ने वा अर्को देशमा बसाइ सर्न सक्नेछन्, भनिएको छ । नागरिकता रोज्दा ती बासिन्दाले सम्बन्धित देशका स्थानीय अधिकारीसामु आफैं उपस्थित हुनुपर्ने व्यवस्था गरिएको थियो । नेपाल र चीनबीच सीमा व्यवस्थापन, सीमास्तम्भ मर्मतसम्भारका लागि सन् १९६३, १९७९ र १९८८ मा सीमा प्रोटोकल नवीकरण भएको थियो । चौथो प्रोटोकल सन् २००६ मा हस्ताक्षर भएको हो ।नेपालचीन सीमांकनका क्रममा सट्टापट्टा भएर जमिन यताउता परे । नेपालबाट चीनतर्फ गएको विभिन्न जिल्लाका जमिन र क्षेत्रफल (वर्ग किमि) यसप्रकार छन् ः दार्चुला (४८५०), बझाङ (१४०), हुम्ला (२८७५०), मुगु (३५६००), डोल्पा (१९९७५) मुस्ताङ (१०८००) गोरखा (२८०५०), धादिङ (३६२५), रसुवा (१४३५०), सिन्धुपाल्चोक (३२००), दोलखा (२८२५), सोलुखुम्बु (९२२५), सङ्खुवासभा (६७५०) र ताप्लेजुङ (१६२५) । त्यस्तै चीनबाट नेपालतर्फ आएको जमिन र क्षेत्रफल (वर्ग किमि) यसप्रकार छन् ः हुम्ला (८६०), डोल्पा (१९२५०), मुस्ताङ (३५२५०), मनाङ (१६४००), गोरखा (५६२५), रसुवा (७६००), दोलखा (१०४२५), सोलुखुम्बु (४४७५), सङ्खुवासभा (६८००) र ताप्लेजुङ (२२०७५) । रतन भण्डारी, कीर्तिपुर, काठमाडौं"
नक्सापछि चर्चामा नागरिकता,"समय कोरोना महामारीको भए पनि नेपाल कम्युनिस्ट पार्टीको बाहुबली नेतृत्वमा नेपाली राजनीति अत्यन्त गतिशील भएको छ । खास गरी नेपालमा राष्ट्रवादी भावनाको बढोत्तरीका लागि प्रधानमन्त्री खड्गप्रसाद शर्मा ओली नेतृत्वको सरकार समग्र रूपले सक्रिय रहेको छ । सरकारले राष्ट्रको नक्साबाट पचासौं वर्षदेखि हराइरहेको सुदूरपश्चिम दार्चुला जिल्लाअन्तर्गत, महाकाली किनारमा अवस्थित कालापानी भूभागलाई नेपालको नक्सामा समेट्यो । त्यो नक्सालाई सार्वभौम संसद्का प्रतिनिधिहरूले सर्वसम्मतिबाट पारित गरे । अहिले त्यो संविधानको अनुसूची निसान छापमा समावेश गरिएको छ । नक्सामा मात्रै भए पनि भूमिको यो अतिभावनात्मक एकीकरणले नेपाली जनताको मनस्थितिमा राम्रो प्रभाव पारेको छ । नेपाली कांग्रेस र समाजवादी जनता पार्टीको समेत बिनासर्त समर्थन पाउनु कम्युनिस्ट पार्टीको सरकारको विजय थियो । यो त अब इतिहासको एउटा अनुच्छेद बनिसकेको छ । इतिहासले त्यसको व्याख्या गर्दै गर्ला । यतिखेर सरकारको ध्यान सच्चा नेपालीले पाउने नागरिकतातिर केन्द्रित भएको छ । सरकार यो कुरामा स्पष्ट देखिन्छ नेपाली राष्ट्रवादलाई जीवन्त बनाउने सबल आधार भनेको नागरिकता नै हो । अहिलेसम्म नेपालको नागरिकता गतिशील चरित्रको थियो । आउँदा दिनका लागि नेपालको नागरिकता कानुनको निर्माणमा नेपाल कम्युनिस्ट पार्टीको सरकारले निकै हस्तक्षेप गरेको छ । नागरिकता कानुनलाई ठोस बनाउन सत्तापक्षका सांसदहरूले सरकारले संविधान निर्माणमा भएको सहमतिविपरीत थुप्रै संशोधन गरेका छन् । नागरिकता कानुनमा भएका संशोधनहरू राज्य व्यवस्था समितिले अनुमोदन गरेर विधेयक संसद्मा छलफलका क्रममा रहेको छ । यो प्रक्रियामा प्रतिपक्षी पार्टी नेपाली कांग्रेस र समाजवादी जनता पार्टीले अवरोध खडा गरेका छन् । यसमा नेपाली कांग्रेसको एक हिस्सा विभाजितजस्तो देखिन्छ । पार्टीका उपसभापति विमलेन्द्र निधिका विचार प्रस्तावित संशोधनका विरुद्ध आक्रामक देखिएका छन् भने अन्य केही कांग्रेसी राष्ट्रवादको महासमुद्रमा कम्युनिस्टलाई टक्कर दिने मनस्थितिमा देखिएका छन् । आफूलाई अराष्ट्रियको आरोप लाग्ला भन्ने डरले उनीहरू तर्सिएका देखिन्छन् । कांग्रेस अहिले अनौठो राजनीतिक जन्जालमा घेरिएको देखिन्छ ।राष्ट्रियता र राष्ट्रवादको संवर्द्धनमा नक्सा र नागरिकतालाई नेपाल कम्युनिस्ट पार्टीले समृद्धिको नवीनतम यात्रातर्फ महत्त्वपूर्ण प्रस्थानविन्दु मानेको देखिएको छ । पूरै देश कोरोना महामारीको आतंकमा रङमङिएको अवस्थामा जनताको मनोदशा राष्ट्रवादतिर मोड्नुलाई कम्युनिस्ट नेतृत्वको खुबी मान्नुपर्छ । महामारीको मौका छोपेर चिकित्सा उपकरणको खरिद, क्वारेन्टिन व्यवस्थापन र कोरोना जाँच्ने मेसिनको खरिदमा समेत करोडौंकरोडको घोटाला गर्ने र गराउने हिम्मतिलो सरकारका लागि यो ठूलो कुरा थिएन । प्रधानमन्त्री खड्गप्रसाद शर्मा ओलीले संसद्मा सांसद गगन थापाले सरकारमा बसेकाहरूले गरेको भ्रष्टाचारको कुरा उठाउँदा भनेका थिए मैले भनेपछि, भ्रष्टाचार भएको छैन । भ्रष्टाचारप्रति शून्य सहनशीलताको दाबी गर्ने प्रधानमन्त्री ओलीबाट आफ्नै पार्टीका मात्रै होइन, अन्य पार्टीका जनप्रतिनिधिहरूसमेत हेपिएका देखिन्छन् । प्रधानमन्त्री ओली मिले पनि, नमिले पनि, विषयान्तर गर्न सक्छन् । आधुनिक नेपालको नागरिकता यात्रा २००९ सालदेखि प्रारम्भ हुन्छ । यसअघि, श्री ३ महाराज पद्मशमशेर जबराले २००४ सालमा बनाएको विधान लागू हुन सकेन । नयाँ छिमलका राष्ट्रवादीहरूलाई यो कुराको जानकारी छ कि छैन होला त्यो समयको नेपाल अहिलेको जस्तो साह्रै कमजोर थिएन । भोटतिब्बतमाथि नेपालको आर्थिक, राजनीतिक र सामाजिक वर्चस्व पूर्ण रूपले स्थापित थियो । तिब्बतले नेपालको नुन र सुन दुवैको आवश्यकतालाई पूरा गर्थ्यो । दक्षिणतिरको बाक्लो चारकोसे जंगल पार नगरेसम्म तराईमधेससँग सम्पर्क स्थापित हुँदैनथ्यो । तराईमधेसको यात्रा निकै कष्टपूर्ण भएकाले पनि राजधानी काठमाडौंको सम्बन्ध अत्यन्त पातलो थियो । तराईमधेससँग व्यापार, व्यवसाय र जनसम्पर्कका सूत्र अत्यन्त न्यून थिए । यत्ति हो कि, तराईमधेसका जमिनदार र सर्वसाधारण जनता नेपाल सरकारलाई इमानदारीपूर्वक वार्षिक कुत बुझाउँथे । माघको जाडोमा काठमाडौं कठ्यांग्रिन्थ्यो । त्यो समयमा नेपालका शासकहरू हात्तीमाथि हौदा कसेर सिकारका लागि तराईमधेस ओर्लिन्थे । अर्कातिर, तराईमधेसका जनता फागुनमा पर्ने शिवरात्रि पर्वमा पशुपतिनाथको दर्शन गर्न काठमाडौंसम्मको कष्टपूर्ण यात्रा गर्थे । सेनाले देखाउने तमासा हेर्थे, बढाइँको आवाजले तर्सिन्थे र घर फर्किन्थे । तुलनामा, भोटतिब्बतमा नेपालका साहूमहाजनहरूका ठूलठूला कोठी थिए ।२००९ सालको नागरिकता ऐनलाई कानुनविद्हरू अहिलेसम्मकै उदार कानुन मान्छन् । यसमा कुनै शंका छैन, नागरिक अधिकारका दृष्टिले २००७ सालको क्रान्तिपछि बनेको यो कानुन अहिलेसम्म बनेका कानुनहरूका तुलनामा सर्वोत्तम थियो । तर, यसमा खोट नै नभएको भने होइन । भोटतिब्बतमा व्यापारको उद्देश्यले बसेका नेपालीलाई लक्षित गर्दै यो कानुनमा लेखिएको थियो, भोट सरकारसँग भएको सन्धि सर्तबमोजिम नेपाली लोग्ने मानिस भोटमा रहेका बखत भोटिनी स्वास्नीबाट पाएका छोराहरू नेपाली नागरिक र छोरीहरू भोटको नागरिक ठहर्छन् । यो कानुनले नेपाली बाबुबाट जन्मिएका छोरीहरूलाई भोटमै थन्क्याएको थियो । चीनमा तिब्बतको कथित विलयपछि यो कानुनमा रहेको भोटतिब्बतको प्रसंग निरर्थक भयो । तिब्बतसँग स्वतन्त्र व्यापारको सम्भावना सकिएपछि बिस्तारबिस्तार दक्षिणको ढोका उघ्रिन थाल्यो । त्यसपछि नै तराईमधेस काठमाडौंसँग गाँसिएको हो ।२०१५ सालमा जारी भएको संविधानले २००९ सालको नागरिकता ऐनलाई नै कायम राखेको थियो । २०१७ सालमा जननिर्वाचित संसद्को विघटन भयो । त्यसपछि २०२० सालमा बनेको नागरिकता ऐनले २००९ को नागरिकता ऐनमा भएका खुकुला व्यवस्थालाई साँघुरो तुल्यायो । तर, २०४७ सालको संविधानमा तत्कालीन राजनीतिक नेतृत्वले निकै विचारविमर्शपछि शक्ति सन्तुलनका लागि नेपालको संविधान (२०१९) धारा ७ वा नेपालको नागरिकता ऐनको दफा ३ र ६ अनुसार नेपाली नागरिक ठहरिने प्रावधानलाई यथावत् राख्यो । तत्कालीन अन्तरिम प्रधानमन्त्री कृष्णप्रसाद भट्टराई तत्कालीन राजा वीरेन्द्रसँग राय बझाउने पक्षमा हुनुहुन्नथ्यो । तर, २०४७ सालको संविधानले नेपाली जनताको तीव्र परिवर्तनको चाहनालाई धान्न सकेन । माओवादी विद्रोह यसैको परिणाम थियो । तत्कालीन सरकारहरूले माओवादी विद्रोहलाई दबाउन निकै ठूलो प्रयास नगरेका होइनन्, तर परिवर्तनको वेगलाई रोक्न र थेग्न कोही सफल भएन । २०६३ सालमा जनआन्दोलन उत्कर्षमा पुग्नासाथै माओवादीले सत्ताको खुड्किलो टेकिसकेका थिए ।नागरिकताको प्रमाणपत्रले देशमा सधैं हौवा खडा गरेको छ । हौवा जतिसुकै ठूलो भए पनि गृह मन्त्रालयमा उपलब्ध तथ्यांकअनुसार, २००९ सालदेखि २०७५ सालसम्मको अवधिमा जम्मा २६ लाख ७० हजार नागरिकता प्रमाणपत्र मात्रै वितरण भएका छन् । तराईमधेसमा, जहाँ ठूलो संख्यामा नागरिकता वितरणको हल्ला चलिरहन्छ, १२ लाख, पहाडमा १३ लाख, अंगीकृत ३ लाख ५४ हजार नागरिकताको वितरण भएको छ ।नेपाली कांग्रेस केन्द्रीय समितिका सदस्य शेखर कोइराला नागरिकताका विषयमा राष्ट्रिय दलहरूका बीच मनोमालिन्य अवाञ्छित हुने बताउँछन् । उनको विचारमा, सरकार र प्रतिपक्षीहरू एकै ठाउँमा बसेर विवादको टुंगो लगाउनुपर्छ । बिहे गरेर ल्याएकी बुहारीको मनमा तनाव उत्पन्न हुने खालका कुनै पनि काम देशको हितमा हुँदैन कोइरालाको भनाइ थियो ।२०६३ को अन्तरिम संविधानमा स्पष्ट लेखिएको थियो, नेपाली नागरिकसँग बिहे गरेकी विदेशी महिलाले चाहेमा प्रचलित कानुनबमोजिम अंगीकृत नागरिकता लिन सक्नेछ । २०७२ मा संविधान जारी हुँदा संविधान निर्माणमा संलग्न रहेका राजनीतिक दलहरूको सहमतिमा अन्तरिम संविधानको यो प्रावधान यथावत् राखिएको थियो । अहिले नेकपाका सांसदहरूले गर्न खोजेको संशोधनले यो व्यवस्थालाई इन्कार गरेको छ । कानुनवेत्ता रामकृष्ण निराला भन्छन् नेपाली केटासँग बिहे गरेर नेपाल भित्रिने केटीले नागरिकताका लागि सात वर्ष पर्खिनु न्यायसंगत कुरा होइन । नेपालमा नागरिकताको प्रमाणपत्र एक अनिवार्यता बनेको छ । नागरिकताको प्रमाणपत्र नभएसम्म सरकारले जस्तोसुकै व्यवस्था गरे पनि मानिसको भाग्यको ढोका नखुल्ने अवस्था रहेको छ । नागरिकताको प्रमाणपत्रको प्रभाव निस्तेज तुल्याउने हो भने प्रायः कानुनमा संशोधन गर्नुपर्ने हुन्छ । सरकारी परिचयपत्र नागरिकताको विकल्प हुन सक्दैन । बाबु पत्ता नलागेको बच्चालाई आमाका नाममा नागरिकता दिने व्यवस्था छ संविधानमा । तर, व्यवहारमा त्यो उपस्थित छैन । यो एउटा यक्षप्रश्न हो ।संविधानविद् तथा राष्ट्रिय सभाका सदस्य राधेश्याम अधिकारी भन्छन्, हामीले दलहरूबीच सर्वसम्मतिको आधारमा संविधान बनाएका हौं । देशका राष्ट्रिय पार्टीहरूले मधेसका नेपालीको मन कुँढिने काम किन गर्ने ? बिहे गरेर आएको सात वर्ष नबितेसम्म नागरिकता नदिने, पासपोर्ट जारी नगर्ने हो भने बिहे गरेर आएकी युवतीको मानसिकतामा असर पर्छ कि पर्दैन ? यो सात वर्षको अवधिमा बच्चाको जन्म भयो भने त्यो कताको नागरिक हुने ? अहिलेको यो कदम भोलिका लागि जटिल समस्या हुनेछ । सांस्कृतिकपारिवारिक विखण्डनको जरो यही संशोधनसँगै गाडिनेछ ।राष्ट्रवादको यो मौसममा देशको नेतृत्व तहमा बसेकाहरूले भावावेशमा नआई व्यावहारिक समाधान खोजे भने देशका लागि राम्रो होला । तर, नागरिकतालाई अन्य विवादसँग जोड्ने हो भने समस्याको पहाड खडा हुनेछ । यसमा कुनै द्विविधा नलिए हुन्छ ।"
वैमनस्यको जोखिम,"जुन १५ तारिख चीन र भारतबीच सीमामा केही तनावको स्थिति पैदा भयो । त्यहाँ एउटा पनि गोली त चलेन, तर जे प्रतिफल प्राप्त भयो, त्यो दुवैले चाहेका भने थिएनन् । उक्त द्वन्द्वपछि भारतीय तथा चिनियाँ जनभावना फरक रूपमा देखा परे । भारतीय मिडिया आक्रोश र बदलाको चीत्कारले भरिएका छन् । उता चीनतर्फका मिडियाको बुझाइ भने भारतसँगको सीमामा केही तनाव भयो भन्ने मात्रै छ । त्यसले मुख्य शीर्षकको स्थान पाएको छैन र जनतामा भारतविरोधी भावना पनि छैन ।भारतीय राष्ट्रवादमा भने चीनलाई राक्षसी प्रवृत्तियुक्त भनेर दर्साइँदै छ । यसका साथै चीनसँग जोडिएको हरेक वस्तु, कतिसम्म भने चिनियाँ खानासमेत खराब हो भन्ने प्रचार गरिँदै छ । अर्कातर्फ, चीनका जनतामा भने चीनभारत सम्बन्धकै ज्ञान थोरै मात्र छ र उनीहरू भारतसँग जोडिएको मामिलामा खासै चासो पनि राख्दैनन् । यो भिन्नता आफैंमा जोखिमपूर्ण छ ।केही भारतीयमा चिनियाँहरूले हरेक दिन भारतलाई कसरी मजाकको विषय बनाउने भनेर मात्रै सोच्छन् भन्ने खालको भ्रम छ । उनीहरूलाई सायद लाग्छ, चीनसँग त्यस्तो योजना बनाएर बस्नुबाहेक अरू कामै छैन । केही चिनियाँका आँखामा चाहिँ, भारत भनेको पिछडिएको ठाउँ हो, जहाँ गरिबी, उष्णदेशीय रोगहरू र अवर्णनीय आत्मविश्वास छ भन्ने बुझाइ पनि छ । अन्तर्राष्ट्रिय सम्बन्धको क्षेत्रमा केही भारतीय विद्वान्ले मोतीको माला को रणनीति अघि सारेर चीनले भारतलाई घेराबन्दीमा पार्न खोजेको आरोप लगाइरहेका छन्, जसका बारेमा चीनले कहिल्यै सोचेको छ जस्तो देखिँदैन । यसका साथै केही चिनियाँ टिप्पणीकारले पनि भारतको राष्ट्रिय गौरवको भावनालाई अवमूल्यन गर्दै भारत केही पश्चिमा मुलुकको सानो भाइ सरह मात्रै रहन्छ र चीनविरुद्ध उनीहरूलाई सघाउँछ भन्ने मानसिकता हावी भएको देखिन्छ ।वास्तवमा भन्ने हो भने, न भारतलाई न त चीनलाई नै यस प्रकारको द्वन्द्वले कुनै फाइदा पुर्याउँछ । भारतसँग अहिले पनि चीनका तुलनामा राष्ट्रिय सामर्थ्य कमै छ । तसर्थ, सीमा क्षेत्रमा कुनै सीमित युद्ध मात्र हुने हो भने पनि भारतलाई आफ्नो हात माथि पार्न कठिन हुने देखिन्छ । भारतको अहिलेको उद्देश्य भनेको देशको विकास कसरी गर्ने, अर्थतन्त्रलाई कसरी गति दिने, रोजगारी सिर्जना कसरी गर्ने, जसले गर्दा कृषिमा आश्रित मुलुकबाट उद्योगमा आश्रित मुलुक बन्न सकियोस् भन्ने छ । यी सबै लक्ष्य प्राप्त गर्नका लागि विश्व अर्थतन्त्रसँग जोडिनु आवश्यक हुन्छ र देशमा वैदेशिक लगानी, प्रविधि भित्रिनुपर्छ र शान्त वातावरण पनि चाहिन्छ । चीनका लागि भने भारत क्षेत्रीय आणविक शक्तिसम्पन्न देशका साथै हजारौं वर्षको सांस्कृतिक धरोहर भएको मुलुक हो । जहाँ १३० करोड मानिस बसोबास गर्छन् र त्यहाँको अर्थतन्त्र द्रुत गतिमा अगाडि बढिरहेको छ । यसका साथै भारत कुनै पनि दिन भविष्यमा महत्त्वपूर्ण विश्वशक्ति बन्न सक्ने क्षमता पनि राख्छ । यदि चीनभारत सम्बन्ध लामो समयसम्म तिक्ततापूर्ण हुने हो भने, यो चीनका निम्ति पनि अल्सर साबित हुन्छ ।दुई ठूला क्षेत्रीय शक्तिका रूपमा चीन र भारतमा भइरहेको विकासको स्तरले विश्वको एकतिहाइ जनसंख्याको जीवनयापनलाई पनि निर्दिष्ट गर्छ । हजारौं वर्ष पुरानो मानव सभ्यताको इतिहास भएका दुई मुलुकका बासिन्दाका रूपमा चिनियाँ र भारतीय जनता दुवैले आफ्नो राष्ट्रिय सपनालाई साकार बनाउने सोच राख्छन् । भिन्नभिन्न औद्योगिक संरचना भएका दुई ठूला अर्थतन्त्रका रूपमा चीन र भारतले हालसम्म एकअर्कालाई प्रतिद्वन्द्वीभन्दा पनि सहयोगी भूमिका नै निर्वाह गरेका छन् । यदि दुई देशका आधारभूत चाहना नै आफ्नो सामाजिकआर्थिक विकासलाई गति दिनु र जनताको जीवनस्तर माथि उठाउनु हो भने सम्बन्धमा फाटो ल्याउनुको साटो समझदारी विकास गर्नु उचित हुन्छ । त्यसका लागि चीन र भारत दुवैले तुरुन्तै आफ्नो कूटनीतिक रणनीतिमा सुधार गरेर अगाडि बढ्नुपर्छ । सार्वजनिक रूपमा गरिने शक्ति प्रदर्शनले दुवै देशको हित गर्दैन ।चीन र भारतका जनताका तहमा भने एकअर्काबारे थप जानकारी राख्नु अति आवश्यक देखिन्छ । चिनियाँ जनताले आधुनिक भारतका बारेमा धेरै कुरा जान्न जरुरी छ । जस्तो कि, भारत तीव्र गतिमा विकासको पथमा अगाडि बढिरहेको छ र उनीहरूले धेरै उपलब्धि हासिल गरिसके । यसका साथै चिनियाँहरूझैं भारतीयहरूमा पनि राष्ट्रिय गौरवको भावना प्रचुर छ भन्ने पनि बुझ्नु अत्यावश्यक छ । भारतीयहरूले भने, चीनले कहिल्यै भारतलाई शत्रुका रूपमा हेरेको छैन, तसर्थ चीनलाई राष्ट्रिय दुस्मनका रूपमा लिनु हुँदैन र चीनसँगको सम्बन्धलाई भारतको आन्तरिक राजनीतिको मुद्दा पनि बनाइनु हुँदैन भनेर बुझ्न जरुरी छ ।यो प्रक्रियामा दुवैतर्फका मिडियाले ठूलो भूमिका खेल्न सक्छन् । उनीहरूले सकारात्मक भूमिका नखेले पनि भइरहेको सम्बन्धलाई बिगारी आफ्नो रेटिङ मात्रै बढाएर केही हासिल गर्दैनन् । अन्ततः १३० करोड र १४० करोड जनताका बीचमा वैमनस्य उत्पन्न गरेर फाइदा कसैलाई हुँदैन ।एउटा चिनियाँ भनाइ छ, रोग आउँदा गह्रौं हुन्छ र जाँदा रेसम भएर जान्छ । यसको अर्थ कुनै पनि खराब अवस्थाको सिर्जना एक्कासि हुन्छ भने त्यसलाई सम्हाल्न धेरै मिहिनेत र धैर्य आवश्यक हुन्छ । चीनको १४ वटा छिमेकी राष्ट्रमध्ये भारत र भुटानसँग मात्रै सीमा विवाद छ । यसले के दर्साउँछ भने भारतसँगको सीमा विवाद सुल्झाउन सोचेजति सहज भने छैन । एकै रातमा यो सुल्झिने अवस्था छैन भन्दैमा प्रयास नै गर्नु निरर्थक हो भन्ने हिसाबले सोच्नु हुँदैन र अवस्था थप बिग्रिनुअगावै त्यसलाई नियन्त्रणमा लिनुपर्छ । दुई अन्तर्राष्ट्रिय शक्तिका रूपमा चीन र भारतले क्षेत्रीय शान्ति तथा स्थायित्वका लागि आफ्ना समस्या समाधान गर्नेतर्फ कदम चाल्नुपर्छ ।निङ सांघाई वेन्ह्वी दैनिकका काठमाडौं संवाददाता हुन् ।"
महामारीमा मानसिक स्वास्थ्य,"तनाव व्यवस्थापनअहिलेको अप्ठ्यारो अवस्थामा हामीले आफ्नो तनावको व्यवस्थापन सकारात्मक तवरले गर्नु जरुरी छ । नकारात्मक समाचारहरूमा मन नलगाई आवश्यक जानकारी र अपडेटका लागि विश्वसनीय समाचार स्रोतहरू (जस्तै विश्व स्वास्थ्य संगठन वा स्वास्थ्य मन्त्रालय) मा भर पर्नु उपयुक्त हुन्छ । पहिलेदेखि मानसिक स्वास्थ्य समस्या, विशेषतः डिप्रेसन, भएका व्यक्तिहरूले नियमित रूपमा चिकित्सक अथवा परामर्शविद्को सहयोग लिनुपर्छ । मृत्युबारे कुरा गर्ने, मर्न खोज्ने वा डोरी अथवा कीटनाशक औषधि साथमा राख्ने, अब आफू बाँच्नुको कुनै सार छैन भन्ने महसुस गर्नेजस्ता आत्महत्याको चेतावनीका संकेत भएकाहरूलाई परिवार वा आफन्तले सहयोग गरिरहनुपर्छ । सकिन्छ भने उनीहरूको आधारभूत आवश्यकतामा सघाउ पुर्याउनुपर्छ । उनीहरूलाई सक्रिय जीवनयापनका लागि सुझाव दिनुपर्छ । शारीरिक व्यायाम, मनोरञ्जनका लागि खेलकुद वा नाचगानमा प्रेरित गर्नुपर्छ । घरको सरसफाइमा व्यस्त राख्नुपर्छ । तालिका बनाएर नियमित दिनचर्यामा बस्न लगाउनुपर्छ । दिउँसो होइन, राति मात्र सुत्ने प्रेरणा दिनुपर्छ । अनलाइन पाठ्यक्रम, ट्युटोरियलजस्ता रचनात्मक क्रियाकलापमा व्यस्त राख्नुपर्छ । तनाव कम गर्न योगाभ्यास वा ध्यान गर्न लगाउनुपर्छ । युट्युबमा हेर्दै रिल्याक्सेसन व्यायाम पनि गराउन सकिन्छ । अथवा, त्यस्ता व्यक्तिमा कुनै नयाँ रुचि जागेको भए पनि त्यसमा मद्दत गर्नुपर्छ । सामाजिक दूरी कायम राख्दै विभिन्न सञ्चारका माध्यमबाट आफन्त र साथीभाइसँग संवादमा रहन लगाउनुपर्छ । अत्यधिक तनाव वहन गर्न कठिनाइ परेको भए नेपालमै पनि उपलब्ध टेलिमेडिसिन, अनलाइन वा हटलाइनमार्फत सेवा उपलब्ध गराउनुपर्छ । सकिन्छ भने चिकित्सक, मनोचिकित्सक वा मनोविद्हरूबाट परामर्श दिलाउनुपर्छ ।वास्तवमा आत्महत्या रोकथामका लागि राज्यकै दायित्व महत्त्वपूर्ण हुन्छ । राज्यले आत्महत्याको कारण र रोकथामबारे जनचेतनामूलक कार्यक्रम र चौबीसै घण्टा हटलाइन तथा काउन्सेलिङ सेवा सुचारु गरी सातै प्रदेश तथा स्थानीय निकायसम्म सेवा दिन सके कोरोना महामारीका कारण कमजोर मनोविज्ञान विकसित भइराखेका दाजुभाइदिदीबहिनीलाई आत्महत्या गर्नबाट रोक्न सकिन्छ । यसका लागि आम नेपाली पनि सचेत हुनुपर्छ । हामीले आआफ्नो क्षेत्रबाट सकारात्मक भूमिका वहन गर्न सके आत्महत्याजस्तो अकाल मृत्युबाट अहिलेको युवा पिँढीलाई बचाउन सक्छौं । कोरोना महामारीपछि पनि हाम्रो शारीरिक, मानसिक र सामाजिक स्वास्थ्य राम्रै रहोस् भन्नका लागि यो चुनौतीलाई डटेर सामाना गर्ने मनोविज्ञानको विकास गरौं । समग्रमा राष्ट्र र विश्वकै कल्याणमा योगदान पुर्याउन सक्ने कार्यमा जुटौं । मनोचिकित्सक प्रा वझा त्रिवि शिक्षण अस्पतालको मानसिक स्वास्थ्य विभाग प्रमुख हुन् ।"
बेलायतबाट फर्किए १४६ नेपाली,"लकडाउनका कारण लामो समयदेखि बेलायतमा रोकिएका १ सय ४६ नेपाली लिएर पहिलो चार्टर फ्लाइट बुधबार दिउँसो नेपाल प्रस्थान गरेको छ ।दिउँसो २ बजेर ५० मिनेटमा लन्डन गेटविक विमानस्थलबाट जजिरा एयरलाइन्सको ए ३२० एयरबस नेपाल उडेको हो । विमान कुवेत ट्रान्जिट हुँदै बिहीबार बिहान ११ बजेतिर काठमाडौंमा अवतरण हुने जनाइएको छ । जहाजको १ सय ५० सिट क्षमता भए पनि पछि केहीले टिकट रद्द गरेका हुन् । नेपाल फर्कन लागेका नेपाली केही हदसम्म खुसी देखिन्थे तर बाध्यताको यो फर्काइ उनीहरूमा त्यति उत्साहजनक थिएन ।राजदूत दुर्गाबहादुर सुवेदी, उपनियोग प्रमुख शरदराज आरनसहित दूतावास कर्मचारी, एनआरएनए यूके अध्यक्ष पुनम गुरुङलगायत बिदाइ गर्न विमानस्थल पुगेका थिए ।भ्रमणका क्रममा भिसा म्याद समाप्त भएका, रोजगारी गुमाएर बिचल्ली परेका, अध्ययनका क्रममा आएर हाल पूरा गर्न असमर्थ रहेका विद्यार्थी, तालिमका लागि आएका सरकारी कर्मचारी, सेना, परीक्षा दिन आएका चिकित्सक एवं पारिवारिक तथा अन्य कारणले फर्किनुपर्ने नेपाली उडानमा छन् । उनीहरू नेपाल पुगेपछि १४ दिन अनिवार्य क्वारेन्टाइनमा बस्नुपर्ने छ ।कोभिड१९ महामारीको परिणामस्वरूप बन्दाबन्दीले नेपाल फर्कन नपाएका र छिट्टै नेपाल फर्कनुपर्ने बाध्यतामा रहेका बेलायत, आयरल्यान्ड र माल्टामा रहेका नेपाली नागरिकलाई प्राथमिकताका आधारमा नेपाल फर्काउने व्यवस्था सरकारले गरेको थियो ।दोस्रो उडान शुक्रबार जुन २६ का दिन उही समय र विमानस्थलबाट उड्ने तालिका छ । दूतावासले अर्को उडानमा पर्याप्त सिट बाँकी रहेको जनाउँदै टिकेट लिइहाल्न अनुरोध गरेको छ ।लन्डनस्थित नेपाली दूतावासका प्रवक्ता आरनले पहिले करिब ५ सय नेपालीले फर्कन नाम दर्ता गरे पनि अन्तिममा धेरैले रद्द गरेपछि अर्को उडानको सिट भरिन हम्मे परेको बताए । दूतावासले यसअघि कोरोनाको पीसीआर तथा आरडीटी परीक्षण गरी नेगेटिभ रहेको प्रमाणपत्र अनिवार्य पेस गर्न भनेपछि कतिपयले झन्झटिलो बताएका थिए । बेलायतमा कोभिड१९ संक्रमण फैलने क्रम घटेर लकडाउन खुकुलो भइरहँदा कतिपय फर्कने मनस्थितिमा रहेका विद्यार्थीले पनि मन परिवर्तन गरेका बताइएको छ । भाडा ९ सय २० पाउन्डलाई पनि कयौंले महँगो बताएका थिए ।तर, दूतावासले पछि प्राविधिक वा अन्य कारणवश टेस्ट गर्न नभ्याएको वा सम्भव नभएको अवस्थामा पनि काठमाडौं जान सकिने र काठमाडौंमा कोरोना टेस्टपश्चात् रिजल्ट नेगेटिभ भएमा होम क्वारेन्टाइनमा रहन सकिने बताएको थियो । बेलायतमा रोकिएका नेपालीको तथ्यांक संकलनमा एनआरएनए यूकेले पनि सहयोग गरेको थियो ।"
ल्याटिन अमेरिकामा लाखभन्दा बढीको मृत्यु,"ब्रासिलिया (एएफपी) कोरोना भाइरस (कोभिड१९) का कारण ल्याटिन अमेरिकी मुलुकहरूमा ज्यान गुमाउनेको संख्या एक लाख नाघेको छ । जोन हप्किन्स विश्वविद्यालयका अनुसार मृत्यु भएकामध्ये आधाभन्दा बढी ब्राजिलका नागरिक छन् । दक्षिण अमेरिकामा भाइरसबाट सबैभन्दा बढी ब्राजिल, मेक्सिको, पेरु र चिली प्रभावित भएका छन् । यस क्षेत्रमा कुल संक्रमितको संख्या करिब २१ लाख पुगिसकेको छ । ब्राजिलमा हालसम्म ५२ हजार ६ सय ४५ जनाभन्दा बढीको भाइरसका कारण मृत्यु भइसकेको छ । ११ लाख ४५ हजार ९ सय ६ जना संक्रमित छन् । ब्राजिलमा मृत्यु हुनेको संख्या अमेरिकापछि दोस्रो स्थानमा छ । त्यसैगरी, पेरुमा भाइरसबाट संक्रमितको संख्या २ लाख ६० हजार ८ सय नाघेको छ । भाइरसको संक्रमण फैलिएसँगै पेरुमा जारी गरिएको लकडाउन एक सय दिन पुगेको छ । पेरुको छिमेकी देश कोलम्बियामा पनि लकडाउन जुलाई १५ सम्म बढाइएको छ । कोलम्बियामा २ हजार ५ सय २४ जनाको मृत्यु भइसकेको छ । कोलम्बियामा संक्रमितको संख्या करिब ७४ हजार पुगेको छ ।"
बम विस्फोटमा ५ को मृत्यु,"काबुल (एजेन्सी) अफगानिस्तानको मार्डियान जिल्लास्थित सडकमा राखिएको बम विस्फोट हुँदा ६ जनाको ज्यान गएको छ । अफगानिस्तानको उत्तरी जाजियान प्रान्तमा बुधबार भएको दुर्घटनामा मृत्यु हुने पैदलयात्री हुन् । प्रान्तका प्रवक्ता अब्दुल मरुफ अजरका अनुसार सडकमा बेवारिसे अवस्थामा राखिएको बम विस्फोट हुँदा उक्त घटना भएको हो । मृत्यु हुनेमा ३ बालबालिका र २ जना महिला छन् । अफगानिस्तानको आन्तरिक मामिलासम्बन्धी मन्त्रालयका प्रवक्ता तारिक आरियानले अफगानिस्तानमा हिंसारत तालिवानले बम राखेको हुन सक्ने जनाए । यद्यपि, तालिवानले भने घटनाबारे कुनै प्रतिक्रिया जनाएको छैन ।"
आयात खुम्चिँदा विदेशी मुद्रा सञ्चिति बढ्यो,"लकडाउनका समयमा आयात घटेपछि मुलुकको कुल विदेशी मुद्रा सञ्चिति १० अर्ब ७८ करोड अमेरिकी डलर पुगेको छ । यो गत जेठ तेस्रो सातासम्मको तथ्यांक हो । त्यसपछि पनि रेमिट्यान्स, विदेशी सहायता, सरकारी ऋण आएकाले विदेशी मुद्राको सञ्चिति झनै बढेको राष्ट्र बैंक स्रोतले बताएको छ । अहिलेको विदेशी मुद्रा विनिमय सञ्चिति विगत तीन वर्षयताकै उच्च हो । यसअघि ०७४ असारमा यस्तो सञ्चिति १० अर्ब ७६ करोड अमेरिकी डलर थियो । विदेशी विनिमय सञ्चितिको वास्तविक अवस्था पत्ता लगाउन डलरमै घटबढ हेर्नुपर्छ । किनकि अमेरिकी डलरको विनिमय दरमा आएको घटबढअनुसार रुपैयाँमा पनि घटबढ हुन्छ । यसकारण वास्तविक विदेशी मुद्राको सञ्चिति बढ्न डलरमै बढ्नुपर्छ । अहिले डलरमै विदेशी मुद्रा सञ्चिति बढेको हो । गत आर्थिक वर्षको वैशाखको तुलनामा यो आवको सोही अवधिमा आयात करिब ६४ प्रतिशत घटेको छ । आयात घटेपछि त्यसबापत विदेशी मुद्रामा भुक्तानी गर्नुपर्ने रकम पनि घटेकाले विदेशी विनिमय सञ्चिति बढेको राष्ट्र बैंकका प्रवक्ता गुणाकर भट्टले जानकारी दिए । गत वैशाखसम्म शोधनान्तर बचत र विदेशी मुद्रा सञ्चिति केही वर्षयताकै धेरै छ, उनले भने, यसले मुलुकको बाह्य अवस्था बलियो रहेको देखाउँछ । गत वैशाखमा ४२ अर्ब ६० करोड रुपैयाँ बराबरको आयात भएको छ । ०७६ वैशाखमा १ खर्ब १६ अर्ब रुपैयाँ बराबरको आयात भएको थियो । गत वैशाखसम्म नेपालको विदेशी विनिमय सञ्चिति १२ खर्ब ३५ अर्ब २५ करोड रुपैयाँ छ । गत असारको तुलनामा यो करिब १९ प्रतिशतको वृद्धि हो । ०७६ असारमा यो १० खर्ब ३८ अर्ब ९२ करोड रुपैयाँ थियो । वैशाखमा अमेरिकी डलरमा पनि यस्तो सञ्चिति बढेको छ । ०७६ असारमा ९ अर्ब ५० करोड रहेको सञ्चिति गत वैशाखमा १० अर्ब २५ करोड पुगेको थियो । वैशाखको विदेशी विनिमय सञ्चितिले मुलुकका लागि १०८ महिनालाई पुग्ने वस्तु तथा सेवा आयात गर्न पर्याप्त हुने राष्ट्र बैंकले दाबी गरेको छ । यो राष्ट्र बैंकको चालु आवको लक्ष्यभन्दा करिब चार महिना बढी हो । चालु आवमा कम्तीमा ७ महिनालाई पुग्ने वस्तु तथा सेवा आयात गर्न पर्याप्त हुने विदेशी मुद्रा सञ्चित गर्ने लक्ष्य राष्ट्र बैंकले तय गरेको थियो ।गत असारको तुलनामा चैतसम्म डलरमा विदेशी मुद्रा सञ्चिति घटे पनि नेपाली रुपैयाँमा बढेको थियो । त्यतिबेला अमेरिकी डलरको विनिमय दर उच्च भएकाले रुपैयाँमा विदेशी विनिमय सञ्चिति वृद्धि भएको थियो । फागुनसम्म मुलुकको कुल विदेशी विनिमय सञ्चिति ११ खर्ब ३६ अर्ब रुपैयाँ थियो । चैत मसान्तसम्म आइपुग्दा यो ११ खर्ब ५५ अर्ब रुपैयाँ पुगेको हो । गत असारको तुलनामा चैतसम्म यस्तो सञ्चिति ११३ प्रतिशत बढेको थियो । ०७६ असारमा यस्तो सञ्चिति १० खर्ब ३८ अर्ब रुपैयाँ थियो । त्यतिबेला पनि डलरको मूल्य बढेकाले रुपैयाँमा विदेशी विनिमय सञ्चिति बढेको थियो । गत फागुनमा अमेरिकी डलरमा कुल विदेशी विनिमय सञ्चिति ९ अर्ब ६० करोड थियो । चैत मसान्तमा यस्तो सञ्चिति ९ अर्ब ४९ करोडमा झरेको राष्ट्र बैंकको तथ्यांक छ । गत वैशाखमा नेपाल भित्रिने रेमिट्यान्स ६१ प्रतिशत घटेको छ । गत वर्षको वैशाखको तुलनामा चालु आवको सोही अवधिमा रेमिट्यान्स घटे पनि गत चैतको तुलनामा भने बढेको छ । यसको सकारात्मक प्रभाव विदेशी विनिमयमा परेको राष्ट्र बैंकले जनाएको छ । गत वैशाखमा ६ खर्ब ८० अर्ब ४८ करोड रुपैयाँ रेमिट्यान्समार्फत मुलुक भित्रिएको छ । गत वर्षको सोही अवधिमा यो साढे १९ प्रतिशतले बढेको थियो ।"
अख्तियारसम्बन्धी विधेयक फिर्ता लिन माग,"नेपाल उद्योग वाणिज्य महासंघ र नेपाल उद्योग परिसंघले संशोधित अख्तियार दुरुपयोग अनुसन्धान आयोगसम्बन्धी विधेयक २०७६ नियन्त्रणकारी भएको बताएका छन् । महासंघ र परिसंघले बुधबार संयुक्त विज्ञप्ति जारी गर्दै कोरोना भाइरस संक्रमणबीचको समयमा आएको विधेयकले निजी क्षेत्रलाई हतोत्साही बनाएको समेत उल्लेख गरेका छन् ।तेस्रो संशोधन विधेयकमा अख्तियारबाट हुने अनुसन्धानमा निजी क्षेत्रबाट सञ्चालित उद्योग, प्रतिष्ठान, कम्पनी, बैंक, मेकिडल कलेजलगायत निकायलाई समेत समेट्ने उद्देश्य देखिएकाले ध्यानाकर्षण भएको जनाइएको छ । महासंघकी अध्यक्ष भवानी राणा र परिसंघका अध्यक्ष सतिशकुमार मोरले संयुक्तरूपमा विज्ञप्ति निकाली विधेयकको उक्त व्यवस्था फिर्ता लिन माग गरेका छन् । निजी क्षेत्रले व्यवसाय प्रवर्द्धनका लागि स्वतन्त्र व्यावसायिक निर्णय लिन पाउनुपर्ने पनि विज्ञप्तिमा उल्लेख छ ।प्रस्तावित प्रावधानले निजीस्तरका कम्पनीको पेसागत स्वतन्त्रतामाथि हस्तक्षेप हुने पनि उनीहरूको ठहर छ । निजी क्षेत्रबाट सञ्चालित व्यवसायहरूलाई अनुसन्धानको दायरामा ल्याउन प्रचलित कानुनले नियमनकारी निकायहरूको व्यवस्था गरेकाले प्रस्तावित विधेयकको प्रावधानले निजी क्षेत्र निराश हुने जनाइएको छ । उद्योग व्यवसायको विकास र विस्तारमा यस प्रकारको प्रावधानले सहयोग नगर्ने भन्दै महासंघ र परिसंघले उक्त विधेयकलाई संशोधन गर्न माग गरेका छन् ।"
सबै महानगरले घटाए बजेट,"वीरगन्जको बजेट ३ अर्ब ८६ करोड वीरगन्ज महानगरले अगामी आवका लागि ३ अर्ब ८६ करोड ५१ लाख रुपैयाँको बजेट प्रस्तुत गरेको छ । यो चालु आवको तुलनामा ६२ करोड रुपैयाँ कम हो । उपमेयर शान्ति कार्कीले सातौं नगरसभामा पेस गरेको नीति तथा कार्यक्रमसहितको बजेटमा चालुतर्फ एक अर्ब ६२ करोड ६९ लाख र पुँजीगतमा २ अर्ब १७ करोड ४६ लाख रुपैयाँ छुट्याइएको छ । महानगरले वित्तीय व्यवस्थातर्फ ६ करोड ३६ लाख रुपैयाँ खर्च अनुमान गरेको छ । कुल खर्चमध्ये आर्थिक विकास क्षेत्रमा २५ करोड ९५ लाख, सामाजिक विकास क्षेत्रमा ८७ करोड ७७ लाख, पूर्वाधार विकास क्षेत्रमा एक अर्ब ७७ करोड ६ लाख, सुशासन तथा अन्तर सम्बन्धित क्षेत्रतर्फ २३ करोड ७५ लाख र कार्यालयतर्फ ७१ करोड ९८ लाख रुपैयाँ छुट्याइएको छ । आगामी आवमा अनुमान गरिएको खर्च बेहोर्ने स्रोतमध्ये संघीय सरकारको वित्तीय समानीकरणबाट ४२ करोड ८८ लाख, राजस्व बाँडफाँटको २१ करोड १२ लाख, ससर्त अनुदान ७५ करोड १६ लाख प्राप्त हुने अनुमान गरिएको छ । यसैगरी प्रदेश सरकारबाट एक करोड १६ लाख, घर जग्गा रजिस्ट्रेसनतर्फ १५ करोड, नगर विकास अनुदानको एक अर्ब तीन करोड ५६ लाख प्राप्त हुने बजेटमा उल्लेख छ । कोभिड१९ का कारण व्यापार व्यवसायमा समेत प्रतिकूल असर परी उद्योगी व्यवसायीमा ठूलो आर्थिक क्षति भएकाले विद्यालय, अस्पताल, सपिङ मल, उद्योग र कलकारखानाको चालु आवको सम्पत्ति करमा ५० प्रतिशतसम्म छुट दिने बजेटमा उल्लेख छ । आगामी आवमा पनि सम्पत्ति कर असुली प्रक्रियालाई निरन्तरता दिइनेछ । चालु आवभित्र कर तिर्न नसकेका करदातालाई आगामी आवको पुस मसान्तभित्र कर बुझाए जरिवानामा १५ प्रतिशत छुट दिने नीति लिइएको छ । कोभिड१९ को नियन्त्रण र रोकथामका लागि क्वारेन्टाइन निर्माण तथा संक्रमितहरूका लागि संघीय र प्रदेश सरकारको सहयोगमा निर्माण गरिने मेयर विजयकुमार सरावगीले जानकारी दिए ।"
ललितपुरका प्रायः कार्यक्रम दोहोरिए,"काठमाडौं (कास) ललितपुर महानगरपालिकाले आगामी आर्थिक वर्षका लागि ४ अर्ब ७९ करोड १५ लाख ६२ हजार रुपैयाँको बजेट विनियोजन गरेको छ । महानगरका मेयर चिरीबाबु महर्जनले बुधबार सार्वजनिक गरेको बजेटमा बेरोजगार युवालाई लक्ष्य गरी रोजगार व्यवस्थापन सूचना प्रणाली लागू, वैदेशिक रोजगारीमा जान चाहनेहरूका लागि सुरक्षित आप्रवाससम्बन्धी सूचना सम्प्रेषण, वैदेशिक रोजगार बोर्डबाट उपलब्ध गराइने आर्थिक सहायता वितरण गर्ने योजनालाई प्राथमिकता दिइएको छ । कारोनाका कारण क्षति पुगेको अर्थतन्त्र उकास्न विशेष नीति लिइएको छ । लकडाउन अवधिका विभिन्न करमा १० प्रतिशत छुट दिइएको छ । बजेटमा करसम्बन्धी नयाँ कार्यक्रम पनि समावेश भएका छन् । विद्युतीय माध्यमबाट कर तिर्न सकिने र निःशुल्क रूपमा कर चुक्ताको प्रमाणपत्र उपलब्ध गराउने महानगरको योजना छ । सडक, ढल, खानेपानी, शौचालय भवन तथा पार्क व्यवस्थापनलगायत योजना दोहोरिएका छन् । उद्योगतर्फ स्कुल र कलेजका विद्यार्थीका लागि पोसाकको व्यवस्था गर्दा स्थानीय कपडा उद्योगको उत्पादन अनिवार्य प्रयोग, नक्सा पास गर्दा स्थानीय, घरेलु हस्तकला उद्योगबाट निर्मित कलात्मक झ्यालढोकाको प्रयोग र परम्परागत कलासीप एवं घरेलु उद्योगलाई प्रोत्साहन दिने नीति लिइएको छ । प्रत्येक वडामा कम्तीमा एउटा कृषि सहकारी अवधारणा, कोभिड१९ का कारण प्रभावित अर्थतन्त्र सुधार गर्न सहकारीसँग सहकार्य गरिने उल्लेख छ । पशु सेवासम्बन्धी व्यवस्थामा पनि प्रायः योजना दोहोरिएका छन् । गत वर्ष पनि पशुपालन व्यवसायलाई वैज्ञानिक तथा व्यवस्थित गरी पशुपन्छीजन्य उद्योगमा युवा जनशक्तिलाई आकर्षित गराउने भनिएको थियो । खरायोपालन, कुखुरापालन, बट्टाइपालन तथा बाख्रापालन, पशु वधशालाको उचित व्यवस्थापन, मासु तथा डेरी उद्योगको प्रवर्द्धन गर्ने योजनाले यस वर्ष पनि निरन्तरता पाएका छन् । लोपोन्मुख लोकल बीउबिजन र बालीजन्य जैविक विविधता संरक्षण, कौसी खेती तथा सार्वजनिक जग्गामा फलफूल तथा पुष्प खेती प्रवर्द्धन गर्ने महानगरको नीति छ । पुनः नापी गर्ने, रासायनिक मल विस्थापित गरी प्रांगारिक मल व्यवस्थापन, ललितपुर महानगरका१८, २१, २२, २३, २४, २५, २६, २७, २८ र २९ नम्बरलाई कृषि पकेट क्षेत्र घोषणा गर्ने योजना पनि छन् । सामुदायिक विद्यालयका छात्रालाई स्यानिटरी प्याडको व्यवस्थापन, एम्बुलेन्स र शव वाहन चौबीसै घण्टा सञ्चालन गर्ने नीति पनि दोहोरिएका छन् । महानगरले सम्पत्ति करमा कडा रूपमा प्रस्तुत हुने नीति लिनेछ । बैंकमा खाता खोल्न र खानेपानीको धारा जडान गर्नेलगायत कामका लागि पनि कर चुक्ताको प्रमाणपत्र पेस गर्नैपर्ने नीति महानगरको छ । ऐतिहासिक जात्रा पर्व, शिलालेखहरूको संरक्षण र प्रवर्द्धन गर्ने कार्यक्रमका लागि पनि बजेट छुट्याइएको छ ।"
काठमाडौंको बजेट १६ अर्ब ४२ करोड,"काठमाडौं महानगरले आर्थिक वर्ष ०७७७८ का लागि १६ अर्ब ४२ करोड ७३ लाख २६ हजार रुपैयाँको बजेट ल्याएको छ । महानगरपालिकाकी उपप्रमुख हरिप्रभा खड्की श्रेष्ठले बुधबार राष्ट्रिय सभा गृहमा नगरसभाको सातौं अधिवेशनमा बजेट प्रस्तुत गरिन् । महानगरले सबैभन्दा बढी पूर्वाधार विकास क्षेत्रका लागि ८ अर्ब ४३ करोड ४३ लाख ७१ हजार बजेट छुट्याएको छ । यो कुल बजेटको ५१ दशमलव ३४ प्रतिशत हो । सामाजिक विकासमा २ अर्ब ४९ करोड ९८ लाख, कार्यालय सञ्चालन तथा प्रशासनिक क्षेत्रका लागि १ अर्ब ७८ करोड २७ लाख ५० हजार, सुशासन तथा अन्तरसम्बन्धित क्षेत्रका लागि ९६ करोड ३० लाख, आर्थिक विकास क्षेत्रका लागि १७ करोड २३ लाख विनियोजन गरेको छ । ससर्त अनुदानअन्तर्गत २ अर्ब ५७ करोड ५१ लाख ५ हजार छ ।महानगरले सम्पदा संरक्षण तथा संवर्द्धन र पूर्वाधार विकासलाई महत्त्व दिई बजेट विनियोजन गरेको छ । गोष्ठी, तालिम, सम्मेलन र अन्य प्रशासनिक खर्चमा भने केही बजेट कटौती गरेको छ । महानगरको कार्यालय भवन, कोटेश्वरतीनकुनेमा बुद्धपार्क, नदी नियन्त्रण तथा करिडोर निर्माणलगायत अन्य महत्त्वपूर्ण महत्वाकांक्षी योजनालाई निरन्तरता दिइएको छ । कोभिड१९ का कारण करदाताबाट असुल हुन बाँकी आव ०७६७७ का सबै प्रकारका कर बक्यौतामा लाग्ने जरिवानामा पूरै छुट दिइएको छ । ०७७७८ को पुस मसान्तभित्र सम्पत्ति कर दाखिला गरे चालु आवमा लाग्ने सम्पत्ति करमा पनि १० प्रतिशत छुट दिने जनाइएको छ । घरजग्गा लिजमा लिई होटल, रिसोर्ट निर्माण गरी सञ्चालन भएका करदाताको हकमा ०७६७७ सम्मको घरजग्गा र सम्पत्ति कर चुक्ता गरे ०७७७८ को सम्पत्ति करमा ७५ प्रतिशत छुट दिने बजेटमा उल्लेख छ ।एक महिनाको घर बहाल छुट दिने घरधनीले ०७६७७ मा वार्षिक बहाल करमा १० प्रतिशत छुट पाउनेछन् । फोहोरमैलाको दीर्घकालीन व्यवस्थापन गर्न महानगरको नेतृत्वमा उपत्यकाका नगरपालिकाको सहभागितामा फोहोर व्यवस्थापन कोष स्थापना गर्ने र त्यसबाट उपत्यकाको फोहोरमैला तथा ल्यान्डफिल साइट व्यवस्थापन गर्ने जस्ता महत्त्वाकांक्षी योजना पनि छन् । महानगर क्षेत्रभित्रका विभिन्न स्थानमा नेपाली वस्तुहरूको बजार कोसेली घर वा यस्तै प्रकृतिका अन्य बजार विस्तार गरिने र मरुटोलमा रहेको सिंहसत्तललाई गैरसरकारी संस्थासँगको सहकार्यमा निर्यात प्रवर्द्धन केन्द्रका रूपमा विकास गर्ने जस्ता योजना पनि महानगरले ल्याएको छ ।"
कृषि र रोजगारी प्राथमिकतामा,"प्रदेश ५ का अधिकांश स्थानीय तहले नीति कार्यक्रम तथा आगामी आव ०७७७८ का लागि बुधबार नगरगाउँसभामा बजेट प्रस्तुत गरेका छन् । सबै स्थानीय तहले कोरोना महामारी रोकथाम र नियन्त्रणमा जोड दिएका छन् । कोभिड१९ संक्रमणका कारण प्रभावित शिक्षा र रोजगारीका लागि पनि उल्लेख्य बजेटको व्यवस्था गरेका छन् ।रूपन्देहीका अधिकांश स्थानीय तहले कृषि उत्पादन र पूर्वाधारमा केन्द्रित बजेट सार्वजनिक गरेका छन् । धेरैको बजेट गत वर्षकै योजनालाई निरन्तरता दिँदै कृषि र पूर्वाधारमै केन्द्रित छ । केही स्थानीय तहले कोरोना नियन्त्रण र रोजगारीको अवसर सिर्जना गर्ने गरी योजना अघि सारेका छन् । अधिकांश स्थानीय तहले गत वर्षको तुलनामा आन्तरिक स्रोत वृद्धि गर्दै बजेटको आकार पनि बढाएका छन् । बुटवल उपमहानगरपालिकाले कृषि, पर्यटन, रोजगारी र स्वास्थ्यलाई प्राथमिकता दिँदै २ अर्ब १ करोड ६५ लाख रुपैयाँको बजेट सार्वजनिक गरेको छ । चालुतर्फ ९७ करोड ४३ लाख र पुँजीगततर्फ ९९ करोड २० लाख रुपैयाँ छ । वित्तीय हस्तान्तरणतर्फ पाँच करोड बजेट छ । सैनामैना नगरपालिकाले ७० करोड ८३ लाख ७७ हजार रुपैयाँको बजेट सार्वजनिक गरेको छ । चालुतर्फ ४५ करोड ९९ लाख र पुँजीगततर्फ २४ करोड ८४ लाख विनियोजन गरेको छ । तिलोत्तमा नगरपालिकाले १ अर्ब ८९ करोड २६ लाख रुपैयाँको बजेट ल्याएको छ । यो नगरले पनि चालु आवको तुलनामा ३५ करोडले बजेट बढाएको छ । पाल्पाका १० वटै स्थानीय तहले बुधबार नीति कार्यक्रम र बजेट प्रस्तुत गरेका छन् । तिनाउ, रैनादेवी छहरा, माथागढी, रिब्दीकोटले यसअघि पेस गरिसकेका थिए । अन्य ६ स्थानीय तहले बुधबार मात्र सभा सुरु गरेका हुन् । यसपटक भौतिक पूर्वाधारका साथै कोरोना संक्रमण रोकथाम तथा नियन्त्रणका साथै स्वास्थ्य, कृषि र विदेशबाट फर्केकाहरूलाई बजेटमा प्राथमिकता दिइएको छ । जिल्लामा आव ०७७७८ का लागि कुल ३ अर्ब ६२ करोड ८२ लाख रुपैयाँ विनियोजन भएको कोष तथा लेखा नियन्त्रण कार्यालयले जनाएको छ ।तानसेन नगरपालिकामा ५५ करोड ७४ लाख, रामपुर नगरपालिकामा ४३ करोड ५८ लाख, तिनाउ गाउँपालिकामा २९ करोड ४७ लाख, निस्दी गाउँपालिकामा ३२ करोड ७८ लाख, पूर्वखोलामा २९ करोड ६८ लाख, बगनासकालीमा ३२ करोड ११ लाख, माथागढी गाउँपालिकामा ३६ करोड ३६ लाख, रम्भा गाउँपालिकामा २९ करोड ९ लाख, रिब्दीकोटमा ३२ करोड ७० लाख, रैनादेवी छहरामा ४१ करोड ३१ लाख बजेट केन्द्रबाट आएको छ । आन्तरिक आम्दानीलगायत प्रदेशका बजेटसमेत थप भएको छ । समानीकरण अनुदानमा १ अर्ब १ करोड ३४ लाखका साथै ससर्त अनुदान २ अर्ब ४३ करोड ४९ लाख रहेको छ ।प्यूठान नगरपालिकाले आठौं नगरसभामा बुधबार ६९ करोड ८ लाख ५० हजारबराबरको बजेट पेस गरेको छ । नगरले शिक्षामा सबैभन्दा बढी २३ करोड ३७ लाख छुट्याएको छ । कोभिड१९ ले स्वास्थ्य क्षेत्रमा पारेको प्रभावलाई मध्यननजर गर्दै रकम विनियोजन गरिएको छ । स्वर्गद्वारी नगरपालिकाले ५६ करोड रुपैयाँबराबरको बजेट पेस गरेको मेयर नेत्रबहादुर रोकायाले बताए । जिल्लाका ७ वटा गाउँपालिकाले पनि बजेट ल्याएका छन् । दाङका सबै स्थानीय तहले कोरोना नियन्त्रणलाई प्राथमिकता दिएर बजेट प्रस्तुत गरेका छन् । तुलसीपुर उपमहानगरपालिकाकी उपमेयर माया शर्माले स्वास्थ्य, कृषि र रोजगारी सिर्जनालाई प्राथमिकता दिई २ अर्ब ३४ करोड ३७ लाख ६४ हजार रुपैयाँको बजेट प्रस्तुत गरिन् । पुँजीगततर्फ नगर र वडास्तरीय पूर्वाधार विकास र अन्य ससर्त कार्यक्रम तथा विकास कार्यक्रमका लागि १ अर्ब ६८ करोड ४७ लाखको बजेट प्रस्तुत गरिएको छ । जुन कुल बजेटको ७२ प्रतिशत हो । दंगिशरण गाउँपालिकाले ३९ करोड ९० लाख १४ हजार ४ सय, गढवा गाउँपालिकाले ५२ करोड १८ लाख २४ हजार, राजपुर गाउँपालिकाले ५० करोड ८७ लाख १७ हजार र बबई गाउँपालिकाले ४६ करोड २१ लाख ५६ हजारको बजेट पस्तुत गरेका छन् ।बाँके र बर्दियाका स्थानीय सरकारले कोरोना नियन्त्रण र त्यसबाट उत्पन्न बेरोजगारीको समस्यालाई सम्बोधन गर्ने नीति, कार्यक्रम र बजेट ल्याएका छन् । ठाकुरबाबा नगरपालिकाले ६२ करोड रुपैयाँ बराबरको बजेट प्रस्ताव गरेको छ । चालु आवका लागि ७१ करोड २० लाखको थियो । कोरोनाको महामारीका कारण झन्डै १० करोड कम बजेट प्रस्ताव गरिएको मेयर घननारायण श्रेष्ठले बताए । बारबर्दिया नगरपालिकाले सामाजिक सुरक्षा भत्ताबाहेक ७० करोड ९० लाख रुपैयाँको बजेट प्रस्ताव गरेको छ । यसैगरी बाँसगढी नगरपालिकाले ७० करोड ९० लाख, राजापुर नगरपालिकाले ८६ करोड ४६ लाख, मधुवन नगरपालिकाले ७४ करोड रुपैयाँको बजेट ल्याएका छन् । बाँकेको नेपालगन्ज उपमहानगरपालिकाले १ अर्ब ४८ करोड बजेट प्रस्ताव गरेको छ । यसैगरी जानकी गाउँपालिकाले ५९ करोड ५६ लाख, कोहलपुर नगरपालिकाले ८६ करोड, खजुरा गाउँपालिकाले ७६ करोड ३६ लाख, राप्ती सोनारी गाउँपालिकाले ७२ करोड, बैजनाथ गाउँपालिकाले ६१ करोड १७ लाख, नरैनापुर गाउँपालिकाले ५५ करोडको बजेट प्रस्ताव गरेका छन् । नेपालगन्ज उपमहानगरकी उपमेयर उमा थापा मगरले कोभिड१९ का कारण बजेट कम भएको बताइन् ।"
बजेट औपचारिक मात्रै !,"कर्णालीका स्थानीय तहले गाउँनगरसभामार्फत हतारमा बजेट पेस गर्दा औपचारिकता मात्रै देखिएको छ । कतिपय स्थानीय सरकारले नीति तथा कार्यक्रमबिनै बजेट पेस गरेका छन् । स्थानीय तहले असार १० भित्र नीति तथा कार्यक्रमसहित बजेट पेस गर्नुपर्ने संवैधानिक प्रावधान छ । सबै स्थानीय सरकारले पुरानै नीति तथा कार्यक्रमलाई निरन्तरता दिएका छन् । केही पालिकामा राजनीतिक विवाद देखिएको छ । दैलेखका ४ नगरपालिका र ५ गाउँपालिकाले बजेट पेस गर्दा भैरवी गाउँपालिकामा परिषद् अवरुद्ध भएको छ । ठाँटीकाँधमा पनि राजनीतिक विवाद देखिएको छ ।नारायण नगरपालिकाले आगामी आर्थिक वर्षका लागि ४९ करोड २० लाख रुपैयाँको बजेट प्रस्तुत गरेको छ । ठूला योजनामा बढी रकम विनियोजन गरिएको प्रमुख प्रशासकीय अधिकृत छविलाल नेपालीले बताए । कोरोना संक्रमण उच्च भएपछि हतारहतारमा डल्लो बजेट पेस गरिएको छ, उनले भने, यस वर्ष पूर्वाधार, कृषि र स्वास्थ्यलाई प्राथमिकता दिएका छौं ।दुल्लुले झन्डै ८० करोड, आठबीसले ४६ र डुंगेश्वरले १८ करोडको बजेट पेस गर्दा भगवतीमाईले ५३ करोड ९३ लाख रुपैयाँको प्रस्ताव गरेको छ । यस्तै, महाबुले ३७ करोड, चामुन्डाविन्द्रासैनीले ४५ करोड, गुराँसले ४४ करोड र नौमुलेमा ४१ करोडको बजेट विनियोजन भएको छ । मुगुको कार्मारोङ गाउँपालिकाले छैटौं गाउँसभाबाट ३२ करोड ९ लाख रुपैयाँको बजेट पेसग रेको छ । चालुतर्फ ६ करोड ७१ लाख, प्रदेश वित्तीय समानीकरणतर्फ १ करोड १ लाख र प्रदेश ससर्त अनुदानतर्फ ९० लाखको बजेट पेस गरिएको सूचना अधिकारी सोविन्द मल्लले जानकारी दिए । सोरु गाउँपालिकाले असार २० मा गाउँसभा गर्ने निर्णय गरेको छ भने विवादका कारण खत्याड गाउँपालिका र छायानाथ रारा नगरपालिकामा अझै मिति तय भएको छैन । सुर्खेतको वीरेन्द्रनगर नगरपालिकाको सातौं नगरसभाबाट १ अर्ब ६३ करोड ९१ लाख रुपैयाँको बजेट प्रस्तुत भएको छ । नगरपालिकाले संघीय सरकारको १ अर्ब ६ करोड र प्रदेश सरकारबाट १ करोड ३६ लाख रुपैयाँ अनुदान पाएको छ । चालुतर्फ ७५ करोड ८७ लाख र पुँजीगततर्फ ६० करोड ५२ लाख रुपैयाँको बजेट पेस भएको उपप्रमुख मोहनमाया ढकालले बताइन् । यस्तै, भेरीगंगा नगरपालिकाका तर्फबाट प्रमुख भूपेन्द्रबहादुर चन्दले मंगलबार नीति तथा कार्यक्रम प्रस्तुत गरे ।कालीकोटका स्थानीय तहले नीति तथा कार्यक्रममा पुरानै कार्यक्रमलाई निरन्तरता दिएका छन् । जिल्लाका ९ मध्ये रास्कोट नगरपालिका र पचालझरना गाउँपालिकाले सोमबार नै बजेट सार्वर्जनिक गरे भने खाडाचक्र, तिलागुफा, नरहरिनाथ, सान्नीत्रिवेणीले बुधबार नीति तथा कार्यक्रम ल्याएका छन् । खाडाचक्र नगरपालिकाले ६२ करोड २० लाख रुपैयाँको बजेट पेस गरेको छ । उपप्रमुख विजया विष्टले दुई छोरी जन्माएर परिवार नियोजन गर्ने दम्पतीलाई १ लाख रुपैयाँ पुरस्कार दिने र महिला हिंसा, बहुविवाह, जातीय विभेद, छुवाछूत, छाउपडी प्रथा, बालश्रम न्यूनीकरणका कार्यक्रम बनाई लागू गर्ने गरी नीति तथा कार्यक्रम ल्याइएको बताइन् । सान्नीत्रिवेणी गाउँपालिकाले कोरोना केन्द्रित नीति तथा कार्यक्रम ल्याएको अध्यक्ष डम्बरबहादुर शाहीले बताए । उनका अनुसार सम्पूर्ण नागरिकको स्वास्थ्य बिमा, खरका छानामुक्त पालिका, एक घर एक धारा र युवा स्वरोजगार कार्यक्रममा जोड दिइएको छ । तिलागुफा नगरपालिकाले पनि भौतिक पूर्वाधार निर्माण, सामाजिक समावेशीकरण र विपन्न वर्गका लागि पुरानै कार्यक्रमलाई निरन्तरता दिएको छ । गत वर्ष खरका छाना भएका ३७ घरलाई प्रतिघर धुरी १० वटा जस्तापाता दिएको नगरले यस वर्ष पनि खरका छानामुक्त कार्यक्रमलाई निरन्तरता दिएको छ ।"
कोरोना रोकथामकै वरिपरि,"प्रदेश १ का विभिन्न स्थानीय तहले बुधबार आगामी आर्थिक वर्षका लागि बजेट सार्वजनिक गरेका छन् । कतिपय स्थानीय तहले संक्रमण नियन्त्रणलाई प्राथमिकता दिँदा केहीले भने स्वास्थ्य क्षेत्रलाई चासो नै दिएका छैनन् । यसबाहेक भौतिक पूर्वाधार निर्माणमा धेरै बजेट छुट्याइएको छ ।संक्रमणका कारण आर्थिक क्षेत्र प्रभावित भएसँगै अधिकांश स्थानीय तहको आन्तरिक स्रोत घटेको छ । संघीय र प्रदेश सरकारको अनुदानसहित मिलाएर स्थानीय तहले बजेट तयार गरेका छन् ।५० लाखको कोरोना संक्रमण रोकथाम कोष स्थापना गर्दै झापाको बिर्तामोड नगरपालिकाले आर्थिक वर्ष ०७७७८ का लागि १ अर्ब १५ करोड ४ लाख ८८ हजार रुपैयाँको बजेट सार्वजनिक गरेको छ । बुधबार सुरु भएको पाँचौं नगर सभामा उपप्रमुख पवित्रा महतारा प्रसाईंले प्रस्तुत गरेको बजेटमा सडक मर्मत, सुधार तथा इन्धनसमेतमा गरी २ करोड रुपैयाँ विनियोजन गरिएको छ । स्वास्थ्य कार्यक्रमका लागि १ करोड रुपैयाँ छुट्याइएको छ ।भौतिक दूरी, सरसफाइ, क्वारेन्टाइन तथा आइसोलेसन, मनोपरामर्श र सामाजिक पुनर्स्थापनाजस्ता कार्यक्रमबाट कोभिड१९ को प्रकोपलाई रोकथाम तथा न्यूनीकरण गर्न सकिने नगर प्रमुख ध्रुवकुमार शिवाकोटीले दाबी गरेका छन् । नगरमा निर्माण गरिएका दुईवटा क्वारेन्टाइनमा खानपान तथा औषधिको व्यवस्था निःशुल्क मिलाउने र आगामी वर्षमा विदेशबाट आउने संख्यालाई ध्यानमा राख्दै सबै वडामा क्वारेन्टाइन निर्माण गरिने शिवाकोटीले जानकारी दिए । कोभिड१९ को जोखिम भएका व्यक्तिका लागि नगर क्षेत्रमा २ वटा एम्बुलेन्स २४ सै घण्टाका लागि परिचालन गर्ने, क्वारेन्टाइनमा बसेकालाई मात्र नभई अन्य क्षेत्रमा समेत पीसीआर परीक्षणको दायरालाई बढाउनेगरी कार्यक्रम विनियोजन गरिएको उनको भनाइ छ । दमक नगरपालिकाले १ अर्ब ३१ करोड ३० लाख रुपैयाँको बजेट सार्वजनिक गरेको छ । चालु खर्चतर्फ ७७ करोड ७७ लाख र पुँजीगततर्फ ५३ करोड ५२ लाख रुपैयाँ विनियोजन गरिएको उपप्रमुख गीता अधिकारीले जानकारी दिइन् । दमकले पनि भौतिक पूर्वाधारतर्फ नै बजेटलाई केन्द्रित गरेको छ । शिवसताक्षी नगरपालिकाकी उपप्रमुख भोजकुमारी नेपालले बजेटमा कोभिड१९ नियन्त्रणलाई प्राथमिकतामा राखेको दाबी गरिन् । उनका अनुसार विदेशबाट फर्किएकालाई नगरभित्र कृषि, पशु तथा घरेलु उद्योगमा प्रोत्साहनलगायत कार्यक्रम ल्याइएको छ । गौरीगन्ज गाउँपालिकाले बुधबार छैठौं गाउँसभामार्फत प्रस्तुत गरेको नीति तथा कार्यक्रममा कोभिड१९ लगायतका महामारीको रोकथाम तथा नियन्त्रणका लागि आवश्यक सम्पूर्ण उपाय अपनाइने उल्लेख छ ।सुनसरीको इटहरी उपमहानगरपालिकाले १ अर्ब ७८ करोड रुपैयाँको अनुमानित बजेट सार्वजनिक गरेको छ । यो बजेट चालु आवको तुलनामा ७ करोड ५० लाखले कम हो । बजेटमा स्वास्थ्य, कृषि, रोजगार र भौतिक संरचना निर्माणलाई प्राथमिकता दिइएको छ । कोरोना महामारीबाट नगरलाई सुरक्षित राख्न आवश्यक प्रबन्ध गर्ने, वैदेशिक रोजगारबाट घर फर्कने नागरिकका लागि रोजगारीको अवसर सृजना गर्ने, औद्योगिक व्यापार, कृषिजन्य तथा पर्यटकीय क्षेत्रलाई चलायमान बनाइने योजनासमेत अघि सारिएको छ ।सातौं नगर सभामा उपप्रमुख लक्ष्मी गौतमले कोरोनाका कारण संघ र प्रदेश सरकारबाट प्राप्त अनुदान साथै आन्तरिक आय संकलन अपेक्षाकृत नहुने भएकाले बजेटको आकार घटेको बताइन् । जनप्रतिनिधिले बैठक भत्ता पाउने रकममा १५ प्रतिशत कटौती गरी कोरोना भाइरस नियन्त्रण कोषमा जम्मा गरिने भएको छ । फुङलिङ नगरपालिकाले ६२ करोड ८६ लाख ३८ हजारको बजेट पारित गरेको छ । चालुतर्फ ३९ करोड ६४ लाख ७३ हजार र पुँजीगततर्फ २३ करोड २१ लाख रुपैयाँ रहेको छ । यो खर्चमा सामाजिक सुरक्षा भत्ता, सशर्त अनुदान विशेष अनुदान र समपूरक अनुदानसमेत समावेश छ । कृषि उद्योग र पर्यटननै अवश्य, यसैमा छ नगरवासीको भविष्य भन्ने नाराका साथ कृषि उपज उत्पादन र बजारीकरणलाई प्रोत्साहन गर्ने, खाद्यान्न उत्पादनलाई जोड दिने, अर्गानिक खेतीलाई प्रसय गर्ने बजेटमा उल्लेख छ । नगरपालिकाले हरेकजसो विषयमा बजेट विनियोजन गर्न नारा बनाएको छ ।संखुवासभाको खाँदबारी नगरपालिकाको ६१ करोड ८३ लाख ७० हजारबराबरको बजेट प्रस्तुत गरेको छ । त्यस्तै, चिचिला गाउँपालिकाले २६ करोड ३१ लाखको बजेट गाउँसभामा पेस गरेको छ ।खाँदबारीले बजेटमा कोरोना संक्रमण नियन्त्रणलाई विशेष प्राथमिकतामा राखेको छ । कोभिड१९ लक्षित कार्यक्रममा संक्रमणको सम्भावना भएका व्यक्तिहरूको परीक्षणका लागि आवश्यक औषधि तथा उपकरण र परामर्शदातासहितको मोबाइल क्लिनिक चलाउने, वडाहरूमा सञ्चालित होम क्वारेन्टाइनलाई व्यवस्थित गराउने उल्लेख छ । झन्डै २ दर्जन क्षेत्रलाई प्राथमिकतामा राखेर बजेट बाँडफाँट गरिएको नगर प्रमुख मुरारीप्रसाद खतिवडाले बताए । सहरी सौन्दर्यतालाई व्यवस्थित गर्ने, वस्ती विकास र अधुरा योजनालाई पनि प्राथमिकतामा राखिएको छ । चिचिलाले पनि कोरोना नियन्त्रण, भवन निर्माण, सडक, कृषि तथा पशुपन्छी, महिला तथा बालबाललिकालगायतका क्षेत्रमा बजेट प्रस्तुत गरिएको अध्यक्ष पासाङनुर्बु शेर्पाले बताए । मोरङको लेटाङ नगरपालिकाले ५९ करोड १४ लाख ५० हजार रुपैयाँको बजेट ल्याएको छ । उपप्रमुख कृष्णकुमारी निरौलाले नगर सभामा प्रस्तुत गरेको बजेटमा चालुतर्फ ३० करोड २५ लाख ५० हजार र पुँजीगततर्फ २८ करोड ८९ लाख विनियोजन गरेको छ ।बेलबारी नगरपालिकाकी उपप्रमुख ढाकाकुमारी पराजुलीले १ अर्ब १३ करोड ५६ लाख ९ हजार ९ सय ६५ रुपैयाँको बजेट प्रस्तुत गरिएको जानकारी दिइन् । नगरपालिकातर्फ पथरी शनिश्चरे, सुनवर्षी तथा मिक्लाजुङ गाउँपालिकाले पनि बजेट ल्याएका छन् । मिक्लाजुङका प्रमुख प्रशासकीय अधिकृत लोचनप्रसाद दाहालले बजेटमा चालु र पुँजीगत विनियोजन गर्न भने बाँकी रहेको बताए । केराबारी गाउँपालिकाले ६८ करोड ४४ लाख ३५ हजार ५ रुपैयाँको बजेट सार्वजनिक गरेको छ ।"
गण्डकीमा छैनन् नयाँ कार्यक्रम,"गण्डकी प्रदेशका अधिकांश स्थानीय तहले बुधबार आगामी आर्थिक वर्षको बजेट सार्वजनिक गरेका छन् । बजेट समयमै आएको देखिए पनि अधिकांशले औपचारिकता मात्रै पूरा गरेको देखिन्छ । संवैधानिक व्यवस्थालाई ढाकछोप गर्न र अन्तरसरकारी वित्तीय व्यवस्थापन ऐनको पालना गर्न बुधबार बजेट ल्याउनैपर्ने बाध्यता स्थानीय तहका बजेटमा प्रस्टै देखिन्छ । बजेट पेस गरेको १५ दिनभित्र छलफल गरी टुंग्याउने व्यवस्था भए पनि अधिकांशले सोमबारै नीति तथा कार्यक्रम र बजेटसमेत पारित गरेका छन् । केही स्थानीय तहले भने बजेट ल्याउन सकेनन् ।सबैजसो पालिकाले कोरोना रोकथाम र उपचारसहित स्वास्थ्य क्षेत्रमा प्राथमिकता दिएका छन् । विगतमा जस्तै सडकलगायत पूर्वाधार, कृषि, रोजगारी, उद्यमशीलता, पर्यटनलगायत क्षेत्रमा पनि जोड दिइएको छ । हामीले स्थानीय आवश्यकताअनुसार कृषिमा जोड दिएर २३ करोडको बजेट ल्याएका छौं, मुस्ताङको लोघेकर दामोदरकुण्ड गाउँपालिका उपाध्यक्ष ढोका गुरुङले भनिन् । स्थानीय तहले संघीयताको मर्मभन्दा पनि पुरानै शैली र झारा टार्ने हिसाबले बजेट ल्याएको कर्मचारीहरू बताउँछन् । साबिकको गाउँ विकास समितिकै ढाँचामा बजेट आएको एक गाउँपालिकाका प्रमुख प्रशासकीय अधिकृतको भनाइ छ । हामीले यसोउसो गरौं भन्दा जनप्रतिनिधि मान्नुहुन्न, उनले भने, आफूखुसी, आवश्यकताभन्दा पनि पहुँचका आधारमा योजना छानेर बजेट विनियोजन हुने गरेको छ । कोरोना भाइरस संक्रमण रोक्न अपनाइने उपाय र अनलाइन शिक्षाबाहेक अन्य नयाँ र नवीनतम कार्यक्रम र योजना स्थानीय तहले समेट्न सकेका छैनन् ।चारवटा स्थानीय तह रहेको मुस्ताङको थासाङ गाउँपालिकाले बुधबार बजेट पास गर्न सकेन । गाउँपालिका अध्यक्ष बुद्धिप्रसाद शेरचनले केही वडाध्यक्ष र सदस्यबीच योजना र बजेटमा भनाबैरी भएकाले बजेटमा ढिलाइ भएको बताए । मनाङका चार गाउँपालिकामध्ये नार्पाभूमिले बजेट ल्याएन । प्रमुख प्रशासकीय अधिकृत नेत्रमणि न्यौपानेले केही प्राविधिक समस्याले बजेट ल्याउन नसकिएको बताए ।यसैगरी, सात स्थानीय तह रहेको पर्वतको जलजला गाउँपालिकाले पनि छलफलकै क्रममा रहेको भन्दै बुधबार बजेट नल्याएको सूचना अधिकारी लीलाधर सुवेदीले जानकारी दिए । म्याग्दीका सबै ६ स्थानीय तह, पूर्वी नवलपरासीका सबै आठ, कास्कीका सबै पाँच स्थानीय तहले बजेट ल्याएका छन् । दुई नगरपालिकासहित ११ स्थानीय तह रहेको गोरखाको गण्डकी र चुमनुब्री गाउँपालिकाले पनि बजेट ल्याउन सकेनन् । चुमनुब्रीका प्रमुख प्रशासकीय अधिकृत भीमसेन श्रेष्ठले यसै साताभित्र बजेट ल्याउने गरी तयारी भइरहेको बताए ।गोरखाकै पालुङटार नगरपालिकाले आर्थिक र सामाजिक विकास, पूर्वाधार, सुशासनलाई जोड दिएर बजेट ल्याएको उपप्रमुख पम्फा बसेलले बताइन् । पाँच नगरपालिका र ६ गाउँपालिका रहेको स्याङ्जाका तीन स्थानीय तहले पनि बजेट प्रस्तुत गरेनन् । कोरोना संक्रमणका कारण चापाकोट नगरपालिका सिल भएकाले बजेट ल्याउन नपाएको हो । फेदीखोला र हरिनास नगरपालिकाले भने नीति तथा कार्यक्रम मात्रै प्रस्तुत गरे । पूर्वी नवलपरासीको वौदीकाली गाउँपालिकाले विदेशबाट आएका युवालाई प्राथमिकतामा राखेर स्वरोजगारमुखी कार्यक्रम तय गरेको र जग्गा बाँझो राख्नेलाई जरिवाना गर्ने नीति लिएको अध्यक्ष दुर्गाबहादुर रानाले बताए । कावासोती नगरपालिकाले अनलाइन शिक्षाका लागि सबै विद्यालयमा पूर्वाधार तयार गर्ने, पर्यटन क्षेत्रलाई सहुलियत दिने जनाएको छ । बागलुङ नगरपालिकाले ९५ करोड ७७ लाखको बजेट प्रस्तुत गर्दै कोरोना भाइरसको संक्रमण जाँच्न पीसीआर मेसिन खरिद गर्ने जनाएको छ । बागलुङका १० मध्ये ९ स्थानीय तहले बुधबार बजेट ल्याए । गलकोट नगरपालिकाले भने नीति तथा कार्यक्रम मात्रै प्रस्तुत गरेको छ । तनहुँका १० स्थानीय तहमध्ये बन्दीपुर गाउँपालिकाले मात्र बजेट ल्याएन ।लमजुङका बेसींसहर र सुन्दरबजार नगरपालिकाले भने असार १९ मा बजेट ल्याउने गरी नीति तथा कार्यक्रम मात्रै पारित गरेका छन । मध्यनेपाल र राइनास नगरपालिकासहित अन्य ४ गाउँपालिकाले पनि बजेट ल्याए ।"
"वाग्मतीको पनि जोड स्वास्थ्य, कृषि र रोजगारीमै",सिन्धुलीमा सवा ५ अर्बको बजेटसिन्धुली जिल्लाका नौवटै स्थानीय तहले बुधबार ५ अर्ब २१ करोड रुपैयाँबराबरको बजेट सावर्जनिक गरेका छन् । गत वर्ष नीति तथा कार्यक्रम र बजेट समयमै पेस गर्न नसकेका गोलन्जोर र तीनपाटन गाउँपालिकाले यो वर्ष भने समयमै प्रस्तुत गरेका छन् । यहाँका अधिकांश स्थानीय तहले कोरोना महामारीलाई नियन्त्रण गर्न स्वास्थ्य क्षेत्रलाई प्राथमिकतामा राखेका छन् । अघिल्ला वर्षहरूमा भौतिक पूर्वाधार प्राथमिकतामा पर्ने गरेको थियो ।
नगरसभा सक्नै महाभारत,"जनकपुर उपमहानगरपालिकाको बोर्ड बैठक सुरु हुनुअघि नै गत आइतबार असन्तुष्ट वडाध्यक्षहरूले नगर प्रमुख लालकिशोर साहलाई र्याखर्याख्ती पार्न तयारी गरे । प्रमुख साहले बजेट र योजना सार्वजनिक नगरी बलजफ्ती बोर्ड बैठक सक्न खोज्दा स्थिति असहज बन्यो । प्रमुख साहलाई सुरक्षा घेरासहित बैठकस्थलबाट बाहिर निकाल्नुपर्यो ।नगरसभाअघि डाकिएको बोर्ड बैठकमा साहले आफ्नो पक्षमा बहुमत रहेको भन्दै असन्तुष्ट वडाध्यक्षको कुरै नसुनी बैठक टुंग्याउन खोजेका थिए । तर, असन्तुष्ट वडाध्यक्षहरूले बोर्ड बैठकमा अगामी वर्षको बजेट र योजना सार्वजनिक गर्न माग गरिरहे । साहले योजना र बजेट गोप्य राखेको भन्दै उनीहरूले बोर्ड बैठकको माइन्युट नै च्याते । बैठक कक्षमै झडपको स्थिति बनेपछि साहलाई थप सुरक्षा दिई बाहिर निकाल्नुपरेको हो । लगत्तै, असन्तुष्ट वडाध्यक्षहरूले बैठकस्थलका कुर्सी तोडफोड गरे । अन्ततः मंगलबार पनि बस्ने भनिएको बोर्ड बैठक स्थगित गरियो ।जनकपुर उपमहानगरपालिकाका प्रमुख प्रशासकीय अधिकृत गोपालप्रसाद रेग्मीले नगरसभाका लागि कोरम नपुगेको भन्दै मंगलबार बस्ने भनिएको बैठक बुधबार मात्र बस्ने जानकारी दिए । नगरसभा विवादित बनेको र झडपको स्थिति कायमै रहेकाले उपमहानगरपालिकाको कार्यालय प्रवेशमा रोक लगाइएको छ । कार्यालय परिसरमा ठूलो संख्यामा सुरक्षाकर्मी परिचालन गरिएको छ । बुधबार पनि बैठक सुरु हुनुअघि नै असन्तुष्ट वडाध्यक्षहरू उपमहानगर कार्यालयको मुख्य ढोकामा धर्नामा बसे । उनीहरूको विरोधका कारण नगरसभा अझै हुन सकेको छैन । जनकपुर९ का अध्यक्ष प्रमेश्वर साहले नगर प्रमुखले विधि र प्रक्रिया मिचेर नगरसभा गर्न लागेकोमा विरोध जनाएको बताए । अगामी वर्षको बजेट कति हो र योजना केके छन्, यति पनि सोध्न मिल्दैन ? वडाध्यक्ष साहको प्रश्न थियो ।जनकपुर१० का अध्यक्ष मिथिलेश कर्णका अनुसार नगर प्रमुख साहले आफूखुसी नीति तथा कार्यक्रम तयार पारेका र वडाहरूको बजेट कटौती गरेकोमा विरोध जनाइएको हो । नीति तथा कार्यक्रम २४ घण्टा पहिले उपलब्ध गराउनुपर्छ । छलफलपछि अनुमोदन गरी नगरसभामा पेस गर्नुपर्ने हो, वडाध्यक्ष कर्णले भने, तर यी सबै प्रक्रियालाई लत्याउँदै मेयरसाब अगाडि बढ्न खोज्नुभो । उपमहानगर उपप्रमुख रिता मिश्रले विरोधमा उत्रिएका वडाध्यक्षहरूले प्रत्येक वडाका लागि २ करोडदेखि ४ करोड रुपैयाँसम्म बजेट मागेको स्विकारिन् । विरोध गर्ने अधिकार सबैलाई छ । तर, माइन्युट च्यात्नु, तोडफोड गर्नु राम्रो होइन, उनले भनिन् । बुधबार असन्तुष्ट वडाध्यक्षहरूले जिल्ला प्रशासन कार्यालयमा नगरसभा बहिस्कार गरेको व्यहोराको पत्र बुझाएका छन् । उनीहरूले आफूहरूसँग बहुमत रहेको दाबी गर्दै प्रमुख साहले एकलौटी रूपमा गर्न खोजेको नगरसभालाई मान्यता नदिन पनि माग गरेका छन् । प्रदेश २ का स्थानीय तहमा बजेट र योजना तानातानकै कारण नगरसभा विवादित बनिरहेको छ । धेरैजसो पालिकामा नगरसभा सक्नु महाभारत जस्तै हुँदै आएको छ । धनुषाकै मिथिला नगरपालिकामा नगरसभाको विषयमा नगर प्रमुख हरिनारायण महतो र उपप्रमुख ताराकुमारी बस्नेतबीच विवाद भयो । अगामी नीति तथा कार्यक्रम र योजनाका विषयमा महतोले एकलौटी गरेको र योजना अनुगमनमा भत्ता नभएको कारण आक्रोशित भएकी बस्नेतबीच बैठकमै चर्काचर्की भयो । चर्काचर्कीकै क्रममा बस्नेतले महतोलाई फटाहा भनेपछि स्थिति झन् बिग्रियो । योजनामा पनि एकलौटी गर्ने । हामीलाई सोधखोज नै गर्नुभएन । त्यहीबीचमा मेयरसाबले भन्नै नहुने शब्द प्रयोग गरेपछि म पनि आक्रोशित भएँ, बस्नेतले भनिन् । महतोले पनि बस्नेतसँग विवाद भएको स्विकारे । महोत्तरीको गौशाला नगरपालिकामा समेत योजना बाँडफाँटमा नगर प्रमुख शिवनाथ महतो र वडाध्यक्षहरूबीच मत बाझिँदा मंगलबारको नगरसभा रोकिएको छ । धनुषाको हंसपुर नगरपालिकामा पनि सार्वजनिक गरिएको नीति तथा कार्यक्रममा कांग्रेसका जनप्रतिनिधिहरूले विरोध जनाएका छन् ।"
सडकमै खन्याउने प्रवृत्ति घट्यो,"धनगढी उपमहानगरमा १ अर्ब ६३ लाखप्रदेशको एक्लो उपमहानगर धनगढीले बजेटमा कोरोना नियन्त्रण, रोकथाम र स्वास्थ्य क्षेत्रलाई प्राथमिकतामा राखेर १ अर्ब ६३ करोड ८२ लाखको अनुमानित बजेट ल्याएको छ । कैलालीका अन्य १२ पालिकाले पनि यसैलाई प्राथमिकता दिएका छन् । धनगढीले चालुतर्फ ८५ करोड र पुँजीगततर्फ ७८ करोड ८२ लाख छ । नीति कार्यक्रम तथा बजेट प्रस्तुत गर्दै उपमेयर सुशीला मिश्र भट्टले कोरोनाबाट सिर्जित संकट व्यवस्थापन गर्न बजेट केन्द्रित रहेको बताइन् । उपमहानगरले स्वास्थ्य क्षेत्रमा मात्रै ५ करोड छुट्याएको छ । पूर्वाधार बिकास बजेटमा सुधारिएका सडक योजना, कृषिमा आधुनिकीकरण तथा व्यवसायीकरण, शिक्षा, सूचना प्रविधि, उद्यम सहकारिता र पर्यटन प्रवर्द्धनलाई प्राथमिकता दिइएको छ । कैलालीको गोदावरी नगरपालिकाले ९८ करोड २३ लाखको बजेट ल्याएको छ । गौरीगंगा नगरपालिका भीमबहादुर देउवाका अनुसार कुल बजेट ७९ करोड ४० लाख छ । जिल्लाका अन्य नगरपालिकाको बजेट ७० देखि ८० करोडको हाराहारीमा छ । टीकापुर नगरपालिकाले ७१ करोड, भजनी नगरपालिकाले ५१ करोड, लम्कीचुहा नगरपालिकाले ९५ करोड, जानकी गाउँपालिकाले ७३ करोड, जोशीपुर गाउँपालिकाले ४० करोड रुपैयाँको बजेट ल्याएको जनाएका छन् । डडेलधुराको परशुराम नगरपालिकाले ७४ करोडको बजेट प्रस्तुत गरेको छ । गाउँपालिकामध्ये जिल्लामा सबैभन्दा बढी बजेट भएको अजयमेरु गाउँपालिकाले ४७ करोडको बजेट ल्याएको छ । अजयमेरु गाउँपालिकाले भारतबाट रोजगारी गुमाएर फर्केकाको रोजगारीलाई प्राथमितामा राखेर बजेट प्रस्तुत गरेको छ । परशुराम नगरपालिकाले पनि पहिलो प्राथमिकतामा रोजगारी गुमाएर फर्किएकालाई विकासका काममा सहभागी बनाउने गरी बजेट ल्याएको छ । बझाङका १२ वटै पालिकाले पनि स्वास्थ्य र कृषि क्षेत्रलाई प्राथमिकतामा राखेका छन् । प्रायः पालिकाले आइसोलेसन वार्ड निर्माण, क्वारेन्टाइन व्यवस्थापन र राहतका कार्यक्रमलाई प्राथमिकतामा पारेका छन् । जयपृथ्वी नगरपालिकाले ५२ करोड ९३ लाखको बजेट तयार गरेको छ । विकास निर्माणको कामलाई निरन्तरता दिँदै कोरोना महामारीबाट सिर्जित समस्या सम्बोधन गर्न जोड दिइएको भनिएको बजेटमा १ करोड बजेट कोरोना कोषका लागि छुट्याइएको छ ।बझाङका अन्य स्थानीय तहले पनि कोरोना महामारी नियन्त्रण, कृषि क्षेत्रको विकासलगायत क्षेत्रमा बजेट केन्द्रित गरेका छन् । वित्थड चिर गाउँपालिकाले सबै बडामा आइसोलेसन वार्ड निर्माण गर्ने र भारतबाट फर्किएकालाई गाउँमै रोजगारी दिने कार्यक्रमसहित ५९ करोड १२ लाखको बजेट ल्याएको छ । खप्तड छान्ना गाउँपालिकाले पनि कृषिजन्य रोजगारीलाई बढावा दिने गरी ३८ करोड २६ लाख ३६ हजारको बजेट प्रस्ताव गरेको छ । ७ नगरपालिका र २ गाउँपालिकासमेत ९ स्थानीय तह रहेको कञ्चनपुरमा सबै पालिकाले कृषि र स्वास्थ्यलाई प्राथमिकतामा राखेका छन् ।बेदकोट नगरपालिकाले कोभिड १९ रोकथाम तथा नियन्त्रणका लागि आगामी आर्थिक वर्षमा सय बेडको आइसोलेसन भवन निर्माण गर्ने योजना अघि सारेको छ । एम्बुलेन्स शव बाहन लगायत विभिन्न स्वास्थ्य सामग्री खरिदमा ४ करोड बजेट छुट्याएको छ । भीमदत्त नगरपालिकाले पनि कृषि र स्वास्थ्यलाई प्राथमिकतामा १ अर्ब ४६ करोडका बजेट पारित गरेको छ । यसै साता सम्पन्न नगरसभाले कृषिबाट रोजगारी सिर्जना गर्नुका साथै कोभिड१९ रोकथामलाई प्राथमिकतामा राखेको छ । शुक्लाफांँटा नगरपालिकाले आगामी आवको ६९ करोड बजेटमा स्वास्थ्य र कृषिलाई नै प्राथमिकतामा राखेको छ । महाकाली र कृष्णपुर, पुनर्वास र बेलौरी नगरपालिकाले पनि स्वास्थ्य, शिक्षा र रोजगारीमूलक कार्यक्रमका लागि बजेट व्यवस्था गरेको जनाएका छन् । बाजुरामा बुधबार ९ स्थानीय तहमध्ये ३ ले आगामी आवको नीति कार्यक्रम तथा बजेट प्रस्तुत गरेका छन् । डोटीका २ नगरपालिका र ७ गाउँपालिकाका प्रायः सबै स्थानीय तहले कोरोना संक्रमण नियन्त्रण र उपचारका लागि स्वास्थ्य शीर्षकमा विगतको तुलनामा बढी बजेट छुट्याएका छन् ।"
टोटेनहमको नजर च्याम्पियन्स लिगमा,बार्सिलोनाका रिक्कइ पुई र एथलेटिक बिल्बाओका ओइहान सान्चेट बलका लागि जुध्दै । तस्बिर : एपी
सिल्भाको विकल्पमा फोडेन,"केनको २ सय गोल लक्ष्यलन्डन टोटेनहमका स्ट्राइकर ह्यारी केनले प्रिमियर लिगमा २ सय गोल गर्ने तेस्रो खेलाडी बन्ने लक्ष्य बनाएका छन् । मंगलबार राति टोटेनहमलाई वेस्ट ह्याममाथि २० को विजय दिलाउँदा गोल गरेपछि उनले यस्तो आकांक्षा राखेका हुन् । इंग्ल्यान्डका कप्तान केनले टोटेनहमबाट दुई सय खेल खेल्दै प्रिमियर लिगमा आफ्नो गोल संख्या १ सय ३७ पुर्याएका छन् । एलान सिएरर र वायने रोनीले मात्र प्रिमियर लिगमा २ सयभन्दा बढी गोल गरेका छन् । म अहिले केवल २६ वर्षको भएँ, चाँडोभन्दा चाँडो म २ सय गोलमा पुग्नेछु र त्यहाँबाट अझ अगाडि बढ्ने छु, केनले भने, गोल गर्नु विश्वको उत्कृष्ट अनुभूति हो । मैले धेरै चाँडो दुई सय खेल खेले जस्तो लाग्छ । लामो समय खेलेपछि यसको फाइदा लिनुपर्छ ।केनले पछिल्लो पटक डिसेम्बरमा गोल गरेका थिए । त्यसयता तिघ्राको चोटका कारण उनी ६ महिना मैदान बाहिर रहनुपरेको थियो । यस सिजनमा उनले १२ गोल गरिसकेका छन् । टोटेनहमका व्यवस्थापक जोसे माउरिन्होले भने, म केनका लागि खुसी छु, उनले धेरै मिहिनेत गरेका थिए । अब उनका लागि फरक राम्रो स्थिति र राम्रो अनुभूति भएको छ ।म्यानचेस्टर सिटीका सर्जियो अगुइरोले मात्र पहिलो २ सय प्रिमियर लिग सहभागितामा केनभन्दा बढी एकै क्लबका लागि बढी गोल गरेका छन् । अगुइरोले सिटीबाट २ सय लिग खेलमा १ सय ३८ गोल गरेका थिए । केनले ३ खेल नर्विच सिटीबाट पनि खेलेका छन् । केनको गोल गर्ने क्षमता आर्सनलका महान् खेलाडी थिएरी हेनरीभन्दा राम्रो छ । हेनरीले आर्सनलबाट २ सय खेल खेल्दा १ सय ३१ गोल गरेका थिए । गोलरक्षकबाहेक २ सय खेल खेल्ने केन टोटेनहमका केवल ११ औं खेलाडी हुन् । सोल क्याम्पबेल, टेडी सेरिङघम, रोबी किन, जेर्माइन डेफो र क्रिस्टियन इरिक्सन २ सय खेलेको कोसेढुंगामा गोल गर्ने स्पर्सका अन्य ५ खेलाडी हुन् । मंगलबार गरेको गोल केनको वेस्ट ह्यामसँग नवौं गोल हो । त्यसको मतलब उनी लन्डन डर्बीमा ३० गोल गर्ने हेनरी, सेरिङघम र फ्रान्क लाम्पार्डपछि चौथो खेलाडी बनेका छन् ।सिएररले प्रिमियर लिगमा सर्वाधिक २ सय ६० गोल गरेका छन् । रुनीले २ सय ८ गोल गरेका थिए । सिएररले प्रिमियर लिगमा कुल ४ सय ४१ र रोनीले ४ सय ९१ खेल खेलेका थिए ।"
थप सात पाकिस्तानी क्रिकेटरमा कोरोना,"कराँची (एएफसी) अगस्टमा इंग्ल्यान्ड भ्रमण जाने सूचीमा रहेका पाकिस्तानका थप सात खेलाडीमा कोरोना भाइरस (कोभिड१९) को संक्रमण देखिएको पाकिस्तान क्रिकेट बोर्डले मंगलबार जनाएको छ । यो सँगै पाकिस्तानी टोलीमा कोरोना संक्रमणको संख्या १० पुगेको छ । यस साता गरिएको पहिलो परीक्षणमा पाकिस्तानका ३ खेलाडीमा कोरोनाको असर देखिएको थियो । पाकिस्तान शृंखलाका लागि शनिबार इंग्ल्यान्ड भ्रमणमा जाँदै थियो । अगस्टमा टोलीले इंग्ल्यान्डसँग तीन टेस्ट र तीन ट्वान्टी२० अन्तर्राष्ट्रिय खेल्ने तालिका थियो ।कोरोना संक्रमणको पछिल्लो स्थितिका बावजुद भ्रमण तोकिएको समयमै हुने पाकिस्तान क्रिकेट बोर्डका प्रमुख कार्यकारी वसिम खानले बताएका छन् । भ्रमण ताजै स्थितिमा छ र टोली तोकिएको समय जुन २८ मै इंग्ल्यान्ड उड्ने छन्, खानले भने ।उनले अगाडि भने, भाग्य नै भन्नुपर्ला विकेटकिपर मोहम्मद रिजवानबाहेक पहिलो रोजाइका टेस्ट खेलाडीको परीक्षणमा केही देखिएको छैन, त्यसको मतलब परीक्षणपछि उनीहरूले तुरुन्तै प्रशिक्षण गर्न सक्नेछन् र बेलायत पुगेर सबै निश्चित गर्न सक्नेछन् । कोरोना संक्रमण भेटिएका खेलाडीमा फखर जमान, मोहम्मद रिजवान, वाहब रियाज, इमरान खान, मोहम्मद हफिज, मोहम्मद हस्नाइन, कासिफ भाटी छन् ।सोमबारमात्र सद्दाव खान, हरिश रौफ र हैदरी अललाई कोरोना संक्रमण भएको पाइएको थियो । टोलीका एक अधिकारीमा पनि यसको संक्रमण देखिएको थियो । पाकिस्तानले कोरोना भाइरस संक्रमणको वृद्धिलाई खेपिरहेको छ, त्यसमा १ लाख ८० हजारमा संक्रमित भएका छन् । पाकिस्तानमा कोरोनाबाट ३ हजार ५ सय ९० को मृत्यु भइसकेको छ । बेलायतमा भने कोरोनाको प्रभाव घटिरहेको छ ।"
अन्यायविरुद्ध बोल्न सामीको आग्रह,"किंग्सटाउन (रोयटर्स) वेस्ट इन्डिजका पूर्वकप्तान डारेन सामीले विश्व क्रिकेटका सर्वोच्च संस्था र यसका सदस्य देशहरूलाई सामाजिक अन्यायविरुद्ध बोल्न सोमबार आग्रह गरेका छन् । अमेरिकी प्रहरीको नियन्त्रणमा मे २५ मा अफ्रिकी अमेरिकीको मृत्युपछि चलिरहेको आन्दोलनबीच सामीको आग्रह अगाडि आएको हो । अमेरिकी प्रहरीले ४६ वर्षीय अश्वेत जर्ज फ्लोयडलाई घुँडाले ९ मिनेटसम्म टेकेपछि उनको मृत्यु भएको थियो । त्यसयता अमेरिकामा तनावपूर्ण प्रदर्शन भइरहेको छ भने विश्व खेलकुदले पनि त्यो आन्दोलनमा ऐक्यबद्धता देखाएको छ । सामीले भावनात्मक ट्वीट गर्दै भनेका छन्, म जस्ता अश्वेतमाथि के भइरहेको छ, आईसीसीले किन देखेको छैन ?उनले थपेका छन्, यो समय भनेको चुपचाप रहने होइन । उनको नेतृत्वमा वेस्ट इन्डिजले सन् २०१२ र २०१६ को ट्वान्टी२० विश्वकप उपाधि जितेको थियो । उनले विश्व क्रिकेट सामाजिक अन्यायविरुद्धको आन्दोलनमा आवाज राख्न चुक्छ भने त्यसको अर्थ यो खेल पनि समस्याकै एक भाग हुनेछ । यसअघि उनका साथी खेलाडी क्रिस गेलले पनि सामाजिक सञ्जालको मद्दतमा अश्वेतको जीवन पनि उत्तिकै महत्त्वपूर्ण हुने आवाज उठाएका थिए । उनले आफ्नो लामो खेलजीवनमा धेरैपटक सामाजिक अन्याय बेहोरेको बताएका छन् । उनले भनेका छन्, अश्वेत भएको नाताले मैले धेरैपल्ट रंगभेदी व्यवहार सामना गरेको छु ।"
अक्कलको सहयोग,काठमाडौं (कास) नेपाल स्पेन कोस्टाब्लान्का समाजले एपीएफ क्लबका पूर्वखेलाडी तथा महिला टिमका प्रशिक्षक नरकुमार राईको छोरीको उपचारका लागि ४० हजार नगद सहयोग गरेका छन् । कोस्टाब्लान्का समाजका अगुवा तथा एथलेटिक्सका पूर्वराष्ट्रिय खेलाडी अक्कलबहादुर बोहराको पहलमा संकलित रकम नेपाल खेलकुद पत्रकार मञ्चमार्फत बुधबार हस्तान्तरण गरिएको हो । मञ्चका अध्यक्ष देवेन्द्र सुवेदीले प्रशिक्षक राईलाई रकम हस्तान्तरण गरे । उनकी ११ वर्षीया छोरी कसुमी राईद ब्लड क्यान्सर रोगले पीडित छिन् । हाल उनी महाराजगन्जस्थित कान्ति बाल हस्पिटलमा उपचाररत छिन् । एपीएफबाट खेल्ने म्याराथन धावक अक्कलबहादुर बोहराले यसअघि समस्यामा परेका थुप्रै नेपालीलाई आर्थिक सहयोग उपलब्ध गराउँदै आएका छन् ।
