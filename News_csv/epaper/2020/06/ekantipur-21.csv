शीर्षक,विवरण
एमसीसीमा कसरी जोडियो संसदीय अनुमोदन ?,"(काठमाडौं)  सरकारले विभिन्न मुलुक र दातृ निकायहरूसँग धेरै प्रकारका अनुदान, ऋणलगायत सम्झौता गर्छ । त्यस्ता अधिकांश सम्झौता कहाँ, कसरी, कहिले हुन्छन्, जनस्तरमा चासो र चर्चा खासै हुँदैन । अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको सम्झौताले भने राजनीतिक दल, संसद्, सडकदेखि जनस्तरको समेत मथिंगल हल्लाइरहेको छ । अन्य सम्झौताहरूभन्दा फरक यसलाई चाहिँ अनुमोदनका लागि संसद्भित्र छिर्याइएपछि यसको पक्षविपक्षमा बहस छेडिएको हो, जसबाट सबभन्दा बढी सत्तारूढ नेकपा नै प्रभावित भएको छ । एमसीसी सम्झौतामा संसदीय अनुमोदनको प्रावधान कसरी, कहिले र किन जोडियो ? सम्झौता प्रक्रियामा संलग्न अधिकारीहरूका अनुसार एमसीसीको मूल सम्झौता (मिलेनियम च्यालेन्ज कम्प्याक्ट) मा संसदीय अनुमोदनको प्रावधान थिएन । तर वर्तमान सरकारका पालामा अर्थ मन्त्रालयले अमेरिकी पक्षसँग छुट्टै पत्राचार गरी त्यसलाई संसद्बाट अनुमोदन गर्न सहमति जनाएको पाइएको छ । कम्प्याक्टमा २०७४ भदौ २९ मा हस्ताक्षर हुनुपूर्व वासिङ्टन डीसीमा भएको वार्तामा यही संसदीय अनुमोदनको विषयलाई लिएर नेपाली र अमेरिकी टोलीबीच लामै बहस चलेको थियो । त्यहाँ उपस्थित एक नेपाली अधिकारीका अनुसार, हस्ताक्षरको पूर्वसन्ध्यामा अमेरिकी अधिकारीहरूले जोडबलका साथ दस्तावेजमा एमसीसी सम्झौतालाई संसद्बाट अनुमोदन गरिनुपर्ने प्रावधान राख्न भनेका थिए । उनीहरूले नेपालमा सरकार परिवर्तन भइरहने हुनाले सम्झौतालाई संसद्बाट अनुमोदन गर्नुपर्ने तर्क गरेका थिए । एउटाचाहिँ सबैले स्वामित्व लिऊन् भन्ने होला, अर्कोचाहिँ अहिले एउटा पार्टीको सरकार छ, भोलि अर्को पार्टी सत्तामा आउँदा पनि सम्झौता कार्यान्वयनमा ढिलाइ नहोस् भन्ने उनीहरूको उद्देश्य थियो होला, ती अधिकारीले भने । उक्त वार्तामा सात सदस्यीय नेपाली टोलीको अगुवाइ अर्थ मन्त्रालयको अन्तर्राष्ट्रिय आर्थिक सहायता समन्वय महाशाखाका तत्कालीन प्रमुख बैकुण्ठ अर्यालले गरेका थिए । उनीहरूले नेपालमा कुनै पनि वैदेशिक सहयोग परियोजनालाई संसद्बाट अनुमोदन गर्ने प्रचलन नरहेको भन्दै एमसीसीमा पनि त्यो आवश्यक नहुने अडान राखेका थिए । नेपालको सन्धि ऐनले यो सम्झौता र नेपालको कानुन बाझिए त्यसलाई हल गर्ने अधिकार सरकारलाई दिएको छ, समस्या पर्दैन भन्दै अमेरिकी पक्षलाई आश्वस्त पारेका थिए । दुई दिनका लागि भनिएको उक्त वार्ता पाँच दिन लम्बिएपछि अन्ततः संसदीय अनुमोदन गर्ने प्रावधान नराखी कम्प्याक्टमा हस्ताक्षर गर्न अमेरिकी पक्ष तयार भएको थियो । सम्झौताका बेला अर्थ राज्यमन्त्री रहेका उदयशमशेर राणाले किन संसद्मा लानुपर्छ, नलगे हुन्न भन्ने प्रश्न आफूहरूले अमेरिकी अधिकारीहरूसँग राखेको बताए । अमेरिकीले नेपालमा सरकार धेरै परिवर्तन भइरहन्छ र फेरि अर्कै सरकार आयो भने के गर्ने भन्ने कुरा राखेका थिए, कांग्रेस नेता राणाले कान्तिपुरसँग भने, हामीले त्यो हुँदैन, पहिलेदेखि हाम्रो मुलुकको हरेक पार्टीको सरकारको एमसीसीको विषयमा एउटै धारणा छ । विज्ञहरू र कर्मचारीतन्त्र पनि यस विषयमा काम गरेर अघि बढिरहेका छन् भन्यौं । राणाका अनुसार, हस्ताक्षर गर्दासम्म सम्पूर्ण दल र सरकार सहमत भएरै यहाँसम्म आएको बताएपछि अन्त्यमा अमेरिकीहरूले मानेका थिए । त्यसपश्चात् शेरबहादुर देउवा नेतृत्वको तत्कालीन सरकारका अर्थमन्त्री ज्ञानेन्द्रबहादुर कार्की र एमसीसीका कायममुकायम प्रमुख कार्यकारी अधिकृत जोनाथन जी नाशले कम्प्याक्टमा हस्ताक्षर गरेका थिए । कम्प्याक्टमा हस्ताक्षर गर्दा नेपाली पक्षले संसदीय अनुमोदनको सर्त कुनै हालतमा मानेको थिएन, यस मामिलालाई नजिकबाट नियालेका अर्का उच्च अधिकारीले भने, पछि अर्थ मन्त्रालयले नै अनौठो ढंगले संसदीय अनुमोदनको कुरा अगाडि बढाएको देखिन्छ ।कम्प्याक्टमा हस्ताक्षरपश्चात् पनि अमेरिकी पक्षले संसदीय अनुमोदनको कुरा झिक्ने गरेको थियो, जसलाई वर्तमान अर्थमन्त्री युवराज खतिवडाले स्वीकारेर अगाडि बढाएको कान्तिपुरलाई उपलब्ध अर्थ र कानुन मन्त्रालयबीच भएको पत्राचारले पुष्टि गर्दछ । २०७५ पुस १३ मा अर्थ मन्त्रालयले एमसीसी सम्झौता संसद्बाट अनुमोदन गरिनुपर्ने सम्बन्धमा कानुन तथा संसदीय मामिला मन्त्रालयसँग राय माग्दै पत्र लेखेको थियो । त्यसअनुरूप कानुनले अर्थलाई पुस २६ गते दिएको जवाफमा एमसीसी सम्झौतालाई संसद्को सामान्य बहुमतबाट अनुमोदन गरिनुपर्ने भनी सचिवस्तरीय निर्णय पठाएको थियो । उक्त जवाफमा नेपालको सन्धि ऐन, २०४७ को व्यवस्थाअनुसार सम्झौताको धारा ७ मा प्रस्तुत सम्झौता र नेपालको राष्ट्रिय कानुन बाझिएमा प्रस्तुत सम्झौता लागू हुनेछ भन्ने प्रावधान भएकाले यस कार्यान्वयनका लागि प्रतिनिधिसभाको सामान्य बहुमतबाट अनुमोदन हुनुपर्ने उल्लेख छ । त्यसैलाई आधार बनाउँदै अर्थ मन्त्रालयले एमसीसी सम्झौतालाई मन्त्रिपरिषद्मा संसदीय अनुमोदनका लागि निर्णयार्थ पेस गरेको थियो । २०७५ माघ २५ को मन्त्रिपरिषद् बैठकले सम्झौता अनुमोदनका लागि संघीय संसद्मा पेस गर्ने निर्णय गर्यो । पाँच महिनापछि २०७६ असार ३० मा प्रतिनिधिसभाको विधेयक शाखामा अर्थ मन्त्रालयले सम्झौतालाई दर्ता गरायो ।संसदीय अनुमोदनका लागि दर्ता गरिएको सम्झौता तत्कालीन सभामुख कृष्णबहादुर महराले अघि बढाउन ढिलाइ गरे, जसका कारण सत्तारूढ नेकपाकै नेताहरू यो विषयमा विस्तारै पक्ष र विपक्षमा उभिन थाले । सम्झौता हुनुअघि र नेपालले यसबाट लाभ लिनुपर्ने सन्दर्भमा कसैको दुईमत थिएन । सम्झौता अनुमोदनका लागि महराले अड्काएको भन्ने धारणा प्रधानमन्त्री ओलीले कान्तिपुरसँगको अन्तर्वार्ताका क्रममा भनेपछि यसभित्रका अन्तर्य केलाउने गरी सार्वजनिक बहस छेडियो । विशेषगरी सत्तारूढ दलभित्रै चर्को बहस छेडिएपछि सम्झौता अनुमोदन हुने कि नहुने भन्ने गोलचक्करमा यो मामिला फसेको हो । नेकपाभित्र विवाद चर्केपछि २०७६ माघमा केन्द्रीय कमिटी बैठकले सम्झौतालाई गहन अध्ययन गर्न भन्दै वरिष्ठ नेता झलनाथ खनालको नेतृत्वमा तीन सदस्यीय कार्यदल गठन गर्यो, जसमा स्थायी कमिटी सदस्य भीम रावल र परराष्ट्रमन्त्री प्रदीप ज्ञवाली सदस्य थिए । कार्यदलले एमसीसी सम्झौता यथास्थितिमा अनुमोदन गर्न नहुने सुझाव दिएको छ । समितिका एक सदस्य परराष्ट्रमन्त्री ज्ञवालीले भने १५ बुँदे फरक धारणा राख्दै यथास्थितिमै सम्झौता संसद्बाट अनुमोदन गर्नुपर्ने अडान राखेका छन् ।सत्तारूढ दलभित्र यो विषय गिजोलिएपछि अमेरिकाले पटकपटक उक्त सम्झौतालाई जस्ताको तस्तै संसद्बाट अनुमोदन गर्नुपर्छ भन्दै आएको छ । एमसीसी सम्झौतामा अमेरिकाले नेपाल ५ सय मिलियन अमेरिकी डलर अनुदान सहायता उपलब्ध गराउने र नेपाल सरकारका तर्फबाट १ सय ३० मिलियन अमेरिकी डलर विनियोजन गर्नुपर्ने व्यवस्था छ । यो रकमले काठमाडौंको लप्सीफेदीदेखि रातमाटे, रातमाटेदेखि हेटौंडा, रातमाटेदेखि दमौली, दमौलीदेखि बुटवल हुँदै भारतीय सीमा (गोरखपुर) सम्मको ४ सय केभी क्षमताको विद्युत् प्रसारण लाइन तथा सडक मर्मतसम्भारसम्बन्धी परियोजना सञ्चालन हुनेछ ।"
त्रिविमा भागबन्डा,"(काठमाडौं)  त्रिभुवन विश्वविद्यालयमा राजनीतिक भागबन्डाका आधारमा डिन, विभागीय प्रमुख, क्याम्पस प्रमुखलगायत १५ भन्दा बढी पदमा नियुक्ति दिइएको छ । लकडाउनमा शैक्षिक कार्यक्रम प्रभावित रहे पनि त्रिवि पदाधिकारीले मापदण्डबिनाकै नियुक्तिलाई निरन्तरता दिएका हुन् । वरिष्ठता र क्षमताका आधारमा भन्दा पनि सत्तारूढ दल र तिनका नेताहरूसँगको निकटतामा मनपरी नियुक्ति बाँडिएको भन्दै त्यसको विरोध हुन थालेको छ । चिकित्सा शिक्षा अध्ययन संस्थान (आईओएम) को डिनमा प्रधानमन्त्री केपी शर्मा ओलीकी निजी चिकित्सक डा दिव्यासिंह शाहलाई वरिष्ठता मिचेर नियुक्ति गरिएको थियो । नियुक्तिको निर्णय सच्याउन प्राध्यापक र विद्यार्थीले माग गरिरहेका छन् । शाह दलसँग भन्दा पनि प्रधानमन्त्री ओलीसँग निकट रहेकाले नियुक्ति दिएको भन्दै नेकपा निकट प्राध्यापक, चिकित्सक र विद्यार्थीले असन्तुष्टि जनाएका छन् । सत्तारूढ दलको विद्यार्थी संगठन अनेरास्ववियुले नियुक्तिमा असन्तुष्टि जनाउँदै डिन कार्यालयमा ताला लगाएको थियो । विद्यार्थीसँगको छलफल गरेर ताला खोलिएको छ । स्रोतका अनुसार असन्तुष्ट पक्षसँग निर्देशकमा डा दिनेश काफ्ले र सहायक डिनमा प्रदीप वैद्यलाई नियुक्ति गर्ने सहमति भएको छ । सिफारिस समितिले वैद्यलाई डिन नियुक्त गर्न एक नम्बरमा नाम सिफारिस गरेको थियो । प्रधानमन्त्रीको दबाबमा उनलाई पन्छाएर शाहलाई नियुक्ति गरिएको स्रोतले बतायो । सत्तारूढ दल नेकपाको पूर्वएमाले र पूर्वमाओवादी खेमाका प्राध्यापकलाई विभिन्न विभाग र क्याम्पसमा नियुक्ति दिइएको छ । फागुनमा उपकुलपति नियुक्त धर्मकान्त बाँस्कोटाले राजनीतिक भागबन्डाका आधारमा गरिने नियुक्ति रोक्ने प्रतिबद्धता जनाएका थिए । तर विगतकै शैलीमा नियुक्ति जारी गरेको एक प्राध्यापकले बताए । पहिले पूर्वएमालेको भागमा परेका संस्थान, क्याम्पस, विभागमा पूर्वएमाले नै नियुक्त गरिएको छ, ती प्राध्यापकले कान्तिपुरसँग भने, पूर्वमाओवादीले नेतृत्व गर्दै आएको ठाउँमा उनीहरू निकटले नै चान्स पाए ।त्रिवि कार्यकारी परिषद्ले विवादित र आर्थिक हिनामिनामा संलग्नहरूलाई पनि जिम्मेवारी दिएको छ । सिरहास्थित सूर्यनारायण, सत्यनारायण मोरवैता यादव बहुमुखी क्याम्पसको प्रमुखमा रामहित यादव नियुक्त भएका छन् । त्यस्तै भक्तपुरस्थित सानोठिमी बहुमुखी क्याम्पस प्रमुखको जिम्मेवारी रामचन्द्र घिमिरेलाई दिइएको छ । पूर्वमाओवादी निकट दुवै आर्थिक हिनामिनामा संलग्न आरोपित पनि हुन् । यादवलाई आर्थिक अनियमिताका आधारमा यसअघिका पदाधिकारीले कारबाही गरेका थिए भने घिमिरेको जिम्मेवारी खोसिएको थियो । घिमिरेले आर्थिक हिनामिना गरेको र क्याम्पसको सम्पत्ति दुरुपयोग गरेको आरोप छ । उनीमाथि गरिएको छानबिन प्रतिवेदन आएकाले नियुक्ति दिएको शिक्षाध्यक्षको कार्यालयले जनाएको छ । शिक्षा विकास तथा अनुसन्धान केन्द्रको निर्देशकमा पूर्वमाओवादी कोटामा सुरेन्द्र गिरीलाई नियुक्ति दिएको छ । काठमाडौंको रत्न राज्यलक्ष्मी क्याम्पसमा सिनियर प्राध्यापकहरूलाई पन्छाएर पूर्वएमाले कोटामा जीवनधर ज्ञवाली नियुक्त भएका छन् । स्रोतका अनुसार उनी शिक्षाशास्त्र विषयका सबैभन्दा कनिष्ठ प्राध्यापक हुन् । तेह्रथुम क्याम्पस प्रमुखमा उपप्राध्यापक निलम खरेललाई नियुक्ति गरिएको छ । उनी पूर्वएमाले निकट हुन् । दोस्रोपटक उनलाई नियुक्ति दिइएको हो । इन्जिनियरिङ अध्ययन संस्थानको सहायक डिनमा प्राडा चिन्तामणि पोखरेललाई नियुक्त गरिएको छ । उनी पूर्वमाओवादी कोटामा नियुक्त भएका हुन् भने डिनमा पूर्वएमाले खेमाबाट नियुक्त गर्ने तयारी भइरहेको स्रोतले जनायो । कृषि तथा पशु विज्ञान अध्ययन संस्थान सहायक डिन उपप्राध्यापक किशोरचन्द्र दाहाललाई नियुक्ति दिएको छ । उनी नेकपा अध्यक्ष पुष्पकमल दाहालका नातेदार हुन् । नेपालगन्ज नर्सिङ क्याम्पस प्रमुखमा उपप्राध्यापक तुलसा सुनारलाई नियुक्त गरिएको छ । उनीभन्दा वरिष्ठ अम्बिका चन्दलाई हटाएर पूर्वएमाले खेमाकी सुनारलाई नियुक्ति दिइएको हो । वरिष्ठता मिचेर चितवन इन्जिनियरिङ क्याम्पस प्रमुखमा सुदीप शर्मालाई नियुक्ति दिएको छ । केही महिनामा नै स्वतः अवकाश पाउने प्राध्यापक सर्वेशचन्द्र मिश्रलाई महेन्द्र बिन्देश्वरी क्याम्पसको प्रमुख बनाइएको छ । ६१ आंगिक क्याम्पसमध्ये पूर्वमाओवादी कोटामा परेको गोरखा क्याम्पसमा रामशरण बानियाँ प्रमुख बनेका छन् । कांग्रेस निकट प्रजातन्त्रवादी प्राध्यापक संघले त्रिविमा भइरहेको नियुक्तिको विरोध गरेको छ । उपकुलपति बाँस्कोटाले सत्ताधारी नेकपा कार्यकर्ताको चरित्र देखाएर भागबन्डाका आधारमा नियुक्ति बाँडेको संघका अध्यक्ष जगत तिमिल्सनाले बताए । आईओएमको डिनसहित अधिकांश नियुक्तिमा पारदर्शिता, वरिष्ठता र प्राज्ञिक मूल्यमान्यता उल्लंघन गरिएको संघले जनाएको छ । संघले नियुक्तिका विषयमा उपकुलपति बाँस्कोटालाई विरोधपत्र बुझाइसकेको छ । ठाकुरराम बहुमुखी क्याम्पस वीरगन्जमा पूर्वएमाले कोटामा राजदेव कुशवाह क्याम्पस प्रमुख बनेका छन् । पोखरा वनविज्ञान क्याम्पस प्रमुखमा विनोदप्रसाद हेज्यू नियुक्त भएका छन् । उपकुलपति बाँस्कोटाले पोखरा वनविज्ञान क्याम्पसमा पहुँचका आधारमा सत्तापक्षकालाई ३ महिना नियुक्ति दिएका थिए । सर्वोच्च अदालतको आदेशपछि वरिष्ठताको आधारमा हेज्यू नियुक्त भएका हुन् ।कृषि तथा वनविज्ञान र इन्जिनियरङ अध्ययन संस्थानमा डिन पद रिक्त छ । शिक्षा र मानविकी संकायमा पनि डिनको नियुक्ति हुन सकेको छैन । त्रिविका उपकुलपति बाँस्कोटा, रजिस्ट्रार पेशल दाहाल र रेक्टर शिवलाल भुसाले डिन नियुक्तिका लागि सत्तारूढ दलका नेताहरूसँग छलफल गरिरहेको स्रोतको दाबी छ । कतिपय स्थानमा सत्तारूढ दलकै खेमाबीच विवाद हुँदा नियुक्तिमा ढिलाइ भएको छ । उपकुलपति बाँस्कोटाले भागबन्डालाई निरुत्साहित गर्न मापदण्ड बनाइरहेको प्रतिक्रिया दिए । नेताको भन्दा मापदण्डको पछि लाग्ने परिपाटी बसाल्न खोजिएको छ, उनले भने, यति बिग्रेको संस्था त नेपालमा अरू छैन होलाजस्तो लाग्न थालेको छ । काम गर्ने परिपाटी कर्मचारी र शिक्षकमा छैन ।"
पोखरा विश्वविद्यालयमा पढाइ न प्रमाणपत्र,"(पोखरा)  दुई वर्षको एमबीए तीन वर्ष लम्बिने चिन्ताले पोखरा विश्वविद्यालयमा अध्ययनरत कुशल पौडेललाई सताएको छ । विश्वविद्यालयमा उपकुलपति र अन्य पदाधिकारी नियुक्त नहुँदा दोस्रो ट्राइमेस्टरको परीक्षाफल प्रकाशित नहुँदै तेस्रोको तयारी गर्नुपर्ने अप्ठेरोमा उनी छन् । पदाधिकारी नियुक्तिको ढिलाइले उनीसँगै पोखरा विश्वविद्यालयअन्तर्गतका ४० हजार विद्यार्थीको भविष्य अन्योलमा छ । अहिले विश्वविद्यालयलाई कसरी अघि बढाउने भन्नेमै अन्योल देखिएको छ । दीर्घकालीन रूपमा असर पर्ने शैक्षिक, प्राज्ञिक र परीक्षासम्बन्धी कामसमेत ठप्प छन् । ९ महिनादेखि पदाधिकारीविहीन विश्वविद्यालयमा अझै उपकुलपति र रजिस्ट्रार नियुक्त गरिएका छैनन् । ३ संकायका डिन, ३ कार्यकारी निर्देशक र परीक्षा नियन्त्रकको पद पनि खाली छ । एक वर्षदेखि कार्यकारिणी परिषद् र प्राज्ञिक परिषद्का बैठक नै बस्न सकेका छैनन् । अन्य विश्वविद्यालयमा कार्यकारी परिषद् र प्राज्ञिक परिषद्का बैठक भएका छन् । बैठकले कार्यविधि बनाएर अनलाइन कक्षा र परीक्षा मूल्यांकनको तयारी गरेका छन् । तर पोखराको बैठक बस्न नपाउँदा न अनलाइन कक्षा सुरु हुन सकेको छ, न त परीक्षा लिन कुनै निर्देशिका नै बनेको छ । पोखरा विश्वविद्यालयका ४ आंगिक, ५८ सम्बन्धन प्राप्त र ४ संयुक्त आंगिक कलेजबाट स्नातक र स्नातकोत्तर उत्तीर्ण झन्डै ७ हजार विद्यार्थीले प्रमाणपत्र, माइग्रेसन र ट्रान्सक्रिप्ट पाएका छैनन् । उपकुलपति नहुँदा फागुनमा हुनुपर्ने दीक्षान्त समारोहसमेत हुन सकेन । आर्थिक वर्ष ०७७०७८ को बजेट पनि बन्न सकेको छैन । आंगिक क्याम्पसका शिक्षक तथा कर्मचारीको तलब भत्तासमेत रोकिएको छ । परीक्षाअघि विद्यार्थीबाट शुल्क संकलन हुन्थ्यो । परीक्षा नै हुन नपाउँदा विश्वविद्यालयको खातामा समेत पैसा छैन । उपकुलपति नहुँदा विद्यार्थी भर्नासमेत रोकिएको छ । व्यवस्थापन संकायका डिन हरिबहादुर खड्का विश्वविद्यालयमा हाल दैनिक हुने नियमित काममात्रै भइरहेको बताउँछन् । कोभिड१९ ले असर गरिरहेको बेला परिषद्को बैठक बसेर निर्देशन दिनुपर्नेमा सम्पूर्ण काम रोकिएको उनले बताए । खड्काले भने, अब भीसी नियुक्त गर्ने, फेरि भीसीले रजिस्ट्रार, डिन, कन्ट्रोलर नियुक्त गर्ने गर्दा अर्को वर्षसम्मलाई असर पर्छ ।व्यवस्थापन संकायका निर्देशक रवीन्द्र घिमिरे विश्वविद्यालयलाई अनिर्णयको बन्दी बनाउँदा ४० हजार विद्यार्थीको भविष्यमा अन्धकारतर्फ धकेलिएको बताउँछन् । अन्य विश्वविद्यालयले अनलाइन कक्षा चलाइरहेका बेला पोखरा विश्वविद्यालयमा कार्यविधि बन्न नसक्दा विद्यार्थी पढ्नबाट वञ्चित भएको उनले बताए । पोखरा विश्वविद्यालय शिक्षण संस्थाहरूको संघ, नेपाल (पिन) का उपाध्यक्ष नरबहादुर विष्ट पदाधिकारी नियुक्ति बेलैमा नहुँदा अर्बौंको लगानी संकटमा रहेको बताए । विश्वविद्यालय ऐनअनुसार सहकुलपति एवं शिक्षामन्त्री गिरिराजमणि पोखरेलको संयोजकत्वमा ३ सदस्यीय उपकुलपति सिफारिस समिति बनेको थियो । मन्त्रालयका सचिव र विश्वविद्यालय अनुदान आयोगका सदस्यसचिव समितिमा सदस्य थिए । समितिले ३ जनाको नाम कुलपति एवं प्रधानमन्त्रीलाई सिफारिस गर्छ । अन्य विश्वविद्यालयमा फागुनमै उपलकुपति नियुक्त भए पनि पोखरा, संस्कृत र कृषि तथा वन विज्ञान विश्वविद्यालयको उपकुलपति नियुक्ति रोकिएको छ । स्रोतका अनुसार पोखरा र कृषि सत्ता पक्षको भागमा परेको छ । संस्कृत विश्वविद्यालय प्रतिपक्षको भागमा छ । यी तीनवटैमा सिफारिस समितिले कसैको नाम सिफारिस गरेको छैन ।गत वर्ष असोज ६ मै तत्कालीन उपकुलपति डा चिरञ्जीवी शर्माको ४ वर्षे कार्यकाल सकिएको थियो । कार्यकाल सकिन २ महिना बाँकी रहँदा उनले विज्ञान तथा प्रविधि संकायका डिन बुद्धिराज जोशीलाई निमित्त दिएर बिदा बसे । असोज ६ पछि प्रधानमन्त्री कार्यालयले जोशीलाई नै ३ महिनाका लागि कायममुकायम उपकुलपति तोक्यो । जोशीको ३ महिने कार्यकाल सकिएपछि झन्डै डेढ महिना उपकुलपतिको कुर्सी खाली भयो । त्यसपछि शिक्षा मन्त्रालयको निर्णयले मानविकी संकायका डिन इन्द्रप्रसाद तिवारीलाई फागुन १९ मा कायममुकायम उपकुलपति तोक्यो । वैशाख २२ मा विश्वविद्यालयको सेवाअवधि सकिएर उनले अवकाश पाए । गत वर्षको असोजमै रजिस्ट्रार गोविन्दप्रसाद शर्माको कार्यकाल सकियो । दुई महिना अजय थापाले निमित्त सम्हाले । कायममुकायम उपकुलपति इन्द्रप्रसाद तिवारीले प्राध्यापक विष्णु तिवारीलाई फागुन २३ मा कायममुकायम रजिस्ट्रार नियुक्त गरेका थिए । तिवारीको ३ महिने कार्यकाल जेठ २३ मा सकिँदै छ । विश्वविद्यालयअन्तर्गत विज्ञान तथा प्रविधि संकाय, स्वास्थ्य विज्ञान संकाय र मानविकी संकायका डिनको पद पनि रिक्त छ । परीक्षा नियन्त्रक भरतराम ढुंगानाको समेत कार्यकाल सकिएको छ । अन्तर्राष्ट्रिय सम्बन्ध निर्देशक टेकबहादुर क्षेत्री, अनुसन्धान निर्देशक गुलाम खान र पाठ्यक्रम शाखा निर्देशक राजेशकुमार ठकुराठीको पनि कार्यकाल सकिएको छ । संकायका निर्देशकको पदावधि आगामी असार १९ मा सकिनेछ ।पोखरा विश्वविद्यालय प्राध्यापक संघका अध्यक्ष हेमराज पाण्डे पटकपटक ३ महिने उपकुलपति नियुक्ति गरी अस्थिरता निम्त्याउने कार्यले विश्वविद्यालयलाई विघटनको संघारमा लैजान खोजेको आरोप लगाउँछन् । भागबन्डा नमिलेकैले पदाधिकारी नियुक्त हुन नसकेको उनको आरोप छ । पोखरा विश्वविद्यालय कर्मचारी संघका अध्यक्ष शिवराज पण्डितले समस्या समाधान हुन नसक्दा विश्वविद्यालयको साखमा समेत प्रश्नचिह्न उठ्न थालेको बताए ।"
सातवर्षे सर्त विपक्षीले नमान्ने,"(काठमाडौं)  सत्तारूढ नेकपाको सचिवालयले गरेको निर्णयअनुसार नै नागरिकता विधेयक संसद्बाट पारित हुने स्थिति आए भारतसँग परापूर्वकालदेखि चल्दै आएको रोटीबेटी को सम्बन्धमा दरार आउने भन्दै विपक्षी कांग्रेस, राजपा र समाजवादी पार्टीले त्यसको स्वामित्व नलिने निर्णय गरेका छन् । नेकपा सचिवालय बैठकले गरेको निर्णयबमोजिम विधेयक पारित भए नेपाली पुरुषसँग विवाह गरी आउने विदेशी महिलाले अंगीकृत नागरिकता लिन सात वर्ष कुर्नुपर्ने छ । तत्कालीन अन्तरिम संविधानका आधारमा बनाइएको नागरिकता ऐन २०६३ को प्रावधानअनुसार त्यस्ता महिलाले विवाह गरी आएलगत्तै नागरिकता पाउँदै आएका छन् ।प्रतिपक्षी दलले स्वामित्व नलिने निर्णय गर्नुका पछि केही राजनीतिक र सामाजिक सबाल उठाएका छन् । खासगरी तराईमधेसमा नागरिकताको विषय जहिल्यै राजनीतिक मुद्दा बन्ने गरेको छ । २०६२६३ को जनआन्दोलनपछि यो विषयले सडक नै तातेको थियो । मधेसको रापतापलाई शान्त पार्न त्यतिबेलाको अन्तरिम सरकार नागरिकता बाँड्ने अभियान चलाउन बाध्य भएको थियो । त्यही भावनाअनुसार अन्तरिम संविधानमा पनि प्रावधान राखियो । त्यही संविधानअनुसार नागरिकता ऐन २०६३ आयो । ऐनको दफा ५ मा भनिएको छ, नेपाली नागरिकसँग वैवाहिक सम्बन्ध भएकी विदेशी महिलाले नेपालको नागरिकता प्राप्त गर्न चाहेमा तोकिएको अधिकारीसमक्ष तोकिएको ढाँचामा निवेदन दिनुपर्नेछ । त्यसरी निवेदन दिँदा नेपाली नागरिकसँग भएको वैवाहिक सम्बन्धको र आफूले विदेशी नागरिकता त्याग्ने कारबाही चलाएको निस्सा पनि साथै पेस गर्नुपर्ने छ ।कानुनमा भएको यो प्रावधानका आधारमा नेपाली पुरुषसँग विवाह गरी आउने विदेशी महिलाले तत्काल नागरिकता पाउन थालेका थिए । नागरिकता लिन त्यस्ता महिलाले आफू जन्मेको मुलुकको नागरिकता त्यागेको जानकारी गराए मात्रै पुग्छ । नयाँ संविधान जारी भएपछि सरकारले ल्याएको नागरिकतासम्बन्धी विधेयकमा सात वर्षको प्रावधान राखिएको थिएन । आफू जन्मेको मुलुकको नागरिकता त्यागेको निस्सा ६ महिनाभित्र पेस गर्नुपर्ने सर्त थपेर मात्रै विधेयक ल्याइएको थियो । सुरुवाती विवाद त्यही थपिएको सर्तमा केन्द्रित थियो । मधेस केन्द्रित दलहरूले नेपाल र भारतको सीमावर्ती क्षेत्रमा हुने बिहावारीको प्रचलनलाई जोड्दै त्यस्तो सर्त व्यावहारिक नहुने भन्दै राज्य व्यवस्था तथा सुशासन समितिको बैठकमा विरोध गरेका थिए । कांग्र्रेसकै धेरैजसो सांसदको धारणा त्यसको विपक्षमा थियो । भारतमा रासनकार्ड र मतदाता परिचयपत्रका आधारमा सम्पूर्ण अधिकार प्राप्त गर्न सक्ने भएकाले यस्तो सर्त व्यावहारिक नहुने तर्क अघि सारिएको थियो । त्यही सर्तमाथि विवाद भइरहेका बेला विधेयक संशोधन गर्दै सात वर्षपछि मात्रै नागरिकता पाउने प्रावधान अघि सारेको थियो । समितिले कहिले ६, कहिले ७ वर्षको प्रावधान ल्याइराख्दा सुरुसुरुमा महिला नेतृ तथा अधिकारवादीले खुबै विरोध गरेका थिए । जसका कारण लामो समयसम्म विधेयक समितिमै थन्किँदै आएको थियो । पछिल्लो पटक भारत र नेपालको सीमा विवादमा अंगीकृत पृष्ठभूमिका केही सांसदले निर्वाह गरेको भूमिकाले भने महिला अधिकारका पक्षमा बोल्ने नेतृ तथा अधिकारकर्मीको आवाज मत्थर बनाएको छ । यसैको बलमा नेकपा नेपाली पुरुषसँग विवाह गरी आएको विदेशी महिलाले सात वर्षपछि मात्रै अंगीकृत नागरिकता पाउने गरी नागरिकता विधेयक अघि बढाउने निष्कर्षमा पुगेको छ ।सीमा विवादलाई लिएर भारतसँगको सम्बन्ध चिसिइरहेका बेला नागरिकताको विषयले पनि मसला थप्ने काम गरेको कांग्रेसका एक नेता बताउँछन् । उनका अनुसार सत्तारूढ दलमा खासगरी भारतविरोधी छवि भएका नेताहरूले नागरिकताको विषयलाई समेत राष्ट्रवाद र राष्ट्रघातको मुद्दासँग जोडेर हेर्ने गरेका छन् । बाहिरी रूपमा प्रकट नभए पनि कांग्रेसकै कतिपय नेतामा पनि भारतबाट विवाह गरेर आउने महिलाको प्रभाव राजनीतिमा कम होस् भन्ने चाहना छ । कांग्रेसको भोट बैंक नै तराईमधेस भएकाले त्यहाँका जनताको भावना विपरीत निर्णय लिन सक्ने भने अवस्था छैन । नागरिकता विधेयकमा अंगीकृत नागरिकताधारीले राज्यका प्रमुख अंगको नेतृत्व गर्न नपाउने प्रावधान समेटिए पनि सांसद र मन्त्री बन्न भने मिल्छ । त्यस्तो अधिकार पनि तत्काल दिन नहुने गरी अहिले नागरिकता विधेयक अघि बढाउन खोजिएको छ । कांग्रेस उपसभापति विमलेन्द्र निधि परिवर्तनबाट पछि हटेर ल्याइएको यस्तो प्रावधानले समाजलाई द्वन्द्वतिर धकेल्ने चिन्ता व्यक्त गर्छन् । सबै राजनीतिक दलको सहमतिमा अन्तरिम संविधान निर्माण भएको र त्यसैको जगमा नागरिकता ऐन २०६३ आएको उल्लेख गर्दै उनले त्यसबाट पछि हट्दा मुलुकमा राजनीतिक अस्थिरता बढ्ने बताए । सत्तारूढ दलको निर्णयअनुसार नै संसद्बाट विधेयक पारित भए यसले चर्को राजनीतिक असन्तुष्टि सिर्जना गर्छ, निधिले भने, पाइरहेको अधिकारबाट वञ्चित गर्ने गरी ल्याइएको राजनीतिक विधेयकलाई कांग्रेसले साथ दिँदैन । विरोध गर्छ ।राजपाका नेता राजेन्द्र महतोले पनि राम र सीताको विवाहकालदेखि नै जोडिएको भारतसँग रोटीबेटीको सम्बन्धलाई भत्काउने गरी कानुनमा प्रावधान प्रस्ताव गरिएको हुनाले नेकपालाई साथ दिन नसकिने बताए । यो एउटा नागरिकताको विषय मात्रै होइन । यसमा जनताजनताबीचको सम्बन्ध जोडिएको छ, जसलाई नरेन्द्र मोदी र केपी शर्मा ओलीले चाहँदैमा जोड्ने र नचाहिँदा भत्काउने काम गर्न सक्दैनन्, उनले भने । भारतमा पनि विवाह गरेर जानासाथ नेपाली महिलाले तत्काल नागरिकता पाउँदैनन् । रासनकार्ड र मतदाता परिचयपत्र भने पाउँछन् । त्यसैका आधारमा सामाजिक र राजनीतिक अधिकार स्थापित हुने महतोको दाबी छ । राजपा र समाजवादीले दर्ता गराएको संविधान संशोधनको गैरसरकारी विधेयकमा समेत नागरिकताको मुद्दा अघि सारिएको छ । जसमा संविधानमै अंगीकृत नागरिकताको प्रावधान प्रस्ट हुनुपर्ने माग राखिएको छ । सरकारले सुरुमा ल्याएको मस्यौदामा नभएको प्रावधानसमेत समेट्दै सीमावर्ती बहुल जनताप्रति अनुदार बन्नु बृहत् राजनीतिक सहमतिको विरुद्धसमेत छ, समाजवादी पार्टीका नेता रामसहायप्रसाद यादवले भने, नागरिकलाई अनागरिक बनाउने यस्तो प्रावधानको समिति, सदन र सडकबाट हामी कडा विरोध गर्छौं ।"
कहिलेसम्म अनागरिक बन्ने ?,"(काठमाडौं)  सन् १९५८ तिर भारत प्रशासित कश्मीरबाट प्रितम सिंह ढुवानी व्यवसाय गर्न नेपाल आए । नेपालमा पहिलो पटक ट्रक भित्र्याएको श्रेय उनैलाई जान्छ । त्यतिबेला नेपालमा ट्रक चलाउने कोही थिएनन् । प्रितमले जम्मुकश्मीरबाटै ६ चालक ल्याए । तीमध्ये एक थिए, जोराबार सिंह । त्यतिबेला जोराबार १५ वर्षका थिए । पछि भारत गएर बिहे गरे र पत्नी नेपालमै ल्याए । यही जोडीबाट सन् १९८१ मा काठमाडौंमा जन्मिएकी थिइन्, प्रिती कौर ।प्रिती नेपाली संगीतमा चिनिएको नाम हो, युवापुस्तामाझ त अझ लोकप्रिय छिन् । धेरै पल्ट, पछि लाग्नु पर्दैन, छोड्दैछोड्दिनँ लगायतका गीतमार्फत प्रितीले धेरै नेपालीको प्रेम पाएकी छन् । रकपप विधामा उनको बेग्लै सान छ । शुक्रबार उनको ट्वीटले भने कहिल्यै उनको आवाज नसुनेकालाई समेत झस्काइदियो, फ्यानचाहिँ स्वाभाविक रूपमा निराश भए । मेरो जन्म नेपालमा भयो, नेपाली संगीतमा २० वर्ष जति सक्रिय छु र पनि मलाई नेपाली नागरिकता दिइएन, प्रितीको ट्वीट छ, अहिले आएर नेपाली नागरिकसँग बिहे हुँदा यी राष्ट्रवादीहरूको नजरमा म अझै पनि विदेशी एजेन्ट देखिन्छु ? सात वर्षसम्म अनागरिक भएर बस्नुपर्ने ? यो कतिसम्म न्यायोचित छ ? हो, जन्ममात्र होइन, प्रितीको कर्मभूमि पनि नेपालमै हो । ३८ वर्ष यहीं बिताइन् । तर, अहिलेसम्म उनलाई नेपालले नागरिक मानेको छैन । प्रिती भन्छिन्, धेरै समय चुप लागेर बसें । कहिले चित्त दुख्छ, कहिले रिस उठ्छ । यसपल्ट सहनै सकिनँ, त्यसैले लेखें । श्रीमान् कमल भट्टसँग सल्लाह गरेर यो विषय बाहिर ल्याएको उनले बताइन् । उनले पाँच महिनाअगाडि नेपाली नागरिक कमल भट्टसँग बिहे गरेकी थिइन् । उनको ट्वीटपछि धेरैको ध्यान तानिएको छ । नेपाल मानवअधिकार आयोगकी आयुक्त मोहना अन्सारीले ट्वीटरमा लेखेकी छन्, प्रितीसँग क्षमा माग्नुपर्छ ।दुई वर्षदेखि नागरिकता विधेयक संसदीय समितिमा अड्किएको थियो । प्रमुख विवादित विषय थियो, वैवाहिक अंगीकृत नागरिकता । यसउपर शनिबार सत्तारूढ दल नेकपाको सचिवालयले विदेशी महिलाले नेपाली पुरुषसँग विवाह गरेको ७ वर्षपछि मात्रै वैवाहिक अंगीकृत नागरिकता दिने व्यवस्था गर्ने निर्णय गरेको छ । यसमा नेकपाका सांसदहरू यसअघि नै सहमत भइसकेका थिए । संघीय संसद्का दुवै सदनमा बहुमत भएकाले नेकपाको निर्णय कानुनमा सहजै पारित हुनेछ । महिला अधिकारका पक्षमा आवाज उठाउनेहरूले यसको विरोध गरेका छन् । यो निर्णयको प्रत्यक्ष मारमा प्रिती पनि पर्ने भएकी छन् । मैले त जन्मकै आधारमा पनि नागरिकता पाउनुपर्ने हो, उनको दुखेसो छ, यो नयाँ व्यवस्थाले झन् अन्याय हुन्छ जस्तो लाग्छ ।प्रितम सिंहलाई राजा महेन्द्रले नेपाल बोलाएका थिए । त्यसैले प्रितम र उनको टिमको नेपालमा ठूलो भाउ थियो । त्यतिबेला नागरिकता बनाइदिन घरमै सरकारी मान्छेहरू आउँथे भनेर उनले बुबाबाट सुनेकी थिइन् । भन्छिन्, तर, नेपालमा केही समय बस्ने हो, त्यसपछि भारत फर्किहालिन्छ भनेर बुबाले नागरिकता लिनुभएनछ । तर, फर्कने दिन कहिल्यै आएन, अहिले पनि काठमाडौंमा बस्नुहुन्छ । सन्तान पाएपछि भने जोराबारले नागरिकता लिन खोजेका थिए । प्रितीका अनुसार कतिले पैसा खाएछन्, कतिले थप पैसाको डिमान्ड गरेछन्, तर नागरिकता कहिल्यै बनेन । ७६ वर्षीय जोराबार सपरिवार सानेपामा बस्छन् ।प्रितीको पहिलो गीत सन् २००४ मा रेकर्ड भएको थियो । त्यसको अघिल्लो वर्ष उनको सांगीतिक समूह निभा ब्यान्ड प्रतिस्पर्धामा उत्कृष्ट ठहरिएको थियो । उनीबाहेक सबै सदस्य केटा थिए । रकपपमा केटीको उपस्थिति न्यून थियो त्यतिबेला । टेकुस्थित न्यु फ्लोरेन्स स्कुलबाट एसएलसी गरेपछि विदेशी गीतहरू सुन्न थालिन् । बिस्तारै उनलाई लाग्न थाल्यो, म पनि यस्तै गाउन सक्छु । त्यही हुटहुटी पूरा गर्न उनले सुरुमा पूर्वीय संगीतको औपचारिक अध्ययन गरिन्, त्यसपछि ब्यान्डमा आबद्ध भइन् । त्यो यात्रा अहिलेसम्म जारी छ । अघिल्लो साता उनले आफ्नो युट्युब च्यानलमा नयाँ भिडियो सार्वजनिक गरेकी छन् । लकडाउनमै पतिसँग मिलेर घर र घरवरपर सो भिडियो बनाएकी हुन् । अरू पाँच गीत रेकर्ड भइसकेको र विस्तारै सार्वजनिक गर्ने उनले जानकारी दिइन् ।नागरिकता प्राप्तिको संघर्षचाहिँ संगीतमा लाग्नु अगावैदेखिको हो । जब बुझ्ने भइन्, दिदी र भाइको साथमा सम्बन्धित सरकारी कार्यालय गइन् । जन्मका आधारमा नागरिकता पाइन्छ भन्नेमा ढुक्क थिए उनीहरू । हामीसँग बुबाआमाको नागरिकता मागियो, उहाँहरूको नेपाली नागरिकता थिएन । जन्मका आधारमा बनाउन पाइन्न भनेर हामीलाई फर्काइयो, करिब दुई दशकअघिको पल सम्झिइन उनले, यता बन्दै नबन्ने भएपछि भारत गएर पासपोर्ट बनाएँ । उनका अनुसार अहिलेसम्म उनले भारतको पनि नागरिकता लिएकी छैनन् । उनीसँग नेपालस्थित भारतीय दूतावासले जारी गरेको रजिस्ट्रेसन पत्र छ, जहाँ भारतीय नागरिक यति समयदेखि नेपाल बस्दै आएको भन्ने व्यहोरा छ । त्यही पत्र देखाएर पासपोर्ट लिएँ । त्यसलाई नै नागरिकता भन्छन् भने त थाहा छैन । नत्र अरू कुनै भारतीय सरकारी कागजात लिएको छैन, प्रितीले कान्तिपुरसँग भनिन्, सवारी अनुमतिपत्र र बैंक एकाउन्ट खोल्न पनि त्यही पत्रले काम गर्दो रहेछ ।"
अंगीकृतमा नेकपाको बटमलाइन :बिहेको ७ वर्षपछि नागरिकता,"नेकपाले नेपाली पुरुषसँग बिहे गरेर आउने विदेशी महिलाले सात वर्षपछि मात्रै वैवाहिक अंगीकृत नागरिकता पाउनुपर्ने निष्कर्ष निकालेको छ । वैवाहिक अंगीकृतकै कारण नागरिकता विधेयक संसदीय समितिमा अड्किएपछि आफ्नो धारणा बनाउन शनिबार बसेको सचिवालय बैठकले यो निष्कर्ष निकालेको हो ।संसद्मा विचाराधीन नागरिकता विधेयकका कतिपय प्रावधानबारे छलफल भयो, नेपाली पुरुषसँग विवाह गरेर आउने विदेशी महिलाले प्राप्त गर्न सक्ने अंगीकृत नागरिकताको प्रावधानबारे छलफल गरेर निष्कर्ष निकालिएको छ, नेकपा प्रवक्ता नारायणकाजी श्रेष्ठले भने, त्यस्ता विदेशी महिलाको हकमा ७ वर्ष देशभित्रै बसेको पुष्टि भएपछि विदेशमा नागरिकता वा त्यस्तै प्रमाणपत्र लिएको भए त्यसलाई परित्याग गर्ने कारबाही चलाएको प्रमाण पेस गरेपछि वैवाहिक अंगीकृत नागरिकता प्राप्त गर्नु उपयुक्त हुन्छ भन्ने निष्कर्ष निकालियो । उनले सामाजिक, सांस्कृतिक, आर्थिक सम्पूर्ण अधिकार विवाह गरेको दिनदेखि नै प्राप्त गर्न सक्ने गरी उनीहरूलाई आवासीय परिचयपत्र दिने सहमति भएको पनि जानकारी गराए । बैठकले समितिमा सहमतिको अन्तिम प्रयास गर्ने र सहमति जुटेन भने मतदानमा जाने निर्णय गरेको छ । सहमतिका लागि अझै एक पटक प्रयास गर्ने र समिति सदस्यहरूबीच एकमत हुन सकेन भने प्रक्रियामा जानुपर्ने निचोड नेकपाको हो, वरिष्ठ नेता झलनाथ खनालले कान्तिपुरसँग भने, समितिले प्रक्रिया सुरु गर्ला ।प्रधानमन्त्री केपी शर्मा ओली र नेकपा अध्यक्ष पुष्पकमल दाहालले शुक्रबार साँझ प्रतिनिधिसभाको राज्य व्यवस्था तथा सुशासन समितिका नेकपाका सदस्यहरूसँग वैवाहिक अंगीकृत नागरिकताबारे राय मागेका थिए । उक्त बैठकमा सबैले विवाह गरेको सात वर्षपछि मात्रै वैवाहिक अंगीकृत नागरिकता दिन उपयुक्त हुने धारणा राखेका थिए । प्रमुख प्रतिपक्षी कांग्रेस, राजपा र समाजवादीले भने वैवाहिक अंगीकृत नागरिकताको व्यवस्था कायम राख्नुपर्ने बताएका छन् । तर संघीय संसद्का दुवै सदन र समितिमा बहुमत रहेकाले मतदान प्रक्रियामा जाँदा पनि नेकपाको निर्णय पारित हुने देखिएको छ । नेकपाले विवादित प्रावधानबारे बिहीबार विपक्षी दल कांग्रेसका नेताहरूसँग समेत छलफल गरेको थियो । तर, कांग्रेस नेताहरूले अन्तरिम संविधानमै राखिएको व्यवस्था यथावत् राख्नुपर्ने अडान कायमै राखेपछि नेकपाले आफ्नो धारणा बनाएको हो । विवाहको ७ वर्षपछि मात्रै महिलालाई वैवाहिक अंगीकृत नागरिकता दिने व्यवस्थाले महिला र पुरुषमा विभेद गरेको भन्दै नेकपाको उक्त निर्णयको अरू दलले भने विरोध गरेका छन् । यद्यपि वरिष्ठ नेता खनालले राष्ट्रियताभन्दा ठूलो कुरा केही पनि नहुने भएकाले विरोधको अर्थ नरहने बताए । अरू मुलुकको उदाहरण पनि हेरौं, बिहे गरेर जानेबित्तिकै नागरिकता दिने प्रावधान कतै छैन, यो कुनै समानताको विषय नै होइन, खनालले कान्तिपुरसँग भने, तथाकथित समानताका नाममा राष्ट्रघात गर्न हुन्न, हामी हार्न तयार छौं तर मुलुकलाई हराउँदैनौं ।"
छिमेकीले मतभेद समाधान गर्ने नेपालको विश्वास,"काठमाडौं (कास) भारत र चीनबीच केही दिनअघि दुई देशको सीमाक्षेत्रमा भएको घटनालाई लिएर नेपालले मुख खोलेको छ । परराष्ट्र मन्त्रालयले शनिबार विज्ञप्ति जारी गरी नेपालले भारत र चीनले असल छिमेकीको भावनाका आधारमा आपसी मतभेदलाई द्विपक्षीय, क्षेत्रीय, विश्वशान्ति र स्थायित्व पक्षधरताको शान्तिमय माध्यमबाट समाधान गर्ने छन् भन्नेमा विश्वस्त रहेको जनाएको छ । क्षेत्रीय र विश्वशान्तिका लागि नेपाल सधैं दृढ छ, विज्ञप्तिमा भनिएको छ । शिक्षासेवी अंगुरबाबा जोशीको निधनकाठमाडौं (कास) शिक्षा तथा समाजसेवी अंगुरबाबा जोशीको ८९ वर्षको उमेरमा शनिबार निधन भएको छ । लामो समयदेखि क्यान्सर रोगबाट पीडित जोशीको उपचारका क्रममा महाराजगन्जस्थित न्युरो अस्पतालमा निधन भएको पारिवारिक स्रोतले जनाएको छ । उनी ब्रेन ह्यामरेज भई २१ दिनदेखि उपचाररत थिइन् । जोशीको शनिबार पशुपतिस्थित आर्यघाटमा अन्त्येष्टि गरिएको छ ।"
भीटीएम नहुँदा संकलन रोकियो,"(धनगढी)  सुदूरपश्चिम प्रदेशमा भीटीएम (स्वाब राख्ने भाँडो) सकिँदा एक सातादेखि स्वाब संकलन प्रभावित भएको छ । केही स्थानीय तहले आफैं किनेर संकलन गरे पनि अधिकांश ठाउँमा स्वाब संकलन रोकिएको छ । कञ्चनपुरको महाकाली अस्पतालका मेडिकल सुपरिन्टेन्डेन्ट डा हरि श्रेष्ठले एक सातायता संकलन रोकिएको बताए । आपूर्ति शाखामा पटकपटक माग गरिरहेका छौं । त्यहाँ पनि उपलब्ध नभएकाले आउन सकेको छैन, उनले भने, दैनिक १०१५ जनाको स्वाब संकलन गर्नुपर्ने भए पनि अहिले रोकिएको छ । कोरोना संक्रमण रोकथामका लागि सात प्रदेशमध्ये संघीय सरकारबाट सबैभन्दा बढी बजेट पाएको सुदूरपश्चिमले परीक्षणको दायरा बढाउन सकेको छैन । प्रदेशको सामाजिक विकास मन्त्रालयका स्वास्थ्य महाशाखा प्रमुख नरेन्द्र कार्कीले आजभोलि नै किट आइपुग्ने बताए । सुदूरपश्चिममा संघीय सरकारको ३६ करोड र प्रदेश सरकारको ५७ करोड रुपैयाँ निकासा भएको छ । तर, प्रदेशमा भने स्वाब संकलन गरिने भीटीएमलगायत सामग्री व्यवस्थापन गर्न सकेको छैन । गत चैत १५ मा प्रदेश सरकारले तीनवटा पीसीआर मेसिन खरिद गर्ने निर्णय गरे पनि हालसम्म मेसिन आइसकेको छैन । सुदूरपश्चिममा शनिबारसम्म १५ हजार ४ जनाको स्बाव संकलन गरिएको छ । तीमध्ये ७ सय ७० मा कोरोना पुष्टि भएको छ । ४ हजार ७ सय ५९ जनाको रिपोर्ट आउन बाँकी छ । सेती प्रादेशिक अस्पतालका सूचना अधिकारी दिलीपकुमार श्रेष्ठले पीसीआर जाँचका लागि चहिने भीटीएम सकिँदा स्बाव संकलन नै रोकिएको बताए । धनगढीस्थित प्रयोगशालामा रहेको केन्द्रीय पशुपन्छी विभागबाट प्राप्त एकमात्र पीसीआर मेसिनमा एक दिनमा बढीमा २ सयदेखि २ सय ५० स्वाबका नमुना परीक्षण गर्ने क्षमता छ । धनगढी उपमहानगरले करिब २ सय भीटीएम खरिद गरेर आरडीटी पोजिटिभ देखिएकाको पीसीआर परीक्षण गराएको छ । भीटीएम सकिएकाले आरडीटी पोजिटिभ देखिएकाको २४ दिनसम्म पीसीआर परीक्षण हुन सकेको थिएन, मेयर नृप वडले भने, शुक्रबार आफैंले भीटीएम खरिद गरेर उनीहरूको पीसीआर परीक्षण गराएका छौं । डडेलधुराका केही स्थानीय तहले पीसीआर परीक्षणका लागि आवश्यक किटसमेत खरिद गरेर स्वाब संकलन गरेका छन् । अछाममा आरडीटी पोजेटिभ देखिएका, संक्रमितको सम्पर्कमा आएका र कोरोनाको लक्षण देखिएकालाई प्राथमिकतामा राखेर स्वाब संकलन गर्न थालिएको छ । स्वाब संकलन गरेर पठाएका कतिपयको रिपोर्ट नआउँदा २४ दिनसम्म क्वारेन्टाइनमै बस्नुपरेको छ ।"
कोरोना अस्पतालले संक्रमितलाई सुत्केरी गराउन मानेन,"(बाँके)  कोभिड१९ संक्रमित गर्भवतीले ६ घण्टाको एम्बुलेन्स यात्रापछि शल्यक्रियामार्फत सन्तान जन्माएकी छन् । रूपन्देहीको भैरहवाबाट साढे दुई सय किलोमिटरभन्दा बढी दूरीको कोहलपुरस्थित नेपालगन्ज शिक्षण अस्पताल ल्याएर भर्ना गरेको पाँच घण्टापछि शनिबार बिहान उनले सन्तान जन्माएकी हुन् । कपिलवस्तुको कृष्णनगरकी २७ वर्षीया उनी कोभिड१९ संक्रमित भएपछि भैरवहास्थित कोरोना विशेष भीम अस्पतालमा भर्ना भएकी थिइन् । भीम अस्पतालले शल्यक्रिया सम्भव नभएको जनाएर कोहलपुर रिफर गरेको थियो । सामान्य अवस्था हुँदाहुँदै कोहलपुर रिफर गरिएको नेपालगन्ज मेडिकल कलेजका उपनिर्देशक डा दिनेश श्रेष्ठले बताए । चुनौती मोल्दै महिलालाई यहाँ ल्याइएको थियो, उनले भने, अवस्था जटिल थिएन । संक्रमित भएका बेला गर्भवतीलाई रिफर गर्न नहुने उनले बताए । यति लामो यात्रा गराउँदा गर्भवतीलाई बाटोमा जे पनि हुन सक्थ्यो, उनले भने । शल्यक्रियाबाट २ किलो ४ सय ग्राम तौल भएकी छोरी जन्मिएकी छन् । शिक्षण अस्पतालका डाकविता सिन्हा, डा रवि श्रेष्ठ, डा राजेश केसी, डा अमरेन्द्र कुशवाह र नर्सिङ स्टाफ संगीता गिरी, सरस्वती श्रेष्ठ, पवित्रा विष्टको समूहले शल्यक्रिया गरेको थियो । आमा र छोरीको अवस्था सामान्य रहेको डा श्रेष्ठले बताए । दुवैलाई मेडिकल कलेजको आइसोलेसनमा राखिएको छ । कलेजले कोभिड संक्रमितको उपचारका लागि भनेर छुट्टै शल्यक्रिया कक्षसमेत बनाएको छ । चिकित्सकले सीसीटीभीबाट आमा र बच्चाको निगरानी गरिरहेका छन् । शिशुको आइतबार कोरोना परीक्षण गरिने अस्पतालले जनाएको छ । सुत्केरीसँगै उनकी नन्द पनि रहेकी छन् । आइसोलेसनमा रहेकाले उनीहरूसित कुरा गर्न सम्भव भएन । क्रिटिकल अवस्था भएमा मात्रै थर्ड लेभलको अस्पतालमा रिफर गर्ने हो, श्रेष्ठले भने, नर्मल डेलिभरी गराउनसमेत रिफर गर्नु हुँदैन । भारतको मुम्बईबाट एक महिनाअघि आएकी ती महिला २२ दिनसम्म बुटवलको क्वारेन्टाइनमा बसेकी थिइन् । ८ दिनअघि स्वाब परीक्षण गर्दा कोरोना पोजिटिभ देखिएको थियो । पेट दुखेर अस्पताल भर्ना भएकी उनलाई संक्रमित भएकै कारण शल्यक्रिया गर्न असहज मानेर भैरहवास्थित भीम अस्पतालले नेपालगन्ज रिफर गरेको परिवारले बताएका छन् । भीम अस्पतालका मेसु डा नवीन दर्नालका अनुसार ती महिलाले शनिबार तेस्रो सन्तान जन्माएकी हुन् । यसअघि दुई छोरी जन्मिएका थिए । दोस्रो सन्तान अहिले १८ महिना पुगेकी छन् । डेढ वर्षअघि बच्चा जन्माएकी महिलाको फेरि शल्यक्रिया गर्दा अवस्था जटिल हुन सक्ने देखेर कोहलपुर रिफर गरिएको दर्नालले बताए । १८ महिनाअघि गरिएको अप्रेसनको घाउ ताजै छ, घाउ नपुरिएकाले समस्या आउने सम्भावना हुन्छ, उनले भने ।"
सहरी बाटोको बेहाल,"अन्तरसम्बन्धित कामका लागि मुलुकका अन्तरसरकारी निकायहरूबीच कत्ति पनि समन्वय हुँदैन भन्ने गतिलो दृष्टान्त हो, बनाउँदैभत्काउँदै गरिने काठमाडौं उपत्यकाका सडक । अति व्यस्त सहरमा वर्षौर् ंबाटोको बेहाल हुन्छ । बल्लबल्ल कालोपत्रे गरिन्छ, ओभाउन नपाउँदै फेरि भत्काइन्छ । ठेकेदारले मापदण्डअनुसार गुणस्तर नपुर्याएकाले तत्काल सुधार्न भत्काएको भए त स्वाभाविकै हुन्थ्यो । यहाँ त सरकारको अर्को निकायले फरक प्रयोजनका लागि सडकमा खनिदिन्छ । र, बाटो उस्तै बेहाल बन्छ । नागरिकको सास्ती जस्ताको त्यस्तै रहन्छ । यो सब देख्दा लाग्छ, हाम्रा केही सरकारी निकाय कहिले सडक पिच होला र आफ्नो काम गर्ने नाममा भत्काउन पाउँला भनेर कुरिबसेका छन् !अहिले पनि काठमाडौंका बाँसबारी, लाजिम्पाट, तीनकुने, चारखाल, कीर्तिपुर, चाबहिललगायतका सडकमा खानेपानीका पाइप मर्मत तीव्र पारिएको छ । कति स्थानमा भूमिगत पाइपबाट पानी चुहेर सडक हिलाम्मे भएकाले भत्काइएको छ । सडकका भूमिगत पाइपहरू टाल्दा कहीँ पनि दिगो काम भएको छैन । बजेट सक्ने हिसाबले झारा मात्रै टारिन्छ । कहिले खानेपानीको पाइप त, कहिले बिजुलीको तार भूमिगत गर्न सडक र पेटी खन्दा नगरवासी आजित छन् । कति स्थानमा बिजुलीका तार भूमिगत गर्न सडकछेउमा खनिएकाले सर्वसाधारणलाई फुटपाथमा हिँड्नै सकस छ । यही मारमा यतिबेला असारे विकास पनि थपिएको छ । असार लाग्नासाथ नयाँ कालोपत्रे भत्काएर पाइप मर्मतको काम हुन थालेको हो । जहिल्यै बर्खा लागेपछि धमाधम सडक भत्काएर पाइप मर्मत थालिन्छ । अनि सडक हिँडिनसक्नु बन्छ । यो प्रवृत्तिले नागरिकले अनावश्यक दुःख मात्र पाइरहेका छैनन्, राज्यको खर्च पनि दोहोरो भइरहेको छ । सालिन्दा असारअघि सडक विभाग बाटो बनाउन र त्यसपछि खानेपानी लिमिटेड भत्काउन सक्रिय हुने गरेजस्तै देखिन्छ । वर्षा लागेपछि मात्रै यस्तो कामलाई तीव्र बनाइनु विडम्बनापूर्ण छ । मनसुन आरी घोप्टिएझैं आकाशबाट खस्ने यसबेला न पिच टिक्छ, न अरू काम दिगो बन्छन्, तर यति होस पनि हाम्रा सरकारी निकायहरूलाई नभएजस्तो देखिन्छ । वर्षान्तमा मात्रै बजेट सक्न काम गरेजस्तो देखाउने परिपाटी अन्त्यका लागि संविधानमै जेठ १५ मा संघीय सरकारले बजेट ल्याउने व्यवस्था गरिएको छ । पहिले बजेट ढिलो पारित हुने भएकाले कार्यान्वयन गर्न समस्या थियो । पछिल्ला वर्षहरूमा त आर्थिक वर्ष नलाग्दै बजेट पारित भएर समयमै अख्तियारी जान थालेको छ । तैपनि आर्थिकवर्षान्तमा विकासे काम गर्ने सरकारी शैली फेरिएको छैन । यस्तो निर्माण गतिविधि विकास हो कि पैसा सक्ने विनाश हो, बुझिनसक्नु छ । खानेपानी लिमिटेडको तर्क छ वर्षायाममा पानीको चाप बढी हुने भएकाले पाइप फुट्ने सम्भावना बढी हुन्छ । तर, यो अवस्था खानेपानी प्रणालीको अनिवार्य नियम होइन, दिगो व्यवस्थापन गर्न नसक्नुको परिणाम मात्रै हो । गुणस्तीय काम गर्ने हो भने यो समस्या घरीघरी दोहोरिरहँदैन । वर्षभरि हात बाँधेर बस्ने विकासे कार्यालयहरूले मनलागी बजेट खर्चन नै जानाजान अन्तिम महिना कुरेको सोझै देखिन्छ । गुणस्तरमा ध्यान नदिन, भुक्तानी कमिसन बढी लिन र आम निगरानीबाट बच्न वर्षा कुरिएको आलोचकहरूको टिप्पणीमा दम छ । विकास निर्माणका कामका लागि असार नकुर्न टेन्डर आह्वानदेखि मूल्यांकन प्रक्रियासम्म समयमै सक्नुपर्छ । ऐननियमले तोकेका खर्चको समयसीमाको उचित कार्यान्वयन गरिनुपर्छ र यसप्रति सम्बन्धित अधिकारी तथा निर्माण व्यवसायीलाई जवाफदेही पनि बनाउनुपर्छ । र, उही प्रकृतिका कामका लागि अन्तरसरकारी निकायबीच उचित समन्वय हुनुपर्छ । एउटै सडक फरकफरक कामका लागि फरकफरक निकायले पटकपटक भत्काइरहने प्रचलन अन्त्य गर्नुपर्छ । डिभिजन सडक काठमाडौंले असार १ गतेदेखि अत्यावश्यकबाहेक अन्य कारणले सडक भत्काउन, खन्न रोक लगाएको जनाएको छ । उसले नियमित ढल राख्ने र खन्ने काम भदौ मसान्तसम्मका बन्द गराएको हो । सबै सरकारी निकाय र स्थानीय तहहरूले यो निर्णय पालना गरे मात्रै भने पनि नागरिकले यो वर्षामा सडकमा सास्ती झेल्नुपर्दैनथ्यो कि !"
"वैदेशिक सहयोग लिने, एमसीसी नलिने !","राजनीति गर्नेले देशलाई केन्द्रमा राख्नुपर्छ । एमसीसीबारे धेरैले नकारात्मक टिप्पणी गर्दा सम्झौताका सकारात्मक पक्षहरू ओझेल परेका छन् । सडक र विद्युत् योजनामा एमसीसीले काम गर्ने भएकाले सार्वभौमिकता खतरा पर्छ भन्ने तर्क अमिल्दो छ । त्यत्रो रकम अनुदानमा प्राप्त हुनु राम्रो हो । एमसीसीको अनुदान सहयोग नलिने तर विश्व बैंकलगायतका अन्तर्राष्ट्रिय लगानी समूहबाट ऋण लिनु राष्ट्रिय हितमा छ त ? यी लगानी समूहमा अमेरिकाले ठूलो मात्रामा पैसा खन्याउँछ । लगानीको हिस्साका आधारमा उसैको वर्चस्व रहँदै आएको पनि छ । बौद्धिक व्यक्तिहरूले समेत राजनीतिक दलहरूको कित्तामा उभिएर विचार प्रस्तुत गर्दा आमनागरिकमा अन्योल छाएको छ । नेपालमा विकास भएन भनी सबै गुनासो गर्छन्, तर यहाँ काम गर्न साँच्चै कठिन छ ।अमेरिका, भारत, बेलायत, चीन लगायतले चाहने हो भने नेपालमा जस्तोसुकै निर्णय पनि गराउन सक्छन् । एमसीसी अन्तर्गतका आयोजनाका लागि अमेरिकी सेना निर्माण कार्यमा खटाउनु आवश्यक छैन । सेना राख्छु भन्यो भने पनि राख्न दिनु हुन्न । शक्तिशाली देशहरूले सेनाको उपस्थितिभन्दा कूटनीतिक र राजनीतिक तवरबाट आफ्नो प्रबुद्ध जमाउन खोज्छन् । व्यापारव्यवसायमार्फत आफ्नो उपस्थिति जनाउँछन् । तत्कालीन सोभियत संघ शक्तिशाली हुँदा धेरै नेपाली विद्यार्थीले उच्च शिक्षामा छात्रवृत्ति पाउँथे । यसरी रुस जानेहरू एकाधबाहेक धेरै रसियन कम्युनिस्टको समर्थक भए । सोभियत संघको विखण्डनपछि चिनियाँ कम्युनिस्ट विचारधाराको वर्चस्व कायम भयो । अहिलेका कम्युनिस्टहरूले चीनको गुणगान गाएको देखिन्छ । अर्का थरी छन् लोकतन्त्र र प्रजातन्त्रवादी भनेर राजनीति गर्नेहरू । उनीहरू भारत, युरोपियन युनियन र अमेरिकाको त्यसै पनि समर्थन गर्छन् । देशको हित नसोच्ने हो भने यी दुइटै विचार काम लाग्दैनन् । फुर्पा तमाङ, ठूलो भार्खु, रसुवा"
नागरिकतामा विचार पुर्याइयोस्,"विदेशी ज्वाइँलाई १५ वर्ष र विदेशी बुहारीलाई ७ वर्षपछि नागरिकता र राजनीतिक अधिकार दिने वा अघिपछि पार्ने भनेर संसद्को राज्य व्यवस्था समितिमा छलफल चलिरहेको छ । देशको अस्तित्वसँग जोडिएको यस्तो विषयबारे गम्भीर हुन जरुरी छ । विदेशीहरूलाई सजिलै नागरिकता थमाउँदै गए हाम्रो देश सिक्किम, भुटान वा फिजी बन्ने सक्छ भन्ने कटुसत्यलाई बिर्सन हुन्न । अन्य देश र भारतमा समेत विदेशीहरूलाई नागरिकता लिन विभिन्न मापदण्ड पूरा गर्नुपर्ने नियमकानुन छ । हाम्रोजस्तो सानो र थोरै जनसंख्या भएको देशले यसबारे झन् होसियारी अपनाउनुपर्छ । केही दल र नेताहरू विदेशीले नेपालीसँग विवाह गर्नासाथ नागरिकता दिनुपर्ने भनेर जोड गरिरहेका छन्, जुन युक्तिसंगत छैन । त्यस्तो भए राजनीतिक, सामाजिक, सांस्कृतिक र आर्थिक विचलन हुन सक्छ । नेकपा, कांग्रेस र मधेसवादीसहित सबै दल सीमा विवादमा झैं यो विषयमा पनि एकढिक्का हुनु जरुरी छ । रोशन भट्टराई, इनरुवा३, सुनसरी"
काठमाडौं संक्रमणको जोखिममा,"लकडाउन खुकुलो पारिएसँगै पछिल्ला दिनहरूमा कोरोना संक्रमितको संख्या अनपेक्षित रूपमा बढिरहँदा काठमाडौं उपत्यकावासी त्रसित छन् । सरकारले लकडाउनसँगै काठमाडौं भित्रिने नाका सिल गरेकै कारण बाहिरी जिल्लाहरूमा संक्रमित बढिरहँदा पनि उपत्यकामा संक्रमण फैलिएको थिएन । अन्य देशहरूको प्रायःजसो राजधानीलाई कोरोना भाइरसले नराम्रोसँग गाँजिरहेको बेला हाम्रो राजधानी हाइसन्चोमै थियो, छ । लकडाउन खुकुलो भएसँगै निजी सवारीसाधन सञ्चालनमा आइसकेका छन् । काठमाडौंमा पसल, उद्योग र कलकारखानाहरू खोलिएसँगै लकडाउनमा बाहिरिएकाहरू फर्कने क्रम सुरु भइसकेको छ । काठमाडौँबाहिरका केही जिल्लामा कोरोना संक्रमण तीव्र भइरहँदा त्यहाँबाट भित्रनेहरूसँगै उपत्यकामा पनि भाइरस भित्रने खतरा बढिरहेको छ । अहिलेको परिस्थितिमा उपत्यका भत्रिएकाहरूलाई क्वारेन्टिनमा राख्न छुटाइयो भने यो घना सहरमा समुदायस्तरमै संक्रमण फैलन सक्छ अनि स्थिति नियन्त्रणबाहिर गई अकल्पनीय परिस्थितिको सामना गर्नुपर्ने हुन्छ । अतः लकडाउन खुकुलो पारिए पनि काठमाडौंका नाकाहरू भने केही समय सिल गरियोस् । काठमाडौँलाई बचाउन अझै केही समय संक्रमण फैलिरहेका जिल्लाबाट आउनेलाई रोक्नैपर्छ । यो विषय सरकारले सोचोस् । पूर्ण थापा ॅशिव, सालु४, मन्थली, रामेछाप"
बर्खे विकासले राजस्व स्वाहा,"सडक विस्तार कार्यले काठमाडौंका सडकहरू लामो समयदेखि अलपत्र थिए । हिउँदमा धूलो र बर्खामा हिलोको सास्ती उपत्यकावासीले बेहोर्नुपरिरहेको थियो । वर्षौं अलपत्र परेर पिच भएका सडकहरूमा बल्ल जनता हिँड्न पाएका थिए । अहिले फेरि बिजुलीका तार भूमिगत गर्ने र मेलम्चीको पानीका लागि पाइप बिछ्याउने भन्दै सडक भत्काउने काम तीव्र पारिएको छ । विकासका नाममा जनतालाई सास्ती दिने काम कहिलेसम्म गरिरहने ? वर्षौं अलपत्र पारेर बल्लतल्ल सडक विभागले कराडौं खर्च गरी कालोपत्रे गरेको पिचलाई खानेपानी लिमिटेडले खनेर यत्तिकै छाडिदियो । जनताले हिलो बाटोमा कष्टसँग हिँड्नुपरिरहेको छ । पिचका लागि खनाइएको रकम पनि खेर गइरहेछ । यो रकम राज्य कोषबाट जान्छ । राज्यलाई हामीले कर तिर्छौं र अप्रत्यक्ष रूपमा सडकमा खेर गइरहेको यो रकम हाम्रो गोजीको हो । सडक विभागले पिच गरेको दुई महिना पनि नपुगी विद्युत् प्राधिकरणले तार भूमिगत गर्ने भनेर त्यही पिच भत्काउन थाल्छ । उक्त सडक पुनः पिच गर्न अर्को दुई वर्ष त्यत्तिकै जान्छ । अर्कातिर, राज्यको ढिकुटीबाट एउटै कामका लागि निकै पटक पैसा खन्याइन्छ । यसले ठेकेदारलाई धनी बनाएको छ । ढल निकासी गर्ने भन्दै व्यक्ति वा टोलले पनि पिच सडक भत्काएर पाइप बिछ्याउँछन् । सडक बिगारेर छोडेपछि बनाउनुपर्छ भन्ने चेतना छैन । विकासका नाममा जथाभावी सडक भत्काउने निकायहरूलाई राज्यले किन कारबारी गर्न सक्दैन ? सडक विभाग, खानेपानी लिमिटेड, विद्युत् प्राधिकरण लगायतका सरोकारी निकायले आपसमा समन्वय गर्नु आवश्यक छ । यी निकायबीच समन्वय र सहकार्य हुन सके मात्र पिच भइसकेका सडकहरू भत्किनबाट रोकिन्छन् । यस्ता समस्याहरू वर्षैपिच्छे दोहोरिरहेका छन् । एउटै योजनामा राज्यको ढिकुटी सकिइरहेको छ । जनताको करको अवमूल्यन भइरहेको छ । राज्यले उल्टो मार्गमा हिँडिरहेको विकासलाई सुल्ट्याएर राजस्व लुट्नेहरूलाई ठीक पार्नैपर्छ । गोविन्द विक, बूढानीलकण्ठ१२, काठमाडौं"
मास्क अनिवार्य,"कोरोना भाइरसको कारण मृत्यु हुनेहरूको संख्या बढ्दै छ । स्थिति नियन्त्रणबाहिर गइसक्यो यस्तोमा सधैं बन्द गरेर न त महामारी रोकिन्छ न त जीवन नै सहज हुन्छ । अहिलेको प्राथमिकता भनेकै अनुशासित भएर आफूलाई सुरक्षित राखी दैनिकीमा जुट्नु हो । सरकार महामारी रोकथाममा सफल, असफल के हुन्छ पछि लेखाजोखा गरौंला तर कोरोनाबाट जोगिन हामीले व्यक्तिगत रूपमा के पहल गर्यौं त्यो कुरा महत्त्वपूर्ण छ । लकडाउन खुकुलो हुनेबित्तिकै बजार खुलेको छ र दैनिकी सुचारु भएको छ । हामीले आफ्नो सुरक्षामा ध्यान नदिँदा संक्रमण बढिरहेको छ । नागरिकले सुरक्षाका सामान्य उपाय पनि प्रयोगमा ल्याएका छैनन् । बजारमा बिनामास्क सामान्य ढंगले हिँडिरहेका भेटिन्छन् । सरकारले किन मास्कलाई अनिवार्य गर्न सकिरहेको छैन । यसो नगर्नु भनेको सरकारी लापरबाही हो । भौतिक दूरी, साबुनपानीले हात धुने र अनिवार्य मास्क प्रयोगबारे आमनागरिक सचेत छैनन् भने महामारीको नियन्त्रण कसरी होला ? रामकृष्ण बराल, काठमाडौं"
सार्वजनिक यातायात नचल्दा सास्ती,"कोरोना महामारीका कारण सिर्जित मर्काहरू स्थायी छन् । सर्वसाधारणको दैनिकी तहसनहस भएको छ । असार १ देखि लकडाउन आधाउधी खुले पनि सार्वजनिक यातायात चलेको छैन । सामान्य कर्मचारीहरूलाई कार्यालय पुग्न निकै अप्ठ्यारो भइरहेको छ । ठूलाबडाको सवारी करोडौंको गाडीमा हुन्छ, आममानिसले चढ्ने सार्वजनिक यातायात हो । कार्यालय चले पनि सवारीसाधनको अभावका कारण रोजगारी संकटमा छ । बाइक हुनेहरूलाई पनि जोरबिजोर प्रणाली तथा एक जना मात्रै हिँड्न पाइने अव्यावहारिक नियमका कारण अप्ठ्यारोमा छन् । निजी सवारीसाधन नहुनेहरू घण्टौं हिँडेर कार्यालय पुग्न बाध्य छन् । कोरोना महामारीबाट छलिन गाउँ पुगेकाहरूलाई सहर फर्कन निकै कठिन भइरहेको छ । हिँडेरै हप्तौं लाग्ने भएपछि कसरी आउने ती कर्मचारी ? कार्यालय खुलेसँगै कतैकतै विद्यालयहरू पनि खुलाइए । तर ठाउँठाउँमा आगमन निषेध गरिएको छ । तँभन्दा म जान्ने पारामा आवागमन निषेधका सूचना स्थानीय तहहरूले जारी गरेका छन् । एकबाट अर्को पालिकामा जान पास लिनुपर्ने नियम छ । बल्लबल्ल हिँडिहाले पनि बीचमा पर्ने विभिन्न पालिका र जिल्लामा सोधपुछ गरिन्छ । सास्ती र हैरानी उत्तिकै, बाटोमा बास बस्न सकिने अवस्था छैन । बर्खाको समय भएकाले बाढी, पहिरो र खोलानालाको डर छ । कार्यालयमा हाजिर हुनैपर्ने कर्मचारीका लागि सरकारले सहज वातावरण बनाउन सकेको छैन ।उपत्यका भित्रिने निजी गाडी बढेसँगै संक्रमित सङ्ख्या पनि बढेको समाचार सुनिन्छ । यस्तो बेला विभिन्न सरकारी र गैरसरकारी कार्यालय खुल्नाले कर्मचारीहरूलाई नहिँडी सुखै छैन । यस्तो बेला कि त कार्यालय बन्द गर्नुपर्यो, होइन भने सार्वजनिक यातायात पनि खोल्नुपर्यो । यसतर्फ सरकारको किन ध्यान नगएको ? महँगो भाडा तिरेर वा रिजर्भ गरेर निजी सवारीसाधन चढ्न वा चढाउन हुने, सहुलियत भाडामा सार्वजनिक यातायातचाहिँ चलाउन नहुने ? सार्वजनिक यातायत खुले सम्बद्ध मजदुर र लगानीकर्ताले पनि त्राण पाउँथे । यसबारे सरकार गम्भीर हुनुपर्छ । सार्वजनिक सवारीसाधनमा निर्भर हुने जनसंख्या निकै छ । अनुप श्रेष्ठ, सुबिन श्रेष्ठ, भक्तपुर"
चीनभारत सीमाद्वन्द्व र नेपाल,"गत साता नेपाल सरकारी लोगो (निसान छाप) मा अंकित नक्साकृति सच्याउन संविधान संशोधनमा पाएको अपार समर्थनको राष्ट्रवादमा रंगिरहँदा पूर्वी लद्दाखको गलबानमा चिनियाँ फौजसँगको झडपमा २० जना भारतीय सैनिक मारिए, अरू केही हराए । विश्वका चार ठूला सैन्य शक्तिमा गनिने छिमेकी भारत र चीनका बीच भएको यो घटना हाम्रा लागि पनि स्तब्धकारी थियो । यसले तत्कालै विश्वसमुदायमा एउटा तरंग पैदा गर्यो, सबैको ध्यान खिच्यो । संयुक्त राष्ट्रसंघका महासचिवले दुवै पक्षलाई संयम लिन र वार्ताबाट समाधान निकाल्न अपिल गरे । अमेरिकाले चासो देखायो, विदेशमन्त्रीले मारिएका सैनिकप्रति समवेदना व्यक्त गरे । सीमा क्षेत्रको हिंसात्मक तनावका बीच भारतीय विदेशमन्त्री एस जयशंकर र चिनियाँ विदेशमन्त्री वाङ यीका बीच टेलिफोन वार्ता भयो । कोही भारतीय सिपाही नहराएको वा कब्जामा नलिएको भनेर दुवैतर्फबाट भनिएको छ । यत्तिमै यथार्थ स्थिति थाहा हुने होइन । यस्तो अवस्थामा सूचनामा स्वतन्त्र पहुँच सम्भव पनि हुँदैन, सूचना नियन्त्रित र निर्देशित हुनु अस्वाभाविक होइन । जे होस्, त्यहाँ अहिले उग्रताको स्थिति केही शिथिल भएको देखिन्छ । गलबान घटना सन् १९६२ को युद्धपछि भारतचीन सीमामा भएको सबैभन्दा ठूलो हो । यो पटकको भिडन्तमा नयाँ हतियार प्रयोग भएको सम्भावना देखिएको छ । विवादित सीमाको एउटा निश्चित क्षेत्रभित्र भारत र चीनले गोला, बारुद, बन्दुक लगायतका हतियार प्रयोग नगर्ने सहमति गरेका छन् । तर भारतले चिनियाँ पक्षले प्रयोग गरेको भनी जानकारी गराएको हतियारको तस्बिर गोला, बारुदरहित गैरसैनिक प्रकृतिको जस्तो देखिन्छ । सैन्य शस्त्रागारमा त्यस्तो हतियार प्रायः देखिएको छैन । परम्परागत चिनियाँ शस्त्र पनि हुन सक्छ । २० जनाको ज्यान लिने त्यो हतियारको प्रयोग कसरी भयो, त्यसको प्रहार कस्तो हुन्छ, कति घातक क्षमताको छ भन्ने कुरा शस्त्रविज्ञका लागि नयाँ चुनौती र खोजको विषय भएको छ ।कश्मीरदेखि अरुणाचल प्रदेशसम्मको हिमाली क्षेत्रमा भारत र चीनको सिमाना फैलिएको छ । ब्रिटिस इन्डियाका पालामा तय भएको तत्कालीन भारत र तिब्बतबीच म्याकमोहन सीमारेखालाई चीनले मानेको छैन, सीमा विवादको मुख्य कारण यही हो । यो सिमानाको सबैभन्दा पश्चिमको विन्दुमा पाकिस्ताननियन्त्रित कश्मीर छ । त्यहाँ चीनले दाबी गरेको भागलाई पाकिस्तानले छाडेको छ । बीचमा नेपाल र भुटान छन् । नेपाल र चीनबीच सीमा विवाद छैन । दुवैले सीमा सन्धि गरेका छन् । भुटानसँग विवाद छ, तीन वर्षपहिले भारतचीनका सैनिक आमनेसामने भएको दोक्लम चीनभुटानको विवादित सीमाक्षेत्र हो । सर्वाधिक विवाद लद्दाख र अरुणाचल प्रदेशको ठूलो भूभागमा दुवैको दाबीप्रतिदाबी छ । त्यसमा पर्ने सामरिक महत्त्वका घाटीहरू हटस्पट का रूपमा छन् । गलबान त्यस्तै एउटा प्रमुख हटस्पट हो । सन् १९६२ को सीमा युद्धका बेला दुवै देशका फौजले नियन्त्रण कायम गरेको रेखा (लाइन अफ एक्चुअल कन्ट्रोल) का आधारमा दुवै देशले कामचलाउ अर्थात् डिफ्याक्टो सीमा व्यवस्थापन गर्दै आएका छन् । यो क्षेत्रमा चीनले अरू छिमेकीसँग सीमा सम्बन्ध टुंग्याएर भारतलाई एक्ल्याउन सफल भएको छ । यद्यपि रुस, भियतनाम लगायत दक्षिण चीन सागर (साउथ चाइना सी) सीमावर्ती कैयौं छिमेकीसँग चीनको सीमा विवाद कायमै छ ।केही वर्षदेखि चीन र भारत सीमावर्ती क्षेत्रमा आफ्नो सैनिक उपस्थिति बढाउनुका साथै सामरिक पूर्वाधारको व्यापक विस्तार र निर्माणमा लागेका छन् । कुनै पनि बेला सन् १९६२ को जस्तै वा त्योभन्दा पनि व्यापक सीमा युद्धको खतरा विद्यमान छ । कुनै एउटा पक्षको पूरै हार वा जितको अवस्थामा अमेरिका, रुसजस्ता शक्तिराष्ट्र पनि निरपेक्ष रहन सक्लान् र भन्ने प्रश्न उठ्छ । यसले पूरै विश्व प्रभावित नहोला भन्न सकिन्न । यद्यपि यो आशंका मात्र हो, अहिले अन्तर्राष्ट्रिय सम्बन्धको स्वरूपमा अनुमान गरिने कुरा होइन । परिणामको मात्रामा केही तलमाथि भए पनि त्यस्तो युद्ध दुवैका लागि घातक सिद्ध हुन्छ । यथार्थ के हो भने, सीमावर्ती क्षेत्रमा चीन र भारतको सामरिक खेल र द्वन्द्वचाहिँ स्थायी प्रकृतिको बन्दै छ ।तीन वर्षअघि भुटानसहित त्रिदेशीय सीमामा पर्ने दोक्लममा चीन र भारत करिब तीन महिनासम्म आमनेसामने थिए । कुनै पनि बेला भिडन्तको सम्भावना थियो । त्यो टर्यो, दुवै देश त्यहाँबाट आफ्नो फौजी उपस्थिति पुरानै अवस्थामा फिर्ता गर्न राजी भए । त्यसलगत्तै आयोजित ब्राजिल, रुस, भारत, चीन र दक्षिण अफ्रिकाको विकाससम्बन्धी साझा मञ्च (ब्रिक्स) को शिखर सम्मेलनमा चिनियाँ राष्ट्रपति सी चिनफिङ र भारतीय प्रधानमन्त्री नरेन्द्र मोदीले दोक्लमको जस्तो स्थिति फेरि दोहोरिन नदिन प्रयत्नशील रहने वाचा पनि गरेका थिए । तर त्यो वाचा गरेको तीन वर्ष नबित्दै गलबानको घटना भयो । विगत तीन दशकदेखि भारत र चीनको सम्बन्ध निकै फराकिलो भएको छ । आपसी लेनदेन र सहयोगको व्यापक विस्तार भएको छ । सीमाकै बारेमा पनि गोला, बारुदसहितका हतियार प्रयोग नगर्नेसहित दर्जनौं सहमति भएका छन् । तर दुवैतर्फका केही प्रवृत्तिलाई हेर्दा फेरि अर्को यस्तै वा योभन्दा पनि गम्भीर घटना नदोहोरिएला भनेर ढुक्क हुन सकिन्न ।अहिले विश्वमै दक्षिणपन्थी राष्ट्रवादको पारो धेरै तातेको अवस्था छ । भारतमा मोदीको राजनीतिक अस्त्र नै यही हो । उनले आफूभन्दा चर्को दक्षिणपन्थी राष्ट्रवादको औजार बनाएका छन् सञ्चारमाध्यमलाई । खास गरी टेलिभिजन च्यानलहरूमा युद्धको मानसिकता निरन्तर छरपस्ट भएको पाइन्छ । त्यहाँ मोदीसँग असहमत अभिव्यक्तिलाई टक सो का एङ्करहरूले समेत लखेट्छन्, खण्डनमण्डन गर्छन् । अझ सीमाक्षेत्र, खास गरी चीन र पाकिस्तानसँगको सम्बन्धमा त भारतीय टीभीले युद्धका बेला समाचार प्रेषित गरे जस्तो गर्छन् । कालापानीलिम्पियाधुरालाई समावेश गरेर नेपालले आफ्नो नक्सा सच्याएपछि भारतीय टीभी च्यानलको त्यो प्रकोपमा नेपाल पनि पर्न थालेको छ । हो, गलबान घटनापछि स्थिति बढी आक्रोशपूर्ण हुनु, सडकमा जनताको विरोध प्रदर्शन हुनु अस्वाभाविक होइन । भारतभर विरोध प्रदर्शनहरू भए । राष्ट्रपति सीको पुत्ला जल्यो, चीनको राष्ट्रिय झन्डा जलाइयो, चिनियाँ सामान बहिष्कार गर्ने नाराहरू लागे । यी तत्कालका आक्रोश र प्रतिक्रिया हुन् ।यता चीनले यो विषयलाई आन्तरिक सञ्चारमाध्यममा चिनियाँ र स्थानीय भाषामा कसरी प्रस्तुत गरेको छ, त्यसको जानकारी मेरा लागि सहज छैन । तर चीनको अन्तर्राष्ट्रिय सञ्चारमाध्यम चाइना ग्लोबल टेलिभिजन नेटवर्क (सीजीटीएन), ग्लोबल टाइम्सले यसलाई भारतको जस्तो गरेर प्रचारप्रसार गरेको पाइँदैन । मैले यी दुवै माध्यम प्रायः हेर्दै आएको छु । भारतमा प्रतिरक्षा विषयको प्रचारप्रसार आन्तरिक खपतका लागि बढी महत्त्वको देखिन्छ । जबकि चीनले स्थलमै आफ्नो काम तामेल गरेर देखाएको छ । सायद चीनको सैन्य शक्ति, प्रहार क्षमता र आत्मविश्वासका कारण पनि यो भिन्नता देखिएको होला । साथै समाज र राजनीतिक भिन्नताले गर्दा पनि होला । खुला समाज र लोकतन्त्रका कारण भारतमा सूचनामाथि पूरै बन्देज र नियन्त्रण सम्भव छैन । चीनमा एकदलीय प्रणाली छ, राजनीतिक असहमतिलाई ठाउँ छैन । सूचनामा सरकारको एकछत्र नियन्त्रण छ । तथापि सीजीटीएनको प्रस्तुति सम्यक् लाग्छ । त्यसले बाह्य जगत्मा चीनको छवि र प्रतिष्ठा बढाउन योगदान पुर्याएको छ । कूटनीतिक व्यवहारमा पनि चीन बढी सुसंस्कृत छ । भारतको कूटनीतिक प्रस्तुति भद्दा लाग्छ ।नेपालली सञ्चारमाध्यमका प्रस्तुतिहरू पनि मलाई धेरै उन्नत लाग्छन् । तिनले फरक मतअभिमत सर्वाधिक रूपमा प्रतिनिधित्व गर्छन् । त्यसैमा मैले लोकतन्त्रको जीवन्तता देखेको छु । उग्र राष्ट्रवादका केही प्रवृत्तिबाट भने हामी पनि मुक्त छैनौं । हामी सचेत हुनुपर्ने ठाउँ भनेको राष्ट्रवादको अभिव्यक्ति र प्रस्तुतिलाई कसैले आन्तरिक राजनीतिक खपतको औजार बनाउला भनेर हो । उग्र राष्ट्रवाद आगोको लप्काजस्तो हुन्छ, त्यसले स्वतन्त्र चिन्तन र विचारविमर्शका लागि ठाउँ दिँदैन । निसान छाप संशोधन एउटा दृष्टान्त हो । यो विषयलाई सरकार, राजनीतिक दल, सञ्चारमाध्यम, अभिमत स्तम्भ सबैमा यसरी प्रस्तुत गरियो, मानौं यही नेपाल हुनु र नहुनुको परिचय हो । हामीले यति पनि भन्ने आँट गरेनौं निसान छाप सरकारको लेटरहेड र आधिकारिक छाप मात्र हो, राष्ट्रियताको मापन होइन । राणाकालमा यो एक प्रकारको थियो त पञ्चायतकालमा अर्कै । अहिलेको यो छाप २०६३ सालमा बदलिएको हो । भोलि अर्कै कुनै चिह्न राख्न सकिन्छ । मुलुकका नक्सा र निसान छाप एकै कुरा होइनन्, फरक हुन् । नक्सा अंकित भएका कारण यो अत्यधिक संवेदनशील हुन पुग्यो ।यहाँ मैले भारत र चीनको सामरिक अवस्था एवं युद्धको आकलन गर्न खोजेको होइन । अहिले अन्तर्राष्ट्रिय राजनीति र सम्बन्ध सामरिक सुरक्षाको हिसाबकिताबमा केन्द्रित छैन । यसको आयाम धेरै फराकिलो भइसकेको छ । व्यापक भिडन्तको अवस्थामा बाहेक सीमावर्ती द्वन्द्व र झडप धेरैका लागि चासोको विषय हुँदैन । तथापि कुनै पनि राज्य सीमावर्ती क्षेत्रमा हुने गतिविधिबाट अलग रहन सक्तैन । त्यसमाथि भारत र चीनजस्ता छिमेकीका बीच हुने सीमा विवाद, द्वन्द्व र झडपबाट नेपाल मुक्त हुन सक्तैन । यसले हामीलाई समेत प्रत्यक्ष प्रभावित गर्ने सम्भावनालाई नकार्न सकिन्न । यस्ता विवादमा हामीले बोल्ने ठाउँ हुँदैन, बोल्नु पनि हुँदैन । नागरिकका स्वतन्त्र विचार, विश्लेषण र अभिमत फरक कुरा हुन्Ù त्यसमा मौनता साध्नु जरुरी छैन । साथै यस्ता विषयमा प्राज्ञिक तहमा अध्ययनअनुसन्धान पनि आवश्यक हुन्छ ।चीन र भारतको सीमा द्वन्द्वको प्रकृति हेर्दा कालापानीलिम्पियाधुरा निकै संवेदनशील देखिन्छ । प्रकृति उस्तै छ, यहाँ पनि भारतले सडक विस्तार गरिरहेको छ । चीनपट्टि पूर्वाधार निकै विस्तारित र सुदृढ छ । यो क्षेत्रमा भारत र चीनको सीमा विवाद पनि छैन । त्यसैले पाँच वर्षअघि भारत र चीनले यो नाका भएर व्यापार बढाउने द्विपक्षीय सहमति पनि गरेका थिए । यो विषय सार्वजनिक भएपछि नेपालले त्यसको विरोध गर्दै दुवै छिमेकीको ध्यानाकर्षण पनि गराएको थियो । भारतसँग विवादै छ, जसको समाधानका उपाय र विकल्पको खोजी त गर्नुपर्छ नै । भारत सरकारको वर्तमान मानसिकता हेर्दा ऊ सजिलै त्यहाँबाट हट्ने सम्भावना देखिँदैन । भारतसँग वार्ता र अन्य आवश्यक पहल जारी राख्दै त्यो क्षेत्रमा चीनसँग सीमा सम्बन्धलाई नेपालले स्वतन्त्र रूपमा कसरी अघि बढाउने हो, गम्भीर पहल आवश्यक छ । एउटा काम भने नेपालले तत्कालै गर्न आवश्यक छ । कम्तीमा त्यो क्षेत्र भएर भारत र चीनले गर्ने कारोबार कि त बन्द गर्न चीनलाई मनाउन सक्नुपर्यो, कि नेपालसमेत सम्मिलित त्रिदेशीय समझदारी, सम्झौता हुनुपर्यो । नक्सा देखाएर, निसान छाप संशोधन गरेर मात्र त्यो काम पूरा हुँदैन ।"
ओलीको मनोवैज्ञानिक मार्गचित्र,"नेपाली राजनीतिका निरंकुश र लोकतान्त्रिक कालखण्ड दुवैले यसअघि नै थरीथरीका प्रधानमन्त्री दिई नै सकेका थिए । भ्रष्टाचार, अकर्मण्यता, निरंकुशताजस्ता प्रवृत्तिका आरोप त विगतका धेरै प्रधानमन्त्रीलाई लागेकै थियो । तर, दोस्रोपटक प्रधानमन्त्री भएर पनि साढे दुई वर्ष कटाइसकेका केपी ओलीको शासकीय शैली र प्रवृत्तिप्रति धेरै नेपालीको मनमा आक्रोश त छँदै छ, त्योसँगै एउटा कौतूहल पनि जागेको आभास हुन्छ । आफूलाई मन नपर्ने हरेक कुरा र व्यक्तिलाई उडाउन आफैं अघि सर्ने, दुनियाँको हरेक विधाको ज्ञानको सुरुआत र अन्त्य नै आफैंमा हुन्छ जस्तो सोच्ने, हरेक गम्भीर मुद्दामा उडन्ते कथा भन्न सक्ने तर पनि महिनौंसम्म पार्टीको बैठकसम्म नबसालीकन टिकिराख्न सक्ने साँच्चै यी ओली कस्ता मान्छे हुन् ? नेपालको राष्ट्रवाद ले खोजेको प्रधानमन्त्री यस्तै हो त, जो कोरोना भाइरस के हो र यसबाट बच्न के गर्नुपर्छ भनेर विश्व स्वास्थ्य संगठनलाई नै विज्ञ सल्लाह दिने (दुः)साहस राख्छन् ? एकताका नाममा पार्टी दर्ता गराइदिने कामबाहेक महाधिवेशनको त चर्चा पनि गर्नु नपर्ने । केन्द्रीय समिति भन्ने संरचना छ कि छैन, धेरैले बिर्सिसकेÙ स्थायी समितिको बैठक बस्यो भने बैठक बस्ने कुरा नै समाचार बन्न योग्य हुन्छ । सम्पूर्ण पार्टी र सरकार भनेकै एक व्यक्तिजस्तो भएको यस्तो स्थितिमा के होला त ओलीको आगामी दिनका लागि मनोवैज्ञानिक मार्गचित्र ?नेकपा पार्टीभित्र आफू एकछत्र हुन, उनकै सहपाठीका शब्दमा भन्दा, जस्ता फन्डा पनि गर्न सक्ने मात्र होइन, सांसद र विपक्षीदेखि आफूलाई प्रश्न गर्ने हरेक व्यक्तिलाई व्यक्तिगत रूपमै उडाउन आफैं प्रत्यक्ष तम्सने प्रधानमन्त्री सायद ओली नै पहिलो होलान् । सम्पूर्ण दुनियाँको ज्ञानको सुरुआत आफूले जानेको कुराबाट हुन्छ र प्रत्येक ज्ञानको अन्त्य आफूले जे जानेको छैन, त्यही विन्दुमा हुन्छ भन्ने अनौठो आत्मानुभूति भएका ओलीका अगाडि निकटको राजनीतिका सबैभन्दा ठूला खेलाडी भनिएका पुष्पकमल दाहाल प्रचण्ड पनि कायल भएको सार्वजनिक रूपमै अनुभव गर्न सकिन्छ । यस्तै कारणले होला, जसले सार्वजनिक जीवन बिताएकै तीस वर्ष भइसक्यो, उसका बारेमा यी मान्छे खास कस्ता हुन् भनेर उनका पहिलेका सहपाठी तर अहिले गुमनाम आरके मैनालीदेखि प्रदीप नेपालसम्मका ओलीमूल्यांकन र धारणा कहिलेकाहीँ पत्रिकामा पढ्न पनि पाइन्छ । अब बिस्तारै धेरैको अभिरुचि उनको राजनीतिकभन्दा पनि मनोवैज्ञानिक मूल्यांकन गर्नेतर्फ ढल्केको प्रस्ट बुझिन्छ । अहिले राजनीतिमा सक्रिय नेतामध्ये आफ्नो मार्गचित्र प्रस्ट भएका नेतामध्ये ओली एक हुन् । उनी एमालेमाओवादी एकताको प्रयास गर्दादेखि नै यसमा प्रस्ट थिए । माओवादीको जनयुद्ध पूरै औचित्यहीन थियो भन्नेबारे जति प्रस्ट उनी पहिले थिए, त्यति नै प्रस्ट नेकपाको एकता गर्दाताका पनि थिए । एकताको घोषणा गरिदिने हो र आफूले सकुन्जेल सत्ता र सरकार आफैंले मात्र चलाउने हो भन्नेमा एकताको सोच पलाउँदाताका उनी जति प्रस्ट थिए, अहिले त्योभन्दा बढ्ता प्रस्ट छन् । वरिष्ठ नेता माधवकुमार नेपालको निर्णयहीनताको जुन चारित्रिक आयाम छ र त्यसलाई जसरी प्रयोग गर्नुपर्ने हो, त्यसरी नै गरेका छन् । जबसम्म पार्टीमा वामदेव गौतमजस्ता पात्रको प्रभाव रहिरहन्छ, उनलाई कस्तो बेला के फन्डा फ्याँक्यो भने परिस्थितिलाई आफ्नो पक्षमा प्रयोग गर्न सकिन्छ, उनी त्यसमा पनि प्रस्ट छन् । जति नै भए पनि एमाले पंक्तिले प्रचण्डलाई पार्टी सुम्पनुभन्दा ओलीलाई नै सहनु राम्रो भन्ने एमाले मनोविज्ञानलाई कसरी प्रयोग गर्ने, उनले राम्रोसँग त्यसको अभ्यास नै गरेका छन् । एक हिसाबमा भन्दा, ओलीले आफ्नावरिपरि जुन सम्भावना थिए तिनलाई प्रयोग मात्र गरेका हुन् । अब वस्तुगत यथार्थ नै त्यस्तै छ र आफ्नावरिपरि उपलब्ध पात्र नै त्यस्तै छन् त, त्यसलाई आफ्नो हितमा प्रयोग किन नगर्ने ? भारतले अतिक्रमण गरेको जमिन फिर्ता ल्याउन खासै केही गम्भीर प्रयास नगर्ने कुरा आफ्नै ठाउँमा छ । उनी त्यसमा पनि प्रस्ट छन् । तर पार्टीबाहिरका राष्ट्रवादी र राजावादीको सहानुभूति पाउन कस्तो राष्ट्रवाद कसरी खेल्नुपर्छ भन्ने उनलाई थाहा नहुने कुरै भएन । नेपालमा राष्ट्रवादको हतियार जसरी उपलब्ध छ, त्यही उपलब्ध साधनलाई उनले आफ्नो राजनीतिक हितमा प्रयोग मात्र गरेका न हुन् । त्यस्तो राष्ट्रवाद कति उपयोगी हुन्छ भने, सम्बन्धित व्यक्तिले अरू सबै काम राम्रोसँग नगरे पनि, भैगो, ऊ राष्ट्रवादी हो भनेर सबै कुरा माफ गरिदिने एउटा पंक्ति नेपालमा सदाबहार हाजिर छ । त्यसैले, राजतन्त्र गएपछि राजनीतिक रूपमा टुहुरा भएका केही राष्ट्रवादी बौद्धिक पंक्तिले ओलीमा एउटा आशा गर्न सकिने नायक खोजेकै हुन् । राजनीतिमा के हुनुपर्थ्यो भन्ने एउटा कुरा, तर के हुन्छ भन्ने कुरा जे उपलब्ध छ त्यसैबाट उत्पन्न हुने हो । ओलीको उदय र अहिलेसम्मको निरन्तरता माथिका यिनै तत्त्वको सम्मिश्रणबाट सम्भव भएको हो । नेपालको लोकतन्त्रको प्रमुख फल्टलाइन हाम्रा राजनीतिक दलहरूको प्रकृति र बनोटसँग सम्बन्धित छ । जे छ त्यो हेर्दाहेर्दै हामी सबैमा यस्तो बानी परिसके जस्तो छ, आफ्नै सम्मुख भएको त्यत्रो लोकतन्त्रको समस्या हामीलाई समस्याजस्तै लाग्दैन । यदि लाग्थ्यो भने, हाम्रा पार्टी किन यस्ता भएका छन् भन्ने विषय कम्तीमा निरन्तर राष्ट्रिय मुद्दा हुन्थ्यो, शासकीय सुधारका लागि । यदि पार्टीहरू आन्तरिक रूपमा लोकतान्त्रिक र चलायमान हुन्थे भने तिनीहरू निश्चित अर्थराजनीतिक स्वार्थ समूहका कब्जामा हुँदैनथे । यदि ती चलायमान हुन्थे भने क्षमता नभएकालाई क्षमता भएकाले विस्थापित गर्थे । इमान नभएका नेतृत्वलाई इमान भएकाले हटाउँथे । समाजलाई योगदान दिन सक्ने नयाँ ऊर्जा र क्षमता भएका नागरिकहरू दलमा आबद्ध हुन आउँथे । प्रत्येक पाँचदस वर्षमा नयाँ भिजन भएका व्यक्तिहरू सरकार चलाउन आउँथे । अहिले सत्तामा टिक्न कुनै अर्को क्षमता चाहिन्छ र ? वामदेव गौतमलाई यता र उता चलाउन सक्यो भने एउटा खड्गो टर्छ, माधव नेपाल र प्रचण्डलाई यता र उता गर्यो भने अर्को टर्छ । नेपालको राजनीति र दलीय संरचनालाई जस्तो बनाइएको छ, त्यसमा ओलीले जे गरेका छन्, गर्ने त्यही नै हो । यस्तै संरचना, प्रणाली र अभ्यासलाई स्वीकार गरुन्जेल, सबै दलका नेता ले त्यही नै गरिरहनेमा कुनै शंका छैन । त्यसमाथि के स्पष्ट देखिन्छ भने, ओलीलाई त भित्रैदेखि आफूबाहेक सबै नालायक छन् भन्ने नै लाग्छ । आफ्नैबारेमा उनको मूल्यांकन त, प्रायः मान्छेको स्वमूल्यांकनजस्तो, उनको पनि अति गलत छ । तर हुन सक्छ, आफ्नो पुस्ताका अरू नेताको निकम्मापन बुझ्नमा उनी गलत छैनन् । सार्वजनिक जिम्मेवारीमा पुग्न विषयगत क्षमता, नैतिक आचरण र अन्य प्रतिस्पर्धी गुण चाहिने प्रणाली भए पो राजनीतिमा लाग्न र टिक्न मान्छेले मिहिनेत गर्थे । अहिले राजनीतिमा टिक्न के गर्नुपर्छ ? आफूले एउटा गुट चलाउन सके भयो वा कुनै गुटमा आफू परिराख्न सके पुगिहाल्यो । पञ्चायतकालमा प्रजातन्त्रवादी र वामपन्थी शक्तिहरू अलग रूपमा नेपाल राष्ट्र कस्तो हुनुपर्छ भनेर जनताका लागि वैकल्पिक विचारको काल्पनिकी प्रस्तुत गरिरहन्थे । प्रजातन्त्र आएपछिका केही वर्षमै जब शासकीय विकृतिका कारण जनतामा निराशा थियो, माओवादीले विकल्पको वैचारिकी प्रस्तुत गरेकै हुन् । त्यो काल्पनिकीमा अरू उपकाल्पनिकीहरू थपिँदै गएर जनआन्दोलन, मधेस आन्दोलन सबै भए । नयाँ संविधान जारी भएपछि निर्माण गरिएको वर्चस्वशाली भाष्यको सार थियो सबै कल्पना अब यथार्थ भए । अब कल्पना गर्न बाँकी केही छैन । कल्पनाशीलतालाई राजनीतिक रूपमा बिदा गरिएको पाँच वर्षमा नेपाल अहिले कस्तो ठाउँमा आइपुगेको छ भन्ने धेरैले बुझिसके । यस्ता पात्र र प्रवृत्तिबाट केही हुनेवाला छैन । तर राजनीतिक, नागरिक र बौद्धिक वृत्त कसैसँग पनि अहिले कुनै वैकल्पिक काल्पनिकी नै छैन । राजावादी, नस्लवादी, क्षेत्रीयतावादीदेखि लिएर लोकतन्त्रवादी र माओवादीसम्म अहिलेको संसारमा प्रचलित सबै खालका वादका संवाहक हामीसँग अहिले पनि खडा छन् । तसर्थ समस्या त्यो होइन । समस्या अब गर्ने के हो त भन्नेमा कसैसँग पनि विकल्प नहुनु हो । अब युवराज खतिवडाले ल्याउने बजेट र रामशरण महतले ल्याउने नीति तथा कार्यक्रममा कुनै फरक हुनेवाला छैन । उनीहरूले ल्याएका बजेटमा गरिने टिप्पणीसमेत पुरानै दोहोर्याइदिए हुने स्थिति छ । निजी शिक्षाबारे त्यत्रो गुनासो सुनिन्छ सार्वजनिक रूपमा, तर कुन दल वा व्यक्ति आयो भने शिक्षा नीतिमा के सकारात्मक फरक होला, कुनै दल र व्यक्तिले कुनै विकल्पको चर्चा पनि गर्दैन । जनताले तिर्नुपर्ने विभिन्न प्रकारका अहिलेका कर कुन ठीक हुन्, कुन बेठीक, के धेरै हो के थोरै र भविष्यमा कुनै डिपार्चर जरुरी छ कि छैन, त्यससम्बन्धी कुनै वैकल्पिक विचार नै छैन समाजसँग । किनकि दलहरूले नीतिगत तहमा नयाँ विचार निर्माण गर्ने संरचना नै बनाएका छैनन् । तसर्थ, हामीले हाम्रा राजनीतिक दल जस्ता बनाएका छौं वा जस्ता बन्न दिएका छौं, त्यो प्रणालीले दिने भनेको यस्तै हो । सुन्दा निराशाजनक लाग्ला, तर यस्तो लाग्छ दलहरूको संरचना लोकतान्त्रिक नबनाई, जब कुनै पनि व्यक्ति एउटै पद र समितिमा आजीवन रहन्छ, नयाँ नीति, विचार, आशा र विकल्प आउनेवाला छैन । त्यतिन्जेल जसले आफ्नो पार्टी र त्यहाँका अरू सदस्यलाई घुमाउने क्षमता राख्छ, तीन करोड नेपालीलाई त्यस्तैले नै घुमाउने हो । यी सबै कारणले ओलीको भविष्यको मार्गचित्र प्रस्ट छ नेकपाको महाधिवेशन आवश्यक नै छैन । अर्को चुनावसम्म जसोतसो, यस्तै चलाउने हो । त्यो बेला माओवादी फुटेर गए जान्छ, त्यसपछि बन्ने त्रिशंकु संसद्मा आलोपालो फेरि पनि हुने नै छ । उनी प्रस्ट छन्, प्रस्ट हुन बाँकी अरू हुन् । बीचमै प्रचण्डले आयोजना गरेर, ओली समूहले बहिष्कार गर्ने खालका स्थायी समितिका बैठक हुन थालेछन् भने सत्ता समीकरण त जता पनि जान सक्ने भई नै हाल्यो ।"
अबको रोजगारी खेतबारी,"कोरोना कहरले दुनियाँ त्राहिमाम् छ । कहीँकतै सुरक्षाको गुन्जायस छैन । यस्तो बेला हरेक मुलुकले आफ्ना नागरिकलाई पहिलो प्राथमिकतामा राख्नु स्वाभाविकै हो । परिणामतः कतिपय मुलुकले त विदेशीका शवसम्म यथाशीघ्र लैजान सम्बन्धित मुलुकलाई आग्रह नै गरिसके । अर्कातिर, अधिकांश मानिस आआफ्ना घरदेश फर्किन आतुर छन् । यस्तो अवस्थामा अर्थतन्त्र नै रेमिट्यान्समा निर्भर रहेको हाम्रोजस्तो मुलुक धेरै प्रभावित हुने भइहाल्यो । विभिन्न कारणले परदेशमा छरिएका हजारौं नेपाली यति बेला सरकारको मुख ताकेर घर फर्किने बाटो पर्खिरहेका छन् । सरकारले पनि पहल गरिरहेको छ । पहिलो चरणमा ३० मुलुकबाट २४,००० नेपाली फिर्ता ल्याउने तयारी गरिरहेको भनिए पनि हालसम्म अत्यन्तै न्यून संख्यामा आएका छन् । सम्भावना जेजस्तो भए पनि विषम परिस्थितिमा आफ्नो देश फर्किन पाउनु हरेक नागरिकको नैसर्गिक हक हो भने तिनलाई यथाशक्य फर्काउनु सरकारको अभिभावकीय दायित्व हो । महामारीले आक्रान्त हुँदा विश्व अर्थतन्त्र नै १५० वर्षयताकै भयानक आर्थिक संकुचनबाट गुज्रिनुपर्ने अनुमान भइरहेको अवस्थामा नेपालले भोग्नुपर्ने धक्काको आयतन सहजै अनुमान गर्न सकिन्छ । यति बेला विश्वभरि छरिएका नेपालीलाई ल्याउनु जति कठिन भइरहेको छ, त्योभन्दा ठूलो चुनौती तिनलाई स्वदेशमा व्यवस्थापन गर्नु हुनेछ । ती लाखौं युवालाई स्वदेश फर्काएर मात्रै सरकारको जिम्मेवारी पूरा हुनेछैन । तिनको व्यवस्थापन पनि गर्नुपर्नेछ । परिस्थिति जेजस्तो भए पनि समस्याहरूसँग जुधेरै आफैंसँग भएका साधनस्रोतलाई परिचालन गर्दै मुलुकभित्रै नयाँ र सहज रोजगारी सिर्जना गर्नुपर्छ । वैदेशिक रोजगारीको स्थान लिन सक्ने रोजगारीको सिर्जना गर्नु नै भरपर्दो विकल्प देखिन्छ ।नेपाल अहिलेसम्म कृषिप्रधान भनेर चिनिए पनि कृषिमुखी काम सोचेजति हुन सकेको छैन । अबको आर्थिक टेकोका रूपमा सरकारले कृषि क्षेत्रलाई बलियो बनाउनुपर्छ । विश्व अर्थतन्त्रमा आएको डरलाग्दो मन्दीका कारण यसअघिजस्तो वैदेशिक ऋण, अनुदान र सहायताको बाटो अब सहज हुनेछैन नै । अर्थतन्त्र उकास्न कृषि नै सबैभन्दा सम्भावनायुक्त क्षेत्र हो । आर्थिक वर्ष २०७६७७ को प्रतिवेदनअनुसार, कुल गार्हस्थ्य उत्पादनको जम्मा २७६ प्रतिशत मात्र योगदान कृषिको देखियो, बाँकी ७२४ प्रतिशत योगदान गैरकृषि क्षेत्रकै देखियो । यसको सीधा अर्थ हो कृषिमा अझै धेरै सम्भावना छन् । वैदेशिक रोजगारीबाट फर्किएका युवालाई व्यवसायमुखी रोजगार उपलब्ध गराउन सरकारले कृषिमै जोड दिनुपर्छ । कृषिलाई हेलित र समय बिताउने हिसाबले नलिई प्रतिस्पर्धात्मक क्षेत्रका रूपमा विकास गर्नुपर्छ । कृषिबाटै जनताको जीवनस्तरमा सुधार ल्याउनका लागि अबको योजनामै प्राकृतिक स्रोतको पहिचान गरी जैविक विविधता र वातावरणको संरक्षण गर्दै कृषि उत्पादनको व्यवसायीकरण, विविधीकरण तथा गुणस्तर प्रवर्द्धन गर्नुपर्छ । कृषिलाई पूर्ण रूपमा यान्त्रीकरण गर्नुपर्छ । हामीले अब प्रकृतिको वरदानलाई सदुपयोग गर्नुपर्छ । हिमाल, पहाड, तराईका वातावरणीय अनुकूलता अध्ययन गरी वैज्ञानिकताका आधारमा जहाँ जे फसल उत्पादन हुन्छ, त्यहीअनुसारको श्रम, स्रोत र सीप परिचालन गर्ने हो भने रोजगारीको सृजना त हुन्छ नै, आर्थिक अभिमुखीकरणमा पनि टेवा मिल्नेछ । जब नागरिक आर्थिक रूपमा सबल हुन्छन् तब अवसर र सहजताको सृजना आफैं हुन थाल्छ र सहरकेन्द्रित मानसिकता पनि हट्दै जान्छ । हुन त कृषि क्रान्तिकै लागि सरकारले उल्लेख्य बजेट छुट्याएर विभिन्न सहुलियत, अनुदान उपलब्ध गराउँदै आएकै छ, तर योजना घोषणा गरी बजेट फालिदिएर मात्रै आशानुरूप उपलब्धि नहुने रहेछ भन्ने साबित भइसकेको छ । भनसुन, नातावाद र पार्टीवादसँग कठोर हुँदै कृषि क्षेत्रमा विषयविज्ञहरूलाई नै संलग्न गराई योजनाका खाकाहरू बनाउँदै त्यसअनुरूप लगानी बढाउने र त्यसतर्फ लाग्न युवा पिँढीलाई प्रोत्साहन गर्ने हो भने हामीले सोचेजस्तो विकराल अवस्था अवश्य भोग्नुपर्नेछैन । सेवा र सुविधा जेजति नै भए पनि परदेशमा हलीगोठालो हुनुभन्दा, दुःख नै सही, आफ्नै घरमा बसेर परिवारको सामीप्यमा आफ्नै माटोसँग खेल्नु राम्रो हो । अबको हाम्रो आर्थिक स्तरोन्नतिको सरोकार मुख्य गरी कृषि नै किन पनि हो भने, हामीले विभिन्न मुलुकमा मजदुरी गरेर भित्र्याएको रेमिट्यान्सको ठूलो राशि खाद्यान्न आयातमा खर्चिने गरेका छौं । खाद्यान्न आयातको अवस्था कतिसम्म दयनीय छ भने, हाम्रो राष्ट्रिय तरकारीकै उपाधि पाएको गुन्द्रुकसम्म छिमेकी मुलुकबाट वार्षिक २ करोड बराबरको ल्याइँदो रहेछ । यो दुःखद पक्ष होइन ? तसर्थ सररकाले पकेट क्षेत्र निर्धारण र विस्तार गर्दै धेरैभन्दा धेरै युवाशक्तिलाई कृषिमा आबद्ध गराउन तदारुकतासाथ कदम चाल्नैपर्छ ।"
महामारीले पनि नसिकाएको पाठ !,"कोरोना महामारीले के गरिब के धनी सबै देशको स्वास्थ्य प्रणाली कसरी चलिरहेको रहेछ भन्ने छर्लंग पारिदिएको छ । नेपालको स्वास्थ्य प्रणाली कति कमजोर र अव्यवस्थित छ भन्ने त सर्वविदितै छ । सेवाको गुणस्तर तथा उपचार प्रविधिको जतिसुकै ठूला गफ गरिआए पनि हाम्रा अधिकांश अस्पतालमा सामान्य अवस्थामा पनि सेवाग्राहीले आवश्यक आधारभूत सेवासम्म पाउन सकेका छैनन् । अस्पतालमा कम्तीमा सुरक्षित पिउने पानी, सफा शौचालय, हात धुने ठाउँ र पानीको व्यवस्था, स्वास्थ्यजन्य संक्रमित तथा अन्य फोहोरको सुरक्षित व्यवस्थापन हुनुपर्छ । तर नेपालमा अस्पतालकै फार्मेसीबाट पानी किनेर पिउनुपर्ने बाध्यता छ, शौचालयबाहिरै नाक थुन्नुपर्ने अवस्था छ । योभन्दा पनि विकराल अवस्थाचाहिँ हाम्रा स्वास्थ्य संस्थाहरू आफ्नै फोहोरका कारण संक्रमण फैलाउने थलो बन्दै गएका छन् । झन्डै एक वर्षअघि गार्जियन मा प्रकाशित एउटा रिपोर्टअनुसार, विश्वभरि वार्षिक झन्डै १० लाख व्यक्तिको मृत्यु अव्यवस्थित फोहोर व्यवस्थापनका कारण उत्पन्न संक्रमण तथा रोग फैलिएर हुने गरेको छ । विश्व स्वास्थ्य संगठनको ताजा तथ्यांकअनुसार, विश्वभरिका कम्तीमा १५ प्रतिशत बिरामी अस्पताल बसाइका क्रममा एक वा त्योभन्दा बढी संक्रमणबाट ग्रस्त हुन्छन् । अझै हाम्रोजस्तो देशमा यसको अवस्था झन् भयावह छ, तर यसबारे अध्ययन भएको पाइँदैन । यस सन्दर्भमा पंक्तिकारले स्वास्थ्यकर्मीसमेत रहेका एक अस्पताल व्यवस्थापकसँग जिज्ञासा राख्दा जवाफ पाएको थियो, बिरामीको चापलाई थाम्नलाई अस्पतालको क्षमता बढाउन त सकिएको छैन, कहाँ फोहोरको पछाडि लाग्न सकिन्छ ? मासिक शुल्क तिरेर निजी क्षेत्रलाई अस्पतालबाट उत्सर्जित फोहोर उठाउन लगाएको र त्यसको व्यवस्थापन कसरी भइरहेको छ, आफ्नो सरोकार नभएको पनि उनको भनाइ थियो । अस्पतालहरूले नै यसका लागि आवश्यक मापदण्ड पूरा गरेका छैनन् भन्ने प्रस्ट छ । फोहोर व्यवस्थापन ऐन२०११ तथा नेपालको स्वास्थ्यजन्य फोहोर व्यवस्थापन निर्देशिका२०१४ मा प्रत्येक अस्पताल तथा स्वास्थ्य संस्थाबाट उत्सर्जन हुने संक्रमित फोहोर स्वयं संस्थाले उपयुक्त प्रविधिको प्रयोग गरी संक्रमणरहित बनाएर नगरजन्य फोहोर व्यवस्थापकमार्फत अन्तिम विसर्जन गर्नुपर्ने उल्लेख छ । तर, यो कानुनी प्रावधान धेरैजसो अस्पतालले कार्यान्वयन नै गरेका छैनन् ।अस्पताल तथा स्वास्थ्य संस्थाहरू यति संवेदनशील विषयमा नबुझेरै उदासीन भएका हुन् ? नाम चलेको अस्पतालका एक नामी चिकित्सकले कर्णालीबाट काठमाडौंसम्म दमको उपचारका लागि आएकी ७० वर्षीया आमैलाई अझै पनि गाउँमा फर्केर दाउरामा खान पकाउने हो भने अब तीन महिना पनि बचाउन नसकिने भन्दै गाली गरिरहँदा जाँचकक्षबाहिर अस्पतालबाट निस्किने प्लास्टिक लगायतका फोहोर बालेर निस्किएको धूवाँको मुस्लो नदेखे जस्तो गरेको प्रस्टै भान हुन्थ्यो । गाउँमा दाउराबाट उत्सर्जन हुने धूवाँका कारण ती आमैको स्वास्थ्य बिग्रेको ठोकुवा गर्ने डाक्टरलाई आफ्नै अस्पतालभित्र बालिने प्लास्टिक लगायतका फोहोरबाट निस्किने फुरान, डायक्सिनजस्ता ग्यास अति हानिकारक हुन्छन्, जसले क्यान्सर जस्ता खतरनाक रोग निम्त्याउँछन् भन्ने थाहा नभएको होइन । र, यस्ता हानिकारक ग्यासका कारण ती आमैलाई मात्र होइन, उपचारमा संलग्न स्वास्थ्यकर्मीलाई पनि उत्तिकै जोखिम छ भन्ने पनि डाक्टरलाई जानकारी नभएको होइन ?अस्पताल तथा स्वास्थ्य संस्थाहरूले दिनहुँ यति सयहजार बिरामीलाई सेवा दिइरहेका छौं भनिरहँदा प्रतिदिन कति संक्रमित भएर निस्किरहेका छन् भन्ने कुरा स्वयं विषयविज्ञ तथा अस्पताल व्यवस्थापकले वास्ता नगर्नु गैरजिम्मेवारी हो । नेपालका २९३ नगरपालिकामा सालाखाला दैनिक ६,००० टन नगरजन्य फोहोर उत्सर्जन हुन्छ भने, अस्पताल (झन्डै ४०,००० जति बेड संख्या) र अन्य हजारौं बेडरहित स्वास्थ्य संस्थाबाट सालाखाला दैनिक ७५ टनजति फोहोर निस्किने देखिन्छ । स्वास्थ्यजन्य फोहोर जम्मा फोहोरको २ प्रतिशत मात्र हो । विश्व स्वास्थ्य संगठनको तथ्यांक तथा नेपालका स्वास्थ्य संस्थाहरूमा हालै गरिएको अध्ययनअनुसार, स्वास्थ्यजन्य फोहोरमा संक्रमित तथा हानिकारक फोहोर १५ देखि ३० प्रतिशतसम्म हुन्छ । तर, हालको अवस्थामा स्रोतमै संक्रमित तथा हानिकारक फोहोर छुट्टै संकलन नगरेकाले धेरैजसो अस्पताल र स्वास्थ्य संस्थामा ७५ प्रतिशतभन्दा बढी फोहोर संक्रमित हुने गर्छ । स्रोतमा सही तरिकाले वर्गीकरण नगर्दा अस्पतालको संक्रमित फोहोरको परिमाण बढ्ने मात्र होइन, सम्पूर्ण नगरजन्य फोहोर पनि संक्रमित भइरहेको छ । यसले गर्दा अस्पतालसँगै फोहोर संकलन, ढुवानी र अन्तिम विसर्जनस्थलबाट संक्रमण फैलिरहेको छ । अझै हालको जस्तै महामारीका बेला यस्तो फोहोरको मात्रा सामान्य अवस्थाको भन्दा धेरै गुणा बढी हुन्छ । तर सामान्य अवस्थामा पनि हाम्रा स्वास्थ्य संस्थाहरूमा न्यूनतम मापदण्डअनुसार अस्पतालको फोहोर व्यवस्थापनका लागि आवश्यक पूर्वाधारमा ध्यान दिइएको छैन भने महामारी र त्यसपछि अवस्था झन् नाजुक हुँदै जाने देखिन्छ । यसमा राज्य, अस्पताल सञ्चालक तथा सेवा दिनेलिने सबै गम्भीर हुनु जरुरी छ । फोहोरलाई विभिन्न प्रविधिको प्रयोग गरी संक्रमणरहित बनाउनु हरेक स्वास्थ्य संस्थाको पहिलो दायित्व हो । संक्रमित फोहोरलाई अटोक्लेभ, माइक्रोवेभ जस्ता प्रविधि प्रयोग गरी संक्रमणरहित बनाउन सकिन्छ । अटोक्लेभ स्थापना तथा सञ्चालनको हिसाबले सहज भएकाले नेपालका सन्दर्भमा यही प्रविधि उपयुक्त हुन सक्छ । नेपालका विभिन्न अस्पतालमा हालै भएका अध्ययनका आधारमा दैनिक प्रतिबेड बढीमा २ केजी फोहोर उत्पादन हुन्छ भन्ने मान्दा १५० बेड क्षमताको अस्पतालले स्रोतमा संक्रमित फोहोरलाई छुट्टयाएको खण्डमा दैनिक ९० केजी वा लगभग ९०० लिटर फोहोर संक्रमणरहित बनाउनुपर्ने देखिन्छ । यसका लागि २५० लिटर क्षमताको अटोक्लेभ मेसिन दैनिक चार पटक चलाउनुपर्ने हुन्छ । फोहोरको परिमाण बढे छदेखि आठ पटकसम्म मेसिन सञ्चालन गर्नुपर्छ ।१०० बेडदेखि २५० बेड संख्या भएका अस्पतालमा अटोक्लेभ मेसिन, प्रशोधन घर, संकलन तथा ढुवानी सामग्रीसहित ६० लाखदेखि बढीमा १ करोड रुपैयाँसम्म पर्ने देखिन्छ । केही बेड थप्न खर्च हुने रकम हो यो । त्यसकारण २०० बेडको अस्पतालले केही वर्ष एकदुई बेड थप्न पूर्वाधार बनाउनुको सट्टा संक्रमित फोहोर व्यवस्थापनमा खर्च गर्न सक्छ । अटोक्लेभ प्रविधि एक पटक स्थापना गरिसकेपछि सामान्य मर्मतसम्भार गरेर वर्षौं चलाइरहन सकिन्छ । यसको सञ्चालन खर्च प्रतिकेजी १५ देखि २५ रुपैयाँसम्म लाग्ने देखिन्छ । १०० देखि २५० बेड क्षमताको अस्पतालका लागि फोहोरलाई संक्रमणरहित बनाउन वार्षिक ५ लाखदेखि बढीमा १० लाख रुपैयाँसम्म खर्च हुन्छ ।अन्त्यमा, सेवाका नाममा बेड संख्या बढाउने मात्र नभई सरसफाइ र स्वास्थ्यजन्य फोहोरका लागि न्यूनतम आवश्यक पूर्वाधारको स्थापना गरी संक्रमणरहित हुनु हरेक अस्पतालको दायित्व हो । कोरोना महामारीले नियमित हात धुने, मास्क प्रयोग गर्ने र प्रयोग गरिएका सामान ढकनी भएको डस्टबिनमा राख्नेजस्ता आधारभूत सरसफाइका नियम त सिकाएको छ, तर डस्टबिनको संक्रमित फोहोरको व्यवस्थापन कसरी गर्ने र त्यसको असर के हुन्छ भन्नेपट्टि धेरैको ध्यान पुग्न सकेको छैन । सामान्य अवस्थामा जस्तै अहिले पनि असुरक्षित तरिकाबाट सबै किसिमका फोहोर डम्प साइटसम्म पुगेको देखिन्छ र त्यहाँको व्यवस्थापन झनै कहालीलाग्दो छ । कोरोनाले व्यक्तिमा आधारभूत सरसफाइ कति महत्त्वपूर्ण छ भन्ने सिकाएको छ । तर, हाम्रा अस्पताल तथा स्वास्थ्य संस्थाहरूले संक्रमित फोहोरको सुरक्षित व्यवस्थापनका लागि आवश्यक पूर्वाधार र प्रविधि सञ्चालन गर्न भने अझै पनि पाठ नसिक्नु विडम्बनापूर्ण छ ।पाठक भूवातावरण इन्जिनियरिङ तथा फोहोर व्यवस्थापन क्षेत्रमा अनुसन्धान तथा परामर्श सेवामा संलग्न छन् ।"
मोदी आफ्नै अभिव्यक्तिले आलोचित,"सार्वजनिक भाषण र वाक्पटुताका लागि कहलिएका भारतीय प्रधानमन्त्री नरेन्द्र मोदी पछिल्लो आफ्नै सार्वजनिक अभिव्यक्तिका कारण आलोचित भएका छन् । शुक्रबारको सर्वदलीय बैठकमा मोदीको चिनियाँ सेना भारतीय भूमिमा प्रवेश नगरेको भन्ने भनाइलाई लिएर विपक्षीहरू र पूर्वकूटनीतिज्ञहरूले चर्को आलोचना गरेका हुन् ।चौतर्फी विरोध र आलोचना भएपछि भारत सरकारले मोदीको बचाउ गर्दै भनाइलाई तोडमोड गरिएको दाबी गरेको छ । गत सोमबार साँझ लद्दाखको गलवान क्षेत्रमा भारतीय र चिनियाँ सैनिकबीच भएको झडपमा परी २० जना भारतीय सैनिकको मृत्यु भएको थियो । उक्त घटनाका सम्बन्धमा छलफल गर्न मोदीले नै शुक्रवार सर्वदलीय बैठक डाकेका थिए । बैठकमा मोदीले पूर्वी लद्दाखको घटनाका सम्बन्धमा रक्षामन्त्री र विदेश मन्त्रीको कुरा सुने र प्रस्तुति पनि हेरेँ । न त उनीहरूले हाम्रो सीमामा पसेका छन् न त हाम्रो कुनै चौकी कसैले कब्जामा लिइएको छ, भनेका थिए । मोदीको उक्त भनाइलाई लिएर सबैतिरबाट आलोचना सुरु भएको हो । मोदीले शुक्रबारको सर्वदलीय बैठकमा राखेको भनाइप्रति विपक्षी दलदेखि पूर्वकूटनीतिज्ञसम्मले विरोध र आश्चर्य प्रकट गरेका थिए । उनीहरूले मोदीको उक्त भनाइ सरकारको यसअघिको अडानको खिलाफ भएको आरोप लगाएका थिए । हुन पनि भारतीय विदेशमन्त्री एस जयशंकरले बुधबार चिनियाँ विदेशमन्त्रीसँगको फोनमा कुराकानीमा चिनियाँ पक्षले भारततर्फको लाइन अफ एब्चुएल कन्ट्रोल (एलएसी) मा भौतिक संरचना निर्माण गर्नर् ेप्रयास गरेका कारण झडपको स्थिति सिर्जना भएको दाबी गरेका थिए । चिनियाँ पक्षको भारतीय भूमिमा संरचना निर्माण गर्ने सुनियोजित र योजनाबद्ध कार्य नै हिंसात्मक झडप र मानवीय क्षतिका लागि जिम्मेवार छ, उक्त टेलिफोन कुराकानीका विषय समेट्दै भारतीय विदेश मन्त्रालयद्वारा जारी विज्ञप्तिमा भनिएको थियो । जयशंकरको उक्तको दाबीको ठीक विपरीत शुक्रबारको सर्वदलीय बैठकमा मोदीले धारणा राखेपछि बबाल सुरु भएको हो । विपक्षी भारतीय राष्ट्रिय कांग्रेसका वरिष्ठ नेता तथा पूर्वमन्त्री पी चिदम्बरमले शनिबार पत्रकार सम्मेलनमार्फत यदि चिनियाँ सैनिकहरू भारतीय भूमिमा प्रवेश नगरेको भए झडप कुन ठाउँमा र सैनिकहरू कहाँ मारिए भन्दै प्रश्न गरेका थिए । यदि चिनियाँ सैनिकहरू भारतीय भूमिमा आएका होइनन् भने झडप कहाँ भयो । हाम्रा सैनिकहरू कहाँ मारिए ? यदि अतिक्रमण भएको छैन भने २० जना सैनिकहरूको बलिदान किन गरियो ? चिदम्बरमले भनेका थिए । त्यसैगरी भारतीय अनलाइन द वायर सँगको कुराकानीमा पूर्वराष्ट्रिय सुरक्षा सल्लाहकार शिवशंकर मेननले पनि मोदीको भनाइप्रति आश्चर्य व्यक्त गरेका थिए । अतिक्रमणका सम्बन्धमा प्रधानमन्त्रीका भनाइ तथ्यहीन र भ्रामक छन् । यदि त्यसो हो भने किन र कहाँ हाम्रा सैनिकहरू मारिए ? उनलाई उद्धृत गर्दै द वायरले लेखेको छ ।मोदीको शुक्रबारको भनाइप्रति सबैले आलोचना गरिरहेका बेला चिनियाँ विदेश मन्त्रालयबाट गलवान उपत्यकाका समबन्धमा जारी वक्तव्यले आगोमा घिउ थप्ने काम गर्यो । भारत र चीनबीच लद्दाखको सीमावार्ती क्षेत्रहरू गलवान उपत्यका, तातो पानी र पांगगोंग छोमा विगतदेखि आमनेसामने हुँदै आएका छन् । त्यस क्षेत्रमा कोरिएको कृत्रिम सीमा एलएसी र त्यसको आसपासको भूभागको दाबीलार्ई लिएर यी दुई छिमेकीबीच विवाद हुने गरेको र बेलाबखत दुवै देशका सैनिकहरूबीच घम्साघम्सी पनि हुँदै आएको छ । यही क्रममा सोमबार राति दुई पक्षका सैनिकहरूबीच हिंसात्मक झडप भएको थियो । भारतले गलवान उपत्यकालाई आफ्नो दाबी गर्दै आएको थियो । तर, चिनियाँ विदेश मन्त्रालयबाट शुक्रबार अबेर राति जारी विज्ञप्तिमा चिनियाँ पक्षले गलवान उपत्यका आफ्नो भूभागमा पर्ने दाबी गरेको थियो । गलवान उपत्यका धेरै वर्षदेखि एलएसीको चिनियाँ भूभागमा रहेको छ । चिनियाँ सैनिकले त्यस क्षेत्रको गस्ती गर्दै आएका छन् । गत अप्रिलदेखि भारतीय पक्षले एकतर्फी रूपमा निरन्तर सडक, पुल र अन्य पूर्वाधार बनाउँदै आएको र चीनले धेरैपटक विरोध गरे पनि भारतीय पक्षले एलएसीमा थप अगाडि बढेको र परिस्थितिलाई भड्काउने काम गर्यो चाओ लिझाङनद्वारा विज्ञप्तिमा भनिएको थियो । लिझाङले शनिबार बिहान ट्वीटमार्फत त्यही कुरा दोहोर्याए । चिनियाँ पक्षबाट आएको पछिल्लो दाबीले मोदी सरकारलाई थप अप्ठ्यारोमा पार्यो । त्यसपछि सरकारले चिनियाँ दाबीको सम्बन्धमा प्रस्ट पार्नुपर्ने माग हुन थालेको थियो । विपक्षीहरूले मोदी सरकारमाथि गलवान उपत्यकामा चीनलाई जिम्मा दिएको समेत आरोप लगाउन थाले । चीनले गलवान उपत्यकामा आफ्नो दाबी दोहोर्याएको छ । सरकारले तत्काल प्रस्ट पार्नुपर्यो । यसमा सरकारको भनाइ छ, के चीनको उक्त दाबी सरकारले अस्वीकार गर्छ ? चिम्दबरमले शनिबारको पत्रकार सम्मेलनमा भनेका थिए ।चौतर्फी रूपमा विरोध सुरु भएपछि शनिबार प्रधानमन्त्री कार्यालयले विज्ञप्ति निकाल्दै सैनिकहरूको मनोबल गिराउने नियतले मोदीको भनाइको तोडमोड गरिएको आरोप लगाएको छ । हाम्रो भूमि अतिक्रमण गर्ने खोज्नेहरूलाई हाम्रो धर्तीका सहासी छोराहरूले उचित जवाफ दिएका छन्, म विश्वस्त पार्न चाहन्छु कि हाम्रा सेनाले सीमा रक्षाका कुनै कमी छाड्ने छैनन्, मोदीलाई उद्धृत गर्दै विज्ञप्तिमा भनिएको छ । साथै १६ बिहार रेजिमेन्टका सैनिकहरूले आफ्नो ज्यानमा खेलेर चिनियाँ पक्षको अतिक्रमण गर्ने र संरचना निर्माणको प्रयासलाई असफल पारेको भनाइसमेत मोदीले राखेको विज्ञप्तिमा उल्लेख छ । त्यसैगरी बैठकमा मोदीले भारतको नक्सामै भारतीय भूमि प्रस्ट भएको र सरकारले एलएसीमा एकतर्फीमा हेरफेर हुन नदिने धारणा राखेको जनाइएको छ । गलवान उपत्यकामा चिनियाँ दाबीलाई लिएर विदेश मन्त्रालयले समेत विरोध जनाएको छ । विदेश मन्त्रालयका प्रवक्ता अनुराग श्रीवास्तवद्वारा शनिबार साँझ जारी विज्ञप्तिमा गलवान उपत्यका क्षेत्रमा ऐतिहासिक रूपमै भारतको रहेको दाबी गरिएको छ । गलवान क्षेत्रको वास्तविकता ऐतिहासिक रूपमा प्रस्ट छ । चिनियाँ पक्षबाट एलएसीका सम्बन्धमा अतिरञ्जित र गलत दाबी स्विकार्य छैन । यी दाबीहरू चीनको विगतको आफ्नै अडानका विरुद्धमा छ, विज्ञप्तिमा भनिएको छ । यसअघि रक्षामन्त्री राजनाथ सिंहले पनि घटनाका सम्बन्धमा गरेको ट्वीटलाई लिएर आलोचना खेप्नुपरेको थियो । सिंहले बुधबार ट्वीटमार्फत गलवानमा सैनिकहरूको मृत्युबाट अत्यन्त दुःखी र मर्माहत बनाएको छ । हाम्रा सैनिकहरूले कतर्व्यपालनको क्रममा अदम्य साहस र वीरता देखाउँदै वीरगति प्राप्त गरेका छन्, सिंहको ट्वीटमा भनिएको थियो । तर, सिंहको ट्वीटमा चीनको विरोध नगरिएको भन्दै कंग्रेसका पूर्वअध्यक्ष राहुल गान्धीले चर्को आलोचना गरेका थिए । उनले ट्वीटमार्फत एउटा भिडियो सन्देश जारी गर्दै रक्षामन्त्री सिंहले चीनका केही नबोलेर भारतीय सैनिकहरूको अपमान गरेको आरोप लगाएका थिए ।"
इंग्ल्यान्ड र वेल्समा अपराध घटे,"इंग्ल्यान्ड र वेल्समा अपराध घटेका तथ्यांक सार्वजनिक भएका छन् । लकडाउनका बेला इंग्ल्यान्ड र वेल्सका ४३ प्रहरी बलले गत वर्षको तुलनामा यही समय आपराधिक क्रियाकलापमा १८ प्रतिशत कमी आएको तथ्यांक दिएका छन् । गत ७ जुनसम्म चार साताको अवधिमा अपराध १८ प्रतिशतले घटेको हो । लकडाउनपछि तेस्रोपटकको अपडेट हो यो । इंग्ल्यान्ड र वेल्समा लकडाउनपछि चार साताको अवधिमा (१२ अप्रिलसम्म) २८ प्रतिशत अपराध कमी भएको थियो भने चार साताकै अवधि १० मेसम्म २५ प्रतिशतले न्यून भएको तथ्यांक छ । समग्रमा गत वर्ष सन् २०१९ को तुलनामा अहिले अपराध घटेको प्रहरी तथ्यांकले देखाएको छ । उता, बलात्कारका घटना ४७ प्रतिशत, पसलमा सामान चोरी ५१ प्रतिशत, सवारीसाधन चोरी ३८ प्रतिशत, घर चोरी ३३ प्रतिशत र आक्रमण तथा डकैतीमा २५ प्रतिशत कमी आएको काउन्सिलले जनाएको छ । मानसिक स्वास्थ्य मुद्दा २ प्रतिशतले घटे पनि गत वर्षकै दर नजिक पुगिरहेको जनाइएको छ । नेसनल पुलिस चिफ काउन्सिलका अध्यक्ष मार्टिन हेविटले सर्वसाधारणले कोरोना भाइरस फैलिन नदिन लागू गरिएको लकडाउन नियम पालना गरेकाले अहिले अपराध घटेको प्रतिक्रिया दिएका छन् । तर, प्रहरीले लकडाउन क्रमिक रूपले खुकुलो भएसँगै अपराधीहरूले मौका पर्खिरहेको बताउँदै सर्वसाधारणलाई सावधानी अपनाउन र चनाखो रहन अपिल गरेको छ ।आपत्कालीन सेवाका लागि कार्यरत कामदारहरूमाथि दुर्व्यवहार भने गत वर्षभन्दा अहिले २४ प्रतिशत बढेको देखिएको छ । कोभिड१९ महामारी एउटा स्वास्थ्य चुनौती बढिरहँदा संक्रमित हुँ भन्दै आपत्कालीन सेवाका कामदारहरूलाई थुक्ने, सामुन्ने खोकिदिनेजस्ता व्यवहार भएको हो । नेसनल पुलिस चिफ काउन्सिलले प्रकाशित गरेको प्रतिवेदनमा यस्ता कार्य उल्लेखनीय रूपमा भने रेकर्ड गरिएका छैनन् । बेलायती गृहमन्त्री प्रीति पटेलले आपत्कालीन सेवाका कामदारमाथि आक्रमण वा दुर्व्यवहार गर्नेलाई दुई वर्षसम्म जेल सजाय दिने कानुन ल्याउने तयारीमा रहेको बताइएको छ । मेट्रोपोलिटन प्रहरी कमिस्नर क्रेसिडा डिकले तीन सातायता करिब २८ प्रतिशत अपराधका घटना कमी भएको बताएकी छन् । महामारीका बेला बन्दुक र चक्कुजन्य अपराधमा कमी आएको उनको भनाइ छ ।"
मलबिनाको रोपाइँले उत्पादन घट्ने चिन्ता,"धान रोपेको तीन सातापछि युरिया छर्नुपर्छ । यसले गाँज हाल्न सहयोग गर्छ । आवश्यक परेका बेला मल नपाउँदा पीडा भइरहेको जिल्ला किसान संघका अध्यक्ष चतुर्भुजमणि त्रिपाठीले बताए । मलबिनै रोपाइँ भइरहेको छ, उनले भने, यसले उत्पादन प्रभावित हुने निश्चित छ । उनका अनुसार प्रायः किसानले धान बेचेरै वर्षभरिको घर व्यवहार चलाउँछन् । उत्पादन राम्रो भएन भने वर्षभरि असर पुग्छ, उनले भने । यहाँ ७० हजार हेक्टरमा धानखेती गरिन्छ ।रूपन्देहीका ६० प्रतिशत किसानले मलबिनै रोपाइँ गरेका छन् । खेती लगाउने बेला मल आपूर्ति नभएपछि उब्जनी घट्ने चिन्ता सुरु भएको छ । प्रत्येक वर्ष २० प्रतिशत खेतीयोग्य जमिन घटिरहेको छ, राष्ट्रिय कृषक महासंघका अध्यक्ष देव धवलले भने, त्यसमाथि यसपालि मल अभाव भएपछि धान उत्पादन झनै घट्ने निश्चित छ । यस साताभित्र मल नआए ८० प्रतिशत रोपाइँ मलबिनै सकिने उनले बताए । छिटो मल आपूर्ति भए किसानले रोपिसकेको खेतमा मल छर्किने उनको भनाइ छ । सरकारले कृषियोग्य जमिन बाँझो नराख्ने, पर्याप्त मल उपलब्ध गराउने नारा लगाउँदै आएको छ, उनले भने, तर, प्रत्येक वर्ष वास्तविक किसान मारमा परेकै हुन्छन् । जोत्ने बेला हालेको मलले बाली सप्रिने उनले बताए । रूपन्देहीको रोहिणी गाउँपालिका३, धकधईका शम्भुप्रसाद यादवले मलबिनै रोपाइँ सकेका छन् । विगतका वर्षमा १ सय ७० क्विन्टल धान उत्पादन गर्ने उनी यसपालि उत्पादन घट्ने चिन्तामा आत्तिएका छन् । मल पर्खिंदा खेत बाँझै रहने भयो, उनले भने, त्यसैले पुरानै तरिकाले खेत रोपियो । यसपालि गत वर्षको तुलनामा आधा पनि उत्पादन नहुने उनले बताए । गत सालसम्म भारतीय बजारबाट मल ल्याएर भए पनि खेत रोपिन्थ्यो, उनले भने, यसपालि कोरोनाले त्यहाँबाट समेत ल्याउन पाइएन । उनी बीउ उत्पादक किसानसमेत हुन् । तर, यसपालि बीउ उत्पादन गर्न नसकिने उनले बताए । बीउ बिक्रीबाटै ५ लाख रुपैयाँसम्म आम्दानी हुन्थ्यो, उनले भने, लकडाउनले समस्यामा पार्यो । कृषि सामग्री कम्पनी भैरहवाका प्रवक्ता गणेश घिमिरेले मल आउने क्रम जारी रहेको जानकारी दिए । कागजपत्र मिलाएर आइतबारबाट बाँडिनेछ, उनले भने, लकडाउन खुकुलो भएपछि रोकिएका गाडी आउन थालेका हुन् । विस्तारै मल वितरण हुन्छ । गत साउनदेखि जेठ मसान्तसम्म ४९ हजार ७ सय ४३९ सय ५० मेट्रिक टन युरिया कार्यालयमा आएको तथ्यांक छ । रूपन्देही र आसपासका गुल्मी, प्यूठान आदि जिल्लामा १३ हजार ३ सय १२ मेट्रिक टन मल पठाइएको छ ।लकडाउनका कारण भारतबाट हाइब्रिड धानको बीउ र रासायनिक मल ल्याउन नपाएपछि पश्चिम नवलपरासीका किसानले यस वर्ष रैथाने धान रोपेका छन् । बीउ र मल मात्र होइन, यस वर्ष धान रोप्नका लागि मजदुर पनि पाइएनन् । भारतको बिहार क्षेत्रबाट सयौंको संख्यामा धान रोप्न आउने कृषि मजदुर लकडाउनले आउन नपाएपछि यहाँ समस्या थपिएको हो । कृषि मजदुर नपाएपछि परिवारका सदस्य र गाउँघरमा अर्मपर्म गरेर यस वर्ष किसानले धान रोपेका छन् । लामो समयसम्म घरभित्रै बसिरहेका परिवारका सदस्य खेतबारीमा रमाइरहेका छन् । वर्षौंसम्म खेती नलगाएको जमिन यस वर्ष खनजोत भएको छ । पाल्हीनन्दन४ का हरेन्द्र यादवले अघिल्लो वर्ष भारतबाट आएका कृषि मजदुर लगाएर खेती गरेका थिए । एक बिघा क्षेत्रफलको धान रोपाइँ एक दिनमै सकिएको थियो । तर यस वर्ष उनले परिवारका सदस्य र छिमेकीको सहयोगमा तीन दिन लगाएर धान रोपेको बताए । न त मल पाइयो, न हाइब्रिड जातको बीउ नै । यस वर्ष यहींको सावित्री धान रोपियो, उनले भने, परिवार र छिमेकीसँग मिलेर खेती लगाइयो ।रामग्राम नगरपालिका५ का झविन्द्र पाण्डेले पनि यस वर्ष परिवार र छिमेकीको सहयोगमा खेती लगाएको बताए । धेरै वर्षपछि यसरी खेती लगाउँदा परिवारका सदस्यले पनि रमाइलो माने, उनले भने । पश्चिम नवलपरासीमा ४६ हजार ५ सय हेक्टर जमिनमा धानखेती हुने अनुमान छ ।"
सरकारलाई स्याटेलाइटको हतारो,"जीटूजी प्रक्रियामार्फत स्याटेलाइट खरिदका लागि कानुनी आधार तयार गर्न सरकारले मन्त्रिपरिषद्बाट स्याटेलाइट नीति पारित गरेको छ । सञ्चार तथा सूचना प्रविधि मन्त्रालय र नेपाल दूरसञ्चार प्राधिकरणसहित सरोकारवालासँग पर्याप्त छलफल नै नगरी मन्त्रिपरिषद्ले नीति पारित गरेको हो । मन्त्रिपरिषद् बैठकले मंगलबार स्याटेलाइटसम्बन्धी नीति पारित गरेकोप्रति सरकारी अधिकारी नै आश्चर्यमा परेका छन् ।सञ्चार तथा सूचना प्रविधि मन्त्रालयले गठन गरेको समितिले तयार पारेको नीतिको मस्यौदालाई मन्त्रिपरिषद्ले संशोधनसहित दुई दिनअघि पारित गरे भए पनि नीति सार्वजनिक गरिएको छैन । मन्त्रिपरिषद्को निर्णय सार्वजनिक गर्ने क्रममा शुक्रबार सरकारका प्रवक्ता युवराज खतिवडाले नीति पारित भएको जानकारी गराएपछि मात्रै धेरै सरोकारवालाले यसबारे जानकारी पाएका हुन् ।हामीले मस्यौदा तयार पारेका थियौं, सञ्चार मन्त्रालय निकट स्रोतले भन्यो, किन हतारहतार नीति पारित भयो, हामीलाई थाहा भएन । सरकारले यो बजेटमा पनि आफ्नै स्याटेलाइट स्थापना गर्ने घोषणा गरेको छ । तीन वर्षयता हरेक बजेटमा सरकारले आफ्नै स्याटेलाइट स्थापना गर्ने घोषणा गर्दै आएको छ । तर सुरक्षण मुद्रण खरिदमा घूस मागेको अडियो सार्वजनिक भएपछि तत्कालीन सञ्चार तथा सूचना प्रविधिमन्त्री गोकुल बाँस्कोटाले राजीनामा दिएपछि स्याटेलाइट खरिद प्रक्रिया रोकिएको थियो । सरकारले यसअघि नै फ्रान्सेली कम्पनी थ्यालस एलेनियासँग स्याटेलाइट खरिदका लागि समझदारी गरिसकेको छ । तत्कालीन मन्त्री बाँस्कोटाको युरोप भ्रमणको क्रममा फ्रान्सेली कम्पनीसँग जीटूजी प्रक्रियामार्फत स्याटेलाइट खरिद गर्न समझदारी भएको हो । सरकारले जीटूजीमार्फत सामान वा सेवा खरिद गर्न सक्ने गरी यसअघि नै सार्वजनिक खरिद ऐन संशोधनका लागि संसद्मा दर्ता गरिसकेको छ । नेपाल सरकारले कुनै पनि अन्तर्राष्ट्रिय संस्था वा कुनै विदेशी मुलुकको सरकार वा त्यस्तो मुलुकको सार्वजनिक निकायसँग त्यस्तो संस्था, सरकार वा निकायबाट निर्धारित मूल्यमा नबढ्ने गरी सोझै खरिद गर्नुपरेमा प्रतिस्पर्धाबिना गर्न सकिने प्रावधानसहित सार्वजनिक खरिद ऐन संशोधन गर्न लागिएको हो ।सरकारले स्याटेलाइटसहित सेक्युरिटी प्रेस खरिदको कानुनी आधार तयार गर्न यस्तो खरिद ऐन संशोधनको तयारी गरेको जानकारहरूले बताउँदै आएका छन् । नेपाललाई अन्तर्राष्ट्रिय दूरसञ्चार युनियन (आईटीयू) ले उपलब्ध गराएको १२३३ पूर्वी देशान्तरको स्लटको सट्टा अर्को स्लटमा स्याटेलाइट राख्न उपयुक्त हुने भनी विज्ञ समितिले दिएको सुझावविपरीत सरकारले सोही स्लटमा स्याटेलाइट राख्ने तयारी थालेको थियो । यो स्लटमा स्याटेलाइट राख्दा व्यावसायिक रूपमा सम्भव नहुने प्राधिकरणले गठन गरेको विज्ञ समितिले आफ्नो अध्ययन प्रतिवेदनमा जनाएको छ । समितिले दिएको प्रतिवेदनमा नेपालले आईटीयूबाट पाएको स्लट अरूलाई बिक्री गरेर नयाँ स्लट किन्न सक्ने वा आईटीयूसँग नयाँ स्लट माग गर्नुपर्ने विकल्प दिइएको थियो ।नेपालमा स्याटेलाइट स्थापना गर्न दर्जनभन्दा बढी देश इच्छुक हुँदाहुँदै सरकारले एकै देशसँग बिनाप्रतिस्पर्धा स्याटेलाइट खरिद गर्न खोजेपछि यसको लागत र नियतलाई लिएर सार्वजनिक रूपमा आलोचना पनि भएको थियो । प्राधिकरणले ०७३ सालमा स्याटेलाइट निर्माणका लागि अन्तर्राष्ट्रिय रूपमा आशयपत्र माग गरेको थियो । त्यति बेला विभिन्न मुलुकका २२ वटा कम्पनीले आशयपत्र पेस गरेका थिए । अमेरिका, चीन, भारत, थाइल्यान्ड, सिंगापुरसहित क्यानडा, फ्रान्स, जापान, कोरिया, साउदी अरेयिबा, रसिया र इजरायलका कम्पनीहरूले आशयपत्र पेस गरेका थिए ।०७५ माघमा मन्त्री बाँस्कोटा युरोप भ्रमणमा गएको बखत दूरसञ्चार प्राधिकरणका अध्यक्ष पुरुषोत्तम खनालले स्याटेलाइट खरिदका लागि समझदारी गरेका थिए । स्याटेलाइट स्थापनाका लागि फ्रान्सेली कम्पनी थ्यालस एलेनियाले नेपाललाई प्रस्तावसमेत पठाइसकेको छ । दूरसञ्चार प्राधिकरणले उक्त प्रतिवेदन अध्ययन गरी सञ्चार मन्त्रालयलाई प्रतिवेदन पेस गरिसकेको छ । प्राधिकरणले स्याटेलाइट स्थापना गर्न अन्तर्राष्ट्रिय दूरसञ्चार युनियन (आईटीयू) मा निवेदनसमेत दिइसकेको छ ।प्राधिकरणले दिएको निवेदनको विवरण आईटीयूले आफ्ना सदस्य राष्ट्रलाई जानकारी गराएपछि लाओस र ओमनले नेपालले स्याटेलाइट राख्दा आफ्नो स्याटेलाइट प्रभावित हुने भन्दै विरोध जनाएका थिए । ती दुवै देशसँग विवाद समाधान भइसकेको प्राधिकरणका अध्यक्ष खनालले जानकारी दिए । बाँस्कोटाको राजीनामापछि सञ्चार मन्त्रालयको समेत जिम्मेवारी सम्हालेका अर्थमन्त्री युवराज खतिवडाले पदभार ग्रहणका क्रममै स्याटेलाइट र सेक्युरिटी प्रेसजस्ता सबै परियोजना कानुनअनुसार अन्तर्राष्ट्रिय प्रतिस्पर्धाबाट खरिद गर्ने घोषणा गरेका थिए । तर फ्रान्सेली कम्पनीबाटै स्याटेलाइट किन्ने सरकारको तयारी रहेकाले मन्त्री खतिवडाको घोषणा कार्यान्वयन नहुने मन्त्रालय स्रोतले बुझाइ छ ।"
सेयर बजारबारे अझै टुंगो लागेन,"सरकारले लकडाउन खुकुलो बनाए पनि अत्यावश्यक क्षेत्रमा पर्ने पुँजीबजार सञ्चालन अझै अन्योलमा छ । नियामक निकाय नेपाल धितोपत्र बोर्ड (सेबोन) ले बजार सञ्चालनको निर्णय गर्न नसक्दा अन्योल बढेको हो । लकडाउन अवधिभर बजार नखोल्ने धितोपत्र बोर्डको यसअघिको निर्देशनका आधारमा नेप्सेले आइतबार पनि बजार नखोल्ने निर्णय गरेको छ । शनिबार बसेको नेप्से सञ्चालक समिति बैठकले धितोपत्र बोर्डको अर्को निर्देशन नआउँदासम्म बजार नखोल्ने निर्णय गरेको हो । नेप्से र सेबोनले तदारुकता नदेखाउँदा लाखौं लगानीकर्ताले सेयर किनबेच गर्न पाएका छैनन् । सरकारलाई पनि करबापतको करोडौं रुपैयाँ गुमेको छ । सेबोनले भने राष्ट्र बैंकले गर्नुपर्ने केही नीतिगत व्यवस्था नहुँदा तत्काल बजार सञ्चालन गर्न नसकिएको बताएको छ । बजार स्वतन्त्र रूपले खोल्न केही नीतिगत व्यवस्था गर्ने काम भइरहेको छ, सेबोन अध्यक्ष भीष्मराज ढुंगानाले भने, केही व्यवस्थाका लागि राष्ट्र बैंकलाई पनि आग्रह गरेका छौं । ती व्यवस्था भएलगत्तै बजार खोल्ने निर्णय गर्छौं । यद्यपि आइतबार सेबोन सञ्चालक समितिले बजार सञ्चालन सम्बन्धमा छलफल गर्ने पनि उनले बताए । आईपीएस कनेक्टमा हाल रहेको १० लाख रुपैयाँको कारोबार सीमा पुँजीबजारका लागि हटाउन वा बढाउन र सेयर धितो कर्जामा हालको ६५ प्रतिशतको सीमा बढाएर ७५ प्रतिशत पुर्याउन राष्ट्र बैंकलाई आग्रह गरिएको ढुंगानाले जानकारी दिए । लगानीकर्ताले सेयर कारोबारमा तिर्नुपर्ने ५ प्रतिशत कर टीडीएस हो वा अन्तिम कर हो भन्नेबारे अन्योल छ । यसकारण लगानीकर्ताले यसलाई अन्तिम करका रूपमा व्याख्या गरिदिन आग्रह गरेका छन् । यसबारे सेबोन र आन्तरिक राजस्व विभागबीच छलफल पनि भएको छ । पाँच प्रतिशत पुँजीगत लाभकरलाई अन्तिम करका रूपमा व्याख्या गर्न विभाग तयार भएको र एकदुई दिनभित्रै सूचना जारी हुने उनले बताए । सेबोनको आग्रहअनुसार तत्काल नीतिगत व्यवस्था गर्न नसकिने राष्ट्र बैंक स्रोतले बताएको छ । तर, सेबोनले भने राष्ट्र बैंककै कारणले बजार खोल्न नसकिएको बताएको छ । राष्ट्र बैंकले नीतिगत व्यवस्था नगरिदिँदा बजार खोल्न सकिएन, बोर्ड स्रोतले भन्यो, ती व्यवस्था नगरी बजार खोल्दा क्र्यास हुन सक्ने सम्भावना छ । यस्तै अवस्थामा बजार खोल्दा नराम्रो परिणाम भयो भने त्यसको जिम्मेवार राष्ट्र बैंक हुनुपर्छ । ती नीतिगत व्यवस्था गर्न दुई महिनादेखि राष्ट्र बैंकलाई आग्रह गरिए पनि अझै नहुँदा समस्या भएको स्रोतले बतायो । धेरै दबाब पर्यो भने छिटोमा आउँदो मंगलबार, बुधबारदेखि मात्र बजार खुल्न सक्छ, स्रोतले भन्यो, नत्र अर्को सातादेखि मात्र ।जानकारहरू भने सेबोनले बहाना बनाएर बजार सञ्चालनमा ढिलाइ गरेको आरोप लगाउँछन् । बोर्डले उठाएको आईपीएस कनेक्टमा कारोबार १० लाखको सीमा नराख्ने र सेयर धितो कर्जामा ऋण लिन पाउने सीमा बढाउने कुराले तत्काल बजारमा केही असर नपर्ने एक विज्ञले बताए । सेबोनले आफ्नो कमजोरी लुकाउन राष्ट्र बैंकलाई आरोप लगाइरहेको छ, ती अधिकारीले भने, अहिले बजार खोल्दा नेप्से परिसूचक धेरैले घट्ला र फेरि अर्को आपत् आइलाग्ला भन्ने पीर सेबोनलाई छ ।सेयर बजार खोल्ने वा नखोल्ने विषयमा भने सेबोनले गत आइतबार लगानीकर्तासँग छलफल गरेको थियो । उनीहरूले यथास्थितिमा बजार नखोल्ने सुझाव दिएका छन् । लकडाउनले लगानीकर्ताको मनोबल खस्किएकाले प्रोत्साहन गर्न कारोबार शुल्क घटाउने, मार्जिन कलको सीमा बढाउने, अनलाइन कारोबार प्रभावकारी बनाउने माग उनीहरूको छ । यही बहानामा बोर्डले ढिलाइ गरेको जानकारहरूको आरोप छ ।चैत ११ देखि बन्द भएको बजार ५१ दिनपछि गत वैशाख ३० र ३१ मा दुई दिन बजार सञ्चालन गरिएको थियो । सरकारले उत्पादनमूलक उद्योग व्यवसाय सञ्चालन गर्न दिने भएपछि धितोपत्र बोर्डले पनि कारोबार अवधि घटाएर दैनिक २ घण्टा बजार खोलेको थियो । दुवै दिन बजार घटेपछि कोरोनाको सन्त्रास देखाउँदै पुनः बन्द गरिएको थियो । संक्रमणकालीन अवस्था भन्दै त्यति बेला साविकको कारोबार अवधि घटाएर दैनिक २ घण्टा (११ देखि १ सम्म) बजार सञ्चालन गरिएको थियो । सामान्य अवस्थामा दैनिक ५ घण्टा (११ देखि ४ बजेसम्म) सञ्चालन हुँदै आएको थियो ।सरोकारवालाहरूसँग छलफल भइरहेको बताइए पनि यथार्थमा सेबोन यो साता पनि बजार खोल्ने पक्षमा छैन । यही कारण विभिन्न बहाना बनाएर आनाकानी गरिरहेको जानकारहरू बताउँछन् । अर्थमन्त्री युवराज खतिवडाबाट सकारात्मक संकेत नपाएकै कारण बोर्डले बजार सञ्चालनको निर्देशन दिन नसकेको उनीहरूको दाबी छ । असार १ गतेबाट सञ्चालन गर्न मिल्ने क्षेत्रमा पुँजीबजार उल्लेख छैन, स्रोतले भन्यो, यस्तो बेलामा बजार खोलेर दैनिक उच्च अंकले घट्यो भने अर्थमन्त्रीको अर्को टाउको दुखाइ हुन्छ । यो कुरा बोर्डले बुझेको छ । यही कारण बोर्डले आनाकानी गरिरहेको हो । बजार खोल्नुअघि कारोबार शुल्क घटाउन, करको विषय टुंग्याउन, मार्जिक कलको सीमा बढाउनलगायत माग राखेका छन् । ती मात्र तत्काल पूरा गर्न सम्भव छैन भन्ने जानकारी हुँदाहुँदै पनि ती माग राख्नुले उनीहरूको मनसाय पुष्टि हुने जानकारहरू बताउँछन् ।"
ड्रिम बेबी अब नेपालमा पनि,काठमाडौं (कास) अस्ट्रेलियन बेबी ब्रान्ड ड्रिम बेबी अब नेपालमा पनि उपलब्ध हुने भएको छ । ड्रिम बेबीको एक मात्र आधिकारिक वितरक आईएमएस ग्रुपअन्तर्गत आईएमएस लिटिल स्माइल कम्पनीले यसको बिक्रीवितरण गर्ने भएको छ । कम्पनीले ड्रिम बेबीका सामग्री मंगलबार नेपाल भित्र्याएको थियो । कम्पनीले सुरुवातमा ग्राहकलाई १० प्रतिशत छुट दिनेछ ।
वेद विद्याश्रमलाई सनराइजको २ लाख,काठमाडौं (कास) सनराइज बैंकले बूढानीलकण्ठ वेद विद्याश्रमलाई २ लाख २५ हजार रुपैयाँ सहयोग गरेको छ । बैंकले सामाजिक उत्तरदायित्वअन्तर्गत विद्याश्रमलाई आर्थिक सहयोग गरेको जनाएको छ । बूढानीलकण्ठ नगरपालिकाका मेयर उद्धवप्रसाद खरेल र बैंकका प्रमुख कार्यकारी अधिकृत जनक शर्मा पौड्यालले उक्त रकम बराबरको चेक विद्याश्रमलाई हस्तान्तरण गरे ।
गाभिए ३ सहकारी,"लमजुङ (कास) सदरमुकाम बेंसीसहरमा रहेका ३ वटा सहकारी मर्ज भएका छन् । यसअघिको सम्पदा, कर्पुरेश्वर र कालिका बचत तथा ऋण सहकारी गाभिएका हुन् । गाँभिएपछि नयाँ सहकारीको नाम कालिका राखिएको छ । नाम कालिका, अध्यक्ष कर्पुरेश्वर, उपाध्यक्ष र कोषाध्यक्ष कालिका साथै सचिव र प्रबन्धक सम्पदा सहकारीको भागमा पर्ने गरी सहमति गरिएको सचिव कृष्ण केसीले जानकारी दिए । सहकारीले शुक्रबारदेखि औपचारिक कारोबार थालेको छ ।"
ब्यान्डविथबारे जानकारी देऊ,"काठमाडौं (कास) नेपाल दूरसञ्चार प्राधिकरणले सेवाग्राहीले कुन समयमा कति ब्यान्डविथ प्राप्त गरिरहेका छन् भनेर बुझ्ने भाषामा जानकारी दिन इन्टरनेट सेवा प्रदायकलाई निर्देशन दिएको छ । लकडाउन अवधिमा सेवाग्राहीले इन्टरनेटको गुणस्तरबारे गुनासो गर्ने क्रम बढेपछि प्राधिकरणले सूचना जारी गरेरै यसबारे निर्देशन दिएको हो । इन्टरनेट सेवाको गुणस्तर सम्बन्धित गुनासोलाई सम्बोधन गर्न इन्टरनेट सेवा प्रदायक र सेवाग्राहीबीच भएको सम्झौताअनुसार सेवाग्राहीले कुन समयमा केकति इन्टरनेट ब्यान्डविथ प्राप्त गरिरहेका छन्, निर्देशनमा भनिएको छ, सेवाग्राहीले सजिलै बुझ्ने र आफैंले हेर्न सक्ने व्यवस्था गर्न सबै सेवा सञ्चालनका लागि निर्देशन जारी गरिएको छ ।अहिले सेवाग्राहीले आफूले प्राप्त गरिरहेको इन्टरनेट ब्यान्डविथ जाँच्न थर्ड पार्टी एपहरू प्रयोग गरिरहेका छन् । यो व्यवस्था कार्यान्वयन भए सेवाग्राहीले आफूले सम्झौता गरेको इन्टरनेट ब्यान्डविथ र पाइरहेको ब्यान्डविथबीचको भिन्नता थाहा पाउन सक्नेछन् ।"
सेफ्टीको नयाँ स्यानिटरी प्याड,"काठमाडौं (कास) सेफ्टीले नेपाली बजारमा नयाँ स्यानिटरी प्याड स्कुल गर्ल ल्याएको छ । कम्पनीले सरकारले जारी गरेको मापदण्डअनुसारको स्यानिटरी प्याड बजारमा ल्याएको जनाएको छ । उक्त प्याडको लम्बाइ २४० मिमि, मोटाइ १३ मिमि, चौडाइ ६५ मिमि रहेको कम्पनीको भनाइ छ ।"
जो कोरोनाविरुद्ध डटिरहेका छन्,"दुल्लुमा एक चिकित्सक दम्पती नै कोरोनाविरुद्धको अभियानमा खटिएको छ । कर्णाली स्वास्थ्य विज्ञान प्रतिष्ठानमा कार्यरत मेडिकल अधिकृतद्वय दिनेश शाही र रोजनिन प्रधान जेठ १७ देखि दुल्लुमा छन् ।भैरवी गाउँपालिका निवासी दिनेशले संकटका बेला गृह जिल्लामा सेवा गर्ने इच्छा गरेपछि प्रतिष्ठानले दम्पतीलाई दुल्लु पठाएको हो । अन्यत्रभन्दा दैलेखमा कोरोनाको संकट धेरै छ, तर डाक्टर र स्वास्थ्यकर्मी कम छन्, डा दिनेशले भने, यस्तो बेला आएर सेवा गर्न पाउनु हाम्रा लागि ठूलो अवसर पनि हो । ३० वर्षीय दिनेश र २९ वर्षीया रोजनिनले दुई वर्षदेखि प्रतिष्ठानमा कार्यरत छन् । दैलेख आएपछि दुल्लु अस्पताल मातहत रहेर उनीहरू संक्रमितको उपचार र व्यवस्थापनमा खटेका छन् । अस्पतालले जेठ ३० देखि १० दिनका लागि आइसोलेसनमा खटाएको छ । उनीहरूले छिउँडीस्थित स्वास्थ्यचौकी (कोरोना विशेष अस्पताल), द्रोणाचल क्याम्पस र विजय माविमा रहेका ७० जना संक्रमितको स्वास्थ्य हेरचाह गर्नेछन् । सुरुसुरुमा त डर लागेको थियो, अब भने मनमा एकरत्ति डर छैन, अस्पताल (प्रतिष्ठान) ले पनि प्रोत्साहन गरेका कारण सजिलो भएको छ, काठमाडौंमा जन्मे हुर्केकी रोजनिनले भनिन्, यस्तो ग्रामीण क्षेत्रमा आएर काम गर्न पाउँदा खुसी लागेको छ ।"
पहिरोले जिप पुर्दा २ को मृत्यु,गुल्मी (कास) पहिरोमा जिप पुरिँदा गुल्मीमा दुई जनाको मृत्यु भएको छ । धुर्कोट३ हाडहाडेमा शनिबार भएको दुर्घटनामा स्थानीय १९ वर्षीय तुलसीराम काउछाको घटनास्थलमै र चालक २० वर्षीय प्रदीप पुनलाई उपचारार्थ सन्धिखर्कतर्फ लैजाँदै गर्दा बाटोमा मृत्यु भएको प्रहरीले जनाएको छ । सन्धिखर्कबाट गुल्मीको हाडहाडेमा सुत्केरी पुर्याएर फर्किंदै गरेको ग१ज ३९९७ नम्बरको पहिरोमा जिप पुरिएको गुल्मीमा एसपी राजेन्द्रसिंह खड्काले बताए । घाइते यात्रु २५ वर्षीय रमेश रानाको सन्धिखर्कमा उपचार भइरहेको छ ।
ओइलिएकी छैनन भेनस,"न्युयोर्क सन् १९९४ मा भेनस विलियम्सले ओकल्यान्डमा व्यावसायिक खेलाडीका रूपमा जतिबेला डेब्यु गरेकी थिइन्, ठीक त्यही बेला नजिकको रंगशालामा द रोलिङ स्टोन्सको कन्सर्ट पनि चलिरहेको थियो । त्यसको २६ वर्षपछि मिक ज्यागर र केथ रिचर्डसको जोडी उस्तै छ सक्रिय । जस्तो, उनीहरूको चर्चित गीत छ, नट फेड अवे । अरू धेरैका लागि पथ प्रदर्शकजस्तै रहेकी भेनसले भर्खर आफ्नो ४० औं जन्मदिन मनाइन् ।अहिले विश्व टेनिस गुपचुप जस्तै छ, कोरोना भाइरस संक्रमणको महामारीका कारण केही पनि हुन सकिरहेको छैन । डर छ, पूरा टेनिस सिजन यस्तै ढुलमुल ढंगले सकिन सक्छ । तर पूर्व विश्व नम्बर एक खेलाडी भेनस आफ्नो खेलजीवनमा त्यस्तो रेखा कोर्न अझै तयार छैनन्, जसमा अन्त्य लेखिएको छ । नट फेड अवे गीत जस्तै उनी अझै ओइलाएकी छैनन् । उनले अहिलेसम्म सात ग्रान्ड स्लाम उपाधि जितिसकेकी छन् अनि चार ओलम्पिक स्वर्ण पनि ।सानातिना उपाधि त कति जिते कति । तर यसमध्ये अन्तिम उपाधि जितेको पनि धेरै भइसक्यो, सन् २०१६ मा । त्यतिबेला उनले ताइवानमा भएको डब्लूटीए टुरको उपाधि हात पारेका थिइन् । उनी पटक्कै चाहँदैनन्, आफ्नो र्याकेटले बोल्ने भाषा थुन्न । उनी भन्छिन्, कहिले पनि सपना देख्न छाड्नुहुन्न । मैले पनि छाडेको छैन । केही समयअघि दिएको अन्तर्वार्तामा उनले फ्रेन्च ओपन र अस्ट्रेलियन ओपन जित्ने सपना अझै नपरेको बताएकी थिइन् । यी तिनै दुई ग्रान्ड स्लाम उपाधि हुन्, जसलाई उनले अहिलेसम्म हात पार्न सकेका छैनन् । उनको भनाइ थियो, रोलान्ड ग्यारोसमा म जितको निकै नजिक पुगेकी थिएँ, मेलबर्नमा पनि यस्तै भएको थियो । दुवै अवसरमा मलाई सायद भाग्यले साथ दिएन । मलाई किन हो, यी दुई उपाधि जित्न नसकेको सत्यताले पिरोल्ने गर्छ । जस्तै दाबी आए पनि सायद, भेनसले गोल्डेन स्लाम (चारवटै ग्रान्ड स्लाम) को उपाधि पूरा गर्नसक्ने पनि छैनन् कि ? कारण अरू होइन, उनकी आफ्नै बहिनी सेरेना विलियम्स हुन् ।सेरेनाले भने जितेको जिते जस्तै स्थिति छ । त्यो पनि नियमित ढंगले । भेनसले अन्तिम पटक ग्रान्ड स्लाम जितेको पनि १२ वर्ष भइसक्यो । सन् २००८ मा उनले अन्तिम पटक विम्बल्डन जितेकी थिइन् । भेनसलाई पनि राम्रैसँग थाहा छ, सायद समय उनको पक्षमा छैन । त्यसैले उनी भन्छिन्, अबको धेरै लामो समय म फेरि उत्तिकै खेल्न सक्दिनँ पनि । त्यसैले अबका दिनमा के गर्ने हो, त्यो मेरो मनमा नभएको पनि होइन । तर मलाई टेनिस खेल्ने मन अझै मरेको छैन, जतिबेला पनि अन्त्य आउँछ, आउने छ, हेर्दै जाउँला ।त्यसो त भेनस कहिल्यै हार खान मान्न खेलाडी नै होइनन् । उनलाई बुवा रिचर्ड विलियम्सले सिकाएकै यस्तै हो । रिचर्ड भन्ने गर्थे, टेनिसमा बल कहिले पनि आउट हुँदैन । त्यसैले भेनसले कहिले पनि बल पछ्याउन छोडिनन् । साँच्चै त्यस्तो दिन आउने छ, जतिबेला भेनसले संन्यास लिने छिन् र त्यतिबेला विश्व टेनिसमात्र होइन, सबैले पनि भन्नेछ, हामीले यी खेलाडीको खेल हेर्न अब पाउने छैनन्, यिनी खेल्दा कति राम्रो हुने गर्थ्यो ।अहिलेको आधुनिक समयमा विश्व खेलकुदले आफ्नो सीमा तोड्ने क्रम बढ्दै छ । तर भेनसले जस्तो अरूले विश्व टेनिसमा बिरलै मात्र चार दशक देख्न पाउने छन् । त्यसैले भेनसको खेलजीवन पटक्कै अरूसँग तुलना गर्न मिल्ने खालको छैन । भेनसको खेलजीवन अन्त्यतिर किन पनि छ भने उनलाई त्यस्तो रोगले पनि सताउन थालेको छ । त्यसमा अथाह पीडा हुने गर्छ मांसपेशीमा । त्यसैले पनि जहाँ सेरेनाले २३ ग्रान्ड स्लाम जितिन्, त्यहीं भेनस सातबाट अगाडि बढ्न सकिनन् ।भेनसले ठीकै भनेकी छन् । यसले उनको खेलजीवनको सार पनि खिच्छ । उनी भन्थिन्, मैले धेरै ठूला अवसर आत्मसात् गरें, खेलजीवनको उच्च विन्दु पनि छोएँ अनि ओरालो लागेको खेलजीवन पनि देखें । मैले खासमा सबै परिस्थिति बेहोरें । तर सबै यी स्थितिमा म खुसी नै थिएँ । उनलाई खुसी लाग्ने अर्को एउटा तथ्य के पनि हो भने पछिल्लो समय अश्वेत अफ्रिकी मूलका महिला खेलाडीको उपस्थिति बढ्दै छ । यसको मूल प्रेरणा अरू होइनन्, यिनै भेनस त हुन् ।"
वाटफोर्डमा अन्त्यतिर नाटक,स्पेनमा उपाधि होड खुलाम्याड्रिड स्पेनी ला लिगाको शीर्षस्थानमा रहेको बार्सिलोना शुक्रबार राति सेभियाको हातबाट गोलरहित बराबरीमा रोकिएको छ । यो नतिजाले लिगमा आठ चरणको खेल बाँकी छँदा उपाधिको होड खुला भएको छ । दोस्रो स्थानमा रहेको रियल म्याड्रिडले आइतबारको खेलमा रियल सोसिडाडलाई हराएर बार्सिलोनासँग अंक बराबरी गर्न सक्नेछ । बार्सिलोनाको ६५ अंक भएको छ ।सेभिया भने ५२ अंकसहित तेस्रो स्थानमा छ । लियोनल मेसीले गरेको फ्रिकिक प्रहार पोस्टमा लाग्नुबाहेक सेभियाले तेर्स्याएको कडा रक्षापंक्ति अगाडि बार्सिलोनाको केही लागेन । सेभियाले ५ खेलाडीलाई डिफेन्समा खेलाएको थियो र यो रणनीति सफल पनि रह्यो । अन्य खेलमा भिल्ला रियलले ग्रेनाडालाई १० ले हरायो भने मायोर्का र लेगानेसले ११ को बराबरी खेले ।
खुसी छन् क्लोप,"क्लोप आएयता व्यापक सुधारक्लोप आएयता टिमको प्रदर्शन व्यापक सुधार आएको छ । लिभरपुल विश्वकै एक उत्कृष्ट टिम पनि बनेको छ । यो सिजन लिभरपुलले ८२ अंक बटुलिसकेको छ र यसमा २७ जित रहेका छन् । क्लोप अगाडि लिभरपुलका व्यवस्थापक ब्रेन्डन रोजर्स थिए । उनको तुलनामा अहिले लिभरपुलले मैदानका सबै छेउमा राम्रो प्रदर्शन गरेको छ । त्यसअनुसार क्लोप आएयता टिमले धेरै अवसर सिर्जना मात्र गरेको छैन, ती अवसरलाई बढी गोलमा पनि परिणत गरेको छ ।यस्तै टिमले कम पनि गोल खाएको छ । लिभरपुलले क्लोपको हेभीमेटल रणनीति अपनाएयता खेलेका १ सय ७३ खेलमध्ये प्रत्येकमा औसत २१५ गोल गरेको छ । रोजर्स छँदा यो १९ मात्र थियो । लक्ष्यमा प्रहारको प्रतिशत पनि ११०९ बाट बढेर १३२४ पुगेको छ । फुटबलमा तथ्यांक तयार पार्ने ग्रासेनोटले यो विवरण तयार पारेको हो ।त्यस संस्थाका प्रमुख सिमन ग्लेभ्सले भनेका छन्, क्लोपको नेतृत्वमा लिभरपुलको प्रदर्शनमा व्यापक सुधार आएको छ । यही कारणले टिम लिग उपाधि जित्ने संघारमा छ । लिभरपुलको आक्रमण अहिले तीन खेलाडीमा टिकेको छ, मोहम्मद सलाह, साडियो माने र रोबर्टो फिर्मिनो । यस्तै फुलब्याक ट्रेन्ट एलेक्जेन्डर आर्नोल्डले १२ गोलमा सहयोगी भूमिका निभाएका छन् ।यो म्यानचेस्टर सिटीका प्लेमेकर केभिन डी ब्रुयनको १६ एसिस्टपछि दोस्रो स्थानमा आउँछ । यस्तै लिभरपुलको डिफेन्समा भिर्जिल भान डाइकको आगमनपछि ठूलो सुधार आएको छ । टिमले विपक्षीलाई प्रत्येक खेलमा औसत ८२६ प्रहारको अवसरमात्र दिएको छ । रोजर्सको पालामा यो औसत १०७ थियो ।"
