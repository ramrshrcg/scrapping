शीर्षक,विवरण
३२ जनालाई जन्मकैद माग,"(सुर्खेतकाठमाडौं)  रुकुम पश्चिमको सोतीगाउँमा तीन साताअघि ६ जनाको मृत्यु हुने गरी भएको सामूहिक हत्यालाई लिएर ३४ जनाविरुद्ध जिल्ला अदालतमा मुद्दा दायर भएको छ । चौरजहारी नगरपालिका८ का अध्यक्ष डम्मरबहादुर मल्लसहित ३१ जना घटनामा प्रत्यक्ष संलग्न भएको आरोपपत्रमा उल्लेख छ । जिल्ला प्रहरी कार्यालय रुकुम पश्चिमले सरकारी वकिलको कार्यालयमार्फत जिल्ला अदालतमा आइतबार तीनवटा छुट्टाछुट्टै आरोपमा अभियोगपत्र दर्ता गरेको हो । रुकुम पश्चिमको सरकारी वकिल कार्यालय प्रमुख केशव चपाईंले तीनवटा छुट्टाछुट्टै आरोपमा अभियोगपत्र दर्ता भएको बताए । घटनामा ३४ जना संलग्न रहेको अनुसन्धानबाट खुल्यो, ५ जना फरार छन्, चपाईंले कान्तिपुरसँग भने, तीमध्ये ३१ जना प्रत्यक्ष संलग्न भएको खुल्यो, बाँकी ३ जनालाई घटनाको षड्यन्त्रमा सामेल भएको अभियोग लगाइएको छ । घटनापछि किटानी जाहेरीका आधारमा २० जना पक्राउ परेका थिए । अनुसन्धानका क्रममा थप ९ जना पक्राउ परेका थिए । एक जनाबाहेक मुद्दा लागेका सबै चौरजहारी नगरपालिका८ सोतीगाउँका हुन् ।नवराज विश्वकर्माकी प्रेमिका भनिएकी किशोरीसहित उनकी आमा र नाताले ठूलोबुबा पर्ने इन्द्रबहादुर मल्ललाई घटनाको षड्यन्त्रमा सामेल भएको अभियोग लगाइएको छ । इन्द्रबहादुर भने जाजरकोटको खलंगामा बस्छन् । ती किशोरी र अर्का एक व्यक्तिमाथि उमेर नपुगेका कारण बालबालिकासम्बन्धी ऐनबमोजिम कारबाहीको माग आरोपपत्रमा छ । अभियोग पुष्टि भएमा बालबालिका ऐनअनुसार कुल सजायको बढीमा ७५ प्रतिशत हिस्सासम्म कसुर हुन सक्ने चपाईंको भनाइ छ ।आरोपपत्रमा छुट्टाछुट्टै कसुरमा छुट्टाछुट्टै सजायको मागदाबी छ । क्रूरतापूर्वक हत्या गरेको आरोपमा सबैभन्दा बढी जन्मकैदको मागदाबी गरिएको छ । दुई नाबालकको हकमा भने यो दाबी लिइएको छैन । घटनाले क्षति भइसकेको हुनाले षड्यन्त्रमा सामेल भएको आरोप खेपेकाहरूको हकमा पनि संलग्नसरह नै सजायको माग गरिएको चपाईंले बताए । ६ जना आरोपितमाथि क्रूरतापूर्वक ज्यान मारेको अभियोग लगाइएको छ । अरू घाइतेहरूको हकमा आरोपितलाई ज्यान मार्ने प्रयास गरेको आरोप पनि छ । घटनाको जड भनेकै जातीय भेदभाव र छुवाछूत हो भन्ने अनुसन्धानबाट खुलेको छ, महान्यायाधिवक्ताको कार्यालयका प्रवक्ता सञ्जीव रेग्मीले भने, त्यसैले जातीय छुवाछूत र भेदभाव गरेको अभियोग पनि उनीहरूमाथि छ । आइतबार अबेर आरोपपत्र दर्ता भएकाले सोमबारदेखि नाबालकहरूको हकमा बयान र थुनेछक बहस हुने जिल्ला अदालतका स्रेस्तेदार कृतबहादुर बोहराले जानकारी दिए ।अभियोगपत्रअनुसार आरोपितहरूलाई मुलुकी अपराध संहिताको दफा १७७ अनुसार ज्यान मार्ने काम गरेकाले जन्मकैदको मागदाबी गरिएको छ । त्यसमा सरकारी वकिलको कार्यालयले क्रूरतापूर्वक हत्या गरेको आरोपसमेत समावेश गरेको छ भने अपहरण गरी वा शरीर बन्धकमा लिई हत्या गरेको आरोप पनि एकसाथ छ । क्रूरतापूर्वक हत्या र अपहरण वा शरीर बन्धक बनाई हत्या गरेको अभियोगमा जन्मकैदको सजाय हुने प्रावधान छ । बाँकी घाइतेहरूका हकमा ज्यान मार्ने प्रयास गरेको अर्को अभियोग र जातीय भेदभाव तथा छुवाछूतको अभियोगसमेत छ । सबै आरोप पुष्टि भएमा सबैभन्दा बढी सजाय हुने कसुर नै कार्यान्वयन हुनेछ ।गत जेठ १० मा जाजरकोटबाट भेरी नदी तरेर रुकुमको सोतीगाउँमा रहेकी प्रेमिका भगाउन हिँडेका नवराज विश्वकर्मा र उनका १९ जना साथीहरूमाथि सामूहिक आक्रमण भएको थियो । घटनामा ६ जनाको ज्यान गएको थियो भने १२ जना घाइते छन् । एक जनाले भागेर ज्यान जोगाएका थिए । मृतकहरूमा नवराज विक, गणेश बुढामगर, सञ्जीव (सञ्जु) विक, लोकेन्द्र सुनार, गोविन्द शाही र टीकाराम नेपाली छन् । ६ जनाकै शव भेरी नदी किनारमा भेटिएको थियो । नवराजको शव १० गते राति नै भेटिएको थियो ।ज्यान मुद्दा लागेकाहरूमा वडाध्यक्ष डम्मरबहादुर मल्ल, डिल्ली मल्ल, तुलबहादुर मल्ल, प्रेमबहादुर ठकुरी, वीरबहादुर मल्ल, प्रकाशी मल्ल, सन्तोष मल्ल, मोहन पुनमगर, रमेशबहादुर मल्ल, मानबहादुर मल्ल, टोपबहादुर मल्ल र १७ वर्षीया किशोरी छन् । त्यसैगरी, इन्द्रबहादुर मल्ल, दीपेन्द्र चन्द, तिलक चन्द, हर्कबहादुर मल्ल, लिपेन्द्र मल्ललगायतलाई पनि प्रहरीले मुद्दा चलाएको छ ।"
पहिरोमा पुरिएका ८ को शव भेटियो,"पर्वत (कास) भीषण वर्षासँगै खसेको पहिरोमा पुरिएर वेपत्ता रहेकामध्ये आइतबार थप ५ जनाको शव फेला परेको छ । शनिबार राति खसेको पहिरोले घर पुर्दा मृत्यु भएका तीन जनाको शव उद्धारकर्मीले राति नै निकालेका थिए । घटनामा ८ जनाको मृत्यु भएपछि कुश्मा नगरपालिका३ दुर्लुङ गाउँ शोकमग्न छ । घटनामा दुई घरका ९ जना पुरिएका थिए । ८ जनाको शव फेला परे पनि एक जना अझै बेपत्ता छन् । लगातारको मुसलधारे वर्षासँगै करिब ४ सय मिटरमाथि रहेको पहरे रानी सामुदायिक वनबाट पहिरो खसेको थियो । ३० मिटर टाढाको सडक छिचोल्दै खसेको पहिरोले तुलबहादुर थापा र कमला विकको घर पुरेको हो । पहिरोमा तुलबहादुरका ६ र कमलाको परिवारका ३ जना पुरिएका हुन् । पुरिएकामध्ये ६० वर्षीय तुलबहादुर, उनकी ५२ वर्षीया श्रीमती मीनकुमारी, माइती आएकी छोरी ३१ वर्षीया दिरपा, नातिहरू १७ वर्षीय विवेक, १५ वर्षीय सम्राट र ८ वर्षीया नातिनी बेबिसा थापाको शव भेटिएको हो । बागलुङको जैमिनी नगरपालिका घर भएकी दिरपा लकडाउनअघि माइत आएकी थिइन् । तुलबहादुरका छोराबुहारी गाउँमै अर्को घरमा पसल गरी बस्दै आएका छन् । त्यस्तै, २८ वर्षीया कमला विक र ८ वर्षीया छोरी प्रनिसाको पनि मृत्यु भएको छ । कमलाका १४ वर्षीय छोरा जेनिस बेपत्ता रहेका डीएसपी विश्वराज अधिकारीले बताए । कमलाका श्रीमान् वैदेशिक रोजगारीमा साउदी अरबमा छन् । पुरिएकामध्ये तुलबहादुर, मीनकुमारी र बेबिसाको शव शनिबार राति नै भेटिएको थियो । परिवारका सबै जना सुतेका बेला पहिरो खसेकाले ठूलो मानवीय क्षति भएको स्थानीय होमबहादुर थापाले बताए । बेपत्ताको खोजीका लागि राति २ बजेसम्म खटिएका सुरक्षाकर्मी वर्षा नरोकिएपछि फर्किएका थिए । आइतबार बिहान ६ बजेदेखि नै नेपाल प्रहरी, सशस्त्र र सेनाको टोली परिचालन गरिएको थियो । घटनास्थल निरीक्षण गर्न राष्ट्रिय सभाका अध्यक्ष गणेशप्रसाद तिमिल्सिना, संघीय सांसद पदम गिरी, प्रमुख जिल्ला अधिकारी शम्भुप्रसाद रेग्मी, नगरप्रमुख रामचन्द्र जोशीलगायतको टोली पुगेको थियो ।"
केएमजीका सबै कर्मचारीको कोरोना बिमा,"काठमाडौं (कास) कान्तिपुर मिडिया ग्रुप (केएमजी) ले कोभिड१९ संक्रमण भएको अवस्थामा भुक्तानी पाउने गरी आफ्ना सबै कर्मचारीको कोरोना बिमा गरेको छ ।कान्तिपुर पब्लिकेसन्स, कान्तिपुर टेलिभिजन र रेडियो कान्तिपुरमा कार्यरत् सबै पत्रकार एवम् कर्मचारीहरूको कोरोना बिमा गरिएको ग्रुपले जनाएको छ । ती सबैको शिखर इन्स्योरेन्स कम्पनी लिमिटेडमार्फत बिमा गरिएको हो । बिमित कर्मचारीले कोभिड१९ संक्रमण भए प्रमाणपत्रका आधारमा १ लाख रुपैयाँ दाबी भुक्तानी पाउनेछन् । दाबी भुक्तानीका लागि कोभिड१९ संक्रमण देखिई पीसीआर टेस्ट पोजिटिभ देखिएको हुनुपर्नेछ, इन्स्योरेन्स कम्पनीले भनेको छ, दाबी भुक्तानी नहुँदै बिमितको मृत्यु भए इच्छाएको व्यक्ति वा कानुनी हकदारलाई दाबी भुक्तानी दिइनेछ ।"
एमसीसी : नेकपाको अग्निपरीक्षा,"(काठमाडौं)  संघीय संसद्को चालु अधिवेशनका लागि तीनवटा मुख्य एजेन्डा थिए वार्षिक बजेट, नयाँ नक्सा समेटिने गरी संविधान संशोधन र अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको अनुदान सम्झौता अनुमोदन । प्रतिनिधिसभाले बजेट र संविधान संशोधन विधेयक पास गर्ने दुइटा एजेन्डा पार लगाइसकेको छ । अब बाँकी छ एमसीसी सम्झौता अनुमोदन । तर झन्डै एक वर्षदेखि सत्तारूढ नेकपाको आन्तरिक किचलोले संसद्वाद सम्झौता अनुमोदन हुनेनहुने अझै प्रस्ट हुन सकेको छैन । अब तत्काल गरिहाल्नुपर्ने ठोस एजेन्डा नहुँदा प्रतिनिधिसभा बैठक आइतबारबाट चार दिनका लागि स्थगित भएको छ । प्रधानमन्त्री एवं नेकपा अध्यक्ष केपी शर्मा ओलीले यही विषयमा छलफल गर्न आइतबार नेकपा सचिवालयको बैठक बोलाएका थिए तर स्वास्थ्य अवस्थाको कारण देखाउँदै स्थगित गरे । गत साता पनि एउटा बैठक प्रधानमन्त्रीले अन्तिम समयमा यसैगरी स्थगित गरेका थिए । त्यसपछि सचिवालयका नेताहरूले बैठक तत्काल राख्न माग गरेपछि आइतबारका लागि तय भएको थियो । नेकपाको कार्यदलसहित छलफल गर्ने भनेर बोलाइएको बैठक नबसेपछि एमसीसीसम्बन्धी सचिवालयस्तरको छलफल धकेलिँदै गएको छ । एमसीसी सम्झौता संशोधन नहुँदासम्म संसद्मा अनुमोदन हुँदैन । पार्टीले बनाएको रिपोर्टमाथि छलफल गर्नुपर्छ भन्ने हाम्रो धारणा छ, नेकपाका वरिष्ठ नेता तथा कार्यदल संयोजक झलनाथ खनालले कान्तिपुरसँग भने, पार्टीको बैठकबाट यसलाई टुंगो लगाउनुपर्छ ।नेकपाका अर्का अध्यक्ष पुष्पकमल दाहालसहित सचिवालयका बहुमत नेता एमसीसी सम्झौता नेपालको हितअनुकूल हुने गरी संशोधन गर्नुपर्ने पक्षमा छन् । त्यसका लागि पार्टीले नै बनाएको कार्यदलको प्रतिवेदनमाथि स्थायी कमिटीमा छलफल गर्नुपर्ने अडानमा छन् । तर स्थायी कमिटीमा अहिलेकै अवस्थामा अनुमोदन गर्नुपर्छ भनेर अडान राख्ने नेताहरू न्यून छन् । जसका कारण प्रधानमन्त्री ओली अप्ठेरोमा पर्न सक्छन् । त्यसैले पार्टीभित्र पहिले नै अनौपचारिक सहमति खोज्ने योजनाअनुसार ओलीले बैठकलाई केही समय धकेल्न खोजेको देखिन्छ । सम्झौता अनुमोदन गर्नुपर्छ भन्ने प्रधानमन्त्रीको धारणा छ । यसका लागि पार्टीका नेताहरूबीच लामो बहसभन्दा पनि समझदारी निर्माण होस् भन्ने उहाँले चाहनुभएको छ, प्रधानमन्त्रीनिकट एक नेताले आइतबार भने ।प्रधानमन्त्री ओली यसअघि नै स्थायी कमिटी हुँदै केन्द्रीय कमिटीसमेतमा पर्याप्त छलफल भएकाले यो विषयलाई अब फेरि गिजोलिरहनु हुँदैन भन्ने पक्षमा छन् । अब निष्कर्षमा पुग्नुपर्छ, त्यसका लागि के कस्ता विधि हुन सक्छन् खोज्नुपर्छ भन्ने धारणा प्रधानमन्त्रीले आफूनिकट नेताहरूसँग राखिरहेका छन् । उनले गत साता उपाध्यक्ष वामदेव गौतमलाई छुट्टै भेटेर यो विषय अनुमोदन गर्ने काममा सहयोगी बन्न अनुरोध गरेका थिए । तर गौतमसहितका सचिवालयका अन्य बहुसंख्यक नेता भने प्रतिवेदनमाथि स्थायी कमिटीमा छलफल गराउन चाहन्छन् । जुन किचलो नमिल्दा नेकपाभित्र एमसीसीको गाँठो नफुकेको हो । सरकारका कामकारबाहीप्रति सन्तुष्ट जनाउँदै आएका स्थायी कमिटी सदस्यहरूले अहिले पनि बैठक माग गरिरहेका छन् । उनीहरूको मागअनुसार बैठक पनि हुने र महत्त्वपूर्ण विषयमा एउटा संस्थागत टुंगोमा पुगिने भएकाले बैठक बसिहाल्नुपर्ने असन्तुष्टहरूको माग छ । केन्द्रीय कमिटीले गम्भीर रूपमा कुरा उठाएर कार्यदलको प्रतिवेदनका आधारमा निर्णय गर्ने भनेर निर्देशन दियो । त्यहीअनुसार प्रतिवेदन बनेपछि पार्टीमा संस्थागत रूपमा छलफल गरेर टुंगो लगाउनपर्छ, कार्यदलका सदस्यसमेत रहेका स्थायी कमिटी सदस्य भीम रावलले भने, जबसम्म पार्टीले टुंगो लगाउँदैन तबसम्म अनुमोदन गर्ने भन्ने नै हुँदैन । यस्तो बेला स्थायी कमिटी बैठक डाकेर छलफल गराउँदा बहस एमसीसीमै मात्र केन्द्रित हुन्छ भन्ने सुनिश्चित पनि छैन । सरकारका समग्र कामका विषय त्यहाँ उठ्ने र थप अप्ठेरोमा पर्न सकिने प्रधानमन्त्रीको बुझाइ छ । सरकारले जेठ १५ मा ल्याएको बजेटमा एमसीसी अनुदानअन्तर्गतका लागि प्रस्तावित परियोजना पनि समेटेपछि नेकपाका असन्तुष्ट नेताहरूले बजेट नै पास नगर्नेसम्मको चेतावनी दिएका थिए । त्यसपछि नेकपा सचिवालयको बैठकले जेठ १७ गतेको बैठकमा प्रधानमन्त्री ओलीले पार्टीको निर्णयअनुसार नै प्रक्रिया अघि बढाउने प्रतिबद्धता जनाएका थिए । त्यसका लागि पार्टीको छलफल अघि बढाउँदै जाने, एमसीएनेपालका काम अघि नबढाउनेलगायतको समझदारी बैठकमा भएको थियो । त्यसपछि नेकपाको बैठक बस्न सकेको छैन । प्रधानमन्त्रीले यसअघिको बैठक स्थगित गरेपछि अध्यक्ष दाहाल निवासमा गत साता वरिष्ठ नेता माधव नेपालसहितका नेताहरूको छुट्टै अनौपचारिक बैठक बसेको थियो । उक्त बैठकमा पार्टीभित्र छलफल नै नगरी सम्झौता अघि बढाउने प्रयास हुन सक्ने विश्लेषण नेताहरूले गरेको स्रोतले जनायो । दाहाल निवासको त्यही छलफलले कार्यदलको प्रतिवेदन पार्टी स्थायी कमिटीमै छलफल गराएर जानुपर्ने निष्कर्ष पनि निकालेको थियो । तर प्रधानमन्त्री ओली यही संसद् अधिवेशनमा जसरी पनि एमसीसी अनुमोदन गराउनुपर्ने अडानमा छन् । गत साता संसद्मा बजेटमाथि जवाफ दिने क्रममा उनले विगतका सरकारहरूले गरेको काम भए पनि सरकार अविच्छिन्न उत्तराधिकारवाला भएकाले त्यसको स्वामित्व लिएर आफू अघि बढ्न चाहेको बताएका थिए । अर्थमन्त्री युवराज खतिवडाले पनि एमसीसी सम्झौता अनुमोदन गर्नैपर्ने सरकारको अडान संसद्मा प्रस्तुत गरिसकेका छन् । एमसीसी सम्झौता अनुमोदन नगरे नेपालको दातृ निकायहरूसँगको सम्बन्धमा नराम्रो असर पर्छ, उनले भनेका थिए । विगतका सरकारले गरेको निर्णयको स्वामित्व, झन्डै ५५ अर्ब रुपैयाँ बराबरको अनुदान र दातृ निकायहरूसँगको भावी सम्बन्धसमेतलाई ख्याल गरेर अनुमोदनको दिशामा जानुपर्ने प्रधानमन्त्री ओलीको धारणा छ । नेकपाद्वारा गठित कार्यदल सदस्य एवं परराष्ट्रमन्त्री प्रदीप ज्ञवालीले आफने १५ बुँदे फरक मतमा एमसीसी अनुमोदनको पक्ष लिएका छन् । उनले यसलाई अमेरिकासँगको सम्बन्धको आयामबाट हेर्नुपर्ने आशय व्यक्त गरेका छन् । नेता रावल भने दातृ निकायहरूबाट आफने हितअनुकूल हुँदामात्र सहयोग लिनुपर्ने तर्क गर्छन् । हितअनुकूल हुँदैन भने लिनु हुँदैन, उनले भने, कतिपय देशले एमसीसी सम्झौता आफ्नो हितमा नहुने भन्दै अस्वीकार गरेका छन् । नेकपामा एमसीसी सम्झौता यथास्थितिमा अनुमोदन गर्न सकिँदैन भन्ने नेताहरूको ठूलो समूह छ । तर अमेरिकाले सम्झौता कार्यान्वयनका बेला संशोधनको सम्भावना नहुने जवाफ सरकारी पक्षलाई दिएको छ । एकातिर संशोधन गर्नैपर्ने पार्टीका नेताहरूको ढिपी, संशोधन हुन नसक्ने अमेरिकाको जवाफ र अनुमोदनमा ढिलाइ गर्दा दातृ निकायमा नकारात्मक सन्देश जान सक्ने जोखिमले सरकारलाई अप्ठेरो परेको छ । गत वर्ष नै बजेट अधिवेशनबाट एमसीसी सम्झौता अनुमोदन गर्ने तयारी थियो । तत्कालीन सभामुख कृष्णबहादुर महराले सम्झौतामा संशय व्यक्त गर्दै अनुमोदनको प्रक्रिया अघि बढाउन आनाकानी गरे । जुन बेला एमसीसीबारे यो स्तरको बहस नै भएको थिएन । धेरैलाइै यो सम्झौताको अन्तर्य पत्तो थिएन । अघिल्लो बजेट अधिवेशनमा अनुमोदन प्रक्रिया अघि नबढेपछि एमसीसीबारे राष्ट्रिय बहस सिर्जना भयो । त्यहीबीचमा मंसिर २९ देखि पुस ६ गतेसम्म नेकपा स्थायी कमिटी बैठक बस्यो । उक्त बैठकमा नेताहरूले एजेन्डामै नभएको एमसीसीको विषय चर्को रूपमा उठाए । पछि सचिवालयमा छलफल गरेर निर्क्योलमा पुग्ने भनिए पनि एमसीसी अमेरिकाले अघि सारेको सैन्य मामिलासमेत जोडिएको इन्डोप्यासिफिक रणनीतिअन्तर्गतकै हो र होइन भन्नेमा नेताहरूको गलफती पर्यो । माघ १५ देखि १९ गतेसम्म भएको नेकपा केन्द्रीय कमिटीको बैठक पनि एमसीसीको वरिपरि केन्द्रित रह्यो । त्यहीँबाट खनालको नेतृत्वमा कार्यदल बन्यो । कार्यदलको प्रतिवेदनमा पार्टीभित्र छलफल भएको छैन । छलफल नहुँदै अनुमोदनमा लैजाने खालको मनसाय सरकारबाट प्रकट भएपछि नेकपाभित्र फेरि यसबारे विवाद बल्झेको छ ।"
सम्झौता अनुमोदन गरिहालौं : कांग्रेस,"(काठमाडौं)  अमेरिकी सरकारको मिलेनियम च्यालेन्ज कर्पोरेसन (एमसीसी) मार्फत प्राप्त हुने करिब ५५ अर्ब रुपैयाँ अनुदान स्वीकार गर्ने कि नगर्ने भन्ने विषयमा सत्तारूढ दलमा तीव्र विवाद भइरहेका बेला प्रमुख प्रतिपक्ष कांग्रेसमा भने कुनै मतान्तर देखिएको छैन । पार्टीमा औपचारिक छलफल नहुँदै संसद्बाट अनुदानसम्बन्धी सम्झौता अनुमोदन गराउनुपर्ने लाइनमा कांग्रेस उभिसकेको छ । पार्टी सभापति शेरबहादुर देउवा कतिपय अवस्थामा आफैं र कुनै बेला सहयोगीमार्फत एमसीसी सम्झौतालाई संसद्बाट अनुमोदन गराउने माहोल बनाउन जुट्दै आएका छन् ।पार्टी हितका लागि सत्तारूढ दलभित्र बढ्दो किचलोमा नबोल्न कतिपय नेताहरूले देउवालाई नसुझाएका होइनन् तर उनी यस मामिलामा त्यस्तो सुझाव मान्न तयार देखिएनन् । यसपछिको कारण खोतल्दा कतिपय नेताहरूले उनलाई अमेरिकी कनेक्सन सँग जोडेर पनि हेर्ने गरेका छन् । कतिपयले भने आफ्नै नेतृत्वको सरकारले सम्झौता गरेकाले पनि देउवामाथि नैतिक दबाब खडा भएको तर्क गर्छन् । कांग्रेस नेता पूर्वअर्थमन्त्री रामशरण महत एमसीसीलाई व्यक्तिविशेषको सम्बन्धभन्दा पनि राष्ट्र हितको पक्षसँग जोडेर हेर्नुपर्ने बताउँछन् । उनका अनुसार एमसीसी सम्झौता अनुमोदन नहुँदा अनुदान रकम मात्रै गुम्दैन, अन्तर्राष्ट्रिय क्षेत्रमा नेपालको विश्वसनीयता पनि गुम्छ । नेपाललाई सबभन्दा अगाडि २००७ सालदेखि सहयोग गर्ने शक्तिराष्ट्र अमेरिकासँगको सम्बन्ध बिग्रन्छ । अरू अनुदान सहयोगलाई समेत यसले समस्या पार्छ, उनले भने, एमसीसीको अनुदान मित्रराष्ट्रको विरुद्धमा छैन । सम्झौतामा पनि त्यस्तो कुनै प्रावधान छैन ।एमसीसीलाई लिएर सत्तारूढ नेकपाभित्र अहिले चलिरहेको संघर्षका पछि उत्तरी छिमेकी चीनको प्रभाव कुनैकुनै रूपमा जोडिएको कांग्रेस नेताहरूको बुझाइ छ । सत्तारूढ दलको संस्थापनइतर समूह एमसीसी सहयोग स्विकार्न नहुने पक्षमा बढ्ता लागेको छ । दक्षिण छिमेकी भारतसँग जोडिएको भूमिकालाई लिएर उनीहरूले मुख्य मुद्दा बनाउँदै आएका छन् । अमेरिकाले पछिल्लो समय एमसीसीलाई समेत इन्डोप्यासिफिक रणनीतिअन्तर्गत राखेर हेर्ने गरेको छ । तर नेपालको मामिलामा फरक दृष्टिकोण रहेको कांग्रेस नेता महतको दाबी छ । नेपालसँग एमसीसीमा सम्झौता भएपछि अमेरिकाले इन्डोप्यासिफिक रणनीति अघि सारेकाले यस अनुदानमा उक्त रणनीतिको हिस्सा नभएको उनले तर्क गरे । सत्तारूढ दलका नेताहरूले विरोध गर्नुका पछिका कतिपय सम्झौताका बुँदा अमेरिका र भारतको गाइडलाइनअनुसार चल्नुपर्ने प्रावधानसँग सम्बन्धित छन् । एमसीसी सम्झौतामा हस्ताक्षर गरेका पूर्वअर्थमन्त्री ज्ञानेन्द्रबहादुर कार्कीले इन्डोप्यासिफिक रणनीतिसँग यो सम्झौताको कुनै सम्बन्ध नभएको दाबी गरे । राष्ट्रिय स्वाभिमानमा आँच आउने खालका अक्षर या भावनासमेत सम्झौतामा छैन, उनले भने, सत्तारूढ दलले सम्झौतालाई गुमाउँछ भन्ने विश्वास मैले गरेको छैन ।सुशील कोइरालाको नेतृत्वको सरकारमा अर्थमन्त्री रहेका महतले अनुदान नेपालको हितभन्दा बाहिर नभएकै कारण सम्झौता भएको दाबी गरे । उनका अनुसार अमेरिकामा राष्ट्रपति डोनाल्ड ट्रप नेतृत्वमा आएपछि इन्डोप्यासिफिक रणनीति अघि सारिए पनि नेपालसँग भएको एमसीसी सम्झौता कुनै पनि कोणबाट अहितमा छैन । इन्डोप्यासिफिकलाई विदेश नीतिकै अंग मानिए पनि त्यहाँ सैन्य गठबन्धन मात्रै सम्बन्धित हुँदैन । आर्थिक समृद्धि, शान्ति सुव्यवस्था, गरिबी निवारणलगायतका विषय हुन्छन् । फ्री ट्रेडका कुरा पनि होलान् । यसमा राजनीति पनि जोडिएला । तर हामीले हेर्नुपर्ने मुख्य सम्झौता हो, महतले भने, त्यसमा न इन्डोप्यासिफकको कुरा छ, न त सैन्य गठबन्धनका कुरा छन् । हामीले प्राप्त गर्ने अनुदान सैन्य र हातहतियारमा खर्च हुने प्रावधान छैन, सत्तारूढ दलबाट गलत प्रचार भइरहेको छ ।सत्तारूढ दलका नेताहरूले एमसीसीअन्तर्गत खर्च हुने रकमको लेखापरीक्षण र कर्मचारी नियुक्तिमा नेपालको अधिकार स्थापित नभएको विषय पनि उठाएका छन् । आफू अर्थमन्त्री रहेकै बेला आयोजना अध्ययनका लागि प्राविधिक अनुदान सहायता स्वीकार गर्ने सम्झौता भएको स्मरण गर्दै महतले त्यस्तो दाबीको पनि खण्डन गरे । उनका अनुसार यी सबैमा नेपालको अधिकार स्थापित छ । पूर्वअर्थमन्त्री कार्कीले केही वर्षमै नेपालमा दुई खर्बको बिजुली खेर जाने बताए । नेपालको १५ खर्ब बजेटमा २ खर्ब बजेट मामुली होइन, नेपालले बर्सेनि पेट्रोलियम पदार्थको आयात मात्रै २ खर्बभन्दा बढीको गर्छ । विद्युत् प्रसारण लाइन बनाउन मात्रै सकियो भने नेपालले भारत, बंगलादेश र चीनका केही भागमा विद्युत्को व्यापार गर्न बाटो खुल्छ, यसले मुलुकलाई आत्मनिर्भर बनाउनेछ, कार्कीले थपे ।एमसीसीको अनुदान गुम्दा आर्थिक क्षेत्रमा पार्ने असरभन्दा राजनीतिक वृत्तमा बदलिन सक्ने अमेरिकी रणनीतिप्रति देउवा बढी सशंकित देखिन्छन् । एकातिर नेपालप्रति अमेरिकाको ठूलो अविश्वास खडा हुन्छ, अर्कोतर्फ उसले बदल्न सक्ने रणनीतिले नेपालको राजनीतिक व्यवस्थालाई अस्थिरतातर्फ धकेल्ने प्रबल सम्भावना रहन सक्छ, यसप्रति पार्टी सभापति अलि चनाखो भएको मैले पाएको छु, देउवानिकट एक नेताले भने ।"
जुन दिल्लीले सोचेको थिएन,"(नयाँदिल्ली)  नेपालको तल्लो सदन प्रतिनिधिसभाले लिम्पियाधुरासम्मको भूभाग समावेश गरिएको नयाँ नक्सालाई निसान छापमा समेट्न संविधान संशोधन विधेयक शनिबार पारित गरिसकेको छ । यो विधेयक आइतबार माथिल्लो सदन राष्ट्रिय सभामा पनि टेबल भइसकेको छ ।नेपालमा नक्सा प्रकाशनदेखि संविधान संशोधनको प्रक्रिया जुन गतिमा अगाडि बढ्यो, त्यसबाट दिल्ली पूरै चकित बनेको देखिन्छ । संविधान संशोधनका लागि विधेयक संसद्मा पेस भएपछि नेपालका लागि एक पूर्वभारतीय राजदूतले कुराकानीका क्रममा यी प्रश्न बारम्बार दोहोर्याएका थिए, नेपाललाई किन यस्तो हतारो ? यतिका वर्षसम्म हल नहुँदा हुने, अहिले यस्तो तीव्र गतिमा किन ?दिल्लीको नेपाल नीतिमा अहिले पनि राम्रै प्रभाव राख्ने उनका ती प्रश्नले काठमाडौंमा अघि बढेको नक्सा प्रकाशनदेखि संविधान संशोधन प्रक्रियासम्मका घटनाक्रम दिल्लीका लागि अप्रत्यासित थियो भन्ने प्रष्ट हुन्छ । हुन पनि दिल्लीका लागि नेपालमा कालापानीको विवादलाई लिएर भारतको विरोध हुनु नौलो कुरा थिएन । धेरै वर्षदेखि नेपालका राजनीतिक दलले कहिले महाकाली सन्धि त कहिले कालापानी विवादलाई आफ्नो राजनीतिक हतियारका रूपमा प्रयोग गर्दै आएका थिए । तर, गत कात्तिकमा कालापानी क्षेत्रलाई समेटेर भारतले नक्सा जारी गरेपछि नेपालमा भित्रभित्रै सल्किरहेको भारतविरोधी आक्रोशलाई दिल्लीले अनुमान गर्नै सकेन । त्यही भएर उसले यसपटक पनि सामान्य रूपमा लिएको देखिन्छ । जब कि २०७२ मा भारतले लगाएको अघोषित नाकाबन्दीबाट नेपालीको मनमा लागेको घाउ पूरै पुरिएकै थिएन । उसले एकतर्फी ढंगले नयाँ नक्सा प्रकाशन गरेर त्यो घाउलाई थप बल्झाउने काम गर्यो । भारतले नयाँ नक्सा प्रकाशन गरेपछि त्यसलाई लिएर सार्वजनिक रूपमै चर्को विरोधसँगै त्यो भूमि फिर्ता गर्ने सम्बन्धमा बहस सुरु भएको थियो । जनदबाबकै कारण सरकारले भारतलाई कूटनीतिक नोट पनि पठायो । र, सँगै सीमा विवाद समाधानका लागि गठित विदेश सचिवस्तरीय संयन्त्रको बैठक बस्न दुई पटकसम्म पत्र पठाएर आग्रह गरेको थियो । तर, नेपालको आग्रहलाई भारतले पूरै बेवास्ता गर्यो । यसैबीच, वैशाख २६ मा भारतले विवादित कालापानी क्षेत्र भएर निर्माण गरिएको पिथौरालिपुलेक सडक खण्ड उद्घाटन गरेपछि नेपालीमा भारतप्रतिको अविश्वास थप बढ्यो । त्यसप्रति सरकार र जनस्तरबाट तीव्र विरोध भयो । नेपाल सरकारले फेरि एकपटक वार्ताका लागि आग्रह गर्यो । दिल्ली भने अझै पनि काठमाडौंका घटना क्रमलाई खासै गम्भीरतापूर्वक लिने मुडमा थिएन । नेपालको औपचारिक विरोधपछि भारतले दिएको पहिलो प्रतिक्रियाबाट पनि त्यो पुष्टि हुन्छ । त्यसमा कोभिड १९ को महामारीपछि बस्ने भन्दै वार्तालाई खासै प्राथमिकता दिइएको थिएन । तर जेठ २ मा भारतीय सेना प्रमुख मनोज मुकुन्द नरवणेले चीनतर्फ संकेत गर्दै सीमासम्बन्धमा यसअघि कुनै विवाद नरहेकामा नेपालले अरू कसैको इसारामा विरोध गरिरहेको अभिव्यक्ति दिएपछि परिस्थितिले अर्कै मोड लियो र नेपाल सरकारमाथि नयाँ नक्सा प्रकाशन गर्न दबाब पर्यो ।भारतीय सेनापतिको भनाइ सार्वजनिक भएको चार दिनभित्रै सरकारले नयाँ नक्सा सार्वजनिक गर्यो । त्यति बेलासम्म पनि नेपालले अनौपचारिक र औपचारिक माध्यमबाट वार्ताका लागि पहल गरिरहेको थियो । यता दिल्लीले भने अझै पनि गम्भीरतासाथ लिएको थिएन । जब नेपालले निशानछापमा नयाँ समेट्ने गरी संविधान संशोधन प्रक्रिया अगाडि बढायो, त्यसपछि बल्ल दिल्लीको बेचैनी बढ्न थाल्यो । काठमाडौंमा तीव्ररूपमा विकसित घटना क्रमबाट दिल्लीको संस्थापन चकित बनिरहेको थियो । किनभने नेपालले सीमाका सम्बन्धमा यति छिटो एकपछि अर्को निर्णय लिने अनुमान दिल्लीले गरेको थिएन । संविधान संशोधन प्रक्रिया अगाडि बढेपछि दिल्लीमा छटपटी सुरु भयो । त्यसपछि संशोधन प्रक्रियालाई केही पछि धकेल्न उसले काठमाडौंलाई अनौपचारिक ढंगले सन्देश पनि दिएको थियो । तर, भारतले भन्दैमा संशोधन प्रक्रिया रोकिने अवस्था थिएन । यसबीच दिल्लीले नेपालमाथि दबाब दिन यसअघिजस्तै प्रोपोगन्डाको हतियार पनि प्रयोग गर्यो । त्यसका लागि यहाँका संस्थापननिकट सञ्चारमाध्यमहरू राम्रैसँग प्रयोग भए । नेपालले नक्सा जारी गर्नेदेखि संविधान संशोधनलगायतका सबै काम चीनको इसारामा भइरहेको दुष्प्रचार गर्न तिनीहरू दिनरात खटिए । तर, प्रोपोगन्डाको हतियार बनेका अधिकांश सञ्चारमाध्यमको विश्वसनीयतामाथि भारतमा पहिल्यैदेखि प्रश्न उठिसकेकाले त्यो रणनीति पनि प्रभावकारी भएन । त्यसले बरु उल्टो काम गर्यो ।सरकारसँगका असन्तुष्टिलाई थाती राख्दै नक्साको विषयमा नेपाली राजनीतिक दलहरू सरकारसँगै उभिने पुगे । त्यसमाथि यसपटक नेपाली राजनीतिज्ञदेखि पत्रकार, लेखक तथा विश्लेषकहरूले भारतीय सञ्चारमाध्यममार्फत गरेको हस्तक्षेपले दिल्लीको रणनीतिलाई केही हदसम्म निस्तेज पार्न सफल भयो । यी परिघटना दिल्लीका लागि अनुमानबाहिरका थिए । तर, दिल्लीले गर्न सक्ने केही थिएन । संशोधन प्रक्रिया रोक्न सोझै हस्तक्षेप गर्न सक्ने अवस्था थिएन । त्यसमाथि नेपाल मामिलाका जानकारहरूले त्यहाँको आन्तरिक मामिलामा हस्तक्षेप गर्दा परिस्थिति थप बिग्रन सक्ने भन्दै दिल्लीलाई त्यसतर्फ नसोच्न सुझाव दिइरहेका थिए । भारतको राजनीतिक नेतृत्व पनि विगतको तीतो अनुभवबाट खुलेर हस्तक्षेप गर्नुहुन्न भन्नेमै थियो । त्यसमाथि भारतीय राजदूत विनयमोहन क्वात्रा काठमाडौं पुगेको धेरै महिना भएकै थिएन । उनले काठमाडौंको राजनीतिक मौसमलाई बुझ्न बाँकी नै थियो । त्यसैले दिल्लीका सामु काठमाडौंका घटना क्रमलाई प्रभाव पार्ने धेरै विकल्प थिएन । त्यसमाथि कोभिड१९ को बढ्दो संक्रमण र चीनसँगको विवाद दिल्लीका लागि थप टाउको दुखाइ बनिरहेको थियो । जसले गर्दा दिल्लीका सामु नयाँ नक्सा जारीदेखि त्यसलाई समेट्नका लागि संविधान संशोधनसम्मका घटनाक्रम टुलुटुलु हेर्नुको विकल्प थिएन । भारतले नचाहँदा नचाहँदै नेपालका दुवै संसद्बाट नयाँ नक्साअनुसार संशोधन प्रक्रिया टुंगिएको छ ।भनिन्छ, इतिहास दोहोरिन्छ । यसपटक पाँच वर्षमै घटना क्रमको पुनरावृत्ति भएको छ । बितेको एक महिना नेपालमा विकसित घटनाक्रम र भारतसँगको सम्बन्धलाई केलाउने हो भने त्यो पुष्टि हुन्छ । ठीक पाँच वर्षअघि नेपाल नयाँ संविधान जारी गर्ने संघारमा थियो । भारत मधेस केन्द्रित दलको मागहरूलाई समेटेर मात्र नयाँ संविधान जारी गर्नुपर्ने अडानमा थियो । त्यसका लागि तत्कालीन विदेश सचिव एस जयशंकरले काठमाडौं पुगेरै राजनीतिक दलहरूमाथि दबाब दिएका थिए । तर, भारतको उक्त दबाबले नेपालका राजनीतिक दललाई झन् एक ठाउँमा ल्याइदियो । उसले नचाहँदा नचाहँदै पनि नेपालले नयाँ संविधान जारी गर्यो । तिनै जयशंकर अहिले भारतका विदेश मन्त्री छन् । उनकै निर्देशनमा दिल्लीले नेपालसम्बन्धी नीति कार्यान्वयन गरिरहेको छ । र, पाँच वर्षअघि जस्तै नेपालको राजनीतिले जयशंकर र दिल्लीलाई चकित तुल्याएको छ । त्यतिबेला जस्तै जयंशकरले नेपालका राजनीतिज्ञलाई पाठ सिकाउन भन्दै यसपटक पनि अघोषित नाकाबन्दीको निर्णयका लागि दिल्लीलाई सिफारिस गर्लान् वा मौन बस्छन्, त्यो त आगामी दिनका घटनाक्रमबाट प्रस्ट हुने नै छ ।"
विपद्का बेला जथाभावी खर्च,"राजस्वले खर्च धान्ने स्थिति छैन ः अर्थमन्त्रीअर्थमन्त्री खतिवडाले राजस्वले खर्च धान्न सक्ने अवस्था नरहेको उल्लेख गर्दै यसै वर्ष सरकारलाई आर्थिक संकट पर्ने बताएका छन् । प्रतिनिधिसभामा आइतबार आर्थिक विधेयकमाथिको छलफलमा उनले न्यून राजस्व संकलन र अनिवार्य दायित्वका क्षेत्रमा गर्नुपर्ने खर्चका कारण संकट पर्ने बताएका हुन् । अर्थमन्त्री खतिवडाले प्रस्तुत गरेको आँकडाअनुसार राजस्व संकलनले झन्डै ५० प्रतिशत रकम खर्च गर्न अपुग देखिन्छ । जेठमा ४० अर्ब रुपैयाँ अनिवार्य दायित्वको क्षेत्रमा खर्च हुन्छ, उनले भने, मासिक रूपमा भन्सारबाट १५ अर्ब उठ्छ । केही अर्ब आन्तरिक राजस्वबाट उठ्छ । चालु खर्चभित्रको अनिवार्य दायित्वमा खर्च गर्न थप प्रयास गर्नुपर्ने भएको छ । त्यसका लागि अन्य सरकारी कोषहरू हेरिरहेको खतिवडाको भनाइ छ । अर्थमन्त्री खतिवडाले असारमा व्यावसायिक क्षेत्रबाट राजस्व संकलन हुने अपेक्षा पनि गरे । व्यावसायिक वातावरण खुकुलो भइरहँदा आन्तरिक व्यापार क्रमशः विस्तार हुँदै जाने स्थिति छ, उनले भने, आयात पनि पुरानै अवस्थामा फर्कनेतर्फ जाँदै छ ।"
सुदूरपश्चिमले बढायो मन्त्रीसांसदको तलब,"कहाँ खर्च भयो ३६ करोड ?संघीय सरकारले कोरोना नियन्त्रण र उपचारमा सार्वजनिक गरेको खर्च विवरणमा सातवटै प्रदेशमध्ये सबैभन्दा बढी सुदूरपश्चिम प्रदेश सरकारको देखिएको छ ।संघीय सरकारबाट कोरोना नियन्त्रण र उपचारका लागि सुदूरपश्चिम प्रदेश सरकारको कोरोना कोषमा जम्मा गरेको ४२ करोड ५७ लाख २७ हजारमध्ये ३६ करोड ४८ लाख ७० हजार खर्च गरिसकेको छ । सुदूरपश्चिम सरकारले कोरोना कहर झेल्न बाँकी छ, धनगढीका विद्यार्थी नेता पुष्कर ओझाले भने, खर्चको फाँटवारी सार्वजनिक गर्नुपर्यो ।भारतबाट पछिल्लो पटक सुदूरपश्चिममा भित्रिएका एक लाखभन्दा बढीको परीक्षणसमेत भएको छैन । कृषि तथा पशुपन्छी विभागबाट ल्याइएको एउटा आरसीटी मेसिनबाट धनगढीमा परीक्षण भइरहेको छ । प्रदेश सरकारले चैत महिनामै निर्णय गरेको ३ वटा पीसीआर मेसिनसमेत हालसम्म खरिद गर्न सकेको छैन । एकमात्र मेसिन भएकाले प्रदेशमा परीक्षणको गति निकै सुस्त भएको धनगढी प्रयोगशालाका स्वास्थ्यकर्मीहरू बताउँछन् । क्वारेन्टाइनमा रहेकालाई परीक्षण नगरेरै घर पठाउन थालिएको छ । परीक्षण क्षमता नबढाएर प्रदेश सरकारले यति ठूलो रकम हालसम्म कुन प्रयोजनमा खर्च गर्यो भन्ने कुरा चर्चाको विषय बनेको छ ।हालसम्म पीसीआर विधिबाट १० हजारजतिको मात्रै परीक्षण भएको छ । सुदूरपश्चिम स्वास्थ्य निर्देशनालयका निर्देशक डा गुणराज अवस्थीले पनि भारतबाट भित्रिएका करिब ४० प्रतिशतमा कोरोना संक्रमण देखिन सक्ने बताए । प्रदेशसभा सदस्य तथा डडेलधुरा कांग्रेसका नेता कर्णबहादुर मल्लले सरकारले कोरोना नियन्त्रण र उपचारमा भएको खर्च सार्वजनिक गरिनुपर्ने बताए ।"
संविधान संशोधन विधेयक राष्ट्रिय सभामा,"काठमाडौं (कास) प्रतिनिधिसभाले पारित गरिसकेको नेपालको नक्सा संशोधनसम्बन्धी संविधान संशोधनको प्रस्ताव आइतबार राष्ट्रिय सभामा टेबल गरिएको छ । राष्ट्रिय सभाको बैठकले नेपालको संविधान (दोस्रो संशोधन) विधेयक, २०७७ माथि विचार गरियोस् भन्ने प्रस्तावलाई सर्वसम्मतिले स्वीकृत गरेको छ । सभाको स्वीकृतिसँगै संशोधन प्रस्ताव राष्ट्रिय सभाको प्रक्रियामा प्रवेश पाएको छ । बैठकमा कानुन, न्याय तथा संसदीय मामिलामन्त्री शिवमाया तुम्बाहाङ्फेले संविधान संशोधनसम्बन्धी प्रस्ताव पेस गरेकी थिइन् । उक्त विधेयकमाथिको सैद्धान्तिक छलफलमा सांसदहरूले भाग लिएका थिए । विधेयकमाथि संशोधन हाल्न राष्ट्रिय सभा नियमावलीको दफा १०६ बमोजिम सांसदहरूलाई ७२ घण्टाको समय उपलब्ध गराइएको छ । सैद्धान्तिक छलफलमा सहभागी भएका सांसदहरूले संविधानमा संशोधनसँगै कूटनीतिक वार्ताको माध्यमबाट जमिन फिर्ता ल्याउन जोड दिएका थिए । कानुनमन्त्री तुम्बाहाङ्फेले संविधान संशोधन नेपालको आन्तरिक मामिला भएकाले यसमा छिमेकीले टिप्पणी नगर्नु नै राम्रो हुने उल्लेख गरिन् । उनले राष्ट्रियताको सवाल ठूलासाना सबै मुलुकका लगि उस्तै हुने बताइन् । नेपाल सरकारले भारतद्वारा अतिक्रमित कालापानी, लिम्पियाधुरा र लिपुलेक समेटिएको नयाँ नक्सा केही दिन अगाडि जारी गरेको थियो । त्यही नयाँ नक्साअनुसार संविधानको अनुसूची३ मा रहेको निसान छाप परिवर्तन गर्न सरकारले संविधान संशोधन प्रस्ताव ल्याएको हो । सरकारको उक्त प्रस्तावमा शनिबार प्रतितिनिधिसभामा भएको मतदानमा सबै दलको सर्वसम्मतिले त्यसलाई पारित गरिसकेको छ । संघीय संसद्को दुवै सदनमा तत्काल कायम रहेका सम्पूर्ण सदस्य संख्याको कम्तीमा दुई तिहाइ बहुमतबाट संविधान संशोधन प्रस्ताव पारित गरिनुपर्ने संवैधानिक व्यवस्था छ । प्रतिनिधिसभाबाट पारित भइसकेको संविधान संशोधन विधेयक राष्ट्रिय सभाबाट पनि पारित भएपछि राष्ट्रपतिकहाँ प्रमाणीकरणका लागि पठाइनेछ ।"
राहत र उपचारमा बेवास्ता भयो,"काठमाडौं (कास) सांसदहरूले क्वारेन्टाइनको व्यवस्थापन र कोभिड१९ संक्रमितको उपचारमा सरकारले बेवास्ता गरेको बताएका छन् । प्रतिनिधिसभामा विशेष समयमा उनीहरूले सरकारको काम सन्तोषजनक नरहेको भन्दै पीसीआर परीक्षणमा बेवास्ता गर्दा नागरिकको जीवन अस्तव्यस्त एवं पीडादायी हुँदै गएको बताएका हुन् ।नेकपा सांसद मातृकाप्रसाद यादवले प्रदेश २ मा कोरोना संक्रमण बढ्दै गएको भन्दै पीसीआर परीक्षण बढाउन माग गरे । उनले सांसदहरू ढोका थुनेर बस्ने तर जनताले दुःख पाउने गरेको बताए । सांसदलाई पनि निर्वाचन क्षेत्रमा गएर उपचारमा संलग्न हुने परिस्थिति निर्माण गर्न उनले माग गरे । सर्वदलीय संयन्त्र बनाएर भए पनि जिल्ला जाने व्यवस्था गर्नुपर्ने उनले बताए । कांग्रेस सांसद राजेन्द्रकुमार केसीले क्वारेन्टाइनमा बसेका नागरिकको अवस्था नाजुक रहेको भन्दै सरकारले बेवास्ता गरेको आरोप लगाए । सरकारले अर्बौं खर्च गरेको बताए पनि संक्रमितले खाना नपाएको उनको भनाइ छ । उनले विदेशबाट नागरिक ल्याउने नाममा चलनचल्तीको भन्दा ७ गुना बढी भाडा असुलेको भन्दै सरकार अनियमिततामा लागेको आरोप लगाए ।कांग्रेस सांसद देवप्रसाद तिमिल्सिनाले रौतहटमा ४ हजार मान्छेको स्वाब संकलन गरे पनि पीसीआर परीक्षण नगरेको बताए । समाजवादी पार्टीका सांसद प्रदीप यादवले पर्सामा कोरोना परीक्षणका लागि पीसीआर मेसिनको व्यवस्था नभएको बताए । नेकपाकी सांसद रामकुमारी चौधरी सुनसरीमा क्वारेन्टाइनको व्यवस्थित राम्रो नभएको भन्दै सुधारको माग गरिन् । नेकपाका सांसद दुर्गाबहादुर राउतले कालिकोटामा कोरोना संक्रमणको उपचारका लागि थप व्यवस्थापन आवश्यक रहेको बताए । नेकपाका सांसद पदम गिरीले पर्वत अस्पतालमा आईसीयूको व्यवस्था गर्न माग गरे । यस्तै, सत्ता र प्रतिपक्षका सांसदहरूले प्रतिनिधिसभा बैठकमा सहकारीको डिपोमा पाउने रासायनिक मल पसलपसलबाट बिक्री भइरहेको भन्दै सरकारसँग जवाफ माग गरेका छन् । नेकपाका सांसद प्रभु शाहले ७ सयमा पाउने युरिया मल एक हजारमा बिक्री हुने गरेको बताए । कांग्रेस सांसद देवप्रसाद तिमिल्सनाले रोपाइँको बेलामा रौतहटमा मल नपाएको बताए ।"
संक्रमित क्षेत्रबाट आएकालाई बिनापरीक्षण फर्काइँदै,"(काठमाडौं)  कोरोना संक्रमण फैलिएको जिल्लाबाट आएकालाई टेकुस्थित शुक्रराज ट्रपिकल तथा सरुवा रोग अस्पतालले लक्षण नभएको भन्दै फर्काउन थालेको छ । लकडाउन खुकुलो भएसँगै उपत्यकाबाहिरबाट निजी सवारीसाधन र अत्यावश्यक सामान बोक्ने सवारीमा चढेर राजधानी भित्रने बढिरहेका छन् । अस्पतालको क्षमताभन्दा बढी मानिस परीक्षण गर्न आएपछि सीमित व्यक्तिको मात्रै स्वाब संकलन गर्ने गरिएको अस्पतालले जनाएको छ । लक्षण र संक्रमितसँग आउजाउ नभएकालाई अस्पतालले परीक्षण आवश्यक नभएको भन्दै फिर्ता गर्ने गरेको हो । अस्पतालका निर्देशक डा सागर राजभण्डारीले भने, सबैको परीक्षण गर्न सकिँदैन ।सरकारले काठमाडौं उपत्यकामा पाटन, वीर, त्रिवि शिक्षण अस्पताललाई पनि कोरोना परीक्षण गर्न अनुमति दिइएको छ । तर, सबैजसो टेकु जाँदा व्यवस्थापन प्रभावकारी हुन सकेको छैन । आइतबार पीसीआर गराउन आउनेको लाइन अस्पतालभित्र नअटेपछि नेपाल उद्योग वाणिज्य महासंघको कार्यालय छेउसम्म पुगेको थियो । उज्यालो हुनुअघि नै कतिपय लाइन बस्न पुगेका थिए । उनीहरूमा भौतिक दूरीसमेत कायम थिएन । उपत्यकाबाहिरबाट आउने केहीले आरडीटी रिपोर्ट ल्याए पनि कार्यालय र घरबेटीले पीसीआर गर्न पठाउने गरेका छन् । काठमाडौं सरुवा भएर आएका उपसचिवहरू पनि पीसीआर गर्न शुक्रराज अस्पताल पुगेका थिए । बाहिर जिल्लामा सीडीओ भएर बसियो । सरुवा भएर आउँदा गृहले पीसीआर गरेर आउनू भनेको थियो, एक उपसचिवले भने, यहाँ त पीसीआर गर्न सकिने अवस्था नै रहेनछ । लाइन लागेर बस्दा अरूबाटै पो सर्ने सम्भावना देखियो । आइतबार ५ सयभन्दा बढी आए पनि १ सय ५४ को पीसीआर र १ सय ३७ जनाको आरडीटी गरेको निर्देशक राजभण्डारीले बताए । स्रोतसाधन पर्याप्त नभएकाले लक्षण भएका र संक्रमित व्यक्तिसँग घुलमिल भएकाको मात्रै पीसीआर गर्ने गरेका छौं, उनले भने । पीसीआर गर्न आउनेलाई चिकित्सकले सुरुमा परामर्श गर्छन् । कुन जिल्लाबाट आएको, आफ्नो क्षेत्रमा कति संक्रमित थिए, ज्वरो, खोकी, सास फर्ने गाह्रो भएको छछैन जस्ता प्रश्न सोधिन्छ ।सर्लाहीबाट काठमाडौं आएका प्रदीप यादव पीसीआर परीक्षण गर्न नपाएकोमा चिन्तित थिए । गाउँबाट हिजो मोटरसाइकलमा काभ्रे हुँदै आयौं, उनले भने, घरबेटी र कार्यालयले पीसीआर गरेर मात्रै आउनु भनेको छ । यहाँ त गर्नु पर्दैन भन्दै फर्काइदियो । निर्देशक राजभण्डारी भने पीसीआर परीक्षण अनुमति पाएका अरू ठूला अस्पतालले पनि परीक्षण गरिदिने हो भने आफूहरूलाई भार कम हुने बताउँछन् । पछिल्लो समय कोरोनाको लक्षण देखिएका बिरामीसमेत आउन थालेको उनले बताए । आइतबार सास फेर्न गाह्रो भएका एक बिरामीलाई भर्ना गरिएको छ । अस्पतालमा दुई जना संक्रमित आईसीयूमा उपचाररत छन् । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले भिसा तथा निरोगिताको प्रमाणपत्रका लागि पीसीआर परीक्षण गराउनुपरेमा पाटन अस्पताल, वीर अस्पताल र त्रिवि शिक्षण अस्पतालको प्रयोगशालामा ५ हजार ५ सय तिरेर गर्न सकिने व्यवस्था गरेको बताए । कुनै पनि व्यक्तिले बाहिर यात्रा गरेर आउँदा संक्रमणको जोखिम रहे पनि कोरोना परीक्षण नै गरिहाल्नुपर्ने व्यवस्था छैन, उनले भने, जो कोहीलाई परीक्षण गर्दा स्रोतसाधनको दुरुपयोग हुन सक्छ । अत्यावश्यक नपरे यात्रासमेत नगर्नुस् । पीसीआर गराउन चाहनेको संख्या बढेपछि सरकारले निजी प्रयोगशालालाई पनि पीसीआर परीक्षणका लागि स्वीकृति दिएको छ ।"
उपत्यका प्रवेशमा तीन पक्षको स्वीकृति अनिवार्य,"काठमाडौं (कास) तपाईं काठमाडौं उपत्यका प्रवेश गर्दै हुनुहुन्छ ? यदि बाहिरी जिल्लाबाट काठमाडौं, भक्तपुर वा ललितपुर आउँदै हुनुहुन्छ भने आफू आउन लागेको स्थानको वडा कार्यालयबाट अनिवार्य स्वीकृति लिन नबिर्सिनु होला । जिल्ला प्रशासन कार्यालय काठमाडौंले ललितपुर र भक्तपुर प्रशासनसँग समन्वय गरेर आइतबारदेखि उपत्यका प्रवेशका लागि वडा कार्यालय र जिल्ला प्रशासनबाट सवारी अनुमतिपत्र अनिवार्य गरेको हो । त्यसपछि उपत्यकास्थित जिल्ला प्रशासन कार्यालयबाट पाससम्बन्धी निर्णय गरिनेछ ।जिल्ला प्रशासन कार्यालय काठमाडौंका प्रशासकीय अधिकृत मानबहादुर बुढाले राजधानी प्रवेशका लागि नयाँ व्यवस्था गरिएको बताए । अब बाहिरी जिल्लाबाट उपत्यका प्रवेश गर्न औचित्य, आवश्यकता र कारण खुलाएर आफू आउन लागेको स्थानको वडा कार्यालयबाट लिखित स्वीकृति लिनुपर्नेछ, बुढाले कान्तिपुरसँग भने, वडाको स्वीकृति र सिफारिस लिएर यात्रा सुरु गर्दाको जिल्ला प्रशासन कार्यालयमा निवेदन दिनुपर्नेछ, यसका लागि यात्रा गर्नुपर्ने कारण खुल्ने कागजातहरू अनिवार्य रूपमा पेस हुनुपर्नेछ । त्यसपछि आउन लागेको प्रशासनले अनुमति दिएपछि मात्रै यात्रा सुरु गर्न लागेको प्रशासनबाट अस्थायी सवारी पास जारी हुनेछ । आउने व्यक्तिले व्यक्तिगत वा संस्थागत जुन प्रयोजनका लागि भए पनि औचित्य खुल्ने कागजात पेस गर्नुपर्नेछ । आफ्नो पालिका वा वडा कार्यालयमा क्वारेन्टाइन क्षमता र जोखिम मूल्यांकन गरेर मात्रै वडाले पनि आउनका लागि स्वीकृति प्रदान गर्नेछ । यस्तै उपत्यकाभित्र निजी सवारी जोरबिजोर प्रणालीबाट सञ्चालन व्यवस्था गरिएका कारण यसअघि जारी गरिँदै आएको सवारी पास हाललाई स्थगन गरिएको छ । अब प्रशासनमा निवेदन दिए औचित्य हेरेर पास जारी गर्न सकिने बताइएको छ ।"
दुर्घटनामा गाउँपालिका अध्यक्षको मृत्यु,परासी (कास) पश्चिम नवलपरासीको प्रतापपुर गाउँपालिकाका अध्यक्ष राजकुमार शर्माको सवारी दुर्घटनामा आइतबार मृत्यु भएको छ । सँगै यात्रामा रहेका प्रतापपुर५ का ३५ वर्षीय हरिलाल राजभर घाइते भएका छन् । लु१झ ३७० नम्बरको स्कर्पियो पूर्वपश्चिम राजमार्गमा पर्ने बर्दघाट४ मा कल्भर्टमा ठोक्किएर सडकबाट करिब १५ फिट तल खसेको हो ।जिल्ला विपद् व्यवस्थापन समितिको बैठकमा सहभागी हुन सदरमुकाम परासी जाने क्रममा राजभरलाई साथमा राखेर ५२ वर्षीय शर्मा आफैंले गाडी हाँकेका थिए । गम्भीर घाइते शर्माको उपचारका लागि सामुदायिक अस्पताल चिसापानी ल्याउँदै गर्दा बाटोमै मृत्यु भएको पश्चिम नवलपरासीका प्रहरी प्रमुख एसपी अजय केसीले बताए । शव पोस्टमार्टमका लागि परासीस्थित पृथ्वीचन्द्र अस्पतालमा राखिएको छ ।
प्रदर्शनमा सहभागी विदेशी भिसा सकिएका,"(काठमाडौं)  लकडाउन उल्लंघन गर्दै प्लेकार्डसहित सरकारविरोधी प्रदर्शनमा उत्रिएपछि पक्राउ परेका ६ विदेशीमध्ये ५ जना पर्यटक र एक जना वैवाहिक भिसामा आएको खुलेको छ ।माइतीघरमा शनिबार सरकारविरुद्ध आह्वान गरिएको प्रदर्शनमा सहभागी तीन चिनियाँ तथा अमेरिका, नर्वे र अस्ट्रेलियाका एकएक जनालाई पक्राउ गरी प्रहरीले अध्यागमन विभागको जिम्मा लगाएको थियो । शनिबार बिहान भद्रकाली र माइतीघर क्षेत्रबाट पक्राउ परेका उनीहरूलाई दिनभर नगर प्रहरी कार्यालय भृकुटीमण्डपमा राखेर साँझ विभागको जिम्मा लगाइएको थियो ।उनीहरूमध्ये अमेरिका र नर्वेबाट क्रमशः पर्यटक र वैवाहिक भिसामा आएकाबाहेक अन्यको भिसा अवधि सकिएको छ । विभागका अनुसार पक्राउ पर्ने चिनियाँमा ईई१७६४४१० राहदानीबाहक ४० वर्षीया क्विन ली, ई०६३६१०३६ राहदानीबाहक २६ वर्षीय लिउ सु र ई१७३५४८९३ राहदानीबाहक ३० वर्षीय यानन जिया छन् । उनीहरू तीनै जना पर्यटक भिसामा आएका थिए । अहिले उनीहरूको भिसा अवधि सकिएको छ । त्यस्तै, अस्ट्रेलियाली नागरिक सी४एन१२१जेडजेएम राहदानीबाहक २४ वर्षीय कलानी गाकोन, ५६१२७२२२२ राहदानीबाहक ३२ वर्षीय अमेरिकी नागरिक स्टेफनी एनथम्सन र ३४१३४०१४ राहदानीबाहक ३१ वर्षीय नर्वेली महिला मरिता लिभरोद छन् ।उनीहरू आन्दोलनमा किन सहभागी भएको भन्ने विषय अनुसन्धानकै क्रममा रहेको अध्यागमन विभागले जनाएको छ । जेठ २८ यता देशभर कोरोना नियन्त्रणमा प्रभावकारी रूपमा काम नगरेको, स्वास्थ्य सामग्री खरिदमा अनियमितता गरेको, सुशासन र पारदर्शिता कायम नगरेको लगायत आरोप लगाउँदै सरकारविरुद्ध सामाजिक सञ्जालबाट आह्वान गरेर युवा आन्दोलनमा उत्रिएका छन् । त्यही मेसोमा विदेशी नागरिक पनि सहभागी भएका थिए । पक्राउ पर्नेमध्ये ली गएको मार्च ६ तारिखमा नेपाल आएकी थिइन् । उनको भिसा अवधि जुन ३ मै सकिएको छ । त्यस्तै अर्का चिनियाँ नागरिक सु फेब्रुअरी १६ मा नेपाल आएका थिए । उनको भिसा अवधि मे १५ तारिखमा सकिएको छ । जिया फेब्रुअरी १६ मै आएर मे १५ सम्मको भिसा लिएका थिए ।अस्ट्रेलियाली नागरिक गाकोन डिसेम्बर ८, २०१९ मा नेपाल आएका थिए । उनको अप्रिल २०, २०२० मै भिसा अवधि सकिएको छ । अमेरिकी नागरिक ३२ वर्षीय स्टेफनी एनथम्सनले गएको अक्टोबर ३१, २०१९ मा ५ वर्षे पर्यटक भिसा लिएर आएकी थिइन् । उनको भिसा अवधि नोभेम्बर १२, २०२४ सम्म छ । नर्वेली नागरिक मरिता लिभरोद गएको फेब्रुअरी २४, २०२० मा वैवाहिक भिसामा आएकी थिइन् । उनको भिसा अवधि आगामी सेप्टेम्बर १२ सम्म छ । उनका श्रीमान् नेपाली नागरिक हुन् । अध्यागमन विभागका निर्देशक तथा सूचना अधिकारी रामचन्द्र तिवारीले पक्राउ परेकामाथि अनुसन्धान भइरहेको बताए । पर्यटक भिसामा आएका ५ र वैवाहिक भिसाबाहक १ विदेशी नागरिक अहिले अध्यागमनको नियन्त्रणमा छन्, तिवारीले कान्तिपुरसँग भने, उनीहरूमाथि अनुसन्धान भइरहेको छ, कस्तो किसिमको कारबाही हुने भन्ने विषय अनुसन्धान टुंगोमा पुगेपछि मात्रै थाहा हुन्छ । विभिन्न भिसामा आएका विदेशी नागरिकलाई नेपालमा कुनै पनि राजनीतिक अधिकार र प्रदर्शनको छुट छैन । अध्यागमन कानुनले वर्जित गरेका गतिविधिमा संलग्न उनीहरूमाथि जेल चलान, जरिवाना असुल वा देश निकाला वा तीनवटै सजाय हुन सक्ने व्यवस्था अध्यागमन ऐनमा छ । तर लकडाउनका बेला भिसा सकिएका कारण पक्राउ परेका उनीहरूलाई तत्कालै देश निकालाको सम्भावना छैन ।अध्यागमन कानुनले वर्जित गरेका अन्य गतिविधिमा संलग्न नभएकालाई भिसा सकिए पनि कोरोना महामारीबाट सिर्जित समस्याका कारण तत्कालै जरिवाना वा देश निकालाको विकल्पमा लचक हुने नीति गृह मन्त्रालयले लिए पनि राजनीतिक आन्दोलनमै सहभागी भएकालाई अन्तर्राष्ट्रिय उडान सुचारु नभएसम्म थुनामा पठाउने सम्भावना छ । लकडाउनको २ दिनअघि २०७६ चैत ९ गतेबाट अन्तर्राष्ट्रिय उडान बन्द छ । दुई देशका सरकारले गरेका चार्टर्ड फ्लाइटबाहेक त्यसयता कुनै पनि अन्तर्राष्ट्रिय उडान भएको छैन ।"
यात्रु उडान असार २१ सम्म रोक,"काठमाडौं (कास) सरकारले आन्तरिक र अन्तर्राष्ट्रिय व्यावसायिक उडानमा असार २१ गते राति ११ः५९ बजेसम्मका लागि रोक लगाएको छ । उडान रोक्न सरकारले चैत ९ गतेयता गरेको यो सातौं निर्णय हो । संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारीका अनुसार जेठ २८ गतेको मन्त्रिपरिषद् बैठकले उक्त निर्णय गरेको हो ।यसअघि सरकारले जेठ ३२ सम्म आन्तरिक र अन्तर्राष्ट्रिय हवाई उडानमा रोक लगाएको थियो । नागरिक उड्डयन प्राधिकरणको हवाई यातायात महाशाखाका प्रमुख सचितभक्त पोखरेलले आइतबार सबै आन्तरिक र अन्तर्राष्ट्रिय वायुसेवा कम्पनीका लागि जरुरी सूचना जारी गर्दै सरकारको निर्णयअनुसार व्यावसायिक यात्रु उडानलाई मात्र असार २१ गते राति ११ः५९ बजेसम्मका लागि रोक लगाइएको जनाएका छन् । यसअघि पहिलो पटक २०७६ चैत ९ देखि सबै व्यावसायिक अन्तर्राष्ट्रिय उडानलाई र आन्तरिक वायु सेवातर्फ चैत ११ देखि १८ सम्म उडानमा रोक लगाइएको थियो । त्यसपछि चैत १९ देखि वैशाख ३ सम्म, वैशाख ४ देखि वैशाख १८ सम्म, वैशाख १९ देखि जेठ २ सम्म, जेठ ३ देखि जेठ १८ र जेठ १९ देखि वैशाख ३२ सम्म सबै व्यावसायिक उडानमा रोक लगाइएको थियो । सरकारले उद्धारका लागि उडान गर्नगराउन विशेष अनुमति भने दिँदै आएको छ ।"
रिपोर्ट माग्दा प्रहरीको लाठी,"(काठमाडौं)  दैलेखको नारायण नगरपालिका११ टाटामाखुका दिनेश (नाम परिवर्तन) सदरमुकामस्थित त्रिभुवन माविमा बस्न थालेको तीन साता बित्यो । जेठ ८ गते भारतबाट यहाँ आइपुगेका उनी अझै क्वारेन्टाइनमै छन् । प्रहरीले कोरोना छ भन्दै बाहिर निस्किन दिएको छैन, हामीलाई चेकजाँचको रिपोर्ट देखाऊ भन्दा वास्तै गर्दैनन्, उनले भने, यस्तो अत्याचार सहेर कति दिनसम्म बस्नु ? यस्तै पीडा सहन नसकेकै कारण जिल्लाका विभिन्न क्वारेन्टाइन र आइसोलेसनमा बसेका संक्रमित र शंकास्पद व्यक्तिहरू विद्रोह गर्ने अवस्थामा पुगेका छन् । शनिबार क्वारेन्टाइनबाट जबरजस्ती निस्किन खोज्दा नारायण नगरपालिकाको त्रिभुवन मावि र डुंगेश्वर गाउँपालिकाको मटेलास्थित सीता माविमा संक्रमितप्रहरीबीच झडप भयो । चार जना घाइते भएका छन् । क्वारेन्टाइनमा बसेको एक महिना पुग्न लागिसक्यो, रोगको कुनै लक्षण देखिएको छैन, रिपोर्ट पनि आउँदैन, घरका मान्छेले चिन्ता मानिरहेका छन्, दिनेशले भने, हाम्रो पीडा कसले सुन्ने ? भेडाबाख्राजस्तो भएर कहिलेसम्म बसिरहनुपर्ने ?१५ वर्षीय एक संक्रमितलाई दुई हप्तासम्म नारायण क्याम्पसको क्वारेन्टाइनमा राखियो । त्यसपछि फेरि त्रिभुवन माविमा ल्याएर राखिएको छ । एक साताअघि नै दोस्रोपटक स्वाब संकलन गरेर पठाए पनि अहिलेसम्म रिपोर्ट नआउँदा बाध्य भएर प्रदर्शनमा उत्रिनुपरेको उनले बताए । हामीलाई त आइसोलेसन भनेको के हो थाहै छैन, क्वारेन्टाइनमै कहिले यता कहिले उता गरिरहेका छौं, उनले भने, छिटो छुटकारा दिनुहोस् भनेर माग गर्दा प्रहरीको लाठी खानुपरेको छ । प्रहरीले लाठी र बुटले हान्दा टाउको र ढाडमा चोट लागेको छ । प्रदेशको सामाजिक विकास मन्त्रालयका अनुसार आइतबारसम्म कर्णालीमा ९ सय ६७ जनामा संक्रमण पुष्टि भएकमोमा दैलेखका मात्र ५ सय ३८ जना छन् । संक्रमितहरूलाई विभिन्न विद्यालयका क्वारेन्टाइनमै राखिएको छ । संक्रमण पुष्टि भएको तीन साता बिते पनि उनीहरूको दोस्रोपटकको रिपोर्ट आइसकेको छैन । यसले गर्दा उनीहरू आत्तिएका छन् । एक साताअघि पठाइएका स्वाबको रिपोर्टसमेत आइसकेको छैन । प्रहरीसँगको झडपमा घाइते भएकाहरूले उपचार गर्ने नाममा आफूहरूलाई थुन्ने काम भएको उनीहरू बताउँछन् । संक्रमण नभएकालाई पनि संक्रमित बसेकै क्वारेन्टाइनमा राखिँदा जोखिम झनै बढेको छ । सदरमुकामको त्रिभुवन माविमा ४३ जना बसिरहेका छन् । तीमध्ये २९ जना संक्रमित हुन् । हामीलाई संक्रमण छ कि छैन भन्ने थाहै छैन, तर संक्रमित बसिरहेको क्वारेन्टाइनमा राखिएको छ, शनिबार घाइते भएका एक युवाले भने, यस्तो जोखिममा कसरी बस्न सकिन्छ ?दैलेखका ११ वटै स्थानीय तहमा संक्रमण फैलिएको छ । सबैभन्दा बढी नारायण नगरपालिकामा १ सय ९६ जना संक्रमित छन् । प्रमुख जिल्ला अधिकारी युवराज कट्टेलका जेठ महिनामा मात्र करिब १३ हजार व्यक्ति आएकोमा आइतबारसम्म ६ हजार १५ जना क्वारेन्टाइनमा बसिरहेका छन् । १ हजार १ सय ३६ स्वाबको नमुनाको रिपोर्ट अझैसम्म आएको छैन । एक हप्ताअघि नै पठाइएको रिपोर्ट नआउँदा मान्छेहरूलाई सम्झाइबुझाइ गर्न निकै समस्या भएको उनले बताए । स्वाबको रिपोर्ट समयमै आइदिएको भए यस्तो अवस्था आउने थिएन, रिपोर्ट नआउँदा निकै अन्योल हुने गरेको छ, उनले भने, निकै सम्झाइबुझाई गर्दा पनि उग्र भएर बाहिर निस्किन थालेपछि झडपको अवस्था आएको छ । जिल्ला प्रहरी प्रमुख डीएसपी हरिबहादुर वलीले समयमै रिपोर्ट नआउँदा उत्पन्न समस्याले सुरक्षा जोखिमसमेत बढाएको बताए । संक्रमितहरू आफू बसिरहेको स्थानबाट बाहिर निस्केर बजारमा हिँड्न थालेपछि बल प्रयोग गर्दा झडप भएको उनको भनाइ छ । आफन्तले जबर्जस्ती शव लगेपर्वत कोरोना संक्रमणको आशंका गरिएका एक व्यक्तिको शव उनका परिवार र आफन्तले पर्वत अस्पतालको शवगृहबाट जबर्जस्ती लगेका छन् । शनिबार साँझ कोरोना संक्रमणको आशंकामा स्वाबको नमुना लिई पर्वत अस्पतालमा राखिएको शव आइतबार दिउँसो लगिएको हो । दुई वर्षदेखि कलेजोसम्बन्धी समस्याबाट पीडित कुश्मा नगरपालिका४ का ४५ वर्षीय पदमबहादुर परियारलाई उपचारका क्रममा ज्वरो, खोकीलगायतका लक्षण देखिएकाले मृत्युपछि पनि कोरोना परीक्षणका लागि स्वाब निकालिएको थियो । तर परीक्षण रिपोर्ट नआउँदै नेपाल प्रहरी र सशस्त्र प्रहरीको सुरक्षा घेरा तोडेर आफन्तले शवगृहको ढोका फुटाएर शव लगेका प्रत्यक्षदर्शीले बताएका छन् ।रिपोर्ट नआउँदै जबर्जस्ती शव लगिएपछि अस्पताल आसपास र कुश्मा बजारवासी त्रसित बनेका छन् । नाराबाजी गर्दै आएका १५२० जनाले शव बोकेर लगेका एक स्थानीयले बताए । मृतकका छोरा विजयका अनुसार उनलाई जेठ २४ देखि २८ गतेसम्म पोखरास्थित मणिपाल शिक्षण अस्पतालमा कलेजोसम्बन्धी उपचार गराएर घर ल्याइएको थियो । शनिबार स्वास्थ्यमा पुनः समस्या आएपछि उनलाई पर्वत अस्पतालमा ल्याइएको थियो । पर्वत अस्पतालले थप उपचारका लागि पोखरास्थित गण्डकी मेडिकल कलेज रेफर गरिदियो । अस्पताल लैजाँदै गर्दा उनको बाटोमै मृत्यु भएपछि फर्काएर उनको शव पर्वत अस्पतालको शवगृहमा राखिएको थियो ।पर्वत अस्पतालले भने बिरामीका परिवारलाई जानकारी दिएरै स्वाबको नमुना लिइएको जनाएको छ । हामीले मात्रै होइन, निर्देशकज्यूसँगै कुरा भएपछि एकपटक हेरौं भनेर आइतबार बिहानै स्वाब पठाइएको हो, अस्पतालका निमित्त मेसु डा शिशिर देवकोटाले भने, केही घण्टा कुर्नुस् भन्दा पनि उहाँहरूले मान्नुभएन । उनका अनुसार मृतकका आफन्तले अस्पतालमै करिब ३ घण्टासम्म स्वास्थ्यकर्मीविरुद्ध गालीगलौज र नाराबाजी गरेका थिए । यसअघि, मणिपाल अस्पतालमै कोरोना भेटिएका पर्वतको कुश्मा३ का युवासँगै अस्पतालमा उपचाररत रहेका कारण पनि स्वास्थ्यकर्मीले उनमा आशंका गरेका थिए । प्रमुख जिल्ला अधिकारी शम्भुप्रसाद रेग्मीले भने स्वास्थ्यकर्मीको सल्लाहमै शव आफन्तले लगेको दाबी गरे ।क्वारेन्टाइन बस्नेलाई थप तनावतनहुँ जेठ १२ मा भारतको मुम्बईबाट १० महिने शिशु काखी च्यापेर हिँडेकी उनी तेस्रो दिन गाउँ पुगिन् । व्यास नगरपालिका१ की सुजाता सुनारलाई सोझै क्वारेन्टाइनमा राखियो । तर तीन साता भइसक्दा पनि उनी अझै घर जान पाएकी छैनन् । उनी आदिकवि भानुभक्त क्याम्पसको क्वारेन्टाइनमा छिन् । कोरोना संक्रमणका कारण भारतलगायत अन्य मुलुकबाट जिल्ला प्रवेश गर्नेलाई १४ दिन क्वारेन्टाइन बसालेर परीक्षणपछि घर पठाउने भनिए पनि समयमा रिपोर्ट नआउँदा सुजाताजस्ता धेरै जना घर जान पाएका छैनन् । क्वारेन्टाइन बसाइबाट आजित भइसकेको उनको भनाइ छ । १४ दिन क्वारेन्टाइनमा राखेर स्वास्थ्य परीक्षण गरी घर पठाउँछौं भन्थे, १८ दिन पुग्दासम्म रिपोर्ट आएको छैन, उनले भनिन्, स्वाब पठाएको ५६ दिन भइसक्यो, रिपोर्ट आएको छैन । पालो आएको छैन, धैर्य गरी बस्नुस् भन्नुहुन्छ । बच्चासहित बस्दा साह्रै अप्ठ्यारो भइरहेको छ । बच्चाको स्वास्थ्यमा समस्या देखिँदा पनि बसाइ थप झन्झटिलो भएको यिनको भनाइ छ । बच्चा बेलाबेला बिरामी पर्छ, उनले भनिन्, २३ दिन अगाडि पनि बिरामी भएको थियो । यहींबाटै सरहरूले एम्बुलेन्स बोलाएर पोखरा पुगेर जाँच गरेर आएँ । अहिले केही बिसेक भएको छ । चाँडै पीसीआर रिपोर्ट आए घर फर्किन पाउँथे ।समयमै पीसीआर परीक्षणको रिपोर्ट नआउँदा क्वारेन्टाइनमा बसेकाहरूले थप तनाव बढेको बताए । ऋषिङ गाउँपालिकाका अमर नेपाली क्वारेन्टाइन बस्न थालेको २२ दिन भयो । यत्रो दिनसम्म पनि घर जाने टुंगो छैन, हैरान भइयो, उनले भने । पहिलो रिपोर्ट नेगेटिभ आए पनि जिल्लाको पहिलो संक्रमितसँगै एउटै कोठामा बसेकाले उनको पुनः स्वाब परीक्षणका लागि पठाइएको छ ।संक्रमित साथी र अमरसँगै एउटै कोठामा बसेका ऋषिङकै मञ्जित नेपालीले भने अहिले डर लागेको सुनाए । साथीको रिपोर्ट पोजिटिभ आउँदा निकै डर लागेको छ, उनले भने, मेरो स्वाब लिएको तीन दिन भयो, रिपोर्ट आएको छैन । उनीहरूसहित संक्रमितसँगै बसेका ७ जनाको पहिलो रिपोर्ट नेगेटिभ आए पनि पुनः परीक्षणका लागि स्वाब संकलन गरी परीक्षणका लागि पठाइएको स्वास्थ्य कार्यालयका प्रमुख शंकरबाबु अधिकारीले बताए ।चारवटा पीसीआर मेसिन थपिँदैरूपन्देही प्रदेश ५ को सामाजिक विकास मन्त्रालयले पीसीआर परीक्षणको दायरा बढाउन चारवटा नयाँ पीसीआर मेसिन जडान थालेको छ । परीक्षण नभएर स्वाब थुप्रिन थालेपछि नयाँ मेसिन जडान गर्न थालिएको हो । परीक्षण बढाउन बुटवलस्थित लुम्बिनी प्रादेशिक अस्पतालमा नयाँ पीसीआर मेसिन जडान गरिएको छ । यसअघि भैरहवामा रहेको प्रदेश प्रयोगशालामा रहेको मेसिनबाट परीक्षण भइरहेको थियो । त्यहाँ पनि एउटा नयाँ जडान गरेर रूपन्देहीमा तीनवटा मेसिनबाट पीसीआर परीक्षण गरिने भएको छ । मन्त्रालयका अनुसार दाङको राप्ती प्रादेशिक अस्पतालमा पीसीआर मेसिन जडानका लागि प्रक्रिया सुरु भएको छ । अर्को एउटा मेसिन नेपालगन्जको भेरी अस्पतालमा रहेको प्रयोगशालामा थपिने मन्त्रालयअन्तर्गत स्वास्थ्य महाशाखा प्रमुख डा उमाशंकरप्रसाद चौधरीले बताए । नयाँ उपकरणका लागि २ करोडदेखि सवा २ करोड रुपैयाँ खर्च हुन्छ, उनले भने, पीसीआर मेसिनसँग अन्य सामग्रीसमेत हुने भएकाले लगानी ठूलो देखिएको हो । नयाँ मेसिनको परीक्षण क्षमता पहिलेकै सरह प्रतिदिन २ देखि ३ सयसम्म हुने उनले बताए । महाशाखाका अनुसार प्रदेशमा शनिबारसम्म २७ हजार ७ सय ४१ स्वाब संकलन गरिएको थियो । त्यसमध्ये २० हजार ५ सय ५८ स्वाबका नमुना परीक्षण भइसकेका छन् । परीक्षण भएका स्वाबमध्ये १९ हजार ४४ स्वाबको रिपोर्ट नेगेटिभ आएको चौधरीले बताए भने १ हजार ५ सय १४ स्वाबको रिपोर्ट पोजिटिभ आएको छ । ज्योति कटुवाल (दैलेख), अगन्धर तिवारी (पर्वत), सम्झना रसाइली (तनहुँ) र सन्जु पौडेल (रुपन्देही)"
आइसोलेसनमा थप दुईको मृत्यु,"रूपन्देही (कास) गुल्मीका थप दुई जनाको आइसोलेसनमा मृत्यु भएको छ । कोरोना संक्रमण पुष्टि भएर तम्घासस्थित आइसोलेसनमा उपचार गराइरहेका धुर्कोट गाउँपालिका४, जैसीथोकका ३६ वर्षीय पुरुषको शनिबार राति र प्रादेशिक अस्पताल बुटवलमा उपचार गराइरहेका जैसीथोककै ४२ वर्षीय पुरुषको आइतबार मृत्यु भएको हो ।तम्घासको आइसोलेसनमा उपचारत पुरुषको आइतबारै नेपाली सेनाको टोलीले गाउँनजिकै खोचेपानी सामुदायिक वनमा शव व्यवस्थापन गरेको छ । गुल्मी अस्पतालका मेडिकल सुपरिन्टेन्डेन्ट डा उत्तम पच्याका अनुसार उनी दुई वर्षदेखि आन्द्राको क्यान्सरबाट पीडित थिए । जेठ २ गतेदेखि क्वारेन्टाइनमा बसेका उनमा १० दिनपछि कोरोना पुष्टि भएको थियो ।त्यस्तै जैसीथोककै ४२ वर्षीय पुरुषलाई गुल्मीकै क्वारेन्टाइनमा बसेका बेला ज्वरो र श्वासप्रश्वासमा समस्या देखिएपछि थप उपचारका लागि शुक्रबार बुटवल ल्याइएको थियो । उनको प्रादेशिक अस्पतालको आइसोलेसनमा मृत्यु भएको हो । स्वाब आइतबारै परीक्षणका लागि पठाइएको अस्पतालका मेडिकल सुपरिन्टेन्डेन्ट डा राजेन्द्र खनालले बताए । स्वाब परीक्षणको रिपोर्ट आउन बाँकी छ, उनले भने, धेरै लक्षण कोरोनासित मिल्दोजुल्दो रहेको र भारतबाट आएर क्वारेन्टाइनमा बसेको हिस्ट्री छ ।"
घर पठाइएका १४ जनामा संक्रमण,"(कञ्चनपुर)  कञ्चनपुरको लालझाडी गाउँपालिका४ को पर्सियास्थित स्वतन्त्र मावि क्वारेन्टाइनमा जेठ २२ मा २२ जनाको स्वाब संकलन गरिएको थियो । आठ दिनसम्म पनि परीक्षण रिपोर्ट नआएपछि उनीहरू सबैलाई शुक्रबार घर पठाइयो । तिनैमध्ये १४ जनामा कोरोना संक्रमण देखिएको छ । क्वारेन्टाइनबाट घर गएको दोस्रो दिन आएको रिपोर्टमा संक्रमण पुष्टि भएको हो ।हामीले चार सातासम्म क्वारेन्टाइनमा राखिसकेका थियौं । स्वाब जाँच्न पठाएको पनि एक साताभन्दा बढी भएको थियो, लालझाडी गाउँपालिकाका स्वास्थ्य शाखा प्रमुख उमेश साहुले भने, क्वारेन्टाइनमै कति दिन राख्ने ? फेरि रिपोर्ट पनि निकै ढिला आइरहेको छ । लालझाडीमा शनिबार संक्रमण पुष्टि भएका १५ मध्ये १४ जना एकै क्वारेन्टाइनबाट घर गएका हुन् । उनीहरूको आइतबार साँझसम्म पनि खोजी हुन सकेको छैन ।महाकाली नगरपालिका९ मा पनि क्वारेन्टाइनबाट घर पठाएको दोस्रो दिन आएको रिपोर्टमा तीन जनामा संक्रमण पुष्टि भएको छ । रिपोर्ट ढिलो आउँदा क्वारेन्टाइनमा रोक्नै सकिएन, महाकाली नगरका स्वास्थ्य शाखा प्रमुख जयबहादुर महराले भने, १०१२ दिनसम्म पनि रिपोर्ट नआएपछि कति दिन थुनिराख्नु ?शनिबार कञ्चनपुरमा विभिन्न स्थानीय तहका २१ जनामा संक्रमण पुष्टि भएको थियो । तीमध्ये १५ जना लालझाडीका हुन् । लालझाडीको शंकरपुर स्वास्थ्य चौकीका एक स्वास्थ्यकर्मीमा समेत संक्रमण देखिएको साहुले जानकारी दिए । लालझाडीमा यसअघि पनि एक जनामा संक्रमण देखिएको थियो । स्वास्थ्यकर्मीबाहेक सबै संक्रमित भारतबाट घर आएकाहरू हुन् ।पछिल्लोपटक संक्रमण देखिएकालाई कहाँ राख्ने भन्ने विषयमा छलफल भइरहेको साहुले बताए । उनले संक्रमित सबैलाई होम क्वारेन्टाइनमा बस्न भनेर पठाएकाले धेरै जोखिम नहुने बताए । लालझाडी गाउँपालिकाका १२ क्वारेन्टाइनमा २ सय २० जना बसिरहेका छन् । हालसम्म ५ सय जतिलाई घर पठाइसकेको छ । उनीहरूमध्ये केहीको आरडीटी परीक्षण भएको छ भने कतिपय परीक्षणबिनै घर पुगेका छन् । महाकाली नगरपालिकामा संक्रमितसँगै २६ जनालाई २८ दिनपछि क्वारेन्टाइनबाट घर पठाइएको हो । शुक्रबार स्वाब संकलन गरिएका १४ जनाको रिपोर्ट नेगेटिभ आएपछि बाँकीलाई पनि नेगेटिभ नै आउने आसमा घर पठाइएको महराले बताए । संक्रमण देखिएका ३ जनालाई महाकाली९ आम्भोजको अम्बिका माविमा राखिएको छ । महाकाली नगरमा अहिले ८ सय ५० जना क्वारेन्टाइनमा छन् । हालसम्म २ हजार ४ सय बढीलाई क्वारेन्टाइनबाट घर पठाइएको छ । कञ्चनपुरमा हालसम्म ५५ जनामा संक्रमण देखिएको छ । जसमध्ये पुनर्वास नगरपालिकामा २१, लालझाडी गाउँपालिकामा १६, भीमदत्त नगरपालिकामा ८, महाकाली नगरपालिकामा ४, शुक्लाफाँटा नगरपालिकामा ३, वेदकोट नगरपालिकामा २ र बेलौरी नगरपालिकामा १ जनामा संक्रमण देखिएको जिल्ला स्वास्थ्य कार्यालय कञ्चनपुरका जनस्वास्थ्य अधिकृत सिद्धराज भट्टले बताए । रिपोर्ट ढिलो आउँदा क्वारेन्टाइनमा राख्न र घर पठाउन समस्या भएको छ, उनले भने, तीन साताभन्दा बढी क्वारेन्टाइनमा राख्दा संक्रमण देखिए पनि समुदायमा सर्ने सम्भावना निकै कम हुने भएकाले जोखिम हुँदैन । जिल्ला स्वास्थ्य कार्यालयका अनुसार कञ्चनपुरमा हालसम्म आरडीटी किटबाट १० हजार ६ सय ९१ जनाको परीक्षण गर्दा ४ सय ७ जनाको रिपोर्ट पोजिटिभ आएको छ । यसैगरी १ हजार १ सय ५० जनाको स्वाब परीक्षणका लागि प्रदेशिक प्रयोगशालामा पठाइएको छ । हालसम्म ९ सय १४ जनाको रिपोर्ट आएको र ५५ जनामा संक्रमणसमेत पुष्टि भएको छ ।"
निजीले पीसीआर परीक्षण गर्न पाउने,"काठमाडौं (कास) स्वास्थ्य मन्त्रालयले स्वीकृत लिएका निजी प्रयोगशालालाई पनि कोरोना भाइरसको पीसीआर परीक्षण गर्न दिने व्यवस्था गरेको छ । यसका लागि लाग्ने खर्च स्वास्थ्य मन्त्रालयले व्यवस्था गरेको छ ।मन्त्रालयका प्रवक्ता डाजागेश्वर गौतमका अनुसार क्षमता भएको निजी प्रयोगशालालाई एउटा पीसीआर परीक्षण गरेबापत् सरकारले ५ हजार ५ सय रुपैयाँ दिनेछ । पीसीआर परीक्षणको संख्या विस्तार गर्न सरकारले निजी प्रयोगशालालाई पनि उपयोग गर्न थालेको हो । परीक्षणका लागि बाटो खोलिए पनि निजी प्रयोगशालाहरूले आफूखुसी पीसीआर गर्न नमुना संकलन गर्न भने पाउँदैनन् । सरकारले संकलन गरेको नमुनालाई मात्र निजीमा परीक्षण गर्न पठाइनेछ । हामीले बल्ल दिनहुँ पीसीआर परीक्षणको संख्या बल्ल करिब ६ हजार पुर्याएका छौं, परीक्षण संख्या विस्तार गर्न निजीको उपयोग गर्नेछौं, डागौतमले भने, अलिक दिनमा दिनहुँ ८ हजार र अनि मेसिन थपेपछि दिनहुँ परीक्षण क्षमता १० हजार पुर्याउनेछौं ।निजी क्षेत्रका पीसीआर परीक्षण गर्ने क्षमता भएका प्रयोगशालाले परीक्षण प्रक्रियामा सहभागी हुन सरकारसँग सम्झौता गर्नुपर्नेछ । यसैगरी विदेश जानुपर्ने भिसा वा निरोगिता प्रमाणपत्रका लागि गरिने नमुना संकलन वीर, शिक्षण र पाटन अस्पतालको ल्याबमा व्यवस्था मिलाइएको छ । यो परीक्षण गराएबापत् सर्वसाधारणले प्रतिव्यक्ति ५ हजार ५ सय रुपैयाँ शुल्क तिर्नुपर्छ ।"
बेपरवाह घरबाहिर,"(काठमाडौं)  लकडाउन खुकुलो भएपछि राजधानीलगायत अन्य क्षेत्रका बासिन्दाहरू घर बाहिर निस्किँदा आफ्नो स्वास्थ्य सुरक्षालाई बेवास्ता गरेको देखिएको छ । उनीहरू संक्रमणलाई बेवास्ता गरी निस्फिक्री हिँडिरहेको पाइएको हो । विज्ञहरूले यसरी स्वास्थ्य सुरक्षालाई बेवास्ता गरी हिँड्दा कोरोना भाइरस (कोभिड१९) संक्रमणको जोखिम बढ्ने भन्दै चिन्ता व्यक्त गरेका छन् ।राजधानीका सडकमा निस्किएको भीडमा आधाजतिले मास्क, पन्जा, सामाजिक दूरीलगायत कोरोना संक्रमणको जोखिम कम गर्ने मुख्य उपाय नअपनाई हिँडेको देखिन्छ । यस्तै, मास्क गलत तरिकाले लगाउने, समूहमा हिँड्ने, चियापसलमा कोचाकोच गरेर बस्ने, लाइन लाग्नुपर्ने स्थानमा ठेलमठेल गर्ने, बजारमा किनमेल गर्दा सामाजिक दूरी कायम नराख्नुले दैनिकी पुरानै अवस्थामा फर्किएको देखाउँछ । तर, यसले संक्रमणलाई बढावा दिने विज्ञहरूको विश्लेषण छ । लकडाउन खुकुलो हुनासाथ घर बाहिर निस्किनेहरूमा उपयुक्त स्वास्थ्य सुरक्षा प्रक्रियाको अभावले संक्रमणको जोखिम बढेको छ, शुक्रराज ट्रोपिकल तथा सरुवा रोग अस्पतालका प्रमुख कन्सल्टेन्ट डा अनुप बाँस्तोला भन्छन्, यस्तै स्थिति रह्यो भने कोरोना व्यापक फैलिन सक्छ ।हाल मुख्य रूपमा घर बाहिर निस्किने युवा पुस्ताले व्यक्तिगत स्वास्थ्य सुरक्षाको उपाय नअपनाउँदा घरमा भएका बूढापाकालगायत रोग प्रतिरोधक क्षमता कम भएकाहरूमा कोभिड१९ संक्रमण विस्तार हुने जोखिम बढेको हो । इपिडिमियोलजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले यस्तै अवस्था रहे भयावह स्थिति आउनेतर्फ संकेत गरे । मैले शनिबार र आइतबार काठमाडौंका सडकमा हेर्दा करिब ४० प्रतिशत मान्छेले पनि मास्क नलगाएको अनुभव गरें, थुप्रैलाई कुम जोडेर हिँडिरहेको देखें, उनले भने, यस्तै अवस्था रहे संक्रमणको तीव्र विस्तार कसैले रोक्न सक्दैन । उनले बिस्तारै नियमित साबुनपानीले हात धुने वा सेनिटाइज गर्ने बानीमा समेत कमी देखिन थालेको अनुभव सुनाए । सडकमा निस्किएका, कार्यालयमा रहेका, घर बाहिर भएकाहरूले एकआपसमा न्यूनतम एक मिटर वा सकेसम्म दुई मिटरको भौतिक दूरी कायम गर्नसमेत बिर्सन थालेको उल्लेख गर्दै डा बाँस्तोलाले घरमा भएका वृद्धवृद्धालाई जोगाउनु नै हामी सबै जोगिने उत्तम उपाय भएको तर्क गरे । लकडाउन खुकुलो बनाउनुको उद्देश्य स्वास्थ्य सुरक्षा अपनाएर काम गर्नु भएको बताउँदै विज्ञहरूले सचेत रहेर दैनिक गतिविधि गर्न सुझाव दिएका छन् । उनीहरूले संक्रमणको जोखिम अझै कायम रहेकाले निस्फिक्री हिँड्ने बेला आइनसकेको जनाए ।हेलचेक््रयाइँ गरी हिँड्नु अपराध ः स्वास्थ्य मन्त्रालयसरकारले बाहिर हिँड्दा मास्क लगाउन बाध्यात्मक बनाएको छैन । तर, स्वास्थ्य मन्त्रालयका प्रवक्ता डा गौतम भने न्यूनतम व्यक्तिगत सुरक्षाका हकमा पनि सरकारले निर्देशन दिइरहनु नपर्ने तर्क गर्छन् । यस्तोमा आमजनता नै सचेत र जिम्मेवार हुनुपर्ने उनको भनाइ छ ।यो सबै व्यक्तिको स्वास्थ्य सुरक्षाको सवाल हो । म मास्क लगाउँदिनँ, मलाई मन पर्दैन, मेरो निजी मामिला हो भन्न पाइन्न, डा गौतमले भने, युवाहरू संक्रमित भएर आफ्नो परिवार, छरछिमेक र समाजमा रोग प्रतिरोधक क्षमता (इम्युनिटी पावर) कमजोर भएकाहरूलाई संक्रमण सार्न थाल्दा उहाँहरूको स्वास्थ्यमा देखिने जटिलतालगायत मृत्युदरमा वृद्घिको जिम्मेवार को हुने ?घर बाहिर निस्कँदा सावधानी नअपनाई हेलचेक््रयाइँ गरी कोभिड संक्रमणको सम्भावना बढाउने प्रक्रियामा सहभागी हुनु अपराध रहेको औंल्याउँदै डा गौतमले भने, इटाली, स्पेन, भारतलगायत ठाउँमा यसरी नै अनावश्यक रूपमा घर बाहिर निस्किन थाल्दा ठूलो क्षति भएका प्रशस्त उदाहरणहरू छन् ।हाल सरकारले २०० भन्दा बढी सक्रिय कोभिड संक्रमित रहेका जिल्लामा पूर्ण लकडाउन गर्ने घोषणा गरेको छ । कपिलवस्तु, रौतहट, दैलेख र सर्लाहीमा पूर्ण लकडाउन कायमै छ । लकडाउन खुकुलो भए पनि हाल जथाभावी कुनै अत्यावश्यक काम नभएसम्म घर बाहिर ननिस्कन भनिएको छ । सुरक्षाका उपायबिना अनावश्यक रूपमा केही व्यक्ति घर बाहिर निस्किँदा संक्रमणमा वृद्घि भई जिल्ला नै बन्द गर्नुपर्ने अवस्था आउन सक्छ, प्रवक्ता डा गौतमले भने ।ब्रिटेनस्थित क्याम्ब्रिज विश्वविद्यालयका अनुसन्धानकर्ताहरूका अनुसार कोरोना भाइरसको दोस्रो लहर रोक्न मास्कको अनिवार्य प्रयोग जरुरी छ । जर्नल प्रोसेडिंग्स अफ रोयल सोसाइटी मा प्रकाशित अनुसन्धान प्रतिवेदनका अनुसार लकडाउन एक्लैले कोरोनालाई रोक्न सक्दैन, सबैले मास्क लगाउनु आवश्यक छ । पसल, कार्यालयजस्ता बन्द ठाउँमा समेत मास्क प्रयोग गर्न आवश्यक छ । अनुसन्धानले कोरोनाको खोप नबनेसम्म मास्कको प्रयोग र सामाजिक दूरी कायम राख्नुपर्नेमा जोड दिएको छ ।ॅमास्क नलगाउनेलाई कारबाही गर्नुपर्छविशेषज्ञहरूले हाल घर बाहिर निस्किनेहरूले मास्क नलगाए, सामाजिक दूरी कायम नगरे, जथाभावी थुक्नेजस्ता संक्रमण विस्तारको काम गरेमा स्थानीय प्रशासनले कारबाही गर्नुपर्ने सुझाव दिएका छन् । स्थानीय प्रशासनले सूचना नै निकाल्नुपर्छ, घर बाहिर निस्किनेले मापदण्ड पूरा नगरेको देखिए कारबाहीको प्रक्रिया अघि बढाउनुपर्छ, डा मरासिनीले भने ।स्थानीय प्रशासनले विज्ञ सम्मिलित टोली नै बनाएर पसल, कार्यालय, सार्वजनिक स्थललगायतमा अनुगमन गर्नुपर्नेमा उनले जोड दिए । भने, स्वास्थ्य सुरक्षाको उचित प्रक्रिया नअपनाउने, पसल, कार्यालय वा जुनसुकै निकायलाई बन्दसम्म गर्न सकिन्छ । विशेषज्ञहरूका अनुसार राष्ट्रिय सुरक्षाका लागि संक्रमण फैलाउन सक्ने प्रक्रियामा संलग्न रहेकाहरूलाई सम्झाइबुझाइ गरे पनि सचेत नभए, बारम्बार अटेरी गरे कारबाहीको दायरामा ल्याउनुपर्छ ।"
४२५ संक्रमित थपिए,"आइतबार थप ४२५ जनामा कोरोना संक्रमण देखिएको छ । भारतबाट आएका क्यान्सरग्रस्त गुल्मीका एक ३६ वर्षीय पुरुषको आइसोलेनमा शनिबार मृत्यु भएपछि कोरोनाका कारण मृत्यु हुनेको संख्या १९ पुगेको छ ।स्वास्थ्य मन्त्रालयका अनुसार हालसम्म ७३ जिल्लामा संक्रमण विस्तार भइसकेको छ । देशभरका ५ हजार ७६० संक्रमितमध्ये ५ हजार ३२४ पुरुष र ४३६ जना महिला छन् । स्वास्थ्य मन्त्रालयका प्रवक्ता डा गौतमका अनुसार नयाँ संक्रमितहरू मोरङ, सुनसरी, झापा, डडेलधुरा, डोटी, कैलाली, कञ्चनपुर, बर्दिया, बाँके, रुकुम पश्चिम, प्यूठान, दाङ, पर्सा, बारा, सर्लाही, रौतहट, नवलपरासी पूर्व, बझाङ, धनुषा, रामेछाप, गुल्मी, नवलपरासी पश्चिम, सप्तरी, रूपन्देही, पाल्पा, सुर्खेत, दैलेख, रौतहट, सिन्धुली र धादिङका छन् । आइतबार देशभर ६ हजार ९९ नमुनाको पीसीआर परीक्षण गरिएको छ ।"
उत्साहपछिको कर्तव्य,"प्रतिनिधिसभाले जुन अभूतपूर्व एकताका साथ शनिबार सर्वसम्मतिबाट नेपालको सम्पूर्ण भूभाग समेटिएको नक्साअनुसारको निसान छाप परिवर्तनसम्बन्धी संविधान संशोधन विधेयक पारित गरेको छ, यसले अतिक्रमित भूमि फिर्ता लिने विषयलाई संवैधानिक सुनिश्चितता दिएको छ । झन्डै चार दशकदेखि नेपाली नक्सामा छुटेको भारतद्वारा अतिक्रमित लिम्पियाधुरा क्षेत्र समेटेर मन्त्रिपरिषद्द्वारा गत जेठ ५ मा पारित नक्साका पक्षमा संसद्का सबै राजनीतिक दलहरू एक ठाउँमा उभिएर सराहनीय राष्ट्रिय सहमति पनि प्रदर्शन गरेका छन् । अब यो विधेयक राष्ट्रिय सभाले पारित गरेर राष्ट्रपतिबाट स्वीकृत भई राजपत्रमा प्रकाशित भएपछि संविधान संशोधनले पूर्णता पाउनेछ । मुलुकको सम्पूर्ण भूभाग समेटिएको नक्सालाई संवैधानिक वैधता दिने यो प्रक्रिया अब केही दिनमा टुंगिनेछ, तर त्यतिले मात्र अतिक्रमित भूमि फर्किहाल्ने छैन । यतिबेला देखिएको मजबुत राष्ट्रिय एकताको आधार एवम् कूटनीतिक कौशलको उचित योगका माध्यमबाट मात्रै लिम्पियाधुरा भूखण्डमाथि भौतिक अधीन कायम हुन सम्भव छ । त्यसका निम्ति मुलुकको राजनीतिक नेतृत्वले भारतसित सार्थक संवादको पहल थाल्नैपर्छ । भारतसित उचित वार्ता नगरी यो त्यसै सुल्झने विषय होइन । सीमा विवाद सल्टाउने विषयमा दुई देश औपचारिक रूपमा सहमत भए पनि कालापानी, लिपुलेक र लिम्पियाधुरा मामिलामा वार्ता गर्न भारतले सधैं अलमल गरिरहेको छ । दुई देशबीच परराष्ट्र सचिवस्तरमा स्थापित संयन्त्रको बैठक बस्न गत नोभेम्बरयता नेपालद्वारा प्रस्तावित दुइटा मिति दिल्लीले अस्वीकार गरेको छ । आफूद्वारा अतिक्रमित भूमि फिर्ता गर्नुपर्ने भएकाले भारतले वार्ताका निम्ति रुचि नदेखाएको बुझ्न गाह्रो छैन । अझ नेपालले अतिक्रमित भूमि समेटिएको नक्साअनुसार संविधान संशोधन थालेपछि यसैलाई बहाना बनाएर दिल्ली संवादबाट पन्छिन खोजेको बुझिन्छ । प्रतिनिधिसभाबाट संशोधन विधेयक पारित भएको केही बेरमै भारतीय विदेश मन्त्रालयले विज्ञप्ति जारी गर्दै सीमासम्बन्धी विवादित मुद्दालाई वार्ताद्वारा सुल्झाउने समझदारीको उल्लंघन भएको टिप्पणी गरेको छ । दिल्लीले बुझ्नुपर्छ, नेपालले यसअघि त्रुटि भएको आफ्नो नक्सा सच्याएको मात्रै हो र त्यसलाई सच्याउने क्रम गत वर्ष भारत आफैंले थालेको हो । यसबाट सिर्जना भएको असमझदारी एवम् यसअघिबाटै हुँदै आएको अतिक्रमणको मामिला सुल्झाउन अन्ततः दुवै देश वार्ताको टेबलमा फर्कनैपर्छ । विश्वकै ठूलो लोकतन्त्रले छिमेकी मुलुकसित विवादित विषयमा वार्तामै नबस्ने मनसाय प्रकट गर्न मिल्दैन । नेपालले पनि भारतसित संवादका लागि आफ्नातर्फबाट बहुआयामिक प्रयत्नहरू थाल्नुपर्छ । सर्वप्रथम, प्रधानमन्त्री केपी शर्मा ओलीले नै आफ्ना भारतीय समकक्षी नरेन्द्र मोदीसित भर्चुअल संवादको पहल गर्नुपर्छ । दुई मुलुकका राजनीतिक नेतृत्वबीच तारनतार सम्पर्क बढाउनुपर्छ । सम्पर्कहरू जति सघन हुन्छ, सम्बन्धहरू त्यति नै बलिया र समस्याहरू खुकुला बनाउँदै लैजान सकिन्छ । दोस्रो, प्रधानमन्त्री ओलीले भारतको उच्च राजनीतिक तहमै संवाद बढाउन र नेपालका कुरा बुझाउन दिल्लीमा उच्चस्तरीय विशेषदूत पठाउने विकल्पतर्फ पनि सोच्नुपर्छ । तेस्रो, दुई देशबीच हार्दिक सम्बन्धका पक्षधर विभिन्न विज्ञप्रबुद्ध व्यक्तिपत्रकारहरूमाझ आवश्यक लबिइङ थाल्ने ट्र्याक२ पहलको पनि उत्तिकै खाँचो छ । नेपाल र भारतबीच जनस्तरमा पनि विस्तारित सम्बन्ध भएकाले त्यसबाट लाभान्वित हुन सरकारले कूटनीतिका अन्य मार्ग पनि खुला गर्नुपर्छ । चौथो, दिल्लीस्थित नेपाली दूतावासलाई समयसापेक्ष कूटनीति सञ्चालन गर्न सक्नेगरी सुदृढ बनाउनुपर्छ । किनभने, माथिका सबै विकल्पलाई प्रभावकारी बनाउन दिल्लीस्थित दूतावासको ठूलो भूमिका हुन्छ । हामीलाई दुई देशबीचका घटनाक्रममा कुइरोको कागझैं हराउने होइन, राष्ट्रिय स्वार्थ संवर्द्धनमा उचित भूमिका खेल्न सक्ने सक्षम कूटनीतिज्ञ एवम् कूटनीतिक मिसनको खाँचो छ । नेपालले भारतसित सार्थक संवादको ढोका खोल्ने पहलसँगै आफ्नातर्फबाट प्रस्तुत गर्ने दाबी आधार तथा प्रमाणहरू पनि बलियो बनाएर राख्न आवश्यक छ । सरकारले केही दिनअघि नेपालभारत सीमा सम्बन्धमा प्रमाण संकलनका लागि एउटा समिति बनाएको छ, पक्कै पनि त्यसले गोपनीयताका साथ आफ्नो हिसाबले काम गर्नेछ । मूलभूत कुरा, यी सबै प्राविधिक कामका लागि परराष्ट्र मन्त्रालयले नै मियोका रूपमा काम गर्नुपर्नेछ । र, उपलब्ध प्रमाणबारे तर्क र प्रस्तुतिमा प्रशस्त गृहकार्य गर्नुपर्नेछ । खासमा, परराष्ट्र मन्त्रालयमा भारत र चीनजस्ता ठूला छिमेकी हेर्न छुट्टाछुट्टै महाशाखा गठन गरी तिनलाई बलियो बनाउन उत्तिकै जरुरी छ । जनशक्ति, तालिम, प्रशिक्षण, संस्थागत स्मृति कुनै पनि हिसाबले यस्ता महाशाखा कमजोर हुनु हुँदैन । परराष्ट्र मन्त्रालयलाई प्रभावकारी कूटनीतिक मुख्यालयका रूपमा विकास गर्न थोरै स्रोतसाधन थप्नुपर्ला, तर त्यसभन्दा बढी राजनीतिक इच्छाशक्तिको खाँचो छ । परराष्ट्र मन्त्रालय सञ्चालनको तौरतरिका र पद्धति तदर्थवादबाट माथि नउकाली हामीले कुनै पनि मुलुकसित रणनीतिक लाभका लागि सौदाबाजी गर्न सक्दैनौं । वैदेशिक सम्बन्ध र यसको सुदृढीकरण अविच्छिन्न र निरन्तर प्रक्रिया हो । यसलाई प्रभावकारी बनाउन परराष्ट्र मन्त्रालयलाई बलियो बनाउनुको विकल्प छैन ।दशकौंदेखि छिमेकी भूमि अतिक्रमण गरी बसेको नयाँदिल्लीलाई उक्त भूभागबाट फिर्ता पठाउन त्यति सजिलो छैन । यो काम आजको भोलि भइहाल्दैन । तर आजैबाट नियमित प्रयत्न नथाल्ने हो कहिले पनि हुँदैन । हाम्रो नेतृत्वगणले यो विषयलाई आफ्नो व्यक्तिगत र दलगत राजनीतिक खपतको मुद्दाभन्दा माथि राखेर राष्ट्रिए एजेन्डा बनाउनुपर्छ, शनिबारको प्रतिनिधिसभाले दिएको सन्देश पनि यही हो । प्राविधिक तयारीहरू मन्त्रालयगत हिसाबले अर्थात् विभिन्न संयन्त्रमार्फत अघि बढाइए पनि अतिक्रमित भूमिको विषय जुन रूपमा जटिल देखिँदै छ, यसमा राजनीतिक नेतृत्वकै प्रबल इच्छाशक्ति र पहल आवश्यक पर्छ । राष्ट्रिय स्वाधीनता र भौगोलिक अखण्डतासित जोडिएको यो विषयलाई हरेक सरकारले निरन्तर प्राथमिकता सूचीमा राख्नुपर्छ । सिंहदरबारको नेतृत्व फेरिएसँगै भारत वा चीनसितका प्राथमिकताका मुद्दाहरू पनि बदलिने स्थिति आउनु हुँदैन । र, यस क्रममा हामीले परिपक्व कूटनीति अपनाउन किन जरुरी छ भने, यही कारण दुई देशबीचको सम्बन्ध बन्धक हुने स्थिति आउनु हुँदैन । तसर्थ, मुलुकको नेतृत्वले अतिक्रमित भूमिबाट भारतलाई ससम्मान फिर्ता पठाउने राजी तुल्याउने सुविचारित र परिपक्व कूटनीतिको बाटो समाउनैपर्छ । नत्र, हामी उही नक्सामा मात्रै रमाउने र दुई देशबीचको सम्बन्ध पनि स्वाभाविक लयमा नहुने खतरा रहन्छ ।"
माननीयहरूलाई धन्यवाद,"सर्वसम्मतिले समेटियो संविधानमा लिम्पियाधुरा समाचारले खुसी बनायो । भारतीय पक्षले अरू कसैको लहैलहै र उक्साहटमा नेपालले नक्सा जारी गरेको भनेर चिनियाँ सरकारतिर संकेत गर्दै आक्षेप लगाई रहेको बखत अतिक्रमित भूमि समेट्न सर्वदलीय सहमतिअनुरूप संविधान संशोधन गरेकोमा माननीयहरूलाई धन्यवाद । मधेस, पहाड र हिमाल सबैको एउटै आवाज संसद्मा गुन्जियो । जेठ ३१ ऐतिहासिक दिन सावित भएको छ । संविधान संशोधनका माध्यमबाट नेपालको नक्सा नै परिवर्तन गर्न आह्वान गरिएको संसदीय बैठक हेर्नलायक थियो । झन्डै साठी वर्षसम्म भारतीय नियन्त्रणमा रहेको अतिक्रमित भूभागले संवैधानिक वैधता प्राप्त गर्नु अहिलेको समयको उपलब्धि हो । हाम्रो नक्साले लिपुलेकदेखि लिम्पयाधुरासम्मको भूभाग छुटाएको थियो । यी ओझेलमा परेका अतिक्रमित भूभागलाई हामीले प्रस्टसँग नक्सामा राख्यौं । माननीय सरिता गिरी फरक मत राखेर यस प्रत्रियमा सामेल भइनन् । यो उनको राजनीतिक जीवनको कालो दाग सावित हुन सक्छ । श्यामसुन्दर कुइँकेल, हाँडीगाउँ, काठमाडौं"
चोटिलो व्यङ्ग्य,"शरच्चन्द्र वस्तीको लेख बोकाको मुखमा कुभिन्डो ले कोरोना रोकथामका लागि भइरहेका सरकारी प्रयासलाई व्यङ्ग्य गरेको छ । मृत्यु भइसकेपछि कोरोना परीक्षण गर्ने उल्टो कार्यशैली तथा प्रहरी प्रशासनको बाध्यात्मक दःुखलाई मिहिन तरिकाले वस्तीले चित्रण गरेका छन् । क्वारेन्टिन बोकाको मुखमा कुभिन्डो हुनुको पछाडि सरकारी कार्यशैली जिम्मेवार छ । सरकारले जति नै गफ लगाए पनि पीसीआर टेस्टको दायरा बढाउनै सकेन । क्वारेन्टिनहरू कसरी भद्रगोल भए भन्ने कुराको खोजी भइरहेको छैन । यसो नहुनुमा संघीय सरकार जिम्मेवार छ । क्वारेन्टिनको नाजुक अवस्थाले त्यहाँका संक्रमितहरू भाग्न थालेको दृश्य स्थानीय सरकार लाज पचाउँदै हेरिरहेको छ । संघ र प्रदेश सरकारले यो विषयमा चासो नदिनु दुःखद छ । सरकारले सुरुदेखि नै मरेपछि परीक्षण गर्ने उल्टो नीति समात्यो । अहिले बिरामीको दाहसंस्कार भइसकेपछि मात्र परीक्षणको रिपोर्ट आउँछ । लगभग ३ महिने लकडाउनमा जनतालाई थुने पनि संक्रमण रोक्न गर्नुपर्ने काम सरकारले नगरिरहेको गुनासाहरू आइरहेका छन् । जनताले नै लकडाउनको अवज्ञा गर्ने संकेत मिलेपछि केही खुकुलो बनाउने निर्णय त सरकारले गर्यो तर संक्रमण झन् बढिरहेको छ । हुन त नागरिकस्तरबाट पनि सजग र सचेत हुनु त्यत्तिकै जरुरी छ तर संक्रमण रोकथामको मुख्य जिम्मेवारी सरकारको नै हो । सरकारले अब सकिँदैन आफैं जोगिएर घरमा बस भन्नु लाजमर्दो हो । परीक्षणको दायरा नबढाई कोरोना नियन्त्रणमा आउँदैन । मरिसकेपछि परीक्षण गर्ने उल्टो नीति त्यागेर परीक्षणको रिपोर्ट छिटो आउने व्यवस्था सरकारले गरोस् । रञ्जना गजमेर, गाईघाट, उदयपुर"
विज्ञापनको भाषा अशुद्ध,"कान्तिपुर सर्वाधिक बिक्री हुने र धेरै पाठकको लोकप्रिय पत्रिका हो । तर यसमा प्रकाशित हुने धेरैजसो विज्ञापनमा शुद्ध नेपाली भेट्न सकिँदैन । एउट पत्रिकाले समाचार र लेखहरूमा भाषिक शुद्धता कायम गर्ने तर विज्ञापनलाई बेवास्ता गर्ने परिपाटीले पाठकहरू अन्योलमा छन् । समाचार र लेखको भाषाजस्तै विज्ञापनमा पनि शुद्धता कायम गर्दै जान सके पाठकवर्ग कुन शुद्ध हो र कुन होइन भन्नेमा स्पष्ट हुन्थे । कुनै पनि विज्ञापनदाताले विज्ञापनको भाषा मैले जस्तो लेखेको छु त्यस्तै छापिनुपर्छ भन्ने आग्रह गर्दैनन् होला र शुद्ध पारिदिँदा किन शुद्ध पारेको भनेर निहुँ पनि खोज्दैनन् होला । यति हुँदाहुँदै पनि विज्ञापनको भाषा नचलाउने अघोषित नीति अवलम्बन गर्नु सुहाउँदो कुरा होइन । त्यस्तै आफ्नै विज्ञापनको भाषा पनि अशुद्ध छ । जेठ ३१ मा प्रकाशित विज्ञापन प्रकाशन गर्ने सम्बन्धी सूचनामा परिस्थिति, यहाँहरूका, टेन्डरलगायत, गर्नका लागि, नम्बरहरूमा र सञ्जय हुनुपर्नेमा त्रुटिपूर्ण रूपमा क्रमशः परिस्थती, यहाँहरूको, टेन्डर लगायत, गर्नको लागि, नंम्बरहरूमा र संजय उल्लेख छ । विज्ञापनमा हुने गरेको यस किसिमको भाषिक अशुद्धिलाई आगामी दिनमा क्रमशः निराकरण गर्दै जाने दिशामा कान्तिपुर अघि बढोस् । मतिप्रसाद ढकाल, गैंडाकोट१, विकासचोक, नवलपुर"
सरकारलाई झकझकाउँदै युवा,"प्रतिनिधिसभाको चुनावअगाडि दुई कम्युनिस्ट पार्टीको एकता भयो । देश बनाउन होइन लुट्नका लागि एकता भएको रहेछ भन्ने महसुस अहिले भइरहेछ । यस्तो अनुभूति हुनुमा सरकारको काम जिम्मेवार छ । प्रतिपक्षले सदनमा दिएको भाषणभन्दा बढी आक्रोश जनतामा छ । मिडियामा पनि सरकारप्रति नागरिक निराश छन् भन्ने समाचार आइरहेका छन् । प्रधानमन्त्रीजस्तो देशको उच्च पदमा पुगेको मान्छेले नागरिकका पीडा, यातना र प्रश्नलाई ठट्टा बनाइदिन्छन् । जनता अबुझ छन् जे मन लाग्यो त्यही भनेर हप्काइदिए पुगिहाल्छ भन्ने सोच्छन् । सदनजस्तो सर्वोच्च गरिमामय स्थानमा राष्ट्रिय संकटको विषयमा छलफल भइरहँदा, नेपालको ढुंगामा शिलाजित अनि झारमा यार्सागुम्बु पाइन्छ, उत्तरमा हिमाल र दक्षिणमा तराई छ भन्ने कुरा प्रधानमन्त्रीले बताइरहनै नपर्ने हो । न त हाम्रो खानपान के कस्तो छ भन्ने विषयमा नै उनले सम्झाइरहनुपर्छ । जुन देश भ्रष्टाचारले सधैं थला परिरहन्छ त्यस्तो मुलुकको प्रधानमन्त्रीचाहिँ दिउँसै आकाशका तारा खसाइदिने भाषण संसद्मा ठोक्छन् । उनको वक्तृत्वकला, भाषण र आदेशका भरमा सरकार यसरी नै चलिरहेको छ । प्रत्येकपटक समसामयिक विषयवस्तुलाई विषयान्तर र ढाकछोप गरी जसरी पनि कमाउने र समय बिताउने काम भइरहको छ । ढकाल, पोखरेलजस्ता राजनेता हरूको त कुरै छोडौं, सभामुख प्रकरणमा बलियो अडान लिएर जनताको सहानुभूति पाएकी जनजाति नेता शिवमाया तुम्बाहाम्फेले पनि मन्त्री पद पाएपछि सरकारको बचाउ गर्नतिर लागिरहेकी छन् । सरकारी पैसा र सुविधा पाउने कर्मचारीले सरकारका नराम्रा कामको विरोध गर्नु हुँदैन भन्ने मान्यता छ । कामै नगरी पद र भत्ता पाएका मन्त्रीगणले त झन् कसै गरी पनि सरकारको विरोध गर्नु भएन । यस्तो परिस्थितिमा सामाजिक सञ्जाल हुँदै सडक पुगेका युवा वर्गले सरकारलाई झक्झकाउँदै छन् । कोरोना संक्रमण फैलिरहेको बेला आन्दोलन गर्नु हुँदैनथ्यो भन्ने मत उठेको छ तर खप्नपर्खन नसक्ने स्थिति भएपछि यो अवस्थाको सिर्जना भएको हो । आन्दोलन भौतिक दूरी कायम राखेर संयमित ढंगले अघि बढ्दै गए भोलिका दिनमा यसले भीषण बाढीको रूप लिने निश्चित छ । पाठ सिकाउने र सबै कुराको व्यवस्थापन गर्ने काम समयले नै गर्ला । अनुप श्रेष्ठ, सिर्जनानगर, भक्तपुरघरघरमा तेस्रो अर्थात् नातिपुस्ता तयार भइसकेको छ । उनीहरू हजुरबुबाको त कुरै छाडौं बुबाको समेत कुरा पत्याउन तयार छैनन् । अहिले सडकमा आइरहेका डिजिटल पुस्ता विश्वमा के भइरहेको छ भन्नेमा जानकार छ । उनीहरूको आफ्नै समाज र दैनिकी छ र हजुरबा पुस्ताले ओगटेको राजनीति र बोकेको विचार मान्य छैन । हामी बूढो पुस्ताबाट राजनीति चलाउन बाध्य छौं । अहिलेको आन्दोलन पुरानो र नयाँ पुस्ताको द्वन्द्व हो । यो विरोध राजनीतिक दलका शीर्ष नेतृत्व र सरकार प्रमुखप्रति लक्षित छ । सडक आक्रोशित युवाको कब्जामा छ । राजनीतिले युवा अभिव्यक्तिलाई सम्मान गर्नुपर्छ । नातिपुस्तालाई सलाम छ । गणेश श्रमण, भरतपुरलकडाउनमा जति पीसीआर टेस्ट हुनुपर्थ्यो त्यति भएन । क्वारेन्टिन र अन्य स्वास्थ्य सुविधाहरू जनताले पाएनन् । जनताले भोकै मर्नुपरेको छ तर सरकार भने कोरोना व्यवस्थापनका लागि १० अर्ब सकियो भन्छ । यतिका पैसा कसरी, के केमा खर्च भयो भन्ने हिसाब जनताले चाहिरहेका छन् । युवाहरूको देशव्यापी आन्दोलनले यिनै विषयलाई उठाएको छ । यदि यो रकम नियन्त्रणमा खर्च गरिएको हो भने खोइ त कोरोना रोकिएको ? जनताले लकडाउन उल्लंघन थालेपछि सरकारको बुद्धि फर्कियो । अहिले दुईपांग्रे सवारीसाधनमा एक जना मात्रै बस्न पाउने अचम्मको निर्णय गरेको छ । श्रीमान् र श्रीमती एउटै मोटरसाइकलमा चढ्न किन नपाउने ? यो निर्णयसँगै छोराले बाबुलाई कार्यालय पुर्याउन सक्दैनन् । सरकारमा बसेकाहरूले जे गरे पनि हुने ? यस्तै गरी निर्णय गरिरहने हो भने आन्दोलन झन् चर्को हुन सक्छ । यस विषयमा सरकारको ध्यान जान जरुरी छ । पुरुषोत्तम घिमिरे, काठमाडौंकोरोना महामारीको बेला आन्दोलन गर्नु मूर्खताजस्तो लाग्छ । अहिले समाजमा सहानुभूति र सहयोगको खाँचो छ । संक्रमण फैलिरहेको समयमा आन्दोलन गर्नु कत्तिको उचित हो आफैंले बुझेर निर्णय गर्नुपर्छ । सरकारको क्रियाकलापलाई ध्यान दिने र सहयोग गर्ने बेला आन्दोलनमा जानु ठीक होइन । महामारीबाट मुक्त भएपछि आन्दोलन गरे के होला ? सरकारले राम्रोनराम्रो जे काम गरे पनि विरोध जनाउने उचित समय यो होइनजस्तो लाग्छ । यदि सरकार दोषी नै छ भने सच्चिनुपर्छ र आमजनताको भावना आत्मसात् गर्नुपर्छ । यसो गरे सबैको हित हुनेछ । जनताले के चाहन्छन् भन्ने हेक्का सरकारले राख्नुपर्छ र जायज मागहरूलाई मनन गर्नु जरुरी छ । प्रमिला पाण्डे (थापा), काठमाडौं"
फेसबुक 'क्रान्ति र 'फेसलेस राजनीति,"सत्ताको सफलताकोरोना महामारी नियन्त्रणमा तीव्र गतिमा असफल हुँदै गएको र आसन्न आर्थिक संकटलाई पूर्ण बेवास्ता गरिरहेको सरकारलाई राजनीतिक रूपले उत्तरदायी बनाउन जिम्मेवार भूमिका निर्वाह गर्नुपर्ने प्रतिपक्षी दलहरू प्रकारान्तरले सरकारको माखेसाङ्लोमा फस्दै गएका छन् । त्यसले प्रधानमन्त्री केपी ओली र राष्ट्रवादको राजनीतिलाई मात्र मलजल गरिरहेको छ । निश्चय नै कालापानी, लिपुलेक र लिम्पियाधुरासहितका भूभाग समेटेर नेपालले नयाँ नक्सा जारी गर्नु सरकारको प्रशंसनीय सांकेतिक कार्य थियो । भारतले निरन्तर गरेको बलमिच्याइँका अगाडि यो आवश्यक पनि थियो । तर, प्रतिपक्षले सोही नक्साअनुरूप निशानछाप बदल्न संविधान संशोधनका पक्षमा गरेको मतदानलाई ओलीले आफ्नो व्यक्तिगत राजनीतिक सफलताका रूपमा चित्रण गर्ने र यही आत्मप्रशंसा महामारी नियन्त्रणमा देखिएको शासकीय अक्षमतालाई ढाक्ने पर्दा बन्ने जोखिम बढेको छ । यसतर्फ प्रतिपक्षी दलहरू सचेत देखिँदैनन् ।संविधान संशोधनलाई पनि ओली सरकारले आफ्नो क्रमिक कूटनीतिक असफलताहरू ढाक्ने राम्रो अवसरका रूपमा प्रयोग गर्यो । अहिले भएको संविधान संशोधन आन्तरिक राजनीतिक उपयोगका लागि आकर्षक राष्ट्रवादी नारा निश्चय नै बन्नेछ । तर त्यसले नक्सामा समेटिएका क्षेत्रबाट भारतीय सैनिक र प्रशासनिक उपस्थितिलाई स्वतः हटाउँदैन । त्यो भूभाग नेपालले निर्बाध हकभोग गर्ने परिस्थिति निर्माणका लागि गम्भीर रणनीतिक गृहकार्य, चुस्त कूटनीतिक कौशल र नेपालका पक्षमा विश्वजनमत निर्माण गर्नु अपरिहार्य छ । यो लामो, जटिल र विशेष दक्षता आवश्यक पर्ने अभियान हो । यो मुख्य अभियानमा चाहिँ प्रवेश गर्ने हैसियत नै ओली सरकारले प्रदर्शन गर्न नसक्ने हो कि भन्ने बाक्लिँदो आशंका अस्वाभाविक होइन । तीतो लाग्ला, तर नक्सा प्रकाशन वा निशानछाप परिवर्तन वास्तविक उपलब्धि होइनन्, ती भूभागमा नेपालको निर्विवाद हकभोग स्थापित हुनु मात्र उपलब्धि हो । नागरिकलाई यसविपरीत दिग्भ्रमित नगरी संघीय संसद्मा संविधान संशोधन गर्दा देखिएको राजनीतिक सर्वसम्मतिलाई सतत कदर गर्ने व्यवहार र अभ्यास सत्ताले देखाउन जरुरी छ । अरू तपसिल जे भए पनि, राज्यको अहिलेको प्रमुख दायित्व महामारीको संक्रमण नियन्त्रण, स्वास्थ्य सेवाको व्यवस्थापन, नागरिकको जीवनरक्षा र जतिसक्दो छिटो अर्थतन्त्रलाई ठूलो धरापमा पर्न नदिनु हो । यतिखेर सडकमा उत्रेको युवापङ्क्तिले गरेको माग पनि यही हो । सामान्यतः राजनीतिमा चासो नराख्ने यो मध्यमवर्ग अहिले जसरी मुलुकको शासकीय समस्याको जड पहिल्याउन उत्सुक देखिएको छ, यो अहिले साख शून्यमा झरेका दलका लागि युवाका भावनालाई सीधै सम्बोधन गर्ने एउटा अवसर पनि हो । यसलाई बलात् कुल्चने वा पूर्ण बेवास्ता गर्ने धृष्टता सनातन राजनीतिले नगरोस् ।"
मर्यादित महिनावारीका तगारा,"ॅक्रान्तिकारी महिलाका चुनौतीमहिनावारीसम्बन्धी अन्धविश्वासबाट आफूलाई पर्ने अप्ठ्यारोबारे बहस गर्ने महिलालाई दिइने मुख्य चुनौती हो महिनावारी भएको कुरा भन्नै किन पर्छ ? लुकाउन सक्दैनौ ? सासूससुराभन्दा पर सहरमा बस्ने महिलाले महिनावारी नबार्लान्, छोरीहरूलाई बार्न नलगाउलान्, कहिलेकाहीँ गाउँ आउँदा नभनीकन लुकाउलान् पनि । यी कुरा पनि आफैंमा त्यति सजिला छैनन् । महिनावारी भएका बेला अत्यधिक रक्तस्राव हुनेहरूले छिनछिनमा धोएका टाला कता सुकाउने ? वा, फोहोर बोक्ने गाडी के हो भन्ने थाहै नभएका गाउँमा रेडिमेड स्यानिटरी प्याड कसरी नष्ट गर्ने ? जसोतसो व्यवस्थापन गरेर उनीहरूले महिनावारीको समय कटाउलान्, तर सधैं सासूससुरासँग बस्ने महिलाले कसरी लुकाउने ? बुहारी महिना काटुन्जेल अलग बसेको नदेखेपछि पाउने भइस् कि क्या हो ? भन्ने प्रश्नको जवाफमा होइन, महिनावारी भएर पनि नभनेकी हुँ भन्ने हिम्मत कसरी जुटाउने ? जुटाए पनि त्यसपछिको स्थितिको सामना एक्लैले कसरी गर्ने ? कुनै सत्र वर्षकी छोरीले महिनावारी भएको कुरा लुकाई भने कसको पाप बोकिस् ? भनेर दिइने यातनामा उसलाई साथ कसले दिने ? महिनावारीमा अत्यधिक रगत बग्ने, पेट दुख्ने वा अन्य स्वास्थ्य समस्या हुने र परिवारका सदस्यको अनिवार्य सहयोग चाहिने छोरीबुहारीले यथार्थ लुकाई घरधन्दा सामान्य तरिकाले गर्न कसरी सक्ने ? त्यसैले महिनावारी लुकाउनु समाधान हुँदै होइन । महिलाले नलुकाईकनै पनि नबारीकन बस्न पाउनुपर्ने स्थितिको बलियो पैरवी मात्रै उपाय हो ।आफू बस्ने डेरा वा सहरका घरमा सानोतिनो क्रान्ति गरिटोपलेर महिनावारीको अन्धविश्वासलाई खारेज गरेका एकादुई महिलासँग यति पुरानो, जटिल र बलियो अन्धविश्वासको साङ्लो तोड्ने तागत हुँदैन । विचारमा आधुनिक, अधिकारकर्मी वा वादी हुनु, भेदभाव र अमर्यादाको विरोधी हुनु अनि अन्धविश्वासी विपक्षी हरूले घेरिएको युद्धभूमिमा नितान्त एक्लो हुनु फरक कुरा हुन् । यही कारण नयाँ पुस्ताका महिला महिनावारीबारे दोधारे व्यवहार गर्न र भोग्न बाध्य छन् । सहरमा बसिरहेका छोरीहरूले घर आउँदा आफूले त लुकाउलान्, नबार्ने आफन्तको घरतिर गएर दुईतीन दिन गुजार्लान्, तर आफ्नै आमाबाउले आफ्ना भाउजूबुहारीलाई महिनावारी बार्न लगाएको चाहिँ प्रतिकार गर्न सक्ने अवस्थामा छैनन् । महिनावारी बार्न लगाएकामा लोग्ने र उसको घर छोडेर छोरीहरूसाथ निस्कूँ, आफ्नो विवाह नै समाप्त गरूँ वा तीन दिन आँखा चिम्लेर सबै अमर्यादा सहूँ ? यस्तो अन्तर्द्वन्द्वमै नेपाली खस परिवारका अधिकांश क्रान्तिकारी विवाहित महिलाको जीवन गुज्रिरहेको छ । त्यसैले भन्न सकिन्छ, महिनावारीसम्बन्धी हामीले गरेको क्रान्ति को मेलो एक इन्च पनि सरेको छैन । ॅमनको छाउ भत्किने कहिले ?नेपाली समाजमा महिनावारीको बहस हुनेबित्तिकै तेर्सिने अर्को तर्क हो पहिला मनको छाउ भत्काउन जरुरी छ । तर धर्मभीरुताको जरो गहिरोसँग गाडिएको समाजमा मनको छाउ यति सजिलै भत्किनेवाला छैन । जनचेतना मात्रै पर्खेर बसे यो वर्षौंसम्म पनि बन्द हुँदैन । धार्मिक विश्वासका आधारमा कायम महिनावारीसम्बन्धी नरम खालका हिंसालाई हिंसा हो भनेर परिवारका सदस्य र स्वयं महिलाले स्वीकार गर्न कति वर्ष लाग्ने हो, टुंगो छैन । घरभित्र चार दिन गरिने छुवाछूत जनचेतनाकै कारण निमिट्यान्न होला भनी ढुक्क हुन सकिने आधारहरू छैनन् । शरीरमा हुने स्वाभाविक जैविक परिवर्तनकै आधारमा महिलाले मर्यादित जीवन बाँच्न पाउने अधिकार हननको अवस्था त्यतिन्जेल अन्त हुनेछैन, जतिन्जेल महिनावारी सहज प्रक्रिया हो र घरभित्र होस् वा बाहिर, छुवाछूत अपराध हो भनेर बुझ्नेबुझाउने काम हुँदैन । महिनावारीलाई महिलाको मात्रै, महिलाले महिलालाई हेपेको र उनीहरू आफैं मिलेर सल्टाउनुपर्ने मुद्दा भनेर छोड्न मिल्दैन । आफ्ना घरका महिलामाथि हुने अमर्यादित व्यवहार र छुवाछूत कुनै पनि समानतावादी र सभ्य पुरुषका लागि पनि लज्जाको विषय हो । त्यसैले महिनावारीमा हुने विभेदविरुद्ध घरका लोग्नेमान्छेको हस्तक्षेप अनिवार्य छ । घरबाहिर पनि महिनावारीको विषयलाई व्यापक बहस र छलफलसाथ कार्यान्वयनमुखी नीति अपनाएर राजनीतीकरण नगरीकन धर छैन । महिनावारी नबारेर पनि भगवान् ले नसताएका बागी महिलाका कथा, गरुड पुराण र ऋषिपञ्चमीबाहेकका प्रगतिशील कथा वाचन गर्ने पण्डितपुरोहित, घरका महिलालाई महिनावारीको अमर्यादा नबेहोर्न सघाएका पुरुष र मर्यादित महिनावारीका पक्षमा अलिअलि बोल्न लागेको राज्यको संयुक्त उपस्थितिसहितको अभियानले केही सघाउ अवश्य पुर्याउला । तर घरभित्र फर्केपछि यी सबै कुरा पालन गर्नेनगर्ने त घरका हर्ताकर्ताको नियतमा भर पर्छ । अन्तरजातीय प्रेम गरेकै आधारमा युवाहरूको ज्यान लिन तम्सिने नेपाली समाजका घरभित्र महिलाले हामीमाथि छुवाछूत नगर, मर्यादित जीवन बाँच्न देओ भनेर गरेको याचना यति सजिलै सुनिनेवाला छैन । निजी र पारिवारिक वृत्तमा राज्यको हस्तक्षेप कति जायज र कति सम्भव भन्ने बहस आफैंमा गलत होइन, तर जो महिला घरमा अन्धविश्वासी आफ्ना हरूको घेराबन्दीमा छन्, उनीहरूका लागि वैचारिक हस्तक्षेपले मात्र सहायता पुग्दैन, केही वर्षका लागि भए पनि राज्यले गरिदिने सशक्त भौतिक हस्तक्षेप नै अपरिहार्य हुन्छ । त्यसका लागि मुलुकी अपराधसंहिता ऐनको दफा १६८(३) ले रजस्वला वा सुत्केरीको अवस्थामा छाउपडीमा राख्ने वा अन्य भेदभाव भनेर महिनावारीमा हुने भेदभावलाई अपराधको दायरामा राखी सजायको प्रावधान पनि गरेको कुरा चर्को स्वरमा सुनाउनु जरुरी छ । औसतमा दसदेखि पचास वर्षको उमेरसम्म प्रत्येक महिनाका चार दिन महिलाले अमर्यादित जीवन बाँच्नुपर्ने अवस्थाको अन्त्य त्यतिन्जेल हुन नसक्ला, जतिन्जेल छाउगोठ मात्र होइन, सहरबजारमा गरिने महिनावारीसम्बन्धी सम्पूर्ण भेदभाव पनि उत्तिकै दण्डनीय हुन् भनेर घर, समाज र राज्यबाटै चर्को स्वरमा आवाज नउठ्ला ।"
अमेरिकी प्रहरीद्वारा अर्का अश्वेत मारिए,"एटलान्टा (एजेन्सी) अफ्रिकी मूलका अमेरिकी नागरिक जर्ज फ्लोयडको प्रहरी ज्यादतीका कारण ज्यान गएपछि विरोध प्रदर्शन भइरहेका बेला प्रहरीको गोलीले अर्का एक अश्वेत नागरिकको पनि ज्यान गएको छ । जर्जिया राज्यको एटलान्टामा २७ वर्षीय रेसर्ड ब्रुक्सको शुक्रबार प्रहरीको गोलीले मृत्यु भएको हो । एटलान्टाको एक रेस्टुराँबाहिर कारमै सुतिरहेका बेला रेसर्डलाई गोली हानिएको अन्तर्राष्ट्रिय सञ्चारमाध्यमले जनाएका छन् । तर प्रहरीले भने आफूहरूमाथि आक्रमणको प्रयास गरेपछि जवाफी कारबाहीमा उनी मारिएको दाबी गरेको छ ।जर्जिया ब्युरो अफ इन्भेस्टिगेसन्स (जीबीआई) ले ब्रुक्सको मृत्युबारे अनुसन्धान गरिरहेको जनाएको छ । जीबीआईले घटनास्थलको छेवैमा रहेको वेन्डिज रेस्टुरेन्टको सुरक्षा क्यामेरामा रेकर्ड भएको तथा प्रत्यक्षदर्शीले खिचेको भिडियोबारे अध्ययन गरिरहेको जनाएको छ । ब्रुक्स बाटोमा कारभित्रै निदाएका कारण सडक अवरुद्ध भए पनि प्रहरीलाई बोलाइएको जीबीआईले जनाएको छ । ब्रुक्सको मृत्यु भएको स्थानमा रहेको रेस्टुरेन्ट प्रदर्शनकारीले जलाइदिएका छन् । जर्जिया प्रहरीले ब्रुक्स मादक पदार्थ सेवनसम्बन्धी परीक्षणमा फेल भए पनि गिरफ्तार हुन नमानेको जनाएको छ । जीबीआईको रिपोर्टअनुसार वेन्डिज रेस्टुरेन्टबाट प्राप्त भिडियोमा प्रहरी अधिकारीहरू ब्रुक्सको पछिपछि दौडिरहेका देखिन्छ । त्यसपछि ब्रुक्सले टेजर भनिने विद्युतीय हतियार प्रहरी अधिकारीमाथि ताकेका थिए । त्यसपछि प्रहरी अधिकारीले हानेको गोली ब्रुक्सलाई लागेको हो, रिपोर्टमा उल्लेख गरिएको छ । प्रत्यक्षदर्शीले खिचेको एक भिडियोमा रेस्टुरेन्ट बाहिर दुई जना प्रहरी अधिकारीबाट फुत्कन ब्रुक्सले संघर्ष गरिरहेको देखिन्छ । त्यसपछि ब्रुक्स एक प्रहरी अधिकारीको टेजर खोसेर प्रहरीबाट फुत्कन सफल भएका थिए । टेजर नामक विद्युतीय हतियार प्रहार गर्दा मानिसलाई अस्थायी पक्षघात हुन्छ । ब्रुक्स भाग्दै गर्दा प्रहरी अधिकारीले उनीमाथि टेजर प्रहार गरेको भिडियोमा देखिन्छ । त्यसपछि बन्दुक पड्केको आवाज सुनिएपछि भिडियोमा उक्त दृश्य देखिएको छैन । गोली लागेका ब्रुक्सलाई अस्पताल पुर्याइएपछि उनको निधन भएको जनाइएको छ । घटनामा एक प्रहरी अधिकारी घाइते भएका छन् । घटनाबारे स्थानीय काउन्टीले छुट्टै अनुसन्धान गरिरहेको जनाएको छ ।ब्रुक्सको मृत्युपछि अमेरिकाका विभिन्न सहरमा जारी प्रदर्शन थप चर्केको छ । प्रदर्शनकारीले ब्रुक्सको नामसहित अश्वेतको जीवनले अर्थ राख्छ भन्ने सन्देश अंकित प्लेकार्ड बोकेका थिए ।उनको मृत्युमा जिम्मेवार अधिकारीमाथि कडा कारबाहीको माग गर्दै विरोध प्रदर्शन भएका छन् । प्रदर्शनकारीले शनिबार साँझ एटलान्टाको मुख्य राजमार्ग बन्द गरिदिएका छन् । प्रहरी प्रमुखले दिइन् राजीनामा ब्रुक्सको मृत्युपछि एटलान्टा प्रहरी प्रमुख एरिका सिल्ड्सले राजीनामा दिएकी छन् । उनले शनिबार एटलान्टाकी मेयर केइसा लान्स बटम्सलाई राजीनामा बुझाएकी हुन् । मेयर बटम्सले सिल्ड्स प्रहरी सेवाका अन्य शाखामा कार्यरत रहने जानकारी दिइन् । एरिका सिल्ड्स सन् २०१६ को डिसेम्बरदेखि एटलान्टा प्रहरी प्रमुखका रूपमा कार्यरत थिइन् । उनी दुई दशकअघि प्रहरी सेवामा प्रवेश गरेकी हुन् । बटम्सले एक विज्ञप्ति जारी गर्दै देशको प्रहरीमा अर्थपूर्ण सुधारका लागि एटलान्टा नमुना बनोस् भन्ने चाहनाका कारण सिल्ड्सले राजीनामा दिएकी बताएकी छन् । ब्रुक्सको मृत्युमा संलग्न प्रहरी अधिकारीलाई बर्खास्त गर्नुपर्ने बटम्सको भनाइ छ । तर एटलान्टा प्रहरीले ब्रुक्समाथि गोली प्रहार गर्ने ग्यारेट रोल्फ र डेभिन ब्रोन्सनलाई यसअघिको जिम्मेवारीबाट मुक्त गरिएको जनाएको छ । ब्रोन्सनलाई प्रशासनमा सरुवा गरिएको र रोल्फलाई निलम्बित गरिएको छ ।गत मे २५ मा मिनियापोलिसमा एक प्रहरी अधिकारीले घुँडाले घाँटीमा टेकेपछि जर्ज फ्लोयडको ज्यान गएको थियो । त्यसपछि अमेरिकाका विभिन्न सहरका साथै अन्य देशमा समेत रंगभेदविरोधी विरोध प्रदर्शन भइरहेका छन् । त्यसका साथै अमेरिकामा प्रहरी प्रशासनमा व्यापक सुधार गरिनुपर्ने आवाजसमेत दरिलो रूपमा उठेको छ । फ्लोइडको मृत्यु भएको सहर मिनियापोलिसमा प्रहरी विभाग विस्थापन गरेर समुदायको नेतृत्वमा आमसुरक्षा प्रणाली कार्यान्वयनमा ल्याउने प्रस्ताव नगरपरिषद्ले पारित गरेको छ ।"
फ्रान्समा पनि चर्कियो प्रदर्शन,"अफ्रिकी मूलका अमेरिकी नागरिक जर्ज फ्लोयडको प्रहरी नियन्त्रणमा ज्यान गएपछि सुरु भएको विरोध प्रदर्शन फ्रान्समा बढ्दै गएको छ । फ्रान्समा बढ्दो अन्याय, जातीय विभेदको उन्मूलन, प्रहरी क्रूरता र रंगभेदको अन्त्य गर्न आह्वान गर्दै शनिबार तथा आइतबार हजारौं अल्पसंख्यक प्रदर्शनकारीले नाराजुलुस गरेका छन् । लकडाउनको नियम उल्लंघन गर्दै भएको प्रदर्शनमा सहभागीले उत्तेजित नारा लगाएका थिए । प्रहरीले प्रदर्शनकारीलाई लक्षित गरी दर्जनौं अश्रुग्यास प्रहार गरेको स्थानीय सञ्चारमाध्यमले जनाएका छन् । प्रदर्शनकारीहरूले फ्रान्सको गणतन्त्रको प्रतीक मारियान को विशाल मूर्तिमा चढेर न्याय छैन भने शान्ति पनि छैन भन्ने नारा लगाएपछि प्रहरीले तितरबितर पारेका थिए । त्यसपछि मध्य पेरिसको ओपेरा हाउसमा जान खोजेका प्रदर्शनकारीलाई प्रहरीले रोकेको थियो । फ्रान्सका पेरिस, मासेई, लियों, बोर्दो, निसलगायत विभिन्न सहरमा भएका प्रदर्शनमा प्रदर्शनकारी र प्रहरीबीच केही मुठभेड भएका छन् । सम्भावित हिंसा रोक्न प्रहरीले ब्ल्याक मार्च मार्ग लाई घेरा हालेर नियन्त्रणमा राख्न खोजेको छ । फ्रान्स अफ्रिकी मूलका नागरिकहरूको संख्या सबैभन्दा बढी भएको युरोपेली मुलुक हो । फ्रान्सको कुल जनसंख्या ६ करोड ५० लाखमध्ये ८ प्रतिशत अफ्रिकी मूलका नागरिक छन् । खासगरी आप्रवासी मूलका नागरिकहरूमाथि समान सुविधा नदिएको, विभेदपूर्ण व्यवहार नगरेको र फ्रान्सेली प्रहरीले क्रूर व्यवहार गर्ने भन्दै बारम्बार प्रदर्शनहरू हुँदै आएका छन् ।एटलान्टामा २७ वर्षीय अश्वेत नागरिक रेसर्ड ब्रुक्सको प्रहरीको गोली लागी मृत्यु भएपछि फ्रान्समा पनि त्यसले ठूलो प्रभाव पार्ने देखिन्छ । यो घटनापछि अश्वेत नागरिकहरू साँच्चै राज्यद्वारा अपहेलित र असुरक्षित रहेका भन्दै थप आन्दोलन चर्काउने अधिकारकर्मी र अफ्रिकी मूलका नागरिकहरूले घोषणा गरेका छन् । पेरिसमा आयोजित विरोध प्रदर्शनको नेतृत्व अदामा ट्राओरेका समर्थकहरूले गरेका थिए । उनको मृत्यु अमेरिकी नागरिक जर्ज फ्लोयडको समान छ । फ्रान्सेली अश्वेत नागरिक ट्राओरेको सन् २०१६ मा प्रहरी हिरासतमा ज्यान गएको थियो । उनको मृत्युबारे अनेक अड्कलबाजी र शंका छन् । यद्यपि, उनको मृत्युका लागि जिम्मेवार को थिए भन्नेबारे हालसम्म पनि केही जनाइएको छैन । अफिकी मूलका नागरिकले उनको हत्यामा दोषी किटान गर्न निरन्तर माग गर्दै आइरहेका छन् । फ्रान्समा हुने जातिवाद र रंगभेदविरुद्धको प्रदर्शनीमा ट्राओरेले न्याय पाउनुपर्ने भन्दै माग गरिँदै आएको छ । ट्राओरे र जर्ज फ्लोयडको घटनाका कारण पनि फ्रान्समा अश्वेत नागरिकविरुद्ध विभेद भएको भन्दै प्रदर्शनीहरू बढेका छन् ।"
भारतमा एकै दिन झन्डै १२ हजार संक्रमित,नयाँदिल्ली (एजेन्सी) भारतमा कोरोना भाइरस (कोभिड१९) को महामारीबाट संक्रमितहरूको संख्या दिनानु दिन बढ्दै गइरहेको छ । पछिल्लो २४ घण्टाको अवधिमा भारतमा ११ हजार ९ सय २९ जना संक्रमित थपिएका स्वास्थ्य तथा परिवार कल्याण मन्त्रालयले जनाएको छ । योसँगै संक्रमितको संख्या ३ लाख २० हजार ९ सय २२ पुगेको छ । भाइरसका कारण २४ घण्टामा ३ सय ११ जनाको मृत्यु भएको जनाएको छ । योसँगै भारतका कोरोनाका कारण मृत्यु भएकाहरूको कुल संख्या ९ हजार १ सय ९५ पुगेको छ । कुल संक्रमितमध्ये १ लाख ६२ हजार ३ सय ७९ जना निको भएका छन् ।
मध्याह्नमै अस्ताएको सूर्य,"जिन्दगीमा सबैभन्दा महत्त्वपूर्ण केही छ भने त्यो जिन्दगी नै हो । फिल्म छिछोरे मा सुशान्तसिंह राजपुतले बोल्ने संवाद हो यो । यसमा उनी बुबाको भूमिकामा छन्, उनको छोराले परीक्षाको सोचेजस्तो नतिजा नआएपछि आत्महत्याको प्रयास गर्छन् । सुशान्त अस्पतालको शय्यामा छोरालाई अनेक तरहले बाँच्न र फेरि संघर्षमा रमाउन उत्प्रेरित गर्छन् । माथिको संवाद नै फिल्मको मूल मर्म हो । हलमा रिलिज भएको उनको अन्तिम फिल्म हो छिछोरे । रिल मा छोरालाई जीवनप्रतिको मोह पैदा गरेका सुशान्तले रियल मा आफैंले आफ्नो जिन्दगीको अन्त्य गरेका छन् । आइतबार मुम्बई बान्द्रास्थित आफ्नै अपार्टमेन्टमा उनी झुन्डिएको अवस्थामा फेला परे । कस्तो नमीठो संयोग !लकडाउनयता सुशान्त अपार्टमेन्टमा एक्लै थिए । आइतबार अबेरसम्म उनको पोस्टमार्टमको रिपोर्ट आएको छैन । ६ महिनायता उनी डिप्रेसनबाट पीडित थिए भनिएको छ । उनी झुन्डिएको देखेपछि घरको सहयोगीले प्रहरीलाई खबर गरिदिएका थिए । सात वर्षको फिल्म करिअरमा सुशान्तले जे जति कमाए, त्यो साँच्चै लोभलाग्दो छ । उनका फिल्म बक्सअफिसमा चम्किएनन् मात्र, दर्शकको दिलमा पनि बसिरहे । सधैं प्रशंसाको केन्द्रमा हुन्थ्यो, सुशान्तको जीवन्त अभिनय । उनी पर्दामा जे बन्थे, जीवन्त लाग्थ्यो । बलिउडका पण्डितहरूले त्यसै भनेका थिएनन् फिल्मस्टारमा हुनुपर्ने तर सुशान्तसँग नभएको त्यस्तो कुनै गुण नै छैन । बच्चादेखि तन्नेरी हुँदै पाका उमेरका समूहका दर्शकको माया जितेका सुशान्तले ३४ वर्षमै जीवनयात्रा टुंगाए ।नेपालमा पनि नेतादेखि कलाकारसम्मले उनीप्रति संवेदना प्रकट गरेका छन् । राप्रपा नेता कमल थापाले ट्वीटरमा महेन्द्रसिंह धोनीको बायोपिकमा सुशान्तको अभिनय मन परेको उल्लेख गर्दै उनको आत्माको शान्ति कामना गरेका छन् । मनीषा कोइरालाले ट्वीटरमा लेखेकी छन्, यो सुनेर एकदमै स्तब्ध छु । विभिन्न विषयमा उनको बहस मन पर्थ्यो । हार्दिक समवेदना । ओम शान्ति । अभिनेता प्रियंका कार्कीले ट्वीटरमा सुशान्तको तस्बिर पोस्ट गर्दै डिप्रेसनको अनुहार नहुने भएकाले सबैसँग नम्र हुन आग्रह गरेकी छन् । उपन्यासकार बुद्धिसागरले लेखेका छन् गज्जबका अभिनेता थिए । युवा थिए, भविष्य स्वर्णिम थियो । तर, सुटुक्क हिँडिहालेछन् । सुशान्तको निधनको खबर सार्वजनिक भएको केही घण्टामै भारतीय प्रधानमन्त्री नरेन्द्र मोदीले ट्वीटरमार्फत समवेदना व्यक्त गरे । एउटा प्रतिभाशाली युवा अभिनेता छिट्टै गए । मनोरञ्जनको दुनियाँमा उनको उदयले धेरैलाई प्रेरणा दिएको छ र अनेकौं यादगार अभिनयले उनी बाँचिरहनेछन् ।बलिउडका बादशाह शाहरूख खानले भावविह्वल भएको उल्लेख गरेका छन् । शाहरूखको ट्वीट छ, उनी मलाई असाध्यै माया गर्थे । म उनलाई सधैं सम्झनेछु । उनको उर्जा, उत्साह अनि खुसीले भरिएको मुस्कान। अक्षयकुमार, अनुराग कश्यप, अजय देवगन, आलिया भट्ट, महेश चाब्रालगायत बलिउडकर्मी मर्माहत बनेका छन् । सन् २०१३ मा काई पो चे मार्फत बलिउडमा पाइला राखेका सुशान्त १९८६ मा पटनाको मध्यम वर्गीय परिवारमा जन्मिएका थिए । पढाइमा अब्बल उनलाई मेकानिकल इन्जिनियरिङ पढ्दै गर्दा कलाकारिताको चस्काले छोयो । यो सन् २००४ तिरको कुरा हो । उनले चाहेर पनि आफ्नो अभिनयमोह परिवारमा व्यक्त गर्न सकेनन्, २००२ मा आमाको निधनपछि थप अन्तरमुखी बनेका उनले गत जुन ३ मा इन्स्टाग्राममा आमा र आफ्नो तस्बिर पोस्ट गरेका थिए । सन् २००५ मा फिल्मफेयर अवार्डस् सोको कोरसमा नाच्नेमध्ये सुशान्त पनि एक थिए । अर्को वर्ष कमनवेल्थ गेम्सको उद्घाटनमा नाच्न अस्ट्रेलिया पुगे । नृत्य र अभिनय प्रशिक्षणमा लीन भएकाले पढाइ छाडेर अभिनयको अनन्तयात्रामा निस्किए । सुरुमा मुम्बईकै नाट्य समूहसँग जोडिएका उनले भनेका थिए, मलाई मुक्तिको अनुभव भयो । दर्शकसँग संवाद गर्न सक्छु । मैले थाहा पाएँ कि म सदैव अभिनय गर्न चाहन्छु ।सुशान्त २००८ मा स्टार प्लसको किस देश में हे मेरा दिल मा देखिए । सहायक भूमिकाका कारण खासै नोटिस भने भएनन् । पवित्र रिस्ता (सन् २००९२०११) ले चाहिँ उनलाई टेलिभिजन दर्शकमाझ लोकप्रिय बनायो । अभिषेक कपुरले काई पो चे मा अभिनय गराएर सुशान्तको एक तहको सपना पूरा गरिदिए । यसले बक्सअफिसमा कमाल गर्यो, सुशान्तले वाहवाही पाए । रोमान्टिककमेडी शुद्ध देशी रोमान्स (सन् २०१३) ले उनको लोकप्रियताको दायरा फराकिलो बनाइदियो । आमिर खानको पिके (सन् २०१४) मा सहायक भूमिकामात्र थियो उनको, तैपनि फिल्मको अन्त्यतिर उनलाई देख्दा जो कोहीको आँखा रसाउँथ्यो । एक्सनथ्रिलर फिल्म डिटेक्टिभ बम्केश वक्षी ! (सन् २०१५) भने उत्साहप्रद हुन सकेन । जब भारतीय क्रिकेट टिमका तत्कालीन कप्तान महेन्द्रसिंह धोनीको बायोपिक एमएस धोनी ः द अन्टोल्ड स्टोरी (सन् २०१६) मा देखिए, तब सुशान्तको करिअर कायापलट भयो ।राब्ता (सन् २०१७) मा उनको अभिनयले प्रशंसा बटुले पनि हिट भएन । केदारनाथ (सन् २०१८) मा उनी भरिया बनेका थिए, यो उनको करिअरको अर्को माइलस्टोन फिल्म बन्यो । गत वर्ष उनका सोनचिडिया र छिछोरे रिलिज भएका थिए । उनको मुख्य भूमिका थियो । द फल्ट इन आवर स्टार्स को हिन्दी रिमेक दिल बेचरा पोस्ट प्रोडक्सनका क्रममा छ । यो नै उनको अन्तिम फिल्म बन्ने भएको छ ।"
कस्तो आउँदै छ प्रदेश बजेट ?,"रोग र भोकबाट बचाउने बजेटको अपेक्षासुदूरपश्चिममा विभिन्न पेसा र क्षेत्रका प्रतिनिधिले प्रदेश सरकारले ल्याउन लागेको बजेटले प्रदेशका बासिन्दालाई रोग र भोकबाट बचाउने योजनालाई पहिलो प्राथमिकता दिने अपेक्षा रहेको बताएका छन् । कोरोना भाइरसको संक्रमणलगायत रोगबाट बचाउने ठोस योजनामा सरकारको प्राथमिकता हुनुपर्नेमा उनीहरूको जोड छ । सामान्य अवस्थामा पनि खाद्यान्न संकट हुने सुदूरपश्चिममा भोकमरी सिर्जना हुन सक्ने जोखिम बढेकाले त्यसो हुन नदिन पनि बजेटले विशेष ख्याल गर्नुपर्ने उनीहरूको भनाइ छ । सुदूरका बासिन्दालाई रोगबाट जोगाउने योजना नै अहिलेको मुख्य कार्यभार हो, कांग्रेसका प्रदेशसभा सदस्य कर्णबहादुर मल्लले भने, दोस्रो प्राथमिकता भोकबाट बचाउने हो । र तेस्रो रोजगारी सिर्जना गर्नु हो । यही उद्देश्य प्राप्तिमा केन्द्रित बजेट आउने अपेक्षा रहेको उनको भनाइ छ । प्रदेश सरकारका तर्फबाट आर्थिक मामिला तथा योजनामन्त्री झपटबहादुर बोहराले सोमबार प्रदेशसभामा आगामी आवको बजेट प्रस्तुत गर्दै छन् । सत्तारूढ नेकपाका सांसद बलदेव रेग्मीले विगतभन्दा परिपक्व बजेटको अपेक्षा गरेको बताए । कोरोनाको रोकथाम पहिलो प्राथमिकता हो, उनले भने, सरकारका मन्त्रीहरूसँगको छलफलका आधारमा कृषिमा आधुनिकीकरण, दुर्गममा प्राथमिकता दिने विगतको भन्दा सन्तुलित बजेट आउला भन्ने विश्वास छ ।रोजगारी बढाउन आधुनिक कृषि प्रणालीमा जोड दिने बजेट हुने अपेक्षा धेरैको छ । गाउँमा जग्गा बाँझै खेर गएको छ । विदेशबाट भित्रिएको जनशक्तिलाई कृषितर्फ आकर्षित गर्नु अहिलेको प्रमुख आवश्यकता हो, सुदूरपश्चिमको मानवअधिकार उच्चस्तरीय अनुगमन समितिका सदस्य खडकराज जोशी भन्छन्, यसैको उपयोगबाट रोजगारी बढ्छ । त्यसैले अहिलेको बजेट ठोस योजनासहित आउने विश्वास छ ।शिक्षा तहसनहस हुने अवस्था आएको औंल्याउँदै त्यसमा सुधार अर्को प्राथमिकता भएको उनको भनाइ छ । चालु आवको बजेट २८ अर्ब हाराहारीको थियो । आगामी बजेटको आकार पनि सोही हाराहारीकै रहने प्रदेशको आर्थिक मामिला तथा योजना मन्त्रालय सम्बद्ध स्रोतको दाबी छ ।"
क्लिन फिड लागू गर्ने तयारीमा रहन निर्देशन,"सूचना तथा प्रसारण विभागले विदेशी टेलिभिजन च्यानलले विज्ञापनरहित (क्लिन फिड) व्यवस्था कार्यान्वयनका लागि सेवा प्रदायक संस्थालाई तयारी अवस्थामा रहन निर्देशन जारी गरेको छ । विज्ञापन ऐन०७६ को प्रावधानअनुसार आगामी कात्तिक ८ देखि यो व्यवस्था लागु गर्नुपर्ने हुन्छ । उक्त कानुनी व्यवस्थाको अनुगमनका लागि विवरण पनि माग गरिएको विभागका महानिर्देशक लेखनाथ शर्माले बताए ।विभागले जेठ २५ मा पत्र लेख्दै अनुमति प्राप्त गरेका संस्थासँग लकडाउन खुलेको १५ दिनभित्र विवरण पेस गर्न भनेको छ । विभागले विवरण मागे पनि यसका लागि अन्य पूर्वतयारीका काम नगरेको भन्दै सरोकारवालाहरूले त्यसमा जुट्न सरकारलाई सुझाएका छन् ।कार्यान्वयनका लागि अवैध भारतीय डीटीएचहरू नियन्त्रण, ऐनअनुसार विज्ञापन बोर्ड गठन, क्लिन फिड लागू भएपछि विभिन्न माध्यमबाट प्रवाह हुने भिडियो कन्टेन्ट नियन्त्रण र विज्ञापन डबिङ नगरी प्रसारण गर्ने व्यवस्थाबारे सरकारले काम नगरेको व्यवसायीहरू बताउँछन् । नेपाली विज्ञापन बजारको प्रवर्द्धनका लागि सरकारले क्लिन फिड लागू गर्ने गरी ऐनमा व्यवस्था गरेको हो । यसका लागि ऐनमा भनिएजस्तो विज्ञापन बोर्ड गठन गरेर नियमनसम्बन्धी काम तत्काल थाल्नुपर्ने नेपाल विज्ञापन संघका अध्यक्ष शशि रिजालको भनाइ छ । ऐन जारी भएकै आठ महिना बितिसक्यो । कानुनअनुसार कात्तिक ८ बाट जसरी पनि कार्यान्वयन गर्नुपर्ने हुन्छ, उनी भन्छन्, लागू गर्दा विदेशी च्यानलले सेवा दिन सक्दैनौं भन्न सक्छन्, यसका लागि पनि सरकारले तयारी गरेको छैन । अब गर्नुपर्छ । क्लिन फिड लागू भए नेपाली विज्ञापन बजार बढ्ने र यहाँका सञ्चारमाध्यमलाई फाइदा हुने उनको तर्क छ ।भारतीय सोनी, जी इन्टरटेन्मेन्टसहित डिस्कभरी च्यानलको नेपालका लागि आधिकारिक वितरण डिजिटल सिस्टम अफ नेपाल प्रालिका सञ्चालक शिव निरौलाले पनि क्लिन फिड लागू गरेपछि निम्तन सक्ने सम्भावित समस्याबारे सरकारले चासो नराखेको बताए । क्लिन फिडका लागि आफूहरू तयार भए पनि यसका लागि पूर्वतयारी गर्नुपर्ने उनको भनाइ छ । क्लिन फिड लागू भएपछि विदेशी च्यानलको संख्या घट्छ, प्रयोगकर्ताको रुचि भएका च्यानल मात्रै प्रसारण हुन्छन्, उनी भन्छन्, तर अवैध भारतीय डीटीएचको संख्या बढ्न सक्छ । हालसम्म करिब ९ लाख भारतीय डीटीएच नेपालमा प्रयोग भइरहेको उनको अनुमान छ । यसबारे सरकारले तयारी गरेको छैन ।सरकारले क्लिन फिड लागू गर्नुअघि भारतीय डीटीएचलाई रोक्नुपर्ने उनको सुझाव छ । विज्ञापनसहित प्रसारण भइरहेका विदेशी च्यानलले विज्ञापनरहित फिड दिँदा सञ्चालन खर्च केही बढ्ने उनको भनाइ छ । यसले गर्दा अवैध माध्यमबाट टेलिभिजन हेर्नेको संख्या बढ्ने भएकाले नियमनका लागि सरकारले तयारी गर्नुपर्छ, उनले भने, नभए जे गर्न खोजिएको हो, त्यस्तो उपलब्धि हासिल हुन नसक्ने जोखिम छ ।क्लिन फिडको व्यवस्था कार्यान्वयनका लागि विदेशी च्यानल पनि तयार रहेको उनी बताउँछन् । हामीले वितरण गर्ने टेलिभिजन च्यानलसँग कुरा गर्दा उनीहरू क्लिन फिड दिन तयार छन्, उनले भने । निकै पहिलेदेखि सरकारले विज्ञापनरहित प्रसारणका लागि प्रक्रिया सुरु गरे पनि कार्यान्वयन हुन सकेको थिएन । नेपाली विज्ञापन एसोसिएसन र सञ्चारमाध्यमले नेपाली विज्ञापन बजार बढाउन विज्ञापनरहित व्यवस्था लागू गर्नुपर्ने माग राख्दै आएका थिए । सरकारले गत कात्तिकमा संसद्बाट पास गरेर राजपत्रमा प्रकाशन गरेको विज्ञापन नियमन गर्ने ऐनको दफा ६ मा एक वर्षभित्र क्लिन फिड प्रसारण गर्नुपर्ने प्रावधान राखेको छ । नेपालमा प्रसारण हुने विदेशी टेलिभिजन च्यानलहरूले विज्ञापनरहित प्रसारण गर्नुपर्ने, ऐनको दफा ६ मा भनिएको छ, सम्झौता गरिसकेका संस्थाहरूले ऐन प्रारम्भ भएको एक वर्षभित्र विज्ञापनरहित प्रसारण गर्नुपर्नेछ । ऐनमा भएको व्यवस्थाले भारतीय टेलिभिजनमार्फत आउने विज्ञापन नेपाली बजारमा प्रवेश हुने गरी यसले विज्ञापन क्षेत्रको आर्थिक गतिविधि थप बढ्ने अनुमान गरिएको छ ।०७३ साउन ७ मा मन्त्रिपरिषद्ले विदेशी टेलिभिजन च्यानलले नेपालमा विज्ञापन प्रसारण गर्न नपाउने गरी क्लिन फिड लागू गर्ने निर्णय गरेको थियो । सरकारले राष्ट्रिय आमसञ्चार नीति ०७३ स्वीकृत गर्दै ०७४ साउन १ देखि क्लिन फिड लागू गर्ने निर्णय गरेको थियो । सरकारले ०७५ साउनदेखि क्लिन फिड नीति लागू गर्ने भनी सार्वजनिक सूचना प्रकाशन गरे पनि कार्यान्वयनमा आएन । ०७५ असार २९ मा सार्वजनिक सूचना प्रकाशन गर्दै सञ्चार तथा सूचना प्रविधि मन्त्रालयले साउन १ देखि विज्ञापनसहितका विदेशी च्यानल प्रसारण नगर्न आह्वान गरेको थियो । तर केबल व्यवसायीको विरोधपछि यो सूचना कार्यान्वयन गरिएन । मन्त्रालयले असार ३१ मा अर्को सूचना प्रकाशन गरी तयारी नपुगेको भन्दै क्लिन फिड कार्यान्वयनको नीति स्थगन गरेको थियो ।सरकारले ०७३ मा तयार पारेको क्लिन फिड नीतिअनुसार अमेरिका, युरोपेली, दक्षिणपूर्वी एसियाली मुलुकले विज्ञापनसहित प्रसारण गर्ने च्यानलले ग्राहकबाट शुल्क लिन नपाउने व्यवस्था गरेका छन् । यी मुलुकमा विज्ञापनरहित प्रसारण गर्ने च्यानलले ग्राहकबाट शुल्क लिन पाउने प्रावधान रहेको नीतिमा उल्लेख गरिएको छ ।पाकिस्तानमा विदेशी च्यानलले ग्राहकबाट शुल्क लिन नपाउने व्यवस्था गरिएको छ । बंगलादेशले सशुल्क च्यानलमा मूल्य नियमनको कानुनी व्यवस्था गरेको छ । भुटानमा च्यानल वितरणको अधिकार सरकारी निकायमै राखिएको छ, नीतिमा भनिएको छ, यी मुलुकमा विदेशी च्यानलमा हुने विज्ञापन प्रसारणलाई नियमन गरेको देखिन्छ । नेपालमा भने यस सम्बन्धमा व्यवस्था हुन सकेको छैन ।नेपाली प्रसारण कम्पनीहरूले विदेशी च्यानल प्रसारण गरेबापत वार्षिक करिब ५० करोड रुपैयाँ तिर्दै आएका छन् । विज्ञापनरहित नीति लागू भए विदेशी च्यानलले विज्ञापनरहित फिडका लागि छुट्टै प्राविधिक तयारी र छुट्टै स्याटेलाइट ब्यान्डबाट प्रसारण गर्नुपर्ने भएकाले महँगो हुने र नेपालमा प्रसारण हुन नआउने केबल टेलिभिजन व्यवसायीको दाबी छ ।क्लिन फिड लागू भएपछि नेपाली टेलिभिजनका दर्शक र उत्पादन बढ्ने अनुमान गरे पनि अर्को जोखिम रहेको मेगा म्याक्स टीभी प्रालिका उपाध्यक्ष ध्रुव शर्माको बुझाइ छ । क्लिन फिडको मर्म भनेकै नेपाली टेलिभिजनको कन्टेन्टको उत्पादन बढ्छ, विज्ञापन बजार पनि बढ्छ भन्ने हो, उनले भने, त्यसका लागि अन्य क्षेत्रबाट प्रवाह हुने भिडियो कन्टेन्टका जोखिम र नियन्त्रणका लागि पनि सरकारले काम गर्नुपर्छ । कानुनी व्यवस्था भइसकेको छ । क्लिन फिड लागू गर्न केही बाधा अड्काउ भए सेवाप्रदायक संस्थासँग अन्तर्क्रिया गरेर सहजीकरण गरिदिने विभागका महानिर्देशक शर्माले बताए । यो लागू गर्न धेरै पूर्वतयारीका काम गर्नु छ । बाँकी दिनमा ती काम गरिसक्ने योजना हो । सबैभन्दा पहिला व्यवसायीसँग छलफल गरिनेछ । क्लिन फिडमा सार्क मुलुकमै उत्कृष्ट मोडल बनाउने योजना हो, उनले भने । त्यसका लागि सेवाप्रदायकलाई तयारी अवस्थामा रहन निर्देशन दिएको उनले जानकारी दिए । यो लागू गरिसकेपछि पनि डबिङ गरेको विज्ञापन बजाउने जोखिम छ, उनले भने, तर ऐनमै डबिङ गर्न नपाइने भनेकाले त्यसैअनुसार लागुूगर्ने तयारीमा छौं ।"
"सांसद भन्छन् स्प्रेड ३ प्रतिशत, अर्थमन्त्री भन्छन् ४","पुनर्कर्जाको आकार डेढ खर्ब पुर्याऊयसैबीच नेपाल उद्योग परिसंघ (सीएनआई)ले पुनर्कर्जा कोषको आकार बढाएर १ खर्ब ५० अर्ब रुपैयाँ पुर्याउन माग गरेको छ । आगामी आर्थिक वर्षको मौद्रिक नीतिका लागि सुझाव दिँदै परिसंघले आइतबार जारी गरेको विज्ञप्तिमा भनिएको छ, यस्तो सहुलियतपुर्ण कर्जाको सीमालाई हाल उद्योग व्यवसायको कूल ऋणको २० प्रतिशत वा २० करोडसम्म पुर्याउनुपर्छ । मझौला, साना तथा घरेलु उद्योगलाई पुनर्कर्जामा विशेष व्यवस्था गर्नसमेत परिसंघले आग्रह छ । हाल पुनर्कर्जा कोषको आधार १ खर्ब रुपैयाँ बनाउने घोषणा भए पनि करिब २० अर्ब रुपैयाँ मात्र लगानीमा छ । मुलुकमा लगानी प्रवर्द्धन गर्न ब्याजदर घटाउँदै लैजाने नीति लिन पनि परिसंघले भनेको छ ।"
सपिङ मल सोमबारदेखि खुल्दै,"व्यवसायीले असार १ देखि काठमाडौंका सपिङ मल खोल्ने भएका छन् । लकडाउनको असर लामो समयसम्म धान्न नसकिने भएकाले सपिङ मल सञ्चालनमा ल्याउनुपर्ने व्यवसायीहरूको भनाइ छ । उपत्यकाका सिभिल मल, सिटी सेन्टर, आरबी कम्प्लेक्स, बीजी मल, रञ्जना, पिपल्स प्लाजा, विशाल बजार, ताम्राकार कम्प्लेक्स, आइप्लेक्स कम्प्लेक्स र केएल टावरस्थित व्यापार संघले संयुक्त विज्ञप्ति जारी गरी सोमबारदेखि मल सञ्चालन गरिने बताएका छन् । उनीहरूले यसको बोधार्थ नेपाल राष्ट्रिय व्यापार महासंघ, नेपाल चेम्बर अफ कमर्स, नेपाल उद्योग वाणिज्य महासंघलाई दिएका छन् । व्यवसायीले सोमबारबाट मल सञ्चालन गर्ने निर्णय गरेको नेपाल राष्ट्रिय व्यापार महासंघका अध्यक्ष नरेश कटुवालले बताए । स्थानीय सरकारसँग बसेको व्यापार महासंघ र १७ वटा व्यापार संघको बैठकले शनिबार यस्तो निर्णय गरेको उनले जानकारी दिए । होलसेल बजार बिहान ७ देखि दिउँसो २ बजे र खुद्रा बिहान १० देखि ५ बजेसम्म सञ्चालन गर्न दिने निर्णय भएको छ, उनले भने, स्थानीय सरकारले पसल सञ्चालनमा अवरोध नगर्ने सहमति भएको छ । सरकारले तोकेको सुरक्षा मापदण्ड अपनाएर मल चलाउँछौं ।सरकारले अन्य पसल सञ्चालन गर्न दिने तर सपिङ मल नदिएपछि व्यवसायीले यसको विरोध गर्दै आएका थिए । व्यवसायीले व्यवसाय सञ्चालन गर्दा अनिवार्य मास्क लगाउने, सेनिटाइजरको प्रयोग गर्ने र ज्वरो नाप्ने व्यवस्था मिलाउने बताएका छन् । लामो समय व्यवसाय बन्द हुँदा घरभाडा, बैंकबाट लिइएको ऋणको ब्याजदर तथा राज्यलाई करसमेत तिर्न नसक्ने अवस्था आएकाले व्यवसाय खोल्नुको विकल्प नभएको व्यवसायीको भनाइ छ । तीन महिनासम्म व्यवसाय बन्द गरेर बस्न नसकिने भएकाले मल सञ्चालन गर्न पाउनुपर्ने ब्लुबर्ड मलका प्रबन्ध निर्देशक विनोद तुलाधरले बताए । अन्य व्यवसाय सञ्चालनमा छन् । मल पनि चलाउन पाउनुपर्छ, उनले भने, तीन महिनासम्म मल बन्द गरेर बसे कर्मचारीलाई तलब कसरी दिने ? शेर्पा मलका प्रबन्ध निर्देशक सञ्जीव तुलाधरले पनि सुरक्षाका उपाय अपनाएर सपिङ मल खोल्न पाउनुपर्ने बताए । नेपालका मल ठूला नभएकाले व्यवस्थापन गर्न सकिन्छ, उनले भने । मल एसोसिएसनले भने व्यवसाय सञ्चालनका विषयमा केही बताएको छैन । मलका व्यापार संघहरूले नै विज्ञप्ति जारी गरेर सपिङ मल चलाउने भनेका छन्, एसोसिएसनका महासचिव राजेश श्रेष्ठले भने, सरकारले असार २३ गतेपछि खोल्न दिने भनेको छ । यसबारे हाम्रो एसोसिएसनले केही निर्णय गरेको छैन ।"
सेयर बजार सञ्चालनमा ढिलाइ,"सरकारले लकडाउन खुकुलो बनाएर उद्योग व्यवसाय चलाउन आग्रह गरे पनि अत्यावश्यक क्षेत्रमा पर्ने पुँजीबजार सञ्चालनको टुंगो अझै लागेको छैन । नियामक निकाय नेपाल धितोपत्र बोर्डले तदारुकता नदेखाउँदा बजार सञ्चालन अन्योलमा परेको जानकारहरू बताउँछन् । यसअघि बोर्डले लकडाउन अवधिभर सेयर कारोबार सञ्चालन नगनै नेप्सेलाई निर्देशन दिएको थियो । उक्त निर्देशनको म्याद सोमबार सकिँदै छ । मंगलबार (असार १) देखि सेयर बजार खोल्ने वा नखोल्ने विषयमा भने धितोपत्र बोर्डले आइतबार लगानीकर्तासँग छलफल गरेको छ । लगानीकर्ताले यथास्थितिमा बजार नखोल्न सुझाएका छन् । लकडाउने लगानीकर्ताको मनोबल खस्किएकाले प्रोत्साहन गर्न कारोबार शुल्क घटाउने, मार्जिन कलको सीमा बढाउने, अनलाइन कारोबार प्रभावकारी बनाउने उनीहरूको माग छ । चैत ११ देखि बन्द भएको बजार ५१ दिनपछि गत वैशाख ३० र ३१ मा दुई दिन सञ्चालन गरिएको थियो । सरकारले उत्पादनमूलक उद्योग व्यवसायलाई सञ्चालन गर्न दिने भएपछि कारोबार अवधि घटाएर दैनिक २ घण्टा बजार खोलिएको थियो । दुवै दिन बजार घटेपछि कोरोनाको सन्त्रास देखाउँदै पुनः बन्द गरिएको थियो । आइतबार बोर्डले नेप्सेलाई पत्र लेखेर बजार केकसरी सञ्चालन गर्न सकिन्छ भन्नेबारे जानकारी मागेको छ । पत्रमा अनलाइन कारोबारको अवस्था के कस्तो छ, नियमित बजार चलाउन सकिन्छ कि आंशिक रूपमा चलाउनेलगायत विषयमा जानकारी मागिएको छ । बजार सञ्चालनका लागि आन्तरिक छलफल भइरहेको बोर्डका प्रवक्ता निरज गिरीले बताए । बजार लामो समय बन्द गर्नु हुँदैन, उनले भने, केकसरी बजार खोल्ने भन्ने सन्दर्भमा सरोकारवालासँग छलफल गरिरहेका छौं ।सरोकारवालासँग छलफल भइरहेको बताइए पनि यथार्थमा बोर्ड यो साता बजार खोल्ने पक्षमा छैन । यही कारण विभिन्न बहाना बनाएर आनाकानी गरिरहेको जानकारहरूको भनाइ छ । अर्थमन्त्री युवराज खतिवडाबाट सकारात्मक संकेत नपाएकै कारण बोर्डले बजार सञ्चालनको निर्देशन दिन नसकेको उनीहरूको दाबी छ । असार १ बाट सञ्चालन गर्न मिल्ने क्षेत्रमा पुँजीबजार उल्लेख छैन, स्रोतले भन्यो, यस्तो बेला बजार खोलेर दैनिक उच्च अंकले घट्यो भने अर्थमन्त्रीको अर्को टाउको दुखाइ हुन्छ । यो कुरा बोर्डले बुझेको छ । यही कारण बोर्डले आनाकानी गरिरहेको हो । लगानीकर्तासँगको छलफलमा पनि बजार सञ्चालनका लागि हतार नगर्न सुझाव आएपछि बोर्डलाई झन् बल पुगेको छ । अर्थ मन्त्रालय वा माथिल्लो निकायबाट दबाब भएन भने आउँदो आइतबारदेखि मात्र बजार खोल्ने बोर्डको योजना छ, स्रोतले भन्यो, यसबीचमा लगानीकर्तालाई आईपीएसमा कनेक्ट होऊ, अनलाइन प्रभावकारी बनाऊ भन्नेलगायत सुझाव दिएर समय कटाउने तयारीमा बोर्ड छ । लगानीकर्ता पनि तत्काल बजार खोल्नुपर्छ भन्नेमा छैनन् । बजार खोल्नुअघि कारोबार शुल्क घटाउने, करको विषय टुंग्याउने, मार्जिन कलको सीमा बढाउनेलगायत माग उनीहरूको छ । तत्काल पूरा गर्न सम्भव छैन भन्ने जान्दाजान्दै पनि यस्ता माग राख्नुले उनीहरूको मनसाय पुष्टि हुने जानकारहरू बताउँछन् । पुँजीबजार आममानिसको जनजीवनआर्थिक उपार्जनसँग जोडिन नसकेकाले करिब ३ महिना बन्द हुँदा पनि कसैलाई असर नपरेको हो । सीमित वर्ग तथा व्यक्तिहरूसँग मात्र जोडिएकाले बजार लामो समय बन्द रहँदा पनि केही फरक नपरेको एक लगानीकर्ताले बताए । नियामक निकाय पनि त्यस्तै भए, लगानीकर्ता झन् कमजोर, अनि कसरी बनोस् बजार व्यवस्थित, ती अधिकारीले भने ।आइतबार बोर्डबाट पत्र प्राप्त भएको नेप्सेले बताएको छ । सोमबार नै पत्रको जवाफ पठाउने तयारीमा नेप्से छ । गत चैतसम्म नेप्सेमा २ सय १२ कम्पनी सूचीकृत छन् । तीमध्ये १ सय ४८ बैंक तथा वित्तीय संस्था र बिमा कम्पनी छन् । ३२ जलविद्युत् कम्पनी, १९ उत्पादन र प्रशोधन उद्योग, ४४ होटल तथा व्यापारिक संस्था र ४ अन्य समूहका छन् । ०७६ असारमा सूचीकृत कम्पनी संख्या २ सय १५ थियो । सूचीकृत कम्पनीमध्ये बैंक तथा वित्तीय संस्था र बिमा कम्पनीको धितोपत्र बजार पुँजीकरणको हिस्सा ८०३ प्रतिशत छ । जलविद्युत् कम्पनीको हिस्सा ५८, उत्पादन र प्रशोधन उद्योगको हिस्सा ३७, होटलको हिस्सा १५, व्यापारिक संस्थाको हिस्सा ०३ तथा अन्य समूहका कम्पनीको हिस्सा ८५ प्रतिशत छ ।"
परीक्षण ढिलाइले कामदारको उडान सर्दै,"पीसीआर परीक्षणको रिपोर्ट ढिला आउने भएपछि बहराइनबाट नेपाली ल्याउन असार ३ गतेलाई तय गरिएको पहिलो उडान एक साता पछाडि धकेलिएको छ । कोभिड१९ संकट व्यव्स्थापन समितिले विदेशमा रहेका नेपाली कामदारको उतै परीक्षण हुनुपर्ने बाध्यकारी व्यवस्था गरेको छ । यहाँ पीसीआरको रिपोर्ट आउन ५ दिन लाग्छ । हामीले शुक्रबार मात्रै समय पायौं, बहराइनका लागि नेपाली राजदूत पदम सुन्दासले भने, असार ३ गते पहिलो उडान हुँदैन । अर्को आइतबार हुन्छ । बहराइन सरकारले प्रबन्ध मिलाएको मोबाइल परीक्षण केन्द्रमा जाँच गराउँदा भने शुल्क लाग्दैन । निजी क्षेत्रमा जचाउँदा झन्डै १३ हजार रुपैयाँ खर्च हुन्छ । मोबाइल केन्द्र कतिखेर कहाँ पुग्छ भन्ने सूचना हुँदैन । सकभर हामीले मोबाइल केन्द्रबाटै परीक्षण गराउन खोजेका छौं, सुन्दासले भने, शुक्रबार १३ जनाले परीक्षण गराए । बहराइनमा ४ वटा केन्द्र तोकिएको छ । पीसीआर रिपोर्टकै कारण असार ४ गते हुने भनिएको मलेसियाको उडान पनि प्रभावित हुने देखिएको छ । मलेसियास्थित नेपाली दूतावासले घर फिर्न प्राथमिकतामा परेकालाई स्वास्थ्य परीक्षण गरेर रिपोर्ट लिएपछि मात्रै टिकट दिने व्यवस्था गएिको छ । दूतावासले शनिबारसम्म घर फिर्न इच्छुकमध्ये २ हजार ५ जनाको सूची सार्वजनिक गरिसकेको छ । यहाँ आरडीटी परीक्षण गराउन मलेसिया सरकारको सिफारिस चाहिन्छ । सबै कामदारले त्यो सिफारिस पाउन सक्ने अवस्था छैन, मलेसियाका लागि नेपाली राजदूत उदयराज पाण्डेले भने, पीसीआर परीक्षण गराउनका लागि मलेसियाले मान्यता दिएको स्वास्थ्य संस्थाहरूको सूची दूतावासले सार्वजनिक गरेको छ । त्यहाँ गएर परीक्षण गराउँदा कम्तीमा ४८ घण्टा पर्खनुपर्छ । सोमबार हुने भनिएको पहिलो उडान प्रभावित हुन्छ कि भन्ने लागेको छ ।कोभिड१९ जाँचका लागि क्वालालाम्पुर र सेलाङ्गरमा २८ वटा, जोहरमा ८, मेलाका क्षेत्रमा ३, नेगेरी सेम्बिलानमा ४, पेनाङमा ५, सेर्लिस क्षेत्रमा १, पेराक क्षेत्रमा चार, सभा क्षेत्रमा चार र सारवाक क्षेत्रमा चार वटा क्लिनिक तथा अस्पताल तोकिएका छन् । यसबाहेक आफूलाई पायक पर्ने ठाउँमा पनि जाँच गराउन सकिन्छ । पीसीआर परीक्षण गर्न कम्तीमा झन्डै ९ हजार रुपैयाँ शुल्क पर्नेछ । यो कामदार आफैंले भुक्तानी गर्नुपर्नेछ । कतारमा पीसीआर वा आरडीटी परीक्षण गराउने कि नगराउने भन्ने टुंगो लागेको छैन । कतारको पहिलो उडान असार ३ गते तोकिएको छ । कतारस्थित नेपाली दूतावासले स्वदेश फिर्न चाहने ५ हजार जनाको सूची प्रकाशन गरेको छ । कतारमा ७ वटा सरकारी अस्पतालबाट मात्रै कोभिड१९ परीक्षण भइरहेको छ । ती अस्पतालले शंकास्पद मात्रैलाई परीक्षण गर्छन् । ५५ वर्षभन्दा माथिका व्यक्तिलाई मात्रै प्राथमिकता राखिएको छ । कतारका लागि नेपाली राजदूत नारदनाथ भारद्वाजले पीसीआर वा आरडीटी परीक्षण गराउन प्रयास भइरहेको बताए । कतार सरकारले स्वदेश फर्किन लागेकालाई पीसीआर परीक्षण गराएको छैन । हामीले भने विशेष सुविधा दिन अनुरोध गरेका छौं, उनले भने, निजी स्वास्थ्य संस्थाबाट भए पनि परीक्षण गर्न पाइने अनुमतिका लागि अनुरोध गरेको छु ।कतारी निकायको अनुमति नपाइए कतार सरकारले कोभिड१९ बिरामी पहिचान गर्न बनाएको एतराज एप लाई नै नेपालका तर्फबाट पनि स्वीकार गर्नुपर्ने अवस्था देखिएको उनले बताए । यहाँ रहेका सबैले एतराज एप अनिवार्य प्रयोग गर्नुपर्छ । त्यसमा कोभिड१९ देखिए रातो, कोभिड१९ देखिएको वरिपरि बस्नेलाई पहेलो र स्वस्थ रहेकालाई हरियो देखाउँछ । रातो र पहिलो देखिए सार्वजनिक स्थानमा हिँडडुल गर्न प्रतिबन्ध छ । त्यस्तो यात्रु विमानस्थलमा आउन पाइँदैन । हरियोवालाले मात्रै यात्रा गर्न पाइनेछ, उनले भने, यसबारे मैले परराष्ट्र मन्त्रालयलाई पनि जानकारी दिएको छु । सकारात्मक जवाफको प्रतीक्षामा छु । साउदीको राजधानी रियादबाट एक हजार किमि टाढा ताबुकमा घर फिर्ने प्रतीक्षामा बसिरहेका सुर्खेतका नवराज रोकायले कोभिड१९ परीक्षण गर्न नपाएको बताए । तीन पटक यहाँको अस्पतालमा गइसके । लक्षण भए मात्रै आऊ भन्दै फर्काउँछन्, उनले भने, रिपोर्ट भए आफैं पनि ढुक्क हुने थिएँ । नेपाल पुगेपछि पनि गाउँलेलाई देखाउनुहुन्थ्यो । साउदीका लागि नेपाली राजदुत महेन्द्रसिंह राजपुतले स्वदेश फिर्नेलाई परीक्षण गर्ने प्रबन्ध मिलाइदिन साउदी सरकारलाई आग्रह गरिएको बताए । उडानका लागि योग्य हुन कोभिड१९ परीक्षण हुनुपर्छ भन्ने निर्देशन छ । तर यो कहाँ र कसरी गराउने भन्नेमा द्विविधा छ । शुल्क कसले तिर्ने भन्नेमा पनि स्पष्ट छैन, उनले भने । साउदी अरबमा पीसीआर गर्नका निजी स्वास्थ्य संस्थामा १५ सय २५ रियाल (झन्डै ४२ हजार रुपैयाँ) पर्ने भनिएको छ । पीसीआर गर्न त्यत्रो खर्च पर्ने भएपछि दूतावासले कम्पनीलाई आरडीटी गराइदिन रोजगारदातालाई अनुरोध गरेको छ । साउदीको दमाममा एक स्वास्थ्य संस्था एक सय ५० रियाल (झन्डै ४ हजार रुपैयाँ) मा आरडीटी गर्न तयार छ । अन्य क्षेत्रमा रहेका नेपालीका लागि स्वास्थ्य परीक्षण गर्न दूतावासले प्रयास गरिरहेको छ । साउदीबाट स्वदेश ल्याउने पहिलो उडान असार ५ गतेलाई तोकिएको छ । ओमानका लागि नेपाली राजदूत शर्मिला पराजुली ढकालले पीसीआर नै गर्ने प्रबन्ध मिलाइएको बताइन् । केही निजी स्वास्थ्य संस्थामार्फत नेपाल जाने प्राथमिक सूचीमा परेका यात्रुलाई पीसीआर परीक्षण भइरहेको छ । पीसीआर परीक्षण भइसकेकपछि क्वारेन्टाइनमा बस्नुपर्दैन, उनले भनिन् । पीसीआर गर्न कम्तीमा ५० ओमानी रियाल (झन्डै १५ हजार रुपैयाँ) कामदार आफैंले भुक्तानी गर्नुपर्नेछ ।यूएईले भने विमानस्थलमै निःशुल्क आरडीटी परीक्षण गर्ने बताएको छ । तर जेठ २३ गते १ सय ६८ जनालाई नेपाल पठाउँदा कोरोना परीक्षण गराएको पुष्टि भएको छैन । विमान चढेपछि यात्रुलाई रिपोर्टमा हस्ताक्षर गराइएको बताइएको छ । कुवेतले पनि विमानस्थलमै आरडीटी गरेर नेपालीलाई पठाइरहेको छ ।"
कुवेतबाट फर्किएकी महिलामा कोरोना,आरडीटीकै भरमा घरसूर्यविनायक नगरपालिकाले भारतबाट आएर क्वारेन्टाइनमा बसेका ९ जनालाई पीसीआर नगरी आरडीटी (र्यापिड डाइग्नोस्टिक टेस्ट) मात्र गरेर घर पठाएको छ । क्वारेन्टाइन राखिएको दुई सातापछि आरडीटी परीक्षणकै भरमा एक साता घरमै क्वारेन्टाइन बस्ने सर्तमा पठाइएको सूर्यविनायक८ का अध्यक्ष एवं सामाजिक विकास समिति संयोजक किरण थापाले बताए ।
छानबिन माग गर्दा शव अलपत्र,"जनकपुर (कास) गत बुधबार राति धनुषाको सबैलास्थित इलाका प्रहरी कार्यालयको हिरासतमा आत्महत्या गरिएको भनिएका २३ वर्षीय शम्भु सदाको शव चार दिनदेखि जनकपुरस्थित प्रादेशिक अस्पतालको पोस्टमार्टम रूममै अलपत्र छ । सदाको प्रहरी हिरासतमै हत्या गरिएको परिवारको आरोप छ । धनुषा प्रहरीले भने सदाले हिरासतसँगै रहेको एट्याच शौचालयमा झुन्डिएर आत्महत्या गरेको बताएको छ । घटनाको छानबिनको माग गर्दै सदाकी आमा सियाली देवी सबैलाजनकपुरको फन्को मारिरहेकी छन् । सियाली देवीले ट्र्याक्टर धनीसँग मिलेर प्रहरीले आफ्नो छोरालाई हिरासतमै मारेको दाबी गरेकी छन् । शम्भुको मृत्युपछि आक्रोशित स्थानीयले गत बिहीबार बिहान इलाका प्रहरी कार्यालय सबैलामा ढुंगामुढा र तोडफोड गरेका थिए ।प्रहरीले हत्याको जाहेरी लिएपछि मात्रै पोस्टमार्टम गर्न दिने परिवारको अडानले शम्भुको शव अस्पतालमै अलपत्र रहेको हो । सदा परिवारले प्रादेशिक अस्पतालका चिकित्सकले गर्ने पोस्टमार्टममा पनि आशंका गरेपछि सिरहामा कार्यरत त्यही समुदायका चिकित्सकबाट प्रहरीले पोस्टमार्टम गराउने प्रयास गरेको थियो । नियमले नमिल्ने भन्दै जनकपुर अस्पतालका चिकित्सकले बाहिरबाट बोलाएर पोस्टमार्टम गर्न दिएनन् ।गत जेठ १२ मा शम्भुले हाँकिरहेको ट्र्याक्टरले ठोक्किएर धनुषाधामका ४२ वर्षीया सुमिन्द्रादेवी साहको मृत्यु भएको थियो । अर्का एक स्थानीय गम्भीर घाइते भएका थिए । आफूले चलाएको ट्र्याक्टरको ठक्करले महिलाको मृत्यु भएपछि आत्तिएका शम्भु ट्र्याक्टर कुदाउँदै सबैला इलाका प्रहरी कार्यालय पुगेका थिए । त्यहाँ पुगेर उनले आफूले चलाएको ट्र्याक्टरले ठोक्किएर मान्छे मरेको जानकारी दिएर हिरासतमा बसेका थिए । हिरासतमा बसेको १५ औं दिनमा शम्भुले शौचालयमा गएर आत्महत्या गरे, धनुषा प्रहरीका प्रमुख एसपी रमेश बस्नेतले भने, हिरासतसँगै रहेको शौचालयमा गएर उनले गञ्जी र अन्य लुगाको पासो बनाएर झुन्डिएको देखिन्छ । कोरोना संक्रमणका कारण इलाका प्रहरी कार्यालयको हिरासत कक्षमा शम्भु एक्ला अभियुक्त थिए । हिरासतको सेन्ट्री निदाएको मौकामा शम्भु शौचालयको छेस्कनी लगाएर आफ्नै लुगाले झुन्डिएर आत्महत्या गरेको धनुषा प्रहरीको दाबी छ । घटनालगत्तै सदाको घरपरिवारलाई खबर गरियो । गाउँका अहेव ल्याएर स्वास्थ्य जाँच पनि भयो, एसपी बस्नेतले भने, बिहान मुचुल्कामा पनि सदाको परिवारलाई ल्याप्चे लगाएको छ । सबैतिरको अनुसन्धानले आत्महत्या नै देखाएको छ । कसैले उचालेर घटनालाई अर्को रूप दिन खोजेको हो । तर, शम्भुको आमा सियालीदेवी भने राति घरबाट बोलाएर ल्याप्चे लगाउन प्रहरीले दबाब दिएको बताउँछिन् । मृतकका परिवारले घटनाको निष्पक्ष छानबिन माग गर्दै प्रदेशका मुख्यमन्त्री लालबाबु राउत र राष्ट्रिय मानवअधिकार आयोगको जनकपुर कार्यालयमा निवेदन दिएका छन् । सदा परिवारले न्याय पाउनुपर्ने माग गर्दै मुसहर समुदायले पटकपटक जनकपुरमा प्रदर्शन गरिरहेका छन् ।"
प्रविधिमा पहुँच नहुनेलाई अध्ययन सामग्री,"देशभरका विद्यालय खुल्ने अनिश्चित भएसँगै कक्षा १ देखि १० सम्मका ६० लाख विद्यार्थीलाई रेडियो, टेलिभिजन र इन्टरनेटको माध्यमबाट पठनपाठन सुरु भएको छ ।यी सामग्रीको पहुँचमा नभएका बालबालिकालाई भने पठनपाठन गराउन चुनौतीपूर्ण बनेको छ । दूरदराजका अधिकांश र सहरी क्षेत्रकै पनि कतिपय विद्यार्थी यी सेवाको पूर्ण पहुँचमा छैनन् ।संघीय, प्रदेश, स्थानीय सरकार र निजी विद्यालयले विभिन्न रेडियो, टेलिभिजन र अनलाइन पोर्टलको प्रयोग गरेर वैकल्पिक कक्षा सञ्चालन थालेका छन् । शिक्षा मन्त्रालयले आज (सोमबार) देखि मुलुकभरका विद्यार्थीलाई वैकल्पिक माध्यमबाट सिकाइ क्रियाकलापलाई निरन्तरता दिने घोषणा गरेको छ । सरोकारवालाहरूले भने कुनै पनि साधन नभएका विद्यार्थीलाई समेत स्वअध्ययन सामग्री उपलब्ध गराएर अध्ययनअध्यापन गराउन जोड दिएका छन् ।पढाइ सञ्चालन हुने ४ सय ६० गाउँपालिकामध्ये अधिकांशमा रेडियो, टेलिभिजन र इन्टरनेटको पूर्ण पहुँच नभएका विद्यार्थी रहेको गाउँपालिका महासंघका अध्यक्ष होमनारायण श्रेष्ठले जनाए । केही पनि नहुनुभन्दा वैकल्पिक विधिबाट पढाउनु उपयुक्त हो, उनले भने, जुन विधिबाट सम्भव छ, त्यही प्रयोग गरेर विद्यार्थीलाई सिकाउन आह्वान गरेका छौं । केहीको पनि पहुँचमा नहुनेलाई प्रिन्ट सामग्री उपलब्ध गराउन शिक्षक, अभिभावकलाई भनेका छौं । शिक्षक, अभिभावक र विद्यार्थीबीच सहकार्य हुन सके वैकल्पिक माध्यमबाट हुने सिकाइ प्रक्रिया फलदायी हुन सक्ने उनको भनाइ छ । शिक्षा मन्त्रालयले एनटीभी प्लस र रेडियो नेपालबाट श्रव्यदृश्य सामग्री कक्षागत रूपमा प्रसारण गर्दैछ । त्यसका लागि बिहानदेखि साँझसम्मको समय तालिकासमेत छुट्याइएको छ ।स्थानीय सरकार र निजी विद्यालयहरूको छाता संस्था प्याब्सन ले पनि विभिन्न रेडियो र टेलिभिजनको प्रयोग गरेर दूरशिक्षाका कक्षा चलाउँदै छन् । प्याब्सनले आइतबारबाट वैकिल्पक कक्षा सुरु गरेको जनाएको छ । पूर्वप्राथमिक र कक्षा १ को योहो टेलिभिजन, कक्षा २ देखि ६ सम्म टीभी टुडे र कक्षा ७१० सम्मको जनता टेलिभिजनबाट पठनपाठन थालिएको हो । सिन्धुपाल्चोकको जुगल गाउँपालिकाका अध्यक्षसमेत रहेका श्रेष्ठले इन्टरनेट, रेडियो र टेलिभिजन कक्षाको अनुगमन गर्नुपर्ने बताए । यी कक्षाका पहुँच नहुने विधिलाई स्वअध्ययन सामग्री दिनुपर्छ, टोलटोलमा अनुगमन संयन्त्र बनाएर विद्यार्थीले पढेनपढेको रेखदेख गर्नुपर्छ, प्रसारण गरेर मात्र हुँदैन, उनले भने ।रेडियो, टीभी र अनलाइन कक्षामा समावेश हुन नसकेका विद्यार्थीलाई पाठ्यपुस्तक, प्रिन्ट सामग्री वितरण गर्नुपर्ने उनको भनाइ छ । गाउँपालिकाहरूले विद्यालय व्यवस्थापन समिति र शिक्षकलाई बालबालिकाहरूका लागि वैकल्पिक कक्षाको रेखदेख गर्ने जिम्मा दिइएको उनले जनाए । जनप्रतिनिधिले पनि अनुगमन गर्छन्, उनले भने । शिक्षा मन्त्रालयले पहुँचका आधारमा विद्यार्थीलाई ५ भागमा विभाजन गरेर वैकल्पिक सिकाइ निर्देशिकासमेत स्वीकृत गरेको छ । निर्देशिकामा रेडियो, टीभी र अनलाइनमा पहुँच नभएका विद्यार्थीलाई स्वअध्ययन सामग्री उपलब्ध गराउन स्थानीय तहले शिक्षक र स्वयंसेवक परिचालन गरिने उल्लेख छ ।शिक्षा तथा मानव स्रोत विकास केन्द्रले आफ्नो वेबसाइटमा राखिएको सामग्री पिन्ट गरेर विद्यार्थीलाई स्वअध्ययनका लागि उपलब्ध गराउन सक्ने जनाएको छ । कर्णाली प्रदेशस्थित सल्यानको कालीमाटी गाउँपालिकाका अध्यक्ष दानबहादुर केसीले अधिकांश विद्यार्थी प्रविधिको पहुँचमा नभएका कारण टोलटोलमा शिक्षक परिचालन गर्ने तयारी भइरहेको जानकारी दिए । विद्यार्थीलाई पठन सामग्री उपलब्ध गराउन घरघरमा शिक्षक खटाउने निर्णय भएको छ, उनले भने, विद्यार्थीको पढाइको निगरानी पनि शिक्षकले नै गर्नेछन् । गाउँपालिकाले शिक्षकहरूको समिति बनाएर गृहकार्य गरिरहेको छ । प्रदेश २ स्थित सर्लाहीको कल्याणपुर नगरपालिकाले विद्यार्थीको हातहातमा किताब पुर्याउन जोड दिएको प्रशासकीय अधिकृत जयप्रकाश दासले बताए । केन्द्रबाट टीभी, रेडियोमा हुने कक्षाको सूचना सम्प्रेषण गर्न प्रधानाध्यापकहरूलाई सर्कुलर गरिएको छ, उनले भने, यी सामग्रीको पहुँच नभएका विद्यार्थीलाई पहिले पुस्तक उपलब्ध गराउने र त्यसपछि प्रिन्ट सामग्री वितरण गर्ने योजना छ ।प्रविधिमा पहुँच नभएका विद्यार्थीलाई अध्ययन सामग्री वितरण गर्न पालिकाहरूमा सामग्रीसहित बजेट पठाइएको केन्द्रले जनाएको छ ।"
मेसी र बार्सिलोनाको प्रभाव,"प्रशिक्षक सेटिनले पनि यसलाई स्विकारेका थिए । स्वारेजलाई पुनः मैदानमा देख्न पाउनु मेरा लागि सबैभन्दा सन्तुष्टि हो । उनले जसरी अन्तिम ३५ मिनेट खेले त्यसको प्रशंसा गर्नैपर्छ । यस्तो सुरुआत गर्नु उनको र टोली दुवैका लागि ठूलो उपलब्धि हो ।ओसमान डेम्बले फेब्रुअरीमा चोटका कारण खेल्न नसक्ने भएपछि बार्सिलोनालाई ला लिगाले आपत्कालीन स्थितिमा नयाँ खेलाडी ल्याउन अनुमति दिएको र टोलीले लेगानेसबाट ब्रेथवेटलाई लिएको थियो । एलन सिमोनसेन र माइकल लाउड्रपपछि स्पेनिस लिगमा गोल गर्ने उनी पहिलो डेनिस खेलाडी हुन् । मेसीले दिएको हेड पासमा उनले क्लबका लागि आफ्नो पहिलो गोल गरेका थिए भने मानोलो रैनाले उत्कृष्ट बचाउ गरेपछि उनी दोस्रो गोल गर्नबाट रोकिएका थिए ।अल्बाको गोलका लागि मेसीले नै बल उपलब्ध गराएका थिए । सेटिन बार्सिलोनाको प्रशिक्षक भएर आएपछि बार्सिलोनाले ला लिगमा गरेको १८ गोलमा मेसीले १५ मा योगदान दिएका छन् । त्यसमा मेसीले ७ गोल गरेका छन् भने ८ गोलको अवसर बनाएका छन् । खेल समाप्तिको क्रममा स्वारेजको पास सदुपयोग गर्दै मेसीले लगातार १२औं सिजन ला लिगामा २० गोलको आँकडा छोएका थिए । पूरै खेल खेलेका मेसीमा तिघ्राको कुनै समस्या देखिएको थिएन ।मायोर्काले बलमा धेरै अधिन जमाए पनि रित्तो रंगशालामा खेलिएको खेलमा घरेलु टोलीले विपक्षीमाथि कुनै दबाब सिर्जना गर्न सकेन । पराजयले मायोर्कामाथि झन् दबाब थपिदिएको छ । टोली १८ औं स्थानमा छ र रेलिगेसनको दबाब झेलिरहेको छ । सेल्टाभिगो २६, मायोर्का २५, लेगानेस २३ र स्पान्योल २३ अंकसाथ क्रमशः १७ देखि २० औं स्थानमा छन् । पुछारका तीन टोली रेलिगेसनमा पर्ने प्रावधान छ ।मायोर्कासँगै लेगानेस र सेल्टाभिगोको पराजयको फाइदा स्पान्योलले उठायो । पुछारमा रहेको स्पान्योल अलाभेसलाई २० ले पराजित गर्यो । मार्चमा कोरोना भाइरसको संक्रमणमा परेका चाइनिज स्ट्राइकर वु लेईले त्यसपछि पहिलो खेल खेल्दा गोल गरेर स्पान्योललाई विजय बनाउन महत्त्वपूर्ण भूमिका खेले । लेगानेस घरेलु मैदानमा रियल भालाडोलिडसँग २१ ले पराजित भयो । सेल्टा भिगोले ९१ औं मिनेटमा गोल खाएपछि भिल्लारियलसँग १० ले पराजित रह्यो ।"
अस्ट्रेलियामै अड्किए दुई खेलाडी,"चेस खेलाडीद्वय मदनकृष्ण कायस्थ र राजन दाहाल अस्ट्रेलियाको चर्चित चेस प्रतियोगिता द डोएबर्ल कप मा भाग लिन चैत ४ मा सिड्नीतर्फ उडेका थिए । त्यसको दुई दिनअघि नै आयोजकले कोरोना भाइरसका कारण यसपालि (सन् २०२०) को संस्करण रद्द गरिएको सूचना आफ्नो वेबसाइटमा राखिसकेका थिए । तैपनि केही पछि भए पनि प्रतियोगिता खेल्न पाउने आशामा मदन र राजन अस्ट्रेलिया पुगे । त्यसयता यी दुई खेलाडी अस्ट्रेलियामै अड्किएका छन् ।सातौं राष्ट्रिय खेलकुद २०७२ को स्वर्ण पदक विजेता मदनले भने, विमान चढेपछि मात्रै थाहा पायौं प्रतियोगिता स्थगित भयो भनेर । किनभने कोरोनाले नेपालमा त्यतिबेला समस्या ल्याइसकेको थिएन । हामी अस्ट्रेलिया आएपछि नेपालमा लकडाउन (११ चैत) भयो र अन्तर्राष्ट्रिय उडान पनि बन्द गरियो । त्यसैले यतै (अस्ट्रेलिया) अड्कियौं । उनीहरू दुई साताको क्वारेन्टाइनसहित १६ दिन सिड्नी बसे । त्यसपछि अप्रिल २ मा मेलबर्न पुगे । राजनले नातेदरको घरमा बसेको बताए भने मदनले साथीभाइको सहारा लिइरहेका छन् ।सिड्नी ओर्लनेबित्तिकै दुई साता होटलमा क्वारेन्टाइन बस्नुपर्यो, अस्ट्रेलियाबाट राजनले भने, आफ्नै खर्चमा आफ्नै तरिकाले खेल्न आएका थियौं । दुईतर्फी हवाई टिकट पहिल्यै लिइसकेकोले हामी दुई जनाले बोक्न पाउने जति २ हजार डलर (अस्ट्रेलियन) ल्याएका थियौं । त्यो पनि अस्ट्रेलियाको चिनो किन्नुपर्छ कि भनेर बोकेका थियौं । तर, त्यो सबै पैसा क्वारेन्टाइन बस्दा होटलमै सकियो । थप खर्च घरबाट मगाउनुपर्यो । एक हप्तामा फर्किने भनेको धेरै बस्नुपरेपछि गाह्रै भयो । गाह्रै भए पनि हामीले व्यवस्थापन गरिरहेका छौं । गैरआवासीय नेपाली, नातेदार र साथीहरूले सहयोग गरिरहेको उनले बताए ।अस्ट्रेलियाको प्रिमियर ग्राँप्रि चेसको रूपमा सन् १९६३ यता नियमित आयोजित डोएबर्ल कप यसपालि अप्रिल ९१३ मा क्यानबेरामा गर्ने तय गरिएको थियो । तर कोरोना महामारीको कारण अस्ट्रेलियन सरकारले भीडभाड हुने अन्तर्राष्ट्रिय यात्रा गर्नुपर्ने कार्यक्रममा प्रतिबन्ध घोषणा गरेपछि आयोजकले १५ मार्चमा १३ हजार १ सय ३५ अस्ट्रेलियन डलर पुरस्कारको डोएबर्ल कप यसपालिलाई रद्द गर्दै अब सन् २०२१ मा मात्रै आयोजना गर्ने सूचना प्रकाशित गरेको थियो । त्यसैले मदन र राजन क्यानबेरा पुग्नै पाएनन् । अप्रिल १५ को रिटर्न टिकट लिए पनि अन्तर्राष्ट्रिय उडान बन्द हुँदा उतै अड्किएका उनीहरू हाल मेलबर्नमा छन् ।आफन्तकहाँ बसिरहेको छु । बिस्तारै खुलेपछि आउनेछौं (नेपाल), तनहुँका ३६ वर्षीय राजनले भने । फिडे रेटिङमा १६२३ वरीयताका उनले भिसासम्बन्धी समस्या नभएको पनि बताए, हामी ४०८ (सांस्कृतिक तथा खेलकुद) भिसामा आएका हौं । कोभिड १९ को कारण अस्ट्रेलियाले स्वतः तीन महिना भिसा थप्ने नियम ल्याएकाले हामीलाई समस्या छैन । यहाँको अध्यागमनमा पनि सम्पर्कमा गरिसक्यौं ।धेरै गाह्रो भएको छ । साथीभाइसँग बसिरहेको छु, काभ्रेका २९ वर्षीय मदनले भने, मेलबर्न पूरै लकडाउन छैन । तर पूरा खुल्न भने बाँकी नै छ । यत्तिकै बस्न निकै गाह्रो भइरहेको छ । नेपाल सरकारले आफ्नो नागरिक स्वदेश फर्काउन अस्ट्रेलियामा पनि उडान गर्ने सूची प्रकाशित गरिसकेको छ । पहिला उद्धार गर्छ कि भनेर धेरैसँग सम्पर्क गरेका थियौं, २०४८ रेटेड मदनले भने । उनले जर्जियाको बातुमीमा सन् २०१८ मा भएको ४३ औं चेस ओलम्पियाड र तुर्कमेनिस्तानको अस्गाबातमा २०१७ मा सम्पन्न पाँचौं एसियन इन्डोर गेम्समा पनि प्रतिस्पर्धा गरेका थिए । ४४ औं चेस ओलम्पियाड अगस्ट ५१७ मा मस्को (रुस) मा तय गरिए पनि अन्तर्राष्ट्रिय चेस महासंघ (फिडे) ले कोरोना भाइरसका कारण उक्त प्रतियोगिता सन् २०२१ को लागि सारिसकेको छ ।"
तेक्वान्दो खेलाडीका लागि ८ लाख सहयोग,"काठमाडौं (कास) अमेरिकाको पोर्टल्यान्डमा मुख्यालय रहेको अन्तर्राष्ट्रिय खुला मैत्री तेक्वान्दो च्याम्पियनसिप (आईओएफटीसी) ले कोरोना भाइरस (कोभिड१९) का कारण समस्यामा परेका तेक्वान्दो खेलाडीलाई राहत उपलब्ध गराउन आर्थिक सहयोग प्रदान गरेको छ । काठमाडौं उपत्यकासहित सातै प्रदेशमा समस्यामा परेका तेक्वान्दो खेलाडीको पहिचान गरी राहत उपलब्ध गराउने गरी आईओएफटीसीले ८ लाख रुपैयाँ पठाएको हो । समस्यामा परेका खेलाडीको पहिचान गर्न रामचन्द्र व्यञ्जनकारको संयोजकत्वमा ४ सदस्यीय आईओएफटीसी हेल्प डेक्स टिम नेपाल गठन गरिएको छ । सदस्यमा रजिन सिंह, अर्जुन महर्जन र निरोज गौतम छन् । सल्लाहकारमा मैत्री तेक्वान्दो डोजाङका प्रमुख अष्टबहादुर महर्जन छन् । युवा तथा खेलकुदमन्त्री जगतबहादुर सुनारले संयोजक व्यञ्जनकारलाई आइतबार चेक हस्तान्तरण गरे ।"
पारा खेलाडीलाई सहयोग,काठमाडौं (कास) नेपाली पारा तेक्वान्दो टोलीका पूर्व प्रशिक्षक कल्याण कुँवरले राष्ट्रिय टोलीका आफ्ना खेलाडीलाई आर्थिक सहयोग प्रदान गरेका छन् । सातदोबाटोस्थित नेपाल तेक्वान्दो संघको एकेडेमीमा पारा तेक्वान्दो टोलीका प्रशिक्षक कविराज नेगी लामाले सात सदस्यीय खेलाडीलाई आर्थिक सहयोग प्रदान गरे । लकडाउनका कारण समस्या परेका खेलाडीलाई पूर्वप्रशिक्षक कुँवरले सहयोग गरेका हुन् । उनले खेलाडीलाई जनही तीन हजार रुपैयाँ सहयोग गरे । प्रशिक्षक लामाले खेलाडीलाई ११ हजार थपिदिएका थिए । यसअघि नेपाल तेक्वान्दो पारा तेक्वान्दो कमिटीले पनि खेलाडीलाई खाद्यान्न र आर्थिक सहयोग गरेको थियो ।
बायर्न उपाधि नजिक,बर्लिन (एएफपी) बायर्न म्युनिक लगातार आठौं बुन्डेसलिगा उपाधिभन्दा केवल एक खेल टाढा छ । लियोन गोरेट्ज्काले अन्तिम समयमा गरेको निर्णायक गोलमा बायर्न म्युनिकले शनिबार एलियान्ज एरिनामा बोरुसिया मोन्छेनग्लाडबाखलाई २१ ले पराजित गर्यो ।युवा स्ट्राइकर जोसुवा जिर्केजीको गोलमा बायर्नले २६ औं मिनेटमा अग्रता लिएको थियो । त्यसको ११ मिनेटपछि बेन्जामिन पाभार्डले आत्मघाती गोल गर्दा ग्लाडबाखले खेल बराबरीमा ल्याएको थियो । खेल समाप्त हुनु चार मिनेटअगाडि गोरेट्ज्काले विजयी गोल गरे । उनले पछिल्लो ५ लिग खेलमा ३ गोल गरिसकेका छन् ।निलम्बनमा रहेका रोबर्ट लेवान्डोवस्की र थोमस मुलरबिना खेले पनि बायर्नले सबै प्रतियोगितामा गरी लगातार १३औं जित हात पार्दै बुन्डेसलिगामा बोरुसिया डर्टमुन्डमाथिको ७ अंकको अग्रता कायम राखेको हो । मंगलबार रेलिगेसनको खतरामा रहेको वेर्डेर ब्रेमेनलाई पराजित गरेमा बार्यन ३० औं पटक जर्मन च्याम्पिन्स बन्नेछ । हान्सी फ्लिकले पहिलो सिजनमै बायर्नलाई लिग उपाधि दिलाएका हुन् ।दोस्रो स्थानमा रहेको डर्टमुन्डले इर्लिङ ब्राउट हल्यान्डको गोलमा फोर्टुना डुइसेलडोर्फलाई १० ले पराजित गरेको थियो । हल्यान्डले ९५ औं मिनेटमा गोल गरेका हुन् ।
नेपोली फाइनलमा,"रोम (एएफपी) ड्रिज मर्टेन्सको गोलमा नेपोली शनिबार इन्टर मिलानलाई २१ ले पराजित गरी इटालियन कप फुटबलको फाइनलमा पुगेको छ । योसँगै मर्टेन्स क्लबबाट सर्वाधिक गोल गर्ने खेलाडी पनि बनेका छन् । नेपोलीले बुधबार हुने फाइनलमा युभेन्ट्सको सामना गर्नेछ ।क्रिस्टियन इरिक्सनले दोस्रो मिनेटमै गोल गरी इन्टरलाई अग्रता दिलाएका थिए । तर मध्यान्तर हुनु चार मिनेटअगाडि मर्टेन्सले काउन्टर एट्याकमा सान पाउलो रंगशालामा घरेलु टोलीबाट बराबरी गोल गरे । खेल ११ को बराबरीमा टुंगियो । नेपोली फेब्रुअरीमा सान सिएरोमा भएको पहिलो लेग १० ले जितेकाले समग्रमा २१ को अग्रतासाथ फाइनलमा प्रवेश गरेको हो । युभेन्ट्सले अर्को सेमिफाइनलमा एसी मिलानको चुनौतीलाई पन्छाएको थियो ।बेल्जियमका फरवार्ड मर्टेन्सले नेपोलीबाट गरेको यो १ सय २२ औं गोल हो । हामी जुनै हिसाबमा पनि फाइनलमा पुग्न चाहन्थ्यौं, जुन हामीले पूरा गरेका छौं । अब हामी फाइनलका लागि तयार हुनुपर्छ, मर्टेन्सको विजयी गोलमा पास उपलब्ध गराइदिएका लोरेन्जो इन्सिग्नेले भने । ३३ वर्षे मर्टेन्सले मारेक हाम्सिकलाई नेपोलीबाट सर्वाधिक गोल गर्ने खेलाडीको सूचीमा उछिनेका छन् । उनी डिएगो म्याराडोनाभन्दा ७ गोलले अगाडि भइसकेका छन् । अर्जेन्टिनी हस्ती म्याराडोनाले इटालीको दक्षिणी यस सहरको क्लबमा सात वर्ष बिताउने क्रममा १ सय १५ गोल गर्नुका साथै नेपोलीलाई दुईपल्ट सिरी ए र एक पटक यूईएफए कपको उपाधि दिलाएका थिए ।कोरोना भाइरसका कारण दर्शकलाई रंगशाला जान दिइएको छैन, त्यसैले खेलमा दर्शकदीर्घा रित्तो थियो । सार्वजनिक ब्रोडकास्टर राई टिभीले जनाएअनुसार सानो समूहमा नेपोलीका समर्थक खेल भइरहेको सान पाउलो रंगशालाबाहिर उपस्थित भएका थिए । उनीहरूले मर्टेन्सको गोलको खुसी मध्यान्तर र खेलपछि आतिसबाजी गरेर मनाए । मर्टेन्स सन् २०१३ मा पिएसभी आइन्डहोभनबाट आएका थिए । नेपल्समा छिट्टो भिज्न सफल भएका उनलाई सिरो उपनाम दिइएको छ, जसको अर्थ नेपोलियनमा सामान्य नाम हो । यस सिजनपछि नेपोलीसँग मर्टेन्सको सम्झौता सकिँदै छ । नेपोलीका खेलकुद निर्देशक क्रिस्टियन जिउन्टोलीले खेल सुरु हुनुअघि क्लब र खेलाडी दुवै सम्झौता नवीकरण गर्न चाहिरहेको जनाएका थिए ।"
