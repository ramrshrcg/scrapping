शीर्षक,विवरण
"'लकडाउनको स्वरूप फेरौं, परीक्षण बढाऔं'","(काठमाडौं)  प्रधानमन्त्री केपी शर्मा ओलीले बोलाएको बैठकमा विभिन्न क्षेत्रका विज्ञहरूले लकडाउन मोडालिटी परिवर्तन गर्न, परीक्षण संख्या बढाउन, क्वारेन्टाइन र आइसोलेसनलाई व्यवस्थित पार्न र निजी क्षेत्रका स्वास्थ्य संस्थालाई पनि कोभिड१९ परीक्षणका लागि खुला गर्न सुझाव दिएका छन् । लकडाउन लम्ब्याउँदै लगे पनि सरकारले अपेक्षाकृतरूपमा परीक्षणको दायरा बढाउन नसक्दा एकातिर संक्रमणको जोखिम बढ्दै गएको, अर्कातिर जनताको आर्थिकसामाजिक जीवन प्रभावित भएको भन्दै सहभागीले चिन्ता व्यक्त गरे । ओलीले बुधबार बालुवाटारमा बोलाएर कोरोना नियन्त्रण, रोकथाम र उपचारको सम्बन्धमा विभिन्न क्षेत्रमा व्यक्तिहरूसँग करिब ४ घन्टा परामर्श गरेका थिए । बैंठकमा अधिकाशले अहिलेको लकडाउनको स्वरूपलाई परिवर्तन गर्नुका साथै परीक्षणको दायरालाई अझ बढाउँदै लानुपर्ने सुझाव दिएको सहभागी एक विज्ञले कान्तिपुरलाई बताए । विज्ञहरूले प्रधानमन्त्रीलाई लकडाउन नलम्ब्याई अघि बढ्न सक्ने योजनाको तयारी गर्नुपर्ने बताएका हुन् । बैंठकमा डा भगवान् कोइराला, योजना आयोगका पूर्वउपाध्यक्षहरू पीताम्बर शर्मा, स्वर्णिम वाग्ले, शंकर शर्मालगायत अर्थशास्त्री, योजनाविद्, लैंगिकविज्ञ, सामाजिक अभियन्ता, चिकित्सक, जनस्वास्थ्यविद् र नर्सहरूसहित करिब दुई दर्जनको उपस्थिति थियो । उपप्रधानमन्त्री तथा रक्षा मन्त्री ईश्वर पोखरेल, परराष्ट्र मन्त्री प्रदीप ज्ञवाली र स्वास्थ्य तथा जनसंख्या मन्त्री भानुभक्त ढकालको पनि सहभागी भएको बैठकमा स्वास्थ्य क्षेत्रका विज्ञहरूले सरकारले परीक्षणमा ढिलाइ गरेको गुनासो गरे । उनीहरूले अब निजी क्षेत्रलाई पनि परीक्षण गर्न पाउने व्यवस्था मिलाउनुपर्ने बताए । भारत र तेस्रो मुलुकहरूबाट आउनेहरूलाई व्यवस्थित रूपमा भित्र्याउन सरकार लागिपर्नुपर्ने सुझाव पनि उनीहरूको थियो । बैंठकमा सहभागी जनस्वास्थ्यविद् समीरमणि दीक्षितका अनुसार उनीसहित अन्य सहभागीले क्वारेन्टाइन र आइसोलेसनलाई व्यवस्थित गर्न सल्लाह दिएका थिए । स्वास्थ्यकर्मीहरूको सुरक्षाको विषयमा पनि सरकारले ध्यान दिनुपर्ने सुझाव थियो । सरकारले सीमानाकाहरूमा व्यवस्थापनमा ध्यान दिनुपर्ने पनि सुझाव थियो । सीमानाकामा फितलो व्यवस्थापनले गर्दा समस्या देखिएका छन्, बैंठकमा उपस्थित अर्का एक विज्ञले छलफलको कुरालाई उद्धृत गर्दै भने, सीमा क्षेत्रमा स्वास्थ्य परीक्षण र होल्डिङमा राम्रो व्यवस्थापन मिलाउनुपर्छ । अर्थविज्ञहरूले लकडाउनलाई केही खुकुलो बनाउँदै व्यापारिक क्षेत्रका अगुवाहरू बोलाएर सल्लाहमा स्वास्थ्य सतर्कताका साथ आर्थिक गतिविधिलाई अघि बढाउनुपर्ने सुझाव दिए । विज्ञहरूको सुझाव सुनेपछि प्रधानमन्त्री ओलीले महाव्याधि रोकथाम र नियन्त्रणको व्यवस्थापनमा सरकारी पक्षबाट केही कमजोर भएको स्विकार्दै त्यसलाई सुधार गर्ने बताएका थिए । उनले नेपालभारत सीमा क्षेत्रमा अपेक्षाभन्दा बढी आगमन भएका कारण व्यवस्थापनमा कमजोरी भएको उनले स्विकारेका हुन् । सरकारले भएका कमजोरीलाई सुधार गर्दै अघि बढ्ने प्रतिबद्धता उनले जनाए । प्रधानमन्त्री ओलीले सरकारले अबका दिनमा गर्ने निर्णयहरूमा विज्ञहरूले दिएको सुझावलाई ध्यानमा राख्ने प्रतिबद्धता व्यक्त गरे ।"
हङकङ मामिलामा चीनलाई नेपालको साथ,"काठमाडौं (कास) चीनले हङकङका लागि अघि सारेको राष्ट्रिय सुरक्षा कानुनलाई लिएर विवाद भइरहेका बेला नेपालले चीनको पक्षमा बोलेको छ । नेपालले एक चीन नीति प्रति प्रतिबद्ध रहेको दोहोर्याउँदै हङकङलाई चीनको अभिन्न अंगका रूपमा लिएको जनाएको हो । परराष्ट्र मन्त्रालयका प्रवक्ता भरतराज पौड्यालद्वारा बुधबार जारी वक्तव्यमा भनिएको छ, शान्ति, कानुन र सुव्यवस्थालाई व्यवस्थित रूपमा पालना गराउनु राज्यको एक प्रारम्भिक जिम्मेवारी हो । नेपाल कुनै पनि मुलुकको आन्तरिक सम्बन्धमा हस्तक्षेपमा विश्वास गर्दैन र हङकङमा कानुन र सुव्यवस्थाका लागि चीनले गरेको प्रयासलाई समर्थन गर्छ ।"
मिर्गौलापीडितलाई २ लाख सहयोग,"काठमाडौं (कास) ठेलागाडामा राखेर मिर्गौलापीडित श्रीमतीलाई डायलसिस गराउन अस्पताल लैजाँदै गरेको फोटो सार्वजनिक भएपछि डम्बरबहादुर सिम्खडालाई सहयोग जुट्न थालेको छ । कान्तिपुर र दी काठमाडौं पोस्टमा उनको फोटो प्रकाशन भएपछि एनिकर्मा ट्वीटर ह्यान्डलबाट उनलाई सहयोग जुटाउन थालिएको थियो । हालसम्म १ सय ५० जनाबाट एक लाख ५० हजार रुपैयाँ सहयोग उठाएर उनको बैंक खातामा जम्मा गरिसकिएको छ । त्यस्तै, अन्य व्यक्तिले ५० हजार रुपैयाँ सहयोग गरेका सिम्खडाले बताए । काठमाडौं जमलका एक व्यक्तिले कोठाबाट वीर अस्पतालसम्म डायलसिस गर्न आउजाउ गर्न गाडी उपलब्ध गराउने भएका छन् । कान्तिपुरमा फोटो छापिएपछि हामीलाई सहयोग आइरहेको छ, सिम्खडाले भने, सहयोग गर्नु हुने सबैलाई धन्यवाद ।"
चौकी आक्रमण आरोपमा वडाध्यक्ष पक्राउ,"रुकुम पश्चिम (कास) प्रहरी चौकी तोडफोडमा संलग्नताको आरोपमा वडाध्यक्षसहित ३ जना पक्राउ परेका छन् । मुसीकोट नगरपालिका१३ का वडाध्यक्ष दीपक केसीसहित राजन केसी र खिलराज गिरीलाई प्रहरीले पक्राउ गरेको हो । मंगलबार राति वडाध्यक्ष केसीसहितको समूहले मुसीकोट नगरपालिका१४, छिवाङज्युलामा रहेको अस्थायी प्रहरी चौकी तोडफोड गरेको आरोप लागेको छ ।"
भयमा उभिएको नरैनापुर,"(बाँके)  कोरोना संक्रमणको हल्ला चले पनि गत जेठ १ गते नरैनापुर५ नयाँ बस्तीका लजिम नाउ करिब ९ किमि परको वडा १ स्थित इँटाभट्टामा काम गर्न डेढ घण्टा हिँडेर पुगेका थिए । एक हजार इँटा पोलेबापत पाइने ५ सय रुपैयाँले घरभट्टा आउजाउ गर्नाको दुःखले उनी उतै बसेका थिए । ४ गते बिहानैदेखि उनी इँटा पोल्ने काममा खटिएका थिए । गाउँबाट आएको खबरले उनी भट्टाको आगोछेउमा पनि शीतांग भए । खबर लिएर आउनेले उनलाई बहुत बुरा समाचार सुनाएको थियो । नरैनापुरस्थित आफ्नै घरको आँगनमा लजिमले कान्तिपुरलाई सुनाए, विश्वासै गर्न नसकिने खबर थियो । खबरीलालले उनलाई भनेको थियो, बड्का लड्का खत्म होई गा । २५ वर्षीय लक्का जवान छोरा अनिश नाउको समयमा उपचार नपाएर गाउँको क्वारेन्टाइनमै मृत्यु भएको खबर उनलाई अपत्यारिलो लाग्यो । पत्याउन् पनि कसरी ? भट्टा आउनुभन्दा अघिल्लो दिन अर्थात् वैशाख ३१ मा उनले छोरालाई दीपेन्द्र आधारभूत विद्यालयस्थित क्वारेन्टाइनमै पुगेर भेटीवरि फर्केका थिए । एक दिनअघिमात्रै छोरासँग फोनमा बात मारेका थिए, सन्चो बिसन्चो सोधेका थिए । अनि अनिशले ५ वर्षीय छोरा र १ वर्षीया छोरीको हालखबर सोधेका थिए । दसैं मनाएर गएका अनिश कोरोना संक्रमण सुरु भएपछि र पराठा बनाउने होटलको काम नभएपछि वैशाख ३० गते घर फर्किएका थिए । भारतमा रहेका तीनै छोरा नेपाल आउने कुराले लजिमको मन ढुक्क भएको थियो । तर भारतबाट आएकाहरूबाट संक्रमणको जोखिम हुने भएकाले सोझै घर जान नदिई क्वारेन्टाइनमा राख्न थालिएपछि अनिश दीपेन्द्र आधारभूत विद्यालयमा बस्न पुगेका थिए । हट्टाकट्टा छोराको मृत्युको खबर एक्कासि आउँदा लजिमले दायाँबायाँ सोच्नै सकेनन् । गाउँपालिकाका अनुसार अनिशको मृत्यु बिहान ६ः४० मा भएको थियो । अघिल्लो रातिदेखि उनलाई टाउको दुख्ने र बान्ता हुने भएको थियो । रातभरिमा उनको स्वास्थ्य यसरी बिग्रियो कि उनलाई अस्पताल लैजानेसमेत कोही भएनन् । स्थानीयका अनुसार उक्त क्वारेन्टाइनमा रहेका ३९ मध्ये चार जनामा संक्रमण पुष्टि भइसकेका कारण अनिशलाई अस्पताल लैजान कोही अघि सरेनन् । उनी त्यही खबरीलालको मोटरसाइकल चढेर सोझै क्वारेन्टाइन पुगे । छोराको शव स्कुलको आँगनमा बेवारिसे थियो । उनले स्कुलछेउकै खेतको आलीमा बसेर परैबाट छोराको शव हेरे । चर्को घाममा छोरा पल्टिरहेको देखेपछि उनलाई उधुम गर्मी भएजस्तो भयो । उनले सुनाए, बहुत बुरा लाग्यो । उनलाई छोराको शव प्रहरीले मनलाग्दी तरिकाले डोजरको बाँकेटमा राखी राप्ती किनारमा लगेर खाडल खनी गाडिदिएको पनि मन परेको छैन । मरैकै छोराको भए पनि संस्कारअनुसार दफन गर्न मन थियो उनलाई । उनले भने, गरिब आदमीको मनको बातको के अर्थ ?छोराको मृत्युले भन्दा पनि मृत्युको कारणले लजिमलाई बेलाबखत झस्काइरहन्छ । छोराको तबियत (स्वास्थ्य) खराब भएपछि क्वारेन्टाइन व्यवस्थापन गर्ने सरकारी मान्छेहरूले दबाइमुलो गर्नुपर्थ्यो, त्यो किन गरिदिएनन् भन्ने प्रश्न उनको मनमा खिलझैं गडेको छ । अनिशका माइला भाइ फरिदले अस्पताल नलैजानाले दाइको मृत्यु भएको सुनाए । उनले भने, अब हामीले कसलाई भन्नु ? कसले हाम्रो कुरा सुन्नु ?६ वर्षअघि १९ वर्षको उमेरमा लजिमले सीमावर्ती भारतीय गाउँ नासिरगन्जकी किशोरी हिनासँग छोराको बिहे गरिदिएका थिए । यतिबेला उनलाई विधवा बुहारी र नातिनातिनी देख्नेबित्तिकै छोराको यादले सताउँछ । अनिश मुम्बईको भारतनगरस्थित होटलमा पराठा बनाउँथे । जवान छोरा गुमेकाले उनले अनुहारबाट खुसी त खोसिएको छ नै, भारतमा मजदुरी गर्ने तीनै छोराहरू कामविहीन भएपछि र आफ्नो पनि कमाइ शून्य भएपछि परिवारको गर्जो कसरी टार्ने भन्ने चिन्ताले सताइरहेको छ ।उनलाई ५ नम्बर वडाले ४० केजी धान सहयोग दिएको थियो । एकजना मनकारीले २० केजी चामल दिए । अनि उनले परिवारको गर्जो टार्न उधारोमा ३२ सय रुपैयाँमा एक क्विन्टल धान र ५ हजारको ६० किलो गहुँ किनेर ल्याए । ३ छोरा र ३ छोरीका बाबु लजिमले भने, अब यतिले कतिन्जल चल्ने हो, अनि त्यसपछि के खाने हो कुनै टुंगो छैन । कान्तिपुरसँगको कुराकानीका गाउँपालिका प्रमुख इस्तियाक अहमद साहले मृतक परिवारलाई सहयोग दिनेबारे छलफल भइरहेको बताए । उनले भने, आर्थिक सहयोग नै गर्ने गरी तयारी बढाएका छौं ।जवान छोराको मृत्युको शोक लजिम अनुहारमा गढेजस्तो देखिन्छ । तर त्योभन्दा प्रखर उनको घाँटीमा बेरिएको एउटा मालाजस्तो धागोमा कनकर्नो र सँगसँगै झुन्डिएको तबिज (बुटीजस्तै) पनि परैबाट देखिन्छ । जुन एक वर्षअघि उनले सीमावर्ती भारतीय गाउँ नासिरगन्जस्थित एक मौलानाकहाँ गएर त्यो तबिज बनाएका थिए । उनले भने, यो झुन्ड्याएपछि भूतप्रेत बिमार सब भगाउँछ । मौलानाले भनेजस्तो बिमार र भूतप्रेत भाग्यो कि भागेन भन्नेचाहिँ उनलाई थाहा छैन । तर राज्यको चरम अव्यवस्था र मापदण्डविपरीतको क्वारेन्टाइनका कारण लजिमले लक्का जवान छोरा भने गुमाए । कुराकानीको अन्त्यमा हामीले सोध्यौं, सरकारलाई केही सोध्नु छ ? उनले मधुरो स्वरमा भने, हमार औलाढ होइत तो ।संक्रमणको चित्र कोरोना संक्रमणको हटस्पट बनेको नरैनापुरमा लकडाउनसँगै सुरु भएको दुःख र हैरानी अझै सकिएको छैन । कोरोना संक्रमितको संख्यामा कमी आएको छैन भने क्वारेन्टाइनको व्यवस्थापन अझै प्रभावकारी बन्न सकेको छैन । लकडाउन सुरु भएयता नरैनापुरमा ९ सय ७८ जना क्वारेन्टाइनमा बसिसकेका छन् । जसमध्ये ७ सय ९ जना संक्रमण पुष्टि नभएपछि घर फर्किसकेका छन् । १ सय ५३ जना क्वारेन्टाइनमै छन् । क्वारेन्टाइनमा बस्नेको संख्या कम भए पनि नरैनापुर संक्रमणको डरबाट मुक्त भइसकेको छैन । त्यसका पछाडि क्वारेन्टाइनको अव्यवस्थापन, भारतबाट लुकीछिपी आउनेको सानो संख्या र सरकारले तोकेकै नाकाबाट नेपाल भित्रिएकाको समयमै परीक्षण नहुनु हो । लजिमको घरबाट केही सय मिटरको दूरीमा छ श्री नमुना प्राथमिक विद्यालय । जहाँ ३७ जनालाई चार दिनअघि आरडीटी पोजिटिभ देखिएपछि गाउँमा संक्रमण फेरि फैलिने भो भन्ने डर बढेको थियो । लगत्तै स्थानीय प्रशासनले तीन दिनअघि ती सबैको स्वाब पीसीआर विधिबाट परीक्षण गर्यो । बुधबार कान्तिपुरकर्मी उक्त क्वारेन्टाइन पुग्दा हल्लाखल्ला भइरहेको थियो । परीक्षणको तीन दिनपछि सबैको पीसीआर नेगेटिभ आएपछि क्वारेन्टाइनमा बसेकाहरू खुसी देखिएका रहेछन् । चर्को गर्मी, होचो जस्ताको छाना र पर्याप्त सुविधाको अभावमा क्वारेन्टाइनमा बसेकाहरू आत्तिएका थिए । उनीहरू घर जान पाउने खुसीले हल्ला गरिरहेका रहेछन् । स्थानीय जनप्रतिनिधिहरूका अनुसार सुरुसुरुमा पीसीआर रिपोर्ट भोलिपल्टै आए पनि पछिल्ला दिनमा ढिलो गरी रिपोर्ट आउने क्रम बढेको छ । जसले खोरजस्ता जस्ताको टहरमा बनेका विद्यालयभित्र चर्को गर्मी र अव्यवस्थामाझ बसिरहेकाहरू आत्तिइरहेको देखिन्छ । स्थानीयका अनुसार पछिल्ला दिनमा पीसीआर रिपोर्ट आउन ५ देखि ७ दिनसम्म लाग्ने गरेको देखिन्छ । समयमै भारतबाट गाउँ भित्रिनेहरूको यकिन अनुमान हुन नसक्दा र सोहीअनुसार क्वारेन्टाइनलगायतको व्यवस्थापन गर्न नसक्दा नरैनापुर संक्रमणको हटस्पट बन्यो । ५ चैतमै भारतबाट भित्रिनेहरूका लागि भन्दै ४ स्थानमा हेल्थ डेस्क सञ्चालनमा ल्याएको नरैनापुरले त्यतिबेला भारतबाट अन्दाजी ५ सयको हारहारीमा गाउँ फर्किन्छन् भन्ने अनुमान थियो । गाउँपालिकाको तयारी पनि त्यतिका लागि मात्रै थियो । लकडाउनको सुरुवाती सातामा त नरैनापुरमा एक सय ५० जना मात्रै क्वारेन्टाइनमा थिए । कतिसम्म भने एकैचोटि तीन दिनमा ९ सय व्यक्ति भारतबाट आएपछि गाउँपालिकाको क्वारेन्टाइनले धानेन । त्यतिबेला कमैलाई लागेको थियो, नरैनापुर संक्रमणको व्यापक विस्तारतिर पुग्दैछ भन्ने । तर भारतबाट आउनेहरूको क्रम बढेपछि गाउँपालिकाले वैशाख ३० बाट दोस्रो चरणको क्वारेन्टाइन निर्माण सुरु गर्यो । भारतबाट आउनेको संख्या बढेपछि गाउँपालिकाले १९ स्थानमा क्वारेन्टाइन बनाएको थियो । परीक्षणपछि ठूलो संख्यामा घर फर्किएपछि र क्वारेन्टाइनमा बस्नेको संख्या कम भएपछि अहिले ३ वटा मात्रै क्वारेन्टाइन सञ्चालनमा छन् । लकडाउन लम्बिँदै जाँदा र पछिल्ला दिन सीमावर्ती भारतीय सहरहरूमा लकडाउन खुकुलो हुँदा त्यसको सोझो मार नरैनापुरजस्ता सीमावर्ती गाउँपालिकाहरूमा पर्यो । बुधबारसम्म नरैनापुरमा एक सय १६ जनामा संक्रमणको पुष्टि भइसकेको छ । तीमध्ये क्वारेन्टाइनको व्यवस्थापनमा खटिएका एक जनाबाहेक अरू सबै भारतबाट आएकाहरू नै हुन् । जेठ ११ गतेयता भारतबाट आउने क्रम रोकिए पनि लुकीछिपी आउने रोकिएका छैनन् । नरैनापुरको भगवानपुरस्थित प्रहरी चौकीका इन्चार्ज प्रहरी निरीक्षक मानबहादुर जिसीका अनुसार एकाध लुकेर आएपछि पहिलेजस्तो लुकीछिपी आउने क्रम नियन्त्रणमा आइसकेको छ । प्रहरी निरीक्षक जिसीको अनुमानमा लकडाउनका सुरु भएयता नरैनापुरमा मात्रै अनुमानित १२ सय जति भारतबाट आइसके । गाउँपालिकाका अनुसार करिब तीन सय जति त अझै आउनै बाँकी छन् ।संक्रमितको संख्या बढ्दै गएको र भारतबाट आउनेहरूको क्रम पनि नरोकिएपछि जेठ १० मा त नरैनापुर गाउँपालिकाले जिल्ला प्रशासन कार्यालयलाई पत्र नै लेखेर संक्रमण नियन्त्रणभन्दा बाहिर जाने अवस्था देखिएको भन्दै उच्चस्तरीय चिकित्सकको टोली पठाइदिन र थप सुरक्षाकर्मी परिचालन गरिदिन भन्दै पत्र लेख्यो । गाउँपालिकाले जिल्ला प्रशासन कार्यालयको नाममा लेखिएको उक्त पत्र बोधार्थ गरेर प्रधानमन्त्री तथा मन्त्रिपरिषद्को कार्यालयदेखि गृह मन्त्रालय र प्रदेश ५ सरकारलाई पनि पठाइएको थियो । संक्रमणको दरमा कमी आए पनि नरैनापुर भयमुक्त भइसकेको छैन । वडा ५ का वडाध्यक्ष कृष्णचन्द्र मौर्यले आफूलाई क्वारेन्टाइनमा बस्नेका परिवारका सदस्यले र सीमा नाकामा अड्किएकाहरूको फोन तारन्तार आउने गरेको सुनाए । १७ जेठमा सरकारले सीमावर्ती २० नाकाबाट मात्रै नेपालीहरू छिर्न पाउने नियम ल्याएपछि झनै समस्या सुरु भएको उनले बताए । उनले भने, घर नजिकैको सीमा नाकामा आएकालाई फर्काएर रुपौडिया नाकातिर पठाइएको छ । त्यताबाट छिरेकाहरूलाई व्यवस्थित तरिकाले गाउँमा ल्याउने काम हुन नसक्दा झनै संक्रमण फैलिने हो कि भन्ने डर कायमै छ । वडाध्यक्ष मौर्यका अनुसार व्यवस्थित क्वारेन्टाइन बनाउन नसक्दा र क्वारेन्टाइनभित्र पनि भौतिक दूरी कायम राख्न नसक्दा संक्रमणको दर ह्वात्तै बढ्यो ।कान्तिपुरसँगको कुराकानीमा केही स्थानीय बासिन्दाले अझै पनि समुदायमा व्यापक परीक्षण नगर्दासम्म ढुक्क हुन सक्ने अवस्था नरहेको बताए । एक स्थानीयले त अहिले पनि क्वारेन्टाइनमा बसेकाले लुकाइलुकाई घरका व्यक्तिले मोबाइल चार्ज गर्न पठाउने गरेको, केहीले लुकाएर घरमा पैसा पठाउने गरेको बताए । यस्तो अभ्यासले संक्रमणको जोखिम समुदायस्तरसम्म फैलिन सक्ने डर कायमै रहेको बताए । गाउँपालिका प्रमुख साहले भारतबाट आउनेको संख्यामा अझै कमी नआएका कारण तयारीमा कमी गर्न नहुने बताए । उनले बिहीबार मात्रै मुम्बईबाट ४० जना गाउँ आइपुग्ने बताए । उनले अनुमान सुनाए, अझै पनि एक हजारको हाराहारीमा भारतबाट आउन सक्ने अनुमान छ ।गाउँपालिकाको अहिलेसम्मको ध्यान भनेकै भारतबाट आएकाहरूलाई क्वारेन्टाइनमा राख्ने र उनीहरूको परीक्षण गराउनमै केन्द्रित छ । लुकीछिपी आएकाहरू र क्वारेन्टाइनबाट बेलाबखत भागेर परिवारको सम्पर्कमा पुगेकाहरूबारे पालिका उतिधेरै जानकार देखिँदैन । गाउँपालिका प्रमुख साहले अहिलेसम्म आएका बाहेक ११ जना स्थानीयको मात्रै परीक्षण गरिएको बताए । उनले भने, जोखिममा रहेको हुन सक्ने स्थानीयहरूको पनि परीक्षण गराउनुपर्ने हो तर सकिएको छैन । कान्तिपुरसँग सम्पर्कमा आएका एक क्वारेन्टाइनको सुरक्षामा खटिएका प्रहरी अधिकारीले संक्रमण पुष्टि भएका कैयनको ट्रेसिङ प्रभावकारी नभएको बताए । उनले नाम उल्लेख नगर्ने सर्तमा भने, स्थानीय अधिकारीहरू यस्तो कुरा स्विकार्न तयार नभए पनि समुदायस्तरमै व्यापक परीक्षण नगरेसम्म ढुक्क हुन मिल्दैन ।नरैनापुर ः एक चित्र नेपालगन्जको त्रिभुवन चोकबाट कालोपत्रै मूल सडक हुँदै ३४ किलोमिटरपूर्व उत्तर लागेपछि तपाईं दायाँ वा बायाँका जुनसुकै बाटो पक्रे पनि तपाईंभन्दा अघि तपाईंको गाडी वा मोटरसाइकलले उडाएको धूलो तपाईंभन्दा अघि नै नरैनापुरमा पुगिहाल्छ । राप्ती नदीको कटानलाई मात्रै छोड्ने हो भने भारतको उत्तरप्रदेशको श्राबस्ती जिल्लासँग जोडिएको नरैनापुर दुर्गम गाउँ होइन । तर दुर्गम देखिनका लागि यो गाउँपालिकासँग पर्याप्त विशेषताहरू छन् ।गाउँवासीले बिजुलीको पोल देखेको दुई दशकभन्दा बढी भइसक्यो तर अहिलेसम्म गाउँपालिकाका ६ मध्ये ५ वडामा बिजुली सुविधा छैन । १५ शय्याको प्राथमिक स्वास्थ्य केन्द्र छ तर त्यहाँ मुस्किलले दरबन्दीसहितको चिकित्सक भेटिन्छन् । अनि स्थानीयवासी आधारभूत स्वास्थ्य सुविधाका लागि पनि नेपालगन्ज धाउनुको विकल्प छैन । सामान्य दिनमा नरैनापुरबाट नेपालगन्ज जाने दैनिक पाँचदेखि ६ वटा बस छुट्छन् । कालोपत्रे सडक भए पनि नरैनापुरको अन्तिम सिमाना सुइया बघौडाबाट गाउँलेहरूले ४४ किमिको भाडा १ सय ६० रुपैयाँ तिर्नुपर्छ । खेतीबाली त हुन्छ तर कुलो र नहरको राम्रो सुविधा छैन । अनि नुनदेखि तेलसम्म खरिद गर्न सीमावर्ती भारतीय बजार जमुनाहा बजार धाउनुको विकल्प छैन ।रोचक त यो छ कि, कुनै कमजोर सरकारी सुविधा भए पनि यो गाउँका धेरैजसो चोकमा कोरियन भाषा वा जापानिज भाषा सिकाउने प्राइभेट इन्स्टिच्युटका फ्लेक्स हावामा फरफराइरहेको देख्न सकिन्छ । मूलबाटो हुँदै नरैनापुर छिर्दा देखिने होडिङबोर्डमा बाल विवाहलाई नाइँ भनौंदेखि सुत्केरी भत्ता लिउँ भन्नेसम्मका सन्देश पोतिएका छन् । मुस्लिम बाहुल्य नरैनापुरलाई नेपालगन्जवासीहरू बाँकेको कर्णाली भन्छन् । व्याप्त गरिबी, भूमिहीनको ठूलो जनसंख्या र कमजोर साक्षरताका कारण भूगोलले विकट नभए पनि नरैनापुरको दुःख चर्को छ । राप्ती नदीको बर्सेनि कटान र नदी बढेपछि सालिन्दा एकाध हप्ता देखि एकाध महिनासम्म बाँकी जिल्लासँग सम्पर्कविहीन भएर बस्नुपर्ने दुःखले नरैनापुरलाई वर्षार्ैंदेखि सताएको छ । जस्तो कि, लजिम नाउको घर भएको वडा नम्बर ५ स्थित टोललाई नयाँबस्ती भन्छन् । करिब एक दशकअघि राप्तीको कटानले भगवानपुरस्थित एक बस्ती नै उठीबास लागेपछि उक्त बस्ती सरेर त्यहाँ पुगेको थियो । त्यति मात्रै होइन, सालिन्दा राप्तीमा बाढी आएका बेला स्थानीयहरू नरैनापुरबाट सीमावर्ती लक्ष्मणपुर बाँध भएर भारतको बाबागन्ज हुँदै रुपौडिहा भएर नेपालगन्ज आउने लामो बाटो तय गर्नुपर्छ । इक्रा एजुकेसन फाउन्डेसनका अध्यक्ष अशोक हरिजनले सुनाए, दुर्गम हैन, दुर्गम बनाइएको हो । गरिबी र अभावको सनातनी दुःखमा रहेको नरैनापुर यतिबेला कोरोना कहर झेलिरहेको छ । बुधबार बिहान नरैनापुर पुग्दा गाउँलेहरू बाख्रा र अन्य बस्तुभाउ चराउन हिँडिरहेका देखिन्थे । राप्ती किनारबाट बालुवा बोकेर नेपालगन्जतिर हुइँकिरहेका दर्जनौं ट्याक्टर कुदिरहेका देखिन्थे । बाटोमा देखिएका अधिकांश स्थानीयहरूको मुखमा मास्क थिएन । एकाध स्थानीयले मुखमा कपडाको हरियो रंगको मास्क लगाएको देखिए पनि धेरैजसोले नाक र मुख छोप्ने गरी मास्क लगाएका थिएनन् । खाली खुट्टा नै केटाकेटीहरू सडक छेउछाउको धूलोमा खेलिरहेका थिए । नरैनापुर६ का ७८ वर्षीय चन्द्र खाँ बाटोछेउको छहारीमा थिए । उनले गर्मीका कारण आफूले मास्क लगाउन नसकेको भन्दै गोजीमा रहेको मास्क झिकेर देखाए । ५ छोराछोरीका ३७ वर्षीय बाबु सकिर अलि कोरोनाकै कारण साइकल मर्मत पसल बन्द गरेर बसिरहेका थिए । उनले गाउँपालिकाले परिवारका ८ जनालाई नै मास्क दिएको बताए । भने, आज धोएर राखेको भएर नलगाएको हो । नत्र लगाइहाल्थें ।धेरैजसो स्थानीयले नयाँ शब्द कोरोना सिके पनि यो कस्तो रोग हो भन्नेबारे जानकार देखिएनन् । ७५ वर्षीय त्रिभुवन कुर्मीले कोरोनालाई एउटा तकलिफका रूपमा व्याख्या गर्दै भने, यो रोग हो कि दिक्कत हो थाहा छैन । उनले जम्मा भएको अनाज सकिन लागेको र कहिलसम्म यस्तो हुने हो भन्दै प्रश्न गरे । रोजगारीको दक्षिण गन्तव्य अनिश जस्तै नरैनापुरका सयौं युवाहरूको रोजगारीको गन्तव्य दक्षिण भारतका सहरहरू हुन् । अनिशकै दुई भाइ फरिद र रोज अली दुवै भारतमा रोजगारी गर्छन् । संक्रमणको विस्तार सुरु भएपछि तीनै जना फरकफरक समयमा भारतबाट घर हान्निएका थिए । क्वारेन्टाइनमै दाइको मृत्यु भएको केही दिनपछि फरिद घर आइपुगे भने रोज अली नरैनापुर६ स्थित नैरा प्राविको क्वारेन्टाइनमै छन् ।फरिदको भारत रोजगारीको गन्तव्य ५ वर्षअघिबाट सुरु भएको थियो । मासिक ८ हजार भारु तलबमा होटलमा आएका सेवाग्राहीको टेबल टेबलमा पानी पुर्याउने कामबाट सुरु भएको उनको जागिरे यात्रा यतिबेला बढुवा भएर किचन हेल्परमा पुगेको छ भने तलब मासिक दस हजार पुगेको छ । गुजरातको एक मिठाई कम्पनीमा सहयोगीको काम गर्ने लजिमका कान्छा छोरा १५ वर्षीय रोज अली नाउ अहिले पनि नरैनापुर६ स्थित नैरा प्राविको क्वारेन्टाइनमै छन् । दुई दाइको बाटो पछ्याउँदै उनी तीन वर्षअघि गुजरात पुगेका थिए । गाउँपालिका अध्यक्ष इस्तियाक अहमद साहले नरैनापुरबाट मात्रै अनुमानित २ हजार युवाहरू भारतमा रोजगारीका लागि गएको हुन सक्ने अनुमान सुनाए । वडा नम्बर ५ का वडाध्यक्ष कृष्णचन्द्र मौर्यका अनुसार नरैनापुरका अधिकांश युवा कि त भारतका मुम्बई, कानपुर, हैदरावाद, दिल्ली र पन्जाब जस्ता सहरहरूमा छन् कि त कतार दुबईमा छन् । उनले अनुमान सुनाए, हाम्रो गाउँपालिकाबाट मात्रै करिब १५ सय युवा भारतमा काम गर्छन् । उनका अनुसार भारतमा काम गर्नेमध्ये अधिकांश होटल र निर्माण क्षेत्रमा काम गर्नेहरू छन् ।"
कर कसरी तिर्ने ?,"श्यामसुन्दर कुइँकेल, काठमाडौं"
मध्यम वर्ग डिप्रेसनमा,"मितव्ययिताका लागि कर्मचारीहरूको भत्ता कटाइनु राम्रो हो । आवश्यक परे कर्मचारीगण, देशका लागि केही महिना बिनातलब काम गर्न पनि तयार हुनुपर्छ । संविधानसभाको चुनावसमेत कर्मचारीले गरेको इतिहास आलै छ । मौकाको फाइदा उठाएर, न्याय सेवामा काम गर्नेलाई विशेष भत्ताको व्यवस्था त्यसै बेलाको उपलब्धि हो । तर यस्तो महामारीको बजेटमा पनि राष्ट्रपति, प्रधानमन्त्री, मन्त्री तथा अन्य जनप्रतिनिधिहरूको असीमित सुविधा र फजुल खर्च कटौतीबारे कुरै गरिएन । यतिखेरै करोडको गलैंचा फेर्ने, लाखौंको बाथरुम र जिमखाना बनाउने समाचारले जनताको टाउको खाइरहेछ । यसको व्यापक विरोध भएको छ । टाउकै फुटाए पनि सरकारले आवश्यक ठानेर गर्न ताकेको काम पूरा भएरै छाड्नेछ । भैरहेकै छ । जनमतको के मतलब ! जग्गा दलालहरूलाई उकास्नका लागि होला, उपत्यका वरिपरि सहर बसाउने योजना पनि ल्याइएको छ । धनीमानीहरूलाई बाँच्न कुनै समस्या छैन । मध्यमवर्ग भने आत्महत्या गर्ने, डिप्रेसनको सिकार बन्ने, बहुलाउने स्थितिमा पुग्दै छन् । भोलिको पुस्ताविद्यार्थी वर्ग घोर निराशामा छ । चैत ११ देखि सुरु भएको लकडाउन जेठ ३२ सम्म बढाइएको अवस्थामा, सरकार भने जेठ २५ गतेसम्म कर बुझाउने सूचना जारी गर्छ । बर्खा लाग्यो । डेंगु डर पनि उत्तिकै छ । यस्तो बेलामा प्रथमतः देश र जनताका लागि शपथ खाएका जनप्रतिनिधिहरूको सङ्ख्या घटाउनु अनिवार्य छ । हामी जननिर्वाचित भनेर गर्व गर्नुहुन्छ भने, जनतालाई अप्ठ्यारो परेको यो बेला अनिवार्य आवश्यकताबाहेकका सबै सुविधा त्यागेर जनताको सेवक बन्नुपर्छ । इन्द्रकुमार श्रेष्ठ, चिसंखुगढी३, ओखलढुंगा"
बजेट जनतामुखी भएन,"अर्थमन्त्री युवराज खतिवडाले १४ खर्ब ७४ अर्ब ६४ करोडको कर्मकाण्डी बजेट ल्याए । बजेटमा समावेश गरिएका योजनाहरूको बारेमा सम्बन्धित मन्त्रालयलाई पनि जानकारी छैन भन्ने समाचारहरू बाहिर आइरहेको छ । शिक्षामन्त्रीले वक्तव्य नै निकालेर सामुदायिक विद्यालयलाई निजी विद्यालयले संरक्षण गर्ने भन्ने कार्यक्रमबारे थाहा नभएको बताए । कतिपय योजना कार्यान्वयनमा आउन नसक्ने खालका छन् । कोरोना महामारीले विश्वभर रोजगारी गुमेको बेला तत्कालै साढे सात लाखलाई जागिरको व्यवस्था गर्ने घोषणा हास्यास्पद लाग्नु स्वाभाविकै हो । नागढुंगा सुरुङमार्ग, कोटेश्वर जडीबुटीको फ्लाइओभर अबको कति समयमा बन्ला टुंगो छैन । यसपालि टोखाछहरे सुरुङमार्ग पनि बजेटमा छुटेको छैन । योजनाहरू कम्तीमा पनि नागरिकले स्वामित्व लिने सक्ने गरी ल्याउन आवश्यक छ । सधैँको कर्मकाण्डी योजनाले मुलुक कसरी अगाडि बढ्छ ? केही सकारात्मक निर्णयहरू पनि बजेटले गरेको छ । कोरोना रोकथाम तथा नियन्त्रणमा खटिएका बाहेक सबै कर्मचारीले पाउँदै आएको र थपिने तयारीमा रहेका विभिन्न प्रकारका सुविधाहरू कटौती गरियो । आन्तरिक हवाई कम्पनीले पनि केही राहत पाए । भोलिको दिनमा साँच्चि नै यो कार्यक्रम कार्यान्वयनमा आउन सके राम्रो हुन्थ्यो । त्यस्तै रोजगारीको योजना पनि बजेटको राम्रो पक्ष हो । सुस्त कर्मचारीतन्त्रका कारण बजेटमा व्यवस्था गरिएका कार्यक्रमहरू कार्यान्वयनमा आउँदैनन् । हामीे बजेटको योजनाअनुरूप काम गर्न सक्दैनौं । अघिल्लो वर्षको योजना पूरा गर्न फेरि बजेटको व्यवस्था गरिन्छ । कार्यक्रम सधैँ एउटै बनिरहेछजस्तो लाग्छ । रामकृष्ण बराल, काठमाडौं"
यो देश मजदुरको होइन रहेछ !,"यो प्रचण्ड गर्मीमा सयौं किलोमिटर हिँड्दाहिँड्दै गलेर हाम्रा मजदुरहरू बोर्डरमै ढल्न थाले । बोर्डर पार गर्न सफल हुनेहरू क्वारेन्टिन भन्ने ठाउँसम्म आइपुग्दा नपुग्दै अस्ताउन थाले । भारतबाट डडेलधुराको क्वारेन्टिनसम्म आइपुगेकी ३० वर्षीय महिला घरको आँगन टेक्न नपाई बिदा भइन् भन्ने खबर आयो । कति कष्ट, कति जोखिम र कस्तो कठोर परिस्थितिमा होलान्, भारतमा श्रम गर्न बाध्य हाम्रा लाखौं मजदुर । थाप्लोमा टिनको बाकस र काखमा बच्चा बोकेर बोर्डरको लाइनमा उभिएका महिलाको अनुहारमा कति पीडा होला ? न तिनलाई माटोले खुलेर स्वागत गरेको छ, न कसैले दुई शब्द सम्मानपूर्वक सोध्छ । न काखको बच्चामाथि करुणा राखेर कसैले एक मुठी दूध दिन्छ । हामी तिनलाई व्यक्ति होइन, एउटा जीवनको कारुणिक कथा होइन, हूल देख्छौं । हूलको एउटा हिस्सा देख्छौं । हूललाई कसले सम्मान गरोस् ?आत्मसम्मान र माटोको माया त तिनले पाएनन्, आधिकारिक सूचना पनि तिनले पाउँदैनन् । कहिले कसरी र कहाँबाट सुरक्षित नेपाल प्रवेश गर्ने भन्ने सूचनासम्म पाएको भए तिनले हजारौंको भीडको हिस्सा बन्नुपर्दैनथ्यो । हामी पनि बोर्डरबाट पस्ने अव्यवस्थित हूल देखेरे तर्सिनुपर्दैनथ्यो । धेरै मजदुरलाई बोर्डरको लाइनमा बस्दाबस्दै संक्रमित भएका होलान् । हाम्रो प्रधानमन्त्रीले त तिनलाई बोर्डरमा होटेल नै बुक गरेको तर ती त्यहाँ नबसेर बोर्डरमा उपद्रो मच्चाउन आएको जस्तो बयान दिनुभयो । होटल नै बुक भएको सुनेपछि अरू पनि बोर्डरसम्म आउने नै भए । तर हजारौं नागरिकलाई कुन होटल कतिमा कसलाई बुक गरिएको थियो भन्ने कसैलाई थाहा भएन । अपमान, भोक र तिरस्कार सहेर ती बोर्डरमा धेरै दिन खुला आकाशमुनि बस्न बाध्य भए । अहिले पनि कसैसँग सही सूचना छैन । छ त अन्योल, अव्यवस्था र सन्त्रासमात्रै । पस्नेहरू पसेकै छन्, रोकिनेहरू रोकिएकै छन् ।५०६० हजार ऋण खोजेर विदेश जान सक्नेहरू प्रायः भारतमा मजदुरी गर्न जाँदैनन् । त्यही ५० हजार पनि कसैले ऋण नपत्याउनेहरू त्यहाँ पुग्छन् । दिनहुँ बहादुर, डोट्याल, दरबानजस्ता अपमानका शब्दहरू घुटुघुटु पिउँछन् । न पेन्सन छ, न सामाजिक सुरक्षा छ, न न्यूनतम तलबको ग्यारेन्टी छ, न काम सधैं पाइन्छ भन्ने छ, न बिरामी हुँदा उपचारको सुनिश्चितता छ । एकपल्ट बिरामी भए पाँच वर्षको कमाइ स्वाहा हुन सक्छ । कम्तीमा संकटको बेला देश र सरकार छ भन्ने विश्वास सबैलाई हुन्छ । अहिले त तिनको त्यो विश्वास पनि साह्रै पातलो भयो होला । काम गर्ने ठाउँमा अभाव, अपमान र भोक थियो । बाटोभरि भोक र थकान थियो । बोर्डरमा तिरस्कार र त्रास थियो । केही गरी छिर्न सफल हुनेहरू पनि आफैंमा कोरोना भाइरस हुन् कि झैं पत्रिकामा पोतिएका छन् । गाउँमा झन् ठूलो अस्वीकार र तिरस्कार कुरेर बसेको छ । गौंडाहरू थुनिएका छन् । शरीर रोग र भोकले थकित छ, गलित छ । केही गरी घरको आगन टेक्न सकियो भने पनि भोलि के खाने भन्ने अर्को चिन्ता त बाँकी नै छ । धन्न तिनको घरमा टेलिभिजन छैन र पत्रिका त्यहाँसम्म पुग्दैन । नत्र विश्व नै चकित पर्ने समृद्धिका खबर सुनेर ती पनि चकित पर्दा हुन् । नारायण गाउँले, बेलायत"
एमसीसी विवाद : कारण र विकल्प,सूर्यराज आचार्यट्वीटर
कोभिड१९ पछिको सहरी विकास,"अबको बाटो यस्तो विषम अवस्थामा सहरका लागि तत्कालीन र अल्पकालीन कार्यहरूमा जोड दिनुपर्छ । तत्कालीन कार्य अर्थात् सहरी व्यवस्थापन अनि अल्पकालीन कार्य अर्थात् सहरी विकास । यसो गर्दा तीन स लाई आत्मसात् गर्नुपर्छ सुरक्षा, स्वास्थ्य र समृद्धि । तत्कालको प्राथमिकतामा सहरी विकासको काम गर्दा कोरोनाबाट सुरक्षित रहन कार्यालय तथा निर्माणस्थलमा आवश्यक सावधानी र सामाजिक दूरी अपनाउने सम्बन्धी मापदण्ड बनाई कार्यान्वयनमा ल्याउनुपर्छ । मजदुरको बासस्थानमा सावधानी अपनाउन नसक्दा सिंगापुरमा संक्रमण बल्झिएको छ । विद्यमान सहरी भूउपयोग क्रियाकलापको सूक्ष्म पुनरावलोकनमा जोड दिनुपर्छ । मुख्यतः भूउपयोगबीचको असमन्वयबाट सिर्जना हुने सवारी चाप र मानिसको भीडलाई कसरी न्यूनीकरण गर्ने भन्नेतर्फ ध्यान केन्द्रित गर्नुपर्छ । कार्यालय, विद्यालय र व्यापारव्यवसायका कारण अत्यधिक सवारी चाप उब्जिन्छ, सार्वजनिक स्थलमा मानिसको भीड पनि । भीड व्यवस्थापन गर्न भूउपयोग क्रियाकलापहरूको सञ्चालनका लागि फरकफरक समय निर्धारण गर्न सकिन्छ । कार्यालयहरूले कर्मचारीहरूलाई पैदल आवतजावत वा साइकल प्रयोग, घरै बसी इमेल वा भिडियो सम्पर्कजस्ता सूचना प्रविधिका माध्यमले कार्य सम्पादन जस्ता विकल्प अपनाउन उत्साहित गर्नुपर्छ । उपभोक्ताहरू बजारतर्फ धाउनेभन्दा पनि बजार उपभोक्तामाझ पुग्ने माध्यम वा अनलाइन सेवाको सहज विकल्पलाई प्रोत्साहन गर्नुपर्छ । यी विकल्पलाई समेटी सहरी विकास तथा भवन निर्माण विभागको विद्यमान सहरी वातावरण व्यवस्थापन निर्देशिकाको शीघ्र पुनरावलोकन गर्नु र यसलाई प्रदेश तथा स्थानीय तहले कार्यान्वयनमा ल्याउनु उपयुक्त हुनेछ । सहरी योजना तथा भवन निर्माणसम्बन्धी मापदण्ड र अन्य सम्बन्धित दस्तावेजको पुनरावलोकन पनि उपयुक्त हुनेछ । स्थानीय तहमा वार्षिक कार्यक्रम बनाउँदा जनस्वास्थ्यलाई केन्द्रमा राखी जनसहभागितामा आधारित स्वस्थ सहर कार्यक्रमलाई प्राथमिकता दिनुपर्छ । स्वस्थ सहर अवधारणाले चिकित्सालय तथा औषधिजन्य स्वास्थ्यभन्दा वातावरणीय स्वास्थ्य र मानसिक स्वास्थ्यको विकास र प्रवर्द्धनबाट रोग हुन नदिने वातावरणको सिर्जनामा जोड दिन्छ । वातावरणीय स्वास्थ्यअन्तर्गत खानेपानी, सरसफाइजस्ता आधारभूत सहरी पूर्वाधार सेवाको विकास र यसमा सबैको पहुँच पुर्याउँदै र हरित प्रविधिलाई अपनाउँदै सहरी प्रदूषणको उन्मूलन वा न्यूनीकरणमा जोड दिइनुपर्छ । मानसिक स्वास्थ्यअन्तर्गत हरियाली तथा प्राकृतिक सम्पदाको संरक्षण र विकासलाई समावेश गरिनुपर्छ । विश्व स्वास्थ्य संगठनजस्तो अन्तर्राष्ट्रिय निकायले स्वस्थ सहर कार्यक्रममा प्राविधिक सहयोग पुर्याउनु उपयोगी हुनेछ । अल्पकालीन पहलस्वरूप रोजगारी सिर्जना र समृद्धि हासिल गर्ने उद्देश्यका निम्ति कार्य गर्नुपर्छ । यस प्रयोजनका निम्ति सन् २०१९ मा तयार गरिएको बहुआयामिक सहरी कोरिडोर योजनाको कार्यान्वयन महत्त्वपूर्ण हुनेछ । प्रस्तावित योजनाले प्रदेश १ मा विराटनगरइटहरीधरान कोरिडोरअन्तर्गत विराटनगर, धरान, इटहरी, दमक, दुहबी र इनरुवा नगरपालिका समेटेको छ । प्रदेश ५ मा बुटवलसिद्धार्थनगरलुम्बिनीकपिलवस्तु कोरिडोरअन्तर्गत बुटवल, तिलोत्तमा, सिद्धार्थनगर, लुम्बिनीसांस्कृतिक, कपिलवस्तु, कृष्णनगर, सैनामैना, देवदह, रामग्राम नगरपालिका समेटिएका छन् । प्रदेश २ मा वीरगन्जजितपुरसिमरा कोरिडोर योजना बन्ने क्रममा छ । यस योजनाको डीपीआर बनाउने कार्यलाई यथाशीघ्र अगाडि बढाउनुपर्छ । सो क्रममा नगरपालिकाहरूले आवश्यक अध्ययन डिजाइन गरिसकेका साना परियोजनाहरूलाई तत्काल कार्यान्वयनमा लैजानु उपयुक्त हुन्छ । सरकारले सहरी कोरिडोर योजनालाई रूपान्तरणकारी आयोजना (गेम चेन्जर) का रूपमा पनि समावेश गरिसकेको छ । सन् २०५० सम्म आधारभूत र क्षेत्रीय पूर्वाधारमा लगानीको प्रक्षेपण गरिएको यस योजनाबाट स्थानीय तह तथा प्रदेशको आर्थिक विकासमा टेवा पुग्ने, नगरपालिकाहरूको सहरी वातावरणमा सुधार हुने र विविध आर्थिक क्षेत्रहरूको विकासमा समेत योगदान पुग्ने अपेक्षा गरिएको छ । रणनीतिक रूपमा नयाँ सहरको विकास पनि महत्त्वपूर्ण हुनेछ । मध्यपहाडी लोकमार्ग, हुलाकी मार्ग र यी लोकमार्गनजिक अवस्थित २५ स्थानमा योजना कार्यान्वयनमा छ । पहाड र तराईका पिछडिएका भित्री भागमा अवस्थित, बसाइँसराइबाट प्रभावित यी सहरी केन्द्रहरूको विकासले ती क्षेत्रको पुनरुत्थान गर्ने र प्रदेशको सन्तुलित विकासमा पनि योगदान पुर्याउने अनुमान छ । यी योजनाबाट उच्च प्रतिफल प्राप्त गर्न प्रदेशको आवधिक योजना र स्थानीय तहको एकीकृत सहरी विकास योजनासँग पनि समन्वय हुन जरुरी छ । अर्कातर्फ, प्रदेश र स्थानीय तहले पनि रूपान्तरणकारी योजनाबाट लाभ लिन सक्छन् । हालै प्रदेश १ को आवधिक योजनाले अघि सारेको प्रदेशको सहरी प्रणालीमा समाहित नगर र बजार केन्द्रयुक्त सहरी क्लस्टरको सामूहिक विकास पद्धति र विद्यमान बजार केन्द्रसँग जोडिएको गाउँको नमुना विकासद्वारा पिछडिएको क्षेत्रलाई उत्थान गर्ने नीतिको कार्यान्वयन गर्न पनि हिचकिचाउनु हुँदैन । अन्तमा, महामारीको व्यवस्थापनले संघ, प्रदेश, र स्थानीय तहको आयस्रोत खुम्चिन सक्छ । यस्तो अवस्थामा फेरि पनि उच्च सतर्कता र लचकतासहित विकास कार्यलाई अगाडि बढाउने विकल्प भनेको तीनै तहको सहकार्य नै हो । तीनै तहका निम्ति सिर्जनशील भई माथि उठ्ने अवसर पनि यही हो ।"
भारतमा कोरोनासँगै जिउने रणनीति,"लकडाउनका कारण पुरै अर्थव्यवस्था नै जोखिममा पर्दै गएपछि भारतमा कोरोनासँगै जिउने रणनीति अपनाइएको छ । यही रणनीतिअनुरूप नै संक्रमणको जोखिम रहेका क्षेत्रहरूमा बाहेक सबै किसिमका आर्थिक गतिविधिहरू खुला गरिएको छ । लामो दूरीका रेल सेवादेखि आन्तरिक हवाई उडान पनि सञ्चालन भएका छन् । त्यसैगरी राज्यहरूबीच चल्ने यात्रुवाहक बस सेवाहरू पनि सुचारु भएको छ ।कोरोना भाइरसको नियन्त्रण र रोकथामका लागि मार्च २६ देखि लागू गरिएको लकडाउन पछिल्ला दिनहरूमा क्रमशः खुकुलो बनाउँदै लगिएसँगै संक्रमणको विस्तार पनि उच्च देखिएको हो । पछिल्ला दिनमा मानिसहरूको आउजाउ बढेका कारण संक्रमण पनि तीव्र रूपमा फैलिँदै गइरहेको स्वास्थ्यविद्हरूको भनाइ छ । गएको चौबीस घण्टामा मात्रै थप करिब नौ हजारभन्दा बढीमा संक्रमण पुष्टि भएको छ । जुन एक दिनमा थपिएको संक्रमितको संख्यामा अहिलेसम्मकै बढी हो ।पछिल्ला चार दिनमा दैनिक ८ हजार जनाभन्दा बढीले बिरामी थपिने क्रम जारी छ । त्यसैगरी गएको एक दिनमा हालसम्मकै सबैभन्दा बढी २ सय १७ जनाले संक्रमणका कारण ज्यान गुमाएका छन् । संक्रमणमा विस्तारसँगै भारतमा हालसम्म संक्रमणबाट पाँच हजार ६ सयभन्दा बढीको मृत्यु भइसकेको छ । भारत कोरोना भाइरसको उच्च संक्रमण हुने मुलुकहरूको सूचीमा सातौं स्थानमा छ । बुधबार साँझसम्म भारतमा भाइरसबाट संक्रमितको संख्या २ लाख ८ हजार ८ सय पुगेको छ । भारतका ३६ राज्य तथा केन्द्रशासित प्रदेशहरूमध्ये महाराष्ट्र, तमिलनाडु, दिल्ली र गुजरातमा संक्रमण उच्च रहको छ । महाराष्ट्रमा मंगलबार साँझसम्म ७० हजारभन्दा बढी संक्रमित भइसकेका छन् । यीमध्ये करिब चालीस हजार केस पछिल्लो १६ दिनमै पहिचान भएको हो । र, त्यहाँ दैनिक दुई हजारका दरले नयाँ रोगी पहिचान भइरहेका छन् । यता राजधानी दिल्लीको अवस्था पनि दिनहुँ भयावह बन्दै गएको छ । दिल्लीमा हालसम्म २० हजारभन्दा बढीमा संक्रमण पुष्टि भएको छ भने करिब नौ हजार जना निको भइसकेका छन् । संक्रमण बढ्दै गएपछि दिल्लीले मंगलबारदेखि एक साताका लागि राज्यको सीमा बन्द गरेको छ । राज्यका मुख्यमन्त्री अरविन्द केजरीवालले सोमबार पत्रकार सम्मेलनमार्फत लकडाउन खुकुलो भएसँगै अन्य राज्यबाट आउनेहरूको संख्या बढ्दै गएको र त्यसले कोरोना भाइरस संक्रमणको जोखिम बढाएको हुँदा तत्कालका लागि सीमा बन्द गरिएको बताएका थिए । उनले अन्य राज्यहरूबाट बिरामीहरू आएमा दिल्लीका जनतालाई स्वास्थ्य सेवा सुविधा अपुग पनि हुने देखिएकाले परीक्षणका रूपमा तत्कालका लागि एक साताका लागि सीमा बन्द गरिएको बताएका छन् । त्यसका साथै कोभिड१९ बिरामीहरूका लागि क्वारेन्टाइन र अस्पतालको शय्याको संख्या बढाउने कामलाई पनि तीव्रता दिइएको पनि उनले जानकारी गराएका थिए । यद्यपि केजरीवालको उक्त घोषणालाई लिएर चर्को आलोचना भएको छ । लकडाउन खुकुलो भएसँगै यसअघि संक्रमण न्यून रहेका भारतका पूर्वोत्तर राज्यहरूमा पनि पछिल्लो समय संक्रमण बढ्दै गएको छ । भारतका असम, त्रिपुरा, मणिपुर, अरुणाचललगायत पूर्वोत्तर राज्यहरूमा पछिल्लो एक सातामा संक्रमणमा उच्च वृद्धि देखिएको छ । नेपालसँग सीमा जोडिका भारतीय राज्यहरूमध्ये उत्तरप्रदेश र बिहारमा संक्रमण दिनहुँ बढिरहेको छ । उत्तरप्रदेशमा संक्रमितको संख्या करिब नौ हजार पुगेको छ भने बिहारमा करिब चार हजारमा कोभिड१९ पुष्टि भएको छ । यी दुई राज्यमा संक्रमण बढ्दा खुला सीमामा मानिसहरूको आउजाउ र यिनै राज्यहरू भएर भारतमा काम गर्ने नेपालीहरू घर फर्किरहेकाहरूका कारण नेपालमा पनि संक्रमणको जोखिम स्वतः बढेर गएको छ । पछिल्लो समयमा नेपालमा देखिएका कोरोना बिरामीहरूको ट्राभल हिस्टी हेर्ने हो भने पनि त्यो पुष्टि हुन्छ । भारतमा संक्रमण बढ्दै गएपछि परीक्षणलाई पनि तीव्रता दिइएको छ । भारतको आयुर्विज्ञान अनुसन्धान परिषद् (आईसीएमआर) का अनुसार दैनिक एक लाख तीस हजारभन्दा बढी दरले परीक्षण हुँदै गएको छ । आईसीएमआरका अनुसार भारतमा हालसम्म एक चालीस लाखभन्दा बढीको पीसीआर परीक्षण गरिएको छ । आईसीएमआरले भारतभरका ४ सय ७६ सरकारी र अन्य २ सय ५ प्रयोगशालालाई कोभिड१९ को परीक्षण गर्ने अनुमति दिएको छ । त्यसो त संक्रमितको संख्यामा वृद्धिसँगै उपचार पछि निको भएर घर फकर्नेहरू पनि बढिरहेका छन् । हालसम्म दुई लाख संक्रमितमध्ये एक लाखभन्दा बढी उपचारपछि निको पनि भइसकेका छन् । भारत सरकारले पनि अन्य मुलुकको तुलनामा अवस्था चिन्ताजनक नरहेको दाबी गरेको छ । मंगलबार आयोजित पत्रकार सम्मेलनमा भारतको स्वास्थ्य तथा परिवार कल्याण मन्त्रालयका सहसचिव लब अग्रवालले कोभिड१९ को संक्रमण नियन्त्रण तथा रोकथामका लागि चालिएका कदमहरू निकै प्रभावकारी भएकाले संक्रमणका हिसाबले अन्य मुलुकको तुलनामा भारत निकै राम्रो रहेको बताएका थिए । त्यसैगरी उनले संक्रमणका कारण हालसम्म मृत्यु भएकाहरूमध्ये प्रत्येक दुईमध्ये एक जना ज्येष्ठ नागरिक रहेको र त्यसमध्ये ७३ प्रतिशतमा जटिल किसिमका अन्य स्वास्थ्य समस्याहरू रहेको समेत जानकारी गराएका थिए ।"
अस्ट्रेलियाबाट फर्कन चाहने १२८३ जना,"अस्ट्रेलियाबाट नेपाल फर्कनका लागि १ हजार २ सय ८३ जनाले आवेदन दिएका छन् । नेपाल सरकारले विदेशमा रहेका नागरिकलाई नेपाल फर्काउने घोषणा गरेसँगै उनीहरूले नेपाली दूतावासमा आवेदन दिएका हुन् । अस्ट्रेलियास्थित नेपाली दूतावासले एक साताअघि नेपाल फर्कन चाहनेलाई विभिन्न सर्तसहित फारम भर्न आग्रह गरेको थियो । सोही आग्रहअनुसार अस्थायी भिसामा रहेका नेपाली नेपाल जान इच्छुक देखिएका हुन् । नेपाल फर्कन चाहनेको संख्या ठूलो रहे पनि तेस्रोपटक आउने राष्ट्रिय ध्वजावाहक विमान भने यसपटक पनि रित्तै फर्किने भएको छ । सोमबार काठमाडौंमा अस्ट्रेलियाली अधिकारीहरूसँग भएको छलफलका क्रममा प्राविधिक कुरा नमिलेका कारण जहाज पुनः रित्तै फर्कन लागेको हो । नेपाली ध्वजावाहक विमान जुन ८ मा अस्ट्रेलिया आउँदै छ । नेपाली दूतावासले फारम भरिसकेका नेपालीलाई कसरी पठाउन सकिन्छ भन्ने विषयमा नेपाल सरकार र अन्य विमान कम्पनीसँग छलफल भइरहेको जनाएको छ । आफ्नो विमानबाट नेपालीको उद्धार गर्न नसकिने भएपछि परराष्ट्र मन्त्रालयले दूतावासलाई प्राथमिकताका आधारमा उद्धार गरिनुपर्ने नेपालीको नामावली पठाउनसमेत आदेश दिएको जनाइएको छ । दूतावासले बिहीबारसम्ममा सरकारलाई उक्त सूची पठाइसक्ने र नेपाल फर्कंदा कसरी र कहाँ व्यवस्थापन गर्ने, स्वास्थ्योपचार आवश्यक परे के गर्नेलगायतका विभिन्न प्रावधानमा निर्णय भएपछि उद्धार प्रक्रिया सुरु गरिने जनाएको छ ।अस्ट्रेलियाका लागि नेपाली राजदूत महेशराज दहालले ठूलो संख्यामा नेपालीले स्वदेश फर्कने इच्छा व्यक्त गरेका कारण उनीहरूलाई प्राथमिकताका आधारमा फर्काइने बताए । आफ्नै विमानबाट केहीलाई फर्काउन पाएको भए धेरै राम्रो हुने थियो । तर विभिन्न प्राविधिक समस्याका कारण कोही पनि नेपाली फर्काउन सक्ने अवस्था रहेन, उनले भने । दूतावासले नेपाल फर्कन चाहने नेपालीलाई विभिन्न ७ सर्त राखेको छ । जसमा नेपाल फर्कंदा लाग्ने टिकट शुल्क तथा क्वारेन्टाइनमा बस्दा लाग्ने खर्चसमेत उनीहरूले नै तिर्नुपर्नेछ । दूतावासले भनेअनुसार सबै खर्च बेहोर्न तयार भए पनि नेपाल फर्काउने प्रक्रिया ढिलो भएकोमा भने कतिपयको गुनासो छ । राजदूत दहालले सरकारी तवरमा अन्य विमान कम्पनीहरूसग छलफल गरेर दुबई, कतारलगायत स्थानसम्म ट्रान्जिट गराएर भए पनि निवेदन दिएका नागरिकलाई चाँडै नै नेपाल फर्काइने बताए ।"
शान्तिपूर्ण बन्दै अमेरिकाको प्रदर्शन,"वासिङ्टन (एजेन्सी) प्रहरी नियन्त्रणमा रहेका अश्वेत अमेरिकी नागरिक जर्ज फ्लोयडको हत्याको विरोधमा गरिएका प्रदर्शनहरू शान्तिपूर्ण बन्दै गएका छन् । अधिकांश सहरहरूमा बुधबार दसौं हजारले शान्तिपूर्ण प्रदर्शन गरेका सीएनएनले जनाएको छ । टेक्सास राज्यको ह्युस्टन सहरमा फ्लोयडका आफन्तहरूसहित हजारौं विरोधमा सहभागी भएका छन् । केही सहरहरूमा भने कर्फ्युको उल्लंघन गर्दै प्रदर्शनहरू गरिएका छन् । प्रहरी अधिकारी डेरेक सोभिनको ज्यादतीका कारण फ्लोयडको ज्यान गएपछि अमेरिकामा प्रदर्शन चर्केको हो । घटनाबारे सार्वजनिक एक भिडियोमा सोभिनले ८ मिनेटभन्दा बढी समयसम्म फ्लोयडको घाँटीमा घुँडा टेकेको देखिन्छ ।फ्लोयडले आफूलाई सास फेर्न गाह्रो भएको बताएका समेत भिडियोमा सुन्न सकिन्छ । ४४ वर्षीय सोभिनसहित चार जना प्रहरीलाई घटनापछि बर्खास्त गरिसकिएको छ । सोभिनलाई हत्या आरोपमा मुद्दा चलाइएको छ । प्रदर्शनकारीहरूले हत्याको विरोधमा मात्र नभई अफ्रिकी मूलका अमेरिकीमाथि बेलाबेलामा हुने प्रहरी दमनको समेत भर्त्सना गरका छन् । वासिङ्टन, न्युयोर्कलगायत केही सहरमा भने सामान्य झडपहरू भएको जनाइएको छ । प्रदर्शनकारीहरू राष्ट्रपति कार्यालयतिर बढेपछि वासिङ्टन प्रहरीले अश्रुग्यास प्रहार गरेको छ । न्युयोर्कको म्यानह्याटनमा प्रदर्शनकारीले कर्फ्यु उल्लंघन गरेका जनाइएको छ । विरोधमा सहभागी करिब २ सय जनालाई प्रहरीले पक्राउ गरेको सीएनएनले जनाएको छ । ह्युस्टनमा कम्तीमा ६० हजार प्रदर्शनकारीसँगै फ्लोयडको परिवारका १६ सदस्यहरू सहभागी भएका छन् । बीबीसीका अनुसार प्रदर्शनमा फ्लोयडका भतिजले अंकलले न्याय नपाएसम्म प्रदर्शन नरोकिने बताएका थिए । मिनियापोलिसमा भएको पत्रकार सम्मेलनमा ६ वर्षीया छोरी गियानासँगै उपस्थित फ्लोयडकी पत्नी रोक्सी वासिङ्टनले उनी निकै राम्रो मानिस भएको बताइन् । फ्लोयडको जुन ९ मा ह्युस्टनमा अन्त्येष्टि गरिँदै छ । अमेरिकी रक्षा मन्त्रालयले १ हजार ६ सय सेनालाई विभिन्न सहरका सैनिक आधार केन्द्रमा पुर्याइएको जनाएको छ । रक्षा मन्त्रालयले सेना उच्च सतर्कतामा रहेको बताएका छन् । रक्षामन्त्री मार्क इस्परले स्वीकृति दिएपछि ती सैनिकहरूलाई क्यालिफोर्निया र न्युयोर्क लगिएको हो । यसअघि अमेरिकी राष्ट्रपति डोनाल्ड टम्पले प्रदर्शन नियन्त्रणका लागित सेना परिचालन गर्ने चेतावनी दिएका थिए ।"
विद्युत् महसुल बढ्ने भयमा निजी क्षेत्र,"नेपाल विद्युत् प्राधिकरणले सामान्य विद्युत् महसुलमा १५ प्रतिशतसम्म महसुल बढाउने गरी विद्युत् नियमन आयोगमा प्रस्ताव पठाएपछि उद्योगी व्यवसायी भयमा छन् । विद्युत् महसुल बढेर उत्पादन लागत बढ्ने र नेपालमा उत्पादित वस्तुले विदेशी वस्तुसँग प्रतिस्पर्धा गर्न नसक्ने उनीहरूको तर्क छ ।प्राधिकरणले फागुनमा नियमन आयोगलाई स्वीकृतिका लागि बुझाएको नयाँ विद्युत् महसुलमा साधारण उद्योग प्रतिष्ठानलाई दिइने विद्युत् महसुलमा १५ प्रतिशत बढाउने प्रस्ताव गरेको छ । यसबारे जेठ १२ मा आयोगले गरेको सार्वजनिक सुनुवाइमा पनि उद्योगी व्यवसायीले विद्युत् महसुल बढाउन नहुने माग राखेका थिए । प्राधिकरणले औद्योगिक ग्राहकका लागि हालको सामान्य दरमा १० देखि १५ प्रतिशत थप महसुल दर प्रस्ताव गरेको छ । व्यापारिक वर्गका ग्राहकका लागि विद्युत् महसुलमा ५ प्रतिशत बढाउने प्रस्ताव छ । यस्तै लोडसेडिङका बेला गरिएको डेडिकेटेड र ट्रंक लाइनको व्यवस्था यथावत् राख्दै यो लाइनबाट विद्युत् लिने उद्योगका लागि सामान्य दरभन्दा १५ प्रतिशत थप इनर्जी शुल्क लिने र डिमान्ड शुल्कमा पनि केही बढाउने प्रस्ताव छ । प्राधिकरणले प्रस्ताव गरेको महसुलमा उद्योगी व्यवसायीका मुख्य तीनवटा चासो राखेको नेपाल उद्योग वाणिज्य महासंघका पूर्वअध्यक्ष पशुपति मुरारका बताउँछन् । लोडसेडिङ अन्त्य भएपछि पनि डेडिकेटेड र ट्रंक लाइनको छुट्टै फिडर राखेर महँगो शुल्क लिनुको औचित्य के हो ? उनी भन्छन्, यसले उद्योगबीच पनि दुई खालको शुल्क कायम हुन्छ । यो फिडरमा पर्नेको लागत बढ्छ ।सुक्खायाम र वर्षायाममा विद्युत्को उपलब्धता पर्याप्त भए पनि प्राधिकरणले दुई खालको दर तोक्नु उपयुक्त नभएको उनको तर्क छ । भन्छन्, डीओडी मिटर राख्नेलाई ८ महिना एउटा दर र ४ महिना अर्को दर किन ? १२ महिनै समान दरमा विद्युत् उपलब्ध गराउन उद्योगी व्यवसायीले सुझाव दिएको उनले बताए । अहिले लिइरहेको विद्युत् महसुल दरमा थप १५ प्रतिशत बढाउने प्रस्तावप्रति पनि निजी क्षेत्रको आपत्ति छ । विद्युत्लाई तुलनात्मक लाभको क्षेत्र भनिएको छ । तर यसको मूल्य नै बढेपछि हाम्रो उत्पादन लागत बढ्छ, उनी भन्छन्, उत्पादन लागत बढेपछि सामान निकासी गर्ने सम्भावना रहन्न ।नेपाल उद्योग परिसंघका अध्यक्ष सतीशकुमार मोर पनि कुनै पनि हालतमा विद्युत् महसुल वृद्धि गर्न नहुने तर्क गर्छन् । सरकारले अहिले भइरहेको विद्युत् दरसमेत घटाएर प्रोत्साहन गर्नुपर्ने बेलामा बढाउने प्रस्ताव गरेको उनको भनाइ छ । बढी हुने भनेको विद्युत् खपतका लागि यहीँका उद्योगमा खपत गर्न प्रोत्साहित गर्नुपर्छ, उनले भने ।महसुलबारे आयोगलाई परिसंघले दुईवटा सुझाव दिएको उनले बताए । लकडाउनभरका लागि डिमान्ड शुल्क घटाउन माग गरेका छौं, उनले भने, कम्तीमा दुई वर्षसम्म अहिलेको भन्दा २० प्रतिशत महसुल छुट हुनुपर्ने अर्को माग हो । सामान्य अवस्थाको कानुन र नीति असामान्य अवस्थामा काम नलाग्ने भएकाले सरकारले सोहीअनुसारको निर्णय गर्नुपर्ने उनको सुझाव छ ।आयोगका प्रवक्ता रामप्रसाद धिताल भने आयोगले सर्वसाधारणदेखि उद्योगी, व्यवसायी सबै खालका उपभोक्ताको कुरा सुनेर महसुलबारे निर्णय गर्ने बताउँछन् । सार्वजनिक सुनुवाइमा प्राप्त सुझाव र प्राधिकरणले प्रस्ताव गरेको महसुलको विश्लेषण गरिरहेका छौं, उनले भने, सबैबाट प्राप्त सुझाव र तथ्यांकलाई आधार लिएर आयोगले निर्णय गर्छ । प्राधिकरणले उपभोक्तासम्म विद्युत् पुर्याउँदा प्रतियुनिट लागत १० रुपैयाँभन्दा बढी हुने तथ्यांक आयोगलाई प्रस्तुत गरेको छ । प्राधिकरणले आयोगलाई बुझाएको वित्तीय विवरणमा चालु खर्च २० अर्ब रुपैयाँ बढ्ने तथ्यांक प्रस्तुत गरेको छ । प्राधिकरणले आर्थिक वर्ष ०७५७६ मा ६६ अर्ब ९९ करोड खर्च रहेकोमा चालु आवमा ८६ अर्ब ६० करोड पुग्ने आकलन प्रस्तुत गरेको छ । आयोगले प्राधिकरणको तीन वर्षको वित्तीय विवरण मागेर अध्ययन गरिरहेको धितालले जानकारी दिए । प्राधिकरणको वित्तीय अवस्थाका विषयमा पनि आयोगले अध्ययन गरिरहेको छ, उनले भने, अनावश्यक खर्च रहेछ भने हामी त्यो पनि हेर्छौं । नयाँ महसुल दर आगामी आवको पहिलो दिनदेखि लागू हुने गरी निर्णय गर्ने तयारी गरी आयोगले काम गरिरहेको उनले बताए ।प्राधिकरणका कार्यकारी निर्देशक कुलमान घिसिङ भने नेपालको विद्युत् लागत दक्षिण एसियाली केही मुलुकको तुलनामा सस्तो भएको दाबी गर्छन् । बंगलादेश, श्रीलंकाजस्ता मुलुकको तुलनामा हाम्रो विद्युत् सस्तो हो, उनले भने, त्यहाँ ऊर्जा क्षेत्रमा सरकारले धेरै सहुलियत दिनुपरेको छ । डेडिकेटेड लाइन हटाउने र विद्युत् महसुलका विषयमा निर्णय गर्ने अधिकार आयोगलाई भएको उनी बताउँछन् । निजी क्षेत्रलाई समस्या पर्ने कुनै प्रावधान छ भने हामी नियमन आयोगसँग छलफल गर्नेछौं, उनले भने, आयोगलाई पनि यसबारे निर्णय गर्ने अधिकार छ ।"
उद्योगीको विरोधपछि कर तिर्ने अवधि थपियो,"कर बुझाउन चार्टर्ड एकाउन्टेन्ट कताबाट ल्याउने ? कर कार्यालय पनि बन्द छन्, एक व्यवसायीले भने, खुलेका कार्यालयमा लाइन बसेर कर तिर्ने अवस्था छैन ।नाडा अटोमोबाइल्स एसोसिएसन अफ नेपालले आयकर, मूल्य अभिवृद्धि कर, अन्तःशुल्कको विवरण र कर रकम बुझाउने म्याद असोज मसान्तसम्म थप्न सरकारसँग माग गरेको छ । अहिलेको जटिल परिस्थितिमा तत्काल कर बुझाउन सक्ने क्षमता नभएकाले समय बढाउन माग गरिएको नाडाले बताएको छ । अहिले आर्थिक कारोबार मात्र नभई उत्पादन, वितरणलगायत सम्पूर्ण आपूर्ति प्रणाली नै बन्द छ । यस्तो अवस्थामा अटोमोबाइल व्यवसायमा संलग्न देशका सबै व्यवसायीले समेत यसको विरोध जनाइरहेका छन्, नाडाले जारी गरेको विज्ञप्तिमा भनिएको छ, म्याद असोज मसान्तसम्म थप गरी व्यवसायीहरूको मनोबल बढाइदिन अनुरोध छ । यसैबीच नेपाल मैदा उद्योग संघले गहुँ आयातमा लगाइएको ९ प्रतिशत कृषि सुधार शुल्कमा परिमार्जन गर्न माग गरेको छ । सरकारले बजेट भाषणमा गहुँ आयातमा कृषि सुधार शुल्क ५ प्रतिशतबाट ९ प्रतिशत पुर्याएको छ । शुल्क बढ्दा ठूलो समस्या भएको जनाउँदै घटाउन माग गरिएको हो । उद्योगको नाममा गहुँ ल्याउँदा १ प्रतिशत कृषि सुधार शुल्कमा आयात गर्ने व्यवस्था मिलाई स्वदेशी मैदा उद्योगलाई बचाउन संघको आग्रह छ । शुल्कवृद्धिले मैदा उद्योगहरू रुग्ण हुने सम्भावना छ । यसलाई बचाइदिन आह्वान गर्छौं, संघले जारी गरेको विज्ञप्तिमा भनिएको छ । भद्र अवज्ञा गर्न देउवाको अपिलयसैबीच प्रमुख प्रतिपक्ष कांग्रेसले सरकारले तोकेको कर तिर्ने समयको भद्र अवज्ञा गर्न आह्वान गरेको छ । सरकारले समयावधि बढाउने निर्णय गर्नुअघि कांग्रेस सभापति शेरबहादुर देउवाले जारी गरेको विज्ञप्तिमा अनुदार शैलीमा अघि बढेको सरकारलाई भद्र अवज्ञामार्फत जवाफ दिनुपर्ने बताइएको छ । लकडाउन भएको अढाइ महिना पुग्न लागेको र हाल जेठ ३२ सम्म कायमै रहेको स्थितिबीच कर तिर्न ताकेता गर्नु भनेको सरकारले बजारको स्थिति बुझेर पनि बुझ पचाउनु र नागरिकको पीडाप्रति असंवेदनशील बन्नु हो, विज्ञप्तिमा भनिएको, छ लकडाउन जारी रहेकै बेला केवल कर तिर्न ताकेता गर्नुले सरकार गम्भीर र जिम्मेवार होइन, दायित्व र संवेदनाविहीन रहेको पुष्टि भएको छ । सरकारले जिम्मेवारी निर्वाह नगरेर अनुदार ढंगले ताकेता गर्दा त्यसलाई भद्र अवज्ञा गर्नुभन्दा अर्को विकल्प नागरिको रहँंदैन ।"
सस्तो कर्जा कार्यान्वयनमै जटिलता,स्टार्टअपलाई २ प्रतिशतमा कर्जा यो पनि सरकारको नयाँ योजना हो । कोरोनाका कारण उत्पन्न व्यावसायिक अवसरको उपयोग गर्न नवप्रवर्तनकारी कार्यमा लगानी प्रोत्साहन गर्न चाहने उद्यमी व्यवसायीलाई लक्ष्य गरी यो कार्यक्रम घोषणा गरिएको हो । यसमा मापदण्ड पुगेका नवप्रवर्तनकारी (स्टार्टअप) व्यवसायीले २ प्रतिशत ब्याजदरमा सुरुवाती पुँजीका रूपमा कर्जा पाउँछन् । यसको पनि कार्यविधि बन्न बाँकी छ । यो कार्यक्रमका लागि सरकारले ५० करोड रुपैयाँ उपलब्ध गराउने बताएको छ ।
प्राधिकरणले रोक्यो गुनासो सुनुवाइ,"काठमाडौं (कास) राष्ट्रिय पुनर्निर्माण प्राधिकरणले अब भूकम्प प्रभावितको गुनासो सुनुवाइ नगर्ने भएको छ । ०७३ सालदेखि छुटेका लाभग्राहीको गुनासो सुन्दै आएको प्राधिकरणले उक्त काम सकिएको जनाएको छ ।अन्य खालका गुनासा मात्र सुनुवाइ हुनेछन्, प्राधिकरणका सहप्रवक्ता मनोहर घिमिरेले भने, लाभग्राही सूचीमा सूचीकृत हुन पाऊँ भन्ने गुनासा अब सुन्दैनौं । सुनुवाइ भएकामध्ये जो गैरलाभग्राहीमा परेका छन्, उनीहरूले भने पुनरावेदन गर्न पाउनेछन् । उच्च अदालतका न्यायाधीशको अध्यक्षतामा तीन सदस्यीय पुनरावेदन समितिको व्यवस्था ऐनमा छ । समितिले गुनासोकर्तालाई लाभग्राही हुने ठहर्याए उनीहरूले आवास अनुदान पाउनेछन् । प्राधिकरणले अहिलेसम्म दर्ता भएका ६ लाख ३४ हजार ९ सय ७३ गुनासो छिनोफानो गरेको जनाएको छ । अहिलेसम्म गुनासो सम्बोधनबाट १ लाख ६ हजार ४ सय ६५ पुनर्निर्माण लाभग्राही थपिएको घिमिरेले जानकारी दिए । ६७ हजार ६ सय ८१ गुनासो सुनुवाइबाट प्रबलीकरण लाभग्राही कायम भएको प्राधिकरणले बताएको छ । थपिएकामध्ये केहीले अनुदान पाइसकेका छन् । प्राधिकरणले ०७२ माघदेखि ०७४ वैशाखसम्म ३ चरणमा भूकम्पपीडितको पहिचानका लागि भूकम्प प्रभावित आवास लगत संकलन कार्यक्रम सञ्चालन गरेको थियो । अति प्रभावित १४ जिल्लामा ८ लाख ६६ हजार ६० र कम प्रभावित १८ जिल्लामा १ लाख ७१ हजार २ सय ३१ गरी कुल १० लाख ३७ हजार २ सय ९१ घर परिवारको सर्वेक्षण गरिएको थियो । प्राधिकरणले पुनः ०७५ चैत १५ देखि ०७६ साउनसम्म दोस्रो पटक छुट तथा पुनः जाँच सर्वेक्षण गरेको थियो । यसमा १ लाख ८८ हजारको स्थलगत सर्वेक्षण गरिएको थियो । सबै गुनासो सम्बोधन भएपछि कुल पुनर्निर्माण लाभग्राहीको संख्या ८ लाख ३१ हजार ९ सय ९४ पुगेको छ । प्रबलीकरण लाभग्राहीको संख्या ७७ हजार २ सय ६४ पुगेको छ । त्यसमा ७ लाख ८२ हजार ६ सय ९५ लाभग्राहीले रकम सम्झौता गरिसकेका छन् । ७ लाख ७६ हजार ८ सय ९८ जनाले पहिलो किस्ता बुझेका छन् । त्यसैगरी कुल प्रबलीकरण लाभग्राहीमध्ये ४६ हजार १ सय १९ जनाले सम्झौता गरेको र ४५ हजार ७ सय ४२ ले पहिलो किस्ता लिइसकेका छन् । निजी आवास पुनर्निर्माणमा गुनासो सम्बोधन कार्य चुनौतीपूर्ण भएको र लाभग्राहीको सूचीमा नपरेका कुनै गुनासोकर्तालाई अझै लाभग्राहीमा पर्नुपर्छ भन्ने लागे पुनरावेदन समितिमा निवदेन दिन सक्ने प्राधिकरणका प्रमुख कार्यकारी अधिकृत सुशील ज्ञवालीले बताए ।"
लकडाउनले आजित व्यवसायी,"दुई महिनाभन्दा लामो लकडाउनलाई सरकारले लगातार लम्ब्याउँदै लगे पनि व्यापारव्यवसाय चौपट भइरहँदा सुविधा दिने प्रयाससम्म नगरेको देखेर उद्योगी व्यवसायी आजित भएका छन् । सधैं आर्थिक गतिविधि ठप्प पारेर बस्दा आफैंलाई ठूलो क्षति भएको भन्दै उनीहरू अब लकडाउन उल्लंघन गर्ने मनस्थितिमा पुगेका छन् । काठमाडौं र विभिन्न जिल्लाका उद्योगी व्यवसायीहरूका संघसंगठनले सम्बद्ध प्रमुख जिल्ला अधिकारीहरूलाई भेटेर लकडाउनले परेको मर्कामा निकास दिन आग्रह गरेका छन् । विभिन्न जिल्लाका उद्योगी व्यवसायीका संस्थाहरूले बुधबार प्रेस विज्ञप्तिमा लकडाउनलाई उल्लंघन गर्ने तयारी गरेको देखिएको छ ।काठमाडौंको नेपाल राष्ट्रिय व्यवसायी महासंघले विज्ञप्ति जारी गर्दै बिहीबारदेखि बिहान ११ बजेसम्म पसल खुला गर्ने निर्णय गरेको छ । ७१ दिनदेखि जारी लकडाउनका कारण उद्योग व्यवसाय ठप्प हुँदा घरभाडा, बैंकको ब्याज र किस्ता, कर्मचारीलाई तलब भुक्तानी गर्न समस्या परिरहेका बेला सरकारले कर तिर्न ताकेता गरिरहेको अवस्था छ । तर लकडाउन खोल्ने विषयमा भने कुनै तदारुकता छैन, विज्ञप्तिमा भनिएको छ, लकडाउन जारी रहने हो भने उद्योगीव्यवसायीहरू पलायन मात्रै हैन रोजीरोटी नै गुम्ने खतरा देखिएकाले बिहीबारदेखि बिहान ११ बजेसम्म दैनिक पसल खुला गर्ने निर्णय गरेको व्यहोरा जानकारी गराउँछौं ।विराटनगरमा बिहीबारदेखि बिहान व्यवसाय सञ्चालनमा आएको छ । सुनसरीको इटहरी उपमहानगरपालिका क्षेत्रका बजार पनि बिहीबारदेखि खुल्ने भएका छन् । स्वास्थ्य सुरक्षाको सावधानी अपनाएर बजार खोल्न लागिएको हो । इटहरी उपमहानगरपालिका, उद्योग वाणिज्य संघ इटहरी र स्थानीय प्रशासनको बैठकले बुधबार बजार खोल्ने निर्णय गरेको हो । सामाजिक दूरी कायम गर्ने गरी बिहान ७ देखि १० बजेसम्म बजार खोल्न पाइने उपमहानगरले जनाएको छ । निजी सवारीसमेत चलाउन पाइने भएको छ । लकडाउनका कारण नगरमा अत्यावश्यक र औषधि पसल मात्र खुल्दै आएका छन् । शैक्षिक संस्था, होटल, मन्दिर, सैलुन, ब्युटी पार्लर, फिटनेस क्लब, सिनेमा हललगायत भने खुल्ने छैनन् ।तालाचाबी बुझाउँछौं : पोखरेली व्यवसायीपोखरा उद्योग वाणिज्य संघले बुधबार पत्रकार सम्मेलन गरी सबै प्रकारका कर बुझाउने समयसीमा लकडाउन तत्काल खुलेको अवस्थामा कम्तीमा असार मसान्तसम्म थप गर्न माग गरेको छ । संघका अध्यक्ष दामु अधिकारीले जेठ ३२ सम्म लकडाउन भएको, व्यवसाय बन्द भएको र सडकमा सवारी निषेध गरिएको परिस्थितिमा कर तिर्न नसक्ने बताए ।एक त, हाम्रो व्यवसाय बन्द छ र कर चुक्ता गर्ने पैसा छैन, अर्कोतर्फ हाम्रो उद्योगप्रतिष्ठानका लेखा हेर्ने कर्मचारीहरू पनि बिदामा छन् । कतिपय व्यवसायीहरू त उद्योग प्रतिष्ठानमा ताला लगाएर अन्यत्रै गएका छन्, उनले भने, उनीहरू कसरी आउने ? कसरी हिसाब किताब गर्ने र कसरी आन्तरिक राजस्व कार्यालयसम्म पुग्ने ? लकडाउनलाई खुकुलो बनाउँदै सबै प्रकारका व्यापार व्यवसाय खुलाउन पोखराका उद्योगी व्यवसायीले माग गरेका छन् । पत्रकार सम्मेलनमा उनीहरूले लकडाउनले सिर्जना गरेको विषम परिस्थितिमा बाँच्नकै लागि भए पनि यसको प्रकृति खुकुलो बनाउनुको विकल्प नरहेको बताए ।संघ अध्यक्ष अधिकारीले सुरक्षा प्रबन्ध मिलाएर आलोपालो रूपमा समय तालिकाअनुसार सबै व्यवसाय खुलाउनुपर्ने बताए । संघले पोखराका व्यवसायीसँग गरेको वेबिनारबाट उक्त निष्कर्ष निकालेको उनले जनाए । यही निष्कर्षका साथ गण्डकी प्रदेश सरकार र संघीय सरकारलाई अनुरोध गरिसकेका छौं, उनले भने, हामी समय तालिकाअनुसार व्यवसाय खोल्नुपर्ने पक्षमा छौं । समय तालिका मिलाइदिए हामी त्यहीअनुसार अघि बढ्छौं । सुरक्षाका सबै प्रबन्ध मिलाउन हामी तयार छौं ।लकडाउन खुकुलो बनाउन माग गर्दै उद्योग वाणिज्य महासंघको गण्डकी प्रदेश समिति, पोखरा उद्योग वाणिज्य संघ र लेखनाथ उद्योग वाणिज्य संघले मंगलबार गण्डकीको मुख्यमन्त्री कार्यालयमा ज्ञापनपत्र बुझाएका थिए । उद्योग वाणिज्य महासंघ गण्डकी प्रदेश अध्यक्ष सञ्जीवबहादुर कोइरालाले लकडाउनले व्यवसायीको ढाड भाँचिएको जिकिर गरे । २ जनाभन्दा बढी भीड नहुने पसल र केही कामदार हुने उद्योगलाई पनि बन्द गरेर राख्नु लज्जास्पद भएको उनको भनाइ थियो । सरकारले आमनागरिकलाई घरमा राखेर पाल्न सक्छ भने पालोस्, उनले भने, नत्र लकडाउन अवज्ञा गर्न बाध्य नपारियोस् ।"
कोरोना बिमाको मोडालिटी परिमार्जन गरिँदै,"कोभिड१९ को जोखिम सुरक्षणका लागि ल्याइएको कोरोना बिमाको विधि तथा प्रक्रिया (मोडालिटी) परिमार्जन गरिने भएको छ । कोरोना बिमा गर्नेको संख्या हरेक दिन उच्च दरले बढिरहेका बेला उक्त बिमालेखको मोडालिटी परिमार्जन गर्न लागिएको हो । आगामी आर्थिक वर्षको बजेटमार्फत एक लाख रुपैयाँसम्मको सामूहिक कोरोना बिमा शुल्कमा ५० प्रतिशत अनुदान दिने तथा स्वास्थ्यकर्मी, महिला स्वास्थ्य स्वयंसेविकालगायतको बिमा शुल्क सरकारले बेहोर्ने व्यवस्था घोषणा गरेकाले सोहीअनुसार बिमालेख पनि परिमार्जन गरिने बिमा समितिका कार्यकारी निर्देशक राजुरमण पौडेलले बताए । नयाँ मोडालिटी कस्तो हुने भन्ने विषय सरकारको निर्देशनमा भर पर्नेछ, उनले भने, सरकारी घोषणासँग समावेश गर्नुपर्ने भएकाले निर्देशन पर्खिनुपरेको हो । पछिल्ला दिनमा कोरोना बिरामी संख्या थपिएसँगै यसमा आकर्षण निकै बढेको छ । यसले बिमा कम्पनी र पुनर्बिमाको दायित्व पनि बढाएको छ । अहिलेकै अवस्थामा कोरोना बिमामा कम्पनीको दायित्व उनीहरूको पुँजीभन्दा धेरै भइसकेको छ, उनले भने, बिमितको संख्या निरन्तर बढ्दो छ, यसकारण जोखिम दायित्व पनि झन् बढ्छ । कम्पनीहरूको जोखिम सुरक्षणका लागि विदेशी पुनर्बिमा कम्पनीको खोजी भइरहेको उनले बताए । अब केकसरी अघि बढ्ने भन्ने सन्दर्भमा बिमक संघसँग छलफल गरिरहेका छौं, उनले भने । आन्तरिक रूपमा मोडालिटीबारे छलफल भए पनि बिमा गर्ने काम नरोकिने पौडेलको भनाइ छ । पछिल्लो समय मंगलबारसम्म करिब ३ लाख नेपालीले कोरोना बिमा गरेका छन् । कोभिड१९ को जोखिम सुरक्षणका लागि गत वैशाख ७ देखि बिमालेख बिक्री सुरु गरिएको हो । हालसम्म २ लाख ९६ हजार ६ सय १६ जनाले कोरोना बिमा गरेका छन् । उक्त बिमामा १६ करोड २२ लाख ३७ हजार रुपैयाँ बिमा शुल्क संकलन भएको छ । सो अवधिमा २५ हजार ४ सय ५० वटा बिमालेख बिक्री भएको बिमा समितिले जनाएको छ । सञ्चालनमा रहेका २० निर्जीवन बिमा कम्पनीले बिमालेख बिक्री गरिरहेका छन् । निर्जीवन बिमा कम्पनीमध्ये शिखर इन्स्योरेन्सले सबैभन्दा धेरै ५८ हजार ४ सय ३२ जनाको ३ करोड २४ लाख रुपैयाँ बराबरको कोरोना बिमा गरेको छ । सबैभन्दा कम राष्ट्रिय बिमा कम्पनीबाट ३ हजार जनाको १६ लाख रुपैयाँ बिमा भएको समितिको तथ्यांक छ ।कोरोना बिमालेखमा एक लाख र ५० हजार गरी दुई प्रकारको बिमांक तोकिएको छ । व्यक्तिगत, सामूहिक (परिवार, कार्यालयका कर्मचारी आदि) रूपमा पनि यो बिमा गर्न सकिन्छ । एक लाख रुपैयाँको बिमाका लागि व्यक्तिले एक हजार रुपैयाँ प्रिमियम (बिमा शुल्क) तिर्नुपर्छ । तर सामूहिक रूपमा घर परिवार वा कार्यालयका कर्मचारीको बिमा गर्दा प्रतिव्यक्ति ६ सय रुपैयाँ तिरे पुग्छ । ५० हजार रुपैयाँ बिमांकका लागि बिमा गर्दा प्रतिव्यक्ति ५ सय र सामूहिक रूपमा प्रतिव्यक्ति ३ सय रुपैयाँमा बिमा गर्न सकिन्छ ।"
लयमा फर्कंदै उद्योग,"स्वास्थ्य सुरक्षाको सतर्कता अपनाउँदै हेटौंडा औद्योगिक क्षेत्रका प्रायः उद्योग पुनः सञ्चालनमा आएका छन् । सरकारले लकडाउनको अवस्थामा ४२ किसिमका उद्योग सञ्चालन गर्न पाउने व्यवस्था गरेपछि औद्योगिक क्रियाकलापमा सजिलो भएको हो । हेटौंडा औद्योगिक क्षेत्रमा रहेका १ सय ११ उद्योगमध्ये बुधबारसम्म सयभन्दा बढी उद्योग पुनः सञ्चालनमा आइसकेको उद्योग संघ मकवानपुरका अध्यक्ष लेखराज पोखेरलले जानकारी दिए । अन्य उद्योग भने कच्चापदार्थको अभावले गर्दा सञ्चालनमा आउन नसकेको उनको भनाइ छ । सञ्चालनमा नआएका उद्योग एकदुई दिनभित्र पुनः सञ्चालनमा ल्याउने तयारी छ । पुनः सञ्चालनमा आएका प्रायः उद्योगले आंशिक मात्र उत्पादन गरिरहेका छन् । मजदुर र कच्चापदार्थको अभावले गर्दा उद्योग पूर्ण क्षमताका साथ सञ्चालन हुन सकेका छैनन्, हेटौंडा औद्योगिक क्षेत्र व्यवस्थापन लिमिटेडका प्रबन्धक राजेन्द्र कँडेलले भने, उत्पादित वस्तु पनि बजारमा पठाउन सकिएको छैन । बिस्कुट, खाद्य, दाना र डेरी उद्योगले राम्रोसँग उत्पादन सुरु गरेका छन् । उद्योग सञ्चालन गर्न बिहान ९ बजेअघि नै मजदुर र कर्मचारी उद्योगभित्र प्रवेश गरिसक्नुपर्ने व्यवस्था गरिएको छ । उद्योगभित्र पनि भौतिक दूरी कायम राखेर काम गर्नुपर्ने व्यवस्था गरिएको पोखरेलले बताए । औद्योगिक क्षेत्रबाहिरका उद्योग पनि चलिरहेका छन् । औद्योगिक क्षेत्रभित्रका उद्योगमा पाँच हजार मजदुर कार्यरत छन् । बाहिर रहेका युनिलिभर लिमिटेड, हेटौंडा सिमेन्ट, शिवम् सिमेन्ट, ऋद्धिसिद्धि सिमेन्टलगायत उद्योग चलिरहेका छन् ।"
अवरुद्ध नाका खुल्यो,"भैरहवा (कास) भन्सार जाँचपासमा सक्रिय बिचौलियाका कारण अवरुद्ध रूपन्देहीको बेलहिया नाका मंगलबार रातिबाट खुलेको छ । नेपालतर्फ भन्सार परिसरमा आएर काम गर्न असहज भएको जनाउँदै उनीहरू पूर्ववत् अवस्थामा काम गर्न पाउनुपर्ने माग राखेर आन्दोलित थिए । उनीहरूले भारतीय सुनौली भन्सारमा जाँचपास बन्द गराएका थिए । सीमावर्ती भारतीय भन्सारमा नेपालका लागि आयातित मालवस्तुको भन्सार जाँचपास भएपछि मात्रै ती सामान नेपालको भन्सारमा आउँछन् । बुधबारदेखि पहिले जस्तै मालवाहक गाडी नेपाल आउन थालेको भैरहवा भन्सार कार्यालयका प्रमुख कमलकुमार भट्टराईले बताए । भारतको सुनौली भन्सारमा केकसरी जाँचपास भयो, त्यसबारे आधिकारिक रूपमा जानकारी भएन, उनले भने, मंगलबार उनीहरू भैरहवा भन्सार कार्यालयमा आएर छलफल गरेर फर्केको केही समयपछि आयात पुनः सुरु भएको हो ।"
विश्व बैंकको १० करोड डलर ऋण स्वीकृत,"काठमाडौं (कास) ऊर्जा क्षेत्रको वित्तीय क्षमता सुधार्न र कोभिड१९ संकटबाट पुनःस्थापनाका लागि विश्व बैंकले नेपाल सरकारका लागि १० करोड अमेरिकी डलर स्वीकृत गरेको छ । विकास नीति ऋणअन्तर्गतको दोस्रो किस्ताबापतको ऋण स्वीकृत गरिएको विश्व बैंकद्वारा जारी विज्ञप्तिमा जनाइएको छ । नेपालको ऊर्जा क्षेत्रको आर्थिक सम्भावना उजागर गर्न संस्थागत, नियमनकारी र प्रमुख नीतिगत सुधार गर्न ऋण उपलब्ध गराइएको विश्व बैंकले बताएको छ । नेपाल विद्युत् प्राधिकरणको वित्तीय अवस्था सुधार्न, स्वतन्त्र र उत्तरदायी खालको नियामक प्रारूप तयार पार्न, नेपालको जलस्रोतको अधिकतम उपयोगका लागि क्षेत्रीय बजारसँग जोडिन तथा संघीय संरचनाअनुसार विद्युत् प्राधिकरणलाई सशक्त पार्न यो रकम परिचालन हुनेछ । संकट र संकटपछि पनि नेपालको ऊर्जा क्षेत्रको सुधारका लागि निरन्तरता दिनु जरुरी छ, विश्व बैंकका नेपाल निर्देशक फारिस हदाद जार्भोसलाई उद्धृत गर्दै जारी विज्ञप्तिमा भनिएको छ, यो रकमले विश्वसनीय, पहुँचयोग्य र दिगो खालको ऊर्जा क्षेत्र बनाउने सरकारको प्रतिबद्धतालाई सघाउँछ ।"
मेगाले गण्डकीलाई प्राप्ति गर्ने,काठमाडौं (कास) मेगा बैंक नेपालले गण्डकी विकास बैंकलाई प्राप्ति गर्ने भएको छ । मेगा बैंकको विशेष साधारणसभाले बुधबार गण्डकी बैंकलाई प्राप्ति गर्ने प्रस्ताव पारित गरेको हो । सभामा मेगाका अध्यक्ष भोजबहादुर शाहले गण्डकीलाई प्राप्ति गर्ने प्रस्ताव पारित गरेका हुन् ।
लुम्बिनीको अनलाइन खाता,काठमाडौं (कास) लुम्बिनी विकास बैंकले अनलाइन खाता सेवा सञ्चालनमा ल्याएको छ । ग्राहकले बैंकको वेबसाइटबाट अनलाइन खाता खोल्न आवेदन दिन सक्ने व्यवस्था गरेको बैंकले जानकारी दिएको छ ।
सिटिजनको मोबाइल एप,काठमाडौं (कास) सिटिजन लाइफ इन्स्योरेन्सले बिमितहरूका लागि मोबाइल एपबाट घरमै बसी आफ्नो विवरण हेर्न सक्ने सुविधा ल्याएको छ । कम्पनीको मोबाइल एप प्लेस्टोरबाट डाउनलोड गरी लग इनमा गएर पोलिसी होल्डर छनोट गरी आफ्नो पोलिसी नम्बर र पासवर्ड राखेर आफ्नो विवरण हेर्न सकिन्छ । एपमार्फत बिमितले लिएको बिमा योजना र कति नवीकरण शुल्क तिर्नपर्नेलगायत सम्पूर्ण जानकारी पाउन सकिन्छ ।
फोन पेलाई सुरक्षा मापदण्ड,काठमाडौं (कास) फोन पेमेन्ट सर्भिसले पेमेन्ट कार्ड इन्डस्ट्री डाटा सुरक्षा मापदण्ड (पीसीआई डीएसएस भी ३२१) प्रमाणीकरण प्राप्त गरेको छ । फोन पेले कम्पनीको पूरा प्लेटफर्म पीसीआई डीएसएस मान्यता प्राप्त सेवा प्रदायकको उपलब्धि हासिल गरेको जनाएको छ । प्रमाणीकरणले फोन पेको दायराअन्तर्गत गरिएका सबै कारोबार सुरक्षित रहेको कम्पनीको दाबी छ ।
