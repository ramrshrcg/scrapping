शीर्षक,विवरण
चीनतर्फ पनि ७ जिल्लामा सीमा अतिक्रमण,"नेपालकै कारण वार्ता अनिश्चित मानव अधिकार आयोगकी सदस्य मोहना अन्सारीले चिनियाँ सीमातर्फ समेत नेपाली भूमि अतिक्रमणमा परेको पाइएकाले तत्काल द्विपक्षीय वार्ता गरी समाधान गर्न सरकारलाई सुझाइन् । उनले सरकारले सीमा क्षेत्रका बासिन्दाको गाँस, बास र कपासको राम्रो बन्दोबस्त गरी चीनतर्फको परनिर्भरता घटाउन सके उनीहरूले नै सीमा सुरक्षा गर्ने बताए । उत्तरी र दक्षिणी दुवै सीमा क्षेत्रका बासिन्दा चीन र भारततर्फ परनिर्भर छन्, परनिर्भरता घटाउन सक्यौं भने उनीहरूले नै सीमाको सुरक्षा गर्छन्, राज्यलाई सीमा अतिक्रमण हुन लागेको सूचनासमेत दिन्छन् । यसतर्फ सरकार गम्भीर हुनुपर्छ, उनले कान्तिपुरसित भनिन् ।अन्सारीले प्रतिवेदनमा नियमित स्थलगत अध्ययन र अनुगमन गरी सीमा क्षेत्रलाई विवादरहित बनाउन सरकारलाई सिफारिस गरिएको समेत जानकारी दिइन् । आयोगले प्रतिवेदनमा दुवै देशसित सीमा विवाद टुंग्याई दार्चुला र ताप्लेजुङमा नेपालभारतचीनको त्रिदेशीय सीमाबिन्दु कायम गरेर सीमा क्षेत्रमा नेपाली नागरिकको मर्यादित जीवन जिउन पाउने अधिकार प्रत्याभूत गर्नसमेत सरकारलाई निर्देशन दिएको छ । नापी विभागका अधिकारीहरूले नेपालले पहल नगरेकै कारण चीनसित सीमा समस्या समाधान गर्न वार्ता नभएको बताए । नापी विभागका तत्कालीन महानिर्देशक कृष्णराज बीसीको नेतृत्वमा सन् २०१२ मा नेपाली टोली चीनमा गएर वार्ता गर्ने र सीमा समस्या समाधान गर्ने कार्यक्रम बनेको थियो । तर तत्कालीन प्रधानमन्त्री बाबुराम भट्टराईको मन्त्रिपरिषद्ले बीसीको टोलीलाई चीन जान स्वीकृति नदिएकाले सीमावार्ता हुन सकेन । चीनसित सीमा विवाद समाधान भई प्रोटोकलमा हस्ताक्षर हुँदा अर्को छिमेकी भारतलाई समेत त्यसै गर्न दबाब पर्ने भएकाले भट्टराई सरकारले बीसीको टोलीलाई भ्रमणमा जान स्वीकृति नदिएको विश्लेषण नापी विभागका अधिकारीहरूको छ । भारतको दबाबमा तत्कालीन सरकारले तय भएको सीमा वार्ता स्थगन गरेको ती अधिकारीले दाबी गरे । चीन र नेपालको संयुक्त टोलीले सन् २००५ मा सीमा क्षेत्रको स्थलगत अध्ययन गरी समस्या पहिचान गरेको थियो । त्यति बेला दुई देश सगरमाथाको उचाइ, चारवटा सीमा स्तम्भ हराएको र सरेको तथा ५ हिमाली जिल्लाको नेपाली भूभाग चीनतर्फ परेकोलगायतका समस्या समाधान गर्न सहमतिनजिक पुगेका थिए ।नापी विभागका तत्कालीन अधिकारीका अनुसार नेपाल र चीनबीच सगरमाथाको चुचुराको चट्टान र हिउसहितको दुवै उचाइलाई मान्यता दिने, हराएका र सारिएका सीमा स्तम्भ पुनः सीमा विन्दुमै राख्ने र दोलखाको ५७ नं स्तम्भ सन्धिअनुसारकै ठाउामा सार्नेमा लगभग कुरा मिलेको थियो । दुई देशबीच वार्ता हुन सकेको भए यी सबै विषयमा सहमति भई प्रोटोकलमा हस्ताक्षर हुन सक्थ्यो, ती अधिकारीले भने । हरेक १० वर्षमा संयुक्त टोलीले सीमा क्षेत्रको स्थलगत अध्ययन गर्ने र कुनै समस्या आए वार्ता गरी टुंग्याएर प्रोटोकलमा हस्ताक्षर गर्ने २०१९ सालमा दुई देशबीच भएको सीमासम्बन्धी सन्धिमा उल्लेख छ । सन् २००५ पछि नेपाल र चीनबीचको सीमा क्षेत्र र स्तम्भको स्थलगत अध्ययन र निरीक्षण भएको छैन । दुवै पक्षले आआफ्नोतर्फबाट प्रस्ताव तयार गर्ने र नमिलेका कुरामा सहमति गरी प्रोटोकलमा हस्ताक्षर गर्ने सन्धिमा उल्लेख छ ।"
एमसीसीमा ओलीदाहाल मतान्तर,"(काठमाडौं)  सत्तारूढ दल नेकपाका अध्यक्षद्वय प्रधानमन्त्री केपी शर्मा ओली र पुष्पकमल दाहालबीच अमेरिकी सहयोग निकाय मिलिनियम च्यालेन्ज कर्पोरेसन (एमसीसी) सँगको सम्झौताका सम्बन्धमा मत नमिलेपछि बुधबार सुरु हुने स्थायी कमिटी बैठकमा यो विषय थप गिजोलिने देखिएको छ । अध्यक्षद्वयबीच मुख्यतः एमसीसीको विषयमै ठोस धारणा नबनेकाले उनीहरू औपचारिक राजनीतिक प्रतिवेदनबिनै बैठकमा प्रस्तुत हुँदै छन् । नेकपामा बैठकअघि अध्यक्षहरूले छलफलका लागि एजेन्डा र राजनीतिक प्रतिवेदन पेस गर्ने परम्परा छ । तर पार्टीभित्रै विवादित बनिरहेको एमसीसी सम्झौताबारे के धारणा पेस गर्ने भन्नेमा अध्यक्षद्वयकै मत नमिलेपछि मंगलबार रातिसम्म उनीहरूले प्रतिवेदन बनाउन सकेनन् । साझा प्रतिवेदन बनाउनेतर्फ भन्दा प्रधानमन्त्री ओली र अध्यक्ष दाहाल पक्षधर नेताहरूले मंगलबार भएका आआफ्नो पक्षको रणनीतिक बैठक गरेका छन् । अहिलेसम्म औपचारिक रूपमा कुनै कार्यसूची पठाइएको छैन, प्रवक्ता नारायणकाजी श्रेष्ठले भने, तर पार्टीको काम, सरकारको समीक्षा, एमसीसीलगायतका विषयमा भोलि (बुधबार) छलफल हुन्छ होला । बैठक बुधबार बिहान ११ बजे प्रधानमन्त्री निवास बालुवाटारमा बस्दै छ । यसअघि गत वैशाख २५ गतेका लागि बोलाइएको बैठक अध्यक्षद्वयले राजनीतिक प्रतिवेदन तयार पार्न नसकेको भन्दै स्थगन गरिएको थियो । त्यसयता दुई अध्यक्षबीच बारम्बार भएका छलफल, परामर्श र सचिवालयका बैठकहरूले समेत एमसीसीबारे साझा धारणा तय गर्न नसकेपछि बैठकमा अध्यक्षद्वयका तर्फबाट कुनै ठोस एकीकृत प्रस्ताव नआउने निश्चित भएको छ । स्थायी कमिटी बैठकका एजेन्डा तय गर्न मंगलबार दिउँसो दुई अध्यक्ष, महासचिव विष्णु पौडेल र स्थायी कमिटी सदस्य जनार्दन शर्माबीच छलफल भएको थियो । प्रधानमन्त्री निवासमा बिहान ११ बजेदेखि दिउँसो करिब २ बजेसम्म भएको छलफलमा बैठकको एजेन्डाबारे सहमति हुन सकेन । स्रोतका अनुसार उक्त बैठकमा प्रधानमन्त्री ओलीले एमसीसी इन्डोप्यासिफिक रणनीति (आईपीएस) अन्तर्गत होइन भन्ने छर्लंगै भएकाले सम्झौता संसद्बाट अनुमोदन गराउनुपर्ने प्रस्तावसहितको प्रतिवेदन तयार पार्नुपर्ने बताएका थिए । तर त्यसमा अर्का अध्यक्ष दाहाल सहमत देखिएनन् । उनले एउटै मत नभएकाले बैठकमा एमसीसीको एजेन्डा लगेर स्थायी कमिटी सदस्यहरूबाट आएको रायअनुसार अघि बढ्नुपर्ने प्रस्ताव गरेका थिए । एमसीसीकै बारेमा छलफल केन्द्रित गर्नुपर्ने र यही विषयमा दुई अध्यक्षको धारणा दुई किसिमको भएपछि स्थायी कमिटीमा ठोस रूपमा प्रस्तुत हुने आधार नबनेको हो । कुरा नमिलेपछि ओलीले बैठक तत्कालका लागि स्थगन गर्न प्रस्ताव गरेका थिए । तर यसअघि पनि बैठक स्थगन गरिएको र बारम्बार स्थगन गर्दा त्यसको सन्देश राम्रो नजाने हुनाले बैठक बोलाउनुपर्ने अडान दाहालले लिए । त्यसपछि उनीहरूबीच प्रधानमन्त्री निवास बालुवाटारमा बैठक बोलाउने सहमति जुटेको हो । बैठक बोलाउने भन्नेबारेमा मात्रै सहमति भयो, एजेन्डामा सहमति हुन सकेन, कुरा नै नमिलेपछि कताको राजनीतिक प्रतिवेदन, कताको अध्यक्षद्वयको धारणा, एक नेताले कान्तिपुरसँग भने, अब बैठक बोलाउने हो, जेजे हुन्छ, बैठकमै हुन्छ, स्थायी कमिटी सदस्यहरूको भूमिका निर्णायक हुन्छ । गत मंसिर अन्तिम साता पार्टी केन्द्रीय कार्यालय धुम्बाराहीमा बसेको स्थायी कमिटी बैठकमा अधिकांश समय एमसीसीमै केन्द्रित थियो । एमसीसी सम्झौता अनुमोदन गर्नुपर्छ र गर्नु हुँदैन भन्नेहरूका आआफ्ना अडानका कारण स्थायी कमिटीले उक्त विषयबारे थप अध्ययन गरेर निर्णय गर्ने जिम्मा पार्टी सचिवालयलाई दिएको थियो । तर माघ १५ गते केन्द्रीय कमिटी बैठक सुरु हुने बेलासम्म सचिवालयले टुंगो लगाउन नसकेपछि केन्द्रीय कमिटीको अधिकांश छलफल एमसीसीमै केन्द्रित रह्यो । त्यही बैठकले एमसीसीबारे थप अध्ययन गरेर सुझाव पेस गर्न सचिवालय सदस्य झलनाथ खनालको संयोजकत्वमा कार्यदल गठन गर्यो । कार्यदलले झन्डै एक महिनामा एमसीसी सम्झौता यही हालतमा अनुमोदन गर्न नसकिने रायसहितको प्रतिवेदन सचिवालयमा पेस गरेको थियो । उक्त प्रतिवेदनमाथि बारम्बार छलफल भए पनि नेताहरूबीच कुरा मिल्न सकेन । त्यसैले निचोड निकाल्न सचिवालयलाई जिम्मेवारी दिएको स्थायी कमिटीले त्यसको सात महिनापछि फेरि एमसीसी केन्द्रित छलफल गर्नुपर्ने भएको छ । सम्भवतः नेकपाको यही बैठकबाट एमसीसी सम्झौताको भविष्य टुंगो लाग्नेछ । दुई गुटका रणनीतिक भेला बैठकको मूल एजेन्डा एमसीसी बन्ने भएपछि अध्यक्ष ओली र दाहाल पक्षका नेताहरूले छुट्टाछुट्टै भेला गरे । प्रधानमन्त्री निवास बालुवाटारमा ओली पक्षीय स्थायी कमिटी सदस्यहरूको बैठक चलिरहेका बेला दाहाल निवास खुमलटारमा दाहाल र वरिष्ठ नेता माधवकुमार नेपालनिकट नेताहरूको जमघट भएको थियो । दुवै भेलाको अर्को पनि समानता थियो, उनीहरूले आआफ्नो पक्षको तर्कलाई बलियो हुने गरी तयार पारिएको प्रतिवेदनमाथि केन्द्रित भएर छलफल गरेका थिए । प्रधानमन्त्री निवास बालुवाटारमा दिउँसो ४ बजेदेखि करिब साढे ७ बजेसम्म चलेको छलफलमा एमसीसी सम्झौता जसरी भए पनि अनुमोदन गर्नुपर्छ भन्नेमा सहमति जुटेको स्रोतको भनाइ छ । एमसीसी सुरक्षा रणनीति भए पनि सैन्य बलबाट मात्रै सुरक्षा हुँदैन भन्ने कुरा बुझ्नुपर्छ, बैठकमा सहभागी एक नेताले कान्तिपुरसँग भने, इन्डोप्यासिफिक भन्नेबित्तिकै सैन्य संरचनाअन्तर्गत हो भनेर बुझ्नु अल्पज्ञान हो, त्यसैले विकास परियोजनासम्बन्धी एमसीसी सम्झौता संसद्को यही अधिवेशनबाट पारित हुनुपर्छ भन्ने हाम्रो मत रह्यो । उनले बुधबारको स्थायी कमिटी बैठकमा पनि यही बटमलाइनमा टेकेर कुरा हुने जानकारी दिए । नेपालमा एमसीसी परियोजना भित्र्याउने छलफलको सुरुवात सन् २०१० मा झलनाथ खनाल प्रधानमन्त्री हुँदा र एमसीसी सम्झौता प्रक्रियाको सुरुवात पुष्पकमल दाहाल नेतृत्वको सकारका बेला भएकाले त्यतिखेर के बुझाइका आधारमा एमसीसीको अनुदान ल्याउन पहल भयो भनेर उनीहरूले नै स्पष्ट पार्नुपर्ने पनि ती नेताले बताए । अहिले अध्यक्ष प्रचण्ड र झलनाथजीले एमसीसी सम्झौता अनुमोदन गर्नु हुन्न भनिरहनुभएको छ, त्यो बेला के आधारमा छलफल चल्यो, परियोजनाको सुरुवात किन गरियो, हामीले बैठकमा उहाँहरूको जवाफ खोज्ने छौं । उक्त भेलामा प्रधानमन्त्रीसहित रक्षामन्त्रीसमेत रहेका सचिवालय सदस्य ईश्वर पोखरेल, महासचिव विष्णु पौडेल, परराष्ट्रमन्त्री प्रदीप ज्ञवाली, प्रदेश ५ का मुख्यमन्त्री शंकर पोखरेल, नेकपा संसदीय दलका उपनेता सुवासचन्द्र नेम्वाङ र स्थायी कमिटी सदस्य रघुवीर महासेठ सहभागी थिए ।अर्का अध्यक्ष दाहालको निवास खुमलटारमा भने एमसीसीको विरोधी कित्ताका स्थायी कमिटी सदस्यहरूको भेला भएको थियो । उक्त बैठकले परिमार्जन नभएसम्म र यी अवस्थाको एमसीसी परियोजनालाई कुनै पनि हालतमा अघि बढाउन नहुने निष्कर्ष निकालेको एक नेताले बताए । एमसीसीलाई पूरै अस्वीकार गर्नुपर्छ भन्ने हाम्रो राय हुँदै होइन, ती नेताले कान्तिपुरसँग भने, तर यही अवस्थाको एमसीसी सम्झौता अनुमोदन गर्नु राष्ट्र हितविपरीतको कुरा हो, हामी स्थायी कमिटी बैठकबाट अस्वीकार गर्छौं । एमसीसी आईपीएसअन्तर्गतको हो भनेर अमेरिकी रक्षा र विदेशी मन्त्रालयका विभिन्न प्रतिवेदनले नै पुष्टि गरेकाले कुनै पनि सैन्य सहयोग नेपालले स्वीकार गर्न नहुने निष्कर्ष भेलाको छ । भेलामा अध्यक्ष दाहाल, स्थायी कमिटी सदस्यहरू भीम रावल, सुरेन्द्र पाण्डे, जनार्दन शर्मा, रघुजी पन्त, मातृका यादव, पम्फा भुसाल, देवेन्द्र पौडेललगायत नेता सहभागी थिए ।"
फोन ट्यापिङमा कांग्रेसको आपत्ति,"यसरी कमजोर बन्यो गुप्तचरी संयन्त्रतत्कालीन राजा वीरेन्द्रले २०४२ भदौ १२ गते लालमोहर लगाएसँगै विशेष सेवा ऐन कार्यान्वयनमा आएको थियो । ऐनलाई आन्तरिक र बाह्य गुप्तचरीमा समेत शक्तिशाली बनाइएको थियो । पञ्चायतविरोधी शक्तिका गतिविधिमाथि पनि निगरानी राख्नुका साथै बाह्य शक्तिका गतिविधि निगरानीमा पनि पहुँच बनाएको गुप्तचरीमा बहुदल आएसँगै यसका संयन्त्र बदलिए । पञ्चायतको उत्तरार्द्धतिर डीआईजीस्तरका गुप्तचर अधिकारी प्रभातशमशेर राणाको नेतृत्वमा राष्ट्रिय अनुसन्धान विभाग (राअवि) भित्रै बाह्य मामिला हेर्ने गरी राष्ट्रिय जनसम्पर्क प्रधान कार्यालय ख लाई प्रतिजासुसी एकाईका रूपमा खडा गरिएको थियो । २०४२ सालमा ल्याइएको ऐन र त्यसको नियमावली निर्माणको केही वर्षपछि काउन्टर इन्टेलिजेन्स एजेन्सी का रूपमा त्यो कार्यालय खडा गरिएको थियो । त्यस बखत राअविभित्रै आन्तरिक र बाह्य मामिला हेर्ने क र ख नामका दुई छुट्टाछुट्टै निकाय थिए । गुप्तचरका प्रमुखमाथि पनि प्रतिजासुसी एकाईले निगरानी राख्ने गर्थ्यो । बहुदलको पक्षमा लागेका माथि बहुदलकै पक्षधर नेतालाई जासुसका रूपमा खटाउने गरिएको थियो । तर २०४६ को राजनीतिक परिवर्तनपछि गठित अन्तरिम सरकारले ख एकाई खारेज गर्यो । त्यसपछि ख का प्रमुख राणालाई गृह मन्त्रालयमा जगेडामा राखेर अवकाश दिइयो ।२०४६ चैत २९ गते गठित अन्तरिम सरकारमा गृहमन्त्री योगप्रसाद उपाध्याय थिए । उनै उपाध्यायको योजनामा ख एकाई खारेज गरिएको नेपाल प्रहरीका एक पूर्वएआईजीले बताए । २०४७ वैशाख ६ गतेको मन्त्रिपरिषद्ले एकाई खारेज गरे पनि ऐन संशोधन गर्न १ वर्ष कुर्नुपरेको थियो । चुनाव गरेर जननिर्वाचित सरकारलाई सत्ता हस्तान्तरण गर्ने मूल दायित्व रहेको अन्तरिम सरकारले किन गुप्तचरसँग सम्बन्धित महत्त्वपूर्ण संयन्त्र नै भंग गर्यो ? सुरक्षा विज्ञ गेजा शर्मा वाग्लेले भने, पञ्चायतले बहुदल पक्षधरमाथि निगरानी गर्न यसको दुरुपयोग गरेको आरोप लाग्यो, अर्कातर्फ विदेशी शक्तिले पनि नेपालको जासुसी शक्ति मजबुद नहोस् भन्ने चाहे । २०४६ पछि अति राजनीतीकरण हुँदा यो कमजोर बन्यो । पञ्चायतकालमा बहुदल पक्षधर दलहरूका विरुद्ध जासुसी गरेकाले २०४६ पछि उपेक्षा वा प्रतिशोधले अनुसन्धान विभाग कमजोर बनेको उनको भनाइ छ ।नयाँ लोकतान्त्रिक परिवेशमा अनुसन्धान निकायको आवश्यकता, भूमिका र कार्यक्षेत्रबारे दलहरू बेखबर भएको, राष्ट्रिय र आन्तरिक सुरक्षामा यसको भूमिका र महत्त्वबारे दलहरूको दृष्टिकोण स्पष्ट नभएको वाग्लेको टिप्पणी छ । अहिले विधेयकका रूपमा आएका कतिपय प्रावधानले यसलाई शक्तिशाली बनाउन खोजे पनि दुरुपयोगको आशंका रहेको उनले बताए । पञ्चायतकालमै सरकारी सेवा प्रवेश गरेका एक पूर्वप्रशासकका अनुसार नेपालको बाह्य गुप्तचरी संयन्त्रप्रति भारत र अमेरिकी तथा केही पश्चिमा मुलुक सन्तुष्ट थिएनन् । बाह्यशक्तिहरू यसलाई कमजोर पार्ने दाउमा थिए । २०४६ सालको राजनीतिक परिवर्तनपछि उनीहरूले संयन्त्र विघटन गर्ने उपयुक्त मौका पाएका थिए । २०४८ सालपछि अनुसन्धान विभाग राजनीतिक भर्ती केन्द्रका रूपमा विकास हुन थाल्यो । २०६९ सालमा सर्वोच्च अदालतको आदेशपछि भने गुप्तचरमा भर्ती केन्द्र रोकिन पुग्यो ।"
पाल्पा पहिरोमा थप एकको शव फेला,"पाल्पा (कास) पाल्पाको सम्मोबारीमा पहिरोमा पुरिएका थप एक जनाको शव भेटिएको छ । झापाको शिवसताक्षी नगरपालिका८, झिलझिले बुद्धचोकका १८ वर्षीय कुमार तामाङको शव मंगलबार फेला परेको प्रहरीले जनाएको छ । सोमबार झरेको पहिरोमा पुरिएर तीन जनाको मृत्यु भएको थियो । तानसेनरिडी सडक खण्डमा खसेको पहिरोले चार सवारीसाधन बगाउँदा हराएकामध्येका थप एक जनाको शव भेटिएको प्रहरी नायव उपरीक्षक मदन गिरीले बताए । मृतक सबै गुल्मीको एक निर्माण कम्पनीमा काम गर्ने हुन् ।सोमबार मृत्यु हुनेमा पाल्पाको रिब्दीकोट गाउँपालिका२, देउरालीका ३२ वर्षीय भुवन खाम्चा, चितवनको भरतपुर महानगरपालिका२९, बाङ्गेसालका ३३ वर्षीय वीरबहादुर गुरुङ र काभ्रेको पाँचखाल नगरपालिका८, होक्सेबजारका २८ वर्षीय निवेश श्रेष्ठ रहेको ट्राफिक प्रहरी प्रमुख पृथ्वीनारायण काफ्लेले बताए । तानसेनगुल्मी सडकखण्डको तानसेनदेखि ६ किलोमिटर पश्चिम सम्मोबारीमा खसेको पहिरोमा परी पानी बोक्ने ट्यांकरमा रहेकाको मृत्यु भएको प्रहरीले जनाएको छ । यसैगरी, तानसेन१२, बौघापोखराथोकको लुहुङमा पार्किङ गरिराखेको बस सोमबार राति बगाएको छ । पार्किङमा राखेको बस माथिबाट खसेको पहिरोले १० मिटर तल बगाएको स्थानीय माधव पौडेलले बताए । उनका अनुसार लुहुङ गाउँकै धनबहादुर विकको लु१ख ९९७१ नम्बरको बसको आधाभन्दा बढी भाग पुरेको छ । मानवीय क्षति नभएको उनले बताए ।"
यसरी निकालिनेछ एसईईको नतिजा,"(काठमाडौं)  विद्यालयले पछिल्लो पटक सञ्चालन गरेको कक्षा १० को परीक्षाका आधारमा एसईईका विद्यार्थीलाई प्रमाणपत्र दिने गरी राष्ट्रिय परीक्षा बोर्डले कार्यविधि स्वीकृत गरेको छ । यो कार्यविधि २०७६ सालमा एसईई परीक्षा दिने ४ लाख ८२ हजार विद्यार्थीका लागि मात्र लागू हुनेछ ।मन्त्रिपरिषद्को बैठकले जेठ २८ मा एसईई परीक्षा रद्द गर्दै विद्यालयले गरेको अन्तिम मूल्यांकनका आधारमा प्रमाणपत्र उपलब्ध गराउने निर्णय गरेको थियो । उक्त निर्णयको आधारमा बोर्डले विद्यालय तहमा नै मूल्यांकन समिति बनाएर विद्यार्थीले प्राप्त गरेको अंक संकलनसहित नतिजा प्रकाशन गर्नेसम्मको कार्यविधि स्वीकृत गरेको हो । बोर्डका सदस्य सचिव दुर्गाप्रसाद अर्यालको संयोजकत्वमा तीन सदस्यीय कार्यविधि निर्माण समिति गठन भएको थियो । समितिले विद्यार्थीको अन्तिम प्राप्तांक तय गर्ने तरिका (सूत्र) सहित कार्यविधि तयार पारेको हो । बोर्डले मंगलबार कार्यविधि स्वीकृत गरेर जारी गरेको अर्यालले जानकारी दिए । सामान्यतया विद्यालयमा पहिलो, दोस्रो र अन्तिम त्रैमासिक परीक्षा सञ्चालन हुन्छ । त्यसपछि मात्रै एसईई परीक्षा लिने गरिएको थियो । यस पटक कोरोना महामारीका कारण एसईई परीक्षा रद्द भएसँगै परीक्षार्थीलाई यसअघि अन्तिम पटक सञ्चालित परीक्षाका आधारमा प्रमाणपत्र दिने गरी कार्यविधि बनाइएको सदस्य सचिव अर्यालले जानकारी दिए । उनका अनुसार कुनै विद्यालयले अन्तिम त्रैमासिक परीक्षा सञ्चालन नगरेका रहेछन् भने दोस्रो त्रैमासिक परीक्षालाई नै अन्तिम परीक्षा मानिनेछ । दोस्रो त्रैमासिक परीक्षा पनि सञ्चालन नगर्ने विद्यालयले कार्यविधिको सूत्र प्रयोग गरेर पहिलो त्रैमासिक परीक्षाका आधारमा नै अंक पठाउन सक्छन् । सोही अंकलाई आधार मानेर एसईई परीक्षाको प्रमाणपत्र जारी हुनेछ । विद्यालयले जुन परीक्षा सबैभन्दा पछिल्लो पटक लिएको छ, त्यसलाई अन्तिम परीक्षाको मान्यता दिने कार्यविधिले तय गरेको छ, परीक्षा नियन्त्रण कार्यालयअन्तर्गत कक्षा १० का परीक्षा नियन्त्रक रामराज खकुरेलले भने, जति पूर्णांकको परीक्षा सञ्चालन गरेको भए पनि त्यसलाई शतप्रतिशत पूर्णांकमा रूपान्तरण गर्ने सूत्र तयार पारेका छौं ।विद्यार्थीले आन्तरिक परीक्षामा प्राप्त गरेको अंकलाई जिल्लास्थित शिक्षा विकास तथा समन्वय इकाई हुँदै बोर्डमा पठाउनुपर्ने व्यवस्था गरिएको छ । त्यसका लागि विद्यालय तहमा नै मूल्यांकन समिति रहनेछ । प्रधानाध्यापक अध्यक्ष रहने तीन सदस्यीय मूल्यांकन समितिले विद्यार्थीले ल्याएको अंक सिफारिस गर्ने अर्यालले जनाए । समितिमा कक्षा १० का कक्षा शिक्षक र नियुक्तिका आधारमा ज्येष्ठ शिक्षक सदस्य रहनेछन् ।उक्त समितिले विद्यालयद्वारा गरिएको अन्तिम मूल्यांकनको विवरण कायम गर्नेछ । विवरण कायम गर्न बोर्डले नमुना फारमसमेत तय गरेको छ । विद्यार्थीको प्राप्त अंकसहितको फारम समितिका सदस्यहरू र इकाई प्रमुखले प्रमाणित गर्नुपर्नेछ । सैद्धान्तिक र प्रयोगात्मक परीक्षाको मूल्यांकनका लागि छुट्टाछुट्टै सूत्र कायम गरिएको छ । प्रयोगात्मक अंकका लागि विद्यालयले यसअगाडि नै परीक्षा सञ्चालन गरी इकाईमा पठाइसकेको विवरणलाई मान्यता दिइनेछ । नियमित, आंशिक र ग्रेडवृद्धि परीक्षामा सहभागी हुन आवेदन फारम भरेका साधारण, संस्कृत र प्राविधिक धारका विद्यार्थीहरूको अलगअलग फारम तयार पारेर पठाउनुपर्ने व्यवस्था गरिएको छ । परीक्षा आवेदन फारम भरेका, परीक्षा दस्तुर बुझाएका र पाठ्यक्रमले तोकेबमोजिम न्यूनतम ७५ प्रतिशत हाजिरी भएका विद्यार्थीहरूको मात्र मूल्यांकनबापतको अंक पठाउनुपर्नेछ, कार्यविधिमा भनिएको छ । कसरी छुट्याइन्छ ग्रेड ?कार्यविधिमा विषयअनुसार एसईई परीक्षा सञ्चालन हुने पूर्णांकका आधारमा विद्यार्थीको आन्तरिक मूल्यांकन गर्ने तरिका तोकिएको छ । एसईईमा गणितबाहेक अन्य विषयमा २५ पूर्णांकको प्रयोगात्मक परीक्षा सञ्चालन हुन्छ । सैद्धान्तिकतर्फ गणितमा १००, अन्य विषयमा ७५ पूर्णांकको परीक्षा हुन्छ । ७५ पूर्णांक भएका विषयको परीक्षामा पनि विद्यार्थीले ल्याएको अंकलाई शतप्रतिशत पूर्णांकको प्राप्तांकमा रूपान्तरण गरेर पठाउनुपर्ने व्यवस्था गरिएको हो ।जति पूर्णांकमा विद्यालयले अन्तिम परीक्षा सञ्चालन गरेको भए पनि त्यसलाई सम्बन्धित विषयमा एसईई सञ्चालन हुने पूर्णांक बराबर मान्यता दिइने भएको हो । बोर्डमा पठाउने अंक कायम गर्न विद्यार्थीले प्राप्त गरेको प्राप्तांकलाई परीक्षा सञ्चालन भएको पूर्णांकले भाग गरेर सम्बन्धित विषयको एसईई सञ्चालन हुने पूर्णांकले गुणन गर्नुपर्नेछ । कार्यविधिमा भनिएको छ, विद्यालयहरूले दिएका परीक्षाहरूमध्ये अधिकतम पाठ्यक्रम समावेश हुने गरी पछिल्लो पटक लिइएको परीक्षाको अंकलाई विषयगत पूर्णांकअन्तर्गत परिवर्तन गरी विषयगत अन्तिम मूल्यांकनको प्राप्तांक कायम गर्नुपर्नेछ ।त्यसरी अन्तिम अंक कायम गरी समितिले तयार पारेको विवरण विद्यालयले इकाईमा बुझाउनुपर्नेछ । इकाईले रुजु गरेर परीक्षा नियन्त्रण कार्यालयमा पठाउनुपर्ने व्यवस्था गरिएको हो । परीक्षा नियन्त्रण कार्यालयले विद्यार्थीले प्राप्त गरेको प्राप्तांकलाई अक्षरांकन पद्धति कार्यान्वयन कार्यविधि २०७२ अनुसार ग्रेडमा बदल्नेछ । ग्रेडिङ पद्धतिअनुसार बोर्डले एसईईको नतिजा प्रकाशन गरेपछि विद्यार्थीलाई ग्रेडसिट र प्रमाणपत्र वितरण सुरु हुनेछ । आन्तरिक मूल्यांकनका आधारमा नतिजा प्रकाशन हुने हुँदा यस वर्ष पुनर्योग गराउने, उत्तरपुस्तिका हेर्ने, पुनः परीक्षण गराउने र पूरक ग्रेडवृद्धि परीक्षा सञ्चालन नहुने बोर्डले जनाएको छ । नतिजा प्रकाशनमा कुनै त्रुटि, नतिजा स्थगित वा छुट भएमा सम्बन्धित विद्यालयको सिफारिससहित नतिजा प्रकाशन भएको मितिले ३५ दिनभित्र सम्बन्धित इकाईमा निवेदन दिनुपर्ने व्यवस्था गरिएको छ । बोर्डले असार मसान्तभित्र विद्यालयस्थित मूल्यांकन समितिले इकाईलाई विद्यार्थीको प्राप्तांक विवरण बुझाइसक्नुपर्ने सर्कुलर गरेको छ । असारभित्र विवरण लिएर साउनको दोस्रो सातासम्म नतिजा प्रकाशन गर्ने योजना छ, बोर्डका अध्यक्ष चन्द्रमणि पौडेलले भने, विद्यालयहरूमा क्वारेन्टाइन छन्, विद्यालय प्रशासन खोलेर विवरण तयार पार्न अप्ठ्यारो छ । विद्यालयले प्राप्तांक असारभित्र पठाए, साउन दोस्रो सातासम्म नतिजा प्रकाशन गर्न सकिने उनले जनाए । कोरोना महामारीका कारण सरकारले चैत ५ को राति एसईई परीक्षा स्थगित गरेको थियो । एसईई चैत ६ बाट सुरु हुने तालिका थियो । महामारी बढ्दै गएको र परीक्षा सञ्चालन गर्न सम्भव नभएको भन्दै जेठ २८ गते परीक्षा नै रद्द गरिएको हो ।"
मन्त्रालयले पठाएको किट काम लागेन,"वीरगन्ज (कास) स्वास्थ्य मन्त्रालयले पठाएको पीसीआर किट (रिएजेन्ट) काम नलाग्दा वीरगन्जको नारायणी अस्पतालमा रहेको पीसीआर प्रयोगशाला दुई दिनदेखि ठप्प भएको छ । प्रयोगशाला सञ्चालन नहुँदा एक हजार तीन सय स्वाबको नमुना परीक्षणका लागि राष्ट्रिय जनस्वास्थ्य प्रयोगशाला टेकु पठाइएको छ । अस्पताल प्रमुख मेडिकल सुपरिन्टेन्डेन्ट डा मदनकुमार उपाध्यायका अनुसार रिएजेन्ट र आरएनए एक्सट्राक्सनको अभावमा सोमबारदेखि प्रयोगशाला सञ्चालनमा आएको छैन । सरकारले पठाएका पीसीआर किट हाम्रो मेसिनसँग मिल्दो छैन, उनले भने, स्वास्थ्य मन्त्रालय र राष्ट्रिय जनस्वास्थ्य प्रयोगशालामा यसको लिखित जानकारी गराए पनि कुनै जवाफ आएको छैन ।स्रोतका अनुसार नेपाली सेनाले खरिद गरी स्वास्थ्य मन्त्रालयलाई हस्तान्तरण गरेको पीसीआर किट प्रयोगमा नआएको हो । अघिल्ला पटकका सबै किट मेसिनसँग मिले पनि यसपटकको प्रयोग गर्न नसकिएको हो । नारायणी प्रयोगशालामा पीसीआर मेसिन सञ्चालनमा आएदेखि पछिल्लो दुई महिनामा ८ वटा कम्पनीका पीसीआर किट मन्त्रालयले पठाएको थियो । स्वास्थ्य मन्त्रालयले पछिल्लो समय सनस्योर बायोटेक कम्पनीको एक हजार पीसीआर किट उपलब्ध गराएको थियो ।नतिजामै अन्योलमकवानपुर स्वास्थ्य मन्त्रालयले हेटौंडामा उपलब्ध गराएको सनस्योर बायोटेक कम्पनीको पीसीआर किटका कारण कोरोना परीक्षणमा अन्योल भएको छ । हेटौंडास्थित किटजन्य रोग तथा अनुसन्धान तालिम केन्द्रमा रहेको प्रादेशिक प्रयोगशालाका प्राविधिकहरूले किटको नतिजा विश्वसनीय नभएको गुनासो गरेका छन् । पहिला हामीले जर्मन कम्पनीको किट प्रयोग गरेका थियौं, त्यसको तुलनामा अहिलेको किटको गुणस्तर कमजोर छ, प्रदेश जनस्वास्थ्य प्रयोगशाला वाग्मतीका निर्देशक नारायण कार्कीले भने, हामीलाई रिपोर्ट दिन गाह्रो भइरहेको छ । चितवन, कोसी र बाँकेको प्रयोगशालामा यो किट अझै प्रयोगमा नआए पनि हेटौंडामा परीक्षण गरिरहेको कार्कीले बताए ।"
निजीलाई पीसीआर परीक्षण निर्देशिका अव्यावहारिक,"(काठमाडौं)  स्वास्थ्य तथा जनसंख्या मन्त्रालयले सोमबार जारी गरेको निजी प्रयोगशालालाई कोभिड१९ को मोलिक्युलर (पीसीआर) परीक्षण गर्न अनुमति दिनेसम्बन्धी निर्देशिका का मापदण्ड अव्यावहारिक भएको निजी प्रयोगशाला सञ्चालकहरूले दाबी गरेका छन् ।संक्रमितहरूको संख्या बढ्दै गएकाले पीसीआर परीक्षणको दायरा बढाउन निजी प्रयोगशालालाई पनि अनुमति दिने नीति लिइएअनुसार सर्त तथा मापदण्डसहितको निर्देशिका जारी गरिएको हो । निजी प्रयोगशालालाई राष्ट्रिय जनस्वास्थ्य प्रयोगशालामार्फत नमुना दिएर परीक्षण गराउने र प्रतिपरीक्षण ५ हजार ५ सय रुपैयाँ उपलब्ध गराउने योजना तय भइसकेको छ । सरकारी अस्पतालहरू वीर अस्पताल, पाटन अस्पताल र त्रिवि शिक्षण अस्पताललाई भने पीसीआर परीक्षणको मापदण्ड पूरा नगरेकाहरूको परीक्षण ५ हजार ५ सय रुपैयाँ लिएर गर्न दिने सरकारको नीति छ । पीसीआर गर्न सक्षम केही निजी प्रयोगशालाका सञ्चालकले निर्देशिकाका मापदण्डका कारण परीक्षण गर्न नसक्ने जनाएका छन् । मन्त्रालयको स्वास्थ्य आपत्कालीन परिचालन केन्द्रले जारी गरेको निर्देशिकामा निजी प्रयोगशालामा न्यूनतम ३ वटा पीसीआर मेसिन हुनुपर्ने उल्लेख गरिएकामा प्रयोगशाला सञ्चालकहरू रुष्ट बनेका छन् । निर्देशिकाका अन्य मापदण्ड पनि अव्यावहारिक भएको उनीहरूको भनाइ छ । सरकारले कोभिड१९ महामारीमा निजी क्षेत्रले सहयोग नगरेको देखाउन यस्तो निर्देशिका ल्याएको उनीहरूको टिप्पणी छ । अनुसन्धान प्रयोजनका लागि निजी रूपमा प्रयोगशाला सञ्चालन गरिरहेका इन्टरपिड नेपाल प्राइभेट लिमिटेडका डा समीरमणि दीक्षितले राष्ट्रिय जनस्वास्थ्य प्रयोगशालाको नेतृत्वमा बनेको मापदण्ड अव्यावहारिक रहेको बताए । नेपालमा व्यापारिक प्रयोजनका लागि खुलेका कुनै पनि निजी प्रयोगशालासँग ३ वटा पीसीआर मेसिन छैन होला । यो थाहा हुँदाहुँदै यस्तो मापदण्ड आउँछ भने निर्देशिका बनाउनेको सोचमै केही खोट छ, उनले भने, मापदण्ड बनाउँदा त्यो पालना गर्न सकिन्छसकिँदैन भनेर हेर्नुपर्ला नि । मूल्य निर्धारण गर्दा पनि कुनै सल्लाह भएन । उनले निजी प्रयोगशालालाई कुनै पनि स्थितिमा परीक्षण गर्न नदिने नीति अन्तर्गत यस्तो निर्देशिका ल्याइएको टिप्पणी गरे । राष्ट्रिय जनस्वास्थ्य प्रयोगशालाले ए क्याटेगोरी को प्रयोगशाला भनी वर्गीकरण गरेको एक निजी प्रयोगशालाका सञ्चालकले स्वास्थ्य मन्त्रालयले जारी गरेको निर्देशिकाअनुसार आफूहरूले परीक्षण गर्न नसक्ने बताए । राष्ट्रिय जनस्वास्थ्य प्रयोगशालाले काठमाडौं उपत्यकाका ४ गरी नेपालभरका ९ वटा प्रयोगशालालाई ए क्याटेगोरी को मान्यता दिएको छ । प्रयोगशालासँग अन्य मापदण्डका साथै मोलिक्युलर ल्याब पनि रहेकैले तिनलाई ए क्याटेगोरीमा राखिएको हो । अन्य अवस्थामा राष्ट्रिय जनस्वास्थ्य प्रयोगशालाले नै कतिवटा पीसीआर चलाउँथ्यो त ? ती सञ्चालकले भने, कहिलेसम्म कतिवटा नमुना दिने भन्ने ग्यारेन्टीचाहिँ छैन । ५ हजार ५ सय रुपैयाँ दिएको भरमा तीनवटा पीसीआर र त्यसलाई सञ्चालन गर्न चाहिने अन्य व्यवस्था गरे परीक्षण गर्न दिन्छु भन्नु कत्ति जायज हो ?उनका अनुसार जनस्वास्थ्य प्रयोगशालाबाट अनुमति लिएरै एचआईभी जस्ता अन्य संक्रामक भाइरसको पीसीआर पहिलेदेखि नै गरिरहेकाले कोरोना परीक्षणकै लागि भनेर नयाँ निर्देशिका ल्याउनु नै गलत हो । कि त हामीलाई पहिला पीसीआर गर्न दिएको इजाजत नै गलत हो भन्नुपर्यो । होइन भने संक्रामक रोगको पीसीआर कसरी गरिन्छ भनेर हामीलाई थाहा नभएको हो र ? उनले भने, राष्ट्रिय जनस्वास्थ्य प्रयोगशालाले निजी प्रयोगशालालाई परीक्षण गर्नै नदिने सोच पो बनाएको छ कि जस्तो लाग्न थालेको छ ।निर्देशिकाको अव्यावहारिक मापदण्डबारे राष्ट्रिय जनस्वास्थ्य प्रयोगशालाकी निर्देशक डा रुणा झाले भनिन्, पीसीआर मेसिन एउटा चाहिने भनेको हो । निर्देशिका निकाल्दा अंकमा गल्ती भए जस्तो छ । सच्याउन भनिसकेकी छु । अनुसूचीमा उल्लेख भएको कुरा हो, केही फरक पर्दैन । मन्त्रालयका सहप्रवक्ता डा समीर अधिकारीसँग निर्देशिकामा उल्लेख भएका मापदण्डबारे बुझ्दा सक्कल टिप्पणीमै तीनवटा पीसीआर मेसिन हुनुपर्नेलगायत विषय उल्लेख भएको दाबी गरे । निजी प्रयोगशाला सञ्चालकका अनुसार अहिलेको सन्दर्भमा अन्य मापदण्ड पनि पूरा गर्न प्रयोगशालाहरूलाई कठिन हुन्छ । हामीले जहाँ प्रयोगशालाको परीक्षणहरू गरिरहेका छौं, त्यही स्थानमा कोभिड१९ को पनि परीक्षण हुन्छ भन्ने थाहा पाए कोही आउँदैनन् । त्यसैले हामीले मोलिक्यूलर ल्याब अन्यत्र कतै सेटअप गर्नुपर्छ । डाक्टर, नर्स र स्वास्थ्यकर्मीलाई क्वारेन्टाइनमा बस्न कोठा नदिने समाजले कोभिड१९ परीक्षणका लागि मोलिक्युलर ल्याब सेटअप गर्न स्थान उपलब्ध गराउँछ भन्ने नलागेको उनले बताए । फेरि कहीँकतैबाट स्थानको व्यवस्थापन भइहाले पनि राष्ट्रिय जनस्वास्थ्य प्रयोगशालाले कतिवटा नमुना परीक्षणका लागि कति समयसम्म उपलब्ध गराउँछ, त्यो पनि स्पष्ट हुनुपर्यो नि, उनले भने, सबै सेटअप गरेपछि भोलि नमुना संकलन कम भयो, हामी आफैं गर्न सक्छौं भनेर नमुना दिन बन्द गर्यो भने परीक्षण गर्न ल्याएको किट के गर्ने ? ल्याब सेटअप के गर्ने ? यस्ता धेरै व्यावहारिक समस्या छन् ।"
"१४ दिन कटाउँदै, पठाउँदै","(बुटवल)  सैनामैना नगरपालिकाको आइसोलेसनमा बसेका १७ जनालाई असार ५ गते घर पठाइयो । रोगको लक्षण नदेखिएका र १४ दिन कटेकाले निको भएको ठानेर उनीहरूलाई डिस्चार्ज गरिएको नगरपालिकाका स्वास्थ्य प्रमुख हेमराज पन्थीले बताए । उनका अनुसार एक साता होम क्वारेन्टाइनमा बस्न र सामाजिक दूरी कायम राख्न सुझाव दिइएको छ । क्वारेन्टाइन र आइसोलेसनमा बसेको दिन गन्दा २१ देखि २७ दिन पुगेको थियो । दोस्रो रिपोर्ट कुर्दा थप १० दिन लाग्न सक्थ्यो, उनले भने, त्यसैले रिपोर्ट कुरेनौं । घर पठायौं ।असार ४ गते बुटवल उपमहानगरपालिकाको एन्फा एकेडेमी आइसोलेसनमा बसेका ११ जनालाई घर पठाइयो । निको भयो भनेर पठाइएका ६ जनाको दोस्रो पीसीआर परीक्षणको रिपोर्ट आएको थिएन । यद्यपि, आइसोलेसनमा बसेको १७ देखि २१ दिन भएकाले उनीहरूलाई पठाइएको उपमहानगरका स्वास्थ्य प्रमुख कुन्दनकुमार सिंहले बताए । लक्षण नदेखिएमा १४ दिनमा डिस्चार्ज गर्नु भन्ने निर्देशिका छ, उनले भने, लामो समय आइसोलेसनमा बस्दा बिरामी पनि आत्तिने रहेछन् । त्यसैले उनीहरूलाई पठायौं । प्रदेश ५ का १२ जिल्लामा ९७ वटा आइसोलेसन सेन्टर छन् । तिनमा मंगलबार दिउँसोसम्म १ हजार ५ सय ७४ जना छन् । सबै आइसोलेसन सेन्टर स्थानीय तह आफैंले सञ्चालन गरेका हुन् । त्यहाँ रहेका कोरोना संक्रमितलाई १४ दिन कटाउँदै घर पठाउँदै गरिएको छ । तर, उनीहरू संक्रमणमुक्त भए कि भएनन् भन्ने थाहा हुन सकेको छैन । निको भए होला भन्ने आसमा घर आयौं, सैनामैनाबाट डिस्चार्ज भएका एक व्यक्तिले भने, तर, दोस्रो पटक चेकजाँच नहुँदा भित्र डर भने हुँदोरैछ । अहिलेसम्म प्रदेशबाट १ हजार १ सय ३४ जना कोरोना संक्रमणको उपचार र रेखदेखपछि डिस्चार्ज भएका छन् । त्यसमध्येका करिब पाँच सयको दोस्रो पटक पीसीआर परीक्षण भएको छैन । पीसीआर परीक्षण भएका केहीको पनि १४ दिन कटेको बताएर रिपोर्ट नआउँदै घर पठाइएको सामाजिक विकास मन्त्रालयको तथ्यांक छ । कोरोना संक्रमणको हटस्पट भए पनि यहाँ पीसीआर परीक्षणको गति निकै सुस्त छ । रिपोर्ट पनि त्यत्तिकै ढिला आउँछ । स्वाब संकलनपछि पीसीआर नतिजा आउन कम्तीमा १० देखि १५ दिन लाग्छ । जति लामो समय नतिजा आउँदैन, त्यतिबेलासम्म स्थानीय तहलाई संक्रमित पाल्नुपर्ने जिम्मेवारी हुन्छ । भार कम हुने भएकाले १४ दिनपछि घर पठाउने नियमले स्थानीय तह खुसी छन् । स्वास्थ्य मन्त्रालयले पठाएको निर्देशिकामा कुनै लक्षण नभएका संक्रमितलाई १४ दिन कटेपछि डिस्चार्ज गर्नु भन्ने उल्लेख छ । यसले हाम्रो भार पनि घटेको छ, गैडहवा गाउँपालिका अध्यक्ष बच्चुलाल केबटले भने, हामीले जिल्लामा सोध्दा पनि १४ दिन कटे पठाउनुस् भनेकाले डिस्चार्ज गरेका हौं ।प्रदेशको सामाजिक विकास मन्त्रालयका स्वास्थ्य महाशाखा प्रमुख उमाशंकर चौधरीका अनुसार दुई साता कटेपछि कोरोना भाइरसको संक्रमणदर शून्य हुने विश्व स्वास्थ्य संगठनले बताएको छ । त्यही भनाइका आधारमा संघीय सरकारले निर्देशिका बनाएको हो । त्यसका आधारमा संक्रमितलाई दोस्रो पटक परीक्षणबिना डिस्चार्ज गरिएको उनले सुनाए । क्वारेन्टाइनमा कोरोना देखिएको व्यक्तिलाई आइसोलेसनमा आएपछि पीसीआर नै नगरी पनि पठाउन सकिन्छ, उनले भने, धेरै संक्रमित थुप्रिएकाले हामीले त्यस्तो अभ्यास पनि सुरु गरेका छौं ।"
फाइबर परीक्षणमा अल्झिएको अनुसन्धान,"(काठमाडौं)  प्रहरी प्रधान कार्यालयले कञ्चनपुरकी १३ वर्षीया किशोरी निर्मला पन्तको बलात्कार र हत्या प्रकरणको अनुसन्धान महिनौंसम्म अलपत्र पारेको छ ।२०७५ साउन ११ मा कञ्चनपुरको भीमदत्त१८ निम्बुखेडास्थित उखुबारीमा निर्मला पन्तको शव बलात्कारपछि हत्या गरेको अवस्थामा फेला परेको थियो । घटनाको २६ औं दिनमा घटनास्थलमा भेटिएको सर्टको टुक्राको फाइबर जाँच गर्न जिल्ला प्रहरी कार्यालय कञ्चनपुरले २०७५ कात्तिक १५ मा प्रहरी प्रधान कार्यालयमा पठाए पनि अहिलेसम्म जाँच गरिएको छैन । जसले घटनाको अनुसन्धानमा फेला परेको भनिएको महत्त्वपूर्ण क्लु को वैधानिकता पुष्टि हुन सकेको छैन ।घटनाबारे विस्तृतमा अनुसन्धान गर्न काठमाडौंबाट गएको प्रहरीको केन्द्रीय अनुसन्धान ब्युरोको टोलीले घटनाको २३ दिनपछि भदौ २ गते राति झन्डै साढे ८ बजेतिर दिलीपसिंह विष्टलाई पक्राउ गरेको थियो । ब्युरोबाट गएका डीएसपी अंगुर जीसीसँगको बयानक्रममा दिलीपले घटनाको दिन आफूले लगाएको सर्ट र आकाशे नीलो रङको अन्डरवेयरबारे बताएका थिए । जिल्ला प्रहरी कार्यालयले मुख्य अभियुक्तका रूपमा दिलीपसिंह विष्टलाई सार्वजनिक गरेकै दिन प्रहरीले उनको घरबाट गोजी च्यातिएको सर्ट पनि बरामद गरेको थियो । लगत्तै (भदौ ४ गते) घटनास्थलमा हुबहु सोही रङकै च्यातिएको सर्टको गोजीको टुक्रा फेला पारेको थियो । दिलीपको घरमा प्रहरीले वडाध्यक्षसहितलाई राखेर बरामद सर्ट, कट्टुसहितका सामानको मुचुल्का गरेको थियो भने घटनास्थलमा प्रहरीले दिलीपका बाबुलाई समेत लगेको थियो । सर्टको टुक्रा घटनास्थलमा भेटिएको बेलाको फोटो हेर्दा त्यहाँ प्रहरीसहित अन्य केही मान्छेको पनि उपस्थिति देखिन्छ । समयमै फाइबर जाँच नहुँदा प्रहरीले उक्त सर्टको टुक्रा दिलीपकै घरमा पुगेर च्यातेर ल्याएको भन्ने अफवाहसमेत फैलियो । घटनास्थलमा भेटिएको सर्टको टुक्रा दिलीपको घरबाट बरामद गरिएको सर्टकै भाग हो कि होइन भने प्रयोगशालाबाट फाइबर परीक्षण गरेर पुष्टि गर्नुपर्ने हुन्छ । जिप्रका कञ्चनपुरले २०७५ भदौ ८ मा घटनास्थलमा भेटिएको सर्टको टुक्रा र दिलीपसिंह विष्टको घरबाट बरामद सर्टको नमुना परीक्षण गर्न भन्दै केन्द्रीय प्रहरी विधि विज्ञान प्रयोगशालालाई पठायो । उक्त पत्रमा घटनास्थलमा भेटिएको सेतोमा कालो धर्का भई पूरा बाउला भएको सर्ट र गोजीको टुक्रा (खल्ती जस्तो देखिने) परीक्षण गर्न अनुरोध गरिएको छ । पत्र पठाएको ६ दिनपछि कात्तिक १४ मा प्रयोगशालाले परीक्षण हुन नसक्ने भन्दै पत्र पठाएपछि जिप्रकाले सोही नमुना प्रहरी प्रधान कार्यालयको अपराध अनुसन्धान विभागमा पठायो । कात्तिक १५ मा विभागले परीक्षण गर्नुपर्ने नमुनाबारे प्रहरी महानिरीक्षकको सचिवालयलाई जानकारी गरायो ।पत्रसहितको नमुना आएको भोलिपल्टै अर्थात् कात्तिक १६ गते अपराध अनुसन्धान विभागले उक्त नमुनाका जाँचको प्रक्रिया अगाडि बढाउन तत्कालीन प्रहरी महानिरीक्षक सर्वेन्द्र खनालको सचिवालयमा पठाएको थियो । चलानी नम्बर २००१ मा दुई खाममा रहेका नमुना सचिवालयमा आएको १२ दिनपछि २०७५ कात्तिक २८ मा गृह मन्त्रालयले नेपालमा फाइबर परीक्षणको सुविधा नरहेकाले सुविधा सम्पन्न फरेन्सिक ल्याबमा भारतीय राजदूतावासमार्फत नमुना परीक्षणका लागि पहल गर्ने निर्णय गरेको थियो । गृह सचिवस्तरीय यस्तो निर्णयको दुई दिनपछि अर्थात् कात्तिक ३० मा मन्त्रालयको प्रहरी कर्मचारी प्रशासन शाखाले परराष्ट्र मन्त्रालयलाई निर्णयबारे जानकारी गरायो ।तर परराष्ट्रले प्रशासनिक प्रक्रिया पुर्याएर बुझबुझारथ गर्दा झन्डै दुई साता समय खर्चेको देखिन्छ । कान्तिपुरलाई प्राप्त आन्तरिक पत्राचारका केही पत्रका प्रतिलिपिहरू अध्ययन गर्दा परराष्ट्रले भारतको दिल्लीस्थित नेपाली दूतावासमार्फत फाइबर जाँचको प्रक्रिया अगाडि बढाउन पहल गरेको देखिन्छ । तर गम्भीर प्रकृतिको घटनामा द्रुत प्रक्रियाबाट यस्तो पहल गर्नुपर्ने र त्यसका निम्ति प्रहरी प्रधान कार्यालयले तत्परता देखाउनुपर्नेमा त्यस्तो भएको देखिन्न । पेचिलो बन्दै गएको प्रकरणको अनुसन्धानमा विभिन्न समिति बनाउने, प्रतिवेदन तयार पार्ने काम भए पनि अनुसन्धानको एउटा पाटोलाई प्रहरी प्रधान कार्यालयले समयमै तीव्रता दिन सकेन । जिप्रका कञ्चनपुरले फाइबर जाँचका लागि अनुरोध गरेर नमुनासहित पत्र पठाएको झन्डै ५ महिनापछि मंसिर १२ गते दिल्लीस्थित नेपाली दूतावासले उक्त फाइबर परीक्षण गर्न सकिने ल्याबबारेको सूचना परराष्ट्र मन्त्रालयलाई दिएको देखिन्छ । लगत्तै परराष्ट्रले यसबारे गृहलाई जानकारी गराए पनि त्यसयताको १६ महिना प्रहरी प्रधान कार्यालयले नमुना परीक्षणको काम कहाँ पुग्यो भनेर चासो राखेको देखिन्न । प्रहरी महानिरीक्षकबाट सर्वेन्द्र खनाल अवकाश भएपछि र ठाकुर ज्ञवाली महानिरीक्षकका रूपमा नियुक्त भएको एक महिना बितेपछि एकैचोटि २०७७ वैशाख ३ मा प्रहरीको कार्य अपराध अनुसन्धान विभागले केन्द्रीय प्रहरी विधि विज्ञान प्रयोगशालामा सोही नमुनाबारे पत्राचार गरेको देखिन्छ । विभागका एआईजी हरिबहादुर पालको हस्ताक्षरमा रहेको उक्त पत्रमा नमुनाको भौतिक सबुत फाइबर जाँचका लागि तोकिएको ल्याबमा पठाउन निर्देशन दिइएको छ ।यस्तो पत्राचारको दुई महिना बितिसक्दा पनि नमुना परीक्षणमा कुनै प्रगति छैन । प्रहरी प्रवक्ता डीआईजी नीरजबहादुर शाहीले फाइबर परीक्षणको नमुना ल्याबमा पठाउने प्रक्रियामा रहेको बताए । उनले भने, अहिले त कोरोना संक्रमणका कारणले पनि रोकिएको हो ।गत माघ अन्तिम साता प्रहरी महानिरीक्षक बनेका ठाकुर ज्ञवालीले आफ्नो कार्यकालमा निर्मला पन्त प्रकरणको अनुसन्धानलाई तीव्रता दिएर केही नयाँ तथ्य बाहिर ल्याउलान् भन्ने धेरैको आशा थियो । किनकि केन्द्रीय अनुसन्धान ब्युरोमै रहेका बेला ज्ञवाली २०७५ भदौ तेस्रो साता ब्युरोकै डीएसपी कमल थापासहित उक्त घटना अनुसन्धान गर्न कञ्चनपुर पुगेका थिए । समयमै सक्रियता देखाएर जाँच गरेको भए अनुसन्धानले नयाँ शिरा पक्रिन सक्थ्यो । जबकि घटनाको अनुसन्धानमा संलग्न जिप्रका कञ्चनपुरका तत्कालीन प्रमुख एसपी दिल्लीराम विष्ट, अनुसन्धान गर्न ब्युरोबाट खटिएका डीएसपी अंगुर जीसीसहित ८ जना अहिले पनि घटनाको प्रमाण नष्ट गर्न संलग्न रहेको आरोपमा जिल्ला अदालत कञ्चनपुरमा मुद्दा खेपिरहेका छन् । एसपी विष्ट र डीएसपी जीसीसहित चार जनामाथि दिलीपसिंह विष्टलाई यातना दिएको मुद्दा पनि अदालतमा विचाराधीन छ । २०७५ फागुनमा अदालतमा उक्त मुद्दा दर्ता भएकै कारण यी सबै हालसम्म निलम्बनमा छन् । निर्मलाको शवबाट झिकिएको भेजाइनल स्वाबमा भेटिएको वीर्यबाट निकालिएको डीएनए प्रोफाइलिङका क्रममा पक्राउ परेका दिलीपसिंह विष्टको डीएनएसँग मेल नखाएपछि सरकारी वकिलको कार्यालयले २०७५ भदौ २६ गते हाजिरी जमानीमा उनलाई छोडिदियो । त्यसयता घटनामा संलग्न रहेको आशंकामा जिप्रका कञ्चनपुरले कैयन्लाई पक्राउ गर्दै बयान लिँदै छोडिसक्यो । तर घटनामा संलग्न को थियो भनेर प्रहरीले न अन्तिम निष्कर्ष निकाल्न सकेको छ न वास्तविक दोषीलाई सार्वजनिक गर्न सकेको छ ।"
भारतीय सीमा रक्षा गर्दा नेपालीले गुमाए ज्यान,"(नयाँ दिल्ली)  भारतको सीमा रक्षा गर्ने क्रममा फेरि एक जना नेपाली गोर्खा सैनिकले ज्यान गुमाएका छन् । जम्मुकश्मीरको लाइन अफ कन्ट्रोल (एलओसी) क्षेत्र नजिक सोमबार बिहान भएको गोलीबारीमा भारतीय सेनामा कार्यरत एक नेपालीको मृत्यु भएको हो ।युद्धविराम उल्लंघन गर्दै सोमबार बिहान करिब साढे ५ बजेतिर पाकिस्तानी सेनाका तर्फबाट भएको गोलाबारीमा परेर जम्मुकश्मीरको रजौरी जिल्लास्थित नोसेरा क्षेत्रमा खटिएका हवलदार ३७ वर्षीय दीपक कार्कीको मृत्यु भएको भारतीय सेनाले जनाएको छ । गम्भीर घाइते कार्कीको उपचारका क्रममा मृत्यु भएको हो । उनी गुल्मी जिल्लाका हुन् । कार्कीको पार्थिव शरीरलाई मंगलबार दिउँसो गोरखपुर पुर्याएर करिब ४ बजे राजघाटमा अन्तिम संस्कार गरिएको छ । भारतीय सेनामा कार्यरत नेपाली नागरिकको ड्युटीमा खटिएका बेला मृत्यु भएको यो घटना पहिलो भने होइन । गत मंसिरमा पनि जम्मुकश्मीरमै खटिएका गोरखाको रिप गाउँका २५ वर्षीय अर्जुन थापामगरले पनि दोहारो गोलाबारीमा परेर ज्यान गुमाएका थिए । २०७४ जेठमा भारतीय सेनाको गोर्खा रेजिमेन्टमा कार्यरत तीन जना नेपालीको जम्मुकश्मीरमै भएको आतंकवादी हमलामा मृत्यु भएको थियो । मृत्यु हुनेमा कास्कीका गिरीश गुरुङ, गुल्मीका डम्बरबहादुर पुन र पर्वतका रविन शर्मा थिए । त्यसको तीन महिनाभित्रै एलओसी क्षेत्र नजिक भएको गोलीबारीमा परेर नेपाली मूलका ३६ वर्षीय सन्दीप थापाको मृत्यु भएको थियो ।त्यही वर्षको असोजमा गोर्खा रेजिमेन्टमै कार्यरत २७ वर्षीय राजेश खत्रीको मृत्यु भएको थियो । उनी पनि जम्मुकश्मीरमै खटिएका बेला सीमामा भएको दोहोरो गोलाबारीमा मारिएका थिए । सन् २०१९ जुनमा भारतको पूर्वोत्तर राज्य असमको जोरहाटबाट चीनको सिमाना नजिक रहेको अरुणाचलको मेचुका विमानस्थलका लागि उडेको भारतीय वायुसेनाको विमान दुर्घटनामा पर्यो । उक्त दुर्घटनामा लमजुङका २८ वर्षीय फ्लाइट लेफ्टिनेन्ट राजेश थापाको मृत्यु भएको थियो ।नेपाल र भारतबीचको सम्बन्धमा विभिन्न उतारचढाव देखिँदै आए पनि भारतको सीमा सुरक्षाका लागि नेपालीले यसरी ज्यानको आहुती दिने क्रम भने दशकौंदेखि जारी छ । सन् १९४७ मा भारत स्वतन्त्र हुँदा गोर्खा भर्तीको व्यवस्थालाई त्यसअघि बेलायतसँगको सम्झौताअनुसार नै निरन्तरता दिइएको थियो । सम्झौताअनुसार तत्कालीन १० गोर्खा रेजिमेन्टमध्ये चारवटा रेजिमेन्ट बेलायती सेनामा गाभिए भने बाँकी ६ वटा रेजिमेन्टलाई स्वतन्त्र भारतमै राखियो । त्यही व्यवस्थाअनुसार भारतीय सेनाको ६ वटा गोर्खा रेजिमेन्टमा नेपाली भर्ती हुँदै आएका छन् ।भारतीय सेनामा हाल करिब ४० हजारको संख्यामा गोर्खा सैनिक रहेको बताइन्छ । त्यसमध्ये करिब ७० प्रतिशत नेपाली र बाँकी नेपाली मूलका भारतीय रहेको अनुमान छ । त्यसबाहेक भारतको अर्द्धसैनिक र प्रहरीमा पनि नेपाली भर्ना हुने गरेका छन् । भारतीय सेनामा कार्यरत नेपालीमध्ये अधिकांश राई, लिम्बू, मगर र गुरुङ समुदायका छन् । विश्वभरि नै वीरताको छवि बनाएका नेपाली गोर्खा सैनिकलाई भारतले निर्णायक घडीमा परिचालन गर्ने गरेको छ । सन् १९६२ को चीनसँगको युद्ध होस् वा पाकिस्तानविरुद्धका विभिन्न लडाइँमा, गोर्खा सैनिक अग्रमोर्चामा खटिँदै आएका छन् । ती लडाइँमा सयौं गोर्खा सैनिकले ज्यानसमेत गुमाएका थिए ।गोर्खा भर्ती खारेज गर्नेनगर्ने भन्ने विषयमा पनि विगतदेखि नै बहस हुँदै आएको छ । पछिल्लो समय सीमालाई लिएर भारतसँगको सम्बन्ध फेरि एकपटक तनावपूर्ण बनेपछि गोर्खा भर्ती खारेजीको बहसमाथि चर्चा छ । २०६८ मा व्यवस्थापिका संसद्को अन्तर्राष्ट्रिय सम्बन्ध तथा मानवअधिकार समितिले परिवर्तित सन्दर्भमा भारतीय र बेलायती सेनामा गोर्खा भर्ती बन्द गर्नुपर्ने प्रतिवेदन बुझाएको थियो । २०७५ मा संसद्कै अन्तर्राष्ट्रिय सम्बन्ध समितिले तयार पारेको प्रतिवेदनमा पनि भर्ती गलत भएको भन्दै तत्काल बन्द गर्नुपर्ने बताएको थियो । संसदीय समितिले त्यस्तो प्रतिवेदन बुझाए पनि भर्ती बन्द गर्ने विषयमा नेपाल सरकारले भारतीय र बेलायती पक्षसँग कुनै औपचारिक वार्ता भने गरेको छैन ।"
छोरा आउने दिन कुर्दाकुर्दै मृत्युको खबर,"(रूपन्देही)  दीपकले पर्खिबसेका ९० वर्षीय बुबाको अन्तिम इच्छा पूरा गर्न पाएनन् । गुल्मीको छत्रकोट गाउँपालिका५, खर्ज्याङमा दीपक कार्की सुब्बाका नामले चिनिन्थे ।दुई वर्षअघि आमाको निधन भयो । बुबा शालिकराम, श्रीमती, दुई छोरी र एक छोरालाई उनले रूपन्देहीको तिलोत्तमा५ मणिग्राममा बसाइँ सारेका थिए । पोहोरको गर्मी जेनतेन काटेका शालिकरामले यसपटक दीपकलाई फागुनमै फोन गरी छिटो छुट्टीमा आएर पहाड (गुल्मी) लैजान भनेका थिए । जवाफमा छोराले चैत अन्तिममा दुई महिनाको छुट्टीमा आउने र सँगै गुल्मी जाने वाचा गरेका थिए । तर, कोरोना महामारीका बीच भारत र नेपाल दुवै देशमा लकडाउन भयो । उनी उतै थुनिए । शालिकराम कुर्दै बसे । सोमबार छोराले वीरगति प्राप्त गरेको खबर आएपछि उनी छाँगाबाट खसेझैं भएका छन् । दाजु कृष्ण कार्कीका अनुसार उनी गत दसैंमा एक महिनाको छुट्टीमा आएर फर्केका थिए । भारतीय सेनामा उनको १८ वर्ष पूरा भएको छ । एक वर्षअघि नै पेन्सनमा निस्कन खोजेको थियो, मुम्बइमा काम गर्दै गुल्मीको छत्रकोट आएका दाजु कृष्णले भने, हवल्दारमा बढुवा भएपछि रोकिएको थियो । भाइ बितेको खबर पाए पनि गाउँको क्वारेन्टाइनमा बसेकाले कृष्ण आफैं पनि घर पुग्न पाएका छैनन् ।भारतीय सेनाको ३५ गोर्खा राइफल्समा कार्यरत दीपक जम्मुकश्मीरको नौसेरा क्षेत्रको रजौरीमा खटिएका थिए । गम्भीर घाइते उनको उपचारकै क्रममा मृत्यु भएको भन्दै भारतीय सेनाका प्रवक्ता लेफ्टिनेन्ट कर्नल देवेन्द्र आनन्दले परिवारलाई जानकारी गराएका थिए । शव मंगलबार गोरखपुर ल्याइएको छ । सेनाको टुकडीले सलामी अर्पण गरेपछि त्यहीँ अन्त्येष्टि गर्ने जानकारी आएपछि श्रीमती प्रतिमा, ५ वर्षे छोरा, ११ र ९ वर्षका दुई छोरीसहित आफन्त गोरखपुर पुगेका छन् ।भारतीय अनलाइन जनतक डटकमले दुई आतंककारीलाई ढलाएर हवल्दार कार्की सहिद भएको उल्लेख गरेको छ । दो आतंककियोंको ढेर कर सहिद हुए हवल्दार दीपक कार्की, उसले लेखेको छ, उनके सर्वोच्च बलिदान और कर्तव्य के प्रति समर्पण के लिए राष्ट्र हमेसा ऋणी रहेगा ।"
निजी स्कुलमाथि नैतिक प्रश्न,"निजी विद्यालयहरूले आफ्ना छाता संगठन प्याब्सन र एन प्याब्सनको परिपत्रका आधारमा गत वर्षको बाँकी र शैक्षिक सत्र २०७७ को शुल्क उठाउन ताकेता गर्न थालेपछि त्यसको चौतर्फी विरोध भइरहेको छ । विद्यार्थी र अभिभावक यसको विपक्षमा उभिएका छन् । शिक्षा, विज्ञान तथा प्रविधि मन्त्रालयले सोमबार विज्ञप्ति जारी गरेर शिक्षण संस्था सञ्चालन नभएको अवधिको शुल्क नलिन निर्देशन दिएको छ । सत्तारूढ र प्रमुख प्रतिपक्षी दलका ठूला दुई विद्यार्थी संगठनहरू अनेरास्ववियु र नेविसंघले त अभिभावकलाई शुल्क नबुझाउन आह्वान नै गरेका छन् । उता, निजी विद्यालयहरू भने आफ्ना शिक्षककर्मचारीलाई तलब खुवाउन समस्या परेको भन्दै एक महिनाबाहेकको शुल्क लिने कोसिसमा छन् । कोभिड१९ सिर्जित महामारी र लकडाउनको मारमा निजी विद्यालय मात्र होइन, अभिभावक पनि उत्तिकै परेका छन् । र, अपवादस्वरूप चलाइएका केही भर्चुअल कक्षा हरूलाई छाडेर यसबीचमा विद्यालय आम रूपमा सञ्चालन हुन सकेका छैनन् । त्यसैले यस विषयमा सरोकारवालाले व्यावहारिक र तर्कसंगत बाटो पहिल्याउनुपर्ने देखिन्छ । विगतमा निजी विद्यालयहरूले शैक्षिक सत्रको सुरुमै भर्नालगायत विभिन्न शीर्षकमा अभिभावकबाट रकम लिने गर्थे । यसपटक अघिल्लो शैक्षिक सत्रको अन्त्यदेखि नै शैक्षिक गतिविधि प्रभावित भएकाले विद्यालयहरूले शुल्क उठाउन पाएका छैनन् । शिक्षा मन्त्रालयले यसअघि नै गत चैत महिनाको शुल्क नलिन निर्देशन दिएको थियो । असारअघिसम्म सञ्चालित अनलाइन कक्षाको पनि शुल्क लिन नपाइने उसले जनाएको थियो । असार १ गतेदेखि शिक्षा मन्त्रालयले देशभर वैकल्पिक विधिबाट सिकाइ क्रियाकलाप सञ्चालन गरेपछि निजी विद्यालयले शुल्क उठाउन खोजेका हुन् । तर, वैकल्पिक कक्षामा सहभागी गराएका आधारमा विद्यार्थीलाई भर्ना गराएर शुल्क उठाउन खोज्नुलाई अभिभावकहरूले जायज मानेका छैनन् ।शैक्षिक संस्था मात्र होइन, प्रायः सबै आर्थिक गतिविधि ठप्प भएकाले यतिबेला कति अभिभावकको रोजगारी गुमेको छ भने कतिको आम्दानी घटेको छ । मुठी कसेर जोगाएको वा धेरथोर ऋण गरेको पैसाले छोराछोरी पढाउँदै आएका आम अभिभावकहरू अहिले शुल्क तिर्ने हैसियतमा छैनन् । यस्तो अवस्थामा विद्यालयहरूले भर्चुअल कक्षाकै नाममा अभिभावकलाई बाध्य बनाएर रकम उठाउन खोज्नु न्यायसंगत हुँदैन । फेरि, कक्षाकोठामा उपस्थित भएर गरिने अध्ययनअध्यापन र अनलाइन कक्षाको शुल्क एउटै हुन पनि सक्दैन । यसमा अभिभावक र विद्यालयबीच छुट्टै शुल्क सम्झौता वा समझदारी भएको हुनुपर्छ । अभिभावकको सहमतिबिना एकपक्षीय रूपमा विद्यालयले शुल्क उठाउनु जायज देखिन्न । विद्यालय सञ्चालकहरूले ख्याल गर्नुपर्छ, चौतर्फी संकटको बेलामा आफूले वहन गर्नुपर्ने दायित्वको सम्पूर्ण भारी अभिभावकको थाप्लोमा हाल्न मिल्दैन । विद्यालयको सञ्चालक आफू भएपछि त्यसको सम्पूर्ण लगानीकर्ता अभिभावकलाई मात्र बनाउन नैतिक रूपमा सुहाउँदैन । त्यस्तो हुँदा विद्यालय सञ्चालकहरू शिक्षासेवी कम र व्यापारी ज्यादा देखिन्छन् । विद्यालयको सञ्चालक भएपछि विषम परिस्थितिमा केही अवधि आफ्नैतर्फबाट पनि आर्थिक दायित्व बहन गर्ने क्षमता राख्नुपर्छ । त्यसमा नपुग सरसहयोगका निम्ति अभिभावकसँग आग्रह गर्न सकिन्छ । थोरै पुँजीबाट सुरु भएका विद्यालयले अभिभावककै पैसाका भरमा आफूलाई विशाल बनाएका कैयौं दृष्टान्त छन् । तिनै विद्यालयले आज संकटका बेलामा पनि आफ्नो सञ्चित पुँजी प्रयोग नगरी फेरि अभिभावकलाई कस्न खोज्नु मर्यादित देखिँदैन । यसको मतलब, विद्यालयले अभिभावकसित सहयोगको आग्रह नै गर्न नसक्ने होइन । पर्याप्त पुँजी नभएका र शिक्षककर्मचारीलाई तलब खुवाउन साँच्चिकै समस्या भएका विद्यालयले आफ्नोतर्फबाट पनि प्रयत्न गर्ने र अभिभावकसित पनि हात फैलाउने गर्न सक्छन् । र, अभिभावकले विद्यालयलाई गर्ने यस्तो सहयोग स्वेच्छामा आधारित हुनुपर्छ । सक्ने अभिभावकले मात्र आफूखुसी विद्यालयलाई सहयोग गर्न सक्छन्, सबैले होइन । यस्तो अवस्थामा सहयोग गर्ने र नगर्ने अभिभावकका विद्यार्थीबीच विद्यालयले कुनै भेदभाव गर्नु हुँदैन ।मुख्य सवाल, वर्तमान संकट कहिलेसम्म रहन्छ र कतिन्जेल यसरी नै चल्छ टुंगो छैन । संकट लम्बिरह्यो भने भोलि यस्तै अवस्थामा सरकारले औपचारिक रूपमा नयाँ शैक्षिक सत्र सुरुआतको घोषणा गरेर पूर्णतः वैकल्पिक पठनपाठनमै जानुपर्ने हुन सक्छ । त्यस्तो अवस्था आएमा निजी विद्यालयहरूले विद्यार्थी भर्ना थालेर शुल्क उठाउन सक्छन् । आजै भने हरेक कदममा सरकार, निजी विद्यालय र अभिभावकलगायतका सरोकारवालाबीच उचित सहमति हुनैपर्छ, कुनै पनि पक्ष एकतर्फी रूपमा अघि बढ्नु हुँदैन ।"
निजी विद्यालयहरूको मनपरी,"चैत ११ देखि कोरोना महामारीका कारण शिक्षा क्षेत्र ठप्प छ । करिब ८० लाख बालबालिका घरमा थुनिएका छन् । निजी तथा सामुदायिक विद्यालयहरू बन्द छन् । संक्रमण दिनदिनै तीव्र गतिमा बढिरहेकाले विद्यालयहरू अब कहिले खुल्छन् भन्ने अन्योल कायमै छ । यस्तो बेला निजी विद्यालयलयहरूले अभिभावकहरूसँग चैतदेखिकै शुल्क असुल्न ताकेता गरिरहेका समाचार बाहिर आइरहेका छन् । विद्यालय बन्द भएको समयमा अभिभावकसँग शुल्क असुल्ने काम व्यावहारिक रूपमा उचित छैन । लकडाउनले सारा कामधन्दा चलेको छैन । कतिपयको व्यपारव्यवसाय चौपट भए, यस्तो बेला अभिभावकलाई आर्थिक भार थुपार्ने निजी विद्यालयहरूको कार्यशैलीले मनपरीतन्त्रलाई उदाङ्गो पारेको छ । सरकारले उनीहरूका लागि राहत प्याकेज नदिएको भनेर विद्यालय नै नलागी बन्द भएको समयको शुल्क माग्दा लाज लाग्नुपर्ने होइन र ? निजी विद्यालयहरूले अनलाइन कक्षा सञ्चालन गरेका खबर पनि नआएका होइनन् तर अनलाइन कक्षामा बालबालिकाको सहभागिता कम भएको कुरा पनि विद्यालयहरूले बिर्सन हुन्न । २३ विद्यार्थीलाई अनलाइन कक्षामा सहभागी गराइयो भनेर सबैसँग पैसा असुल्ने नीति लिनुले निराश बनायो । अभिभावकहरूको मर्का निजी विद्यालयहरूले बुझ्दैनन् भन्ने कुरा छर्लङ्ग भयो । सरकारले लकडाउन अवधिको कुनै पनि शुल्क नलिनू भनेर निर्देशन दिइसकेको छ । यस्तो अवस्थामा उक्त निर्देशनलाई बेवास्ता गरी शुल्कका लागि ताकेता गर्नु भनेको सरकारी निर्णय नमान्नु हो । सरकारले सहयोग गरेन भनेर अभिभावकमा रिस थोपार्न पाइन्छ ? यो कस्तो नीति हो ? गुणस्तरीय शिक्षाका नाममा निजी विद्यालयहरूले मच्चाइहेको लुटतन्त्रको जवाफ सरकारले दिन जरुरी छ । महामारीमा पनि शुल्क दिनू भनेर अभिभावकहरूलाई मानसिक र आर्थिक यातना दिने विद्यालयहरूलाई कारबाही गर्न किन मन नगरेको सरकारले ? हुन त सरकारमा रहेकाहरूका प्रायः आफन्तहरूले निजी विद्यालय सञ्चालन गर्छन् । अनि के कारबाही गरोस् बरु नसुनेजस्तो गरेर बस्नु नै ठीक हो भन्ने सोच सरकारको छ । निजी विद्यालयहरूको रबैया र सरकारको कान नसुन्ने प्रवृत्तिको चेपुवामा अभिभावकहरू परिरहेका छन् । शिक्षाका व्यापारीहरू मनलाग्दी निर्णय गर्दै जाने सरकार भने निदाएर बस्ने कस्तो मिलेको । व्यावहारिक रूपमा नै नमिल्ने कुरा गर्दा पनि सरकार चुप लाग्नुले के बताउँछ ? कति निम्छरा रहेछन् सरकार हाँक्नेहरू । गोविन्द विक, बूढानीलकण्ठ१२, काठमाडौं"
राजस्व नेताका लागि,"पछिल्लो समय कोरोना महामारी रोकथाम तथा नियन्त्रण गर्ने भन्दै लकडाउनको बेला भ्रष्टाचार झनै बढ्यो । ओम्नी कम्पनीमार्फत स्वास्थ्य सामग्री खरिद गर्दा अपनाइएको भ्रष्टाचार गर्ने शैली अझै कायम छ । आवश्यकतै नभएको सुकुम्बासी आयोग यतिखेरै बनाएर पदका लोभीहरूलाई सन्तुष्ट बनाइयो । फजुल खर्च कटौती गर्ने भन्दै बजेटमा कर्मचारीहरूको भत्ता कटाइए पनि सांसददेखि मन्त्रीहरूको सुविधामा कटौती गर्नु पाप ठानियो । बरु पछिल्लो समय धमाधम सुविधा थप्नेतर्फ सरकार केन्द्रित गरिएको छ । अन्य देशले सांसद, मन्त्रीहरूको सुविधा कटाएका छन् । हाम्रोमा भने मन्त्रीनिवासलाई सिँगारपटार गरी यही बेला चिटिक्क पारियो । कोराना परीक्षण, क्वारेन्टिन व्यवस्थापन र वैदेशिक रोजगारमा गएकाहरूको उद्धार गर्ने क्रममा अपनाइएका क्रियाकलापहरूमाथि प्रश्नचिह्न उठिरहे । गरिब देशका प्रधानमन्त्रीको सामान्य यात्रामा, पहिलाका राजामहाराजाको सवारी हुँदाको झैं अगाडिपछाडि महँगा गाडीहरू र सशस्त्र सेनाको जत्था पटक्कै शोभनीय लाग्दैन । क्वारेन्टिनको दुर्गति र प्रधानमन्त्रीको सवारीको दृश्य एकैचोटि सम्झँदा झोंक चल्छ । सस्ता गाडीले ठूला मान्छेलाई किन बोक्न सक्दैन ? प्रदेश सरकारका मुख्यमन्त्री, मन्त्रीहरूलाई सुरक्षाका लागि खटिएका सेना, प्रहरी हेर्दा तिनले काम नपाएर बरालिएझैं लाग्छ । उनीहरूलाई कसको खतरा छ ? हद भए जुत्ता, चप्पल हानिएला । पछिल्लो समय प्रधानमन्त्री केपी ओली शर्मा हरेक विषयको विज्ञ बने । प्रशंसकहरूले उनका हरेक वाणीलाई कृष्णलीला ठानेर बचाउ गरेकै छन् । सोही विज्ञताकै कारण हो कि, उनका लागि ५ करोडको सुरक्षा उपकरण किन्न लागिएछ । ढुकुटी र अधिकार आफ्नै भएपछि राजस्वको प्रयोग यस्तै काममा हुँदो रहेछ । इन्द्रकुमार श्रेष्ठ, चिसंखुगढी३, ओखलढुंगा"
सरकारले प्राथमिकता बिर्सियो,"कोरोना महाव्याधिले मानव जातिलाई गहिरो संकटमा परेको छ । झन्डै पौने पाँच लाखले ज्यान गुमाइसके । करोडौंको संख्यामा संक्रमित छन् । हाम्रोमा दैनिक पाँच सय हाराहारीमा संक्रमित बढिरहेका छन् । कोरोनाको उच्च जोखिममा छौं । यस्तो विकराल र कहालीलाग्दो संकट हामीसामु छ र यसबारे सरकार जानकार पनि छ । सुरुका दिनमा अलि राम्ररी कोरोनासँग लड्ने रणनीति लिएर अगाडि बढेको भए सायद हामी यसलाई पराजित गर्न सक्थ्यौं । तर अहिले ढिलो भइसक्योजस्तो लाग्छ । कोरोना महामारीले देशका ७६ जिल्ला ढाकिसकेको छ । यसको रोकथामका लागि सरकारलाई सकस परिरहेको छ । कोरोनाबाहेक पनि अरू राजनीतिक र आर्थिक सवालहरूले पनि देशलाई चुनौती दिइरहेका छन् । यसै बेला सीमा र नक्साबारे भारतसँग भिड्नुपर्यो । एमसीसी र नागरिकता विधेयकले झन् संकटमाथि संकट थपिदिएको छ । सर्वसाधारणले कोरोनाको उचित उपचार र व्यवस्थापन नपाइरहेको समयमा विभिन्न राजनीतिक विषयले प्रवेश पाए । जनताले स्वास्थ्य उपचार पनि राम्रोसँग गर्न पाएनन् । नैसर्गिक अधिकारै थुनामा पर्यो । आम जनसमुदायको मर्मलाई कसले सुनुवाइ गरिदिने ? यस्तो गम्भीर प्रश्नको उत्तर खोज्नुपर्नेमा सरकारको प्राथमिकता अन्तै छ । महामारीमा सरकारी प्राथमिकता के हुनुपर्ने हो भन्ने जान्न जनता आतुर छन् । केपी अधिकारी, भैंसेपाटी, ललितपुर"
अख्तियार रिसइबी साध्ने हतियार,"अहिलेसम्मको कानुनी व्यवस्थाअनुसार सार्वजनिक निकायका भ्रष्टाचारमाथि मात्रै अख्तियार दुरुपयोग आयोगले छानबिन गर्दै आएको छ । संवैधानिक जिम्मेवारी पनि सार्वजनिक सम्पत्ति रेखदेख गर्ने हो । अख्तियारको क्षेत्राधिकार फराकिलो पार्ने विधेयक राष्ट्रिय सभामा पेस भएको छ । उक्त विधेयक कानुन बनेपछि सरकारी, गैरसरकारी र पब्लिक कम्पनीहरूमध्ये जुनसुकैलाई राजपत्रमा जनसरोकार संस्था भनी घोषणा गरेपछि अख्तियारको जाँचबुझको दायरामा आउने पक्का छ । यो विधेयक सरकारले भ्रष्टाचार उन्मूलन गर्नका लागि ल्याउन लागेको हो कि वा डर देखाउन वा रिसिवी साध्ने हतियारको रूपमा हेर्न बाँकी छ । महेन्द्रसिंह बम, टीकापुर१ , कैलाली"
निजी विद्यालयका संगठनलाई खुलापत्र,"१ तपाईंहरूको संयुक्त अपिल पढेपछि लाग्यो, तपाईंहरूप्रति जनमानसको जुन धारणा विद्यमान छ, त्यसलाई तपाईंहरूले फेरि पनि हामी व्यापारी हौं भन्ने प्रमाणित गर्नुभएको छ । २ तपाईंहरूले नाफा गर्दा कैल्यै शिक्षकलाई अतिरिक्त पारिश्रमिक दिनुभयो ? अनि ऐले ३ महिना पनि नपुग्दै कोकोहोलो किन ? पैला गरेको नाफाले विद्यालय सञ्चालन खर्च जुटाए हुन्न ? त्यो पनि केही समयपछि उठिहाल्छ । ३ अभिभावकले तपाईंहरूलाई २०७६ सालसम्म १२ महिनाकै शुल्क बुझाएका छन् र अब शैक्षिक सत्र सुरु भएपछि पनि १२ महिनाकै बुझाउनेछन् । यो परिस्थिति विद्यमान हुँदाहुँदै शिक्षकलाई तलब नदिने, दिए पनि थोरै दिने वा शिक्षककर्मचारीलाई जागिरबाटै धपाउनेजस्ता क्रियाकलाप गर्न तपाईंहरूलाई कत्ति पनि लाज लाग्दैन ?४ पर्यटन र होटेल व्यवसायमा बरु सिट प्रयोगका आधारमा रकम उठाउन पाइन्छ, तपाईंहरूले त १८० दिन पढाएर ३६५ दिनको शुल्क लिनुहुन्छ नि ? त्यसमाथि प्रत्येक वर्ष वार्षिक शुल्कका नाममा अभिभावकको ढाड सेक्नुभएकै छ त अनि आर्थिक अभावको नाटक किन ?५ ल आर्थिक अभाव भयो होला मानौं । के तपाईंहरू ऐले ऋण खोजेर विद्यालयको खर्च सञ्चालन गर्न सक्नुहुन्न ? स्थिति सामान्य भएपछि उठेको पैसाले ऋण तिरे हुन्न ? कतिन्जेल आफ्नो रगतपसिना बगाएर तपाईंको व्यापार धान्ने शिक्षककर्मचारी माथि शोषण गरिरहनुहुन्छ ? र, उनीहरूको भान्सा बन्द गर्ने प्रपञ्च रच्दै हुनुहुन्छ ?६ कोभिडका कारणले अभिभावकको आम्दानी घटेको छ । कति त तपाईंहरूका जस्तै शिक्षा पसलमा काम गर्ने शिक्षक छन् । उनीहरूले यो अवस्थामा तपाईंहरूको शुल्क कसरी तिर्ने ?७ चैत ६ गतेको एसईई परीक्षा रोकिएदेखि नै सबै विद्यालय बन्द छन् । पठनपाठन ठप्प छ । यो तीन महिना अवधिको रकम माग गर्दै विज्ञप्ति निकाल्नुअगि नैतिकतामा खडेरी परेकै हो त ? तपाईंहरूले नपढाएको रकम विद्यार्थी र अभिभावकले किन तिर्ने ?८ कतिपय अभिभावकलाई तर्साउने काम पनि अप्रत्यक्ष रूपमा भएका छन् । भर्ना गर्न नआए वा वार्षिक रकम नबुझाए नाम काटिदिने धम्की दिएर । त्यस्ता धम्की दिने विद्यालय अभिभावकले बहिष्कार गर्नुपर्छ भनेर अब आवाज किन नउठाउने ? अरू पनि विद्यालय छन् नेपालमा, तपाईंहरूको मात्रै हैन । ९ यौटा प्राज्ञिक र मर्यादित शिक्षण संस्थाको छाता संगठन भएर कम्पनी वा गुठी मालिकको मात्रै स्वार्थ हेर्न मिल्छ ? अभिभावकको लगानी र शिक्षक कर्मचारीको मिहिनेतले तपाईंहरू आज कहाँबाट कहाँ पुग्नुभयो भन्ने कुरा यति जाबो कुराले विचलित भएर बिर्सन मिल्छ ?१० पैसामै र्याल चुहाउन छोड्नुहोस् । पैसा फेरि आउँछ नआत्तिनुहोस् । यो विषम परिस्थितिमा अभिभावक, शिक्षक र कर्मचारीको पीडामा मल्हम लगाउनुहोस् । त्यसका लागि कहाँबाट रकम जोहो गर्ने त्यो तपाईंको दायित्व हो । व्यापार गर्ने तपार्इं अनि घाटा तिर्ने अभिभावक ? मिल्छ कुरो ? मनप्रसाद वाग्ले, मीनभवन, काठमाडौं"
अपरिवर्त्य विनिमय दर र नेपाल,"कुनै पनि मुलुकको बाह्य क्षेत्रलाई सन्तुलनमा राख्दै समग्र आर्थिक स्थायित्व कायम गर्नका लागि विनिमय दरको महत्त्वपूर्ण भूमिका हुने गर्छ । विनिमय दरलाई उचित स्तरमा राख्न सकिएन भने निर्यातमा प्रतिस्पर्धात्मक क्षमता ह्रास हुन गई बाह्य क्षेत्र नै अस्थिर रहने सम्भावना हुन्छ । तसर्थ सबै मुलुकले आफूलाई उपयुक्त हुने विनिमय दर पद्धति अवलम्बन गरेका हुन्छन् । नेपालमा विदेशी विनिमय व्यवस्थापनको सम्पूर्ण अधिकार नेपाल राष्ट्र बैंकमा निहित छ । नेपाल राष्ट्र बैंक ऐन, २०५८ ले नेपाल राष्ट्र बैंकलाई विदेशी विनिमयसम्बन्धी नीति, कानुन तथा कार्यविधि बनाउने, विदेशी विनिमय कारोबारको व्यवस्थापन गर्ने, विदेशी विनिमय पद्धति निर्धारण गर्ने तथा विदेशी विनिमय सञ्चितिको व्यवस्थापन गर्ने अधिकार दिएको छ । सोहीअनुरूप उक्त बैंकले नेपाली रुपैयाँको विनिमय दर पद्धति तोक्ने तथा विदेशी मुद्राहरूको खरिदबिक्री दर कायम गरी कारोबार गर्नेजस्ता काम गर्दै आएको छ । नेपालले लामो समयदेखि भारतीय मुद्रासँग पेग्ड विनिमय दर प्रणालीअन्तर्गत कारोबार गर्दै आएको छ । यसअन्तर्गत भारतीय मुद्रासँगको विनिमय दर स्थिर रहने तथा अन्य मुलुकका मुद्रासँग भने भारतीय मुद्राको ती मुद्रासँगको दरका आधारमा परिवर्तन हुने प्रणाली कायम गरिएको छ । यस्तो पद्धति अवलम्बन गर्नुका पछाडि नेपालको भौगोलिक तथा आर्थिक धरातल, भारतसँगको अधिक व्यापार निर्भरता, कमजोर निर्यात क्षमता, विदेशी विनिमय प्राप्तिको दिगो आधारको अभावजस्ता कारक छन् । मुलुकको आर्थिक क्रियाकलापको आकार तथा संरचनामा हुने परिवर्तनसँगै नीतिगत व्यवस्थाहरूमा समेत समयानुकूल परिवर्तन गर्दै लगिएको हुन्छ । यसैअनुरूप नेपालको विनिमय दर प्रणाली तथा वर्तमान भारतीय मुद्रासँगको पेग दरमा समेत परिवर्तन गर्नुपर्ने आवाज बेलाबेला उठ्ने गरेको छ । हालको विनिमय दर पद्धतिकै कारण नेपालको यथार्थ विनिमय दर अधिमूल्यन भई निर्यात क्षमता खस्किँदै गएको आवाज अन्तर्राष्ट्रिय मुद्राकोष लगायतका संस्थाहरूले उठाउँदै आएका छन् । तथापि विदेशी विनिमय दर निकै संवेदनशील पक्ष भएकाले समग्र स्थिरतामा खलल नपुगोस् भन्नका लागि पर्याप्त अध्ययनबिना यो परिवर्तन गर्ने विषय भने होइन । हाल भारतसँग कायम रहेको विदेशी विनिमय दर पद्धतिका कारण विनिमय दरमा हुन सक्ने परिवर्तनबाट सृजना हुन सक्ने अनिश्चितता न्यून छ भने, नेपालमा भारतीय लगानीको आप्रवाह उल्लेख्य छ । यसका साथै भारतीय अर्थतन्त्रको उच्च आर्थिक वृद्धि तथा न्यून मुद्रास्फीतिको लाभ नेपाललाई प्राप्त हुने गरेको छ । अर्कातर्फ, विद्यमान विनिमय पद्धतिका कारण नेपालले केही लागतसमेत बेहोर्नुपरेको छ । भारतीय अर्थतन्त्रभन्दा नेपालको अर्थतन्त्रमा मुद्रास्फीति बढी रहने गरेका कारण नेपाली मुद्रा यथार्थ रूपमा अधिमूल्यन हुन गई नेपालको निर्यात क्षमता खस्किँदै गएको छ भने, भारतीय अर्थतन्त्रमा बाह्य क्षेत्रबाट सिर्जित समस्याहरूको असर नेपालले समेत बेहोर्नुपरेको छ । यी लागतका बावजुद हालकै अवस्थामा भारतसँग परिवर्तनशील विनिमय दर पद्धति नेपालका लागि उचित विकल्प हुन सक्दैन । यसका पछाडि भारतसँगको व्यापार निर्भरता, कमजोर निर्यात क्षमताजस्ता विषय मुख्य रूपमा जिम्मेवार छन् । नोबेल पुरस्कार विजेता अर्थशास्त्री रबर्ट मन्डेलको तर्कबमोजिम नेपालको आर्थिक अवस्थितिलाई नियाल्ने हो भने पनि परिवर्तनशील विनिमय दर हाललाई नेपालको हितमा नहुने नै देखिन्छ । अन्तर्राष्ट्रिय मुद्राकोष लगायतका संस्थाहरूले समेत हालको पेग्ड विनिमय दर नै नेपालको हितमा रहेको तर्क बारम्बार अघि सार्ने गरेका छन् । हालको अवस्थामा परिवर्तशील विनिमय दर अँगाल्दा देहायबमोजिमका जोखिमहरू सिर्जना हुन सक्छन् । पहिलो, भारत नेपालको सबैभन्दा ठूलो व्यापारिक साझेदार हो । नेपालको वार्षिक निर्यात तथा आयातमा ६५ प्रतिशतभन्दा बढी हिस्सा भारतकै छ । यति मात्रै नभएर, नेपालमा सबैभन्दा बढी लगानी गर्ने मुलुकमा भारत अग्र स्थानमा छ । यस्तो अवस्थामा परिवर्तनशील विनिमय दरबाट सृजना हुने अनिश्चितताले व्यापार तथा लगानीलाई नराम्रोसँग प्रभावित गर्न सक्छ । यसको प्रत्यक्ष असर नेपालमा हुने भारतीय लगानी तथा नेपालको निर्यात व्यापारमा पर्न जान्छ । दोस्रो, नेपालको भारतसँगको व्यापार सधैं घाटामा रहने गरेको छ, जुन प्रत्येक वर्ष बढ्दै गइरहेको छ । यसबाट भारतीय मुद्राको माग नेपालमा बढ्दै जाने तर उक्त मुद्राको आपूर्ति त्यही अनुपातमा हुन नसक्ने अवस्था सृजना हुन जाने हुन्छ । यस्तो परस्थितिमा विनिमय दरलाई बजारमा छोड्दा नेपालको मुद्रा लगातार अवमूल्यन हुँदै जाने देखिन्छ । यस्तो अवमूल्यनबाट नेपालले तत्काल फाइदा लिन सक्ने स्थिति नभएकाले यसले आयातलाई अझै महँगो बनाउने, उच्च मुद्रास्फीति सिर्जना गर्ने तथा प्रतिस्पर्धात्मक क्षमतालाई थप कमजोर बनाउन सक्ने सम्भावना पनि उत्तिकै छ । तेस्रो, नेपालको आयात व्यापारमा उद्योगका लागि आवश्यक पर्ने कच्चा पदार्थ, इन्धन आदिको अंश ठूलो छ । विनिमय दरलाई बजारमा छोड्दा भारतसँगको व्यापार घाटाका कारण नेपाली मुद्रा अवमूल्यनबाट नेपालले आयात गर्ने कच्चा पदार्थको मूल्य बढ्न गई उत्पादन लागत बढ्न जाने र यसले समग्र मूल्य स्तरमै बढोत्तरी ल्याई मूल्य वृद्धिमा चाप पर्ने देखिन्छ । चौथो, परिवर्तनशील विनिमय दरमा हुने उतारचढावबाट लाभ पाउन मुलुकको निर्यात तथा आयातव्यापार विनिमय दरसँग लोचदार हुनुपर्छ । अर्थात्, मुद्रा अवमूल्यन हुँदा विदेशी वस्तु सापेक्षिक रूपमा नेपालमा महँगो पर्ने र नेपाली वस्तु विदेशमा सापेक्षिक रूपमा सस्तो पर्न गई आयात निरुत्साहित हुने तथा निर्यात प्रोत्साहित हुने स्थिति भएमा परिवर्तनशील विनिमय दर पद्धतिले लाभको अवसरसमेत बेलाबखत सृजना गर्ने हुन्छ । यसलाई अर्थशास्त्रीय शब्दाबलीमा मार्सल लर्नर सर्त भनिन्छ । विदेशबाट माग भएको अवस्थामा अल्पकालमा उत्पादन वृद्धि गर्न सक्ने क्षमता नेपालमा विकास नभइसकेको, आयातको ठूलो अंश नेपालमा उत्पादन गर्न नसकिने तथा अल्पकालमा अन्य वस्तुबाट प्रतिस्थापन गर्न नसकिने वस्तुहरू (जस्तै पेट्रोलियम पदार्थ, मेसिनरी, पाटपुर्जा, इलेक्ट्रिकल सामान आदि) को आयातमा ठूलो अंश रहेकाले निर्यात तथा आयात व्यापार विनिमय दरसँग बेलोचदार छ । यस्तो अवस्थामा परिवर्तनशील विनिमय दरबाट अल्पकालमा लाभ प्राप्त गर्न सक्ने सम्भावना न्यून रहन्छ ।पाँचौं, विनिमय दरलाई बजारमा छोड्दा मुलुकको पुँजी खातालाई समेत बिस्तारै परिवर्त्य बनाउँदै लैजानुपर्ने हुन्छ । तर भारतीय तथा अन्य विदेशी मुद्राप्राप्तिको दिगो आधार नहुन्जेल मुलुकले पुँजी खातालाई पूर्ण परिवर्त्य बनाउन सक्दैन ।छैटौं, नेपाली जनतालाई भारतको अर्थतन्त्र अझै सुध्रिँदै र नेपाली मुद्रा भारतसँगको व्यापार घाटाका कारण कमजोर हुँदै जान्छ भन्ने लागेमा अल्पकालमा भारतीय मुद्राको संग्रह गर्ने प्रवृत्ति बढ्ने सम्भावनासमेत रहन्छ । यसबाट भारतीय मुद्राको मागमा थप विस्तार भई नेपाली मुद्रा अझै अवमूल्यन हुँदै जाने तथा नेपालबाट अवैध रूपमा पुँजी बहिर्गमन हुने सम्भावना छ ।सातौं, नेपालमा मुद्रा बजार, पुँजी बजार तथा विदेशी विनिमय बजार अझै पनि पूर्ण रूपमा विकसित नभइसकेकाले बजारले निर्धारण गर्ने विनिमय दर यथार्थ स्तरमा नहुने सम्भावना हुन्छ, जसबाट व्यापार तथा लगानीमा नकारात्मक असर पर्न सक्छ ।हालको भारतसँगको पेग्ड विनिमय दर प्रणालीको अल्पकालीन विकल्प नभए पनि पेगको दरमा भने केही परिवर्तन गर्नुपर्छ कि भन्ने तर्क भने जायज छ । अन्तर्राष्ट्रिय मुद्राकोष लगायतका संस्थाहरूले नेपालको यथार्थ विनिमय दर अधिमूल्यन भएकाले निर्यात व्यापारमा नकारात्मक प्रभाव परेको निष्कर्ष निकालेका छन् । यस्तो अवस्थामा भारतसँगको विनिमय दरलाई १६० रुपैयाँबाट केही वृद्धि गर्दा नेपाललाई फाइदा पुग्ने देखिन्छ । तर यस्तो निर्णय उत्पादन तथा निर्यात क्षमतामा कुनै वृद्धि नगरीकनै गरिएमा यो झन् प्रत्युत्पादक हुने सम्भावना पनि त्यत्तिकै रहने भएकाले पूर्वतयारीबिना भारतसँगको पेग दरमा परिवर्तन गरेमा त्यसले अपेक्षित लाभ दिनेभन्दा मुद्रास्फीतीय दबाब सिर्जना गरी समग्र आर्थिक स्थिरतामा खलल पुर्याउन सक्ने जोखिम छ । पर्याप्त अध्ययनबिना विनिमय दर पद्धति परिवर्तन गर्ने गल्ती गरिए नेपालले समेत श्रीलंकाको जस्तो बाह्य क्षेत्रको दबाब झेल्नुपर्ने अवस्था आउन सक्छ ।देवकोटा अमेरिकाको युनिभर्सिटी अफ मिनासोटा मोरिसमा अर्थशास्त्रका प्राध्यापक छन् । भट्ट नेपाल राष्ट्र बैंकका उपनिर्देशक हुन् ।"
नागरिकता बहसमा मूल प्रश्न,"नागरिकता राज्य र व्यक्तिबीचको सम्बन्धलाई निर्देशित गर्ने अवधारणा हो, केवल कागजी प्रमाणपत्र होइन । नागरिकताले अधिकारसम्पन्न व्यक्तिको सार्वभौमिकतालाई बुझाउँछ । राज्यको राजनीतिक सामर्थ्यलाई प्रकट गर्छ । सार्वभौमिकताको अर्थ सर्वोच्च शक्ति हो । विधिद्वारा स्थापित प्रक्रियाबाट शासक छान्ने वा हटाउने व्यक्तिको सर्वोच्च शक्ति र राज्यको असीमित स्वतन्त्रता प्रयोग गर्ने शासकीय सर्वोच्च शक्तिका बीचमा जुन अन्तरक्रियात्मक सम्बन्ध छ, त्यसलाई निरन्तर कायम राख्न नागरिकता एक मात्र सरल सेतु हुन्छ । व्यक्तिको शक्ति कर्तव्यको सीमाभित्र बाँधिएको हुन्छ । हरेक व्यक्तिको नागरिकता मिलेर निर्माण हुने राष्ट्रिय सार्वभौमिकता चाहिँ असीमित हुन्छ । यस्तो असीमितताका अनेक उदाहरण छन् । एक्लिएको भनिने उत्तर कोरियाले संसारको महाशक्तिलाई निदाउन दिएको हुँदैन । त्यही महाशक्ति कुनै अवरोधबिना चाहेको देशमा हमला गर्छ, सैनिक ओराल्छ वा कुनै पूर्वसूचना नदिई इरानका एक सेनापतिलाई तेस्रो देशमा सफाया गर्छ । कल्पना नगरिएको नेपालले कैयौं गुणा बलियो ठानिएको छिमेकीसामु भौगोलिक सार्वभौमिकताको दाबी प्रस्तुत गर्छ । महाशक्तिदेखि साना वा कमजोर ठानिएका राष्ट्रसम्मका यी व्यवहार असीमित सार्वभौमिकताका अभिव्यक्ति हुन् । सामर्थ्यका आधारमा बलियो वा कमजोर भए पनि मुलुकहरू सार्वभौमिकतामा समान हुन्छन्, जसको आधारभूत स्रोत ती मुलुकका व्यक्तिको नागरिकता हो । नागरिकताकै आधारमा कुनै पनि राज्यले व्यक्तिलाई अधिकारसम्पन्न बनाउँछ, सुरक्षा गर्छ र नागरिक भैसकेका वा हुन योग्य व्यक्तिबाट प्रत्युत्तरमा निश्चित कर्तव्यको अपेक्षा गर्छ । त्यसैले, व्यक्ति बाट नागरिकमा रूपान्तरण भएपछि मानिस सार्वभौम हुन्छ । सामान्य राजनीतिक भाषामा जनता सार्वभौम हुन्छन् भनिने पदावलीले प्रत्येक व्यक्तिको राजनीतिक अधिकार सम्पन्नता बोलिरहेको हुन्छ । व्यक्तिको यस्तो सार्वभौमिकतालाई राज्यल प्रमाणित गरिदिने वा पूर्ण स्वीकार गर्ने प्रक्रिया मात्रै नागरिकताको कागजी प्रमाणपत्र हो । राज्यसँग व्यक्तिको अन्तरक्रिया सम्भव बनाउने माध्यमका लागि प्रमाणपत्र चाहिएको हो । त्यसैले, व्यक्तिको नागरिकता सक्रिय हुन नागरिकताको प्रमाणपत्र आवश्यक पर्ने नै भयो । राज्यको अवधारणाजत्तिकै पुरानो भएकाले नागरिकता प्राचीन र अत्यन्तै तिक्खर राजनीतिक विषय हो । मतदान गर्न, राज्य सञ्चालनका लागि प्रतिनिधि छान्न वा आफैं सार्वजनिक पद धारण गर्नका लागि नागरिकता अनिवार्य छ । अर्थात्, नागरिकताद्वारा व्यक्तिले एकातिर राष्ट्रको सार्वभौमिकतामा योगदान गरिरहेको हुन्छ भने, अर्कातिर आफ्नै सहभागितामा राज्यको सार्वभौमिकता उपयोग गरिरहेको हुन्छ । नागरिकता यसरी व्यावहारिक दैनिकीको विषय त हो नै, त्यसभन्दा उपल्लो स्तरको गम्भीर दार्शनिक विषय पनि भएकाले प्राचीन ग्रीसेली सभ्यतादेखि चलिआएको बहस आजपर्यन्त जारी छ । हजारौं वर्षको मानव इतिहासमा राज्यको विकासक्रमसँगै नागरिकता पनि सीमित व्यक्तिको पकडबाट हरेक व्यक्तिको सहभागितासम्म आइपुगेको छ । विकसित संयुक्त राज्य अमेरिकादेखि विकासशील नेपालसम्म नागरिकताको बहस चलिरहेको छ, जुन आगामी दिनमा पनि निरन्तर रहनेछ । जनसांख्यिक संरचनामा आउने परिवर्तनबाट नागरिकतालाई प्रभावित हुन नदिन संसद्ले नयाँ नागरिकता कानुन निर्माण गर्न लागेकाले नेपालको बहस अहिले पेचिलो बनेको हो । को हो नेपाली नागरिक ? दार्शनिक विषयबाट कार्यरूपमा नागरिकता अभिव्यक्त हुने माध्यम प्रमाणपत्र हो । नेपालको संविधानले वंशज, जन्मसिद्ध र अंगीकृत गरी तीन प्रकारका नागरिकता प्रमाणपत्र हुने व्यवस्था गरेको छ । नेपाली नागरिक बाबुआमाबाट जन्मेका सन्तान स्वतः वंशजको नागरिक हुने, नेपालभित्र फेला परेको तर बाबुआमा थाहा नभएको व्यक्ति नेपालको नागरिक हुने व्यवस्थासहित विदेशी नागरिकले अंगीकृत नेपाली नागरिकता प्राप्त गर्न सक्ने संवैधानिक व्यवस्था छ । कानुनले स्पष्ट पार्नुपर्ने पुराना व्यवस्था संशोधन गर्ने गरी नयाँ विधेयक प्रस्ताव भएकाले अंगीकृत नागरिकताको विषय बहसमा छ । सामान्य अवस्थामा विदेशी व्यक्तिका लागि नेपालको अंगीकृत नागरिकता प्राप्त गर्न कठोर प्रावधान छन् । कमसेकम पन्ध्र वर्ष नेपालमा अविच्छिन्न बसोबास गरी नेपाली भाषा जानेको प्रमाणित भएपछि कुनै पनि विदेशी व्यक्ति नेपालको अंगीकृत नागरिकता प्राप्त गर्न योग्य मानिन्छ । यससम्बन्धी निर्णय गर्ने अधिकार नेपालको गृह मन्त्रालयमा निहित छ । विदेशी नागरिकलाई नेपालको अंगीकृत नागरिकता प्राप्त गर्न जति अप्ठ्यारो छ, नेपाली नागरिक पुरुषसँग विवाह गरेर आउने विदेशी महिलाका लागि चाहिँ नेपालको वैवाहिक अंगीकृत नागरिकता प्राप्त गर्न उत्तिकै सजिलो छ । यस मान्यताको केन्द्रमा विभेदपूर्ण लैंगिक दृष्टिकोण छ, जसले विवाह गरेर आउने महिलालाई छोराकी श्रीमती का रूपमा देख्छ । यो दृष्टिकोण त्यस बेला झन् प्रस्ट हुन्छ, जब त्यही कानुनले नेपाली महिलासँग विवाह गर्ने विदेशी पुरुषलाई छोरीको श्रीमान् ठानेर उसका लागि नागरिकता प्राप्ति कठोर बनाउँछ । नागरिकता व्यक्तिको सार्वभौमिकतासँग गाँसिएको हुनुपर्नेमा छोरा र छोरीको लैंगिकताबाट निर्माण हुने सामाजिक भाष्यसँग जोडिन पुग्दा कानुनले नै विभेद गर्ने ठाउँ बनाएको स्पष्ट छ । नेपालमा सरल वैवाहिक अंगीकृत नागरिकता विगत साढे पाँच दशकदेखि अभ्यास गरिँदै आएको हो । नेपालको संविधान, २०१९ मा नेपाली नागरिकसँग विवाह गर्ने विदेशी महिलाले तत्कालै नागरिकता प्राप्त गर्न सक्ने व्यवस्था गरिएको थियो । त्यस संविधानको धारा ७ मा नेपालको कानुन वा रीतबमोजिम नेपालको नागरिकसँग कुनै किसिमको वैवाहिक सम्बन्ध भएको स्वास्नी मानिस स्वतः नेपालको नागरिक ठहर्ने उल्लेख गरियो । त्यसपछिका राजनीतिक परिवर्तनपश्चात् पनि नागरिकताको व्यवस्थामा ठूलो हेरफेर भएन । बहुदलीय व्यवस्थाको पुनःस्थापना भएपछि बनेको नेपालको संविधान, २०४७ मा त्यही व्यवस्थाले निरन्तरता पायो । कानुनी रूपमा वैवाहिक अंगीकृत नागरिकतालाई २०६३ सालको अन्तरिम संविधानपछि झनै सहज बनाइयो, जसअन्तर्गत नेपाली पुरुषसँग विवाह गर्ने विदेशी महिलाले आफ्नो पूर्वमुलुकको नागरिकता त्याग्ने प्रक्रिया सुरु गरेपछि तत्काल नेपालको नागरिकता प्राप्त गर्न सक्ने व्यवस्था भयो ।नागरिकता प्राप्तिसम्बन्धी विद्यमान व्यवस्थालाई थप व्याख्या गर्न नेपाल नागरिकता ऐन विधेयक, २०७५ प्रतिनिधिसभाको राज्य व्यवस्था समितिबाट पारित भएको छ, जसले हाल अभ्यासमा रहेको नागरिकता ऐनलाई पहिलोपटक संशोधन गर्ने तयारी गरेको छ । विधेयकमा के छ ? प्रतिनिधिसभाको राज्य व्यवस्था समितिबाट पारित भएको नागरिकता ऐन (पहिलो संशोधन) विधेयकमा चार वटा मुख्य विषय बहसमा छन् । पहिलो, नेपाली नागरिक पुरुषसँग विवाह गर्ने विदेशी महिलाले नयाँ कानुनअन्तर्गत नेपालको अंगीकृत नागरिकता प्राप्त गर्न निरन्तर सात वर्ष नेपालमा स्थायी बसोबास गर्नुपर्नेछ । यसबीच आउने व्यावहारिक समस्याको निरूपण गर्न तत्काल स्थायी आवासीय अनुमतिपत्र दिनुपर्ने व्यवस्था ऐनले प्रस्ताव गरेको छ । आवास अनुमतिपत्रका माध्यमबाट व्यक्तिको आर्थिक, सामाजिक र सांस्कृतिक अधिकार सुनिश्चित गरिने चलन संसारका धेरै देशमा छ । सरकारी नोकरी प्राप्त गर्न, मतदान गर्न र चुनाव लड्नचाहिँ सात वर्ष पर्खनुपर्ने हुन आउँछ । स्थायी आवास अनुमतिले जन्म, मृत्यु, सम्बन्धविच्छेद लगायतका व्यक्तिगत घटना दर्ता, पेसाव्यवसाय सञ्चालन, चलअचल सम्पत्ति आर्जन तथा राष्ट्रिय परिचयपत्र प्राप्त गर्न सकिने प्रस्ताव छ । तत्काल वैवाहिक अंगीकृत नागरिकता पाइने विद्यमान व्यवस्था संशोधन गरी सातवर्षे समयसीमा प्रस्ताव गरिएका कारण जनता समाजवादी पार्टीले यसको विरोध गरेको छ । प्रमुख प्रतिपक्षी नेपाली कांग्रेसको ठूलो तप्का तथा सत्तारूढ नेपाल कम्युनिस्ट पार्टीले हालसम्म विधेयकको समर्थन गरेको देखिन्छ । दोस्रो, विधेयकमा प्रस्ताव गरिएको व्यवस्थाले जन्मसिद्ध नागरिकतासम्बन्धी विद्यमान कानुनी व्यवस्थालाई खारेज गर्ने देखिन्छ । जन्मका आधारमा नेपालको नागरिकता प्राप्त गरेको व्यक्तिका बाबु र आमा दुवै नेपालको नागरिक रहेछन् भने व्यक्ति वालिग भएपछि वंशजका आधारमा नेपालको नागरिकता प्राप्त गर्न सकिने व्यवस्था गरिएको छ । तेस्रो, नेपाली नागरिक आमाबाट नेपालमा जन्म भई बाबुको पहिचान हुन नसकेको व्यक्तिलाई वंशजको नागरिकता दिने प्रस्ताव गरिएको छ । यसबाट आमाको एकल नामबाट नै वंशजको नागरिकता प्राप्त गर्न सहज हुने भए पनि यसको भाषा थप लैंगिकमैत्री बनाउनु आवश्यक छ । आमाले बाबुको नाम खुलाउन नचाहेको अवस्थामा आमाको नेपाली नागरिकताका आधारमा व्यक्तिलाई नागरिकता प्रदान गरिनेछ भन्ने व्यवस्था हुनुपर्ने देखिन्छ । यसरी वंशजको नागरिकता प्राप्त भएपछि कदाचित् बाबुको पहिचान हुन आउँदा बाबु विदेशी नागरिक रहेको देखिएमा भने व्यक्तिको वंशज नागरिकता खारेज हुने प्रावधान विधयेकमा प्रस्ताव गरिएको छ । चौथो विषयमा प्रस्तावित विधेयक नराम्रोसँग चुकेको देखिन्छ । नेपाली महिलाले विदेशी नागरिकसँग विवाह गरी नेपालमै बसोबास गर्न चाहेको अवस्थामा उक्त विदेशी पुरुषले नागरिकता पाउने प्रक्रिया कठोर र विभेदपूर्ण छ नै, राष्ट्रिय परिचयपत्रसमेत पाउने वा नपाउने भन्नेमा पनि विधेयक मौन छ । छलफलकै क्रममा रहेकाले वैवाहिक अंगीकृत नागरिकतालाई लैंगिक समानताका दृष्टिले प्रश्न गर्न नसकिने बनाउन संसद्सँग अझै पनि समय छ । व्यक्तिको पारिवारिक सम्बन्धसँग जोडिएको हुनाले नागरिकताको प्रश्नमा धेरै भावना गाँसिएको हुन्छ । अंगीकृत नागरिकता प्राप्त गर्ने समयसीमा बढाउने कार्यले नागरिकको समर्थन पाएको छ भने, लैंगिक असमानतालाई पक्षपोषण गर्ने प्रावधानका कारण यसको विरोध भएको हो । यसलाई सच्याएर महिला र पुरुषबीच समानतापूर्ण व्यवस्था गर्नु उपयुक्त हुन्छ । विभेदको पुस्तान्तरण रोक्न पनि यो प्रावधानलाई बेलैमा सच्याउनु आवश्यक छ । अंगीकृत नागरिकताको दुनियाँ संसारका धेरै देशमा वैवाहिक वा अन्य प्रकारबाट प्राप्त गर्न सकिने अंगीकृत नागरिकतासम्बन्धी कुनै न कुनै व्यवस्थाहरू छन् । अधिकांश देशमा सबै प्रकारका अंगीकृत नागरिकताका लागि समयसीमा निर्धारण गरिएको छ, जसअनुसार स्थायी आवास अनुमति प्राप्त गरेको निश्चित समयपछि मात्र नागरिकता प्रदान गरिने व्यवस्था रहेको देखिन्छ । केही मुलुक छन्, जसले विदेशीलाई कुनै पनि अवस्थामा नागरिकता प्रदान गर्न नसकिने वा गर्न नहुने कानुन बनाएका छन् । एकाध देश यस मामिलामा मौन रहेका देखिन्छन् वा उनीहरूलाई हालसम्म यस्तो कानुन आवश्यक परेको छैन । नेपालले विद्यमान कानुनअनुसार अंगीकृत नागरिकताका सन्दर्भमा दुई प्रकारका अतिवाद अभ्यास गरिरहेको छ । नेपाली नागरिकसँग विवाह गर्ने विदेशी महिलालाई एकै दिनमा अंगीकृत नागरिकता दिनु चरम खुकुलो अतिवाद हो भने, नेपाली महिलासँग विवाह गर्ने विदेशी पुरुषका लागि कठोर सर्तहरू राख्नु विभेदपूर्ण अतिवाद हो । संसद्मा हाल छलफलमा रहेको कानुन दुरुस्तै पास भएका खण्डमा पनि दोस्रो अतिवादचाहिँ कायमै रहन्छ । यसको बचाउमा पेस गरिने तर्क छ बुहारी को जिम्मेवारी परिवारले लिन्छ, ज्वाइँ को जिम्मा लिन सकिन्न । पितृसत्तात्मक सामाजिक संरचनालाई सघाउने अत्यन्तै कमजोर तर्क हो यो । लैंगिक रूपमा तटस्थ भाषा प्रयोग गर्नासाथ यसको समाधान निस्कन्छ । आफ्ना नागरिकलाई समानतापूर्ण व्यवहार गर्नु राज्यको प्राथमिक दायित्व हो, जसलाई धेरै देशले लागू गरिरहेका छन् । तिनै असल अभ्यासतिर दृष्टि दिँदा नेपालका लागि सहज समाधान निस्कन्छ । नागरिक महिलासँग विवाह गर्ने विदेशी पुरुषका लागि तुलनात्मक रूपमा कठोर प्रावधान राख्ने मुलुकहरूमा नेपाल एक्लो भने होइन । दक्षिण एसियाली सबैजसो देश यसबारे मौन देखिन्छन् । भुटानले सबै विदेशीका हकमा अंगीकृत नागरिकता प्रदान गर्न समान पन्ध्रवर्षे समयसीमा तोकेको छ । नागरिक बाबु र अंगीकृत आमाबाट जन्मेका सन्तानले चाहिँ वंशजको नागरिकता प्राप्त गर्छन् । छिमेकी भारतमा त्यहाँका नागरिकसँग विवाह गर्ने विदेशीलाई सात वर्षमा भारतीय नागरिकताका लागि आवेदन दिन योग्य मानिएको छ । यसको अर्थ सात वर्षमा नागरिकता प्राप्त हुने निश्चित होइन, आवेदन दिन सकिने व्यवस्था मात्र हो । बंगलादेशमा अंगीकृत नागरिकताका लागि विदेशी महिला र पुरुष दुवैलाई समान पाँच वर्ष स्थायी बसोबास गरेको हुनुपर्ने कानुन छ । यसविपरीत पाकिस्तानले विवाहका आधारमा विदेशी पुरुषलाई नागरिकता दिँदैन । श्रीलंकामा पनि आवासीय भिसा मात्रै पाइन्छ । विदेशीलाई नागरिकता दिने विषयमा अफगानिस्तानमा हालसम्म कुनै कानुन छैन । नजिकको छिमेक छाडेर नेपालले हेर्न सक्ने विकसित मुलुकका उदाहरण बग्रेल्ती छन् । तीमध्ये संयुक्त राज्य अमेरिका र अस्ट्रेलियाको नागरिकता कानुन अध्यागमनको फरक इतिहासमा आधारित छ, जसलाई नेपालले पछ्याउन सक्दैन । दुवै देशको निर्माणमा बेलायत र युरोपबाट बसाइँ सरेर जाने जनसंख्याको ठूलो योगदान भएको तथा उपयोगविहीन ठूलो क्षेत्रफलमा बस्ती बसाउने राज्यको नीति रहेकाले विदेशको सक्षम जनसंख्यालाई आकर्षित गर्न उनीहरू प्रयासरत छन् । क्यानाडाले त्यस्तै नीति अख्तियार गरेको छ । अस्ट्रेलिया, अमेरिका र बेलायतमा विदेशीका लागि नागरिकता प्राप्त गर्ने करिब एकै प्रकारका नीति लागू गरिएका छन् । भुटानदेखि अमेरिका र अस्ट्रेलियासम्मले नागरिकता प्राप्त गर्न चाहने विदेशीका लागि त्यहाँको भाषा, राजनीतिक व्यवस्था र समाजको कुनै न कुनै जानकारी अनिवार्य हासिल गरेको हुनुपर्ने कानुन बनाएका छन् । युरोपका प्रमुख राष्ट्रहरू फ्रान्स र जर्मनीमा विवाहमार्फत नागरिकता प्राप्त गर्न विदेशी महिला वा पुरुषका लागि क्रमशः चार र तीन वर्ष स्थायी बसोबास गरेको हुनुपर्ने समान व्यवस्था छ । भाषा अनिवार्य जान्नुपर्छ । इजरायलको उदाहरण अझ फरक छ । सायद विश्वमा इजरायल एक मात्र यस्तो मुलुक हो, जसले दुई प्रकारका नागरिकताअनुसार राहदानी पनि दुई प्रकारकै वितरण गर्छ । नेपालसँग भौगोलिक वा जनसांख्यिक रूपमा तुलना गर्न सकिने मुलुकले पनि महिला र पुरुषबीच फरक गरेका छैनन् । मंगोलिया वा स्विटजरल्यान्डजस्ता भूपरिवेष्टित राष्ट्र होऊन् अथवा अर्जेन्टिना वा दक्षिण अफ्रिकाजस्ता मध्यम जनसंख्या भएका राष्ट्र, सबैले अंगीकृत नागरिकताको ठोस र समानतापूर्ण व्यवस्था गरेको देखिन्छ । पूर्वी युरोपमा सन् १९९० को दशकमा भएको प्रजातन्त्रीकरणपछि नागरिकतासम्बन्धी करिब एकै प्रकारका कानुनहरू अभ्यासमा छन्, जसले लैंगिक विभेद गर्दैनन् । ऐतिहासिक र जनसांख्यिक यथार्थले सबै राष्ट्रका नीतिलाई कुनै न कुनै रूपमा प्रभावित गर्नु सामान्य हो । अधिकांश देशमा नयाँ नागरिकता लिन पुरानो देशको नागरिकता त्याग्नुपर्छ । यी आधारमा हेर्दा नेपालले गर्न लागेको व्यवस्था अन्य मुलुकसँग तुलनीय छ । नागरिकता प्राप्तिका लागि महिला र पुरुषबीच फरक व्यवस्था गर्ने विश्वका पच्चीस मुलुकको सूची संयुक्त राष्ट्र संघले बनाएको छ । नेपाललाई त्यस सूचीबाट बाहिर निकाल्ने अवसर संसद्ले यसपटक गुमाउनु हुँदैन । विदेशी महिलाका लागि वैवाहिक अंगीकृत नागरिकता प्राप्त गर्न सातवर्षे प्रावधान राखिएपछि आवास अनुमतिपत्र अस्थायी नागरिकतासरह हो भन्ने पक्षलाई सरकार र संसद्ले नागरिकसामु स्पष्ट पार्नुपर्छ । नागरिकताको प्राथमिक उद्देश्य राष्ट्रिय सार्वभौमिकताको अभिवृद्धि हो । राज्यले नागरिकको अर्थसामाजिक सुरक्षाका लागि जति इमानदार र न्यायोचित भूमिका खेल्न सक्छ, उति नै राष्ट्रिय सार्वभौमिकता बलियो हुन्छ । नागरिकतालाई केवल प्रमाणपत्रका रूपमा होइन, राष्ट्रिय सामर्थ्यका रूपमा परिभाषित गर्ने कथन चाहिन्छ । ट्वीटर :"
सरकार खोजिरहेछौं हामी !,"म जिन्दगीभर हिँडिरहें तर कहीँ पनि पुगिनछु । कुनै समय रेडियोबाट बजिरहने यही गीतजस्तै भएको छ हामी नेपालीले थालेको परिवर्तनको यात्रा π किनकि, हामी अझै पनि जहाँको तहीँ छौं π हामीले प्रजातन्त्र स्थापनार्थ संघर्ष गरेको सात दशक बितिसक्दा पनि, प्रजातन्त्र पुनःस्थापनाको तीन दशक पार भइसक्दा पनि, अझ लोकतन्त्र हुँदै गणतन्त्रमा प्रवेश गरेको चौध वर्ष पुग्दा पनि हामीले जनउत्तरदायी सरकार पाएकै छैनौं π सदैव राजनीतिक खिचातानीमै अल्झनुपर्ने नियति पाएको हाम्रो देश अनि हामी जनताका दुर्दिनहरू त दुःशासनले तान्दै गरेको द्रौपदीको वस्त्रजस्तै भए, कुनै अन्त्य नभएको π हरेक राजनीतिक दल र तिनका अगुवाहरूले हाम्रा रित्ता आँखाहरूमा सुनौला सपना भर्दै आए, जुन पूरा हुने आशामा मनको लड्डु घिउसित खाइरहेका हामी तिनै सपनाका भग्नावशेषमा पुरिएर आज आफ्नै भाग्यलाई धिक्कारिरहेका छौं π आश्वासनका ललिपप लिएर आएका चतुर राजनीतिज्ञका मीठा लोरीमा रमाउने हाम्रा बालसपनाहरू पटकपटक चुलिँदै अनि भत्कँदै जानाले अहिलेसम्म पनि जनमुखी सरकारकै खोजीमा छौं ।कोरोना महामारीले अँध्यारिए पनि विगतका दुईतीन रात पैंचो मागेकै तेलमा दीपावली गरेर पनि खोज्यौं । तर अहँ, सरकार कतै भेटिएन । बन्दाबन्दीको महिनौं लामो अवधिमा घरभित्र ध्यानमग्न भएर हेर्यौं, सङ्कटका बेला अन्तर्ध्यान हुने चमत्कारी सरकारको दिव्यज्योति प्रकट हुन्छ कि भनेर, तर भएन । विश्वव्यापी महामारीको कालो बादलभित्र मडारिँदै उज्यालो जूनरूपी सरकारलाई खोज्यौं तर कहाँ पाउनु ? महामारीले हामीकहाँ प्रवेश नपाउँदै सिमानाका गौंडागौंडामा छेकबार बन्ला कि सरकार भनेर आशावादी थियौं तर कतै हराएछ सरकार । महामारी भित्रिएपछि पनि सुविधासम्पन्न क्वारेन्टिनमा प्रभावकारी कार्यक्रमसहित उसको उपस्थिति खोज्दै थियौं । तर हाम्रो दुर्भाग्य, जतिजति महामारी बढ्दै गयो, सरकार पछिपछि हट्दै गयो । अहिले त ऊ हात उठाएर आत्मसमर्पण पो गर्दै छ महामारीसमक्ष ! धन्य, बहुमतको बलियो सरकार πविपत्को यस घडीमा अलपत्र आम नागरिकलाई लागिरहेछ, हामीले मानेको सरकार त महाभारतको कर्णको विद्याजस्तो पो रहेछ π जुन बेला त्यसको सर्वाधिक आवश्यकता पर्छ, त्यही बेला काम नआउने π तुइनबाट मुक्ति पाउन नसकेका हामीलाई पानीजहाजका सपना देखाउँदै राजधानीमा पानीजहाज कार्यालयसमेत खोलेर आसेपासेहरूको कल्याण गर्ने महत्त्वाकांक्षी सरकार, गोरेटो बाटो सम्याउन नसकेका हामीलाई मोनोरेल अनि सुधारिएको चुलोसम्म नदेखेकालाई घरघरै ग्यासपाइपको आशा दिलाउने हाम्रो आशावादी सरकार अहिले कहाँ छ ? छिमेकी मुलुकहरू सामदामदण्डभेदको नीति लिएर महामारीसँग जुधिरहेका बेला पनि सांसदहरूलाई विकास खर्चको कुम्लो बोकाउन पछि नपर्ने अनि राजनीतिक मुद्दामै अल्झने हाम्रो दूरदर्शी सरकारलाई सलाम π वर्तमान परिस्थितिमा जनताको जीवनरक्षा नै पहिलो प्राथमिकता भएकामा सांसद विकास कोष जनस्वास्थ्यका लागि परिचालन गर्न नसकी सर्वसाधारणको कोरोना परीक्षणको दायित्व वहनबाट पन्छिने सरकारलाई के भन्ने ? विशिष्ट, पूर्वविशिष्ट, मन्त्रीसांसद आदिको सुविधा तथा आफ्नो स्वार्थअनुकूलको सन्धिसम्झौतामा सत्ताप्रतिपक्षी एक हुने तर जनहितका सवालमा कहिल्यै एकमत नहुने राजनीतिक परिवेशमा हामीले राज्यको अनुभूति पनि कसरी गर्ने ?साँच्चै, कति कमजोर र निरीह रहेछ हाम्रो सरकार π तीन हजार संक्रमित देखिनासाथै सामान्य संक्रमितका लागि अस्पतालको ढोका बन्द गरिदिन्छ । परीक्षण गर्ने उपकरणको अभाव देखाउँदै जनतालाई भन्छ स्वेच्छाले परीक्षण गराऊ, क्वारेन्टिनको व्यवस्था गर्न सकिँदैन, घरमै आइसोलेसनमा बस π कोरोना महामारी बल्ल सुरु भएको हाम्रो देशमा कोरोनाकै नाममा अर्बौं खर्चिएको दाबी गर्ने सरकारसँग हामी प्रश्न गरिरहेछौं कहाँ खर्चिइयो सो रकम ? न उपयुक्त क्वारेन्टिनको व्यवस्था, न आइसोलेसन र भेन्टिलेटरको पर्याप्ततासहितको अस्पताल सुविधा, न सुरक्षा सामग्रीसहितका यथेष्ट स्वास्थ्यकर्मीको परिचालन, न त प्रभावकारी राहत वितरणकै व्यवस्था π चुलो बाल्न नसकेकाहरूलाई राहत बाँडिएको छ जनस्तरबाटै । विदेशबाट फर्किएकाहरूको पनि कोरोना परीक्षण र क्वारेन्टिनको जिम्मेवारीबाट समेत पन्छिन खोज्ने धन्य हाम्रो सरकार, जसले यसैका नाममा राज्यको ढुकुटी रित्त्याइरहेछ πजब राष्ट्र अनि अन्तर्राष्ट्रिय जगत् सामान्य अवस्थामा हुन्छ, आम नागरिक स्वतःस्फूर्त रूपमा आफ्नो दैनिकीमा लागेका हुन्छन्, सरकारले पनि आफ्नो निर्धारित कार्यक्षेत्रबाहेक नागरिकको थप दायित्व लिनुपर्दैन । तर जब विश्वपरिवेश अनि आफ्नै मुलुकमा असामान्य स्थिति आइपर्छ, तब नै सरकारले आफ्ना नागरिकप्रतिको थप दायित्वसमेत निर्वाह गर्नुपर्छ । यस्तै विषम परिस्थितिमा आम नागरिकको सुरक्षाका लागि समाज विकासको क्रमसँगै राज्यसरकारको परिकल्पना गरिएको हुनुपर्छ । तर, हामीकहाँ अहिले यसको मर्मबोध भएको देखिँदैन । यस्तो विषम परिस्थितिमा पनि हाम्रो सरकार, उसका संयन्त्र मात्र होइन, प्रतिपक्षीसहित सबै राजनीतिक शक्तिहरू त अनेक मुद्दामा धुइरिएर आआफ्नो भविष्य सुनिश्चित गर्नमै व्यस्त देखिएका छन्, मानौं आम नागरिकको जीवनरक्षा उनीहरूको एजेन्डामै पर्दैन π व्यक्तिबाट व्यक्तिमा प्रसारित कोरोना संक्रमण समुदायमा विस्तारित हुने तयारी गर्दै छ । आर्थिक तथा प्राविधिक उन्नतिको अग्रस्थानमा रहेका शक्तिराष्ट्रहरू यसको भेद नपाएर त्राहिमाम् भइरहेको अवस्थामा हाम्रोजस्तो कमजोर मुलुकको के गति होला ? निरन्तरको बन्दाबन्दी तथा विदेशमा रहेका नागरिकलाई स्वदेश फर्काएर मात्र यसको समाधान हुन सक्ला ? यति लामो समयमा पनि संक्रमितको उचित व्यवस्थापन, परीक्षण र उपचारका लागि आवश्यक स्रोतसाधन जुटाउन नसक्ने कस्तो सरकार पाएछौं हामीले ?दैनिक कमाएर खानुपर्ने विपन्न वर्गको जीवन अत्यन्त कष्टकर बनिरहेको छ । उद्योगव्यापारलगायत आर्थिक गतिविधि लगभग बन्द रहेकै अवस्थामा पनि दिनानुदिन थपिँदै गरेको संक्रमित संख्याले जनमानसमा सन्त्रास फैलाइरहेको छ । परीक्षाको मुखमा रहेका तथा परीक्षा दिँदादिँदैका विद्यार्थीहरू अन्योलग्रस्त नै छन् । सरकारले अनलाइन तथा दूरशिक्षाको अवधारणा ल्याएको भए पनि त्यसका लागि सीमित सहरी क्षेत्रबाहेक अन्यत्र भौतिक पूर्वाधार तथा आर्थिक क्षमताको अभावका कारण सो हास्यास्पद नै बनिरहेको छ । दुई छाक टार्न धौधौ हुने अभिभावक र मोबाइल फोन राम्ररी नचल्ने इन्टरनेट सेवाका सापेक्षतामा यस्तो शिक्षा आकाशको फलबाहेक के नै होला र ?जसरी विषम परिस्थिति र संकटका बेला परिवारमा घरमूलीको आवश्यकता पर्छ, सबैको भरोसा उसैमाथि हुन्छ, त्यसै गरी मुलुकमा आइपर्ने यस्तै अवस्थामा नागरिकले सरकारको उपस्थिति खोज्ने गर्छन् । जनउत्तरदायी सरकार यस्तो विपत्को घडीमा आफ्नो अनुकूलताप्रतिकूलता अनि महत्त्वाकांक्षी कार्ययोजना छोडेर नागरिकको जीवनरक्षामा केन्द्रित हुनुपर्छ । त्यसैले त आज हामी आम नेपाली यस्तै जनउत्तरदायी सरकार खोजिरहेका छौं । विदेशमा रोजीरोटी खोसिएको पीडाले छटपटाउँदै आफ्नै भूमिमा बाँच्न फर्केका नागरिकहरूले आफ्नो भूमिमा टेक्दानटेक्दै रोगभन्दा पनि भोकप्यास र मानवीय व्यवहारको अभावका कारण ज्यान गुमाउनुपर्दाको पीडामा खोजिरहेछौं सरकारको उपस्थिति π निरोगीलाई पनि रोगी बनाउनेजस्तो अव्यवस्थित र नाम मात्रको क्वारेन्टिनको बसाइमा खोजिरहेछौं सरकार । लक्षण नदेखिएसम्म र विशेष उपचार आवश्यक नपरेसम्म संक्रमितलाई अस्पताल भर्ना नगर्ने र आआफ्नै घरमा सुरक्षित रहनुपर्ने भन्ने सरकारी आवान अनि परीक्षण सामग्रीको अपर्याप्तताको गीत गाउने लाचारीमा पनि खोजिरहेछौं सरकार π यस्तो संकटमा सरकार भएको अनुभूति गर्न नपाएका हामी झन्डै दुईतिहाइ बहुमतको सरकारका नेपाली जनता सरकारजस्तो सरकार खोजिरहेका छौं π महामारीले भौतिक र मानसिक रूपमा थिलथिल्याइएका हामी नेपाली, गायक शिशिर योगीको यो देशमा म एउटा मानिस खोजिरहेछु गीतजस्तै आफ्ना चोटहरूमा मल्हम लगाइदिने जिम्मेवार सरकार खोजिरहेछौं π"
ट्रम्पको निसानामा परे विदेशी कामदार,"के छ प्रतिक्रिया ? पछिल्लो कदमले प्रविधि क्षेत्रका व्यवसायी तथा कम्पनीहरूले कडा आलोचना गरेका छन् । यो निर्णयका कारण अमेरिकी अर्थतन्त्र बचाउनुको साटो थप प्रभावित हुनेछ । भारतमा जन्मिएका गुगलका प्रमुख कार्यकारी अधिकृत (सीईओ) सुन्दर पिचाईले सरकारको पछिल्लो निर्णयले निराश बनाएको बताएका छन् । अमेरिकाको अर्थतन्त्रको सफलताका साथै सूचना प्रविधिमा विश्वकै नेतृत्वका लागि आप्रवासीले उल्लेखनीय योगदान पुर्याउँदै आएका छन्, उनले ट्वीट गरेका छन् । राष्ट्रपति ट्रम्पलाई निर्णयबारे पुनर्विचार गर्न आफूहरूले आग्रह गर्ने पिचाईको भनाइ छ । निर्णयबारे भारतमा समेत कडा आलोचना गरिएको छ । भारतमा सूचना प्रविधि क्षेत्रको साझा संगठनले अमेरिकी निर्णयले अमेरिकाकै अर्थतन्त्रलाई असर पुर्याउने जनाएको छ ।भारत सरकारले भने ट्रम्पको निर्णयबारे कुनै प्रतिक्रिया जनाएको छैन । भाइरसको महामारी र चीनसँग बिग्रँदै गएको सम्बन्धका कारण भारतीय अधिकारीहरूले अमेरिकी निर्णयप्रति तत्काल प्रतिक्रिया नदिने अनुमान गरिएको छ ।"
अस्ट्रेलियाबाट उडे २५९ नेपाली,"कोरोना भाइरस (कोभिड१९) को महमारीका कारण विभिन्न समस्यामा परेका २ सय ५९ जना नेपाली स्वदेश फर्किएका छन् । उनीहरू अस्ट्रेलियाको सिड्नीबाट मंगलबार फर्केका हुन् । अस्ट्रेलियामा उद्धारको पर्खाइमा रहेका नेपालीलाई लिनका राष्ट्रिय ध्वजावाहक विमान मंगलबारै सिड्नी उत्रिएको थियो । स्वदेश फर्कनेमा अधिकांश अस्ट्रेलियामा रहेका नेपाली छन् भने केही न्युजिल्यान्डमा बसोबास गर्दै आएका नेपाली छन् । सिड्नीस्थित अन्तर्राष्ट्रिय विमानस्थलबाट उनीहरू नेपाली समयअनुसार दिउँसो १ बजे नेपालका लागि उडेका हुन् । क्यानबेरास्थित नेपाली दूतावासका अधिकारीका अनुसार नेपाल फर्कन चाहेका १ हजार ३ सयमध्ये प्राथमिकताका आधारमा उनीहरूलाई पहिलो चरणमा पठाइएको हो । मंगलबार नेपाल फर्किनेमा न्युजिल्यान्डमा बस्दै आएका ११ जना छन् भने अन्य अस्ट्रेलियाका ६ राज्य र २ टेरिटोरीमा बस्दै आएका नेपाली छन् । नेपाल फर्कनेमा अधिकांश अभिभावक छन् । सरकारले विदेशमा रहेका नेपालीलाई फिर्ता लैजाने निर्णय गरेसँगै अस्ट्रेलियाबाट समेत दुईपटक गरेर उद्दार गरिने योजना सार्वजनिक गरिसकिएको छ । जसअन्तर्गत दोस्रो विमान आगामी शनिबार मेलबर्नबाट उड्नेछ । हामीले नेपाल जान अनुरोध गर्नुभएका नेपालीमध्ये प्राथमिकताका आधारमा दुईवटा विमानबाट पठाउने व्यवस्था गरेका हौं । दोस्रो विमानमा मेलबर्नबाट सोही संख्यामा नेपालीहरू स्वदेश फर्कंदै हुनुहुन्छ, सिड्नीमा नेपालीलाई बिदाइ गर्न आएका राजदूत महेशराज दहालले भने । उनले नेपालीलाई उद्धार गर्नका लागि यहाँका विभिन्न संघसंस्था, एनआरएनए तथा नेपाली चिकित्सकहरूको संगठनलगायतले सहयोग पुर्याएको बताए । सिड्नीबाट उडेको विमान मलेसियामा एक घण्टा इन्धन भर्नका लागि रोकिएर काठमाडौंका लागि उड्ने जनाइएको छ । बुधबार नेपाल उत्रिएपछि यात्रुले अनिवार्य क्वारेन्टाइनमा बस्नुपर्नेछ । क्वारेन्टाइन तथा यातायातलगायत सम्पूर्ण खर्चसमेत उनीहरू स्वयंले तिर्नुपर्नेछ । राजदूत दहालले अस्ट्रेलियाबाट विमान चढ्नुअघि नै पीसीआर परीक्षणको नतिजा नेगेटिभ भएका यात्रुमात्र सवार भएकाले खासै समस्या नहुने विश्वास व्यक्त गरे । दूतावासका अधिकारीका अनुसार मंगलबार बिहान सिड्नी उत्रिएको नेपाल वायुसेवा निगमको विमानले २ दर्जन यात्रुसमेत लिएर आएको थियो । अस्ट्रेलियाका व्यवसायीले सरकारले तोकेको भन्दा सस्तोमा नेपाल फर्काउन सकिने बताइरहेको भए पनि उद्धारका लागि आउने दोस्रो विमानका लागि समेत यात्रुले निर्धारित २ हजार ३ सय ५० अस्ट्रेलियन डलर नै तिर्नुपर्नेछ । तर पनि नेपाल फर्कन पाएकोमा उनीहरू भने हर्षित देखिन्थे । उनीहरूले यस्तो अवस्थामा भाडाभन्दा पनि आफू नेपाल जान आवश्यक रहेको र सरकारले उद्धार गरेकोमा खुसी व्यक्त गरे ।"
पतञ्जलीको औषधि प्रचारप्रसारमा रोक,"भारतीय आयुर्वेद कम्पनी पतञ्जलीले विश्वव्यापी महामारीका रूपमा फैलिएको कोरोना भाइरसविरुद्धको औषधि सार्वजनिक गरेको केही घण्टा नबित्दै भारत सरकारले त्यसको प्रचारप्रसारमा रोक लगाएको छ । भारतको आयुष मन्त्रालयले पतञ्जलीले तयार पारेको औषधि वैज्ञानिक रूपमा प्रमाणित नभएको हुँदा यसले सर्वसाधारणमा भ्रम र जोखिम दुवै निम्तिन सक्ने भएकाले त्यसको प्रचारप्रसारमा रोक लगाउने निर्णय गरेको हो । भारतीय कम्पनी पतञ्जलीले मंगलबार कोरोना भाइरस बिरामीको उपचारका लागि भन्दै दुई वटा औषधि तयार पारेको दाबी गरेको हो । योगगुरु रामदेव र कम्पनीका अध्यक्ष आचार्य बालकृष्णले हरिद्वारस्थित पतञ्जली योगपीठमा मंगलबार पत्रकार सम्मेलन गर्दै कोरोना भाइरसविरुद्धको औषधि कोरोनिल र स्वासरी सार्वजनिक गरेका थिए । कार्यक्रममा रामदेवले कोरोनिल आयुर्वेदिक उत्पादन भएको र यसले कोरोना भाइरसका बिरामीलाई पूर्ण रूपमा निको पार्ने दाबी गरेका थिए । यसैगरी पतञ्जलीले यो औषधिलाई संक्रमितको उपचार गर्नमात्र नभएर संक्रमण हुनबाट रोक्न पनि प्रभावकारी दाबी गरेको थियो । पतञ्जलीका अध्यक्ष आचार्यले अश्वगन्धा, अणु तेललगायतका जडीबुटीबाट दुई वटा औषधि बनाइएको जानकारी दिएका थिए । विश्व स्वास्थ्य संगठनले कोरोना भाइरसको औषधि पत्ता लाग्न बाँकी रहेको बताइरहेका बेला पतञ्जलीका तर्फबाट पछिल्लो दाबी आएको हो । पतञ्जलीको दाबीलाई लिएर एक किसिमको अन्योल सिर्जना भएपछि भारत सरकारले तत्कालका लागि उक्त औषधिको बिक्रीवितरणमा रोक लगाउने निर्णय गरेको हो । मन्त्रालयले वैज्ञानिक परीक्षणको प्रतिवेदन नआउँदासम्म प्रचारप्रसारका कुनै पनि काम नगर्न पनि पतञ्जलीलाई निर्देशन दिएको छ । मन्त्रालयले औषधिको परीक्षणका लागि पतञ्जलीले पूर्वजानकारी नगराएको समेत जनाएको छ । वैज्ञानिक परीक्षणसम्बन्धी तथ्य र विवरणबारे मन्त्रालयलाई जानकारी गराइएको छैन मन्त्रालयले भनेको छ । साथै मन्त्रालयले औषधि बनाउन प्रयोग गरिएका पदार्थहरूको विवरण, अस्पतालमा गरिएको क्लिनिकल ट्रायलको नमुनाको संख्या, नतिजा र त्यसका लागि पूर्वस्वीकृति लिएको वा नलिएको समेतको जानकारी चाँडोभन्दा चाँडो दिन पनि भनेको छ । तर, कम्पनीका अध्यक्ष आचार्यले औषधिको क्लिनिकल ट्रायल गरिएको र त्यसबाट शतप्रतिशत काम गरेको समेत दाबी गरेका छन् । पतञ्जलीले यो औषधि खाने बिरामी ५ दिनदेखि १४ दिनभित्र सञ्चो हुनेसमेत दाबी गरेको छ । औषधि सार्वजनिक गर्ने कार्यक्रममै आचार्यले क्लिनिकल ट्रायललगायतका कामका लागि जयपुरस्थित नेसनल इन्स्टिच्युट अफ मेडिकल साइन्सेस (निम्स) विश्वविद्यालयसँगको सहकार्य गरिएको समेत दाबी गरेका थिए । आयुष मन्त्रालयले हरिद्वारस्थित पतञ्जली आयुर्वेदमा उत्पादन हुने सबै आयुर्वेदिक औषधिहरूको लाइसेन्स र त्यसको स्वीकृतिको विवरणसमेत माग गरेको छ ।"
सांसदका योजनामा ३०५ मात्रै खर्च,"गलकोट नगरपालिका३ को हटिया बजारदेखि कोतमैदानसम्म गत आवमा नगरपालिकाले बनाइसकेको सडक निर्माण भन्दै ५० लाख विनियोजन गरियो । उक्त सडक नगरको प्राथमिकतामा थिएन । गत वर्ष नगरपालिकाले खनिसकेको सडकमा लगानी गर्नु साटो समन्वय गरेर अन्यत्र खर्चन सकिन्थो, नगरप्रमुख भरत शर्मा गैरेले भने, भूगोल र आवश्यकताअनुसारको लगानी गर्नुपर्नेमा आफूखुसी विनियोजन भएको छ । पाठकले पनि कुस्मीसेरादेखि बरेङ हुँदै गुल्मीको शान्तिपुर पुग्ने सडकमा १ करोड बजेट विनियोजन गरेका थिए । उक्त सडक केन्द्रीय आयोजनामा सूचीकृत गरेर दिगो बनाउनुपर्नेमा रकम छर्दा हिउँदे सडक मात्रै बनेको बरेङ गाउँपालिकाका अध्यक्ष कृष्णप्रसाद शर्माले बताए । पूर्वाधार कार्यक्रममार्फत भीमगिठे र दर्लिङ जोड्ने बडिगाढ खोला पुल, ताराखोलाको जमराघाट, जैमिनी नगरपालिकाको ठेउलेखोला पुल र बाटाकाचौरको हुग्दीखोला पुल भने निर्माण भएका छन् ।"
६ दिनपछि मेची पुलबाट निर्यात सहज,"काँकडभिट्टा (कास) नेपाली सामान भारत निर्यातमा भारतले ६ दिनदेखि गरेको अवरोध मंगलबारबाट हटाएको छ । मंगलबार मेची पुलमा अलपत्र ६ चिया र ४ अलैंची बोकेका ट्रक भारत गएका छन् ।पश्चिम बंगाल सरकारले कोरोना संक्रमणको कारण देखाउँदै नेपाली उत्पादन निर्यातमा अवरोध गर्दै आएको थियो । बंगालका मुख्य सचिवको ठाडो निर्देशनपछि निर्यात सहज भएको व्यवसायीले बताएका छन् । यसअघि पानीट्यांकीस्थित भारतीय सीमा प्रहरीले माथिको आदेश का नाममा निर्यातमा अवरोध गर्दै आएका थिए । निर्यात व्यापारमा भएको अवरोधबारे दिल्लीस्थित नेपाली दूतावासका अधिकारीले बंगालका मुख्य सचिव राजीव सिन्हालाई फोनमार्फत अनुरोध गरेपछि निर्यात व्यापार सहज बनेको हो । सोमबार साँझ ६ ट्रक र अलैंचीका ५ ट्रक भारत छिरेका थिए । अब नाकामा कुनै अवरोध छैन, मेची भन्सार कार्यालय काँकडभिट्टाका प्रमुख भन्सार अधिकृत ध्रुवराज विश्वकर्माले भने, मंगलबारवाट भारतीय अवरोध पूर्णरूपमै हट्यो ।अलैंची, अम्रिसो र चिया भारत तथा बंगलादेश निर्यात हुँदै आएका छन् । अम्रिसोका १३ वटा ट्रक पनि सोमबारै त्यतातिर लागेका छन् । यसअघि ९ ट्रक अम्रिसो हरियाणा पठाइएको थियो । बंगाल सरकारले कोरोना संक्रमणको बहानामा चैत २६ देखि वैशाख २६ सम्म एक महिना आयात निर्यात ठप्प पारेको थियो । महिना दिनपछि बंगालले नाका खुलेको मौखिक जानकारी गराएको थियो । तर यो नाकाबाट एकतर्फी व्यापार मात्रै हुँदै आएको थियो । बंगालले भारतबाट नेपाल छिरेका मालवाहक ट्रक तथा कन्टेनर खाली गरेपछि पुनः फर्किन नदिने सर्त अघि सारेको थियो । त्यही कारण निर्यात व्यापार प्रभावित बनेको हो । बंगालको सर्तका कारण दुई महिनादेखि तेल आयात हुन पाएको छैन । जोगबनी नाकाबाट मात्रै तेल आइरहेको छ ।"
भैरहवाबाट भन्सार कारोबार बढ्यो,"चामल, आलु, प्याज, एलपी ग्याससँगै राजस्व बढी दिने कपडा, पेट्रोलियम पदार्थ, मार्बल, टायल्स, क्लिंकर, खुद्रा आइटम, अलकत्रा, फलामे ब्लेड, केही गाडी, औद्योगिक उपकरणलगायत सामानको आयात बढ्दो क्रममा रहेको भन्सार प्रमुख भट्टराईले बताए । भारतको उत्तरप्रदेश, दिल्ली, गाजियावाद, नोयडा, पन्जाब, राजस्थान, हरियाणा, पुनेलगायत व्यापारिक तथा औद्योगिक सहरबाट सामान आयात गर्दा भैरहवा नाका नजिक र पायक पर्छ । सामान्य अवस्थामा भैरहवा नाकाबाट दैनिक साढे चार सय मालवाहक गाडीबाट सामान भित्रिने गर्छ । र, दैनिक भन्सार राजस्व २५ करोडको हाराहारीमा संकलन हुन्छ । लकडाउनको सुरुवाती दिनमा मालवाहक गाडी आगमन अति न्यून भएपछि त्यसको प्रत्यक्ष असर राजस्व संकलनमा परेको थियो । मार्च २८ मा यो नाका भएर भारतबाट ३३ वटा मालवाहक गाडी, फलफूल र तरकारीका १३ र एलपी ग्यासका २० वटा बुलेट नेपाल भित्रिएका थिए । जसबाट भन्सार राजस्व ९४ लाख २० हजार रुपैयाँ जम्मा भएको थियो । अप्रिल २२ मा मालवाहक गाडी ९९, फलफूल र तरकारीका गाडी २२, ग्यासका १८ र पेट्रोलियम पदार्थका ४ वटा ट्यांकर भित्रिएका थिए । यसबाट भन्सार राजस्व २ करोड २५ लाख उठेको थियो । भैरहवा भन्सार कार्यालयको तथ्यांक अनुसार पछिल्ला दिनमा फलफूल र तरकारीबाहेकका मालवाहक गाडी दैनिक ३ सय ५० को हाराहारीमा भित्रिन थालेका छन् । बजार खुल्न थालेको र निर्माण कार्य सञ्चालन हुन थालेपछि आयात बढ्न थालेको छ । नेपालमा ढुवानीका साधन सञ्चालन भएसँगै पेट्रोलियम पदार्थको आयात बढेको छ । भन्सार परिसरमा चहलपहल बढ्न थालेको छ । भन्सारका गोदाम र पार्किङ स्थल भरिँदै जान थालेका छन् ।"
साढे आठ करोडको पुल भत्कियो,"रूपन्देहीको मायादेवी गाउँपालिकामा साढे ८ करोड रुपैयाँ लगानीमा निर्माणाधीन पक्की पुल भत्किएको छ । गत शनिबार आएको बाढीले असार मसान्तसम्म पूरा गरिसक्नुपर्ने पुल भत्काएको हो । प्रिस्ट्रेसिङ प्रविधिबाट मायादेवी२ मा निर्माणाधीन पुल जेठ २६ गते ढलान गरिएको थियो । त्यसका १४ दिनपछि बिममा जडित लट्ठा तान्नुपर्ने थियो । तर बाढीको डरले १२औं दिनमा शनिबार लट्ठा तान्ने निर्णय गरिएको थियो । ठेकेदार कम्पनीका प्रतिनिधिसँग सल्लाह गरी लट्ठा तान्न जाँदा बाढीले पुल भत्काइसकेको सडक डिभिजन कार्यालय बुटवलका प्रमुख इन्जिनियर मेघराज मरासिनीले बताए । आधा घण्टा मात्र समय पाएको भए पुल जोगिन्थ्यो, उनले भने, मेसिन जडान गरेर तान्ने तयारी पूरा भएपछि बाढीले पुल बगायो । खबर पाएर उक्त स्थानमा पुग्दा ३० मिटर लम्बाइ भएको पुलको १५ मिटर बगाइसकेको उनको भनाइ छ । १५ मिटर बाँकी रहेको अवस्थामा तानेर सोझ्याउन सकिन्छ कि भनेर प्रयास गरिए पनि सम्भव नभएको उनले बताए । असार ६ मा पुलका दुवैतर्फ सबइन्जिनियर महेश्वर लम्साल र मुमबहादुर पल्लीले मेसिन जडान प्रक्रिया ठीक भएनभएको हेरिरहेका थिए । मेसिन जडान गरेर लट्ठा तान्न थालेपछि पानीको बहाव बढेर पुल भत्काएको उनले दाबी गरे । त्यहाँ रहेका कामदार पुल र बुट्यान समातेर अडिएका थिए । सबइन्जिनियर लम्साल पुलसँगै केही तलसम्म बगेका थिए । पुलको स्ल्याबमा परेका उनलाई उद्धार गरेर अस्पताल लगिएको थियो । उनको हात भाँच्चिएको छ । हातको अप्रेसन भएको छ, मरासिनीले भने । पुललाई थामेका टेका पानीको बहाबले क्रमैसँग बगाइदिँदा पुल कमजोर भई भत्किएको उनले जानकारी दिए । साढे ८ करोड रुपैयाँमा निर्माण सम्झौता भएको डबल स्पानको ६० मिटर लम्बाइको पुलमा अहिले ३० मिटर निर्माण गरिएको थियो । लकडाउनका कारण मजदुर र उपकरण ल्याउन नपाउँदा काममा ढिलाइ भएको ठेकेदार कम्पनी नीलगिरि नेसनल ज्वाइन्ट भेन्चर कम्पनीका प्रतिनिधि सूर्य अधिकारीले बताए । उपकरण, लट्ठा तान्ने डोरीसमेत जिल्लाबाहिरबाट ल्याउनुपर्छ, उनले भने, यही कामका लागि १५ दिनजति ढिलाइ हुँदा पुल भत्कियो । यसबाट २ करोड रुपैयाँ घाटा लागेको अधिकारीले दाबी गरे । अब यो पुल हिउँद लागेपछि मात्र निर्माण गरिने उनले बताए । ठेक्का सम्झौताअनुसार आफूहरूले पुल पुनः निर्माण गरेर हस्तान्तरण गर्ने उनको भनाइ छ । पुलका लागि गाडिएको पिलरको अवस्था नबिग्रिएको र अब हिउँदमा काम थालेपछि तीन महिनामा पुल निर्माण सम्पन्न हुने अधिकारीले बताए ।दयानगरछपिया सडक खण्डअन्तर्गत सियारी र मायादेवी गाउँपालिका जोड्न उक्त पुल निर्माण भइरहेको थियो । उक्त पुल निर्माण भएपछि बुटवलबाट बुद्ध जन्मस्थल लुम्बिनी आउजाउ सहज हुनेछ । पुल निर्माणपछि सहजै खोलावारि र पारि गरी खेतबाली लगाउन सहज हुने आशा गरेका स्थानीयले यस वर्षामा पनि जोखिम मोल्नुपर्ने भएको छ ।"
सेयर कारोबारमा विद्युतीय भुक्तानी सीमा हट्यो,"काठमाडौं (कास) कनेक्ट आईपीएसमार्फत सेयर कारोबारको भुक्तानी गर्दा विद्यमान सीमा लागू नहुने भएको छ । कोभिड१९ का कारण सिर्जित असहज परिस्थितिले सहज रूपमा आवागमन हुन सकेकाले विद्युतीय कारोबारको सीमा हटाइएको राष्ट्र बैंकले मंगलबार जारी गरेको परिपत्रमा उल्लेख छ । हाल मोबाइल बैंकिङमा प्रतिदिन एक लाख, प्रतिमहिना १० लाख तथा इन्टरनेट बैंकिङमा प्रतिदिन १० लाख र प्रतिमहिना ३० लाख रुपैयाँ बराबर कारोबार गर्न पाइन्छ । राष्ट्र बैंकले सेयर कारोबारका लागि यही सीमा लागू नहुने व्यवस्था गरेको हो । सेयर कारोबारमा ठूलो रकम कारोबार गर्नुपर्ने भएकाले हालको सीमा हटाउन सरोकारवालाहरूले आग्रह गरेका थिए । सोही आग्रहमा राष्ट्र बैंकले उक्त सीमा बढाएको हो । नयाँ व्यवस्थाअनुसार अब सेयर कारोबारमा मोबाइल बैंकिङमार्फत प्रतिपटक १ लाख र इन्टरनेट बैंकिङमार्फत प्रतिपटक १० लाख रुपैयाँ भुक्तानी गर्न सकिनेछ । उल्लिखित सीमामा रहेर लगानीकर्ताले एक दिनमा जति पटक पनि कारोबार गर्न सक्नेछन् । राष्ट्र बैंकले सेयर कारोबारमा सीमा हटाए पनि जोखिमको आकलन गरी बैंक तथा वित्तीय संस्थाले भने सीमा तोक्न पाउनेछन् । यसकारण अब सेयर कारोबारमा विद्युतीय माध्यमबाट भुक्तानी गर्दा हुने कारोबार सीमा बैंक तथा वित्तीय संस्थाको निर्णयमा भर पर्नेछ । कोभिड१९ को महामारीका कारण पर्न गएको असहजताका कारण अर्को व्यवस्था नभएसम्मका लागि धितोपत्र दलालहरूसँग सेयर कारोबार गरेबापत सेवाग्राहीले ग्राहकबाटलाई प्रतिभुक्तानी कारोबार मोबाइल बैंकिङमा अधिकतम १ लाख र इन्टरनेट बैंकिङमा प्रतिभुक्तानी १० लाखका हिसाबले रकम भुक्तानी गर्नप्राप्त गर्न सकिने, राष्ट्र बैंकको निर्देशनमा भनिएको छ, ती भुक्तानीसम्बन्धी कारोबारको जोखिम मूल्यांकन र व्यवस्थापन गर्ने जिम्मेवारी सम्बन्धित संस्थाहरूको हुने भएकाले आआफ्नो जोखिम स्तरलाई आधार मानी आन्तरिक सीमा कायम गर्न सक्नेछन् । कोभिड१९ को जोखिम न्यूनीकरणका लागि विद्युतीय कारोबारलाई प्रोत्साहन गरेको राष्ट्र बैंकले गत चैतदेखि विद्युतीय कारोबारको सीमा बढाएको थियो । हाल मोबाइल बैंकिङ क्यूआर कोडमार्फत दैनिक १ लाखसम्म कारोबार गर्न पाइन्छ । मासिक सीमा १० लाख छ । मर्चेन्टद्वारा गरिने इन्टरनेट बैंकिङको कारोबार सीमा प्रतिदिन १० लाख रुपैयाँ छ । मासिक रूपमा ३० लाखसम्मको कारोबार गर्न सकिन्छ ।इन्टरनेट बैंकिङ एकाउन्ट ट्रान्सफरमा १० लाख दैनिक कारोबार गर्न मिल्छ भने मासिक सीमा ५० लाख रुपैयाँ छ । वालेटमार्फत गरिने कारोबारमा एजेन्ट वा सबएजेन्टबाट दैनिक २५ हजार र महिनाको १ लाख, बैंक खाताबाट वालेटमा एक पटकमा २५ हजार, दैनिक १ लाख र मासिक ५ लाखको सीमा कायम गरिएको छ । वालेटबाट अन्य बैंक खातामा प्रतिकारोबार २५ हजार, एक दिनमा १ लाख र महिनामा ५ लाखसम्म कारोबार गर्न सकिन्छ ।"
किस्ता बुझ्न ताकेता गर्दै प्राधिकरण,"भूकम्प गएको पाँच वर्ष पुगे पनि अझै निजी आवास निर्माणका लागि अनुदान सम्झौता सकिएको छैन । गुनासो सम्बोधनसहित अहिलेसम्म लाभग्राहीको संख्या ८ लाख ३२ हजार ४ सय ८ छ । यसमा ७ लाख ८५ हजार ६ सय ७३ ले मात्र अनुदान सम्झौता गरेका छन् । ६ हजार ७ सय ३५ जनाले अहिलेसम्म अनुदान सम्झौता गरेका छैनन् । त्यसमा १५ हजार गुनासो सम्बोधनपछि थप भएको लाभग्राही संख्या हो ।केही गुनासोबाट थपिएका र केही पुरानै संख्या हो, राष्ट्रिय पुनर्निर्माण प्राधिकरणका सहप्रवक्ता मनोहर घिमिरेले भने, जसले अहिलेसम्म अनुदान सम्झौता गरेका छैनन् । उनका अनुसार गुनासो सम्बोधनबाट थपिएकाले मात्र अनुदान सम्झौता गर्न पाउनेछन् । विविध कारणले कसैको जग्गा, घरायसी समस्या, झैझगडा र कोही विदेशतिर गएकाले अनुदान सम्झौता नगरेका हुन सक्छन्, उनले भने, यस्तो समस्या भएकालाई सम्बन्धित स्थानीय तहले सिफारिस गरेर पठाए मात्र पुनर्विचार गर्न सकिन्छ । प्राधिकरणका अनुसार अहिलेसम्म ७ लाख ७९ हजार ४ सय ५५ जनाले पहिलो किस्ता, ६ लाख ६५ हजार ४ सय ४५ जनाले दोस्रो र ५ लाख ८४ हजार ३ सय १९ जनाले तेस्रो किस्ता सम्झौता गरिसकेका छन् । अहिलेसम्म अनुदान सम्झौता नगर्नेलाई लिस्टबाट हटाउन भन्दै विभिन्न जिल्लाबाट सिफारिस आउन थालेको छ ।लकडाउनअघि पहिलो, दोस्रो र तेस्रो किस्ता लिने समय सीमा तोके पनि यसमा पुनर्विचार हुँदै छ, उनले भने, तर छिटो सम्झौता भए राम्रो हुने भन्ने थियो, अहिले बजेटको समस्या छैन, त्यसैले हाम्रो अनुरोध, सम्झौता नगर्नुभएकाले अब गर्नुस् । गाउँ र जिल्ला सबैतिर रकम सम्झौता चाँडो गर्न भनेको प्राधिकरणका प्रमुख कार्यकारी अधिकृत सुशील ज्ञवालीले बताए । यसमा समयावधिसहितको नयाँ कार्यतालिका किटान गरिएको छ । गैरलाभग्राही फाइनल गर्ने, अनुदान सम्झौता गर्ने कुरालाई टुंगो लगाउने र असार मसान्तसम्म सामान्य सम्झौता सम्पन्न गरिसक्नुपर्नेछ । साउन मसान्तसम्म पहिलो, मंसिर मसान्तसम्म दोस्रो र चैत मसान्तसम्म तेस्रो किस्ता लिएर निजी आवास निर्माणको काम सक्ने गरी ढाँचा बनाइरहेको उनले जानकारी दिए । अब निर्देशक समिति, कार्यकारी समितिलगायत विभिन्न तहको छलफलपछि निर्णय हुन्छ, उनले भने ।"
अनुदान सीधै किसानको खातामा,"मकवानपुर (कास) प्रदेश सरकारले कृषि अनुदान रकम सोझै किसानको बैंक खातामा जम्मा गरिदिने नीति अघि सारेको छ । आगामी आर्थिक वर्षको बजेट वक्तव्य सार्वजनिक गर्दै आर्थिक मामिला तथा योजनामन्त्री कैलाश ढुंगेलले किसानलाई अनुदान दिइने रकम उनीहरूसमक्ष नै पुर्याउने उद्देश्यले बैंक खातामार्फत अनुदान दिन लागिएको जानकारी दिए । उत्पादनमा आधारित अनुदान प्रणालीको विकास गरिएको र किसानलाई सहज अनुदान दिएर कृषि उत्पादन बढाउन बृहत् प्याकेज ल्याइएको कृषि मन्त्रालयका सचिव योगेन्द्रकुमार कार्कीले बताए । आगामी आर्थिक वर्षदेखि नै बैंक खातामा अनुदान पुग्ने व्यवस्था गरिने उनको भनाइ छ । यसका लागि कार्यविधि बनाइँदै छ । प्रदेशले कृषि कर्जाका लागि करिब तीन अर्ब रुपैयाँ र अन्य कार्यक्रमका लागि चार अर्ब गरी सात अर्ब रुपैयाँ कृषिमा बजेट विनियोजन गरेको छ । प्रदेश सरकारले किसानलाई सहुलियत दरमा ऋण दिन कोष स्थापना गरेको छ । युवालाई कृषिजन्य उद्योगमा आबद्ध गरी रोजगारी सिर्जना गर्न सुलभ ब्याजदरमा सर्वसुलभ र सहज कृषि कर्जा प्रवाह हुने गरी प्रदेश सरकारले तीन अर्बको कोष कर्जा खडा गरेको हो । संघीय सरकारको सहयोग र समन्वयमा प्रदेशका एक सय १९ वटै स्थानीय तहमा कृषकको चाहना र भौगोलिक उपयुक्तताका आधारमा दुईदुईवटा कृषि, पशुपक्षीका पकेट र प्रत्येक स्थानीय तहमा एकएकवटा कृषि, पशुपक्षीका ब्लक सञ्चालन हुने भएको छ । स्थानीय तहको समन्वयमा १३ वटै जिल्लामा ५० प्रतिशत साझेदारीमा फेब्रिकेटेड कोल्ड चेम्बर, कृषि उपज संकलन केन्द्र तथा रस्ट्रिक हाउस निर्माण गरिने भएको छ । रासायनिक मलको प्रयोगलाई न्यूनीकरण गर्दै प्रांगारिक मलको उपयोगमा वृद्धि गर्न १३ वटै जिल्लामा कृषकले प्रयोग गर्ने प्रांगारिक मलमा प्रोत्साहन गर्न भकारो सुधार कार्यक्रम पनि सञ्चालन गरिनेछ । तरकारीमा आत्मनिर्भर हुन र देशभित्र बढ्दो माग सम्बोधन गर्दै उत्पादकत्व दोब्वर बनाउन वाग्मती प्रदेशका १३ वटै जिल्लामा स्थानीय तहको साझेदारीमा सहकारीमार्फत प्रविधियुक्त संरक्षित संरचनामा आधारित तरकारी खेती विस्तार गरिने भएको छ ।"
सिद्धार्थ र एफ वानबीच सहकार्य,काठमाडौं (कास) सिद्धार्थ बैंक र एफ वान सफ्ट इन्टरनेसनलबीच क्विक भुक्तानी प्लेटफर्म प्रयोगसम्बन्धी सम्झौता भएको छ । सम्झौताअनुसार बैंकले ग्राहकलाई यो प्लेटफर्ममार्फत रिभर्स फ्याक्टरिङ मोडलमा इन्भ्वाइस डिस्काउन्टिङको सेवा उपलब्ध गराइनेछ । यसमा एफ वान सफ्टले त्यसको व्यवस्थापन तथा प्राविधिक सहयोग गर्ने बैंकले जनाएको छ ।
डाबरका सेनिटाइजर र फ्लोर क्लिनर,काठमाडौं (कास) डाबर नेपालले ड्याजल डिस्इन्फेक्टेन्ट फ्लोर क्लिनर र एयर सेनिटाइजर बजारमा ल्याएको छ । डिस्इन्फेक्टेन्ट फ्लोर क्लिनरले वैज्ञानिक परीक्षणका आधारमा ९९९ सय प्रतिशत कीटाणुको नाश गर्नुका साथै भुइँलाई चम्किलो र बास्नादार बनाउने कम्पनीले जनाएको छ । यो ५ सय एमएलको १ सय ४० रुपैयाँ र एक लिटरको २ सय ६५ रुपैयाँ पर्ने डाबरले जनाएको छ । त्यस्तै एयर सेनिटाइजरले कीटाणु नाश गर्ने र हावालाई बास्नादार बनाउनेछ । यो १ सय ५३ एमएलको २ सय ३८ रुपैयाँमा उपलब्ध हुने कम्पनीको भनाइ छ ।
प्रदेश १ मा कोरोनाका लागि २५ करोड खर्च,"मोरङ (कास) प्रमुख प्रतिपक्षी दलले प्रदेशसभाको बैठक अवरुद्ध पारेपछि प्रदेश १ सरकारले कोरोना भाइरस रोग रोकथाम र संक्रमितको उपचार व्यवस्थामा भएको खर्चको हिसाब सार्वजनिक गरेको छ । प्रदेश १ सरकारले हालसम्म २५ करोड ३३ लाख ६३ हजार ८ सय २४ रुपैयाँ खर्च भएको दाबी गरेको छ । खर्च सार्वजनिक गर्नुपर्ने माग गर्दै सोमबार कांग्रेसले प्रदेशसभा बैठक अवरुद्ध पारेको थियो । मंगलबार प्रदेश सरकारका प्रवक्ता एवं आन्तरिक मामिला तथा कानुनमन्त्री हिक्मत कार्कीले खर्च सार्वजनिक गरेका हुन् । प्रदेश जनसुरक्षा कोषबाट १९ करोड ८२ लाख ७१ हजार १ सय ७०, सामाजिक विकास मन्त्रालयको नियमित बजेटबाट ३ करोड ३० लाख ९२ हजार ६ सय ५४ र नेपाल सरकारबाट प्राप्त २ करोड २० लाख खर्च भएको उनले जानकारी गराए ।कोषबाट मुख्यमन्त्री तथा मन्त्रिपरिषद् कार्यालयले ५० लाख १ सय १५, भौतिक पूर्वाधार विकास मन्त्रालयले २ करोड, आन्तरिक मामिला तथा कानुन मन्त्रालयले १५ करोड ३४ लाख र सामाजिक विकास मन्त्रालयले २ करोड ४८ लाख ७१ हजार २० रुपैयाँ खर्च गरेका छन् । उक्त रकमको खर्च विवरण प्रदेशसभामा मन्त्रालय रूपमा प्रस्तुत गरिने कार्कीको भनाइ थियो । कोषमा हाल ९ करोड ६९ लाख १ हजार ९ सय ७२ रुपैयाँ मौज्दात रहेको कार्कीले प्रदेशसभालाई जानकारी गराए । मन्त्री कार्कीले संघीय सरकारले लकडाउन गरेयता अर्को देश प्रवेश गरे जस्तो गरी काठमाडौंका लागि गरेको पास तथा अनुमतिको व्यवस्था न्यायोचित नभएको भन्दै तत्काल सच्याउन माग गरेका छन् । काठमाडौं प्रवेशमा सर्वसाधारणले झेल्दै आएको कठिनाइबारे प्रदेश सरकारको प्रादेशिक संकट व्यवस्थापन केन्द्रको असार ३ गतेको बैठकले निर्णय गरेको छ, उनले भने, उक्त निर्णयअनुसार गृहमन्त्री र प्रधानमन्त्रीलाई पत्राचार गरी आवश्यक समन्वय भइरहेको छ ।"
निजामती विधेयकमा सत्तापक्षकै सांसद विभाजित,"सचिवालय र पदाधिकारी बैठकबाट टुंग्याउनु उपयुक्तमन्त्रीको भनाइमा सभापतिले श्रेष्ठले असहमति राखेपछि बैठकमा एकछिन घोचपेच चल्यो । मन्त्री त्रिपाठीले समितिमा छलफल भएको विषयमा विवाद भए नेकपाको सचिवालय बैठक र कांग्रेस पदाधिकारीले निर्णय गर्ने परम्परा बसेको भन्दै नागरिकता विधेयकको प्रसंग जोडेपछि सभापति श्रेष्ठले असहमति जनाइन् । उनले प्रश्न गरिन्, मन्त्रीज्यू, तपाईंले त्यसो भन्न मिल्छ ? मन्त्रीले असहमति राखेका सबैजसो विषय टुंगिसकेको भन्दै उनले सांसदहरूको भनाइअनुसार नै प्रतिवेदन तयार गरेको जानकारी गराएकी थिइन् । त्रिपाठीले भने पदाधिकारी र सचिवालय बैठकको निर्देशनमा निर्णय हुने बताए । श्रेष्ठले टुंग्याइसकेको विषयमा फेरि किन छलफल गर्ने भन्दै प्रश्न गरेकी थिइन् ।सांसद पण्डितले मन्त्रीका कुरा र समितिले तयार गरेको विधेयक बाझिएको बताए । उनले तीन तहको संघीयता भएकाले संघीय सरकारसँगको सम्बन्ध तोड्ने प्रस्ताव आफूलाई स्वीकार्य नभएको बताए । सांसद शर्माले भने प्रतिवेदन पारित गर्नुपर्ने बताए । नेकपाकी सांसद पम्फा भुसालले सोधिन्, मन्त्रीज्यू, क्याबिनेट बैठक बसेर फेरि नयाँ विधेयक ल्याएको हो ? विधेयक परिवर्तन गर्ने समितिको अधिकार भएको दाबी उनले गरिन् । यसको जवाफमा मन्त्री त्रिपाठीले सबै पार्टीका नेतृत्वसँग छलफल गरेर विधेयक ल्याएको बताए । मैले जति समय माग गरेको छु, तपाईंहरूकै परपूज्य नेताहरूका लागि माग गरेको हो, उनले भने । विधेयक विवादित बनाएर संसद्मा लैजान नहुने उनले बताए । सांसदहरू र सभापति श्रेष्ठले विधेयक परिमार्जन गर्न पाउने समितिको अधिकार भएको बताएपछि मन्त्री त्रिपाठीले जवाफ दिए, समितिले सहमति गरेपछि सरकारले जस्ताको तस्तै राख्नुपर्छ भन्ने मान्यता राख्न हुँदैन । मेरो २०४८ सालदेखिको अनुभवले भन्छ समितिले सहमति गर्यौं, तिमी बोक भनेर हुँदैन ।"
९४ दिनपछि खेल,"प्रतियोगिता सारिँदैयो वर्ष नेपालमा हुने भनिएका चार अन्तर्राष्ट्रिय प्रतियोगिता पनि कोरोनाको महामारीको कारण सार्ने निश्चित भएको ब्याडमिन्टन संघका अध्यक्ष रामजीबहादुर श्रेष्ठले बताए । काठमाडौं जिल्ला ब्याडमिन्टन संघले काठमाडौं फ्युचर सिरिज सेप्टेम्बरमा आयोजना गर्न विश्व ब्याडमिन्टन महासंघबाट स्वीकृति लिइसकेको थियो । यससँगै अन्नपूर्ण इन्टरनेसनल सिरिज (नोभेम्बर), नेपाल इन्टरनेसनल च्यालेन्ज (डिसेम्बर) र जुनियर इन्टरनेसनल च्यालेन्ज (जनवरी २०२१) पनि सर्ने निश्चित भएको उल्लेख गर्दै अध्यक्ष श्रेष्ठले भने, डिसेम्बरमामात्रै प्रतियोगिता फर्किएला, त्यसअघि कुनै पनि प्रतियोगिता नहोला ।मंसिरमा काठमाडौंपोखराजनकपुरमा सम्पन्न १३ औं सागपछि नेपालमा ब्याडमिन्टन प्रतियोगिता नै भएको छैन । घरेलु ब्याडमिन्टनका कृष्णमोहन स्मृति, राष्ट्रिय प्रतियोगिता, पुष्पलाल स्मृति, जेष्ट ब्याडमिन्टनलगायतका प्रतियोगिताहरू पनि महामारीको कारण स्थगित भएकाले आयोजनाका लागि पछि मिति तय गरिने अध्यक्ष श्रेष्ठले बताए ।फिलिपिन्समा अप्रिलमा तोकिएको एसियन च्याम्पियनसिपलगायत सबै अन्तर्राष्ट्रिय ब्याडमिन्टन प्रतियोगिता स्थगित भइसकेको छ । सेप्टेम्बरदेखि प्रतियोगिता पुनः सञ्चालन गर्ने विश्व ब्याडमिन्टन महासंघले जनाएको छ ।"
संक्रमण भेटिएपछि विश्व टेनिस अन्योलमा,"लन्डन (रोयटर्स) नोभाक जोकोभिचविरुद्ध एडरिया टुर प्रदर्शनी खेलमा खेलेलगत्तै बोर्ना क्रोचिच र भिक्टर ट्रोइकी कोरोना भाइरस संक्रमणबाट ग्रसित भएको पाइएको छ । लामो समयदेखि अवरुद्ध रहेको विश्व टेनिस यो घटनापछि अझ अन्योलतामा फसेको छ । व्यावसायिक टेनिस सर्किट मार्चमा रोकिएको थियो कोरोना संक्रमणको महामारी बढेपछि । यसको उद्देश्य भाइरस संक्रमणबाट बच्नु नै थियो । गत साता मात्रै एटीपी र डब्लूटीएले टेनिस फेरि कहिले सुरु गर्ने हो भनेर छलफल गरेका थिए ।एटीपीले पुरुष टेनिसका प्रतियोगिता चलाउने गर्छ भने डब्लूटीएले महिला टेनिस । दुवै यी संस्थाको प्रारम्भिक लक्ष्य अगस्ट महिनादेखि फेरि टेनिस सुरु गर्ने छ । यूएस ओपनले त न्युयोर्कमा अगस्ट ३१ देखि सेप्टेम्बर १३ मा प्रतियोगिता गर्ने घोषणा गरिसकेको छ दर्शनबिना । तर यी सबै योजना फेरि पुनर्विचार आवश्यक भएको छ किनभने एडरिया टुरमा सहभागी तीन खेलाडी परीक्षणबाट गुज्रिँदा तीनमा संक्रमण देखिएको थियो ।आइतबार मात्रै ग्रिगोर डिमिट्रोभले पनि आफू संक्रमित भएको पुष्टि गरिसकेका छन् । त्यसो त यी खेलाडीले सर्बिया र क्रोएसियाको सरकारी आचारसंहिता उल्लंघन गरेका छैनन्, किनभने यी देशमा खेलाडीले सामाजिक दूरी कायम राख्नुपर्ने नियम छैन । तर तय छ, खेलाडी केही प्रतियोगिताका सहयोगी कर्मचारीसँग सम्पर्कमा आउने गर्दा पनि भाइरस सर्न सक्छ । अनि यसले खेलाडी उत्तिकै जोखिमबाट गुज्रिरहेका हुने गर्छन् ।क्रोएसियाका विश्व वरीयताको ३३ औं स्थानमा रहेका खेलाडी डिमिट्रोभले ट्वीट गर्दै भनेका छन्, पछिल्ला केही दिन मेरो सम्पर्कमा आएका सबैलाई म परिणत गर्न अनुरोध गर्छु, किनभने म कोभिड१९ बाट संक्रमित भएको छु । मैले कसैलाई समस्यामा पारेको छु भने त्यसका लागि माफी माग्न चाहन्छु । म आफै भने स्वस्थ्य महसुस गर्दैछु । मलाई खासै केही लक्षण पनि देखिएको छैन । जोकोभिचको प्रदर्शनी खेलको पहिलो लेगमा ट्रोइकी खेलेका थिए ।ती खेल जुन १३ देखि १४ सम्म बेलग्रेडमा भएको थियो । डिमिट्रोभले भने जुन २१ देखि २१ सम्म जाडरमा भएको दोस्रो लेगमा खेलेका थिए । आफ्नी पत्नी संक्रमित भएपछि ३४ वर्षीय डिमिट्रोभले सोमबार मात्रै इस्टर्न युरोपियन च्याम्पियनसिपबाट आफ्नो नाम फिर्ता लिएका थिए । एटीपीले तिनै खेलाडीको स्वास्थ्य स्थिति सुधारको कामना पनि गरेको छ । उसले भनेको छ, सामाजिक दूरीको नियम कडाइले पालना गरौं । एटीपीले अब सुरु हुने प्रतियोगितामा आचारसंहिता कडा ढंगले लागू गर्ने प्रतिबद्धता जनाएको छ ।"
पाकिस्तानको इंग्ल्यान्ड भ्रमण संकटमा,"लाहोर (एजेन्सी) इंग्ल्यान्ड भ्रमणमा जाने पाकिस्तानी टिमका तीन खेलाडी कोरोना भाइरसबाट संक्रमित पाइएको छ । कोभिड१९ को परीक्षणमा पोजिटिभ पाइएकामा ब्याट्सम्यान हैदर अली, तीव्र गतिका बलर ह्यारिस रउभ र स्पिनर सबाब खान छन् । पाकिस्तान जुन २९ मा इंग्ल्यान्ड जाने कार्यक्रम छ । त्यहाँ तीन टेस्ट र तीन ट्वान्टी२० खेल्नेछ । शृंखला अगस्ट र सेप्टेम्बरबीच हुनेछ । संक्रमित खेलाडीलाई इंग्ल्यान्ड जाने टिममा राखिने वा नराखिने, त्यसबारे केही बताइएको छैन । तर उनीहरू तीनै जनालाई आइसोलेसनमा भने राखिएको छ । तीन खेलाडीमा संक्रमण पाइएपछि पूरा टिमको भ्रमण भने संकटमा परेको छ । खेलाडीमा थप परीक्षण गरिने पाकिस्तानी क्रिकेट बोर्डले जनाएको छ ।"
म्यानचेस्टर सिटीको ५ गोल,स्पेनम्याड्रिड स्पेनी ला लिगामा तेस्रो स्थानको सेभियाले सोमबार भिल्लारियलसँग २२ को बराबरी खेलेको छ । सेभिया ५३ अंकसहित तेस्रो स्थानमा छ । भिल्लारियल भने छैटौं स्थानमा रह्यो । टोलीसँग ४६ अंक छ ।अर्को खेल पनि बराबरी रह्यो । त्यसमा लेगानेस र ग्रेनेडाले गोलरहित खेलमा चित्त बुझाए ।
