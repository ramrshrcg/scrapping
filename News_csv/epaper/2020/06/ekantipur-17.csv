शीर्षक,विवरण
२० भारतीय सैनिकको मृत्यु,"माथिल्लो तहमा भएको सहमतिलाई चिनियाँ पक्षले इमानदारीपूर्वक पालना गरिदिएको भए दुवै पक्षमा हताहत हुने गरी भएको झडप रोक्न सकिन्थ्यो, भारतीय विदेश मन्त्रालयका प्रवक्ता अनुराग श्रीवास्तवले जारी गरेको विज्ञप्तिमा भनिएको छ ।चीनले भने भारतीय पक्षले अनधिकृत रूपमा निषेधित क्षेत्रमा प्रवेश गरेर सहमति उल्लंघन गरेकाले झडप भएको दाबी गरेको छ । चिनियाँ सेना पीएलएका पश्चिम क्षेत्र कमान्डका प्रवक्ता झाङ सुइलीले भारतीय सेना गलवान उपत्यकामा लाइन अफ एक्चुअल कन्ट्रोल (एलएसी) नाघेर सुनियोजित रूपमा उत्तेजक आक्रमणमा ओर्लेकाले भीषण झडप भएको जनाएका छन् । कालापानी क्षेत्रको सीमा विवादलाई लिएर नेपालसँगको सम्बन्धमा तनाव खेपिरहेको भारतको सीमाकै विषयलाई लिएर अर्को छिमेकी चीनसँगको सम्बन्ध पनि तनावपूर्ण बनेको छ । भारत र चीनबीच चार हजार किलोमिटरभन्दा लामो सीमा छ । केही भूभागमा दुई मुलुकबीच दशकौंदेखि विवाद रहँदै आएको छ । सीमालाई नै लिएर सन् १९६२ मा दुई देशबीच युद्धसमेत भएको थियो । करिब आधा दर्जन क्षेत्रमा दुई देशबीच सीमालाई लिएर चर्को विवाद छ । कतिपय भूभाग दुवै देशले आफ्नो दाबी गर्दै आएका छन् । भारतका तर्फबाट संवेदनशील क्षेत्रमा भारतीय सेनाले निगरानी गर्छ भने अन्य ठाउँमा इन्डो तिब्बत बोर्डर पोलिस (आईटीबीपी) ले नै सीमा सुरक्षा हेर्दै आएको छ । जम्मुकश्मीर र लद्दाख क्षेत्रमा सीमालाई लिएर भारतको चीनसँग पनि लामो समयदेखि विवाद रहँदै आएको छ । भारतले चीन नियन्त्रित अक्साईचीन र पाकिस्तानले चीनलाई दिएको गिलगिट पाकिस्तानको उत्तरी भूभागमा पनि आफ्नो दाबी गर्दै आएको छ । त्यही अक्साईचीन क्षेत्रको चीन र भारतबीचको विवादास्पद सीमालाई एलएसीबाट छुट्याइएको छ । दुवै मुलुकबाट बेलाबखत एलएसीको उल्लंघन हुँदै आएको छ । यस पटकको विवाद पनि त्यही एलएसीको उल्लंघनलाई लिएर भएको हो । त्यसमा पनि केही महिनायता गलवान उपत्यका, तातो पानी र प्यानगङ ताल क्षेत्रमा तनाव थियो ।तनाव बढ्ने क्रमसँगै दुवै मुलुकले त्यस क्षेत्रमा आफ्नो सैन्य उपस्थिति पनि बढाउँदै लगेका थिए । भारतले भारतीय सेना सँगै आईटीबीपीको ठूलो संख्यालाई लद्दाखको एलएसी क्षेत्रमा पठाएको छ । भारतले चीनको सैन्य उपस्थिति बराबर बनाउन लद्दाखको अतिरिक्त फौजबाहेक पनि जम्मुकश्मीरबाट पनि थप सैनिक पठाएको थियो । पछिल्लो विवादमा चीनले भारतमाथि आफ्नो भूमिमा अनधिकृत रूपमा प्रवेश गरेको र सीमासम्बन्धी पूर्वाधार निर्माण गरेको आरोप लगाएको छ । भारतले भने आफ्ना सैनिक आफ्नैपट्टि रहेको बताएको छ । तर, अन्तर्राष्ट्रिय सञ्चारमाध्यमहरूले विभिन्न स्रोतबाट प्राप्त स्याटेलाइट तस्बिरहरूलाई आधार बनाउँदै दुवै पक्षबाट एलएसीको नजिकै सडक र टेन्ट बनाइरहेको खुलासा गरेका छन् । भारतीय सञ्चारमाध्यमहरूले लद्दाखका तीनवटा स्थानमा दुई देशका सैनिकबीच झडप भएको उल्लेख गरेका थिए । त्यसैगरी सिक्किमको नाकुला क्षेत्रमा पनि दुई देशका सैनिकबीच झडप भएको बताइएको छ । यसअघि विवादका कारण सीमामा खटिएका सैनिकहरूबीच हिंस्रक झडप भएका तस्बिर सार्वजनिक भए पनि त्यसको आधिकारिक पुष्टि भएको थिएन ।तनाव भए पनि सैनिक र कूटनीतिकस्तरबाट अवस्था सामान्य पार्ने कोसिस भइरहेको थियो । दुवै पक्षबीच औपचारिक र अनौपचारिक संवाद पनि भइरहेका थिए । भारत र चीनबीच सीमामा आइपर्ने तनावसम्बन्धमा छलफल गर्न सैनिक अधिकारीहरूको नेतृत्वमा एउटा विशेष संयन्त्र नै गठन गरिएको छ । पछिल्लो समय पनि उक्त संयन्त्रमार्फत दुई देशका सैनिक अधिकारीहरूबीच छलफल भएको थियो । गएको ६ जुनमा सैनिक अधिकृत तहमा पाँच घण्टा लामो बैठक भएको थियो । उक्त बैठकमा सीमामा तनाव कम गर्न नेतृत्व तहबाट भएको सहमति कार्यान्वयनमा लैजाने समझदारी गरिएको थियो ।तर सोमबार फेरि अचानक दुई पक्ष आमनेसामने भएका हुन् । यो घटना भने पूर्वी लद्दाखको गलवान उपत्यकाको हो । भारतीय रक्षा स्रोतको भनाइमा कर्णेल सन्तोष बाबु एउटा सानो टुकडीसहित सोमबार साँझ गलवान उपत्यकाको १४ नम्बर बिन्दुमा परिस्थिति अवलोकन गर्न पुगेका बेला चिनियाँ पक्षले घेराउ गरेर आक्रमण गरेको थियो । त्यसपछि सहयोगका लागि भारतीय पक्षबाट थप जवान पुगे र दुई पक्षबीच हिंसात्मक झडप हुन पुगेको हो । स्रोतका अनुसार झडप छ घण्टासम्म चलेको थियो । त्यसक्रममा केही भारतीय सैनिक भीरबाट खसेको बताइएको छ । भारतले चीनतर्फबाट पनि ठूलो संख्यामा हताहत भएको दाबी गरे पनि मंगलबार साँझसम्म यकिन हुन सकेको छैन ।घटनाको समीक्षा गर्न मंगलबार दिनभरि नै दिल्लीमा उच्चस्तरीय बैठकहरू चलेका थिए । रक्षा मन्त्री राजनाथ सिंहको अध्यक्षतामा चिफ अफ डिफेन्स स्टाफ विपिन रावत, भारतीय सेना प्रमुख मनोज मुकुन्द नरवणे, प्रमुख सुरक्षा सल्लाहकार अजित डोभलले विभिन्न चरणमा बैठक गरेका हुन् । भारतीय सञ्चारमाध्यमहरूले ती बैठकमा परिस्थितिको समीक्षा गरिएको उल्लेख गरेका छन् । पूर्वी लद्दाख क्षेत्रको सीमा क्षेत्रमा देखिएको तनावलाई मत्थर पार्न भारत र चीनबीच सैनिक र कूटनीतिक तहमा छलफल चलिरहेको छ, विदेश मन्त्रालयका प्रवक्ता अनुराग श्रीवास्तवद्वारा जारी विज्ञप्तिमा भनिएको छ । भारतले सीमा क्षेत्रको विवादलाई वार्ताबाट हल गर्दै शान्ति कायम गर्न सकिनेमा विश्वस्त रहेको समेत जनाएको छ । सँगै भारतको सार्वभौमिकता र भौगोलिक अखण्डताको सुनिश्चित गर्न पनि दृढ प्रतिबद्ध रहेको समेत विदेश मन्त्रालयको विज्ञप्तिमा भनिएको छ ।सन् १९६२ मा दुई मुलुकबीच सीमालाई लिएर युद्ध भएपछि लामो समयसम्म दुई मुलुकबीच सामान्य कूटनीतिक सम्बन्धसमेत थिएन । सन् १९८८ मा भारतका तत्कालीन प्रधानमन्त्री राजीव गान्धीले चीनको भ्रमण गरेर दुई देशबीचको सम्बन्धमा आइस ब्रेक गरेका थिए । त्यसपछि यी दुई मुलुक आर्थिक र कूटनीतिक रूपमा नजिकिँदै गए । दुई देशबीचको व्यापार बढेर नब्बे अर्ब डलर नाघिसकेको छ । र, शीर्ष तहको राजनीतिक भेटघाट पनि बाक्लो बन्दै गएको थियो । तर सन् २०१७ मा भुटानको दोक्लम क्षेत्रको त्रिदेशीय विन्दुलाई लिएर दुई देशबीच तनाव सिर्जना भएको थियो । त्यतिबेला दुई देशका सैनिकहरूबीच ७३ दिनसम्म घम्साघम्सी परेको थियो । अन्ततः उच्च राजनीतिक तहमा वार्ता भएपछि स्थिति मत्थर भयो । त्यसयता भारतीय प्रधानमन्त्री नरेन्द्र मोदी र चिनियाँ राष्ट्रपति सी चिनफिङबीच वुहान र ममाल्लापुरम अनौपचारिक शिखर वार्तासमेत भइसकेको छ ।चीन र भारतबीचको हालको तनावलाई भूराजनीतिक द्वन्द्वका रूपमा हेरिएको छ । पछिल्लो समय भारतले अमेरिकालगायत मुलुकहरूसँग हिमचिम बढाउँदै लाँदा चीन असन्तुष्ट बन्दै गएको थियो । आफूलाई घेर्ने उद्देश्यका साथ ल्याइएको इन्डोप्यासिफिक रणनीतिमा अमेरिकासँगै अस्ट्रेलिया, इन्डोनेसियालगायतसँग नजिकिएकामा चीन भारतसँग पछिल्लो समय असन्तुष्ट रहँदै आएको थियो । त्यसमाथि ५ अगस्ट २०१९ मा जम्मुकश्मीर र लद्दाखलाई छुट्याएर नयाँ नक्सा सार्वजनिक गरेपछि चीन भारतसँग थप रुष्ट भएको थियो । आफ्नो नियन्त्रणमा रहँदै आएको अक्साईचीनलगायत क्षेत्र नयाँ नक्सामा समावेश गरेको भन्दै चीनले तत्कालै विरोध जनाएको थियो । भारतीय विश्लेषकहरूले चीनले सीमा विवादलाई लिएर बढी आक्रामक रूप लिनुका पछाडि भारतप्रतिका यिनै असन्तुष्टिको नतिजाका रूपमा हेरेका छन् । र, पछिल्लो घटनाक्रमले यी दुई छिमेबीचको अविश्वास थप बढाउने उनीहरूको दाबी छ ।"
निजी क्षेत्रको अनियमिततासमेत अख्तियारलाई सुम्पिने तरखर,"यो परिभाषाअनुसार, संविधानले नै बन्देज लगाएको नेपाली सेना, न्यायिक निकायबाहेक सार्वजनिक तथा निजी सबैजसो निकायहरू अख्तियारको दायरामा आउने बाटो खुला रहनेछ । राष्ट्रिय सभाका सांसद राधेश्याम अधिकारी विधेयकका प्रावधानलाई नागरिक सरकार आफ्नो दायित्वबाट विमुख हुँदै गएको संकेत भनी टिप्पणी गर्छन् । नागरिक सरकारले आफू र आफ्ना अंगले गर्न नसकेको काम अरू निकायहरूलाई बुझाउँदै लगेको देखिन्छ, कानुनविद्समेत रहेका अधिकारीले भने, नियमनकारी निकाय निष्क्रिय बस्ने, त्यसको साटो जहाँ पनि अख्तियार पठाउने शैली गलत हो । २०६३ सालको अन्तरिम संविधानको तुलनामा २०७२ सालमा जारी भएको नेपालको संविधानमा अख्तियारको भूमिका संकुचित छ । पुरानो संविधानमा भ्रष्टाचारका साथै अनुचित कार्य को अनुसन्धान गर्ने जिम्मेवारी अख्तियारको थियो । नयाँ संविधानमा अनुचित कार्यको समेत अधिकार खोसेर सार्वजनिक क्षेत्रको भ्रष्टाचारको अनुसन्धान गर्ने र मुद्दा चलाउने क्षेत्रमा सीमित गरेको थियो । उक्त व्यवस्था विपरीत सरकारले विधेयक अघि सारेको हो । कार्यपालिका वा शक्तिकेन्द्रको इसारामा चल्दै आइरहेको अख्तियार निजी क्षेत्रमाथि पनि त्यसैगरी प्रयोग हुने जोखिम रहने सरोकारवाला अधिकारीहरूको टिप्पणी छ । दुराग्रह नराखी सबै निजी क्षेत्रमाथि अनुसन्धान गर्ने हो भने पनि यसका संस्थागत संरचना र क्षमताले भ्याउँदैन । अहिलेकै अवस्थामा ठूला प्रकृतिका भ्रष्टाचार र अनियमिततामाथि आँखा चिम्लेको भनी आरोप खेपेको अख्तियारले रंगेहात र नक्कली प्रमाणपत्रको मुद्दाका आधारमा सक्रियता देखाएको छ । सार्वजनिक निकायका ससाना पदका कर्मचारीहरूले गर्ने अनियमिततामा उसको ध्यान बढी छ ।अब बनाउन खोजिएको कानुनले निजी क्षेत्रलाई आतंकित पार्न अख्तियार प्रयोग हुने जोखिम धेरैले देखेका छन् । लोकमानसिंह कार्की अख्तियार प्रमुख हुँदा उनले कानुन र क्षेत्राधिकारविपरीत निजी र अन्य निकायहरूमा जबर्जस्ती हस्तक्षेप गर्न खोजेका थिए । सबैभन्दा विवादास्पद बनेको उनको कार्यकालमा अख्तियार निरंकुश र स्वेच्छाचारी बनेको भनी महाअभियोग सिफारिस समितिले प्रतिवेदन नै तयार पारेको थियो । नेपालको संवैधानिक व्यवस्थामा परिकल्पना गरिएको सीमित सरकारको सिद्धान्तअनुसार, कार्यपालिकालाई सन्तुलित बनाउन सीमित भूमिकासहितको संवैधानिक निकायको परिकल्पना भएको हो । हालकै अवस्थामा समेत स्वेच्छाचारी भएको र सरकारको छाया बनी काम गरेको भन्ने आरोप खेपेको अख्तियारले निजी क्षेत्रको समेत असीमित अधिकार पाएमा थप निरंकुश बन्ने खतरा छ । अधिवक्ता ओमप्रकाश अर्याल विधेयकका प्रावधान सैद्धान्तिक रूपमा ठीक देखिए पनि व्यावहारिक हिसाबले अर्कै नियतबाट ल्याइएको हुन सक्ने बताउँछन् । भ्रष्टाचारविरुद्ध अन्तर्राष्ट्रिय महासन्धि र अन्य दृष्टिकोणले हेर्दा सार्वजनिक खालका कम्पनीहरूका विषयमा अख्तियारले हेर्न पाउने विषय सैद्धान्तिक रूपमा ठीकै होला, अर्यालले कान्तिपुरसित भने, अख्तियारले अहिलेकै अवस्थामा आफ्नो अधिकार प्रयोग गर्न नसकेको भनी आलोचना भइरहेको छ । भोलि झनै शक्तिशाली बनाए त्यसको दुरुपयोग हुने डर रहन्छ ।कसरी आयो यस्तो व्यवस्था ?स्रोतका अनुसार सुरुमा अख्तियारले प्रधानमन्त्री तथा मन्त्रिपरिषद् कार्यालयमा पठाएको विधेयकको मस्यौदामा अख्तियारले सबै क्षेत्र हेर्ने गरी प्रावधान राखिएको थियो । मन्त्रिपरिषद्मा प्रस्तुत भएपछि विधेयक समितिमा दुई मन्त्रीहरूले अख्तियारको दायरामा अब्जेक्सन जनाएको स्रोतले बतायो ।खासगरी अर्थमन्त्री युवराज खतिवडाज्यूले निजी क्षेत्रलाई सशंकित तुल्याउने गरी अख्तियारलाई अघि सार्नु हुँदैन भन्ने मत राख्नुभएको थियो, स्रोतले भन्यो, असल नियतले बैंक मात्रै हेर्न दिने हो भने पनि अख्तियारको क्षमताले भ्याउँदैन । थप निजी क्षेत्र हेर्ने त अझ परको कुरा भन्ने निष्कर्ष थियो । अख्तियारका पदाधिकारीसमेत उपस्थित बैठकले विधेयक फिर्ता पठाएपछि दोस्रोपटक अख्तियारले मेडिकल कलेजबाहेकका सबै विषय हटाएको थियो । संसद्मा प्रस्तुत विधेयकमा फेरि सबै प्रावधान राखिएको देखेर आश्चर्य लागेको छ, प्रधानमन्त्री तथा मन्त्रिपरिषद् स्रोतले भन्यो, प्रधानमन्त्रीज्यूको ज्यादा रुचि थियो, त्यसैअनुसार परिमार्जनसहित विधेयक दर्ता भएको हो । बैंक, वित्तीय संस्था अनि मेडिकल कलेजहरूमा पहिलेदेखि अख्तियारले रुचि राख्दै आएको थियो । त्यसभन्दा एक कदम अघि बढेर सम्पत्ति शुद्धीकरण विभाग नै आफ्नो मातहत हुनुपर्छ भन्ने अख्तियारले विधेयकमा त्यो विषय घुसाउन नसकेर निजी क्षेत्रको कामकारबाही पनि आफ्नो क्षेत्राधिकारमा बढाउन खोजेको हो । विधेयकमा अख्तियारको भूमिकाका दुई फरक विषय विरोधाभासयुक्त छन् । संविधानले परिकल्पना नगरेको विषयमा अख्तियारको क्षेत्राधिकार विस्तार गर्न खोजेको सरकारले उसको संवैधानिक जिम्मेवारी हुने क्षेत्र भने संकुचित बनाउन खोजेको छ । संघीय र प्रादेशिक सरकारको नीतिगत निर्णयमाथि अख्तियारले छानबिन गर्न सक्ने छैन । अख्तियारले केही वर्षदेखि आफ्ना वार्षिक प्रतिवेदनमा भ्रष्टाचार छल्न सामान्य प्रकृतिका प्रस्तावहरू पनि मन्त्रिपरिषद्मा लैजाने र त्यहीँबाट निर्णय गर्ने पद्धतिलाई मुलुकको भ्रष्टाचार नियन्त्रणको प्रमुख चुनौतीका रूपमा औंल्याउँदै आएको थियो । विधेयकमा अख्तियारले संघीय मन्त्रिपरिषद्का साथै प्रादेशिक मन्त्रिपरिषद्बाट हुने नीतिगत निर्णयहरू अनुसन्धान गर्न नपाउने उल्लेख छ । यस्तो प्रावधानले नीतिगत निर्णयको आवरणमा हुने अनियमितताको उन्मुक्ति प्रदेश तहसम्मै पुग्नेछ । यो विषयमा विरोध भएपछि अहिले समितिमा नीतिगत निर्णयलाई परिभाषित गर्न खोजिएको छ । जसमा, तोकिएको अधिकारीले गर्नुपर्ने काम र सार्वजनिक खरिदका विषयवस्तु नीतिगत निर्णय नमानिने भनी उल्लेख गर्न खोजिएको छ । परिभाषा बाहिरका नीतिगत निर्णयमा भने अख्तियार प्रवेश गर्न नपाउने प्रावधान यथावत् राख्ने प्रयास छ ।"
औषधि नै नखाई ७४ लाखको बिल,"खाना नभएको भन्दै आन्दोलन दैलेखको डुंगेश्वर गाउँपालिकाको त्रिवेणी संगम माविको क्वारेन्टाइनमा राखिएका ६७ जना शुक्रबार आन्दोलनमा उत्रिए । उनीहरूको माग पीसीआर रिपोर्ट छिटो आउनुपर्ने भन्ने होइन । भारतबाट फर्केका उनीहरूको माग खानपिन, बस्ने ठाउँ, शौचालय र पानीको सुविधा हुनुपर्ने भन्ने थियो । गाउँपालिकाका विभिन्न क्वारेन्टाइनमा बसिरहेका उनीहरूको पीसीआर परीक्षण गर्दा रिपोर्ट पोजिटिभ देखिएको छ । अझ कपिलवस्तुको कृष्णनगर नगरपालिका३ को सिराजुल उलुम मदरसाको क्वारेन्टाइनमा केही समयअघि ४० जना खाना नपाएपछि भागेर घर गएका थिए । १० दिनसम्म बसिसकेका उनीहरू क्वारेन्टाइनको अवस्थाले दिक्क बनाएपछि भागेका थिए । महोत्तरीमा पनि क्वारेन्टाइनमा बसेकाहरू राति घरमा जाने गरेका छन् । शौचालय गर्न साइकल चढेर १५ मिटेर परको बस्तीमा जाने गरेका छन् । माथिका यी दृश्यहरू भारतबाट घर फर्केपछि राखिएको क्वारेन्टाइनको हो । क्वारेन्टाइन व्यवस्थित बनाउन भन्दै सरकारले छुट्टै मापदण्डसमेत तय गर्यो । मापदण्डअनुसार चार पटक खानेकुरा त के एक पटक पनि पेटभरि खानेकुरा खान पाएका छैनन् । मापदण्डअनुसार बिहान आठ बजेभित्र चिया र खाना, १२ बजेभित्र बिहानको खाना, तीन बजेभित्र दिउँसोको नास्ता र बेलुका आठ बजेभित्र रात्रि खाना खुवाउनुपर्ने प्रावधान छ । भारतबाट हिँडेर गाउँ आइपुगेकाहरूले पेटभरि खानेकुरा व्यवस्था गर भनेर आन्दोलन थालेका छन् तर हवाईजहाजबाट स्वदेश ल्याएकालाई भने दिनकै ७३ हजार ७ सय ११ रुपैयाँ खर्च गरेको पाइएको छ । चीनको वुहानबाट ल्याइएको मात्रै होइन, खाडी मुलुकबाट जहाजमा ल्याइएका नागरिकलाई पनि जहाजबाट पार्टी प्यालेसको होल्डिङ सेन्टर हुँदै गाडी चढाएर घर पठाउने गरिएको छ । कतिपयलाई खरिपाटी जस्तै व्यवस्थित क्वारेन्टाइनमा राखिएको छ । भारतको नाका हुँदै हिँडेर आउने नागरिकलाई भने सामान्य सुविधासमेत नभएको क्वारेन्टाइनमा कोचिएर बस्नुपर्ने बाध्यता छ ।"
संक्रमण रोकथाममा चुक्दै सीसीएमसी,"यी तीन घटनाले कोभिड१९ महामारीविरुद्ध ल्याइएका प्रतिकार्य योजना कार्यान्वयन र स्वास्थ्य, बन्दोबस्ती तथा पूर्वाधार व्यवस्थापनमा कति लापरबाही छ भन्ने तस्बिर देखाउँछन् । संक्रमणबाट मृत्यु भएकाको न समयमै शव व्यवस्थापन हुने गरेको छ न क्वारेन्टाइनमा स्वास्थ्य सेवा प्रभावकारी छ । क्वारेन्टाइन सुरक्षामा सेना, प्रहरी र सशस्त्र प्रहरीलाई आवश्यकताअनुसार खटाइने भनिएको थियो तर सरकारको यो नीति कागजमा मात्रै सीमित छ । राजधानीका क्वारेन्टाइनको सुरक्षामा सेना खटिए पनि प्रदेश र स्थानीय तहका क्वारेन्टाइनमा सुरक्षा सावधानी अपनाइएको छैन । कोभिड१९ विरुद्ध प्रभावकारी काम गर्नकै लागि उपप्रधान एवं रक्षामन्त्री ईश्वर पोखरेलको नेतृत्वमा उच्चस्तरीय समन्वय समिति र कोभिड१९ संकट व्यवस्थापन केन्द्र (सीसीएमसी) गठन गरिएको छ । स्वास्थ्य सामग्री खरिददेखि क्वारेन्टाइन व्यवस्थापन र नीतिनिर्णय सिफारिस तथा कार्यान्वयन गर्ने सम्पूर्ण अधिकार सीसीएमसीको निर्देशक समितिलाई दिइएको छ । संकटको बेला सम्पूर्ण कामको नेतृत्वदायी जिम्मेवारी पाएको सीसीएमसी भने आफैं समस्यामा परेको छ । चीनको वुहानबाट फैलिएको कोभिड१९ संक्रमणले अधिकांश मुलुकको आर्थिक र सामाजिक क्षेत्रमा असर गरेको छ । संक्रमणका कारण गत डिसेम्बर अन्तिम साता पहिलोपटक वुहानमा मानिसको मृत्यु भएको थियो । त्यसको तीन महिनापछि मात्र नेपालमा कोभिड१९ का संक्रमित देखिएका थिए अर्थात् भाइरस रोकथाम र नियन्त्रणका लागि तयारी गर्न नेपाललाई पर्याप्त समय थियो । संसद्मा केही सांसदले समयमै तयारी गर्न माग गरेका थिए । तर सरकारले गम्भीर रूपमा लिएन । बरु संस्कृति, पर्यटन तथा नागरिक उड्डयन मन्त्री योगेश भट्टराईले कोरोनामुक्त देश भन्दै भ्रमण वर्षको प्रचार गरिरहे । स्वास्थ्य क्षेत्रमा अझ गम्भीर हुनुपर्ने स्वास्थ्य तथा जनसंख्या मन्त्री भानुभक्त ढकालले बेइजिङमा पानी पर्दा न्युरोडमा छाता ओढ्नु नपर्ने भन्दै प्रतिनिधिसभामा भाषण गरे ।मन्त्रिपरिषद्को चैत १६ को निर्णयअनुसार कोभिड१९ विरुद्ध प्रतिकार्यका लागि उच्चस्तरीय समन्वय समिति र त्यसअन्तर्गत सहजीकरण समितिमा रही प्रभावकारी ढंगले छिटो, व्यवस्थित र समन्वयतात्मक रूपमा कार्यसम्पादन गर्न सीसीएमसी सचिवालय स्थापना गरियो । त्यसको कार्यालय नेपाली सेनाको छाउनीस्थित रेन्जर गणको हाताभित्र राखियो । केन्द्रीय, प्रादेशिक र स्थानीय तहसम्म निजामती, सुरक्षा निकाय र सबै सम्बद्ध निकायमार्फत समन्वयात्मक रूपमा प्रतिकार्य सञ्चालन गर्ने सीसीएमसीको जिम्मेवारी हो । सीसीएमसी सचिवालय प्रधानमन्त्री तथा मन्त्रिपरिषद् कार्यालयका सचिवको संयोजकत्वमा हुन्छ । सचिवालयको समूहमा सेनाका उपरथी, स्वास्थ्य मन्त्रालयका ११ वा १२ औं तहका प्रतिनिधि, अर्थ मन्त्रालयका सहसचिव र परराष्ट्र मन्त्रालयका सहसचिव छन् । सीसीएमसी सचिवालयललाई संक्रमण रोकथाम, नियन्त्रण तथा उपचारका लागि व्यक्तिहरूको ट्र्याकिङ, ट्रेसिङ र टेस्टिङ गर्ने, क्वारेन्टाइन र आइसोलेसन व्यवस्थापन गर्ने, उपचार गर्ने र आवश्यकताअनुसार मृतकहरूको शव व्यवस्थापन गर्न जिम्मेवारी छ । ती जिम्मेवारीमा सीसीएमसीले केन्द्रदेखि स्थानीय स्तरसम्म एउटै नेतृत्व स्थापना गरी प्रशासनिक चुस्तता हासिल गर्दै द्रुत गतिमा प्रतिकार्य गर्ने, स्रोत र साधनको सीमिततालाई ख्याल राख्दै केन्द्रीकृत नियन्त्रण र विकेन्द्रीकृत कार्यान्वयनमार्फत स्रोतसाधनको अधिकतम उपयोग यकिन गर्ने भनिएको छ । यस्तै संक्रमणको अवस्था र चरणको निरन्तर मूल्यांकन र सूक्ष्म अनुगमन गर्दै आवश्यक रणनीति र कार्यनीति तर्जुमा गर्ने तथा प्रतिकार्यको सिलसिलामा भए गरेका उत्कृष्ट अभ्यास र त्यसबाट सिकेका पाठलाई अभिलेखीकरण गरी ऐतिहासिक दस्तावेजको रूपमा सुरक्षित गर्ने भनिएको छ । सीसीएमसीले मुख्य गरी चार शाखाबाट काम सम्पादन गर्छ । ती चार शाखामा स्वास्थ्य सेवा तथा उपचार समूह, औषधि उपकरण तथा स्वास्थ्य सामग्री आपूर्ति सेवा, शान्ति सुरक्षा अनुगमन तथा नियन्त्रण कार्य शाखा र सूचना तथा प्रविधि कार्य हुन् । स्वास्थ्य सेवा तथा उपचार समूहमा स्वास्थ्य मन्त्रालयका ११ औं वा १२ औं तहका कर्मचारीले नेतृत्व गर्छन् । त्यसमा संघीय मामिला तथा सामान्य प्रशासन मन्त्रालयका सहसचिव, नेपाली सेनाका सहायक रथी (मेडिकल कोर), नेपाल प्रहरी र सशस्त्रका प्रतिनिधि हुन्छन् । यसको काम ट्र्याकिङ, ट्रेसिङ र टेस्टिङ, क्वारेन्टाइन, आइसोलेसन, उपचार र शव व्यवस्थापनमा हुन्छ । औषधि, उपचार तथा अन्य स्वास्थ्य सामग्री आपूर्ति कार्य समूह शाखाको नेतृत्वमा स्वास्थ्य सेवा विभागका महानिर्देशक छन् । उक्त शाखामा उद्योग वाणिज्य तथा आपूर्ति मन्त्रालयका सहसचिव, पर्यटन तथा नागरक उड्डयन मन्त्रालयका सहसचिव, सेनाका सहायक रथी (आपूर्ति तथा परिवहन निर्देशनालय), नेपाल प्रहरी र सशस्त्रका प्रतिनिधि छन् । त्यसको काम खाद्यान्न, स्वास्थ्य सामग्री र औषधि व्यवस्थापन गर्ने हो । शान्ति सुरक्षा समूह शाखामा गृह मन्त्रालयका सहसचिव, रक्षा मन्त्रालयका सहसचिव, युद्धकार्य प्रमुख (सेना उपरथी), प्रहरी, एपीएफ र राष्ट्रिय अनुसन्धान विभागका प्रतिनिधि हुन्छन् । यसको काम कानुन र निर्देशनहरूलाई कार्यान्वयन गर्ने हो । सूचना तथा प्रविधि समूहमा स्वास्थ्य मन्त्रालयका प्रवक्ता, सञ्चार मन्त्रालयका सहसचिव, सेना, प्रहरी र एपीएफका प्रतिनिधि हुन्छन् । यसले सोसल मिडिया र छापा तथा विद्युतीय मिडियालाई अवलोकन गर्छ । सीसीएमसी निर्देशक समितिमा ६ मन्त्री रहेकामा सरकारले जेठ २८ गतेको मन्त्रिपरिषद् निर्णयअनुसार तीन मन्त्रीलाई थपेको छ । सीसीएमसी निर्देशक समितिमा उपप्रधान तथा रक्षामन्त्री ईश्वर पोखरेल निर्देशक छन् भने गृह मन्त्री रामबहादुर थापा, अर्थ मन्त्री युवराज खतिवडा, आपूर्ति मन्त्री लेखराज भट्ट, संघीय मामिला तथा सामान्य प्रशासन मन्त्री हृदयेश त्रिपाठी, कृषि मन्त्री घनश्याम भुसाल, पर्यटन मन्त्री योगेश भट्टराई, ऊर्जा मन्त्री वर्षमान पुन र स्वास्थ्य मन्त्री भानुभक्त ढकाल छन् । सडकदेखि सदनसम्म कोभिड१९ रोकथाम र नियन्त्रणमा सरकारले आवश्यक भूमिका खेल्न नसकेको आलोचना भएपछि प्रधानमन्त्री केपी शर्मा ओलीले पुनः भट्टराई र भुसाललाई हालै निर्देशक समितिमा राखेका हुन् । निर्देशक समितिलाई नीतिगत तयारी र निर्णय गर्ने जिम्मवारी हुन्छ । कोभिड१९ रोकथाम र नियन्त्रणका लागि सरकारका तर्फबाट गर्नुपर्ने कामको जिम्मेवारी दिएर उपप्रधान तथा रक्षा मन्त्री पोखरेलको नेतृत्वमा उच्चस्तरीय समन्वय समिति गठन गरिएको थियो । प्रधानमन्त्री ओली मिर्गौला प्रत्यारोपणपछि आराम गर्नुपर्ने भएकाले शक्तिशाली समन्वय समितिको गठन गरिएको हो । समितिले सुरुवातमा आफैं निर्णय गर्ने अधिकार पाएको थियो । तर समितिले गरेको निर्णयका आधारमा स्वास्थ्य सामग्री खरिद गर्दा अनियमितता भएको र काममा फितलोपना भएको गुनासो बढेपछि प्रधानमन्त्री ओलीले त्यसलाई निष्क्रिय पारे । मन्त्रिपरिषद् बैठकले सीसीएमसीको निर्देशक समितिबाटै उक्त समितिको जस्तो काम हुने व्यवस्था मिलाएको छ । यस्तै, सीसीएमसी निर्देशक समितिले गरेको निर्णय र नीतिहरू कार्यान्वयनका लागि मुख्य सचिव लोकदर्शन रेग्मीको नेतृत्वमा एक्सन कमिटी अर्थात् कार्यान्वयन समिति छ । उक्त समितिमा सेना, प्रहरी, सशस्त्र प्रहरी र राष्ट्रिय अनुसन्धान आयोगका प्रमुखहरू छन् । यो समितिले सीसीएमसी निर्देशक समितिसहित सरकारले गरेका सम्पूर्ण निर्णयहरूलाई कार्यान्वयनमा लान गृहकार्य गर्छ, सीसीएमसीका एक प्रनिनिधिले भने, निर्णय, नीतिहरूलाई सीसीएमसीको सचिवालयमार्फत काम गराउने काम एक्सन कमिटीले गर्छ । कोभिड१९ विरुद्धको प्रतिकार्य योजना कार्यान्वयनका लागि सक्रिय बनाइनुपर्ने स्थायी संरचनालाई बेवास्ता गर्दै सरकारले अस्थायी संरचना खडा गरेको हो । विपद् व्यवस्थापनका लागि केन्द्रदेखि स्थानीय तहसम्म कानुनी रूपमै अधिकारसम्पन्न संरचना छन् । निर्णय प्रस्ताव, कार्यान्वयन र मूल्यांकनका सबै काम अस्थायी संरचनाबाट हुन थालेपछि स्थायी संयन्त्र र यसको नेतृत्व गर्ने पक्ष रुष्ट बनेका छन् ।प्रतिकार्य योजनादेखि खरिद र आर्थिक खटनपटनमा पनि अस्थायी संरचना नै निर्णायक छन् । जसका कारण गृहमन्त्री रामबहादुर थापा र उनले सम्हालेको मन्त्रालयअन्तर्गतका संयन्त्र मौसमी प्रतिकूलताविरुद्धको तयारीमा छ । जब कि विपद् व्यवस्थापनअन्तर्गत गृह मन्त्रालय मातहत नै आधा दर्जन जति संरचना छन् । यही संरचनाले विपद्विरुद्ध प्रदेश र स्थानीय तहसम्म प्रतिकार्य योजना बनाउने गर्छ । तर कोभिड१९ विरुद्ध यी संरचना निष्क्रियजस्तै छन् । एकातर्फ अस्थायी संयन्त्र गठन र अर्कोतर्फ गृह मन्त्रालयले निर्वाह गर्नुपर्ने भूमिकामा रक्षा मन्त्रालयलाई अघि सार्दा एकपछि अर्को समस्या आउँदै गयो । जसले गर्दा कोरोना भाइरास रोकथाम र नियन्त्रणमा फितलोपना आयो, सीसीएमसीका एक अधिकारीले भने । विपद् जोखिम न्यूनीकरण तथा व्यवस्थापन ऐन२०७४ अनुसार प्रधानमन्त्री नेतृत्वको विपद् जोखिम न्यूनीकरण तथा व्यवस्थापन राष्ट्रिय परिषद्, गृह मन्त्री नेतृत्वको विपद् जोखिम न्यूनीकरण तथा व्यवस्थापन कार्यकारी समिति, गृह मन्त्री नेतृत्वको विपद् जोखिम न्यूनीकरण तथा व्यवस्थापन समिति, विपद् जोखिम न्यूनीकरण तथा व्यवस्थापन प्राधिकरण, विपद् व्यवस्थापन महाशाखा (गृह मन्त्रालय), खोज, उद्धार तथा राहतसम्बन्धी विषयगत समिति, आपत्कालीन कार्यसञ्चालन केन्द्र, प्रदेश विपद् व्यवस्थान परिषद्, प्रदेश विपद् व्यवस्थापन कार्यकारी समिति, जिल्ला विपद् व्यवस्थापन समिति र स्थानीय विपद् व्यवस्थापन समिति स्थायी संयन्त्र छन् । तर सरकारले कोभिड१९ रोग रोकथाम तथा नियन्त्रणसम्बन्धी उच्चरीय समिति, कोभिड१९ संकट व्यवस्थापन केन्द्र निर्देशक समिति, मुख्य सचिव नेतृत्वको एक्सन कमिटी, सचिव नेतृत्वको सीसीएमसी सचिवालय, प्रमुख जिल्ला अधिकारी नेतृत्वको डीसीएमसी, प्रदेश मुख्य मन्त्री नेतृत्वको प्रदेशसीसीएमसी र पालिका प्रमुखको नेतृत्वमा स्थानीय सीसीएमसी बनाएको छ । स्थायी र अस्थायी संयन्त्रका बीचमा तालमेल नमिल्दा समाधान हुनुको साटो समस्या थप जटिल बन्दै गएको हो । एक सचिवका अनुसार अहिले काममा एकरूपता र नीतिनिर्णयमा एकद्वार प्राणाली अपनाए मात्रै संकटविरुद्ध जुध्न सहज हुन्छ । ती सचिवले भने, संकट निवारण गर्न नीति, काम र कार्यान्वयनमा तालमेल नहुँदा कतिपय समस्या देखा परेको छ । सरकारले सीसीएमसीको सचिवालयलाई सेनाको छाउनीस्थित ब्यारेकमा लगेर खडा गरेपछि नागरिक प्रशासनको क्षमतामा प्रश्न उठेको थियो । कोभिड१९ रोकथाम र निन्त्रणमा सेनालाई बढी भूमिका दिन थालेपछि प्रशासनिक संयन्त्रबाटै त्यसको आलोचना भएको हो । नेपालमा सरकार छ, प्रशासन छ, मन्त्रालयहरू छन् तर सरकारले हरेक काम र विषयमा सेनालाई जिम्मेवारी दिएर के गर्ने खोजेको हो ? स्वास्थ्य मन्त्रालयका एक अधिकारीले भने । ओम्नी बिजनेस कर्पोरेसनसँग स्वास्थ्य सामग्री खरिदमा अनियमितता भएपछि ठेक्का रद्द गरेको सरकारले लगत्तै सेनालाई जीटुजी (सरकारसरकार) प्रक्रियामार्फत जिम्मा लगाएको थियो । त्यसपछि सेनाले करिब सवा २ अर्बका स्वास्थ्य सामग्री चीनबाट खरिद गरेको छ । ती सामग्री ढिला गरी ल्याइँदै छ । खरिदमा हुने अनियमितताको छानबिनबाट बच्न सेनालाई जिम्मा दिएको आरोप सरकारमाथि लागेको छ । कोभिड१९ रोकथाम तथा नियन्त्रणका लागि बनेका संयन्त्रमा सेनाको भूमिकालाई समेत बढाइएको छ । उपप्रधान तथा रक्षामन्त्री पोखरेलले सीसीएमसी सचिवालय नै सेनाको ब्यारेकमा पुर्याए । सर्वत्र विरोध भएपछि अहिले सीसीएमसी कार्यालय प्रधानमन्त्री कार्यालयमा ल्याइएको छ । सीसीएमसी सचिवालयबाट हुने निर्णयमा पनि सेना हाबी हुने गरेको अन्य मन्त्रालयका पदाधिकारीहरू बताउँछन् । स्वास्थ्य र गृह मन्त्रालयका पदाधिकारीहरू सेनाको कारण आफूहरूले काम गर्न नसकेको गुनासो गर्छन् । अर्कोतर्फ चेन अफ कमान्डमा र आदेशमा काम गर्ने सैनिक अधिकारीहरू अन्य मन्त्रालयका पदाधिकारीहरूले जिम्मेवार नभएको काम गरेको बताउँछन् ।"
वैवाहिक अंगीकृत ७ वर्षपछि दिने प्रस्ताव,"(काठमाडौं)  नेपाली पुरुषसँग विवाह गर्ने विदेशी महिलालाई निरन्तर ७ वर्ष नेपालमा बसोबास गरेपछि मात्रै नागरिकता दिनुपर्ने प्रस्ताव प्रतिनिधिसभाको राज्य व्यवस्था तथा सुशासन समितिले गरेको छ । तर उक्त विषयमा राजनीतिक दलहरूबीच विवाद छ । प्रमुख प्रतिपक्षी कांग्रेसले यसअघिका अडानबाट पछि हटेको संकेत दिए पनि यो प्रस्तावमा सहमति जनाइसकेको छैन । उक्त प्रस्तावमा समाजवादी र राजपाले पनि असहमति जनाउँदै आएका छन् । यी दुई दलले भने अहिले प्रचलित कानुनी प्रावधानलाई निरन्तरता दिनुपर्ने माग गर्दै आएका छन् । राज्य व्यवस्था तथा सुशासन समिति सचिवालयको प्रस्तावमा छ, नेपाली नागरिकसँग वैवाहिक सम्बन्ध कायम गरेकी विदेशी महिलाले अंगीकृत नेपाली नागरिकता लिन चाहेमा वैवाहिक सम्बन्ध कायम भई नेपालमा निरन्तर ७ वर्षसम्म स्थायी बसोबास गरेको रहेछ भने निजले नेपालको अंगीकृत नागरिकता प्राप्त गर्ने सक्नेछ । विवाह गरेको ७ वर्षसम्मका लागि स्थायी आवासीय अनुमतिपत्र प्रदान गर्न सकिने र त्यस्तो अनुमतिपत्रका आधारमा ती महिलाले सामाजिक, सांस्कृतिक तथा आर्थिक अधिकार उपभोग गर्न पाउने भनिएको छ । त्यस्तो अनुमतिपत्र अंगीकृत नागरिकता प्राप्त गरेपछि स्वतः खारेज हुने पनि प्रस्तावमा छ । समिति सभापति शशी श्रेष्ठले उक्त प्रस्ताव सबै राजनीतिक दलका सांसद, प्रमुख सचेतक र केही नेताहरूसँग परामर्श गरेर तयार पारिएको बताइन् । लामो समयदेखि नागरिकता विधेयक समितिबाट पास नहुँदा नागरिकता नपाएर धेरै युवा जनशक्ति रोजगार र शैक्षिक अवसरबाट वञ्चित भएका गुनासो आइरहेको बताउँदै उनले चालु अधिवेशनबाट पारित गर्ने गरी विधेयक संसद्मा पठाउनैपर्ने धारणा राखिन् । सत्तारूढ नेकपाकी सांसद पम्फा भुसालले उक्त प्रस्तावलाई समेटेर विधेयकको प्रतिवेदन तयार गरेर ल्याउन सचिवालयलाई सुझाव दिइन् । अंगीकृत नागरिकका पछिल्ला केही घटनाले झस्काएको उनको भनाइ थियो । राष्ट्रियताका मामिलामा उदार हुने अवस्था नआएको भन्दै उनले भनिन्, पछिल्ला घटनाले महिला अधिकार भन्ने कुराको पनि खण्डन हुने गरेको छ । त्यो समूहको बहुमत भएको भए के हुन्थ्यो ? संविधान संशोधनमा यसले झस्काएको छ ।नेकपा सांसद लालबाबु पण्डितले विदेशी महिलाले नेपाली पुरुषसँग विवाह गरेको ७ वर्षपछि अंगीकृत नागरिकता दिनु सही भए पनि त्यसबीचमा सम्बन्ध विच्छेद भए समाधानको व्यवस्था कानुनमा हुनुपर्ने बताए । समितिमा विधेयक महिनौंदेखि अल्झेको उल्लेख गर्दै सांसद झपट रावलले सरकारले विधेयक फिर्ता लिनुपर्ने वा समितिले अगाडि बढाउनुपर्ने बताएका थिए । नेपाली महिलाले मुख्यतः भारतलगायतका मुलुकमा अन्याय भोगिरहनुपरेको तर उताबाट विवाह गरेर आउनेलाई एक हातमा नागरिकता र अर्को हातमा सिन्दूरको व्यवस्था हुनु सही नभएको उनको भनाइ थियो । कांग्रेस सांसद दिलेन्द्र बडूले भने वैवाहिक अंगीकृत नागरिकताबारे सरकारको धारणा मागेका थिए । सरकारले ल्याएको विधेयकले ६ महिनामा नागरिकता दिने भनेको तर अहिले आएर ७ वर्षपछि दिने व्यवस्थाबारे छलफल आवश्यक भएको बताए । कांग्रेसकै सांसद अमरेशकुमार सिंहले सरकारले प्रस्ताव गरेको भन्दा कडा व्यवस्था गर्न नहुने बताए । उनले बसोबासको अनुमतिपत्रका आधारमा पासपोर्ट मिल्ने कि नमिल्ने भन्ने चासो व्यक्त गरेका थिए । सांसद डिला संग्रौलाले पनि उक्त विषयमा दलभित्र छलफल आवश्यक भएको बताइन् । नेकपा सांसद विभाजितसमिति सभापति शशी श्रेष्ठसहित नेकपाका केही सांसदले नेपाली महिलासँग विवाह गर्ने विदेशी पुरुषलाई १५ वर्षमा अंगीकृत नागरिकता दिनुपर्ने र उनीहरूका सन्तानलाई वंशजको नागरिकता दिनुपर्ने विषयको उठान गरेका थिए । सांसद रेखा शर्माले नेपाली महिलासँग विदेशी पुरुषले विवाह गरेको खण्डमा त्यस्ता पुरुषलाई १५ वर्षमा नागरिकता दिनुपर्ने र उनीहरूका सन्तानलाई वंशजको नागरिकता दिएर जीवनभर अंगीकृत बोक्नुपर्ने पीडाबाट मुक्ति दिनुपर्ने बताइन् । नेपाली महिलासँग विदेशी पुरुषले विवाह गरी जीवनभर नेपालमै आएर बस्दा नागरिकता नमिल्ने र उनीहरूबाट जन्मेका सन्तान जहिले पनि अंगीकृत हुने भयो । विदेशी महिलासँग विवाह गर्ने पुरुषका सन्तान वंशजका नागरिक हुने ? यो समानता भएन, उनले भनिन् । उक्त विषयलाई लगातार उठाउँदै आएकी नेकपा सांसद यशोदा सुवेदी गुरुङले विदेशी पुरुष नेपालमा आएर नेपाली महिलासँग विवाह गरेर बसेको १५ वर्षमा अंगीकृत नागरिकता दिनुपर्ने व्यवस्था राख्न माग गरिन् । नेकपाकै सांसद विजय सुब्बाले त्यसरी नागरिकता दिने व्यवस्था गरे विदेशी ज्वाइँलाई थेग्न नसकिने धारणा राखे । विदेशी पुरुषलाई विज्ञताका आधारमा सरकारले सम्मानार्थ नागरिकता प्रदान गर्ने कानुनी व्यवस्था छ । वैवाहिक आधारमा विदेशी पुरुषलाई नागरिकता दिने कानुनी प्रावधान छैन । सांसदहरूले भने त्यस्तो व्यवस्था गर्नुपर्ने भन्दै माग उठाउँदै आएका छन् । सांसदहरूले नेपाली नागरिकसँग विवाह गर्ने विदेशी महिला र पुरुषलाई दिइने नागरिकताबारे गृहमन्त्रीमार्फत सरकारको धारणा माग गरेका थिए । जवाफमा गृहमन्त्री रामबहादुर थापाले भने, यो विधेयक नै सरकारको धारणा हो । यसमा परिमार्जन गर्ने कि के गर्ने भन्ने जिम्मेवारी संसद्को हो ।सांसद गिरीका कारण बैठक प्रभावितसमाजवादी पार्टीकी सांसद सरिता गिरीले पछिल्लो समय खेलेको भूमिकाले नागरिकता विधेयकमाथिको राज्य व्यवस्था तथा सुशासन समितिको बैठक प्रभावित थियो । छलफलका क्रममा सत्तारूढ र प्रतिपक्षी दलका सांसदहरू कालापानी, लिपुलेक र लिम्पियाधुरा समेटिएको नेपालको नक्सा निसान छापमा राख्नका लागि ल्याइएको संविधान संशोधन विधेयकमा गिरीले खेलेको भूमिकालाई उदाहरण बनाएर प्रस्तुत भएका थिए । सांसद गिरी वैवाहिक अंगीकृत नागरिक हुन् । कांग्रेसले अहिलेको परिस्थिति भन्दै वैवाहिक अंगीकृत नागरिकतालाई लिएर विगतको अडानमा रहन नसक्ने जनायो । सांसद बडूले समितिले ल्याएको प्रस्तावअनुसारै सहमत हुन सकिने वा नसकिनेबारे पार्टी नेतृत्वसँग छलफल गर्नुपर्ने धारणा राखे । पछिल्लो घटनाक्रमले हामीले सहमतिमा नै जानुपर्छ भन्ने पनि देखायो, उनको भनाइ थियो । उनले सभापति शेरबहादुर देउवासँग नागरिकता विधेयकबारे अन्तिम छलफलका लागि समय माग गरेका थिए ।गत भदौमा वैवाहिक अंगीकृत नागरिकता ७ वर्षपछि मात्रै दिनेमा सत्तारूढ नेकपा पनि पछि हटेको थियो । कांग्रेसका एक सांसदले पार्टी गिरीका कारण पार्टी नेतृत्व वैवाहिक अंगीकृत नगरिकतामा कडा प्रावधान गर्न सहमत हुने बताए । सातै वर्ष त भन्न सकिन्न, ५ वर्षसम्म बनाउनका लागि नेतृत्वले सोचिरहेको छ । त्यसबारे अन्तिम छलफल गर्न बाँकी छ, ती नेताले भने । नेपाल नागरिकता ऐन, २०६३ लाई संशोधन गर्न बनेको विधेयक २०७५ साउन २२ गते प्रतिनिधिसभामा दर्ता भएको थियो । उक्त विधेयकमाथि राज्य व्यवस्था तथा सुशासन समितिमा दर्जनौं बैठक बसे पनि सहमति जुट्न सकेको छैन । यो विधेयकमाथि समितिको यसअघिको बैठक गत भदौ २८ गते बसेको थियो । त्यतिबेला समितिमा मतदान हुन लागेको थियो । अन्तिम समयमा २० मिनेटका लागि सभापति श्रेष्ठले बैठक स्थगित गरेकी थिइन् । त्यसपछि ९ महिना यो विधेयकमा समितिमा छलफल भएन । समितिले चालु अधिवेशनमा यो विधेयक सदनमा पठाउने प्रयास गरिरहेको छ ।"
४ अर्ब खर्चे पनि धावनमार्गमा पानी,"(काठमाडौं)  चार अर्ब २७ करोड रुपैयाँ खर्च गरेर हालै जीर्णोद्धार (रिह्याबिलिटेसन) गरिएको त्रिभुवन अन्तर्राष्ट्रिय विमानस्थलको धावनमार्गमा पानी (सिपेज) देखिएको छ ।धावनमार्ग जीर्णोद्धारको ठेक्का पाएको चिनियाँ कम्पनीसँग संलग्न हवाई यातायात क्षमता अभिवृद्धि आयोजनाले आफ्नो तालुकदार निकाय नागरिक उड्डयन प्राधिकरणलाई २०७६ चैतमा परेको हिउँदे पानीपछि धावनमार्गका ८१० ठाउँमा कतै पानी जमेको, कतै पानी बगेको (सिपेज) देखिएको जनाएको थियो । धावनमार्गको दक्षिण (कोटेश्वर) तर्फ उच्चस्तर को बिटुमिन प्रयोग गरेर बनाइएको स्थानमा देखिएको पानी नियन्त्रण गर्ने प्रयास अहिलेसम्म भइरहेको छ ।केही ठाउँमा पाइप राखेर पानीलाई छेउतिर ढलमा पठाइएको छ, स्रोतले भन्यो, तर पूर्ण रूपमा पानी नियन्त्रणमा ल्याइसकिएको छैन । अहिलेसम्म उडानमा असर पनि परेको छैन । उनले पानी धावनमार्गको बीच भागमा नदेखिएको र विमानको ल्यान्डिङ गियर (पाङ्ग्रा) ले टेक्ने ठाउँमा समेत नभएको बताए । धावनमार्गको मध्य भागबाट दायाँबायाँ १० मिटर पछाडिको भागमा देखिएकाले ठूलो चुनौती भने छैन, स्रोत भन्छ, तर चैतपछि व्यावसायिक उडान रोकिएको र धावनमार्ग पूर्ण सञ्चालनमा ल्याइनसकिएको अवस्था भएकाले कस्तो प्रभाव पर्छ भन्नेबारे अध्ययनबिना यकिन भन्न सकिँदैन ।विमानस्थलका एक उच्च अधिकारीका अनुसार अर्बौं रुपैयाँ खर्च गरेर ४० वर्षपछि पहिलोपटक मर्मत गरिएको धावनमार्गको सतहमा पानी देखिन थालेपछि प्राधिकरणका अधिकारीहरूले पर्यटनमन्त्री योगेश भट्टराईलाई लकडाउनका बेला स्थलगत निरीक्षण गराएका थिए । मन्त्रीको निरीक्षणपछि प्राधिकरणका इन्जिनियरहरूले धावनमार्गको नियमित प्राविधिक निरीक्षण गर्दै आइरहेका छन् । उनीहरूले धावनमार्ग बनाउँदा खण्डखण्ड गर्दै बनाउनु परेकाले दुइटा खण्डको जोडाइबाट पानी निस्केको हुन सक्ने दाबी गरेका छन् ।हाल प्राधिकरणको आयोजना र चिनियाँ कम्पनी चाइना नेसनल एरो टेक्नोलोजी इन्टरनेसनल इन्जिनियरिङ कर्पोरेसन (एभिक इन्टरनेसनल) ले आकाशको पानी छिरेको हो वा सतहबाट मूल फुटेको हो भनी अध्ययन गरिरहेका छन् । पुरानो र नयाँ अलकत्राको जोडाइबाट निस्केको हो वा अरू कुनै डिजाइन त्रुटिका कारणले हो भनी पानीसम्बन्धी विज्ञता भएका भूगर्भ जलशास्त्री ल्याएर अनुसन्धान गरिरहेका छौं, एक इन्जिनियरले कान्तिपुरसँग भने । परियोजनाको सम्झौता अवधि सकिन ५ महिना बाँकी छँदै निर्माण कम्पनी एभिक इन्टरनेसनलले २०७६ पुस १२ मा पर्यटनमन्त्री भट्टराई र नेपालका लागि चिनियाँ राजदूत हाउ यान्छीको उपस्थितिमा उक्त परियोजना विमानस्थलका महाप्रबन्धक देवेन्द्र केसी र आयोजना निर्देशक मुरारी भण्डारीलाई हस्तान्तरण गरेको थियो । नेपाल सरकारको लगानी रहेको यो परियोजना विमानस्थल आंशिक बन्द गर्दै रातमा मात्रै काम गरेर ९ महिनामा सम्पन्न गरिएको थियो । परियोजनाको काम सकिए पनि एभिक अहिले नेपालमै छ । उसले फेरि विमानस्थलभित्र ७ अर्बको अर्को परियोजनाको काम गर्दै छ ।भूकम्पअघि घामपानीका कारण धावनमार्गको पिच उप्किने समस्या अत्यधिक थियो । विमान आकाश तथा भुइँमा घण्टौं होल्डमा पर्न थालेपछि सरकारले आंशिक रूपमा विमानस्थल बन्द गर्ने निर्णय गर्दै २०७५ चैतबाट जीर्णोद्धारको काम थालनी गराएको थियो । यसैबीच, धावनमार्गमा पानी देखिएको विषयमा संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारीले केही समयअघि मन्त्रालयमा जानकारी आएको बताए ।"
भारतीय सेनामा कार्यरत नेपाली काममा फर्किन थाले,"भैरहवा (कास) लद्दाखमा भारत र चीनबीच तनाव चुलिँदै गएका बेला भारतीय सेनामा कार्यरत नेपाली सुनौली नाका हुँदै भारततर्फ जान थालेका छन् । रुपन्देहीको सीमावर्ती बेलहिया इलाका प्रहरी कार्यालयका प्रहरी निरीक्षक ईश्वरी अधिकारीले भारतीय सेनामा कार्यरत नेपाली चारपाँच दिनदेखि भारत गइरहेको बताए । भारततर्फ जानेको अभिलेख नराखिने भएकाले संख्या यकिन नभएको बताए । दिनमा १२१५ जना गइरहेका छन्, उनले भने, उनीहरू लकडाउन हुनुपूर्व बिदामा घर आएका भारतीय सैनिक हुन् । बिदा सकिएपछि र लकडाउन केही खुकुलो भएपछि उनीहरू फर्किएको हुनुपर्छ ।लकडाउनका कारण भारतमा पनि यातायातका साधन सञ्चालन नभएकाले घर आएका भारतीय सैनिक फर्कन पाएका थिएनन् । भारत र चीनबीच तनाव बढेका बेला उनीहरूलाई बोलाएको अनुमान गरिएको छ । भारततर्फ जाने ती सैनिकले सुनौलीबाट गन्तव्य स्थलसम्मको यातायातको साधनको प्रबन्ध आफैंले गर्ने गरेका छन् । भारत सरकारले केही दिनदेखि सुनौलीबाट विभिन्न स्थानका लागि रोडवेजका बस सञ्चालनमा ल्याएको छ । सुनौलीदेखि करिब १ सय किमि अगाडि गोरखपुरबाट रेल सेवा सञ्चालन गरेको छ । भारतीय सेनामा कार्यरत नेपालीलाई छाड्न र लिन पहिला सुनौली नाकासम्म भारत गोरखपुरको कुडाघाटस्थित गोर्खा रेजिमेन्टको बस आउने जाने गर्थ्यो । अहिले त्यो सेवा उपलब्ध छैन । सुनौली नाकामा तैनाथ भारतीय सुरक्षाकर्मीले उता लकडाउन खुकुलो र यातायातका साधन सञ्चालन भएपछि सेना, प्रहरी र भारतीय अन्य सरकारी सस्थामा कार्यरत कर्मचारी सबैलाई परिचयपत्रका आधारमा प्रवेशको अनुमति दिने गरेका छन् ।"
१३ वर्षीया सुत्केरीलाई गाउँ प्रवेशमा निषेध,"(लमजुङ)  यहाँकी एक १३ वर्षीया बालिकाले गत साता शिशु जन्माइन् । बेंसीसहर नगरपालिकाकी ती बालिकाले चितवनको भरतपुर अस्पतालमा शल्यक्रियामार्फत छोरी जन्माएकी हुन् । सानो उमेरकी भएकाले लमजुङ जिल्ला सामुदायिक अस्पतालबाट उनलाई भरतपुर पठाइएको थियो । ६ दिन अस्पताल बसेर फर्केकी उनलाई परिवार र गाउँलेले इज्जत नरहने भन्दै नआउन दबाब दिएपछि बेंसीसहरमा डेरा लिएर बस्न बाध्य भएकी छन् ।यसै वर्ष मात्र कक्षा ८ उत्तीर्ण गरेकी बालिकाले आफ्नो जन्म मिति २०६४ भदौ २३ गते रहेको बताइन् । जन्मदर्ता र स्कुलमा पनि जन्ममिति यही रहेको उनको भनाइ छ । बालिकाकी आमाका अनुसार छोरीको पेट ठूलो हुँदै गएपछि वैशाख दोस्रो साता लमजुङ सामुदायिक अस्पतालमा परीक्षणका लागि आउँदा गर्भ रहेको थाहा भएको हो । त्यतिबेला असार ४ मा सुत्केरी हुने मिति तोकिए पनि २४ दिन अगाडि अस्पताल आउन भनिएको थियो ।सानो उमेरमै गर्भ रहेकामा नगरपालिका गएपछि आवश्यक कानुनी तथा उपचार प्रक्रियामा सहयोग पाइन्छ भनेको सुनेर उनीहरू जेठ २५ मा बेंसीसहर नगरपालिका आए । प्रमुख गुमानसिंह अर्याल र उपप्रमुख लक्ष्मीदेवी अधिकारीलाई पनि भेटे । सबै कुरा सुनाएर उनीहरू अस्पतालतर्फ लागे । छोरीले पेट बोक्नै नसक्ने भएपछि बेंसीसहर आएका हौं । नगरपालिकामा जाँदा सहयोग हुन्छ भनेर उहाँहरूले भन्नुभयो । सामुदायिक अस्पतालले नसक्ने भन्दै भरतपुर पठायो, बालिकाकी आमाले भनिन्, २५ गते आएका हामी भोलिपल्टै भरतपुर गयौं । छोरीको उमेरका कारण सहजै बच्चा जन्माउन सक्ने कुरा भएन । २७ गते अपरेसन गरेर बच्चा निकालियो । अहिले बच्चा र आमा दुवैको स्वास्थ्य राम्रै भए पनि चिकित्सकलाई थप परीक्षण गराउन भने बाँकी रहेको उनको भनाइ छ ।बेंसीसहर नगरपालिका, ग्रामीण सामुदायिक विकास केन्द्र (आरसीडीसी) र मानवअधिकारवादी संस्था इन्सेक का लमजुङका प्रतिनिधि दलबहादुर मजाकोटीको सहयोगमा बालिका, उनकी छोरी र आमा तीनै जना अहिले बेंसीसहरमा डेरा गरी बसेका छन् । उनीहरू जेठ ३२ मा बेंसीसहर फर्केका हुन् । एम्बुलेन्सले ल्याएर बाटैमा झारिदियो । गाउँमा कसैले पनि आउन पाउँदैनौं भनेपछि हामी कहाँ जानेजाने भयौं । कहाँ जाऊँ, के गरौं भइरहेका बेला प्रहरीले देखेर लग्यो, बालिकाकी आमाले भनिन्, त्यसपछि डेरामा बसिरहेका छौं ।उनका अनुसार सुत्केरी छोरीलाई पौष्टिक आहार पनि चाहिँदो मात्रामा खुवाउन सकेकी छैनन् । इन्सेकका लमजुङ प्रतिनिधि मजाकोटीका अनुसार राष्ट्रिय मानवअधिकार आयोग र कोपिला नेपालको सहयोगमा पोखरास्थित कोपिला नेपालले नै सञ्चालन गरेको सेफ होम मा बालिका र उनकी छोरीलाई पठाउने तयारी गरिएको छ । बालिकाको उमेर सानै छ । सानै उमेरमा बच्चा जन्माएपछि समस्या हुने नै भयो । गाउँमा पनि नआओ भनेर दबाब दिएपछि समस्या भयो, उनले भने, बालिका र उनको छोरीलाई पोखरा पठाएर बालिकाकी आमालाई गाउँ पठाउने प्रयासमा छौं ।यसैबीच, गाउँकै एक आफन्त नाता पर्ने युवकविरुद्ध प्रहरीमा उजुरी परेको छ । लमजुङ प्रहरीका डीएसपी गंगाबहादुर थापाले सोमबार उजुरी परेको बताए । हामीकहाँ उजुरी आएको छ । बालिकाको संवदेनशीलतालाई ध्यानमा राखेर कसकोविरुद्ध उजुरी परेको हो पनि भन्न मिल्दैन, उनले भने । जबर्जस्ती करणी ऐनअन्तर्गत उजुरी दिएपछि प्रहरीले आरोप लगाइएका युवकलाई कारबाहीको दायरामा ल्याउने तयारी गरेको प्रहरी स्रोतले बतायो ।"
आन्दोलन स्थगित,"महिलाका लागि छुट्टै क्वारेन्टाइनको मागकाठमाडौं राष्ट्रिय सभामा सांसदहरूले महिलाका लागि छुट्टै क्वारेन्टाइन बनाउन माग गरेका छन् । कैलालीको क्वारेन्टाइनमा महिलामाथि बलात्कार भएको घटनाको प्रसंग जोड्दै सांसद दिलकुमारी रावलले जिल्लागत रूपमा महिलाका लागि छुट्टै क्वारेन्टाइनको व्यवस्था हुनुपर्ने र त्यहाँ महिला स्वास्थ्यकर्मी र महिला सुरक्षाकर्मीको व्यवस्था गरिनुपर्ने आवाज उठाएकी हुन् । कैलालीको लम्कीचुहा नगरपालिकाको सहिद स्मृति माध्यमिक विद्यालको क्वारेन्टाइनमा बसेकी एक मात्र महिला शनिबार राति स्वयंसेवकबाट बलात्कृत भएकी थिइन् । सांसद रावलले उक्त घटनाको निन्दा गर्दै दोषीमाथि कडा कारबाहीको माग गरिन् । सांसद महेशकुमार महराले पनि छुट्टै क्वारेन्टाइनको माग गरे । उनले कैलाली घटनाको निन्दा गर्दै दोषीलाई कडा कारबाहीको माग गरे । सांसद प्रकाश पन्थले क्वारेन्टाइनको अवस्था नाजुक रहेको पटकपटक ध्यानाकर्षण गराउँदा पनि सुधार नगरिएको बताए । क्वारेन्टाइनमा मानिसको मृत्यु भइरहँदा पनि सरकराले सुनेन । बलात्कारका घटनासमेत हुन थालेको छ, उनले भने, अब पनि सरकार टुलुटुलु हेरेर बस्ने हो कि केही गर्ने हो ? सांसद मायाकुमार शर्माले क्वारेन्टाइन व्यवस्थित गर्नुपर्ने माग गरे ।"
कार्यान्वयनको कसीमा प्रदेश बजेट,"कोभिड१९ संक्रमणको रोकथाम तथा उपचारका कार्यक्रमलाई केन्द्रमा राखेका सातै प्रदेशका बजेटले नयाँ योजनालाई थाती राखी भएकैलाई निरन्तरता दिएका छन् । स्वास्थ्य संकटसँग जुध्न विभिन्न कार्यक्रम अघि सार्नु यी बजेटका विशेषता हुन् । प्रदेश २ ले चालु आर्थिक वर्षको तुलनामा १३ प्रतिशतले आकार घटाए पनि अन्यले सकेसम्म ठूलै अंकको बजेटमा जोड दिएका छन् । संघीय सरकारले चार प्रतिशतले बजेटको आकार घटाएको पृष्ठभूमिमा प्रदेशहरूको समग्र बजेट आकार १७७ प्रतिशतले बढेको छ । चालु आर्थिक वर्षमा २ खर्ब ५९ अर्ब ६० करोड ९ लाख ९ हजार रुपैयाँको कुल बजेट ल्याएका सात प्रदेशले आगामी आर्थिक वर्षका लागि २ खर्ब ६४ अर्ब २० करोड ५८ लाख ४१ हजार रुपैयाँको बजेट प्रस्तुत गरेका हुन् । बजेटमार्फत विगतका कतिपय कमजोरी सुधार्न पनि प्रदेश सरकारहरू असफल देखिएका छन् । सांसदको तजबिजीमा खर्च हुने विवादास्पद निर्वाचनमुखी बजेटलाई प्रदेश ५ बाहेकका सबैले निरन्तरता दिएका छन् । यसबाट अघिल्ला आर्थिक वर्षका बजेटको खर्च क्षमता र कोभिड१९ संक्रमणले निम्त्याएको आर्थिक शैथिल्यबाट सिर्जित स्रोतको संकुचन र खर्चका अवरोधलाई प्रायः प्रदेशले बेवास्ता गरेको बुझिन्छ ।गण्डकी प्रदेशले चालु आर्थिक वर्षको राजस्व लक्ष्यको भन्दा ४० प्रतिशत बढी आन्तरिक राजस्व संकलन गर्ने आँकडा प्रस्तुत गरेको छ । वाग्मतीले पनि चालु आर्थिक वर्षको तुलनामा ३५ प्रतिशत बढी राजस्व संकलन गर्ने लक्ष्य तय गरेको छ । चैत महिनायता आन्तरिक राजस्वमा संकुचन आइरहेको र कोभिड१९ संक्रमण अन्त्यको अनिश्चितताबीच स्रोत जुटाउने विषय महत्त्वाकांक्षी हो । सम्भावित समस्याको आकलन गरेर हुन सक्छ, प्रदेश २, ५ र सुदूरपश्चिमले भने चालु आर्थिक वर्षको लक्ष्यभन्दा कम राजस्व संकलन गर्ने गरी बजेट बनाएका छन् । खर्च क्षमता र बजेटको विनियोजनका विषयमा पनि प्रदेशहरूले निर्मम समीक्षा गरेको देखिँदैन । अर्थ मन्त्रालयद्वारा प्रकाशित आर्थिक सर्वेक्षणअनुसार गत फागुनसम्ममा प्रदेशहरूले कुल विनियोजित बजेटको २० प्रतिशत मात्रै खर्च गरेका छन् । सबभन्दा बढी प्रदेश ५ ले जम्मा ३१ प्रतिशत बजेट खर्चेको छ । प्रदेश २ को खर्च त करिब ८ प्रतिशतमा सीमित छ । फागुनसम्म पुँजीगततर्फ झन् कम अर्थात् सबै प्रदेशले ५ देखि ३२ प्रतिशत मात्रै खर्च गरेका छन् । फागुनपछि पनि उल्लेख्य खर्च नहुने प्रदेशहरूले बजेट वक्तव्यमा उल्लेख गरिएको मौज्दात आकडाले देखाउँछ । सबै प्रदेशले चालु वर्षकै बजेटको करिब २२ प्रतिशत अर्थात् ५७ अर्ब १४ करोड रुपैयाँ मौज्दात रहने भन्दै त्यसलाई आगामी बजेटको स्रोतका रूपमा राखेका छन् । संघीय सरकारबाट जाने राजस्व बाँडफाँट र वित्तीय समानीकरण अनुदानको रकम फिर्ता नहुने कानुनी व्यवस्थाका कारण खर्च नगर्ने र अर्को वर्षको बजेटमा स्रोतका रूपमा राख्ने काम अघिल्ला बजेटमा पनि भएको थियो । यो रकम अर्को वर्ष पनि खर्च गर्न नसक्ने र मौज्दात रकमलाई फेरि पनि बजेटको स्रोत बनाउने विकृति बढ्न नदिन कानुनमै पुनर्विचार गर्नुपर्ने हुन सक्छ । दुई वर्षका यी विकृतिबारे समीक्षा गर्दै प्रदेश सरकारहरूले आगामी वर्षमा कमीकमजोरी सच्याउनुपर्छ । हालसम्म संविधानले क्षेत्राधिकार बाँडफाँट गरेअनुसारका प्रादेशिक संरचना पूर्ण रूपमा बनिसकेका छैनन् । यसमा प्रदेश सरकारको राजनीतिक र प्रशासनिक नेतृत्व क्षमताको कमजोरी देखिइरहेको छ । कतिसम्म भने, बजेटमा सार्वजनिक गर्ने आँकडाहरूमा समेत प्रदेशहरूको क्षमतामा कमी देखिएको छ । २०७७७८ का लागि मंगलबार सार्वजनिक गरिएको बजेटमा प्रदेश १ र वाग्मतीले विनियोजन र त्यसका लागि स्रोत आकलनको कुल रकम नै फरकफरक भएको त्रुटि फेला परेको छ ।अर्कोतर्फ ठूलो आकारको बजेटका लागि स्रोत मिलाउन जथाभावी अनुमान राखेको देखिन्छ । राजस्व, प्रदेश सरकारबाट प्राप्त हुने अनुदान, आन्तरिक ऋण र संघीय सरकारबाट लिइने ऋणबारे संयमित आँकडाको सट्टा स्रोत पुर्याउने उद्देश्यले मनलाग्दी रकम राखिएका छन् । उदाहरणका लागि, प्रदेश १ सरकारले आन्तरिक ऋण नउठाउने तर संघीय सरकारसँग ५ अर्ब रुपैयाँ ऋण लिने गरी बजेट बनाएको छ । कर्मचारीलाई तलबभत्ता र अनिवार्य दायित्वका क्षेत्रमै खर्च पुर्याउन नसकिने भनिरहेको संघीय सरकारले उक्त ऋण त्यति सजिलै दिने स्थिति छैन । यस्तै सामान्य हेक्का नराखी विनियोजन, कार्यक्रमहरू र स्रोतका अनुमान प्रदेश सरकारका बजेटमा देखिएका छन् । कोभिड१९ संक्रमणका कारण बजेटका सबै अनुमान कार्यान्वयन थप चुनौतीपूर्ण छन् । त्यसका लागि आर्थिक वर्ष सुरु हुनुअगावै सबै पूर्वतयारीका काम सकेर बजेटको तीव्र कार्यान्वयन गर्न प्रदेश सरकारहरू जुट्नु आवश्यक छ । तिनका आर्थिक मामिला तथा योजनामन्त्री र मन्त्रालय समूहले बुझ्नैपर्छ विनियोजनभन्दा कार्यान्वयन पक्ष महत्त्वपूर्ण हो । राजस्वको लक्ष्य र संकलन, बजेट विनियोजन र खर्चका आधारमा संघीय सरकारका बहालवाला तथा पूर्वअर्थमन्त्रीहरूले हिजोआज भोगिरहेको आलोचना भोलिका दिनमा प्रदेश अर्थमन्त्रीहरूले पनि भोग्नुपर्नेछ । खासगरी सरकार र अर्थमन्त्रीको कार्यक्षमताको मूल्यांकन नै बजेट कार्यान्वयनको अवस्थाअनुसार हुने हो । व्यक्ति तथा शासन व्यवस्था फेरिए पनि इतिहासका आँकडा नफेरिने हुनाले प्रदेशहरूले बजेट बनाउँदा नै संयमित हुने र उल्लेख गरिएका सबैजसो कार्यक्रम समयमै कार्यान्वयन गर्ने थिति बसाउनुपर्छ ।"
"मै खाऊँ, मै लाऊँ, मरिरहून् जनता !","कोरोना संक्रमण तीव्र रूपमा फैलिइरहेको छ । यसको रोकथामका लागि सरकारले सक्दो काम गर्न सेकेको छैन । क्वारेन्टिनको अवस्था भद्रगोल छ । संक्रमितको मृत्यु नै क्वारेन्टिनमा भइरहेको छ भन्ने समाचारहरू बाहिर आइरहेका छन् । संघीय सरकारले स्रोत व्यवस्थापन गर्ने र काम गर्नका लागि सहजीकरण गरिदिने हो । संक्रमण रोकथाममा खट्ने त स्थानीय तह नै हो । संघदेखि स्थानीय तहसम्म समन्वयको अभाव देखिएका कारण कोरोना व्यवस्थापनमा सरकारी संयन्त्र चुके । देशभरका क्वारेन्टिनहरूको उचित व्यवस्थापन गर्न नसकेको आरोप प्रदेश सरकारहरूले खेपिरहेका छन् । बजेट अनावश्यक क्षेत्रमा खर्च भइरहेको आशंका थियो । यही आशंकाबीच क्वारेन्टिनको व्यवस्थापनमा चुकिरहेको सुदूरपश्चिम सरकारले अहिले मन्त्रीहरूको सेवासुविधा बढाएर मनपरी तन्त्रलाई उदाङ्गो पारेको छ । क्वारेन्टिन व्यवस्थापनमा किन प्रभावकारी काम गर्न सकेन भनेर प्रदेश सरकारलाई सोध्यो भने संघले नै सहयोग नगरेको र आफूसँग भएको ढिकुटी रित्तिएको भन्छन् । यस्तोमा प्रदेश सरकारका मुख्यमन्त्री र मन्त्रीहरूको सेवा सुविधा बढाउने निर्णय गर्नु आफैंमा हास्यास्पद देखिन्छ । कोरोना महामारीले गर्दा मुलुकको अर्थतन्त्र नै ओरालो लागेको छ । सरकारले सबै तहमा कर्मचारीको नयाँ भर्ना रोकेको छ । प्रशासनिक खर्चमा पनि सरकारले कटौती गर्ने जनाइसकेको छ । सरकारले खर्चमा व्यापक मितव्ययिता अपनाउने भनेर कराइरहेको छ । अहिले सरकारी ध्यान नै स्वास्थ्य पूर्वाधार विकासमा गएको बताइरहँदा प्रदेश सरकारले आफ्नै मन्त्री तथा मुख्यमन्त्रीको तलब बढाउने निर्णय गर्नु कतिको जायज हो ? लुट मच्चाउने समय यही हो भनेर प्रदेशले मौका छोपेको त होइन ? अहिले सेवा सुविधातिरभन्दा पनि कसरी क्वारेनटाइनको व्यवस्थापन गर्ने भन्नेमा ध्यान जानुपर्ने हो । धेरैभन्दा धेरै जनताका सुविधाहरू कसरी बढाउन सकिन्छ ? कोरोना मुक्त प्रदेश निमार्णका लागि कस्ता किसिमका योजना तथा कार्यक्रम ल्याउने ? प्रदेशस्तरीय स्वास्थ्य पूर्वाधारहरूको विकासमा आफ्नो भूमिका के हुने ? परिवारको आर्थिक अवस्था खस्कँदै गएको हुनाले बालबालिका शिक्षाबाट टाढिने सम्भवना धेरै छ, यसबारे पनि प्रदेश सरकारले ध्यान दिनुपर्छ । वैदेशिक रोजगारी गुमाएर फर्किनेहरूलाई कसरी रोजगारी दिनेलगायतका कैयौं काम हुँदाहुँदै आफ्नै लागि मात्र सोचेर मनपरी निर्णय गर्ने प्रदेश सरकारलाई संघले निगरानी गर्नुपर्ने देखियो । मुलुक नै कोरोनाले थिलथिलो भएको बेला सरकारी खर्च घटाएर जनताको हितमा काम गनुपर्नेमा उल्टो तलब बढाउने हतारोले सबैलाई चकित बनाएको छ । गोविन्द विक, बूढानीलकण्ठ१२, काठमाडौंविपद्का बेला जथाभावी खर्च र सुदूरपश्चिमले बढायो मन्त्री सांसदको तलब समाचारले मन दुख्यो । एकातिर झापा र नुवाकोटमा भ्युटावर, नेपाली सेनालाई गाडी खरिद र सांसद विकास कोषजस्ता अनावश्यक क्षेत्रमा उल्लेख्य बजेट विनियोजन गरेको पाइएको छ । अर्कोतिर पर्दाले बारिएका र खुला आकाशमुनिका बोरा ओछ्याइएका क्वारेन्टिनहरू छन् । रिएजेन्ट, भीटीएमको अभाव देखाई परीक्षण गराउन नसकेर क्वारेन्टिनबाटै घर पठाइएको अवस्था जगजाहेरै छ । राहत नपाएर मृत्युवरण गर्न बाध्य मलर सदा र राधादेवीजस्ता ४ महिने भोकी सुत्केरी मजदुरको चीत्कार नसुनेको सरकारले मन्त्री र सांसदको भत्ता बढाउने भएको छ । सुदूरपश्चिम सरकारले भारतबाट भित्रिएका १ लाख शंकास्पद संक्रमित नागरिकमध्ये कम्तीमा ४० प्रतिशतको परीक्षण गर्नुपर्नेमा आजसम्म १० प्रतिशत मात्रैको पीसीआर टेस्ट गरेको छ । हजारौं नमुना प्रयोगशालामा थन्काएर शंकास्पद संक्रमितलाई परीक्षण नै नगरी घर पठाउने धृष्टता गर्यो । यस्तो जोखिम र संकटका बेला आफ्ना मन्त्रीसांसदको तलबमा क्रमशः ८ हजार ५ सयदेखि १० हजार ३० सम्म वृद्धि गरेको छ । झन्डै ३ महिना लामो लकडाउनले मुलुकमा जटिल अर्थिक संकट उत्पन्न भएको छ । समाचारअनुसार अर्थमन्त्रीले राजस्वले धान्न नसक्ने अवस्था आएकाले सरकारलाई आर्थिक संकट पर्न सक्ने भन्दै त्यसका लागि अन्य सरकारी कोषहरू हेरिरहेको बताएका छन् । तर मन्त्री, सांसदको भत्तामा वृद्धि, सांसद विकास कोषको निरन्तरता, चकलेटजस्ता विलासी वस्तुमा भन्सार महसुल छुट र विद्युतीय सवारीसाधनमा कर वृद्धि गरियो । अहिलेको आर्थिक संकटमा भ्युटावर, नेपाली सेनालाई गाडी खरिद गर्नैपर्ने र मन्त्रीसांसदलाई भत्ता बढाउनैपर्ने थियो र ? शंकास्पद कोरोना संक्रमितलाई घामपानी रोक्ने र ओड्ने, ओछ्याउने न्यूनतम मापदण्डको क्वारेन्टिन र आइसोलेसनको व्यवस्था गर्न नसक्ने तर मन्त्रीसांसदको तलब बढाउन सक्ने सुदूरपश्चिम प्रदेशको नियत के हो ? सार्वजनिक खर्च पुनरावलोकन आयोगको सुझावबमोजिम अनावश्यक कोष, समितिजस्ता निकायको खारेजी र फजुल खर्चमा कटौती गर्नुपर्ने थियो कि थिएन ? महामारीमा पीसीआर परीक्षणको दायरा बढाई संक्रमणको यकिन गर्नुपर्ने, भोका मजदुरलाई मुखमा माड लगाउने काम सरकारको हो । अनावश्यक फजुल खर्चमा रकम विनियोजन गरी बजेटरी प्रणालीमै संकट निम्त्याएका अर्थमन्त्रीको यस्तो क्रियाकलापले आफू मात्रै बाँचु, अरू निर्बल जनता मरिरहुन् भन्ने उखान चरितार्थ हुन्छ कि हुँदैन ? गंगाराज अर्याल, पाणिनि८, पाली, अर्घाखाँची"
"सुनुवार होइन, शाही","कान्तिपुरमा जेठ २५ गते प्रकाशित पहिलो पृष्ठको समाचारको फोटो क्याप्सनमा गोविन्द सुनुवार भनेर उल्लेख गरिएको छ । हामी स्पष्ट पार्न चाहन्छौं कि जाजरकोट र रुकुम पश्चिममा हाम्रो सुनुवार समुदायको बसोबास रहिआएको छैन र हाल कोही पनि सुनुवार त्यहाँ रहेका छैनन् । अन्य सञ्चार माध्यमले जेठ १३ गते प्रकाशन गरेको समाचारमा समेत उक्त व्यक्तिको नाम गोविन्द शाही उल्लेख गरिएको छ । वीरबहादुर सुनुवार, महासचिव, सुनुवार विद्यार्थी समाज"
कक्षा १० र ११ का परीक्षा,"अहिले कोरोनाका कारण देशको शिक्षा प्रणालीमा सुधार ल्याउने यौटा ठूलो अवसर सिर्जना भएको छ । बाध्यताको उपज भए पनि एसईईको परीक्षा खारेज हुनुमा विद्यार्थीको मानसिक तनाव हटाउनमा त मद्दत पुगेको छ नै । त्यसभन्दा बाहेक यसले विद्यालय शिक्षामा पार्ने थुप्रै सकारात्मक प्रभाव छन् । त्यसैले यो अवसरलाई गुणस्तरीय शिक्षाको यौटा पाइला सम्झी सदाका लागि एसईई परीक्षा अन्त हुनुपर्ने र कक्षा १० र ११ का परीक्षा विद्यालयलाई नै सञ्चालन गर्न दिनुपर्ने केही कारण यसप्रकार छन् ः१ विद्यालय शिक्षामा बिनाअवरोध तहको अन्तमा मात्रै परीक्षा हुने संकेतले विद्यार्थीको सिकाइमा निरन्तरता हुने ।२ विद्यालयलाई आफ्नो विद्यालयको गुणस्तर वृद्धि आफैंले गर्ने अवसर प्राप्त हुने । ३ स्वायत्त शिक्षकको अवधारणा वृद्धि हुने र शिक्षक बढी उत्तरदायी हुने अवस्थाको सिर्जना गर्न, जसले गर्दा शिक्षकलाई आफ्नो छवि सुधार्ने अवसर प्राप्त हुने । ४ आफ्ना विद्यार्थी भोलि कुनै क्षेत्रमा काम गर्न जाँदा कमजोर ठहरिए राज्य र यसका परीक्षालाई दोष दिएर उम्कन मिल्ने अवस्था नरहने र विद्यालय परिवार जिम्मेवार रहने प्रणालीको आरम्भ हुने ।५ विद्यालय तहमा ट्युसन, कोचिङ वा गाइडबुकमा आधारित विद्यार्थीको सिकाइको अन्त्य हुने, पाठ्यपुस्तक र सन्दर्भ सामग्री नपढे आफ्नै विद्यालयको परीक्षामा अनुत्तीर्ण हुने चेतनामा वृद्धि हुने ।६ विद्यालयभित्रै अतिरिक्त कक्षा सञ्चालन गरी व्यापार व्यवसाय गर्ने पद्धतिले थलिएको घोकन्ते विद्याको अन्त्य हुने । ७ कक्षा १० र ११ को परीक्षा विद्यालयले नै जिम्मेवारी पाउने गरी निर्णय गर्ने हो भने विद्यालयका शिक्षकबाट पाठ्यक्रममा आधारित परीक्षाका प्रवर्तानात्मक उपायको खोजी हुने र शिक्षाको गुणस्तरमा वृद्धि हुने ।८ माध्यमिक शिक्षाको ४ वर्षे तह यौटै ढिक्काको रूपमा सञ्चालित हुने र एकलपथीय पाठ्यक्रमको अवाधारणा सबलीकृत हुने ।९ कक्षा १० र ११ को परीक्षामा हुने अर्बौँ रुपैयाँको आर्थिक लगानीको बचत हुने र यसैको निहुँमा हुने आर्थिक चलखेलको समेत अन्त्य हुने ।१० राष्ट्रिय परीक्षा बोर्ड नितान्त माध्यमिक शिक्षाको अन्तिम विन्दु कक्षा १२ को परीक्षामा मात्रै केन्द्रित हुने हुँदा परीक्षाको मर्यादा र गुणस्तरमा वृद्धि हुने । मनप्रसाद वाग्ले, मीनभवन, काठमाडौं"
कोभिड१९ पछि बेइजिङको विश्व,"चिनियाँ ओतसर्वेसर्वा शर्मा ओली नक्सलवादीहरूका अग्रदूत चारू मजुमदारद्वारा प्रतिपादित चीनका अध्यक्ष, हाम्रा अध्यक्ष ः चीनको मार्ग, हाम्रो मार्ग प्रतिबद्धताका प्रारम्भिक अनुयायी हुन् । नेकपा दोहोरो सी विचारधारा अंगीकार गर्ने चीनबाहिरको सम्भवतः पहिलो सत्ताधारी दल हुनुपर्छ । त्यसैले सत्तासीन राजनीतिकर्मीहरूको बेइजिङप्रतिको लगाव अनौठो होइन । प्रमुख प्रतिपक्ष वैचारिक शून्यताले ग्रस्त नाविकबिनाको डुंगाजस्तो भइसकेकाले ओलीगार्की प्रवाह सँग बग्न बाध्य हुनेछ । भारतीय आकारको अन्तर्निहित आतंकले गर्दा नेपालको स्थायी सत्ता दक्षिणको त्रास एवं उत्तरको आशमा बाँच्न अभिशप्त छ । समग्र राजनीतिक वृत्त बेइजिङको विश्व अवधारणाबाहिर निस्किन सक्ने अवस्थामा छैन । नेपाल हिन्दुबहुल देश भए पनि हिन्दुत्वको आकर्षण मधेस एवं पहाडका केही जनैजाति भित्र सीमित छ । नयाँ दिल्लीले नेपाललाई बेलाकुबेला चिनियाँ कार्ड हल्लाएको आक्षेप लगाउने गर्छ । संसारको सबभन्दा ठूलो अर्थतन्त्र सांकेतिक रूपमा पनि कसैको पत्ता हुन सक्ने कुरा हास्यास्पद हुनुका साथै नयाँ दिल्लीका रणनीतिकारहरूको विवशताको लक्षण पनि हो । बीआरआई होस् वा एमसीसी, नेपालका सत्तासीनहरू स्वतन्त्र निर्णय लिन्छन् । त्यसको अप्रत्यक्ष लाभ यदि चिनियाँहरूले पाउँछन् भने त्यो फगत संयोग हो ।नयाँ नक्साकै उदाहरण लिन सकिन्छ । यो कदम स्पष्ट रूपले नेपालको हितमा छ । नक्सामा मात्रै सीमित भए पनि अपेक्षाकृत सानो देशका लागि क्षेत्रफल वृद्धिभन्दा खुसीको कुरा अर्को के नै हुन सक्छ र ? तर, त्रिदेशीय सीमाविन्दु रहेको त्यही नक्सालाई चिनियाँहरूले भारतसँगको आफ्नो लेनदेनमा सहयोगी राष्ट्रका राजनीतिकर्मीहरूले श्रद्धा एवं भक्तिपूर्वक आफ्नो चरणमा चढाएको हस्तीहाडको बिँड एवं चापको बुट्टेदार दापमा राखिएको गोर्खाली खुकुरीका रूपमा पनि प्रदर्शन गर्न सक्छन् । भारतनेपाल सीमा विवाद अब सरकारी अधिकारीहरूको हातबाट फुत्किसकेको छ । संवैधानिक प्रावधानबाट पछाडि फर्किन नेपालका वर्तमान त के, भावी शासकहरूलाई पनि सजिलो हुनेछैन । रणनीतिक महत्त्वको क्षेत्रमा भोगचलन परित्याग गर्ने आँट जुटाउन नयाँ दिल्लीका हर्ताकर्ताहरूलाई झनै गाह्रो हुनेछ । नेपालले सीमा विवादलाई अब अन्तर्राष्ट्रियकरण गरिराख्नुपर्दैन । त्यो अप्रत्यक्ष तवरले भइसकेको छ । राणाहरूले सन् १८५७ मा बेलायतको पक्ष रोजेर झन्डै एक शताब्दीसम्म निर्बाध शासन गरे । सन् १९६० पछि अमेरिकी आशीर्वादले शाहहरूको पञ्चायत व्यवस्थालाई तीन दशकसम्म टेकोमा अड्याएर राख्यो । अहिलेका सत्ताधारीहरूले चिनियाँ वर्चस्वलाई सन् २०१५ मा स्वीकार गरेका हुन् । त्यस प्रतिबद्धताको लाभ सत्तासीनले पाइरहेकै छन्, भविष्यमा पनि पाउने नै छन् । त्यसको अनपेक्षित असर भने सामान्यजनले भोग्नुपर्नेछ । अधीनस्थ समुदायका राजनीतिकर्मीहरूले पनि छिट्टै थाहा पाउनेछन् चिनियाँ दाना पोटिलो त हुन्छ, तर सोहीअनुरूप लगाम पनि उत्तिकै कसिलो हुने निश्चित छ । बिनासार्वजनिक बहस नेपाल कोभिड१९ पश्चात्को नवशीतयुद्धमा चिनियाँहरूको सहयोगी राष्ट्र बनिसकेको छ ।"
प्रदेशझैं बजेट पनि विविधतापूर्ण,"संविधानले तीनै तहका सरकारलाई तिनका अधिकार क्षेत्रका विषयमा कानुन र वार्षिक बजेट बनाउने, नीति तथा योजना तयार पार्ने र कार्यान्वयन गर्ने अधिकार दिएको छ । यहीबमोजिम संघले पछिल्लो बजेट जेठ १५ मा प्रस्तुत गर्यो, जुन पाससमेत भइसकेको छ । संघीय बजेटसँग तादात्म्य हुने गरी प्रदेशले असार १ मा बजेट प्रस्तुत गर्ने कानुनी प्रावधान छ । यसै गरी संघीय र प्रदेश बजेटसँग सामञ्जस्य हुने गरी स्थानीय तहले असार १० मा बजेट प्रस्तुत गर्नुपर्ने हुन्छ । अहिले स्थानीय तहहरू पनि बजेट निर्माणको तयारीमा छन् । नेपालको संघीयता कार्यजिम्मेवारीका आधारमा निक्षेपित भए पनि राजस्व तथा अन्य वित्तीय अधिकारमा केन्द्रीकृत छ । नेपाल सरकारको आर्थिक तथा वित्तीय लगायतका नीतिलाई अनुसरण गर्नुपर्ने व्यवस्था अन्तरसरकारी वित्त व्यवस्थापन र आर्थिक कार्यविधि तथा वित्तीय उत्तरदायित्व ऐनमा छ । नेपाल सरकारको यस नीतिलाई प्रदेश र स्थानीय तहले अक्षरशः आत्मसात् गर्दै आएका छन् । प्रदेश सरकारको गठनपश्चात् सातै प्रदेशले चारवटा बजेट ल्याइसकेका छन् । पहिलो बजेट छोटो समयका लागि थियो । गठनलगत्तै सबै प्रदेशलाई नेपाल सरकारले ११ अर्ब रुपैयाँ वित्तीय समानीकरण अनुदान बाँडफाँट गरेको थियो । यसै अनुदानलाई कुल आम्दानी मानी प्रदेशले तीनचार महिनाका लागि बजेट ल्याएका थिए । प्रदेशहरूको पहिलो पूर्ण बजेट आर्थिक वर्ष (आव) २०७५७६ मा आयो । त्यति बेला सबभन्दा ठूलो बजेट प्रदेश १ ले ल्याएको थियो, ३५ अर्ब ९४ करोड रुपैयाँको । वाग्मती प्रदेशको ३५ अर्ब ६२ करोड रुपैयाँको थियो । सबभन्दा कम बजेट गण्डकी प्रदेशको २४ अर्बको थियो । दोस्रो कम बजेट सुदूरपश्चिम प्रदेशको, २५ अर्बको, थियो ।प्रदेश सरकारहरूले पहिलो पूर्ण बजेट ल्याउँदा प्रदेशमा कर्मचारी, संस्थागत संरचना, कानुन लगायतको समस्या थियो, जुन अद्यापि कम भएको छैन । विभिन्न समस्याका बावजुद प्रदेश सरकारको पहिलो पूर्ण बजेटको खर्च करिब ५६ प्रतिशत थियो । सबभन्दा बढी खर्च प्रदेश ५ को ६९ प्रतिशत थियो भने सबभन्दा कम कर्णाली प्रदेशको ३५ प्रतिशत । सातै प्रदेशले दोस्रो पूर्ण बजेट आव २०७६७७ मा ल्याए । यस पटक सबभन्दा ठूलो आकारको बजेट वाग्मती प्रदेशले ल्यायो, ४७ अर्ब ६१ करोडको । प्रदेश १ को भने ४२ अर्ब २० करोडको थियो । सबभन्दा सानो बजेट सुदूरपश्चिम प्रदेशको थियो, २८ अर्ब १६ करोडको । आव २०७६७७ को बजेटमा सबभन्दा धेरै स्रोत भौतिक पूर्वाधार मन्त्रालयका लागि, करिब ३८ प्रतिशत, रह्यो । पूर्वाधारसम्बद्ध अधिकांश कार्यक्षेत्र (सडक, सिँचाइ, खानेपानी, ऊर्जा, सहरी विकास, यातायात आदि) यही मन्त्रालयअन्तर्गत पर्छन् । भौतिक पूर्वाधारपछि सबभन्दा धेरै बजेट अर्थ विविधमा रह्यो, १७ प्रतिशत । यसै गरी शिक्षा र स्वास्थ्य प्रमुख कार्यक्षेत्र रहेको सामाजिक विकास मन्त्रालयमा १२४ प्रतिशत र कृषि कार्यक्षेत्र रहेको भूमि व्यवस्था, कृषि तथा सहकारी मन्त्रालयमा १० प्रतिशत बजेट रह्यो । प्रदेशको बजेटलाई १० करोड वा सोभन्दा बढीका कार्यक्रम तथा आयोजनाहरूको विषयगत क्षेत्रका आधारमा विश्लेषण गर्दा, सबभन्दा धेरै सडक तथा पुलमा ३३ प्रतिशत, कृषिमा १९ प्रतिशत र खानेपानीमा करिब ८ प्रतिशत रह्यो । स्वास्थ्यमा जम्मा १ प्रतिशत र शिक्षामा करिब ३ प्रतिशत थियो । तर सबै कार्यक्रम तथा आयोजनाहरूलाई आधार मान्दा शिक्षा क्षेत्रमा २७४ प्रतिशत र स्वास्थ्यमा ३२५ प्रतिशत रह्यो । यो विश्लेषण स्थानीय तहमा गरिएको वित्तीय हस्तान्तरणपश्चात्को हो । चालु आव (२०७६७७) मा प्रदेशहरूले संघीय सरकारबाट वित्तीय समानीकरण अनुदान, ससर्त अनुदान, समपूरक र विशेष अनुदान र राजस्व बाँडफाँटबाट १ खर्ब ७५ अर्बको वित्तीय हस्तान्तरण प्राप्त गरे । यो संघीय बजेटको ११४१ प्रतिशत हो । आगामी आव (२०७७७८) का लागि भने प्रदेशलाई कुल १ खर्ब ६३ अर्बको वित्तीय हस्तान्तरण गरिएको छ, जुन बजेटको ११०३ प्रतिशत हो । प्रदेश र स्थानीय तहको वित्तीय हस्तान्तरण संवैधानिक अधिकार हो । बढी राजस्व अधिकार केन्द्रमा राखेपछि वित्तीय हस्तान्तरणका माध्यमबाट प्रदेश र स्थानीय तहको कार्यजिम्मेवारीको खर्चलाई पूरा गर भन्ने आशय संविधानको हो । प्रदेशहरूले नेपाल सरकारबाट वित्तीय हस्तान्तरण प्राप्त गर्छन् भने स्थानीय तहहरूले नेपाल सरकार र प्रदेश सरकार दुवैबाट । यस स्थितिमा आव २०७६७७ मा सबै प्रदेशले स्थानीय तहलाई २६ अर्ब ४ करोडको वित्तीय हस्तान्तरण गरे, जुन सबै प्रदेशको कुल बजेटको १० प्रतिशत हो । वास्तवमा संघीय सरकारबाट जुन अनुपातमा प्रदेशहरूले वित्तीय हस्तान्तरण प्राप्त गर्दै आएका छन्, झन्डै त्यही अनुपातमा स्थानीय तहलाई पनि बाँडफाँट गरेका छन् । वित्तीय हस्तान्तरण नेपालको संघीयताको सबभन्दा सुखद पक्ष हो । संरचनागत समस्याका बावजुद आव २०७५७६ मा प्रदेशहरूको खर्च प्रतिशत सन्तोषजनक थियो । तर चालु आव (२०७६७७) को पहिलो ६ महिना (पुससम्म) को खर्च प्रतिशत भने साह्रै न्यून रह्यो, १३ प्रतिशत मात्र । चैतसम्मको प्रदेशहरूको खर्च २३ प्रतिशत थियो । नेपालमा कोभिड१९ को असर चैतदेखि मात्र सुरु भएको हो । फागुनसम्म हामी लगभग सामान्य अवस्थामै थियौं । खर्च प्रतिशत बढाउन नसक्नु प्रदेशहरूको कमजोरी हो । तर प्रदेशको मात्र हैन, संघ र स्थानीय तहको खर्च प्रतिशत पनि त्यति उत्साहजनक छैन । समग्रतामा खर्च क्षमता बढाउन तीनै तहका सरकार आपसी सहमति र सहकार्यमा बढ्नुको विकल्प छैन । आव २०७५७६ मा सबै प्रदेशको आर्थिक वृद्धिदर ६ प्रतिशतभन्दा माथि रह्यो । कोभिड१९ का कारण चालु आवमा सिंगो मुलुकको अर्थतन्त्र गत वर्षको ७ प्रतिशतबाट २३ प्रतिशतमा खुम्चिएजस्तै प्रदेशको अर्थतन्त्र पनि नखुम्चिने कुरै रहेन । सबभन्दा बढी वाग्मती प्रदेशको ६ प्रतिशतबाट १ प्रतिशत र प्रदेश ५ को साढे ६ प्रतिशतबाट २ प्रतिशतमा खुम्चने अनुमान आर्थिक सर्वेक्षणले गरेको छ । आव २०७७७८ मा पनि मुलुकको अर्थतन्त्र समस्याग्रस्त हुने अनुमानबीच संघीय सरकारले बजेटको आकार घटाएको छ । संघीयको घटेसँगै प्रदेशको बजेटको आकार पनि घट्ने अनुमान थियो । त्यसविपरीत आगामी आव (२०७७८८) का लागि हालै प्रस्तुत प्रदेशहरूको बजेटको आकार सामान्य रूपमा बढेको छ । चालु आवमा सबै प्रदेशको बजेट करिब २६० अर्ब रह्यो । चालु आवका तुलनामा आगामी आव (२०७७७८) का लागि प्रदेशको बजेट साढे ४ अर्बले बढेको छ । चार प्रदेश (१, २, ५ र कर्णाली) ले आकार घटाएका छन् । सबभन्दा धेरै प्रदेश २ ले ५ अर्ब १६ करोड (१३ ३३ प्रतिशत) ले घटाएको छ । यसपछि प्रदेश १, कर्णाली प्रदेश र प्रदेश ५ ले क्रमशः १ अर्ब ३१ करोड, ६१ करोड र ६ करोडले बजेट घटाएका छन् । बजेट बढोत्तरी गर्ने प्रदेश तीनवटा छन् । सुदूरपश्चिम प्रदेशले सबभन्दा बढी ५ अर्ब १२ करोड (१८१८ प्रतिशत) ले बढाएको छ । वाग्मती र गण्डकी प्रदेशले क्रमशः ३ अर्ब ८२ करोड र २ अर्ब ७१ करोडले वृद्धि गरेका छन् । प्रदेशको कुल बजेटमा ६२ प्रतिशत वित्तीय हस्तान्तरणको (राजस्व बाँडफाँटसहित) हिस्सा छ । खर्च गर्न नसकेर रहने नगद मौज्दातको ठूलो हिस्सा ५७ अर्ब १३ करोड (२२ प्रतिशत) बजेटमा छ । यस्तो हिस्सा सबभन्दा बढी कर्णाली र सुदूरपश्चिम प्रदेशको छ । बजेटको आकार सबभन्दा ठूलो वाग्मती प्रदेशको छ, ५१ अर्ब ४२ करोडको । सबभन्दा कम सुदूरपश्चिम प्रदेशको, ३३ अर्ब २८ करोड, छ । प्रदेश १, प्रदेश २, गण्डकी र सुदूरपश्चिम प्रदेशले आन्तरिक ऋण (नेपाल सरकारसहित) लिने गरी बजेट बनाएका छन् । ऋणको हिस्सा प्रदेश १ को सबभन्दा बढी ५ अर्ब छ भने सुदूरपश्चिम प्रदेशको ३० करोड । प्रदेश २ ले १ अर्ब र गण्डकी प्रदेशले २ अर्ब ऋण लिने अनुमान गरेका छन् । चालु आवमा पनि तीन प्रदेशले ऋण लिने गरी बजेट ल्याएका थिए, तर कसैले लिएन । सबै प्रदेशको बजेटको प्रमुख उद्देश्य कोभिड१९ को रोकथाम, नियन्त्रण र उपचार लगायत नै हो । यसलाई पूरा गर्न तिनले स्वास्थ्य संस्थाको स्तरोन्नति, विस्तार र स्वास्थ्य सामग्री एवं उपकरणको उपलब्धतालाई उच्च प्राथमिकतामा राखेका छन् । कोरोनाबाट प्रभावित वर्ग र क्षेत्रका लागि केही प्रदेशले पुनरुत्थान कार्यक्रम पनि ल्याएका छन् । गण्डकी प्रदेशले कोरोनापछिको पुनरुत्थान कोष भनेर १ अर्ब विनियोजन गरेको छ । यस कोषबाट प्रभावित उद्योगव्यवसायलाई जोगाउन विशेष कार्यक्रम सञ्चालन गर्ने भनिएको छ । प्रायः प्रदेशले पुराना कार्यक्रमलाई निरन्तरता दिएका छन् । प्रदेश ५ बाहेक सबैले निर्वाचन क्षेत्र पूर्वाधार विकास कार्यक्रमलाई पूर्ववत् राखेका छन् । प्रदेश ५ ले चालु आवमा पनि यो कार्यक्रम ल्याएको थिएन । संघीय सरकारले यस कार्यक्रमलाई निरन्तरता दिँदा यसको सीधा असर प्रदेशमा पनि परेको छ । यो कार्यक्रमले समग्र योजना तर्जुमा पद्धतिलाई नै असर गरेको छ । बजेटमा कृषि र रोजगारीलाई पनि उच्च प्राथमिकता दिइएको छ । जस्तो कृषिअन्तर्गत प्रदेश १ ले साना किसानलाई ५ लाख रुपैयाँसम्मको कृषि कर्जामा लाग्ने ब्याजमा तीन वर्षसम्म अनुदान दिने भएको छ । प्रदेश २ ले पशुपालनबाट न्यूनतम एक परिवार, एक दिनको एक हजार आम्दानी हुने कार्यक्रम ल्याएको छ । वाग्मती प्रदेशले दुग्ध उत्पादनमा प्रतिलिटर दुई रुपैयाँ अनुदान, गण्डकी प्रदेशले एक पालिका एक उत्पादन र स्याउ सुपर जोन विकास लगायतका कार्यक्रम ल्याएको छ । प्रदेश ५ ले हातहातमा कृषि सामग्री गाउँगाउँमा रोजगारी कार्यक्रम सञ्चालन गरी ४२ हजार जनालाई रोजगारी उपलब्ध गराउने, वित्तीय संस्थाहरूसँगको सहकार्यमा कृषि ऋण र कृषि उत्पादनमा ब्याज अनुदान दिनेजस्ता कार्यक्रम ल्याएको छ । यस प्रदेशले १० हजार युवालाई काममा लगाउन युवा स्वरोजगार कार्यक्रमसमेत सार्वजनिक गरेको छ । कर्णाली प्रदेशले श्रम र राहतका लागि १ अर्ब बजेट विनियोजन गरेको छ । यस प्रदेशले साना आयोजनामा मेसिन प्रयोग नगर्ने गरी १ करोड रुपैयाँसम्मको लागतमा सञ्चालन हुने आयोजना श्रममा आधारित भएर मात्र कार्यान्वयन गर्ने भएको छ ।सामाजिक सुरक्षाअन्तर्गत वाग्मती प्रदेशले बाबुआमा दुवै अभिभावक गुमाएका बालबालिकालाई मासिक २ हजार रुपैयाँका दरले सामाजिक सुरक्षा भत्ता दिने भएको छ । शिक्षामा गण्डकी प्रदेशले दलित, अल्पसंख्यक तथा गरिब विद्यार्थीलाई एमबीबीएससहित उच्च प्राविधिक शिक्षा अध्ययनका लागि छात्रवृत्ति लगायतका कार्यक्रम ल्याएको छ । प्रदेश ५ ले सामुदायिक विद्यालयमा कक्षा ११ र १२ मा विज्ञान विषय पढ्ने सबै छात्रा र स्नातक तहमा विज्ञान संकाय पढ्ने छात्राले समेत छात्रवृत्ति पाउने गरी बजेट ल्याएको छ । मुक्त कमैया, कमलरी, दलित, मुस्लिम र पिछडा वर्गका छात्राले समेत कक्षा ११ र १२ मा छात्रवृत्ति पाउने कार्यक्रमलाई उसले निरन्तरता दिएको छ । सुदूरपश्चिम प्रदेशले नवप्रवर्तनलाई प्रोत्साहन गर्न हरेक निर्वाचन क्षेत्रमा दुई नयाँ उद्योगको अवधारणा ल्याएको छ । प्रशासनिक खर्च घटाउन प्रदेश १ ले अतिरिक्त भत्ता कटौतीसहित सबै किसिमका व्यय कम गर्ने भएको छ । प्रदेश ५ तथा गण्डकी र कर्णाली प्रदेशले पनि सार्वजनिक खर्चमा उल्लेखनीय कटौती गर्ने गरी बजेट ल्याएका छन् । कर्णाली प्रदेशले आव २०७७७८ मा नयाँ संरचना स्थापना नगर्ने, एम्बुलेन्सबाहेक अन्य सवारीसाधन नकिन्ने, पदाधिकारी र कर्मचारीको अतिथि सत्कार, सञ्चार, बैठक भत्ता, खाजा खर्च र जोखिम भत्ता खारेजी गर्ने भएको छ । प्रदेश २ ले खर्च कटौतीको निर्देशिका जारी गर्ने भएको छ । वाग्मती र सुदूरपश्चिम प्रदेशले पनि प्रशासनकि खर्चमा मितव्ययितालाई बजेटमा समेटेका छन् । भूगोल, मानिसहरूको रहनसहन, सामाजिकआर्थिक विविधता र क्षमता, विकासको स्तर आदि लगायतका कारण प्रदेशहरूको संरचना फरकफरक खालको छ । मानिसहरूका सोच र आकांक्षा पनि फरकफरक छन् । यस अवस्थामा प्रदेशको बजेटमा विविधता हुनु स्वाभाविकै हो । बजेटमा यस्तै खालको झल्को पनि छ । केही प्रदेशका बजेटमा नयाँ सोच र चुनौतीलाई आत्मसात् गर्ने खालका नवीन सोच र कार्यक्रमहरू छन् । तर केही प्रदेशका बजेट बिलकुल परम्परागत छन् । कार्यक्रमहरू अमूर्त छन् । आगामी दिनमा बजेट तर्जुमा लगायतका क्षेत्रमा सुधार गर्नुपर्ने क्षेत्रहरू प्रशस्तै छन् । संविधानले सबै किसिमका विभेदको अन्त्यसहित समाजवादउन्मुख अर्थतन्त्र निर्माणको परिकल्पना गरेको छ, जसलाई सार्थक तुल्याउन तीन तहकै सरकारको भूमिका अपरिहार्य छ । योजना छनोट र बजेट निर्माण प्रक्रियालाई नतिजामुखी बनाउन यी सरकारबीच घनीभूत सम्बन्धको आवश्यकता छ । संघीय लोकतान्त्रिक गणतन्त्रात्मक संघीय शासन व्यवस्थामा पनि जनताका आशा र भरोसालाई आत्मसात् गर्न सकिएन भन्ने आम गुनासो छ । जनताका गुनासाहरूलाई सम्बोधन गर्न बजेट निर्माण लगायतका विधिमा सरोकारवाला सबै वर्ग र तप्काबीच रचनात्मक बहस र छलफल हुनुसमेत जरुरी छ । विधानले तीनै तहका सरकारलाई तिनका अधिकार क्षेत्रका विषयमा कानुन र वार्षिक बजेट बनाउने, नीति तथा योजना तयार पार्ने र कार्यान्वयन गर्ने अधिकार दिएको छ । यहीबमोजिम संघले पछिल्लो बजेट जेठ १५ मा प्रस्तुत गर्यो, जुन पाससमेत भइसकेको छ । संघीय बजेटसँग तादात्म्य हुने गरी प्रदेशले असार १ मा बजेट प्रस्तुत गर्ने कानुनी प्रावधान छ । यसै गरी संघीय र प्रदेश बजेटसँग सामञ्जस्य हुने गरी स्थानीय तहले असार १० मा बजेट प्रस्तुत गर्नुपर्ने हुन्छ । अहिले स्थानीय तहहरू पनि बजेट निर्माणको तयारीमा छन् । नेपालको संघीयता कार्यजिम्मेवारीका आधारमा निक्षेपित भए पनि राजस्व तथा अन्य वित्तीय अधिकारमा केन्द्रीकृत छ । नेपाल सरकारको आर्थिक तथा वित्तीय लगायतका नीतिलाई अनुसरण गर्नुपर्ने व्यवस्था अन्तरसरकारी वित्त व्यवस्थापन र आर्थिक कार्यविधि तथा वित्तीय उत्तरदायित्व ऐनमा छ । नेपाल सरकारको यस नीतिलाई प्रदेश र स्थानीय तहले अक्षरशः आत्मसात् गर्दै आएका छन् । प्रदेश सरकारको गठनपश्चात् सातै प्रदेशले चारवटा बजेट ल्याइसकेका छन् । पहिलो बजेट छोटो समयका लागि थियो । गठनलगत्तै सबै प्रदेशलाई नेपाल सरकारले ११ अर्ब रुपैयाँ वित्तीय समानीकरण अनुदान बाँडफाँट गरेको थियो । यसै अनुदानलाई कुल आम्दानी मानी प्रदेशले तीनचार महिनाका लागि बजेट ल्याएका थिए । प्रदेशहरूको पहिलो पूर्ण बजेट आर्थिक वर्ष (आव) २०७५७६ मा आयो । त्यति बेला सबभन्दा ठूलो बजेट प्रदेश १ ले ल्याएको थियो, ३५ अर्ब ९४ करोड रुपैयाँको । वाग्मती प्रदेशको ३५ अर्ब ६२ करोड रुपैयाँको थियो । सबभन्दा कम बजेट गण्डकी प्रदेशको २४ अर्बको थियो । दोस्रो कम बजेट सुदूरपश्चिम प्रदेशको, २५ अर्बको, थियो ।प्रदेश सरकारहरूले पहिलो पूर्ण बजेट ल्याउँदा प्रदेशमा कर्मचारी, संस्थागत संरचना, कानुन लगायतको समस्या थियो, जुन अद्यापि कम भएको छैन । विभिन्न समस्याका बावजुद प्रदेश सरकारको पहिलो पूर्ण बजेटको खर्च करिब ५६ प्रतिशत थियो । सबभन्दा बढी खर्च प्रदेश ५ को ६९ प्रतिशत थियो भने सबभन्दा कम कर्णाली प्रदेशको ३५ प्रतिशत । सातै प्रदेशले दोस्रो पूर्ण बजेट आव २०७६७७ मा ल्याए । यस पटक सबभन्दा ठूलो आकारको बजेट वाग्मती प्रदेशले ल्यायो, ४७ अर्ब ६१ करोडको । प्रदेश १ को भने ४२ अर्ब २० करोडको थियो । सबभन्दा सानो बजेट सुदूरपश्चिम प्रदेशको थियो, २८ अर्ब १६ करोडको । आव २०७६७७ को बजेटमा सबभन्दा धेरै स्रोत भौतिक पूर्वाधार मन्त्रालयका लागि, करिब ३८ प्रतिशत, रह्यो । पूर्वाधारसम्बद्ध अधिकांश कार्यक्षेत्र (सडक, सिँचाइ, खानेपानी, ऊर्जा, सहरी विकास, यातायात आदि) यही मन्त्रालयअन्तर्गत पर्छन् । भौतिक पूर्वाधारपछि सबभन्दा धेरै बजेट अर्थ विविधमा रह्यो, १७ प्रतिशत । यसै गरी शिक्षा र स्वास्थ्य प्रमुख कार्यक्षेत्र रहेको सामाजिक विकास मन्त्रालयमा १२४ प्रतिशत र कृषि कार्यक्षेत्र रहेको भूमि व्यवस्था, कृषि तथा सहकारी मन्त्रालयमा १० प्रतिशत बजेट रह्यो । प्रदेशको बजेटलाई १० करोड वा सोभन्दा बढीका कार्यक्रम तथा आयोजनाहरूको विषयगत क्षेत्रका आधारमा विश्लेषण गर्दा, सबभन्दा धेरै सडक तथा पुलमा ३३ प्रतिशत, कृषिमा १९ प्रतिशत र खानेपानीमा करिब ८ प्रतिशत रह्यो । स्वास्थ्यमा जम्मा १ प्रतिशत र शिक्षामा करिब ३ प्रतिशत थियो । तर सबै कार्यक्रम तथा आयोजनाहरूलाई आधार मान्दा शिक्षा क्षेत्रमा २७४ प्रतिशत र स्वास्थ्यमा ३२५ प्रतिशत रह्यो । यो विश्लेषण स्थानीय तहमा गरिएको वित्तीय हस्तान्तरणपश्चात्को हो । चालु आव (२०७६७७) मा प्रदेशहरूले संघीय सरकारबाट वित्तीय समानीकरण अनुदान, ससर्त अनुदान, समपूरक र विशेष अनुदान र राजस्व बाँडफाँटबाट १ खर्ब ७५ अर्बको वित्तीय हस्तान्तरण प्राप्त गरे । यो संघीय बजेटको ११४१ प्रतिशत हो । आगामी आव (२०७७७८) का लागि भने प्रदेशलाई कुल १ खर्ब ६३ अर्बको वित्तीय हस्तान्तरण गरिएको छ, जुन बजेटको ११०३ प्रतिशत हो । प्रदेश र स्थानीय तहको वित्तीय हस्तान्तरण संवैधानिक अधिकार हो । बढी राजस्व अधिकार केन्द्रमा राखेपछि वित्तीय हस्तान्तरणका माध्यमबाट प्रदेश र स्थानीय तहको कार्यजिम्मेवारीको खर्चलाई पूरा गर भन्ने आशय संविधानको हो । प्रदेशहरूले नेपाल सरकारबाट वित्तीय हस्तान्तरण प्राप्त गर्छन् भने स्थानीय तहहरूले नेपाल सरकार र प्रदेश सरकार दुवैबाट । यस स्थितिमा आव २०७६७७ मा सबै प्रदेशले स्थानीय तहलाई २६ अर्ब ४ करोडको वित्तीय हस्तान्तरण गरे, जुन सबै प्रदेशको कुल बजेटको १० प्रतिशत हो । वास्तवमा संघीय सरकारबाट जुन अनुपातमा प्रदेशहरूले वित्तीय हस्तान्तरण प्राप्त गर्दै आएका छन्, झन्डै त्यही अनुपातमा स्थानीय तहलाई पनि बाँडफाँट गरेका छन् । वित्तीय हस्तान्तरण नेपालको संघीयताको सबभन्दा सुखद पक्ष हो । संरचनागत समस्याका बावजुद आव २०७५७६ मा प्रदेशहरूको खर्च प्रतिशत सन्तोषजनक थियो । तर चालु आव (२०७६७७) को पहिलो ६ महिना (पुससम्म) को खर्च प्रतिशत भने साह्रै न्यून रह्यो, १३ प्रतिशत मात्र । चैतसम्मको प्रदेशहरूको खर्च २३ प्रतिशत थियो । नेपालमा कोभिड१९ को असर चैतदेखि मात्र सुरु भएको हो । फागुनसम्म हामी लगभग सामान्य अवस्थामै थियौं । खर्च प्रतिशत बढाउन नसक्नु प्रदेशहरूको कमजोरी हो । तर प्रदेशको मात्र हैन, संघ र स्थानीय तहको खर्च प्रतिशत पनि त्यति उत्साहजनक छैन । समग्रतामा खर्च क्षमता बढाउन तीनै तहका सरकार आपसी सहमति र सहकार्यमा बढ्नुको विकल्प छैन । आव २०७५७६ मा सबै प्रदेशको आर्थिक वृद्धिदर ६ प्रतिशतभन्दा माथि रह्यो । कोभिड१९ का कारण चालु आवमा सिंगो मुलुकको अर्थतन्त्र गत वर्षको ७ प्रतिशतबाट २३ प्रतिशतमा खुम्चिएजस्तै प्रदेशको अर्थतन्त्र पनि नखुम्चिने कुरै रहेन । सबभन्दा बढी वाग्मती प्रदेशको ६ प्रतिशतबाट १ प्रतिशत र प्रदेश ५ को साढे ६ प्रतिशतबाट २ प्रतिशतमा खुम्चने अनुमान आर्थिक सर्वेक्षणले गरेको छ । आव २०७७७८ मा पनि मुलुकको अर्थतन्त्र समस्याग्रस्त हुने अनुमानबीच संघीय सरकारले बजेटको आकार घटाएको छ । संघीयको घटेसँगै प्रदेशको बजेटको आकार पनि घट्ने अनुमान थियो । त्यसविपरीत आगामी आव (२०७७८८) का लागि हालै प्रस्तुत प्रदेशहरूको बजेटको आकार सामान्य रूपमा बढेको छ । चालु आवमा सबै प्रदेशको बजेट करिब २६० अर्ब रह्यो । चालु आवका तुलनामा आगामी आव (२०७७७८) का लागि प्रदेशको बजेट साढे ४ अर्बले बढेको छ । चार प्रदेश (१, २, ५ र कर्णाली) ले आकार घटाएका छन् । सबभन्दा धेरै प्रदेश २ ले ५ अर्ब १६ करोड (१३ ३३ प्रतिशत) ले घटाएको छ । यसपछि प्रदेश १, कर्णाली प्रदेश र प्रदेश ५ ले क्रमशः १ अर्ब ३१ करोड, ६१ करोड र ६ करोडले बजेट घटाएका छन् । बजेट बढोत्तरी गर्ने प्रदेश तीनवटा छन् । सुदूरपश्चिम प्रदेशले सबभन्दा बढी ५ अर्ब १२ करोड (१८१८ प्रतिशत) ले बढाएको छ । वाग्मती र गण्डकी प्रदेशले क्रमशः ३ अर्ब ८२ करोड र २ अर्ब ७१ करोडले वृद्धि गरेका छन् । प्रदेशको कुल बजेटमा ६२ प्रतिशत वित्तीय हस्तान्तरणको (राजस्व बाँडफाँटसहित) हिस्सा छ । खर्च गर्न नसकेर रहने नगद मौज्दातको ठूलो हिस्सा ५७ अर्ब १३ करोड (२२ प्रतिशत) बजेटमा छ । यस्तो हिस्सा सबभन्दा बढी कर्णाली र सुदूरपश्चिम प्रदेशको छ । बजेटको आकार सबभन्दा ठूलो वाग्मती प्रदेशको छ, ५१ अर्ब ४२ करोडको । सबभन्दा कम सुदूरपश्चिम प्रदेशको, ३३ अर्ब २८ करोड, छ । प्रदेश १, प्रदेश २, गण्डकी र सुदूरपश्चिम प्रदेशले आन्तरिक ऋण (नेपाल सरकारसहित) लिने गरी बजेट बनाएका छन् । ऋणको हिस्सा प्रदेश १ को सबभन्दा बढी ५ अर्ब छ भने सुदूरपश्चिम प्रदेशको ३० करोड । प्रदेश २ ले १ अर्ब र गण्डकी प्रदेशले २ अर्ब ऋण लिने अनुमान गरेका छन् । चालु आवमा पनि तीन प्रदेशले ऋण लिने गरी बजेट ल्याएका थिए, तर कसैले लिएन । सबै प्रदेशको बजेटको प्रमुख उद्देश्य कोभिड१९ को रोकथाम, नियन्त्रण र उपचार लगायत नै हो । यसलाई पूरा गर्न तिनले स्वास्थ्य संस्थाको स्तरोन्नति, विस्तार र स्वास्थ्य सामग्री एवं उपकरणको उपलब्धतालाई उच्च प्राथमिकतामा राखेका छन् । कोरोनाबाट प्रभावित वर्ग र क्षेत्रका लागि केही प्रदेशले पुनरुत्थान कार्यक्रम पनि ल्याएका छन् । गण्डकी प्रदेशले कोरोनापछिको पुनरुत्थान कोष भनेर १ अर्ब विनियोजन गरेको छ । यस कोषबाट प्रभावित उद्योगव्यवसायलाई जोगाउन विशेष कार्यक्रम सञ्चालन गर्ने भनिएको छ । प्रायः प्रदेशले पुराना कार्यक्रमलाई निरन्तरता दिएका छन् । प्रदेश ५ बाहेक सबैले निर्वाचन क्षेत्र पूर्वाधार विकास कार्यक्रमलाई पूर्ववत् राखेका छन् । प्रदेश ५ ले चालु आवमा पनि यो कार्यक्रम ल्याएको थिएन । संघीय सरकारले यस कार्यक्रमलाई निरन्तरता दिँदा यसको सीधा असर प्रदेशमा पनि परेको छ । यो कार्यक्रमले समग्र योजना तर्जुमा पद्धतिलाई नै असर गरेको छ । बजेटमा कृषि र रोजगारीलाई पनि उच्च प्राथमिकता दिइएको छ । जस्तो कृषिअन्तर्गत प्रदेश १ ले साना किसानलाई ५ लाख रुपैयाँसम्मको कृषि कर्जामा लाग्ने ब्याजमा तीन वर्षसम्म अनुदान दिने भएको छ । प्रदेश २ ले पशुपालनबाट न्यूनतम एक परिवार, एक दिनको एक हजार आम्दानी हुने कार्यक्रम ल्याएको छ । वाग्मती प्रदेशले दुग्ध उत्पादनमा प्रतिलिटर दुई रुपैयाँ अनुदान, गण्डकी प्रदेशले एक पालिका एक उत्पादन र स्याउ सुपर जोन विकास लगायतका कार्यक्रम ल्याएको छ । प्रदेश ५ ले हातहातमा कृषि सामग्री गाउँगाउँमा रोजगारी कार्यक्रम सञ्चालन गरी ४२ हजार जनालाई रोजगारी उपलब्ध गराउने, वित्तीय संस्थाहरूसँगको सहकार्यमा कृषि ऋण र कृषि उत्पादनमा ब्याज अनुदान दिनेजस्ता कार्यक्रम ल्याएको छ । यस प्रदेशले १० हजार युवालाई काममा लगाउन युवा स्वरोजगार कार्यक्रमसमेत सार्वजनिक गरेको छ । कर्णाली प्रदेशले श्रम र राहतका लागि १ अर्ब बजेट विनियोजन गरेको छ । यस प्रदेशले साना आयोजनामा मेसिन प्रयोग नगर्ने गरी १ करोड रुपैयाँसम्मको लागतमा सञ्चालन हुने आयोजना श्रममा आधारित भएर मात्र कार्यान्वयन गर्ने भएको छ ।सामाजिक सुरक्षाअन्तर्गत वाग्मती प्रदेशले बाबुआमा दुवै अभिभावक गुमाएका बालबालिकालाई मासिक २ हजार रुपैयाँका दरले सामाजिक सुरक्षा भत्ता दिने भएको छ । शिक्षामा गण्डकी प्रदेशले दलित, अल्पसंख्यक तथा गरिब विद्यार्थीलाई एमबीबीएससहित उच्च प्राविधिक शिक्षा अध्ययनका लागि छात्रवृत्ति लगायतका कार्यक्रम ल्याएको छ । प्रदेश ५ ले सामुदायिक विद्यालयमा कक्षा ११ र १२ मा विज्ञान विषय पढ्ने सबै छात्रा र स्नातक तहमा विज्ञान संकाय पढ्ने छात्राले समेत छात्रवृत्ति पाउने गरी बजेट ल्याएको छ । मुक्त कमैया, कमलरी, दलित, मुस्लिम र पिछडा वर्गका छात्राले समेत कक्षा ११ र १२ मा छात्रवृत्ति पाउने कार्यक्रमलाई उसले निरन्तरता दिएको छ । सुदूरपश्चिम प्रदेशले नवप्रवर्तनलाई प्रोत्साहन गर्न हरेक निर्वाचन क्षेत्रमा दुई नयाँ उद्योगको अवधारणा ल्याएको छ । प्रशासनिक खर्च घटाउन प्रदेश १ ले अतिरिक्त भत्ता कटौतीसहित सबै किसिमका व्यय कम गर्ने भएको छ । प्रदेश ५ तथा गण्डकी र कर्णाली प्रदेशले पनि सार्वजनिक खर्चमा उल्लेखनीय कटौती गर्ने गरी बजेट ल्याएका छन् । कर्णाली प्रदेशले आव २०७७७८ मा नयाँ संरचना स्थापना नगर्ने, एम्बुलेन्सबाहेक अन्य सवारीसाधन नकिन्ने, पदाधिकारी र कर्मचारीको अतिथि सत्कार, सञ्चार, बैठक भत्ता, खाजा खर्च र जोखिम भत्ता खारेजी गर्ने भएको छ । प्रदेश २ ले खर्च कटौतीको निर्देशिका जारी गर्ने भएको छ । वाग्मती र सुदूरपश्चिम प्रदेशले पनि प्रशासनकि खर्चमा मितव्ययितालाई बजेटमा समेटेका छन् । भूगोल, मानिसहरूको रहनसहन, सामाजिकआर्थिक विविधता र क्षमता, विकासको स्तर आदि लगायतका कारण प्रदेशहरूको संरचना फरकफरक खालको छ । मानिसहरूका सोच र आकांक्षा पनि फरकफरक छन् । यस अवस्थामा प्रदेशको बजेटमा विविधता हुनु स्वाभाविकै हो । बजेटमा यस्तै खालको झल्को पनि छ । केही प्रदेशका बजेटमा नयाँ सोच र चुनौतीलाई आत्मसात् गर्ने खालका नवीन सोच र कार्यक्रमहरू छन् । तर केही प्रदेशका बजेट बिलकुल परम्परागत छन् । कार्यक्रमहरू अमूर्त छन् । आगामी दिनमा बजेट तर्जुमा लगायतका क्षेत्रमा सुधार गर्नुपर्ने क्षेत्रहरू प्रशस्तै छन् । संविधानले सबै किसिमका विभेदको अन्त्यसहित समाजवादउन्मुख अर्थतन्त्र निर्माणको परिकल्पना गरेको छ, जसलाई सार्थक तुल्याउन तीन तहकै सरकारको भूमिका अपरिहार्य छ । योजना छनोट र बजेट निर्माण प्रक्रियालाई नतिजामुखी बनाउन यी सरकारबीच घनीभूत सम्बन्धको आवश्यकता छ । संघीय लोकतान्त्रिक गणतन्त्रात्मक संघीय शासन व्यवस्थामा पनि जनताका आशा र भरोसालाई आत्मसात् गर्न सकिएन भन्ने आम गुनासो छ । जनताका गुनासाहरूलाई सम्बोधन गर्न बजेट निर्माण लगायतका विधिमा सरोकारवाला सबै वर्ग र तप्काबीच रचनात्मक बहस र छलफल हुनुसमेत जरुरी छ ।"
उत्तर कोरियाद्वारा संयुक्त सम्पर्क कार्यालय ध्वस्त,"सोल (एजेन्सी) उत्तर कोरियाले सीमावर्ती सहरमा रहेको संयुक्त कार्यालय बम हानेर ध्वस्त पारेको छ । गेसङमा रहेको संयुक्त सम्पर्क कार्यालय उत्तर र दक्षिण कोरिया मिलेर निर्माण गरेका थिए । उत्तर कोरियाली सेनाले दुई देशलाई विभाजन गर्ने गैरसैनिक क्षेत्र (डीएमजी) प्रवेश गर्न तयार भएको चेतावनी दिएको केही घण्टापछि कार्यालय ध्वस्त पारिएको हो । दक्षिण कोरियाले पनि संयुक्त सम्पर्क कार्यालय ध्वस्त भएको पुष्टि गरेको छ । उसले उत्तर कोरियाको गेसङमा बाक्लो धुवाँको मुस्लो निस्किएको तस्बिर समेत सार्वजनिक गरेको छ । गैरसैनिक क्षेत्र सन् १९५० को दशकमा भएको कोरियाली युद्धपछि कायम गरिएको दुई देशीय सीमारेखा हो ।दुई देशबीच संवादका लागि सन् २०१८ मा स्थापना गरिएको कार्यालय उत्तर कोरियाली भूमिमा रहेको थियो । कोरोना भाइरस (कोभिड१९) का कारण प्रतिबन्ध लगाइएपछि उक्त कार्यालय जनवरीदेखि भने बन्द थियो । दक्षिण कोरियाली रक्षा मन्त्रालयले मंगलबार विकसित घटनाक्रमबारे प्रतिक्रिया व्यक्त गर्दै अमेरिकासँग मिलेर उत्तर कोरियाको सैन्य गतिविधि नियालिरहेको जनाएको छ ।केही दिनअघि उत्तर कोरियाले डीएमजीमा सेना पठाउने चेतावनी दिएको थियो । केही समययता दुई देशबीच खासगरी बेलुनमार्फत सीमापारि पठाइने पर्चाका कारण तनाव चुलिएको छ । आफ्नो देशबाट भागेर दक्षिण कोरिया पुगेकाहरूले ठुल्ठूला बेलुनमार्फत प्रचार सामग्री पठाएपछि उत्तर कोरिया रुष्ट बनेको हो । भगौडाहरूले नेतृत्व गरेका समूहहरूले सीमापारिबाट उत्तर कोरियातर्फ पठाइने त्यस्ता बेलुनमा विभिन्न पर्चा राखिएका हुन्छन् । त्यस्ता पर्चा तथा बेलुनमा लेखिएका सन्देशमा उत्तर कोरियाली शासकको कडा आलोचना गरिएको हुन्छ । त्यसका साथै बेलुनमा केही खानेकुरा, एक डलर बराबरको स्थानीय मुद्रा, रेडियो र दक्षिण कोरियाली नाटक तथा समाचार भएका पेनड्राइभसमेत राख्ने गरिएको छ ।उत्तर कोरियाली त्यस्ता गतिविधि रोक्न दक्षिणलाई यसअघि नै चेतावनी दिएको थियो । तर उसले त्यसतर्फ खासै ध्यान नदिएपछि उत्तर कोरियाले थप रुष्ट बनेको हो । पछिल्लो घटनापछि भने सीमामा बस्ने मानिसको जीवन जोखिममा परेको भन्दै दक्षिणले बेलुन उडाउन रोक्ने प्रयास गरिरहेको जनाइएको छ । दक्षिण कोरियाली राष्ट्रपति मुन जायइनले सोमबार स्थितिलाई थप नचर्काउन तथा वार्तामा बस्न आग्रह गरिसकेका छन् । तर उत्तरले गत सातादेखि नै दुई देशका नेताहरूबीच स्थापित हटलाइन सेवासहित सम्पूर्ण सम्पर्कका माध्यमहरू बन्द गरिसकेको छ । उत्तर कोरियाली नेता किम जोङउनकी बहिनी किम योजोङले गतसाता डीएमजीमा सेना खटाउने भन्दै त्यसका लागि तयार रहन आदेश दिएको बताएकी थिइन् । उत्तर कोरियाली सेनाले हाल आफना अग्रमोर्चालाई किल्लाका रूपमा बदल्न तथा सैन्य निगरानी क्रियाशील पार्न तयार रहेको जनाएको छ । उत्तर कोरियाली सेनाले गैरसैनिक क्षेत्रमा सेना पठाउने कार्ययोजनाबारे अध्ययन गरिरहेको समेत जनाएको छ । एक वरिष्ठ सैन्य अधिकारीले सेना उच्च सतर्कतामा रहेको र सरकारको कुनै निर्णय तत्काल कार्यान्वयन गर्न तयार रहेको चेतावनी दिएका छन् । उनको भनाइ किम योजोङले दक्षिणविरुद्ध सैन्य कारबाही गर्ने चेतावनी दिएपछि आएको हो । मलाई लाग्छ यो दक्षिण कोरियाली अधिकारीसँग साँच्चिकै मुठभेडमा जाने बेला हो, किम योजोङले भनेकी थिइन्, फोहोरलाई रछ्यानमा फ्याँक्नुपर्छ ।पछिल्लो घटनाक्रमलाई भने बेलुन प्रकरणसँग मात्र जोडेर हेर्न नमिल्ने बीबीसीले उल्लेख गरेको छ । खासगरी उत्तर कोरियाले आफ्नो शासनविरुद्ध नियोजित प्रचारबाजी भइरहे पनि त्यसलाई दक्षिण बेवास्था गरेको दाबी गर्छ । उत्तर कोरियाली नेता किम जोङउन र दक्षिण कोरियाली राष्ट्रपति मुन जायइनबीच सन् २०१८ मा भएको वार्तामा दक्षिणले त्यस्ता बेलुन रोक्ने प्रतिबद्धता जनाएको थियो । त्यसका साथै अमेरिकाले आफ्नो देशविरुद्ध लगाउँदै आएको कडा प्रतिबन्ध रोक्न दक्षिणले कुनै पहल नगरेको भन्दै उत्तर कोरिया क्रूद्ध भएको छ । पछिल्लो घटनापछि दक्षिणलाई थप दबाबमा पार्ने तथा भविष्यमा हुने वार्ताका लागि आफू बलियो रूपमा प्रस्तुत हुन सकिने उत्तर कोरियाको रणनीति देखिन्छ ।"
कोरोनाको उपचारमा डेक्सामेथासोन प्रभावकारी,"लन्डन (एजेन्सी) बेलायती अनुसन्धानकर्ताहरूले कोरोना भाइरस (कोभिड१९) बाट गम्भीर बिरामी परेकाहरूको उपचारका लागि डेक्सामेथासोन नामक स्टेरोइड प्रभावकारी भएको बताएका छन् । उनीहरूका अनुसार बजारमा सहजै उपलब्ध हुने उक्त औषधिले कोभिड१९ को संक्रमणका कारण गम्भीर बिरामी परेका एकतिहाइ निको भएका पुष्टि भएको हो । खासगरी दुखाइ तथा सुनिएको निको पार्ने डेक्सामेथासोन छालाका रोग, दम र फोक्सोसम्बन्धी समस्याको उपचारका लागि प्रयोग गरिन्छ । औषधिको प्रभावकारिताबारे गरिएको परीक्षणको मंगलबार जानकारी दिँदै उनीहरूले बेलायतमा कोभिड१९ का कारण गम्भीर बिरामी परेकाहरूको उपचारमा डेक्सामेथासोन वरदान भएको बताए । अक्सफोर्ड विश्वविद्यालयसग सम्बन्धित अन्वेषकहरूको टोलीले भनेको छ, बेलायतमा सहजै पाइने डेक्सामेथासोनले गम्भीर बिरामी परेका संक्रमित दुई हजार व्यक्तिको जीवन बचाउन सफल भएको छ । भेन्टिलेटरको सहयोगमा सास फेरिरहेका कोभिड१९ संक्रमितमध्ये ३५ प्रतिशत बिरामीको जीवन डेक्सामेथासोनका कारण जोगिएको छ, अनुसन्धानको प्रारम्भिक प्रतिवेदनमा भनिएको छ, अक्सिजन दिनुपरेका बिरामीमध्ये २० जना उक्त औषधिका कारण निको भएका छन् । यद्यपि, यो औषधि सामान्य रूपमा बिरामी परेकाको हकमा प्रभावकारी नदेखिएको अनुसन्धानकर्ताहरूको भनाइ छ । अनुसन्धानकर्ताहरूका अनुसार यो परीक्षण उपचार असम्भव देखिएका वा सिकिस्त बिरामी परेका ४ हजार ३ सय २१ बिरामीमा गरिएको थियो । तीमध्ये २ हजार १ सय ४ जनालाई डेक्सामेथासोन दिइएको थियो भने अन्यलाई सामान्य उपचार गरिएको थियो । अनुसन्धानको नेतृत्व गरेका पिटर हर्बीका अनुसार चार साताको उपचारपछि निकै उत्साहजनक नतिजा देखिएको हो । यो निकै नै स्वागतयोग्य नतिजा हो, हर्बीले विज्ञप्तिमा भनेका छन्, सिकिस्त बिरामी परेकाहरूको उपचारका लागि यो निकै प्रभावकारी देखिएको छ । यसले मानिसको ज्यान जोगाएको छ । डेक्सामेथासोन सस्तो र सहजै उपलब्ध हुने भएकाले विश्वका अन्य स्थानमा पनि कोभिड१९ संक्रमितको उपचारमा प्रयोग गर्न सकिने उनको भनाइ छ । बेलायतमा कोभिड१९ संक्रमितको उपचारका लागि सुरुदेखि नै डेक्सामेथासोनको प्रयोग गर्न सकेको भए कम्तीमा ५ हजार मानिसलाई बचाउन सकिने उनले बताए । कोभिड१९ संक्रमित २० जनामध्ये सरदर १९ जना अस्पतालमा भर्ना गर्नुपर्ने स्थितिमा नपुगीकनै निको हुन्छन् ।"
न्युजिल्यान्डमा २४ दिनपछि भेटिए संक्रमित,वेलिङ्टन (एजेन्सी) न्युजिल्यान्डमा २४ दिनपछि २ जनामा कोरोना भाइरस (कोभिड१९) को संक्रमण देखिएको छ । न्युजिल्यान्डको स्वास्थ्य मन्त्रालयका अनुसार संक्रमित दुवै जना केही दिनअघि बेलायतबाट फर्किएकाहरू हुन् । उनीहरूलाई आफन्तको अन्त्येष्टिमा सहभागी हुन बाहिरबाट आउने अनुमति दिइएको थियो । संक्रमित दुवै जना एकै परिवारका महिला हुन् । बीबीसीका अनुसार उनीहरू ३० वर्षदेखि ५० वर्षबीचका हुन् । उनीहरू दुवैजना जुन ७ मा कतारको दोहा र अस्ट्रेलियाको ब्रिसबेन हुँदै न्युजिल्यान्ड आइपुगेका थिए । त्यसलगत्तै उनीहरू क्वारेन्टाइनमा बसेका थिए । अकल्यान्डस्थित होटलमा बसेका उनीहरूलाई जुन १३ मा आफन्तको अन्त्येष्टिमा सहभागी हुन अनुमति दिइएको थियो । त्यस अवधिमा उनीहरूले कुनै पनि सार्वजनिक सवारी प्रयोग नगरेको जनाइएको छ । उनीहरू कुन देशका नागरिक हुन् भन्ने नखुलाइएको बीबीसीले जनाएको छ । प्रधानमन्त्री जसिन्डा आर्डर्नले गतसाता न्युजिल्यान्डलाई कोभिड १९ मुक्त घोषणा गरेकी थिइन् । लामो समयदेखि भाइरस संक्रमित नथपिएका र पहिले संक्रमित भएकाहरू निको भएका भन्दै उनले उक्त घोषणा गरेकी थिइन् । त्यसलगत्तै न्युजिल्यान्डमा लकडाउन हटाइएको थियो । तर अन्तर्राष्ट्रिय यात्रा भने हालसम्म पनि प्रतिबन्धित नै छ । विदेशमा रहेका नागरिक कर्मचारीलाई मात्रै स्वदेश फर्कने अनुमति दिइने आर्डर्नले बताएकी थिइन् । उनले देश भाइरसमुक्त हुनु खुसीको कुरा भए पनि संक्रमण पुनः देखिने चुनौती भने कायमै रहेको बताएकी थिइन् । कोभिड१९ को महामारी नियन्त्रणका लागि न्युजिल्यान्डले चालेका कदमको विश्वभर प्रशंसा भइरहेको छ । न्युजिल्यान्डले महामारीको सुरुवातमै अन्तर्राष्ट्रिय सीमा बन्द गर्नुका साथै देशभित्र लकडाउन गरेको थियो । न्युजिल्यान्डमा १ हजार ५ सय ६ जनामा कोरोना संक्रमण पुष्टि भइसकेको छ । मंगलबार संक्रमण पुष्टि भएका बाहेक अन्य सबै निको भइसकेका छन् । भाइरसका कारण न्युजिल्यान्डमा २२ जनाले ज्यान गुमाइसकेका छन् ।
शोधनान्तर र विदेशी मुद्रा सञ्चितिमा सुधार,गत वैशाखमा नेपाल भित्रिने रेमिट्यान्स ६१ प्रतिशतले घटेको छ । गत वर्षको वैशाखको तुलनामा चालु आवको सोही अवधिमा रेमिट्यान्स घटे पनि गत चैतको तुलनामा भने बढेको छ । गत वैशाखमा ६ खर्ब ८० अर्ब ४८ करोड रुपैयाँ रेमिट्यान्समार्फत मुलुक भित्रिएको छ । गत वर्षको सोही अवधिमा यो साढे १९ प्रतिशतले बढेको थियो । केही वर्षयता रेमिट्यान्स उच्च अंकले घटेको यो पहिलो घटना हो । गत फागुनमा १८ प्रतिशतले बढेको रेमिट्यान्स चैतमा ४ प्रतिशतले घटेको थियो । उच्च दरले रेमिट्यान्स घटे पनि जेठमा थप सुधार आउने राष्ट बैंकको प्रक्षेपण छ । प्रक्षेपणअनुसार जेठमा ६२ अर्ब रुपैयाँ रेमिट्यान्स नेपाल भित्रिने छ । ०७५ जेठमा ७३७ अर्ब रुपैयाँ रेमिट्यान्स भित्रिएको थियो । नेपालमा चैत ११ देखि लकडाउन छ । लकडाउनको अवधि चैत र वैशाख गरी दुई महिनामा ७५ अर्ब ४८ करोड रुपैयाँ रेमिट्यान्स आएको छ । गत आवको चैत र वैशाखको तुलनामा यो आवको सोही अवधिमा ४७ प्रतिशतले रेमिट्यान्स घटेको छ । चालु आवमा करिब १० प्रतिशतले रेमिट्यान्स घट्ने प्रक्षेपण राष्ट्र बैंकका उच्च अधिकारीहरूले बताउँदै आएका थिए । गत आवको तुलनामा यो वर्ष रेमिट्यान्स करिब १ खर्बले घट्ने उनीहरूको अनुमान छ । लकडाउनका कारण चैतमा आर्थिक गतिविधि हुन नपाए पनि औपचारिक प्रणालीबाट भित्रिने रेमिट्यान्स बढेको जानकारहरू बताउँछन् । नेपाल भित्रिने रेमिट्यान्स आप्रवाहमा गत साउनदेखि नै उतारचढाव देखिँदै आएको छ । सोही क्रममा गत माघमा रेमिट्यान्स वृद्धिदर ०५ प्रतिशतले ऋणात्मक छ । चालु आवका १० महिनामध्ये ६ वटामा रेमिट्यान्स घटेको छ भने बाँकी ४ महिनामा सामान्य अंकले बढेको छ । यसअघि आव ०७४७५ कात्तिकमा रेमिट्यान्स वृद्धिदर १४ प्रतिशत ऋणात्मक थियो । गत वर्ष भने सुरुका महिनामा रेमिट्यान्स वृद्धिदर ३७ प्रतिशतसम्म पुगेको थियो ।
रित्तिँदै सरकारी खाद्य भण्डारण,"१ लाख क्विन्टल चामल किन्न आवेदन नै परेनधान किन्ने लक्ष्य पूरा नभएपछि कम्पनीले १ लाख क्विन्टल चामल किन्ने जनाएको थियो । सोहीअनुसार चामल खरिद गर्नकै लागि चैत ५ मा बोलपत्र सूचना निकालेको थियो । विराटनगर कार्यालयका लागि मन्सुली चामल ५ हजार क्विन्टल, लहान कार्यालयका सोना मन्सुली ९ हजार ५ सय, स्टिम जिरा मसिनो चामल ५ हजार क्विन्टल, शाखा कार्यालय वीरगन्जका लागि सोना मन्सुली ५ सय र स्टिम जिरा मसिनो चामलका लागि ५ हजार क्विन्टल माग गरेको थियो । काठमाडौंस्थित कार्यालयका लागि सोना मन्सुली चामल १० हजार क्विन्टल, स्टिम जिरा मसिनो चामल ५ हजार क्विन्टल, नेपालगन्ज कार्यालयका लागि अरुवा मोटा चामल १९ हजार क्विन्टल, स्टिम जिरा मसिनो चामल १ हजार, शाखा कार्यालय सुर्खेतका लागि अरुवा मोटा चामल १७ हजार र स्टिम जिरा मसिनो चामल ३ हजार क्विन्टलका लागि कम्पनीले सूचना निकालेको थियो । धनगढीस्थित कार्यालयका लागि अरुवा मोटा चामल १९ हजार र स्टिम जिरा मसिनो चामल १ हजार क्विन्टल किन्ने सूचनामा उल्लेख छ । तर कुनै कम्पनीले आवेदन दिएनन् । त्यसपछि कम्पनीले वैशाख १० मा पुनः चामल खरिदसम्बन्धी गोप्य सिलबन्दी बोलपत्र आह्वानको सूचना निकाल्यो । दोस्रो पटक पनि आवेदन परेन । तेस्रो पटक आह्वान गर्दा आवेदन परे पनि लागत मूल्य बढी देखियो । त्यसपछि टेन्डर नै रद्द गरिएको छ । खरिद गर्न नसक्ने दरभाउ भएपछि खारेज भयो, सूचना अधिकारी न्यौपानेले भनिन् । यसैबीच खाद्य व्यवस्था तथा व्यापार कम्पनीले दिँदै आएको १० प्रतिशत छुट हटाएको छ । छुट दुरुपयोग भएको आशंकामा हटाउने निर्णय भएको कम्पनीका सहमहाप्रबन्धक खनालले जानकारी दिए ।"
माथिल्लो तामाकोसी कात्तिकमा मात्रै,"काठमाडौं (कास) ४ सय ५६ मेगावाट क्षमताको माथिल्लो तामाकोसी जलविद्युत् आयोजनामा पेनस्टक पाइप जडान अन्तिम चरणमा पुगेको छ । सबैभन्दा चुनौतीपूर्ण मानिएको काम लगभग सकिन लागेकाले आगामी कात्तिकदेखि पहिलो युनिटबाट विद्युत् उत्पादन गर्ने अनुमान गरिएको आयोजनाका प्रमुख कार्यकारी अधिकृत (सीईओ) विज्ञान श्रेष्ठले जानकारी दिए ।आयोजनामा जडान गर्नुपर्ने पेनस्टक पाइपमध्ये करिब ४० मिटर जडान गर्न बाँकी रहेको सीईओ उनले बताए । पाइप जडानको काम सकिएपछि परीक्षण गरी पहिलो युनिटबाट विद्युत् उत्पादन सुरु हुन कात्तिकसम्म लाग्न सक्छ । चाँडोमा असोज अन्तिमसम्म, नभए कात्तिकसम्म पहिलो युनिटबाट विद्युत् उत्पादन सुरु हुन्छ, उनले भने, लकडाउनका कारण काममा ढिलाइ हुँदा उत्पादन मिति पर धकेलिएको हो । यसअघि असारसम्ममा आयोजनाको पहिलो युनिटबाट विद्युत् उत्पादन सुरु गर्ने लक्ष्य तय गरिएको थियो ।आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । भारतीय कम्पनीले काममा ढिलाइ गरेपछि आधा कामको जिम्मा एन्ड्रिज हाइड्रोलाई दिइएको छ । आयोजना, टेक्सम्याको र एन्ड्रिजबीच ०७५ पुस २३ मा पेनस्टक पाइपको काम मिलेर गर्ने गरी त्रिपक्षीय सम्झौता भएको थियो । अहिले माथिल्लो सुरुङमा पेनस्टक पाइप जडान एन्ड्रिज र तल्लो सुरुङमा टेक्सम्याकोले काम गरिरहेको छ ।ठेकेदारको ढिलासुस्ती र पेनस्टक पाइपको जडानमा भएको समस्याले आयोजना सम्पन्न हुने मिति पटकपटक संशोधन हुँदै आएको छ । ०६५ चैतमा आयोजनाका लागि ३५ अर्ब २९ करोड रुपैयाँ लागत अनुमान तयार गरिएको थियो । ६ वर्षमा आयोजना निर्माण हुने अपेक्षासहित तयार पारिएको अनुमानमा निर्माण अवधिको ब्याज साढे १३ अर्ब हुने उल्लेख थियो । सुरुमा निर्माण अवधिको ब्याजसहित आयोजनाको लागत ४८ अर्ब ७९ करोड हुने अनुमान गरिएको थियो ।पूर्णतः नेपाली लगानीमा निर्माण भइरहेको यो आयोजनाको लागत बढेर ७० अर्ब नाघ्ने अनुमान छ । निर्माणमा भएको ढिलाइले निर्माण अवधिको ब्याज साढे ६ अर्ब थपिने र कुल लागतमा साढे २० अर्ब थपिने संशोधिन अनुमान गरिएको छ । सरकारले हालसम्म आयोजनाका लागि १२ अर्ब दीर्घकालीन ऋण लगानी गरेको छ ।महँगी, विदेशी मुद्राको विनियम दरमा आएको परितर्वन, आयोजनाको ढिलाइका कारण लागत महँगो हुन गएको आयोजनाले जनाएको छ । आयोजनामा कर्मचारी सञ्चय कोष, नेपाल टेलिकम, नागरिक लगानी कोष, राष्ट्रिय बिमा संस्थानले लगानी गरेका छन् । यसमा प्राधिकरणको ४१, टेलिकमको ६, नागरिक लगानी कोष तथा राष्ट्रिय बिमा संस्थानको २२ प्रतिशत संस्थापक सेयर छ । आयोजनाका लागि सर्वसाधारणबाट १५, दोलखावासीबाट १० प्रतिशत लगानी उठाइएको छ । पिकिङ रन अफ रिभर प्रकृतिको यो आयोजनाले निर्माण पूरा भएपछि नेपाल ऊर्जामा भारत निर्भर हुनु नपर्ने अनुमान छ ।योसहित अन्य आयोजना निर्माण सम्पन्न भएपछि आगामी आर्थिक वर्षमा एक हजार मेगावाटभन्दा बढी विद्युत् राष्ट्रिय प्रणालीमा जोडिनेछ । सरकारले जेठ १५ मा प्रस्तुत गरेको बजेटमा आगामी आर्थिक वर्षमा १ हजार ३ सय मेगावाट थप विद्युत् राष्ट्रिय प्रणालीमा जोड्ने घोषणा गरेको छ ।"
"प्रदेश बजेटबारे कतै आलोचना, कतै समर्थन","यथार्थपरक भएनमकवानपुर वाग्मती प्रदेश सरकारले पेस गरेको बजेट यथार्थपरक नभएको सत्तापक्ष र विपक्षी सांसदहरूले टिप्पणी गरेका छन् । प्रदेश सरकारले ल्याएको आव ०७७७८ को बजेटमाथि मंगलबार भएको छलफलमा कांग्रेस संसदीय दलका नेता इन्द्रबहादुर बानियाँले सरकारको खर्च गर्ने क्षमतामै प्रश्न गरे । राजस्व उठाउने सामर्थ्य पनि सरकारसँग छैन, उनले भने, अहिले नै ६ अर्ब राजस्व नउठ्ने निश्चित भइसक्यो । तसर्थ बजेटबारे पुनर्विचार गरौं । ५१ अर्ब ४२ करोड रुपैयाँको बजेट कुनै पनि हालतमा सम्भव नभएको उनले दाबी छ । नेकपा सांसद राजेन्द्र पाण्डेले महामारीपछि परम्परागत विकास अवधारणामा परिवर्तन आएको भन्दै सरकारले चुनौतीलाई अवसरमा बदल्ने गरी काम गर्न नसकेको टिप्पणी गरे । उनले विभिन्न खर्च कटौती गर्ने विषयमा सरकार चुकेको बताए । नेकपाकै सांसद केशव स्थापितले प्रदेश सरकारको गौरवको आयोजनाका रूपमा अघि सारिएको सुरुङमार्ग आवश्यक नरहेको प्रतिक्रिया दिए । प्रदेश सरकारले आफ्नै खर्चमा बनाउनै नसक्ने ठोकुवा गर्दै उनले यसका लागि संघीय सरकारले जिम्मा लिनुपर्ने वा ऋण लिनुपर्नेमा जोड दिए । ग्रामीण भेगका जनतालाई सम्बोधन गर्ने गरी बजेट नआएको सांसद राजाराम कार्कीको भनाइ छ । बजेटले शिक्षा क्षेत्र सुधार र रोजगारीको विषय पनि सम्बोधन गर्न नसकेको उनले बताए । भौतिक प्र्वूाधारभन्दा पनि जनताको आधारभूत आवश्यकतामा बजेट खर्च गर्नुपर्ने नेकपा सांसद पशुपति चौलागाईंले सुझाए । सांसद रमेश पौडेलले विगतको उपलब्धिको समीक्षा नभएको प्रतिक्रिया दिए ।"
गण्डकीमा छैन छुट,"गण्डकी प्रदेश सरकारले कर तिर्ने म्याद एकदुई महिना पर धकेलिए पनि छुट नहुने जनाएको छ । आम्दानीको मुख्य स्रोत नै मूल्य अभिवृद्धि कर (भ्याट) भएकाले कर छुट भने नहुने प्रदेशका आर्थिक मामिला तथा योजनामन्त्री किरण गुरुङले बताए ।गण्डकी सरकारले सोमबारमात्रै प्रस्तुत गरेको आर्थिक वर्ष ०७७७८ को बजेटबारे मंगलबार पत्रकार सम्मेलन गर्दै अर्थमन्त्री गुरुङले सरकारले करको दायरा बढाउनुपर्नेमा जोड दिए । सरकारको बढी कर नै भ्याटबाट संकलन हुन्छ । लकडाउनका कारण गण्डकी प्रदेशभर दैनिक ३८ करोड घाटा हुने एक प्रतिवेदनले देखाएको उनले बताए । भ्याटसँगै भन्सारबाट पनि कर उठ्ने भएकाले यातायात क्षेत्र नै बढी दरिलो स्रोत भएको उनको भनाइ छ । चालु आव ०७६७७ मा गण्डकी सरकारले ३ अर्ब २७ करोड ७५ लाख रुपैयाँ राजस्व उठाउने लक्ष्य लिएको थियो । जसमा हालसम्म १ अर्ब ६७ करोड रुपैयाँ मात्र संकलन भएको छ । लकडाउनले गर्दा कर उठ्न नसकेको हो, गुरुङ भन्छन, भ्याट, भन्सार, अन्तःशुल्क, संस्थागत आयलगायत ठप्प छन् । सबै कार्यालय बन्द भएकाले जनताले कर बुझाउन पाएका छैनन । कर बुझाउने म्याद थप्दै पर धकेल्न सकिन्छ । तर कर छुट दिन सकिँदैन । सरकारले आव ०७७७८ मा ४ अर्ब ६० करोड ८५ लाख ६० हजार रुपैयाँ राजस्व संकलन गर्ने लक्ष्य लिएको छ । व्यक्तिगत आयको दायरामा सरकार नगइसकेको र हरेक नागरिक आर्थिक गतिविधिसँग जोडिएको राज्यले थाहा पाउनुपर्ने उनको भनाइ छ । साना चिया पसलसमेत दर्ता र नवीकरण हुनुपर्ने उनले भनाइ छ । ढुंगा, गिट्टी, बालुवा, खानी, वन क्षेत्रको राजस्वमा पनि गण्डकीले कडाइ गर्ने भएको छ । वन क्षेत्रको राजस्व प्रदेशले मात्र उठाउन पाउने ऐन भएकाले स्थानीय सरकारले दाबी गर्न नहुने मन्त्री गुरुङ बताउँछन् । संघीयताअघिकै स्रोत परिचालन गरी राजस्व उठाएको बताउँदै उनले अबका दिनमा संघीयतासँगै स्रोत खोजी गरी बढाउने योजना सुनाए ।"
प्रदेश ५ ले दियो करमा छुटैछुट,"प्रदेश ५ ले कोरोना सन्त्रास र लकडाउनले पारेको प्रभाव कम गर्न भन्दै आगामी वर्षको करमा छुटैछुट योजना ल्याएको छ । प्रदेश सरकारले उठाउने तथा तोक्ने यातायात, घरजग्गा रजिस्ट्रेसन, उद्योगलगायतमा छुट योजना ल्याएको हो । आर्थिक मामिला तथा योजनामन्त्रीसमेत रहेका मुख्यमन्त्री शंकर पोखरेलले कोरोना र लकडाउनको चुनौतीलाई अवसरमा बदल्न हरेक करमा छुट योजना ल्याइएको बताए । प्रदेशले उठाउने सबैभन्दा ठूलो कर यातायात हो । सरकारद्वारा घोषित लकडाउनको अवधिमा सार्वजनिक यातायात व्यवसाय सञ्चालनमा आउन नसक्दा यातायात व्यवसायीले व्यहोर्नुपरेको नोक्सानीलाई हेरेर सवारीधनीले बुझाउनुपर्ने वार्षिक करमा ३३ प्रतिशत छुटको व्यवस्था गरेको छ । चालु असार मसान्तसम्म बुझाउनुपर्ने सवारीसाधन करमा लाग्ने जरिवाना छुट गरेको छ । प्रदेश नागरिकका नाममा अन्य प्रदेशमा रहेका सवारी प्रदेशमा नामसारी गर्दा लाग्ने शुल्कमा पूर्ण छुट गरिएको छ । भाडाका बस, मिनीबस, माइक्रोबसलाई सवारीसाधनका धनीले तिर्नुपर्ने करमा ६० प्रतिशत छुट छ । अपांगता भएका व्यक्तिले प्रयोग गर्ने १ सय ५० सीसीसम्मका स्कुटरमा सवारीसाधन कर छुट दिइएको छ । घरजग्गा रजिस्ट्रेसन शुल्कमा पनि छुटैछुट छ । दुई वा दुईभन्दा बढी पक्षले आपसी सहमतिमा कृषि प्रयोजनका लागि जग्गा चक्लाबन्दी गर्न हक हस्तान्तरण गर्दा त्यसमा लाग्ने राजस्व मिनाहा गरिएको छ । जलविद्युत्, चिया, कफी, पुष्प, तरकारी, पशुपन्छी, जडीबुटीलगायत उद्योग सञ्चालनका लागि खरिद गरिने जग्गामा ५० प्रतिशत छुट दिइएको छ । तीन सयभन्दा बढी व्यक्तिलाई प्रत्यक्ष रोजगारी दिने उत्पादनमूलक उद्योग स्थापना वा विस्तार गर्दा उद्योगको नाममा खरिद हुने जग्गामा ७५ प्रतिशत छुट दिएको छ । यसअघि भूमिहीन, मुक्त कमैया र मुक्त हलिया परिवारले सहुलियत ऋण र अनुदानमा खरिद गरेको जग्गाको लिखत पास गर्दा लाग्ने रजिस्ट्रेसन, सेवा र रोक्का शुल्कमा पूर्ण छुट दिने व्यवस्थाले निरन्तरता पाएको छ । स्थानीय तहमा जनशक्ति व्यवस्थापन नहुँदासम्म टेम्पो, अटोरिक्सा जस्ता थ्री ह्विल सवारीसाधनमा सवारीसाधन कर लगाइनेछ । उक्त कर प्रदेश र स्थानीय तहबीच बाँडफाँट हुनेछ । यसअघि यस्तो कर प्रदेशमा थिएन । अर्थतन्त्रलाई गतिशील बनाउन तथा प्रदेशमा थप लगानीमैत्री वातावरण बनाउन भन्दै आगामी आर्थिक वर्षमा स्थापना हुने लघु, घरेलु तथा साना उद्योगको दर्ता शुल्कमा पूर्ण छुट गरेको छ । औद्योगिक प्रयोजनका लागि उद्योगका नाममा खरिद हुने ढुवानीका सवारीसाधनमा दर्ता शुल्क छुट गरेको छ । मनोरञ्जन करको दायरा बढाएर पार्क तथा बगैंचासम्मको कर स्थानीय तहमार्फत संकलन गर्ने उल्लेख छ । चलचित्र, नाटकघर, भिडियोघर र थिएटरमा ५ प्रतिशत मनोरञ्जन कर लगाइएको छ । सर्कस, खेल, मेला, जादू, चटकेमा दिनअनुसारको कर तोकिएको छ ।प्रदेश ५ ले कुनै पनि करको दर बढाएको छैन । कोरोना भाइरस र लकडाउनले सबै व्यक्ति प्रभावित र अर्थतन्त्र शिथिल बनेकाले कुनै पनि करको दर नबढाएको सरकारका प्रवक्ता बैजनाथ चौधरीले बताए । अबको एक वर्ष बाँच र बचाऊमा मात्र केन्द्रित छ, उनले भने, त्यसैले मिल्नेसम्ममा राहत दिएका छौं ।साना, लघु उद्योगलगायतमा छुट भनिए पनि लकडाउनले थला परेका उद्योगीले तिर्ने करका बारेमा बजेट मौन रहेको रूपन्देही उद्योग संघका अध्यक्ष बाबुराम बोहराको भनाइ छ । जग्गा दर्ता, उद्योग दर्तालगायतका कर छुटले मात्रै अर्थतन्त्र बन्दैन, उनले भने । कांग्रेसकी सचेतक निर्मला क्षत्रीले करका दायरा बढाउने र प्रदेशको आम्दानी बढाउनेबारे बजेट तटस्थ रहेको बताइन् । करको दर होइन, दायरा बढाउन धेरै गर्न सकिन्थ्यो । प्रदेशका थुप्रै स्रोत गुमेका छन्, उनले भनिन् । प्रदेश लेखा नियन्त्रण कार्यालयका अनुसार चालु आर्थिक वर्षको जेठ मसान्तसम्म लक्ष्य लिइएको आन्तरिक आयमा ६० प्रतिशत मात्रै संकलन भएको छ । छुट योजनाले अब उठ्ने राजस्व पनि प्रभावित हुने देखिएको छ । प्रदेश सरकारले ल्याएको कर तथा जरिवानामा हुने छुटले राजस्व संकलन भने स्वात्तै घट्नेछ । छुट तथा कर मिनाहाले राजस्व संकलनको दर र आम्दानीको स्रोत घट्ने आर्थिक मामिला तथा योजना मन्त्रालयका प्रवक्ता जनार्दन पौडेलको भनाइ छ । प्रदेशमा सबैभन्दा धेरै कर सवारीसाधनबाट उठ्थ्यो । सवारीसाधनमा लकडाउनभरको ३३ प्रतिशत छुट, जरिवाना शुल्क मिनाहालगायतले राजस्व स्वात्तै कम हुनेछ, उनले भने, बल्ल प्रदेशसभामा पेस भएको छ । छलफलपछि टुंगो लाग्ला ।"
पुल निर्माण धमाधम,"लामो लकडाउनकै अवधिमा पनि प्रदेश ५ मा पुल निर्माणका काम धमाधम भइरहेका छन् । लकडाउन खुल्ने आसमा रोकिएका र चालु आर्थिक वर्षभित्र सम्पन्न गर्नुपर्ने र केही बहुवर्षीय आयोजनाको काम धमाधम चलिरहेको प्रदेशको भौतिक पूर्वाधार विकास मन्त्रालयले जनाएको छ । निर्माणस्थलमा मजदुर तथा निर्माण सामग्री रहेका आयोजनाको काम अघि बढाउन थालिएको मन्त्रालयका प्रवक्ता भीमार्जुन पाण्डेले बताए । कामदारको स्वास्थ्यमा कुनै कम्प्रोमाइज नगरी सामाजिक दूरी कायम राख्दै तोकिएको स्वास्थ्यसम्बन्धी मापदण्ड पूरा गरेर काम सुरु भएको हो, उनले भने, कोरोना रोकथाम तथा नियन्त्रणसम्बन्धी उच्चस्तरीय समितिले सुरक्षाका मापदण्ड पूरा गरेर काम गर्न सकिने निर्णय गरेसँगै काम सुरु भएको हो । केही आयोजनामा भने निरन्तर काम भइरहेको थियो । समितिको निर्णयले थप आयोजनामा काम थालिएको पाण्डेको भनाइ छ ।चालु आवमा प्रदेश ५ मा संघीय सरकारका २६ पुलमध्ये ९ को निर्माण सम्पन्न भएको भौतिक पूर्वाधार विकास मन्त्रालय प्रदेश ५ को स्थानीय सडक पुल कार्यक्रमका इन्जिनियर गोविन्द खड्काले बताए । अन्य तीन पनि चालु आवभित्रै सम्पन्न हुने भएकाले निर्माण चलिरहेको छ, उनले भने, बाँकी बहुवर्षीय हुन् । संघीय आयोजनाअन्तर्गत ६ पुल निर्माणका लागि डीपीआसमेत तयार भइसकेको खड्काले बताए । संघीय सरकारबाट २६ पुलका लागि १४ करोड ८४ लाख रुपैयाँ विनियोजन भएको छ । उक्त रकममा सबैभन्दा बढी बडागाउँवामी सडकअन्तर्गत गुल्मीको झर्दीबल्लेघाट पुलका लागि ३ करोड ५० लाख रुपैयाँ विनियोजन भएको छ । संघीय बजेट पाएका यी पुलमध्ये बर्दियामा निर्मित दुई र दाङको एक पुलले ससर्त अनुदानमा ५५ लाख रुपैयाँ पाएका छन् ।यस्तै आव ०७६७७ मा प्रदेश सरकारबाट लगानी भएका ५५ पुलको निर्माण जारी छ । १२ जिल्लामै आयोजनाको काम थालिएको हो । ५५ मध्ये अहिलेसम्म एउटा पुल सम्पन्न भइसकेको छ । यस वर्ष सम्पन्न हुने ५ वटा पुल निर्माण जारी छन् । अन्य ४४ वटा अर्को वर्ष सकिने पुल तथा सडक हुन् भने बाँकी बहुवर्षीय रहेको बताइएको छ । अर्को वर्ष निर्माण हुने पाँच आयोजनाको डीपीआर तयार भएको इन्जिनियर खड्काले बताए । ५५ पुलका लागि चालू आवमा ९८ करोड ४० लाख ९७ हजार रुपैयाँ छुट्याइएको छ । प्रदेशको लगानीमा न्यूनतम ६० लाखदेखि झन्डै ६ करोड रुपैयाँसम्म विनियोजन भएको उनको भनाइ छ । ५५ मध्ये सबैभन्दा धेरै रूपन्देहीमा ९ वटा पुल बन्दै छन् । त्यस्तै पाल्पामा ८, बर्दियामा ६, कपिलवस्तुमा ५, नवलपरासी, दाङ, प्युठान, बाँके र गुल्मीमा ४४, रोल्पा र अर्घाखाँचीमा ३३, रुकुम पूर्वमा एउटा पुल निर्माण हुँदै छ । कुल बजेटमध्ये बाँकेको डुडुवा नालामा पक्की पुल बनाउन ५ करोड ८८ लाख ६७ हजार रुपैयाँ विनियोजन गरिएको छ । पाल्पाको कोन्द्रे खोला सडक पुलका लागि सरकारले सात लाख रुपैयाँ अर्थात् सबैभन्दा कम बजेट छुट्याएको छ ।लकडाउनले तराईका क्षेत्रमा काम गर्न त्यति धेरै समस्या नरहेको इन्जिनियर खड्काले बताए । यहाँ ढलानको काम आरएमसी प्रविधिबाट हुने भएकाले कामदार पनि धेरै चाहिँदैनन्, उनले भने, पहाडी जिल्लामा काममा बढी बाधा पुग्यो । दुई पटकसम्म भत्किएको झर्दीबल्लेघाट पुल निर्माण गर्न चुनौती पनि उस्तै रहेको र संघीय सरकारबाट विनियोजित बजेट यस वर्ष नसकिने अवस्था रहेको खड्काले जानकारी दिए । त्यस्तै प्रदेशका पुलमध्ये सिस्नेखोला सडक पुल दाङ, त्रिशूली खोलाभालुघाट पुल, धागो कारखाना चरंगे झुम्सा सडक महत्त्वका योजना हुन् । लकडाउनकै कारण यी पुल सम्पन्न हुन र बजेट सिध्याउन नपाइएको खड्काले जानकारी दिए । लकडाउन पूर्ण खुलेमा अझै पनि आधा निर्माण भएका पुल सम्पन्न हुन सक्ने र अर्को वर्ष खप्टिँदा झनै समस्या हुने उनले बताए । चालू आवमा थप कार्यक्रम पर्ने भएकाले कोरोनाका कारण भएको बन्दाबन्दीले अर्को वर्ष पनि उत्तिकै बाधा पुर्याउने खड्काको भनाइ छ । कामको प्रगति राम्रै भएका बेला सुरु भएको बन्दाबन्दीले गौरवका आयोजनामा असर गरेको र जोखिमयुक्त स्थानका पुल सम्पन्न नभएको उनले बताए । वर्षामा पुल नबन्दा आम मानिसले सास्ती खेप्नुपर्ने चुनौती अर्कोतर्फ रहेको खड्काले जानकारी दिए ।"
ईपासपोर्टको टेन्डर फेरि थप,"काठमाडौं (कास) ईपासपोर्ट छपाइका लागि परराष्ट्र मन्त्रालयले गत फागुनमा गरेको अन्तर्राष्ट्रिय बोलपत्र आह्वानको म्याद दोस्रोपटक थप भएको छ । लकडाउनका कारण बोलपत्रमा सहभागी हुने कम्पनीलाई कठिनाइ भएको र प्रक्रियासमेत अवरुद्ध भएकाले थप एक महिना म्याद थप गरिएको हो ।राहदानी विभागका महानिर्देशक रामकाजी खड्काका अनुसार पहिलेको प्रबन्धअनुसारै अहिले नवीकरण भएको बोलपत्रमा ३ वर्षको अवधिमा २० लाखप्रति एमआरपी उत्पादन गर्नुपर्ने सर्त राखिएको छ । कोरोना सन्त्रास र लकडाउनका कारण २ महिनायता एमआरपी वितरणको कार्य बन्द गरिएकोमा असार १ बाट फेरि नियमित सुरु भएको छ । विगतमा दैनिक २ हजारसम्म एमआरपी बनाउन सेवाग्राही आउने गरेकोमा अहिले दैनिक बढीमा एक सयजति आउन थालेका छन् । महानिर्देशक खड्काका अनुसार विभागमा अब ५ लाख २० हजार एमआरपी मौज्दात छ । परराष्ट्र स्रोतका अनुसार ईपासपोर्ट छपाइको बोलपत्रमा चीन, फ्रान्स, यूएई, सिंगापुर, जर्मनीसहित एक दर्जनभन्दा बढी मुलुकले प्रतिस्पर्धा गर्ने संकेत दिएका छन् । स्रोतका अनुसार अहिले नेपाललाई एमआरपी सेवा प्रदान गरिरहेको कम्पनी ओबर्थर (हाल नाम परिवर्तित) र पछिल्लो समय सेक्युरिटी प्रिन्टिङ प्रेसमा जोडिएर विवादमा आएको फ्रेन्च कम्पनी इन ग्रुपसहितले बोलपत्र प्रतिस्पर्धा गर्दै छन् । सेक्युरिटी प्रेस मामलामा जोडिएको इन ग्रुपको नेपाल प्रतिनिधिको जिम्मेवारी यती होल्डिङ्सले लिएको भन्दै सार्वजनिक लेखा समितिमा बहस हुँदै आएको छ । यसअघि ५० लाख ईपासपोर्ट छाप्ने प्रक्रियामा परराष्ट्र मन्त्रालयले आह्वान गरेको अन्तर्राष्ट्रिय बोलपत्र गत कात्तिक २१ मा अन्तिम घडी मा आएर खारेज भएको थियो । मुलुकभित्रै सुरक्षण मुद्रण प्रेस स्थापना गर्ने प्रधानमन्त्री तहको निर्णय भए पनि सुरक्षा प्रेस स्थापनाको प्रक्रियासमेत विवाद र भ्रष्टाचारको संशयमा परेकाले यो विषय अहिले संसदीय समिति हुँदै अख्तियारको छानबिनमा परेको छ । यो अन्योलपछि गत फागुन ९ मा ईपासपोर्टबारे अर्को चरणको अन्तर्राष्ट्रिय बोलपत्र आह्वान गरिएको हो ।"
लक्ष्मीको सरल कर्जा योजना,"काठमाडौं (कास) लक्ष्मी बैंकले सुपथ ब्याजदरमा सरल कर्जा योजना ल्याएको छ । बैंकले ल्यापटप, कम्प्युटर तथा सम्बन्धित उपकरण खरिदका लागि यस्तो योजना ल्याएको हो । योजनाअन्तर्गत बैंकले योग्य ग्राहकलाई खरिद मूल्यको एक सय प्रतिशतसम्मको कर्जा शून्य प्रतिशत शुल्क तथा न्यूनतम १२ प्रतिशत वार्षिक ब्याजदरमा प्रदान गर्नेछ । यो सेवा एसर, एप्सन, डेल तथा एप्पल ब्रान्डका ल्यापटप तथा कम्प्युटर उपकरणमा उपलब्ध छ ।"
मन्त्रालयदूतावासमहानगर सहकार्य,"काठमाडौं (कास) विश्व सम्पदा सूचीमा रहेको पशुपति क्षेत्र मन्दिर परिसरमा सरसफाइ सुविधा निर्माणका लागि भारतीय दूतावास, संघीय मामिला तथा सामान्य प्रशासन मन्त्रालय र काठमाडौं महानगरपालिकाबीच सम्झौता भएको छ । भारत सरकारले उच्च प्रभाव सामुदायिक विकास परियोजनाका रूपमा नेपालभारत मैत्री विकास साझेदारीअन्तर्गत अनुदान दिनेछ । पशुपतिनाथमा आउने तीर्थयात्री एवं पर्यटकका लागि सरसफाइ सुविधा निर्माण गर्न भारतले ३ करोड ७२ लाख रुपैयाँ सहयोग प्रदान गरेको हो । यो परियोजनाको कार्यान्वयन काठमाडौं महानगरपालिकाले सरकारले तोकेको मापदण्डअनुरूप गर्नेछ ।"
करुणा फाउन्डेसनलाई सानिमाको १० लाख,"काठमाडौं (कास) सानिमा बैंकले करुणा फाउन्डेसन नेपाललाई १० लाख रुपैयाँ सहयोग गरेको छ । बैंकले अपांगता रोकथाम तथा पुनःस्थापना कार्यक्रम मार्फत फरक क्षमता भएकाहरूका लागि ह्विलचियर, श्रवणयन्त्रलगायत सामग्री ल्याउन सहयोग गरेको जनाएको छ ।"
एनसीएचएलको दैनिक कारोबार २ अर्ब,काठमाडौं (कास) नेपाल क्लियरिङ हाउस लिमिटेड (एनसीएचएल) ले सञ्चालन गर्दै आएको कनेक्ट आईपीएस ईपेमेन्ट प्रणालीको दैनिक कारोबार २ अर्ब रुपैयाँ नाघेको जनाएको छ । कम्पनीले पहिलोपटक जेठ २६ देखि उक्त रकमभन्दा बढीको कारोबार भएको दाबी गरेको छ । कम्पनीले ०७५ वैशाखबाट सञ्चालनमा आएदेखि रियलटाइम रिटेल भुक्तानी प्रणालीमा अहिलेसम्मको सबैभन्दा बढी कारोबार भएको दाबी गरेको छ ।
"नाकामा चाप उस्तै, सास्ती घट्दै","कृष्णनगरबाट दैनिक २ सय भित्रिँदै कपिलवस्तुको कृष्णनगर नाकाबाट स्वदेश आउनेको भीड पातलिन थालेको छ । अहिले दैनिक दुई सयको हाराहारीमा नेपाली यस नाकाबाट भित्रिइरहेका छन् । पहिले लुकीचोरी प्रवेश गर्नेको संख्या अत्यधिक थियो । अहिले नाकामा रहेको सेनाको होल्डिङ सेन्टर हुँदै मानिसहरू भित्रिइरहेका छन् । नाकामा भन्सार गेटअघि सेनाको मेडिकल टिम छ । टिमले पहिले उनीहरूको स्वास्थ्य परीक्षण गर्छ । स्वास्थ्य ठीक भए सेनाको होल्डिङ सेन्टरमा जान्छन् । त्यहाँ आराम गर्छन् । त्यहाँबाट उनीहरूलाई कहाँ जानुपर्ने हो, सम्बन्धित पालिकासँग समन्वय गरेर पुर्याउने गरिएको प्रजिअ दीर्घनारायण पौडेलले बताए । वृद्धवृद्धा, अपाङ्ग र बेसहारालाई मारवाडी सेवा समितिको सहयोगमा खानाको समेत व्यवस्था गरिएको छ । जेठ २१ गतेदेखि यहाँ सेनाको होल्डिङ सेन्टर छ । त्यसमा २ सय बेडको व्यवस्था गरिएको छ । जेठ २१ यता ३ हजार १ सय ३५ नेपाली भारतबाट नेपाल आएको बताइएको छ ।"
क्वारेन्टाइनबाट फर्केको ४ दिनपछि संक्रमण,पोखरा (कास) पीसीआर रिपोर्ट आउन ढिला भएपछि जबर्जस्ती क्वारेन्टाइनबाट घर फर्केका एक युवकमा ४ दिनपछि कोरोना संक्रमण पुष्टि भएको छ । पोखरा३० का २१ वर्षीय युवक क्वारेन्टाइनमा १६ दिन बसेर अनुमतिबिना घर गएका थिए । वडा कार्यालय एवं स्वास्थ्यकर्मीले रोक्दारोक्दै पनि उनी अटेर गरेर घर गएको वडाध्यक्ष श्रीराम पोखरेलले बताए । संक्रमण रहेको रिपोर्ट आएपछि मंगलबार बिहान स्कुटरमा क्वारेन्टाइन स्थल त्रिभुवन शान्ति मावि पुगेका उनलाई पश्चिमाञ्चल क्षेत्रीय अस्पतालको आइसोलेसन वार्डमा पुर्याइएको छ । वडाध्यक्ष पोखरेलका अनुसार जेठ १३ मा सुनौलीबाट घर आएका ती युवक बसबाट झरेर सोझै क्वारेन्टाइनमा पुगेका थिए । स्वाब जाँचमा पठाइएको एक सातापछि मात्रै रिपोर्ट आयो । सुनौलीबाट पोखरा आउँदा ती युवासँगै २९ जना थिए । क्वारेन्टाइनमा उनीसँगै एकै कोठामा अर्का एक जना पनि बसेका थिए । युवकले आफूलाई अस्पतालबाट संक्रमण भएको हुनसक्ने शंका गरेका छन् ।
बढेन कोरोनाबाट निको हुने दर,"कोरोना भाइरस (कोभिड१९) संक्रमितको संख्या ६ हजार ५ सय नाघिसके पनि रोग निको हुने दर अपेक्षित बढ्न सकेको छैन । नेपालमा अहिले निको हुने दर मात्र १७ प्रतिशत छ । यही दर छिमेकी राष्ट्र भारतमा ५२ प्रतिशतभन्दा बढी छ ।नेपालमा संक्रमण बढे पनि वृद्घ, दीर्घरोगीमा कोरोनाको संक्रमण तुलनात्मक रूपमा कममा मात्रै देखिएको र धेरै जनाको मृत्यु नभएको जनाउँदै विज्ञहरूले रोग निको हुने दरलाई बढाउनु पर्ने बताएका छन् । मंगलबारसम्म ६ हजार ५ सय ९१ जनामा संक्रमण पुष्टि हुँदा १ हजार १ सय ५८ जना मात्रै निको भएर घर फर्किएका छन् ।अझै पनि निको हुने दर (रिकभरी रेट) धेरै कम हुनु चिन्ताजनक अवस्था हो, जनस्वास्थ्यविद् डा राजेन्द्र बीसी भन्छन्, कम निको हुने दरले भविष्यमा मृत्युदरमा वृद्घि हुने संकेत गर्छ । ४० दिनअघि कोरोना निको हुने दर २८ प्रतिशत थियो भने अहिले १७ प्रतिशतमा झरेको छ । ४० दिनअघि नै हामीले भविष्यमा मृत्युदर बढ्न नदिन निको हुने दर कम्तीमा ५० प्रतिशत पुर्याउनुपर्ने आवश्यकता औंल्याएका थियौं, डा बीसी भन्छन्, तर अझै दिनहुँ संक्रमणको बढ्दो विस्तारले निको हुने दरमा कमी नै रहिरहने संकेत गरेको छ ।पीसीआर परीक्षणको दायरामा वृद्घिसँगै संक्रमितको संख्यासमेत बढेको उनको भनाइ छ । मंगलबार कोरोना संक्रमणको वृद्धिदर ७५ प्रतिशत छ, डा बीसीले भने, अहिले ९५ प्रतिशत लक्षणविहीन संक्रमित देखिएका छन् भने करिब ५ प्रतिशतभन्दा पनि कममा न्यून मात्रै लक्षण देखिएको छ । उनका अनुसार संक्रमितको संख्या बढ्दै जाँदा लक्षणसहितका बिरामीको संख्यामा समेत वृद्घि हुँदै जान्छ । लक्षणसहितका बिरामीको संख्या बढ्दा मृत्युदरसमेत बढ्ने जोखिम हुन्छ । केही विशेषज्ञले भने हालसम्म कोभिड१९ संक्रमणसँग लड्न सक्ने क्षमता भएकाहरूमा मात्र संक्रमण देखिएकाले आत्तिने अवस्था नरहेको दाबी गर्छन् ।हालसम्म देशभर प्रयोगशालामा प्रमाणित भएअनुसार कोरोनाकै कारण १९ जनाको मृत्यु भएको छ । यो समग्र संक्रमणको शून्य दशमलव २८ प्रतिशत हो । सरकारले अझै पनि कोरोना भारत तथा अन्य मुलुकबाट आएका र उनीहरूको सम्पर्कमा भएकामा देखिएको औंल्याउँदै समुदायमा फैलिनसकेको जनाउँदै आएको छ ।कोरोनाबाट संक्रमितहरूको निको हुने दरमा सुधार ल्याउन सरोकारवालाहरूको ध्यान नगएको भन्दै इपिडिमियोलजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले असन्तुष्टि जनाए । हामीकहाँ कोरोना निको हुने दर राम्रो हुन नसक्नुका पछाडिको कारण खोतल्नु अत्यावश्यक छ, डा मरासिनीले भने, आखिर महिना बितिसक्दा पनि निको हुने दरमा सुधार किन देखिएन ? सरकारलगायत कसैको ध्यान छैन । उनले हालसम्म कोरोना संक्रमण भएर जटिल शारीरिक अवस्थामा रहेकाहरूको उचित उपचार नभएको अवस्था नै मुलुक रहेको औंल्याए । उपचारका नाममा मात्र लक्षण नदेखिएका संक्रमितहरूलाई विभिन्न अस्पतालमा, क्वारेन्टाइन जस्तै आइसोलेसनमा जम्मा गरेर राख्ने गरिएको उनको भनाइ छ । मंगलबार सक्रिय कोरोना संक्रमितको संख्या ५ हजार ५३१ छ । दिनहुँ संक्रमणको बढ्दो संख्या र कम रहेको निको हुने दरले सक्रिय कोरोना रोगीको संख्यामा थप बढ्ने संकेत गरेको छ । हामी जत्रै बंगलादेशमा एजिथ्रोमाइसिन, इभरमेक्टिन र एन्टिभाइरल रेमडिसिभिर उपयोग गरेर बिरामीहरूलाई एक सातामै पीसीआर नेगेटिभ बनाएर घर पठाइयो, डा मरासिनी भन्छन्, तर हामीले अझै कुनै उपचार प्रक्रिया अँगालेका छैनौं । उनले अस्पतालमा बसेका कोरोना संक्रमितहरूमा अस्पतालजन्य संक्रमण समेत हुन गई मृत्युदर बढ्न सक्ने जोखिम रहेको बताए । डेक्सामिथासोन औषधि उपयोग गरेर गम्भीर अवस्थामा रहेका बिरामीको मृत्यु एक तिहाइले घटाएको कुरा भारतीय चिकित्सकहरू दाबी गर्दै छन् तर हामीले अझै कुनै चिकित्सकीय प्रक्रिया अपनाउन सकेका छैनौं, डा मरासिनीले भने, सरकार यसमा गम्भीर बन्नुपर्छ ।"
४ जिल्ला उच्च जोखिममा,"काठमाडौं (कास) सरकारले चार जिल्लालाई कोरोना भाइरस रोगको हटस्पट का रूपमा राख्दै जोखिम कम नभएसम्म लकडाउनलाई कडाइका साथ लागू गर्ने भएको छ । कोरोना संक्रमणको उच्च जोखिममा रहेका सर्लाही, रौतहट, कपिलवस्तु र दैलेखलाई हटस्पट को सूचीमा राखेर तत्काल अत्यावश्यकबाहेक कुनै पनि कामकारबाही सञ्चालन नगर्ने भएको हो ।गृह मन्त्रालयले यी ४ जिल्लामा अत्यावश्यक सेवाबाहेक सार्वजनिक, निजी तथा गैरसरकारी संघसंस्थाबाट हुने कामकारबाही अर्को निर्णय नभएसम्मका लागि सुचारु नगर्न पनि निर्देशन दिएको छ । यी जिल्लामा कोरोना संक्रमणको जोखिम र खतरा मूल्यांकन गरेर निर्णय लिन प्रमुख जिल्ला अधिकारीहरूलाई निर्देशन दिइएको गृह मन्त्रालयका प्रवक्ता केदारनाथ शर्माले बताए । स्वास्थ्य मन्त्रालयका सहप्रवक्ता डा समीरकुमार अधिकारीले जनस्वास्थ्यसम्बन्धी मापदण्ड अनुसार यी जिल्लाको अवस्था उच्च जोखिममा रहेकाले अर्को व्यवस्था नभएसम्मका लागि अत्यावश्यकबाहेकका सेवा सुचारु नगरिएको बताए ।"
यूएईबाट आएकी महिलामा कोरोना,भक्तपुर (कास) युनाइटेड अरब इमिरेट्सबाट घर आएकी एक महिलामा कोरोना भाइरस संक्रमण पुष्टि भएको छ । जेठ २३ मा एयर अरेबियाको चार्टर फ्लाइटबाट आएकी सिन्धुलीको दुधौलीकी ३० वर्षीया महिलामा संक्रमण पुष्टि भएको हो ।उनी चाँगुनारायण७ खरिपाटीस्थित विद्युत् प्राधिकरण तालिम केन्द्रको क्वारेन्टाइनमा बसेकी थिइन् । संक्रमण देखिएपछि उनलाई मंगलबार टेकुस्थित शुक्रराज ट्रपिकल तथा सरुवा रोग अस्पताल पठाइएको महानगरीय प्रहरी परिसर भक्तपुरका प्रमुख एसपी सविन प्रधानले बताए । यसअघि सोही विमानमा आएकी २६ वर्षीया महिलामा जेठ ३० मा कोरोना संक्रमण देखिएपछि कन्ट्याक ट्रेसिङमा परेकाको स्वाबको नमुना संकलन गरिएको थियो । ती महिलालाई नेपाल आएको दिन जेठ २३ मा खरिपाटी र भोलिपल्ट मूलपानीको क्वारेन्टाइनमा सारिएको थियो । पीसीआर रिपोर्ट पोजिटिभ आएपछि उनलाई जेठ ३० मा पाटन अस्पताल भर्ना गरिएको छ ।यूएईबाट आएकामध्ये १२ जनालाई खरिपाटी क्वारेन्टाइनमा राखिएको छ । जसमध्ये हालसम्म एक जनामा मात्र कोरोना पुष्टि भएको एसपी प्रधानले बताए । अन्य ११ जनाको पीसीआर रिपोर्ट नेगेटिभ आएको छ ।
रोकथाममा गम्भीर होऊ,"काठमाडौं (कास) कांग्रेसले कोभिड१९ संक्रमण रोकथाम र नियन्त्रणमा सरकार असफल भएको भन्दै तत्काल उपयुक्त कदम नचालिए विरोध कार्यक्रम सुरु गर्ने चेतावनी दिएको छ । उसले पीसीआर परीक्षणको दायरा विस्तार, क्वारेन्टाइनको अवस्था सुधार, विदेशमा अलपत्र नेपालीको उद्धार र समस्यामा परेका नागरिकका लागि यथोचित राहत प्याकेजलगायत मागमा प्रधानमन्त्री केपी शर्मा ओलीको ध्यानाकर्षण गराउँदै मंगलबार ७७ जिल्ला र ३५ वटा देशमा ज्ञापन बुझाएको छ । जिल्लामा प्रमुख जिल्ला अधिकारी र विदेशमा राजदूतावासमार्फत कांग्रेसले ज्ञापनपत्र बुझाएको हो । ज्ञापनपत्रमा कोभिड१९ संक्रमण रोकथाम र नियन्त्रणमा सरकारले तत्काल लिनुपर्ने कदमबारे बुँदागत रूपमा सुझाव दिइएको छ । सरकारको कान खुल्छ कि भनेर देशभरबाटै ज्ञापनपत्र दिइएको हो, यति गर्दा पनि मूकदर्शक बन्यो, आम नागरिकको समस्यामा संवेदनशील भएन भने विरोध कार्यक्रम सुरु गर्छौं, पाटी केन्द्रीय कार्यालयका मुख्य सचिव कृष्णप्रसाद पौडेलले भने । कस्तो विरोध भन्नेबारेमा केन्द्रीय कार्यसमितिको बैठकले तय गर्ने उनले बताए । सरकार सचेत नभए सदन र सडक दुवैतिर विरोधको कार्यक्रम सुरु गर्ने कांग्रेसको तयारी छ ।सरकार कोभिड१९ नियन्त्रण तथा रोकथामको दिशामा प्रभावकारी काम गर्न नसक्दा महामारी फैलिँदै गएको भन्दै सरकारलाई तत्काल तदारुकता देखाउन कांग्रेसले सोमबार पनि पत्रकार सम्मेलनमार्फत सरकारको ध्यानाकर्षण गराएको थियो । यसअघि पार्टीका तर्फबाट वरिष्ठ नेता रामचन्द्र पौडेल नेतृत्वको प्रतिनिधिले जेठ २९ गते प्रधानमन्त्रीलाई भेटेर यस्तै व्यहोराको ध्यानाकर्षण गराइसकेको छ । मंगलबार कांग्रेस संसदीय दलका प्रमुख सचेतक बालकृष्ण खाँण नेतृत्वको प्रतिनिधि टोलीले प्रधानमन्त्री केपी ओलीलाई भेटेरै १३ बुँदे ध्यानाकर्षण पत्र बुझाएको हो । दिएका सुझाव र ध्यानाकर्षणलाई सरकारले मनन गरेर कार्यान्वयन गरेको भए आजको अवस्था आउने थिएन, यसरी गर्नुपर्ने काम नगर्ने तर यस्तो समयमा सार्वजनिक भएका कल्पना पनि गर्न नहुने भ्रष्टाचार र अनियमितताका एकपछि अर्को प्रकरणले सरकारको गैरजिम्मेवारीपन उजागर मात्रै गरेको छैन, सरकारको नियतलाई समेत प्रस्ट पारेको छ, खाँण नेतृत्वको प्रतिनिधि टोलीले बुझाएको ज्ञापनमा छ, एकातर्फ जनताको स्वास्थ्यमाथिको खेलवाड र अर्कोतर्फ राज्य स्रोतको दुरुपयोग अशोभनीय मात्रै होइन अक्षम्य छ । सरकारको अकर्मण्यता, अदूरदर्शिता र असक्षमताको कारणले अहिलेको भयावह अवस्था बन्न पुगेको पनि कांग्रेसले उल्लेख गरेको छ । सरकारले कोभिड१९ नियन्त्रण गर्ने कार्यका लागि १० अर्ब खर्च भयो भनिएको छ, त्यो खर्च कुन निकाय, तहले के प्रयोजनका लागि गरेको छ ? सम्पूर्ण विवरण सार्वजनिक गरियोस्, कांग्रेसले भनेको छ । विदेशबाट नागरिक उद्धार गर्दा हवाई भाडा, चार्टर प्लेनको भाडा लगायतमा ठूलो घोटाला भएको उल्लेख गर्दै कांग्रेसले यसको सम्पूर्ण विवरण संसद्मा अविलम्ब प्रस्तुत गर्न समेत माग गरेको छ ।"
कोरोना अस्थायी अस्पताल बन्द,"चितवन (कास) निर्णय भएको ७२ घण्टामा नै तयार भएको भनेर चर्चा मात्र पाएको भरतपुरको कोरोना विशेष अस्थायी अस्पताल मंगलबारदेखि बन्द भएको छ । भरतपुर अस्पतालले विज्ञप्ति जारी गर्दै आवश्यक मर्मतका लागि उक्त अस्पताल बन्द गरिएको जनाएको हो । उक्त अस्पतालमा संक्रमित बिरामी सुत्ने बेडमुनि बाथरुमको पानी बग्न थालेको थियो । यहाँ रहेका ४ जना संक्रमित डिस्चार्ज भएको र भर्ना भएका १८ संक्रमितलाई भरतपुरको सरकारी अस्पतालमा सारेपछि कोरोना विशेष अस्थायी अस्पताल मर्मतका लागि बन्द गरेको विज्ञप्तिमा उल्लेख छ । उक्त अस्पताललाई पूर्णरूपमा निर्मलीकरण गरिने पनि जनाइएको छ । संक्रमितहरू रहेका कारण पहिला सुरक्षाका लागि अस्पताल निर्मलीकरण हुनुपर्छ । त्यसपछि प्राविधिकहरू ल्याएर देखाउँछौं । तत्कालका लागि अस्पताल बन्द भएको हो, भरतपुर अस्पतालका प्रमुख मेडिकल सुपेरिन्टेन्डेन्ट डा श्रीराम तिवारीले भने । गत वैशाखदेखि भरतपुर अस्पतालले व्यवस्थापन हेर्दै आएको थियो । पूर्वाधारमर्मतका लागि लाग्ने खर्च र खर्चको स्रोतका विषयमा सर्वपक्षीय भेला राखेर निर्णय गर्नुपर्ने अवस्था आएको डा तिवारीले बताए ।"
सर्वोच्चले दियो सागरसहित ६ जनालाई सफाइ,"फुटबलमा खेल मिलेमतोको आरोप लागेका राष्ट्रिय फुटबल टोलीका पूर्वकप्तान सागर थापासहित ६ जनालाई सफाइ दिने विशेष अदालतको निर्णयलाई सर्वोच्च अदालतले सदर गरेको छ । न्यायाधीशद्वय डा आनन्दमोहन भट्टराई र बमकुमार श्रेष्ठको इजलासले मंगलबार खेलाडी, प्रशिक्षकमाथिको आरोप पुष्टि हुन नसक्ने ठहरसहित विशेष अदालतको फैसला सदर गरेको हो ।सागरसहित अञ्जन केसी, रितेश थापा, सन्दीप राई, विकाससिंह क्षेत्री र डेजिप थापाले सफाइ पाएका हुन् । विशेष अदालतले उनीहरूमाथि राज्यविरुद्धको अपराध र सजाय ऐन २०४६ को दफा ३ अनुसार राष्ट्र विप्लवको कसुर गरेको नदेखिएको भन्दै सफाइ दिएको थियो ।तत्कालीन कप्तान सागर तथा खेलाडी सन्दीप, अञ्जन, रितेश र विकाससिंह तथा फिजियो डेजिपमाथि राज्यविरुद्धको अपराधको आरोपमा हदैसम्म कारबाहीको माग गरी मुद्दा दायर गरिएको थियो । आरोप ठहर भएको भए १० वर्षदेखि जन्मकैदसम्मको सजाय हुन्थ्यो । विशेष अदालतमा बाबुराम रेग्मी, प्रमोदकुमार वैद्य श्रेष्ठ र नारायणप्रसाद पोखरेलको इजलासले आरोपितमाथिको अभियोग पुष्टि हुन नसक्ने ठहर गरेको थियो ।उनीहरूविरुद्ध सन् २००८ देखि विभिन्न अन्तर्राष्ट्रिय फुटबलका २२ खेलमा म्याच फिक्सिङ गरेर पैसा लिएको सुराक पाएको दाबीसहित महानगरीय प्रहरी अपराध महाशाखाले अनुसन्धान अगाडि बढाएको थियो । हरेक खेलमा नेपाललाई शून्यले हराउन उनीहरू सहमत भएको देखिएको छ र तदनुसार नेपालले हारेको पनि देखिन्छ, आरोपपत्रमा भनिएको थियो, एक खेलमा हारेवापत् प्रतिखेलाडी ५ हजार अमेरिकी डलरसम्म लिने गरेको बैंक स्टेटमेन्टले देखाएको छ । तत्कालीन महाशाखा प्रमुख एसएसपी सर्वेन्द्र खनालको नेतृत्वको टिमले अनुसन्धान गरेको थियो ।म्याच फिक्सिङका सम्बन्धमा देशमा कानुन नभए पनि खेलाडीको कसुर अक्षम्य भएकाले राज्यविरुद्धको अपराधमा मुद्दा चलाउनुपर्ने रायसहितको प्रतिवेदन प्रहरीले तयार पारेको थियो । देशको झन्डा बोकेर तीन करोड नेपालीको प्रतिनिधित्व गर्ने खेलाडीले आफ्नो स्वार्थपूर्ति गर्न विदेशी संगठित म्याच फिक्सरहरूसँग मिल्नु राज्यविरुद्धको अपराध हुने दाबी आरोपपत्रमा थियो । यद्यपि उनीहरूमाथि विश्व फुटबलको सर्वोच्च संस्था (फिफा) र एसियाली फुटबल महासंघ (एएफसी) ले यही मुद्दामा लगाएको आजीवन प्रतिबन्ध यथावत् रहेको छ । म्याच फिक्सिङ प्रकरणमा तत्कालीन कप्तान रहेका सागरले सत्यको जित भएको बताएका छन् । उनले सामाजिक सञ्जाल फेसबुकमा लेखेका छन्, सत्यको जित भयो, सम्मानित सर्वोच्च अदालतबाट पनि न्याय पाइएकामा आज समय, मिहिनेत, परिश्रमको मूल्यांकन कसले गर्ने ? सरकारले कि एन्फाले ।सागरसहित सन्दीप र रितेश सक्रिय फुटबल खेलिरहेको समयमा म्याच फिक्सिङ प्रकरणमा परेका थिए । नेपाल प्रहरीले २०७२ कात्तिक २२ मा विशेष अदालतमा म्याच फिक्सिङको मुद्दा दायर गर्नुअघि अञ्जन र विकास राष्ट्रिय टोली बाहिर भइसकेका थिए । डेजिप तत्कालीन अवस्थामा टोलीको फिजियो रहेका थिए । हरेक खेलमा नेपालले हार्दै गएपछि र उनीहरूका गतिविधि शंकास्पद देखिएपछि एसियाली फुटबल महासंघले जाँचबुझ थालेको थियो । त्यसमा दोषी देखिएपछि महासंघले नेपाल प्रहरीलाई आवश्यक कागजातसहित पत्र पठाएपछि उनीहरूविरुद्ध अनुसन्धान सुरु भएको थियो । सिंगापुरका कुख्यात म्याच फिक्सर टिटानी पेरिआसमी र केसभान पट्टान लगायतसँग मिलेर पैसा लिने गरेको र त्यसवापत् उनीहरूले भने जति गोल खाइदिने गरेको भेटिएको प्रहरी अनुसन्धानमा खुलेको थियो । टिटानी र केसभानविरुद्ध माल्दोभा प्रहरीले म्याच फिक्सिङको अभियोगमा मुद्दासमेत चलाइसकेको थियो ।सन् २००८ मा भएको मर्डेका कप, २००९ को साफ च्याम्पियनसिप, सन् २०११ मा मलेसिया र फिलिपिन्समा भएका मैत्रीपूर्ण खेल, सन् २०१२ मा भारतमा भएको नेहरू कप, २०१४ मा दक्षिण कोरियामा भएको एसियाली खेलकुदका खेललगायतमा म्याच फिक्सिङ गरेको अभियोगपत्रमा उल्लेख थियो ।खेल सुरु हुनुअघि नै नतिजा तय गरेर त्यसअनुसारकै परिणाम निकाल्ने काम म्याच फिक्सिङ हो । यसलाई स्कोरलाइन फिक्सिङ पनि भनिन्छ । यस्तोमा अक्सर खेलमा बाजी लगाउनेहरूसमेत संलग्न हुने गर्छन् । उनीहरूलाई म्याच फिक्सर भनिन्छ । यस्ता म्याच फिक्सरले फलानो खेलमा फलानो देश यति स्कोरमा हार्छ भनेर लाखौं रुपैयाँको बाजी राख्ने गर्छन् । तदनुसार खेलिदिनका लागि खेलाडीलाई तिनले पैसा तिर्ने गर्छन् ।फिक्सिङका मामिलामा पूर्वखेलाडी अञ्जन केसी ज्यादा संलग्न हुने गरेको आरोपपत्रमा उल्लेख थियो । उनी खेलमा संलग्न नै नभएका बेला फिलिपिन्स र दिल्लीको प्रतियोगिताहरूमा समेत गएका थिए । उनको आमा शोभा केसीको नाममा समेत वेस्टर्न युनियन मनी ट्रान्सफरबाट ३ लाख ७४ हजार ७ सय ३२ रुपैयाँ आएको प्रहरीले फेला पारेको थियो । त्यस्तै नेपाली राष्ट्रिय टिमको फिजियो बनेर गएका डेजिप थापाले पनि म्याच फिक्सिङ मिलाउने गरेको र मैदानमै पुगेर पैसा लिने गरेको प्रहरी अनुसन्धानले दाबी गरेको थियो ।"
