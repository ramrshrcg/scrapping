शीर्षक,विवरण
अख्तियारको क्षेत्राधिकारमा पस्ने सरकारको दाउ,"संविधानले सार्वजनिक पद धारण गरेको व्यक्तिको भ्रष्टाचारको उजुरीमाथि अख्तियारले अनुसन्धान गर्न सक्ने व्यवस्था छ । संविधानको धारा २३९ मा अख्तियारको अन्य काम, कर्तव्य र अधिकार तथा कार्यविधि संघीय कानुनबमोजिम हुने भन्ने व्यवस्थाको व्याख्या गरी समितिले अख्तियारलाई संवैधानिक दायराबाट बढी अधिकार सम्पन्न बनाउन खोजेको हो ।मन्त्रिपरिषद्को नीतिगत निर्णय अख्तियारले अनुसन्धान गर्न नपाउने बन्देज प्रदेश तहसम्म पुर्याइएको छ । प्रतिवेदनमा सरकार, मन्त्रिपरिषद् वा त्यसको कुनै समितिले सार्वजनिक रूपमा लागू हुने गरी गरेको नीतिगत निर्णयमाथि अख्तियारले प्रश्न उठाउन नपाउने व्यवस्था राखिएको छ । हाल संघीय मन्त्रिपरिषद्ले पाएको यो उन्मुक्ति अब सबै प्रदेश सरकारहरूले पनि पाउनेछन् । भ्रष्टाचारको छानबिनबाट उन्मुक्ति पाउन सामान्य प्रकृतिका प्रस्ताव पनि मन्त्रिपरिषद्मा लगेर निर्णय गराउने प्रवृत्ति बढेको भनी अख्तियारले केही वर्षयता आफ्नो प्रतिवेदनमा औंल्याउँदै आएको छ । समितिले मन्त्रिपरिषद्बाट हुने केही विषयलाई नीतिगत निर्णय नमानिने गरी त्यसको तीनवटा बुँदामा परिभाषा तोकेको छ । प्रचलित कानुनबमोजिम हुनेमा बाहेक सर्वसाधारणलाई समान रूपमा लागू नहुने र सार्वजनिक रूपमा घोषणा भएको नीतिको प्रतिकूल हुने गरी कुनै खास व्यक्ति वा निजी संस्थालाई मात्र लाभ हुने गरी गरिएको निर्णय नीतिगत मानिने छैन । त्यस्तै, सार्वजनिक खरिदसम्बन्धी प्रचलित कानुनबमोजिम हुनेमा बाहेक सार्वजनिक खरिद सम्बन्धमा गरिएका निर्णय पनि नीतिगत निर्णयमा पर्ने छैन । कानुनअनुसार अन्य निकाय वा अधिकारीले निर्णय गर्नुपर्ने विषयमा अधिकार क्षेत्र नाघेर गरिएको निर्णयलाई नीतिगत निर्णय नमानिने भनी विधायन समितिले नीतिगत निर्णयको दायरा सीमित बनाउन खोजेको देखिन्छ ।अख्तियारसम्बन्धी विधेयकमा अनुचित कार्य माथिको अनुसन्धानको भूमिका पनि प्रस्ताव गरिएको छ । संविधानमा अनुचित कार्यमाथिको कारबाहीको जिम्मेवारी अख्तियारलाई दिइएको छैन । संविधानमा नभएको भूमिकाका लागि ऐनमा व्यवस्था गर्न खोजिएको हो । सार्वजनिक पदमा रहने व्यक्तिले गर्नुपर्ने काम नगरेमा अनि नगर्नुपर्ने काम गरेमा अब अख्तियारले ५० हजार रुपैयाँसम्म जरिवाना गर्न सक्ने प्रस्ताव छ । विभागीय कारबाहीको निर्णय र निर्देशनको अधिकार पनि प्रस्ताव गरिएको छ । मुलुकको भ्रष्टाचार नियन्त्रण गर्ने कुरा अख्तियारका पाँच जना पदाधिकारीको जिम्मा लगाएर हुँदैन, उनले भने, तर कर्मचारीतन्त्रमा गर्नुपर्ने काम नगर्ने अनि त्यसबापत कुनै दण्ड सजाय नहुने व्यवस्था छ । त्यसलाई सम्बोधन गर्न अनुचित कार्यको कारबाही राखिएको हो ।"
पहिरो पन्छाउँदा अर्को पहिरो,"खोलाले बगाएर मृत्यु लगातारको वर्षाले रम्भा गाउँपालिका, हुँगीमा बाढीले बगाएर ७० वर्षीया मनकुमारी सारुको मृत्यु भएको छ । दैनिक उपभोग्य सामग्री किन्न हुँगीको पन्टार आएकी सारुलाई बाढीले बगाएको थियो । बेपत्ता भएकी सारुको शव कालीगण्डकी नदी किनारमा फेला परेको रम्भा१, हुँगीका वडाध्यक्ष कृष्णप्रसाद रेग्मीले जानकारी दिए । बाढीमा बगेकी अर्की एक महिलालाई भने सकुशल उद्धार गरिएको छ ।"
विदेशबाट फर्किनेलाई धान्ला कोषले ?,"९० प्रतिशत रोजगारदाताले बेहोरे ः दूतावासकोभिड१९ महामारीका कारण जेठको अन्तिम साताबाट मात्रै कामदारको स्वदेश फिर्ती प्रक्रिया सुरु भयो । पहिलो चरणमा २५ हजार जनालाई नेपाल ल्याउने प्रक्रियाअन्तर्गत शनिबारसम्म ५ हजार जनालाई ल्याइसकिएको छ । आउनेहरूमा करार अवधि सकिएका, कम्पनी बन्द भएका, रोजगारी र आवासबाट निकालिएका, लामो बिदामा पठाइएका, तलब नदिइएका वा तलब कटौती गरिइएका, खान नपाएका, अलेखबद्ध हैसियतका, गर्भवती र बिरामीजस्ता समस्या र जोखिममा परेका कामदार छन् । स्वदेश फर्कनेहरूले चार्टर उडान महँगो भएको भन्दै गुनासो गरेका छन् । सरकारले महामारीका बेला व्यापार गरेको आलोचना भइरहेको छ । नेपाली दूतावासहरूका अनुसार चार्टर विमानमा आउने सवै कामदार आफैले व्यक्तिगत रूपमा टिकटको रकम तिरेका छैनन् । सबैभन्दा बढी कुवेतबाट ८ उडान भएको थियो । ती सबैको खर्च कुवेत सरकारका तर्फबाट भएको हो । कतारले पनि आफ्नै खर्चमा एउटा उडान गरिदिएको छ । मलेसियाबाट कम्तीमा ९० प्रतिशत कामदारको खर्च रोजगारदाताले नै बेहोरिदिएका छन्, मलेसियाका लागि नेपाली राजदूत उदयराज पाण्डेले भने, भिजिट भिसामा आउनेहरूले मात्रै आफै खर्च गरेका छन् ।गैरकानुनी हैसियतमा काम गर्नेलाई भने टिकट जोहो गर्न समस्या रहेको उनले बताए । साउदीका लागि नेपाली राजदूत महेन्द्रसिंह राजपुतले टिकट ठूलो विषय नभएको बताए । हामीलाई टिकट छैन भनेर कोही आए भने रोजगारदातासँग समन्वय गरिदिन्छौं । रोजगारदाता आफैंले चार्टर उडानका लागि आवेदन दिइरहेका छन्, उनले भने, टिकटभन्दा उडान बढाउनुपर्यो भन्ने गुनासो छ । कतिपय कामदार भने आफूहरूलाई खानाको समेत समस्या भइरहेकाले टिकट किन्न नसक्ने अवस्थामा रहेको बताइरहेका छन् । मेरो रोजगारदाता सम्पर्कमा नै छैन । हामीलाई केही वास्ता गरेको छैन, यूएईमा रहेका झापाका सुदेश थापाले भने, हामीलाई टिकट दिएर स्वदेश पठाइदिन दूतावासलाई गुहार मागिरहेका छौं ।"
निजामती विधेयक डेढ वर्षदेखि समितिमै,"मध्यमार्गी प्रस्ताव मन्त्री, सचिव र केही सांसदहरूबीच प्रदेश मन्त्रालय र स्थानीय तहमा क्रमशः सचिव र प्रशासकीय अधिकृत पठाउने सन्दर्भमा प्रदेशलाई जिम्मा लगाउने मध्यमार्गी प्रस्तावमा छलफल भएको छ । मन्त्रालय स्रोतका अनुसार प्रदेश सचिव र प्रशासकीय अधिकृत संघले मुख्यमन्त्रीको कार्यालयमा पठाएर त्यतैबाट खटनपटन गर्ने मध्यमार्गी बाटो अघि सारिएको छ । प्रदेश प्रमुख संघबाटै पठाउनेमा समितिमा सहमति भइसकेको छ । स्थानीय तहमा आवश्यक हुने कर्मचारी संख्या प्रदेशमा पठाउने र प्रदेश प्रमुखले सोहीअनुसार खटनपटन गर्ने प्रस्ताव अघि सारिएको छ । मन्त्रालय स्रोतका अनुसार सोही प्रस्तावअनुसार समितिलाई अनौपचारिक सुझाव दिइएको छ । यसबाट स्थानीय तह र प्रदेशको सम्पर्क प्रदेश प्रमुखमार्फत केन्द्रीय सरकारसँग समन्वय हुने कल्पना गरिएको छ । यद्यपि समितिका एक सांसद भन्छन्, दरबन्दी संघमा हुने भएपछि प्रदेशलाई जिम्मा लगाउनुको अर्थ हुँदैन । मुख्यतः स्थानीय तहसँगको समन्वय पूर्ण रूपमा टुट्न नदिन संघबाटै कर्मचारी पठाउनुपर्ने तर्क एकाथरी सांसदले गर्दै आएका छन् । यो प्रस्ताव स्थानीय तहमा गरिने कर्मचारी सरुवाको हेडेक प्रदेशलाई जिम्मा लगाउने रणनीतिमात्रै हुने तर्क उनले गरे । प्रदेश मन्त्रालयका सचिव र प्रशासकीय अधिकृतको दरबन्दी कहाँ रहने भन्ने नै मुख्य विवाद हो, उनले भने, छलफलमा ल्याइएको भनिएको प्रस्तावले संघीयताको मर्म समेट्दैन । मन्त्री त्रिपाठीले सहमतिका लागि विभिन्न मोडलमा अनौपचारिक कुराकानी भइरहेको बताए । विधेयक भनेको कर्मचारी सरुवाबढुवालाई मात्र ध्यान दिने विषय नभएको उनको भनाइ छ । ऐन बनाउने विषय मुलुकको समग्र विकासमा दीर्घकालीन असर गर्न सक्ने कर्मचारीको परिचालन र मनोबल बढाउने मार्ग भएको तर्क उनको छ । छलफलमै छौं, उनले भने, सुझावका रूपमा विभिन्न धारणा आएको छ । सहमति भइसकेका विषयमा आफ्नो फरक मत नरहेको मन्त्री त्रिपाठीले बताए ।"
नागरिकताको नयाँ प्रावधान सच्याउन माग,"काठमाडौं (कास) राष्ट्रिय सभामा कांग्रेस र राजपाका सांसदले विवाह गरेको सात वर्षपछि मात्रै वैवाहिक अंगीकृत नागरिकता दिने प्रावधान नसच्याए मुलुकमा मुठभेड निम्तिने चेतावनी दिएका छन् । उनीहरूले सीमा क्षेत्रका बासिन्दामा वारिपारि बिहावारीको पुरानो चलन रहेकाले नागरिकताका सन्दर्भमा प्रस्तावित नयाँ प्रावधानले यस्तो संस्कृति र सामाजिक सम्बन्धमा प्रहार हुने बताए ।कांग्रेस सांसद जितेन्द्र नारायण देवले वैवाहिक अंगीकृत नागरिकतासम्बन्धी सत्तारूढ दल नेकपाको निर्णयले नेपालभारतका नागरिकबीच युगौंदेखि कायम संस्कृतिमाथि प्रहार हुने बताए । राजनीति भनेको दिमागबाट चल्ने हो । तर संस्कृति भनेको हृदयको सम्बन्ध हो । त्यसमाथि प्रहार गर्न खोजिएको छ, उनले भने, नेपालभारतबीचको सम्बन्ध कुनै राजनीतिक दलले स्थापना गरेको होइन । यो शताब्दीऔंदेखि जनस्तरमा स्थापित हो । त्यसलाई तोड्ने अधिकार नेकपालाई कहाँबाट आयो ? उनले नागरिकताको विषय राजनीतिक दलहरूबीच सहमतिका आधारमा अन्तरिम संविधान र अहिलेको प्रचलित ऐनमा कायम रहेको उल्लेख गरे । त्यसलाई नेकपाले कांग्रेस र मधेसवादी दललाई अलग पारेर बहुमतको बलमा उल्टाउँदा मुलुक मुठभेडमा जाने उनले चेतावनी दिए । उनले नागरिकतासम्बन्धी नेकपाको निर्णय अत्यन्त अदूरदर्शी, अपरिपक्व र साम्प्रादयिक दंगा भड्काउने खालको रहेको बताए । दुई छिमेकीसँग समदूरी राख्ने परराष्ट्र नीतिविपरीत सरकारले भारतसँग सम्बन्ध काट्दै जाने र नेपाललाई चिनियाँ झोलामा लैजाने मानसिकता देखाएको समेत उनको आरोप थियो । सरकार र सत्तारूढ दलको व्यवहारले हामी चिनियाँ क्याम्पमा गयौं, भन्ने म्यासेज गएको छ, उनले प्रश्न गर्दै भने, के यो ठीक भइरहेको छ ? यसले मुलुकको लोकतन्त्र र संघीय लोकतान्त्रिक गणतन्त्रलाई बलियो पार्छ ? राजपा सांसद मृगेन्द्रकुमार सिंह यादवले नेकपामा बहुमतको दम्भ देखिएको बताए । उनले सहमतिको बाटो छाडेर नागरिकता विधेयकमा सत्तारूढ दल एक्लै बढ्नु दुःखद भएको उल्लेख गरे । नेपाली केटासँग विवाह गरेको भारतीय चेलीले कहाँ राष्ट्रघात गर्यो ? त्यो पुष्टि नगरीकनै एउटा समुदायको परम्परा र संस्कृतिमाथि प्रहार गरिएको छ, उनले भने, मधेसी नागरिकको भावनासँग खेलवाड गरेर मुलुकलाई फेरि मुठभेडमा नधकेलियोस् । उनले नेकपाले गरेको निर्णय सच्याउन माग गरे ।सत्तारूढ दल नेकपाका सांसद देवेन्द्र दाहालले सांसदहरूले विशेष र शून्य समयमा संसद्मा बोलेका कुराको सुनुवाइ नभएकोप्रति गुनासो गरेका छन् । उनले सांसदले उठाएका कुरा बेवारिसे भइरहेको भन्दै त्यसको सम्बोधनको व्यवस्था मिलाइनुपर्ने बताए । जनताका अनेक थरी समस्याहरूलाई सांसदले उठाउने, तर सरकारले त्यसलाई बेवास्ता गर्नेतर्फ ध्यानाकर्षण गराउँदै उनले समस्या समाधानका लागि सांसदहरू मन्त्रीका ढोकाढोका धाउनुपर्ने अभ्यासको अन्त्य गरिनुपर्ने माग गरे ।"
पर्यटनमन्त्री बोल्दै गर्दा अश्लील भिडियो देखिएपछि,"(काठमाडौं)  पर्यटन उद्योगलाई कोरोना भाइरसको महामारीबाट उकास्न पर्यटन बोर्डले सोमबार ल्याएको पर्यटन क्षेत्र सञ्चालनसम्बन्धी मापदण्ड सार्वजनिक कार्यक्रमका प्रमुख अतिथि थिए, पर्यटनमन्त्री योगेश भट्टराई । भृकुटीमण्डपस्थित नेपाल पर्यटन बोर्डको कार्यालयबाट जुम एपमा भर्चुअल मिटिङ भइरहेको थियो । १ बजे सुरु भएको बैठकमा पर्यटन व्यवसायी, पर्यटनसँग सम्बन्धित क्षेत्रका संघसंगठनका पदाधिकारी, टुर अपरेटर, सञ्चारकर्मीलगायत गरी २ सय ५९ जना सहभागी थिए । पर्यटन बोर्डका सीईओ धनञ्जय रेग्मीले मापदण्डबारे बोलेपछि कार्यक्रम सुरु भयो । बोर्डकी वरिष्ठ निर्देशक नन्दिनी लाहे थापाले कार्यक्रम सञ्चालन गरिरहेकी थिइन् । मन्त्रीले मापदण्ड सार्वजनिक गरेर बोल्ने कार्यक्रम अगाडि नै थियो । तर मन्त्रीको अडियो प्रस्ट नभएपछि पर्यटन व्यवसायी कर्ण शाक्य, बोर्डका सञ्चालक समिति सदस्य दीपक महत, पर्यटन सचिव केदारबहादुर अधिकारीले पछिल्लो परिस्थितिबारे मन्तव्य दिए । जुम मिटिङ चलेको करिब एक घण्टापछिका अन्तिम वक्ता थिए, संस्कृति, पर्यटन तथा नागरिक उड्डयनमन्त्री योगेश भट्टराई । उनले कोरोना भाइरसको महामारीबाट सबैभन्दा बढी पर्यटन क्षेत्रमा प्रभाव परेको र अबका दिनमा रेस्टुरेन्ट, होटल, ट्रेकिङलगायत क्षेत्र कसरी सञ्चालन गर्नेबारे बोर्डले ल्याएको प्रोटोकलले सहज हुने भन्दै थिए । एकाएक जुम बैठकमा अश्लील भिडियो देखियो । सहभागीले मन्त्रीको आवाज मात्रै सुनिरहेका थिए । उनको अनुहार देखिएको थिएन । उनले बोलेको ५ मिनेट बित्दै थियो । अश्लील भिडियो करिब एक मिनेट प्ले भयो । त्यसलाई न बोर्डको आईटी टिमले नियन्त्रणमा लिन सक्यो न त कार्यक्रम सञ्चालन गरिरहेको टिमले । मन्त्रीबाहेक अरूको माइक्रोफोन म्युट गरिएकाले दर्शकले हल्लीखल्ली गरेको आवाज सुनिएन । त्यही जुममा च्याटमार्फत सहभागीले तत्काल निन्दा गर्दै आपत्ति जनाए । जुमका एडमिन र बोर्डका कर्मचारीलाई बन्द गर्न सुझाए । अश्लील भिडियो हरिश नामका सहभागीबाट सेयर भएको थियो । करिब दुई मिनेटपछि भृकुटीमण्डपबाट सञ्चालन भइरहेको जुम बैठक बन्द गरियो । बोर्डले साँझ एक विज्ञप्ति जारी गर्दै क्षमा मागेको छ । नेपाल पर्यटन बोर्डले पर्यटन क्षेत्रहरूका लागि व्यवसाय सञ्चालन कार्यको लोकार्पण गर्न आयोजित जुम भर्चुअल बैठक भइरहेको समयमा ह्याक भई असामान्य परिस्थिति सिर्जना भएको र कार्यक्रमबीचमै अन्त्य गर्नुपर्ने अवस्था आएको हुँदा यसबाट सिर्जित परिस्थितिका लागि बोर्ड सम्बन्धित सबैमा क्षमाप्राथी छ, विज्ञप्तिमा भनिएको छ । यो घटनालगत्तै बोर्डबाट वरिष्ठ निर्देशक थापा मन्त्रालय गएकी थिइन् । उनले पर्यटनमन्त्री भट्टराई र सचिव अधिकारीलाई भेट गर्दै संस्थाका तर्फबाट क्षमा मागेकी थिइन् । मन्त्रालयका सचिव अधिकारीका अनुसार यो घटनाबारे सहसचिव रुद्रसिंह तामाङलाई सूचना प्रविधिबारे जानकार विज्ञको सहयोगमा छानबिन गर्न निर्देशन दिइएको छ । बोर्डले पनि यो घटनाको छानबिन गर्न साइबर अपराध हेर्ने नेपाल प्रहरीको सेलमा जाहेरी दिने जनाएको छ । बोर्डका सीईओ रेग्मीले यो नियोजित भएको बताए । उनले पछिल्लोपटक बोर्डले दर्जनौं बैठक जुमबाट गरेको जनाउँदै सोमबारको बैठकमा सुरुदेखि नै ह्याकरले बीचबीचमा समस्या सिर्जना गरिरहेको बताए । यस्तो घटना हुँदा सीईओ रेग्मी भने बोर्डको अर्को बैठकमा थिए ।"
ओम्नीले ल्याएका पीसीआर काम नलाग्ने,"(काठमाडौं)  लकडाउनलगत्तै गत चैतमा स्वास्थ्य सेवा विभागले खरिद गरेको स्वास्थ्य सामग्रीको गुणस्तरमा समेत प्रश्न उठेको छ । ओम्नी बिजनेस कर्पोरेट इन्टरनेसनल (ओबीसीआई) सँग बजार मूल्यभन्दा महँगोमा खरिद गरेको सामानको गुणस्तरमा प्रश्न उठेपछि स्वास्थ्य सचिव लक्ष्मण अर्यालले समेत त्यसलाई घुमाउरो रूपमा स्विकारेर केही सामान प्रयोगमा नल्याइएको बताएका छन् । एउटा पोर्टेबल पीसीआर मेसिन जिल्लामा पठाएपछि परीक्षण नतिजा क्रस चेक गर्दा फरक देखियो, संघीय संसद्को सार्वजनिक लेखा समितिमा सचिव अर्यालले भने, त्यसपछि अरू मेसिन प्रयोगमा ल्याइएको छैन । ओम्नी समूहसँग विभागले पाँचवटा मेसिन किनेको थियो । स्वास्थ्य मन्त्रालयबाट प्राप्त विवरण अनुसार, पाँचवटा पोर्टेबल पीसीआर मेसिन २१ हजार अमेरिकी डलरका दरले खरिद गरिएको थियो । ती मेसिनको कुल खरिद मूल्य तत्कालीन विनिमय दरअनुसार करिब १ करोड २६ लाख रुपैयाँ परेको थियो । स्वास्थ्य सेवा विभागको नियमित खरिद योजनामा नपरेका ती मेसिन पछि स्वास्थ्यमन्त्रीका विज्ञ सल्लाहकार डा खेम कार्कीलगायतको समूहले थपेको मन्त्रालय स्रोतको भनाइ छ । ठूलो परिमाणमा संकलित स्वाबको एकसाथ परीक्षणमा त्यति सहज नहुने त्यस्ता मेसिनकै गुणस्तरमा प्रश्न उठेपछि प्रयोगमा नआएका हुन् । पीसीआर मेसिनले मानिसबाट संकलित स्वाब (नमुना) मा भाइरस भएनभएको पत्ता लगाउँछ । सार्वजनिक लेखा समितिको बैठकमा सभापति भरतकुमार शाहले तोकिएको मापदण्डअनुसार सामान नआएको भनी प्रश्न उठाएका थिए । विज्ञ समितिका तर्फबाट दिइएको प्रतिवेदनमा पीसीआर मेसिन स्वीकृत स्पेसिफिकेसन अनुसार नभएको भन्ने छ, निरीक्षण प्रतिवेदनमा कतिपय कुरा मापदण्डअनुसार नभएको भन्दाभन्दै कसरी वितरण भयो ? उनले सोधेका थिए । छानबिनका दौरानमा समितिको सचिवालयले १२ बुँदामा कैफियत देखाएको थियो । गुणस्तरको सवालमा सचिव अर्यालले मेसिन प्रयोगमा नआएको बताएर त्यसलाई घुमाउरो रूपमा स्विकारे । केही दिनअघि प्रतिनिधिसभा बैठकमा कांग्रेस सांसद गगन थापाले कोरोना संक्रमणको त्रासपछि सरकारले खरिद गरेका पाँचवटै पीसीआर मेसिन काम नलाग्ने भएको भनी आरोप लगाएका थिए । परीक्षणमा सक्रिय ल्याबहरू केही महिनायता सरकारले स्थापना गरेको भन्ने प्रधानमन्त्री केपी शर्मा ओलीको दाबी खण्डन गर्ने क्रममा उनले सरकारले एउटा पनि गतिलो मेसिन ल्याउन नसकेको आरोप लगाएका थिए । विश्वसनीयतामा सन्देह भएकाले विश्व स्वास्थ्य संगठनले सिफारिस नै नगरेको भए पनि ओम्नी समूहबाट आरडीटी किट खरिद गरिएको थियो । नेपाल स्वास्थ्य अनुसन्धान परिषद्ले गरेकै परीक्षणमा उक्त किटको विश्वसनीयता आधा मात्रै पुष्टि भएको थियो । विभिन्न क्वारेन्टाइनमा रहेकाहरूलाई आरडीटी किटबाट परीक्षण गर्दा नेगेटिभ देखिएर घर पठाइएकामा पछि पीसीआर गर्दा पोजिटिभ देखिने गरेको छ । सरकारले ओम्नीसँग खरिद गरेको स्वास्थ्य सामग्रीमध्ये आरडीटी किटको मूल्य मात्रै ७ लाख ५६ हजार अमेरिकी डलर (तत्कालीन विनियम दरअनुसार ९ करोड रुपैयाँ) थियो । किट र मेसिनको हिसाब गर्दा काम नलाग्ने सामानको मूल्य मात्रै १० करोड २६ लाख पुग्छ । ओम्नीसँग सरकारले २३ लाख ९४ हजार ३ सय १० डलर (तत्कालीन विनिमय दरअनुसार २८ करोड ७३ लाख १७ हजार रुपैयाँ) को सामान खरिद गरेको थियो । त्यो हिसाबले गुणस्तरमा प्रश्न उठेको सामानको हिस्सा ३५ दशमलब ७१ प्रतिशत हुन्छ । सांसद विरोध खतिवडाले समितिको बैठकमा भने, सामान जाँच्न पठाइयो, नजाँचीकनै जिल्लाहरूमा पठाइयो । गुणस्तर सुनिश्चितता नगरी हामीले कति ठूलो अपराध गरेका रहेछौं ?लेखा समितिका सभापति शाहले अन्य सामग्रीको पनि परीक्षण नगरी वितरण गरिएकाले तिनको गुणस्तरमा प्रश्न उठेको बताए । नेपाल गुणस्तर तथा नापतौल विभागले ती सामग्रीको गुणस्तर परीक्षण गरेर मात्रै मन्त्रालयले लिनुपर्ने सुझाव दिएको थियो । औषधि व्यवस्था विभागबाट अनुगमन नगराई सामान उपयोग गरेको देखियो, शाहले भने, परीक्षण नगरेका सामान बुझी विभिन्न निकायलाई वितरण गरेको भनिएकाले त्यसको सदुपयोग भएकामा शंका छ । यसबारे कुनै तथ्यांक उपलब्ध गराएको छैन । प्रश्नैप्रश्न संसद्को सार्वजनिक लेखा समितिले गरेको अध्ययनअनुसार अरू कैयौं सवाल उठेका छन् । बजेट सुनिश्चित नगरी स्वास्थ्य सामग्री खरिद प्रक्रिया थालिएको छ भने त्यसपछि मात्रै बजेटका लागि अर्थ मन्त्रालयमा पत्राचार भएको छ । स्रोत सुनिश्चित नभई खरिद प्रक्रिया थाल्नु सार्वजनिक खरिद ऐनविपरीत हो । खरिद प्रक्रियामा स्वास्थ्य मन्त्रीका विज्ञ सल्लाहकार डा कार्कीको भूमिकामाथि प्रश्न उठेको थियो । त्यसमा तत्कालीन महानिर्देशक महेन्द्र श्रेष्ठले उनलाई किन सामेल गराएको भन्ने प्रश्नको जवाफ लेख्न सकेका थिएनन् । खरिद ऐनमा व्यवस्था भएको मूल्यांकन समितिको समेत कुनै भूमिका देखिएको थिएन । लेखा समितिले तयार पारेको नोटमा भनिएको छ, विभागीय प्रमुखले आफू खरिद प्रक्रियामा नेतृत्व गर्नुपर्नेमा अन्य असम्बन्धित व्यक्तिलाई संलग्न गराई अख्तियार दुरुपयोग गरेको देखिन्छ । ओम्नीले सामान ल्याउँदा नेपाल वायुसेवा निगमको विमान चार्टर गरेकामा १ करोड ९० लाख रुपैयाँ भाडासमेत दिइएको छैन । पर्यटन मन्त्रालयले समन्वय गरिदिए पनि ओम्नीले रकम तिर्नुपर्ने सम्झौता भएको स्वास्थ्य सेवा विभागका महानिर्देशक डा दीपेन्द्ररमण सिंहले बताए । हालै स्वास्थ्य मन्त्रालयमा सरुवा भएका सचिव लक्ष्मण अर्यालले विशेष परिस्थितिमा खरिद भएकाले सल्लाहकार सामेल भएको जवाफ दिएका थिए । उनले भने, बजेटको व्यवस्था नभए पनि खरिद प्रक्रिया थालेकामा मन्त्रिपरिषद् बैठकले त्यसको अनुमोदन गरेको थियो । उनका अनुसार, चैत ९ गते मन्त्रिपरिषद् बैठकले तत्काल स्वास्थ्य सामग्री खरिद गर्ने निर्णय गरेको थियो । उनको दाबीअनुसार, त्यही बैठकबाट आवश्यक बजेट निकासा गर्ने भन्ने निर्णय गरिएकाले स्रोत सुनिश्चित भएको हो । छलफलमै सहभागी नभएको अनिता बिजनेस हाउसलाई वार्तामा सहभागी गराउनु, नेपाली रुपैयाँमा लागत अनुमान तयार गरी अमेरिकी डलरमा सम्झौता गर्नुलाई लेखा समितिले गलत ठानेको छ । ओम्नीले सामान ल्याउन दुई दिन बाँकी छँदै खरिद सम्झौता रद्द गरेर विभागले उसलाई अदालत जाने बाटो बनाइदिएको लेखाका एक सदस्यले बताए । खरिद मूल्यमा समेत प्रश्न छ । एन९५ मास्कको लागत अनुमान ४ सय ६२ रुपैयाँ रहेकामा ८ सय २८ रुपैयाँमा ओम्नीसँग खरिद गरिएको थियो । एक महिनाअघि त्यही सामानको लागत अनुमान २ सय ६५ रुपैयाँ बनाइएको थियो भने ६ सय ४८ रुपैयाँमा उपलब्ध गराउन सप्लायरहरूले प्रस्ताव नै गरेका थिए । त्यसलाई रद्द गरेर विभागले ओम्नीसँग सामान खरिद गरेको हो । चार हजार रुपैयाँ लागत अनुमान बनाइएको इन्फ्रारेड थर्मामिटर ७ हजार ५ सय रुपैयाँका दरले खरिद गरिएको थियो । सचिव अर्यालले भने, त्यतिबेला अन्तर्राष्ट्रिय आपूर्ति व्यवस्था पनि अवरुद्ध थियो । जतिसक्दो छिटो खरिद नगरी उपाय नै थिएन । सांसदहरूको आपत्ति लेखा समितिको बैठकमा सांसदहरूले स्वास्थ्य सामग्री खरिदमा खुलेआम भ्रष्टाचार भएको आरोप लगाए । समिति सदस्य खतिवडा विश्वास नै गर्न नसकिने ढंगले रातारात निर्णय भएको भन्दै ओम्नीसँगको सम्झौता रद्दपछि अरू खरिदमा त्यसैगरी काम हुन नसकेको बताए । उनले भने, रद्द भएपछि तत्काल अर्को खरिदमा त्यस्तै ताकेता किन गरिएन ? सेनाले आरामले खरिद गर्यो । ओम्नीमा मात्रै किन हतारो गरियो ?सांसद धर्मशिला चापागाईंले स्वास्थ्य सामग्री खरिदको मूल्य निकै फरक परेको औंल्याउँदै यस्तो अवस्थामा पनि प्रधानमन्त्री र मन्त्रीहरूले स्वाभाविक ठानेकामा आश्चर्य व्यक्त गरिन् । राजेन्द्र केसीले राष्ट्रिय ढ्कुटीको अपचलनमा लेखा समितिले गम्भीर भएर छानबिन गर्नुपर्ने माग गरे । पार्वती चौधरीले नागरिकको स्वास्थ्यको सवालमा पनि राष्ट्रियता खोज्न सुझाव दिइन् । लिपुलेक र कालापानीमा मात्रै होइन, नागरिकको जीवनमा पनि राष्ट्रियता हुन्छ, उनले भनिन्, स्वास्थ्य सामग्री खरिदमा नागरिकको जीवनमाथि खेलवाड गरेर राष्ट्रियतामाथि आँच आएको छ, यसको छानबिन किन नहुने ? मीनेन्द्र रिजालले सल्लाहकारलाई पनि मन्त्रीसरह ठानेर कर्मचारीहरूले आफ्नो भूमिका बिर्सेको बताए । सूर्य पाठकले ओम्नीले मात्रै नभई उसलाई जिम्मेवारी दिनेले पनि राष्ट्रघात गरेको आरोप लगाए । मोहम्मद इस्तियाक राईले स्रोत सुनिश्चितता नभई खरिद गरेकाले भ्रष्टाचार भएको आरोप लगाए ।"
भारत र चीनको सैनिक सहचारीमा महासेनानी,"(काठमाडौं)  सैनिक मुख्यालयले भारत र चीनस्थित नेपाली दूतावासमा सहायक रथीको स्थानमा एक तह घटुवा गर्दै महासेनानीलाई सैनिक सहचारी पठाउने निर्णय गरेको छ । सैनिक सचिव विभागले जेठ २९ गते जारी गरेको सैनिक सहचारीहरूको अन्तिम नामावलीअनुसार चीनमा महासेनानी मोहन क्षत्री र भारतमा महासेनानी रामचन्द्र खत्रीलाई चयन गरिएको हो । अमेरिकामा महासेनानी भुवनपूर्ण सत्याल, बंगलादेशमा महासेनानी रोशन जबरा, बेलायतमा महासेनानी रत्नबहादुर गोदार, पाकिस्तानमा महासेनानी अमृतकाजी गुरुङ र न्युयोर्कमा महासेनानी जगदीश खड्कालाई (सैनिक सल्लाहकार) चयन गरिएको छ । भारत र चीनबाहेक अन्य दूतावासमा महासेनानी नै सैनिक सहचारी रहँदै आएका थिए । तत्कालीन प्रधानसेनापति गौरवशमशेर राणाको कार्यकालमा २०७१ साल जेठ ५ गतेबाट लागू गरिएको सैनिक सहचारीसैनिक सल्लाहकार छनोट कार्यविधि२०७१ मा भारत र चीनसँग महत्त्वपूर्ण कूटनीतिक र सामरिक सम्बन्ध राख्नुपर्ने भएकाले सैनिक सहचारीका रूपमा सहायक रथीलाई पठाउने व्यवस्था गरिएको थियो । कार्यविधि लागू भएपछि चीनमा पहिलो पटक सैनिक सहचारीका रूपमा सहायक रथी कमलेश सिंह गएका थिए । अहिले त्यहाँ सहायक रथी विनोद पाण्डे कार्यरत छन् । भारतमा पहिलो पटक सहायक रथी अरुण घले सैनिक सहचारीका रूपमा गएका थिए । अहिले ईश्वरकान्त मैनाली कार्यरत छन् । मन्त्रिपरिषद्को २०६१ साल असार २१ गतेको बैठकले सेनाका तर्फबाट नेपाली दूतावासमा सैनिक सहचारीसैनिक सल्लाहकार कार्यरत रहने निर्णय गरेको थियो । सोही निर्णयको आधारमा छनोट प्रक्रियालाई व्यवस्थित गर्न सेनाले कार्यविधि बनाई लागू गरेको हो । सैनिक सहचारीहरू अमेरिका, चीन, पाकिस्तान, बंगलादेश, बेलायत र भारतमा रहने व्यवस्था छ । यस्तै, न्युयोर्कस्थित संयुक्त राष्ट्रसंघीय स्थायी नियोगमा महासेनानी सैनिक सल्लाहकार कार्यरत रहने चलन छ । सरकारबाट निर्णय भएको अवस्थामा अन्य देशहरूमा समेत सेनाबाट सैनिक सहचारीसैनिक सल्लाहकार खटाउन सकिने व्यवस्था कार्यविधिमा छ । जंगीअड्डाले सुरुआतमा कार्यविधिअनुसारै भारत र चीनमा सहायक रथी तहमै सैनिक सहचारीलाई पठाउने भनेर लिखित र मौखिक परीक्षासमेत लिएको थियो । सहायक रथी शंकर पण्डित र अर्का सहायक रथी जोनसन खड्काले पनि सहभागिता जनाएका थिए । परीक्षा दिने बेलासम्म खड्का महासेनानी थिए । यहीबीचमा उनी बढुवा भएर सहायक रथी भएका हुन् । सैनिक प्रवक्ता विज्ञानदेव पाण्डेले कार्यविधिअनुसारै सहायक रथीको स्थानमा महासेनानीलाई नियुक्त गरेर पठाउन लागेको दाबी गरे । पाण्डेले भने, कार्यविधिमा सहायक रथी वा महासेनानीलाई पठाउन सक्ने भन्ने व्यवस्था छ । त्यहीअनुसार हामीले यस पटक सहायक रथीको स्थानमा चीन र भारतमा महासेनानीलाई नियुक्त गरेका हौं ।"
"क्वारेन्टाइनमा धेरै खर्च, त्यसमै बिजोग","(काठमाडौं)  प्रदेश र स्थानीय सरकारले कोरोना रोकथामका नाममा गरेको खर्च एक अर्बभन्दा बढी पुगिसकेको छ । क्वारेन्टाइनको अवस्था दयनीय भए पनि त्यसकै निर्माण र व्यवस्थापनमा स्थानीय तहहरूले २ करोडसम्म खर्च गरेको पाइएको छ । दुई महिनाभन्दा लामो अवधि भए पनि धेरै जिल्लाका क्वारेन्टाइनमा बस्नेको अझै बिजोग छ । संक्रमणको सुरुवातदेखि कोरोना हटस्पटका रूपमा रहेका प्रदेश ५ को तराईका जिल्लामा मुलुकभित्र र बाहिरबाट आएकालाई राख्न दर्जनौं क्वारेन्टाइन सञ्चालन गरिएको छ, जहाँ खाना र खाजामै लाखौं खर्च भएको हिसाब देखिएको छ । प्रदेशमा १ सय ९ स्थानीय तह छन् । विभिन्न जिल्लामा सार्वजनिक खर्च विवरणअनुसार एउटा पालिकाले २ करोड रुपैयाँको हाराहारीसम्म खर्च गरेको पाइएको छ ।बुटवल उपमहानगरपालिकाले १ करोड ९३ लाख ८८ हजार खर्च भएको सार्वजनिक गरेको छ । सैनामैना नगरपालिकाले ६ वटा क्वारेन्टाइन सञ्चालन गरेको छ । पदमपाणि योग तथा प्राकृतिक चिकित्सालयको क्वारेन्टाइनमा ३८ लाख ९ हजार रुपैयाँ खर्च भएको जनाएको छ । अन्य ५ सामुदायिक क्वारेन्टाइन निर्माणका लागि ३४ लाख १६ हजार ९ सय २२ रुपैयाँ खर्च भएको छ । कञ्चन गाउँपालिकामा पाँच वटा क्वारेन्टाइन छन् । गत जेठ ३२ सम्म गाउँपालिकाले क्वारेन्टाइन व्यवस्थापनमा ४५ लाख ९० हजार रुपैयाँ खर्च भएको जनाएको छ । जसमध्ये खाना तथा खाजामा १२ लाख ९६ हजार ७ सय खर्च भएको छ । १५ सय जनासम्म राखियो, प्रमुख प्रशासकीय अधिकृत कृष्णप्रसाद पन्थीले भने, अहिले पनि क्वारेन्टाइनमा १ सय ४७ जना छन् । जिल्लामा सीमावर्ती स्थानीय तहका क्वारेन्टाइनमा धेरै जना बसेका छन् ।कपिलवस्तुका स्थानीय तहले खाना र खाजामै बढी रकम खर्च देखाएका छन् । सीमावर्ती स्थानीय तहका क्वारेन्टाइन र आइसोलेसन सेन्टरमा जोखिम भत्ता पनि उत्तिकै दाबी गरिएको छ । यशोधरा गाउँपालिकामा जेठ ३२ सम्म ९७ लाख ८६ हजार खर्च भइसकेको छ । २० लाख रुपैयाँको राहत बाँडिएको छ । ४६ लाख रुपैयाँभन्दा बढी खाना र खाजामा खर्च गरिएको हिसाब छ । टेन्ट, बिस्तरा भाडा र मास्क, साबुन, सर्फ र सेनिटाइजर खरिदको खर्च छुट्टै छ । भीटीएम र आरडीटी खरिदमा १० लाख रुपैयाँ खर्च भएको छ । शुद्धोदन गाउँपालिकामा ९० लाख र कपिलवस्तु नगरमा ७८ लाख रुपैयाँ खर्च भएको छ । पाल्पाका स्थानीय तहले पनि लाखौं खर्चेका छन् । तानसेन नगरपालिकाले विभिन्न विकास निर्माणका योजनाको मात्रै ८० लाख बजेट कोरोना कोषमा रकमान्तर गरेको छ । बगनासकाली, रम्भा, तिनाउ, रैनादेवी छहरा, रामपुर, निस्दीलगायतले पनि तालिम, गोष्ठी, भ्रमण खर्चलाई कोरोना कोषमा रकमान्तर गरेका छन् । तानसेन नगरपालिकाले आइसोलेसन कक्षका लागि १८ लाख ९५ हजार खर्च भएको जनाएको छ । चार पालिकाको संयुक्त खर्चमा ९ लाख ३० हजार सहभागिता छ । तानसेनमा बनाइएको आइसोलेसन कक्षका लागि तिनाउ, माथागढी, बगनासकालीले ६ लाख ९० हजारका दरले लागत सहभागिता जनाएका हुन् । बतासेडाँडाका प्रमुख प्रशासकीय अधिकृत डिल्लीराज बेल्वासेका अनुसार नगरपालिकाले कोरोना रोकथाम र राहत वितरणमा मात्रै १ करोड ७ लाख खर्च गरेको छ । बर्दियाको बारबर्दिया नगरपालिकामा अहिलेसम्म १ करोड ३५ लाख रुपैयाँ खर्च भइसकेको छ । ठाकुरबाबा नगरपालिकाले विकास बजेट कटौती गरेर क्वारेन्टाइन व्यवस्थापन, राहत वितरणमा दुई करोड रुपैयाँ खर्च गरिसकेको जनाएको छ । गुलरिया नगरपालिकाले सवा करोड र बढैयाताल गाउँपालिकाले डेढ करोड खर्च गरेका छन् । बाँसगढी, राजापुर, मधुवन नगरपालिका र गेरुवा गाउँपालिकाले पनि एक करोडदेखि दुई करोडसम्मको बजेट कोरोना नियन्त्रणका लागि खर्च गरिसकेका छन् । क्वारेन्टाइन भद्रगोल, खर्च गन्जागोलकर्णालीका क्वारेन्टाइनको व्यवस्थापन भद्रगोल छ भने खर्च विवरण गन्जागोल छ । भारतबाट घर फर्किएकाहरू दैलेखको ठाँटीकाध गाउँपालिका५, चिउरीखेतको क्वारेन्टाइनमा लामो समय नलको ओछ्यानमा सुते, जहाँ व्यवस्थापनका नाममा १ करोड ३९ लाख रुपैयाँ विनियोजन भएको हिसाब छ । त्यसमध्ये ८० लाख खर्च भइसकेको गाउँपालिकाका आर्थिक प्रशासन प्रमुख लोकेन्द्र भण्डारीले बताए । पूर्वतयारी नहुँदा व्यवस्थापनका नाममा भद्रगोल खर्च भएको उनको भनाइ छ । गाउँपालिकाले क्वारेन्टाइन व्यवस्थापनका लागि २ सय ५० जना युवालाई खटाएको छ । उनीहरू जनप्रतिनिधिका आफन्त र पार्टीका कार्यकर्ता भएको स्थानीयको गुनासो छ । चामुन्डा विन्द्रसैनी नगरपालिकाले संक्रमण रोकथामका लागि भएका काममा १ करोड रुपैयाँभन्दा बढी रकम भुक्तानी भइसकेको जनाएको छ । क्वारेन्टाइन र आइसोलेसन व्यवस्थापन, खाना तथा गाडी भाडामा गरी झन्डै २ करोड रुपैयाँ खर्च हुने अनुमान रहेको प्रमुख प्रशासकीय अधिकृत तिलक विकले बताए । उनले भने, खर्चको बिल वडा कार्यालयमार्फत संकलन भइरहेको छ । दुल्लु नगरपालिकाले २ करोड १५ लाख रुपैयाँ विभिन्न निकायबाट पाएको थियो । त्यसमध्ये १ करोड रुपैयाँ क्वारेन्टाइन र आइसोलेसन निर्माणमा खर्च भएको जनाएको छ । स्थानीय तहमा क्वारेन्टाइनका लागि भन्दै जथाभावी पैसा खर्च भएको जिल्ला समन्वय समिति प्रमुख प्रेम थापाले बताए । कतिपय जनप्रतिनिधि र कर्मचारीले यसलाई कमाइ खाने भाँडो बनाए, उनले भने, केहीले ५ पोका चाउचाउ किनेर ५० पोकासम्मको बिल पेस गरेका छन् । कार्यविधि मिचेर दैलेखका ११ स्थानीय तहले १५ करोडभन्दा बढी रकम एकै महिनामा सिध्याएको उनले आरोप लगाए । लकडाउनयता बाहिरबाट करिब १४ हजार जना दैलेख आएको रेकर्ड छ । आइतबारसम्म जिल्लामा पुष्टि भएका ७ सय १० जना कोरोना संक्रमितमध्ये ३ सय ४१ जना निको भइसकेका छन् ।ॅकोरोना शीर्षकमा १० करोड बढी खर्चकोरोना प्रकोपविरुद्ध कालीकोटका स्थानीय तहले करिब १० करोड रुपैयाँ खर्च गरेका छन् । जिल्ला बाहिरबाट घर आएकालाई राख्न बनाइएका क्वारेन्टाइनमा मात्रै ५ करोड रुपैयाँ खर्च भएको हिसाब छ । खाडाचक्र नगरपालिकाले क्वारेन्टाइन बनाउन ७ लाख ८१ हजार, सामग्री खरिदमा ३० लाख, खाना खर्चमा ५५ लाख र राहत वितरणमा ३० लाख रुपैयाँ सकेको छ । कोरोना नियन्त्रणमा अहिलेसम्म १ करोड २५ लाख रुपैयाँ खर्च भएको प्रमुख प्रशासकीय अधिकृत खडक उपाध्यायले बताए । यस्तै रास्कोटले २ करोड रुपैयाँ खर्च गरेको नगरप्रमुख काशीचन्द्र बरालले बताए । नरहरिनाथ गाउँपालिकाले गाउँका क्वारेन्टाइन व्यवस्थित नभएको गुनासो बढेपछि सदरमुकाम मान्मस्थित चन्द्रसूर्य र सनलाइट होटललाई क्वारेन्टाइन बनाएको थियो । होटललाई १५ लाख रुपैयाँ पेश्की दिइसकेको निमित्त प्रमुख प्रशासकीय अधिकृत नेत्र शाहीले बताए । होटल खर्चबाहेक ९० लाख रुपैयाँ खर्च भएको उनले जानकारी दिए । शुभकालिका गाउँपालिकाले क्वारेन्टाइन बनाउन १ करोड रुपैयाँ खर्च गरिसकेको उपाध्यक्ष पम्फा शाहीले बताइन् । तिलागुफा नगरपालिकाले व्यवस्थापनमा झन्डै २ करोड खर्च गरेको छ । नगरले खाद्यान्न खरिद गर्न मात्रै १ करोड रुपैयाँको टेन्डर गरेको थियो । पलातामा गाउँपालिकाको ५३ लाख, प्रदेश सरकारको १५ लाख र आफ्नो व्यक्तिगत २० लाख रुपैयाँ खर्च भएको अध्यक्ष लक्ष्मणबहादुर बमले बताए । संक्रमण ॅशून्य जिल्लामा ५ करोडकर्णालीमा कोरोना संक्रमण शून्य रहेको मुगुमा क्वारेन्टाइन बनाउन र रोकथामका लागि झण्डै ५ करोड रुपैयाँ खर्च भएको छ । मुगुमा एकजनामा संक्रमण पुष्टि भएकोमा उनी निको भएर घर फर्किसकेका छन् ।सबैभन्दा कम मुगुमकार्मारोङ गाउँपालिकाले क्वारेन्टाइन निर्माणमा ३० लाख रुपैयाँ खर्च गरेको छ । खत्याड गाउँपालिकाले २ करोड ८८ लाख भुक्तानी गरिसकेको छ भने १९ लाख फर्छ्यौट गर्न बाँकी रहेको अध्यक्ष उब्जन शाहीले बताए । छायानाथरारा नगरपालिकामा १ करोड ८३ लाख भुक्तानी भइसकेको छ भने १५ लाख रुपैयाँ तिर्न बाँकी छ ।खर्चको पारदर्शितामा प्रश्न पूर्वका पहाडी जिल्लामा थोरै खर्चमा क्वारेन्टाइन व्यवस्थापन भएको हिसाब छ । तर, तराईका जिल्लाका स्थानीय तहले धेरै खर्च देखाएका छन् । मोरङमा १७ वटै स्थानीय तह र प्रदेश सरकारले गरेको खर्चको पारदर्शिता र मितव्ययितामा प्रश्न उठ्न थालेको छ । विराटनगर महानगरपालिकाले जेठसम्म तीन महिनामा ३ करोड १५ लाख ९२ हजार १ सय ९४ रुपैयाँ खर्चेको हिसाब देखाएको छ । सुनवर्षी नगरपालिकाले १ करोड ३ लाख ९३ हजार र रतुवामाई नगरपालिकाले ७६ लाख ६९ हजार खर्च भइसकेको जनाएका छन् । प्रदेश १ सरकारले कोरोना जनसुरक्षा कोषमा जम्मा भएको २९ करोड ३६ लाख ६६ हजार ५ सय ७२ रुपैयाँमध्ये १७ करोड ७८ लाख ९० हजार १ सय ४२ रुपैयाँ खर्च गरेको छ । कोषमा जम्मा भएको रकममध्ये प्रदेशस्थित स्थानीय तहहरूलाई राहत वितरणका लागि ९ करोड ५० लाख, सुरक्षा निकायलाई १ करोड ६८ लाख, आन्तरिक मामिला मन्त्रालयलाई १ करोड १८ लाख, भौतिक पूर्वाधार विकास मन्त्रालयलाई २० लाख दिएको छ । रात कोषबाटै प्रदेश पत्रकार महासंघलाई दिएको ५० लाखसहित हालसम्म १३ करोड ६ लाखको खर्चमात्रै सार्वजनिक गरिएको छ । ताप्लेजुङका स्थानीय तहले क्वारेन्टाइनमा २ करोड ६५ लाख ५७ हजार रुपैयाँ बराबरको खर्च गरेका छन् । ओखलढुंगाका आठ स्थानीय तहहरूले औसतमा एक स्थानीय तह बराबर दुई लाखको हाराहारीमा क्वारेन्टाइन व्यवस्थापनमा खर्च गरेका छन् । क्वारेन्टाइनमा मात्रै सबै स्थानीय तहमा गरी १५ देखि २० लाखको हाराहारीमा खर्च भएको देखिन्छ । कोभिड१९ व्यवस्थापनमा भने एक स्थानीय तहले ५५ लाखभन्दा बढीसम्म खर्च गरेको देखिन्छ । क्वारेन्टाइन व्यवस्थापनमा सबैभन्दा कम खर्च गर्नेमा लिखु गाउँपालिका छ । उक्त गाउँपालिकाले हालसम्म ३० हजार रुपैयाँ हाराहारीमा मात्र खर्च भुक्तानी गरेको प्रमुख प्रशासकीय अधिकृत अभय गुप्ताले बताए । अलपत्र परेकाको उद्धारमा पनि पालिकाको बजेट खर्च गरेका छन् । जसमध्ये खिजिदेम्बा गाउँपालिकाले कुल ५५ लाख १२ हजार खर्च गरेको छ । मोलुङ गाउँपालिकाले ५० लाख र सिद्धिचरण नगरपालिकाले ११ लाख १ हजार खर्च गरेकाा छन् । धेरै संक्रमित भेटिएको झापाको कचनकवल गाउँपालिकाले स्वास्थ्य क्षेत्रमा ५० लाखभन्दा बढी खर्च गरेको जनाएको छ । एकै दिनमा २७ जनासम्म संक्रमित पुष्टि हुन थालेपछि गाउँपालिकाले उनीहरूलाई अस्पताल लैजानका लागि एउटा २७ सिट क्षमताको बस नै भाडामा लिएको छ । दुइटा एम्बुलेन्स तयारी अवस्थामा राखेको छ । करोडौं सकियो तर सुताइ भुइँमैप्रदेश २ का जिल्लाहरूका धेरै ठाउँमा क्वारेन्टाइनमा बस्नेको बिजोग छ । खान, सुत्न र सरसफाइको उपयुक्त प्रबन्ध स्थानीय तहले मिलाउन सकेका छैनन् । तर, धेरैको खर्चको सूची भने लामो छ । धनुषाको सबैला नगरपालिका२ स्थित सरस्वती माविको क्वारेन्टाइनमा भुइँमै सुत्नुपर्छ, जसको व्यवस्थापनमा ३३ लाख रुपैया खर्चिसकेको मेयर विजयशंकर साह बताउँछन् । रौतहटका पालिकाहरूले व्यवस्थापनमा २५ करोडभन्दा बढी खर्चिए पनि राम्रो खाना र सुत्नेको व्यवस्था नभएको भन्दै क्वारेन्टाइनमा बसेकाले विरोध जनाइरहेका छन् । राजविराज नगरपालिकाका ६ स्थानमा क्वारेन्टाइनमा कति खर्च भयो हिसाब आइनसकेको प्रमुख प्रशासकीय अधिकृत मदन थापाले बताए । कञ्चनरूप नगरपालिकाले ८ वटा क्वारेन्टाइनमा ५० लाख रुपैयाँ खर्च गरेको जनाएको छ । रौतहटका १८ वटा स्थानीय तहले १ सयवटा क्वारेन्टाइनको व्यवस्थापनमा २५ करोड बढी खर्च भएको अनुमान जिल्ला समन्वय समितिको छ । राजपुर नगरपालिकाले २२ वटा क्वारेन्टाइन व्यवस्थापनमा करिब २ करोड रकम खर्च भएको जनाएको छ । यति धेरै रकम खर्चिंदा पनि क्वारेन्टाइनमा बसेकाहरूका लागि भुइँमै सुत्नुको विकल्प छैन । ईशनाथ नगरका २७ क्वारेन्टाइन छ । यहाँ पनि २ करोडभन्दा बढी खर्च गरिए पनि क्वारेन्टाइनमा बसेकाहरू भुइँमै सुत्छन् । भारतबाट घर आउनेको ओइरो लाग्दा व्यवस्थापन जटिल बनेको मेयर सन्तोष मेहताले बताए । केही समयअघि गौर नगरको जुद्ध माविस्थित क्वारेन्टाइनमा खानपिन राम्रो नभएको भन्दै केहीले घरबाट मगाउन थालेका थिए । त्यसका विवाद हुँदा प्रहरी हस्तक्षेप गर्नुपरेको थियो । मेयर अजय गुप्ताले क्वारेन्टाइन ब्यवस्थापन र खानपिनमा झन्डै ६० लाख खर्च भइसकेको बताएका छन् । वाग्मतीमा क्वारेन्टाइनको खर्च बढ्दैवाग्मती प्रदेशका स्थानीय तहले क्वारेन्टाइन निर्माण र व्यवस्थापनमा ३ लाखदेखि ७० लाखसम्म खर्च गरिसकेका छन् । मकवानपुरका १० स्थानीय तहमध्ये इन्द्रसरोवर बाहेक नौ वटाले क्वारेन्टाइन बनाएका छन् । उनीहरूको खर्च १ करोड ५० लाख नाघेको छ । हेटौंडा उपमहानगरमा एक आइसोलेसन वार्डसहित ६ क्वारेन्टाइनमा ५० लाख रुपैयाँभन्दा बढी खर्च गरिसकेको छ । थाहा नगरले एक आइसोलेसन वार्डसहित ३ वटा क्वारेन्टाइन व्यवस्थापनमा ४० लाखभन्दा बढी खर्च भइसकेको नगरका स्वास्थ्य शाखा प्रमुख मेघराज बलामीले बताए । चितवनका स्थानीय तहहरूले राहत र क्वारेन्टाइनमा भएका खर्चको हिसाब तयार पार्ने बाँकी रहेको जनाएका छन् । राप्ती नगरकी मेयर प्रभा बरालका अनुसार हालसम्म १० लाख ३१ हजार रुपैयाँ खर्च भएको छ । कालिका नगरपालिकाले १५ लाख खर्च गरेको मेयर खुमनारायण श्रेष्ठ गोपीले बताए । माडी नगरमा ५२ लाख खर्च भएको छ । धादिङका दुई नगरसहित १३ स्थानीय तहमध्ये ११ ले २ करोड रुपैयाँ क्वारेन्टाइन निर्माण र व्यवस्थापनमा खर्चेका छन् । सबैभन्दा बढी सदरमुकामस्थित नीलकण्ठ नगरले क्वारेन्टाइन, राहत र उद्धारलगायतमा १ करोड २५ लाख ८४ हजार १ सय ९७ रुपैयाँ खर्चेको छ । यो रकममध्ये ७० लाखभन्दा बढी ४ स्थानमा क्वारेन्टाइन व्यवस्थापन र खानपिनमा सकिएको नगरका प्रवक्ता गौतमहरि अधिकारीले बताए । गण्डकीमा क्वारेन्टाइन धान्नै गाह्रोगण्डकीमा पछिल्लो समय कोरोना संक्रमितको संख्या बढ्दै जाँदा स्थानीय तहलाई क्वारेन्टाइन संचालन र आर्थिक व्यवस्थापनमा चुनौती थपिएको छ । खर्च बढ्दै गएपछि विभिन्न योजनाको रकमान्तर तथा कार्यक्रमको शीर्षकान्तर गरी क्वारेन्टाइनमा खर्च गर्न थालेका छन् । यसरी खर्चिएको रकम अधिकांश पालिकाले सार्वजनिक गर्न सकेका छैनन् ।कास्कीको रूपा गाउँपालिकाले ४० लाख खर्चेको छ । जबकि पोखरा महानगरका ८ वटा क्वारेन्टाइनमा हालसम्म ११ लाख ४८ हजार मात्रै खर्च भएको छ । माछापुच्छ्रे गाउँपालिकाले एक बहुउद्देश्यीय भवनमा १३ बेडको क्वारेन्टाइनस्थल बनाए पनि अहिलेसम्म कसैलाई राखिएको छैन । क्वारेन्टाइन व्यवस्थापनमा माछापुच्छ्रे र मादी गाउँपालिकाले हालसम्म ३३ लाख रुपैयाँ खर्च गरेका छन् । पर्वतमा स्थानीय तहले एक करोड हाराहारीमा खर्च गरेका छन् । म्याग्दीका सबै ६ स्थानीय तहले ३ करोडभन्दा बढी खर्च गरेका छन् । बेनी नगरपालिकाले ६८ लाख ५० हजार खर्च भएको जनाएको छ । मालिका गाउँपालिकाले ४३ लाख ३९ हजार, अन्नपूर्णले ३५ लाख, रघुगंगाले १८ लाख, मंगलाले २५ लाख ५० हजार र धौलागिरि गाउँपालिकाले २५ लाख बढी खर्च भइसकेको जनाएका छन् । स्याङ्जाका ११ वटै पालिकामा ९ हजार २ सय १० वटा बेडको क्वारेन्टाइनमा एक करोड ७३ लाख ९६ हजार रुपैयाँ खर्च भएको हिसाब छ । बागलुङमा २ हजार क्षमताका क्वारेन्टाइन भरिभराउ छन् । सबै खर्च हेर्दा ३ करोड बढी हुने देखिएको जिल्ला समन्वय प्रमुख राजेन्द्र ढुंगानाले बताए । तनहुँको ब्यास नगरपालिकाले अहिलेसम्म १३ लाख ९२ हजार ८ सय ८६ रुपैयाँ खर्च गरिसकेको नगर स्वास्थ्य शाखा प्रमुख प्रमोद सोतीले बताए । सुदूरमा दुर्गमभन्दा सुगममा बढी खर्च सुदूरपश्चिमका ८८ स्थानीय तहले करोडौं खर्च भएको दाबी गरे पनि क्वारेन्टाइनको अवस्था दयनीय छन् । यहाँ दुर्गम क्षेत्रभन्दा सुविधा र स्रोतसाधन सहज भएका ठाउँमा स्थानीय तहमा क्वारेन्टाइन व्यवस्थापन र राहत वितरणमा बढी खर्च भएको छ । कतिपय स्थानीय तहले अरूभन्दा तेब्बरसम्म खर्च गरेका छन् । कञ्चनपुरको बेदकोट नगरपालिकाले २२ लाख खर्च गरेको छ । राहत वितरणमा नगरको ४५ लाख खर्च भएको प्रमुख प्रशासकीय अधिकृत धर्मराज जोशीले बताए । भीमदत्त नगरले १ करोड २ लाख खर्च गरेको छ । कैलालीमा धनगढी उपमहानगरले एक्लै ४ करोड खर्च गरेको छ । लम्कीचुहा नगरले ४२ सय जनालाई क्वारेन्टाइनमा राखेको खर्च ५ करोड भएको दाबी गरेको छ । भजनी नगरले ३ करोड खर्च भएको जनाएको छ । गोदावरी नगरपालिकाले कुल खर्चको ८० प्रतिशत क्वारेन्टाइन व्यवस्थापनमा खर्च गरेको जनाएको छ । अछामको दुर्गम ढकारी गाउँपालिकाले ३५ लाख र मंगलसेन नगरले ४८ लाख खर्च गरेका छन् । कैलालीको घोडाघोडी नगरपालिका मेयर मायाप्रसाद चौधरीले भने, आरडीटी र भीटीएम खरिदमा मात्रै ३० लाख बढी खर्च भइसक्यो ।"
'विदेशी र स्वदेशीबीच फरक गर्न खोजेका हौं',"नागरिकता ऐन संशोधन विधेयकको प्रस्ताव समितिले बहुमतले पारित गरेको छ । धेरै विषय पहिलेभन्दा प्रगतिशील छन् । तर वैवाहिक अंगीकृतका विषयमा ०६३ भन्दा पनि पछाडि फर्केको जस्तो देखियो । किन ? नागरिकता र राष्ट्रियता अभिन्न ढंगले जोडिएका विषय हुन् । त्यसैले यहीँ जन्मेका वंशजका नागरिक र बाहिरबाट आउनेका बीचमा फरक हुन्छ । हाम्रोमा मात्रै होइन, हरेक देशमा फरक हुन्छ । त्यसैले देशभित्र जन्मिएका र बाहिरबाट आउने नागरिकका बीचमा फरक गरिएको हो । ०६३ को ऐन बनाउँदा ०६२६३ को जनआन्दोलन, मधेस आन्दोलनको उपलब्धि पनि भनिएको थियो । अहिले फेर्न खोज्दा मधेसतिरबाट विरोध भइरहेको छ । तपाईंहरूले पुराना आन्दोलनहरूको भावना बुझ्नुभएन है ? यो मधेसका लागि होइन, हिमालका लागि पनि होइन, कुनै सीमान्तकृत तथा पूर्व मेचीदेखि पश्चिम महाकालीसम्म कसैलाई पनि लक्षित गरिएको कुरा होइन । हामीले विदेशी र स्वदेशीका बीचमा फरक गर्न खोजेका हौं । मधेस त आफ्नै राष्ट्र हो नि । संसारमा कहीँ पनि विदेशबाट आउने नागरिक र जन्मसिद्ध नागरिकका बीचमा एउटै त हुन्न नि । आफूलाई लोकतन्त्रको हिमायती भन्ने अमेरिकामा पनि नागरिकतामा कडाइ छ । जबकि बसाइँसराइको ठूलो सुविधा छ अमेरिकामा । युरोपका देशमा पनि निकै प्रक्रिया पूरा गरेपछि बल्ल नागरिकता पाउन सकिन्छ । नागरिकता पाएपछि फेरि कुन पदमा अवसर पाउने र कुनमा नपाउने भन्ने कुरा संसारभरि हुन्छ । विश्वमा राष्ट्र, राष्ट्रियता र सिमानाभित्र प्रतिबद्ध भएका देशहरू छौं । भोलि संसार नै एउटै देश भयो भने त्यतिखेर नागरिकताको कुनै अर्थ हुने छैन । तर बिहे गरेर आउने महिलालाई नागरिकता दिँदा राष्ट्रियतामा के असर पर्छ र ?तपाईं यो पनि सोच्नुस्, हाम्रा छोरीहरू बिहे गरेर विदेशमा जान्छन् । उनीहरूले केही अवसर पाएका छन् ? तुलनात्मक रूपमा हेरौं न, अरूको देशमा राष्ट्रियता हुने हाम्रो देशमा राष्ट्रियता नहुने भन्ने हुन्छ र ? भारतमा बिहे गरेर जाने हाम्रा छोरीहरूले नागरिकता पाउने प्रक्रियाको सुरुवात ७ वर्षपछि सुरु हुन्छ । चीन, भारत, युरोप, अमेरिकाबाट नेपालीसँग बिहे गरेर आएका छन् । हामीले हाम्रा छिमेकी र अरू ठूला देशको अभ्यास पनि हेर्यौं । तुलना गर्यौं र विधेयकलाई संशोधन गरेर पारित गरेका हौं । सरकारले विधेयक ल्याउँदा बिहे गरेको ६ महिनापछि वैवाहिक अंगीकृत नागरिकता दिने प्रस्ताव थियो । के कुराले तपाईंहरूलाई सातवर्षे प्रावधान राख्न प्रभावित गर्यो ? सरकारले ६ महिनामा नागरिकता दिन सकिने र त्यो बीचमा उताको नागरिकता छाड्ने प्रक्रिया सुरु भएको पुष्टि भएन भने कारबाही गर्ने प्रस्ताव ल्याएको थियो । पछि समितिका साथीहरूले संशोधन हाल्नुभयो । त्यसमा सहमति बन्यो । कतिसम्म भने सुरुमा प्रतिपक्षी साथीहरू पनि तुरुन्तै नागरिकता दिन नहुने पक्षमा हुनुहुन्थ्यो । पहिले उहाँहरूले पार्टीको ह्वीप मान्ने कुरा भयो, मान्नुभयो । सात वर्षकै सर्त राख्नुको पछाडिको कारणचाहिँ के हो नि ? हामीले विभिन्न देशको उदाहरण हेर्यौं । भारतमा हाम्रा छोरीहरूले सात वर्षमै पाउने व्यवस्था छ । हाम्रो सबैभन्दा नजिकको र हाम्रा छोरीहरू आवतजावत गर्ने भएकाले ठ्याक्कै त्यही नै व्यवस्थालाई उदाहरणका रूपमा लिएका हौं । राष्ट्रियता कति बलियो बनाउने भन्ने कुरा राज्यले नागरिकलाई कस्तो व्यवहार गर्छ भन्ने कुराले पनि निर्धारण गर्ने होला, कानुनी बन्धन नै सबथोक होइन होला नि ? केही न केही त कानुन हुन्छ नि । पहिचान त हुन्छ नि । यहाँ जन्मेको र बाहिर जन्मेको भन्ने फरक त पक्कै हुन्छ होला । नत्र त पासपोर्ट सिस्टम पनि किन चाहियो ? देशको सीमांकन किन चाहियो ? सीमांकनभित्र, पहिचानभित्र, आफ्नो राष्ट्रवादभित्र विश्व बाँधिएको छ । यो विषयमा त बहस नै हुन नपर्ने हो जस्तो लाग्छ । बरु विदेशमा, छिमेकी देशमा बिहे गरे जाने छोरीहरूको अवस्थाबारे अलि धेरै चासो लिइदिए हुन्थ्यो नि ।त्यो चासो लिनुपर्ने पनि त फेरि तपाईंहरूले नै होला नि ? जसलाई अहिले वैवाहिक अंगीकृतबारे बढ्ता चासो छ, उनीहरूको चासो त्यो विषयमा पनि हुनुपर्छ भन्ने मेरो भनाइ हो । २०६३ को जनआन्दोलन र त्यसपछि भएका विभिन्न आन्दोलनका आधारमै नागरिकतासम्बन्धी ऐन ल्याइयो । त्यतिखेर केही न केही सोचेरै यो व्यवस्था गरिएको होला । ऐन बनाउने तपाईंहरू नै हुनुहुन्थ्यो । अलिकति व्यवस्था फेरिनेबित्तिकै या व्यक्ति फेरिनेबित्तिकै सबथोक फेर्नुपर्छ र ? वैवाहिक अंगीकृत नागरिकता दिने सवालमा २०६३ सालमा जे भयो, त्यो राम्रो व्यवस्था होइन । त्यतिखेर हाम्रो पार्टीमा कहीँ कतै छलफल भएन । त्यतिखेर केही बाध्यता आइपरेको होला, केही कारण थियो होला । नेपाली पुरुषसँग बिहे गरेकी विदेशी महिलाले नागरिकता पाउने तर नेपाली महिलाले बिहे गरेको विदेशी पुरुषले नागरिकता नपाउने भन्ने विभेद पनि कायमै छ । समितिमा कुरा पनि उठेको थियो, यो विषयमा के भन्नुहुन्छ ? सिद्धान्ततः हेर्दा असमानताजस्तो देखिन्छ । तर हाम्रो सामाजिक, सांस्कृतिक हिसाबले हेर्दा बिहे गरेर महिला पुरुषको घरमा जाने संस्कार छ । संसारका कतिपय देशमा पुरुष महिलाका घरमा जान सक्ने व्यवस्था पनि रहेछ । तर हाम्रोमा त्यस्तो नभएकाले अलिकति व्यावहारिक भएन । दोस्रो हाम्रो संविधानमा नै त्यो प्रावधान छैन । संविधानमा प्रावधान नभएकाले कानुन बनाउन अलिकति कठिन भयो । पार्टीभित्र र बाहिर महिला समानताको कुरा गर्ने र यस्ता विभेदकारी प्रावधान पनि गर्दै जाँदा त विरोधाभासजस्तो भएन ? हामीले नेपालभित्र जन्मिएका सबै महिलालाई समान अधिकारको व्यवस्था गरेका छौं । नेपालभित्र र बाहिर जन्मिएका महिलाका लागि सबै कुरा एकै समयमा बराबर त हुँदैन । संसारभर कतै नभएको व्यवस्था नेपालमै हुनुपर्छ भन्न पनि हुँदैन । यो महिलाको कुरा मात्रै होइन, नागरिकको कुरा पनि हो । नागरिकको नागरिकता भन्ने कुरा राष्ट्रियतासित जोडिएको पनि छ । हामी यस्तो भूराजनीतिक स्थितिमा छौं, चीन र भारतका बीचमा हाम्रो सानो भूमि छ । हामीले हाम्रो देशको राष्ट्रिय सुरक्षा, अखण्डता, सार्वभौमसत्ताको रक्षा गर्नैपर्छ । यो बेला नागरिक भएर राष्ट्रियताबारे सोच्नुपर्छ । नागरिकतासम्बन्धी कानुन त नागरिक भएर आएको हैन, महिला भएर आएको हो । म महिला पनि हो तर त्योभन्दा पहिले यो देशको नागरिक हो । नागरिक भएर राष्ट्रियताबारे सोच्दा त नेपालको हितका बारेमा सोच्ने भएँ नि । त्यसैले यो बेला आफ्नो आदर्शको रक्षा गरेको हो ।"
'नेपालमा जन्मेका मात्रै राष्ट्रवादी ?,"राज्य व्यवस्था तथा सुशासन समितिले वैवाहिक अंगीकृत नागरिकताका लागि सात वर्षको प्रावधान राखेर विधेयक अघि बढायो । यसकै कारण मधेसका अधिकांश भूभागमा असन्तुष्टि बढेको छ, किन ?यो मधेसको मात्रै सवाल होइन । अंगीकृत नागरिकताको सवाल पहाड र हिमाली क्षेत्रका लागि पनि हो । संविधानमा जे व्यवस्था छ, त्यही हुनुपर्छ भन्ने हाम्रो मान्यता छ । नागरिकताबाहेक हाम्रो देशमा कुनै अरू आधार कार्डको व्यवस्था छैन । कुनै विदेशी छोरी विवाह गरेर आइन् भने सात वर्षसम्म सम्पूर्ण अधिकारबाट वञ्चित गर्नु समाज, परिवार र व्यक्तिका लागि समेत राम्रो हुन्न । विवाह गर्नु त अन्तर्राष्ट्रिय स्वतन्त्रता भइसकेको छ । विवाह गरेर आइसकेपछि खासगरी हाम्रोजस्तो मुलुकमा नागरिकता भएन भने उसले भोलिपल्टदेखि नै समस्या भोग्नुपर्छ । बैंक खाता खोल्नेदेखि सामाजिक काम र आकस्मिक समस्या परेमा नागरिकता चाहिन्छ । राजनीतिक अधिकारका विषयमा सात वर्ष कुर्नु राम्रै कुरा हो । राजनीतिमा आउन सम्बन्धित देशको सबै कुरा बुझ्नु पनि पर्छ । त्यसका लागि समय लाग्छ । नेपाली चेली भारतमा विवाह गरेर जाँदा सात वर्षपछि मात्रै नागरिकता पाउने तर हाम्रोमा आउनासाथ नागरिकता दिनुपर्छ भन्ने तर्कमा समानता पनि देखिन्न नि ?त्यो गलत तर्क हो । भारतमा महिला होस् कि पुरुष सबैले सात वर्षपछि नागरिकता पाउने व्यवस्था संविधानमा छ । त्यहाँ महिला र पुरुषमा विभेद छैन । अर्को कुरा नागरिकता नभए पनि मतदाता परिचयपत्र र रासन कार्डमार्फत राज्यको उच्च पदमा जानेबाहेक सबै अधिकार उपभोग गर्न पाउँछन् । विवाह गरेर जानासाथ रासन कार्ड पाउँछन् । त्यसमार्फत सबै व्यवहार खुल्छ । तर, नेपालमा त्यस्तो प्रावधान छैन । जेमा पनि नागरिकतै चाहिन्छ । नेपाल र भारतका बीचमा धेरै फरक छ । त्यसैले नागरिकलाई अनागरिक बनाउने गरी कानुन बनाइनु हुन्न ।विधेयकले राजनीतिकबाहेकका व्यावहारिक समस्या खुलाउन आवासीय परिचयको व्यवस्थासमेत सँगै गरेको छ । यो गरेपछि त सात वर्षको प्रावधानले के अप्ठ्यारो पार्छ र ?समितिले आवासीय परिचयपत्रको जुन प्रस्ताव गरेको छ, त्यस्तो प्रावधान हाम्रो संविधानमा छैन । संविधानमा नभएको व्यवस्था राखेर यो अधिकार र त्यो अधिकार हुन्छ भन्नु गलत छ । संविधानभन्दा बाहिरको अधिकार पाउने अवस्था पनि हुन्न, समितिले संविधानबाहिरको प्रावधान कानुनमा राख्न पनि मिल्दैन । संविधानमा उल्लेख हुनुपर्छ । त्यस्तो आधार कार्ड कसरी बाँड्ने ? आधार कार्डमा पनि पहिचानको समस्या निम्त्याइन्छ । सम्बन्धित अधिकारीले को हो, कसो हो भन्ने अवस्था आउँछ । वर्षौंसम्म त्यो आवासीय परिचयपत्र पनि नपाउने अवस्था रहन्छ । सत्तारूढ दलले गलत काम गरेको छ । नक्कली नागरिकता लिने व्यक्तिहरूलाई कडाइ गर्नर्पुर्छ । हरेक कुरा पहिचान गरेर दिनुपर्छ । सदियौंदेखि हाम्रो मान्यता पनि यही हो ।समितिले अघि बढाएकै विधेयक संसद्ले पारित गर्यो भने त्यसले कस्तो असर पार्छ ?कोरोना संक्रमणका बेला विवाद हुने गरी विधेयक नल्याएको भए राम्रो हुन्थ्यो । जनसंख्याका आधार मान्ने हो भने नेपालमा बढिरहेको संक्रमण बढी हो । जनताले राहत पाएका छैनन् । बेरोजगारको समस्या छ । यस्तो बेलामा विधेयक ल्याएर समाज भड्काउने कुरा राम्रो होइन । राष्ट्रिय एकता बनिरहेका बेला आपसमा विभाजन ल्याउनु दुर्भाग्य हो । भारतसँग अतिक्रमित भूभाग फिर्ता ल्याउनका लागि वार्ता गर्नुपर्ने अवस्था छ । त्यसका लागि सिंगो राष्ट्रलाई एक बनाइराख्न सकेको भए सरकारको सफलता पनि हुन्थ्यो । अर्को पक्ष, संविधानमा उल्लेखित नभएको कुरा समितिले ल्याउन पनि हुन्थेन । संविधान मिचेर यस्तो प्रावधान राखिएको छ । बहस चलाउनुपर्थ्यो, सर्वदलीय बैठक चलाउनुपर्थ्यो । कसरी अघि बढाउने ? सहमति कसरी जुटाउने भनेर गम्भीरतापूर्वक छलफल गरेर सहमतिमा विधेयक ल्याउनुपर्थ्यो । अब कसरी निकास निस्किन्छ त ? विधेयकको यस्तो प्रावधान हटाउनुपर्छ । संसद्मा प्रवेश गरेपछि यसलाई सच्याउनुपर्छ । नागरिकता राष्ट्रियतासँग जोडिएकाले पनि यस्तो प्रावधान राखिएको हो भन्ने तर्क छ, यसलाई तपाईं स्विकार्नु हुन्न ? नागरिकता भनेको राष्ट्रियताको कुरा होइन । म पनि अंगीकृत नागरिक हुँ । मैले नागरिकता लिएको ३५ वर्ष भइसकेको छ । २०४८ सालदेखि म निरन्तर राजनीतिमा छु । अंगीकृत नागरिकता लिएर हामीले राष्ट्र अहितको काम के गरेका छौं त ? नेपालमा जन्मेकै भरमा सबै नेपाली पनि बन्न सकेका छैनन् । जन्म त नेपालमा भयो तर उनीहरूको कर्मभूमि अरू नै देशमा बनेको छ । हामीले नेपाललाई कर्मभूमि बनाएका छौं । अंगीकृत नागरिकता दिँदा कसरी राष्ट्रियता कमजोर हुन्छ ? अपवादमा एकदुई व्यक्ति देशलाई माया नगर्ने पनि होलान् । अहिलेसम्म राष्ट्रियताको कुरामा कसैले खलल पारेन भने अहिले कसरी यस्तो कुरा आइरहेको छ ? राष्ट्रियताको नारा दिएर, जनताको मनमा गलत भावना उब्जाइदिएर सरकारले आपसमा भिडाउने काम गरिरहेको छ । यो दुर्भाग्यपूर्ण र गलत छ । यसलाई सच्याउनुपर्छ । तपाईंकै पार्टीकी सांसद सरिता गिरीले हालै नेपालको भूमि आफ्नो नक्सामा पार्ने सन्दर्भमा खेलेको भूमिकाले पनि यस्तो प्रावधान राख्नलाई बल मिलेको भन्ने भनाइ छ नि ? लिपुलेक र कालापानीका विषयमा सुजाता कोइराला र पद्मा अर्यालले पनि विवादास्पद भनाइ राखेका छन् । यो भाग हाम्रो होइन भन्नेजस्तो भनाइ राख्दा उनीहरू अराष्ट्रिय नहुने तर सरिता गिरी हुने भन्ने कुरा तर्कसंगत भएन । सरिता गिरीजस्ता व्यक्ति नेपालमा जन्मिएका पनि छन् । राष्ट्रभक्ति राख्ने मजस्ता पनि होलान् । एक व्यक्तिका कारणले सम्पूर्ण अंगीकृत बदमास भए भन्ने कुरा गलत हो । नेपालमा जन्मेका कारण मात्रै राष्ट्रवादी हुन्छ ? यो मान्यताले देशलाई हाँक्न हुन्न । एक व्यक्तिका कारणले देशलाई बदनाम गर्ने र जनतामा वितृष्णा फैलाउने काम गर्न हुन्न । सबै व्यक्तिका आआफ्ना मान्यता छन् । मैले त भारतको काम गरेको छैन नि १ नेपालकै लागि काम गरेको छु । जुन देशमा काम गरेका छौं, त्यही देशलाई बनाउनुपर्छ भन्ने मान्यता मलगायत धेरैको छ ।"
नागरिकताको जटिलता,"नेपाली पुरुषसँग विवाह गरेका विदेशी महिलालाई नागरिकता दिनेसम्बन्धी प्रावधानमा सहमति नजुट्दा दुई वर्षसम्म संसद्को राज्य व्यवस्था तथा सुशासन समितिमा अड्किएर बसेको विधेयक अगाडि बढे पनि दलहरूबीचको मतमतान्तर कायम छ । समितिको आइतबारको बैठकले बिहे गरेर आउने विदेशी महिलालाई सात वर्षपछि मात्रै नागरिकता दिने प्रावधान बहुमतबाट पारित गर्दा विपक्षी दलहरू कांग्रेस, राजपा र समाजवादीले फरक मत राखेका छन् । विधेयक पारित गर्न बहुमत पर्याप्त हुने भए पनि विषयको संवेदनशीलताका आधारमा सत्तारूढ नेकपाले अरू दल र सांसदहरूलाई विश्वासमा लिन अत्यावश्यक देखिन्छ । नागरिकतासम्बन्धी सवाल थप जटिल नबनोस् भनेर संसद्मा बहुमत भएको दल विशेष गम्भीर बन्नैपर्छ । यस विधेयकलाई लिएर मोटामोटी तीन ठूला सवाल देखिएका छन् । पहिलो, यसलाई छिटै पारित गुर्नुपर्ने आवश्यकता टड्कारो देखिएको छ । संविधान जारी भएको पाँच वर्ष बित्नै लाग्दा पनि नागरिकता ऐन नबन्दा संवैधानिक रूपमा योग्य भइसकेका कतिपयले नागरिकता पाउन सकिरहेका छैनन् । नागरिकताका लागि स्थानीय तह र जिल्ला प्रशासन कार्यालयमा हारगुहार गर्दैमा कतिको वर्षौं बितिरहेको छ । ऐननियम नआउँदा नागरिकता नपाएकाहरूप्रति अन्याय भइरहेको छ । लकडाउनमा अन्न सकिएकालाई राहत बाँड्न त नागरिकता खोजिने यो देशमा यो प्रमाणपत्रको महत्त्व कति छ, भनिरहनु पर्दैन । यस्तो अवस्थामा संसद्सामु छिटो विधेयक पारित गर्नुपर्ने दायित्व थियोछ । संसद्मा लामो समयसम्म विधेयकलाई त्यत्तिकै अड्काउनु नागरिकका समस्याप्रति राजनीतिक दल र संसद् तथा सांसदहरू संवेदनशील नबन्नु हो । यस अर्थमा संसदीय समितिबाट विधेयक अघि बढ्दा देशभित्रै अनागरिक महसुस गरिरहेकाहरूमा आशा जागेको छ । दोस्रो, नेपाली नागरिकसित विवाह गर्ने विदेशी महिलालाई सात वर्षपछि नागरिकता दिने प्रावधानमा दलहरूबीच जुन मतभिन्नता देखिएको छ, त्यो निकै पेचिलो छ । नागरिकता ऐन, २०६३ प्रतिकूलको व्यवस्था भन्दै विपक्षी दलहरूले यसलाई पश्चगमनको संज्ञा दिएकाले प्रतिनिधिसभाको पूर्ण बैठकमा यसबारे अझै छलफल गर्नुपर्ने देखिन्छ । यस व्यवस्थाले अंगीकृत नागरिकमाथि विभेद हुने बुझाइ विपक्षीहरूको छ । वैवाहिक अंगीकृतका लागि सीमा तोक्ने प्रावधान अन्यत्र प्रचलनमा रहेकै अभ्यास भए पनि यसबारे सत्तारूढ नेकपाले प्रतिपक्षी दलहरूको विश्वास जित्नैपर्छ । मुलुकले जुध्नुपर्ने समस्या धेरै छन्, भोलि नागरिकताकै मुद्दा बढी गिजोलिरहने स्थिति आउनु हुँदैन । यही विषयलाई लिएर देशमा आन्दोलन उठ्नु हुँदैन । त्यसैले यस व्यवस्थाका पक्षमा उभिएको नेकपासामु यसबारे आमविश्वास बटुल्नुपर्ने चुनौती छ । सबै दलले के ख्याल गर्नुपर्छ भने, नागरिकता कानुन तथा अंगीकृत नागरिकताको विषय कुनै खास देशसँगको सम्बन्धमा आधारित हुनु वस्तुसंगत हुँदैन । भूमण्डलीकृत विश्वमा जुनसुकै देशको नागरिकले जहाँसुकैको व्यक्ति विवाह गर्न सक्छ । जसरी हाम्रो प्रवासी रोजगारीका आधार र गन्तव्यहरू बदलिएका छन्, त्यसैगरी विवाहको परम्परामा पनि फेरबदल आउन सक्छ । मुख्य सवाल, हाम्रो नागरिकता नीति के हुने भन्ने हुनुपर्छ । र, यसमा सबै दलबीच मोटोमोटी प्रस्टता र सहमति चाहिन्छ । नीतिमा स्पष्टता भयो भने भोलि संसद्मा जसको बहुमत भए पनि कानुनी प्रबन्ध फेरबदल नहुन सक्छ । त्यसैले यस विषयमा संसद्मा अझै घनीभूत विमर्श हुनैपर्छ । र, त्यस्तो बहस हाम्रो राष्ट्रिय आवश्यकता र अन्तर्राष्ट्रिय अभ्यास दुवैको आलोकमा हुन जरुरी छ । दलहरूले खुला मनले छलफल गरे भने यो प्रावधान राख्नेनराख्ने, यति नै वर्ष राख्नेनराख्नेदेखि नागरिकता नपाउन्जेलसम्मका अधिकार केके हुने भन्ने जुनसुकै विषयमा पनि सहमति निस्कन सक्छ । समितिले सात वर्ष नपुग्दासम्म स्थायी आवासीय परिचयपत्र दिने प्रावधान राखेको छ । यस व्यवस्थाअनुसार मतदान गर्न, लोकसेवा आयोगले लिने परीक्षामा सहभागी हुन र राहदानी बनाउनबाहेकका सबै आर्थिक, सामाजिक, शैक्षिक र सांस्कृतिक अधिकार हुनेछन् । यीमध्ये परीक्षा उत्तीर्ण गरेर सरकारी कर्मचारी बन्ने विषयलाई प्रतिबन्धभित्र पारिनु कति मनासिब हुन्छ, यसमा पनि थप छलफल आवश्यक देखिन्छ, किनभने यो विशुद्ध राजनीतिक अधिकार होइन । आफ्नो देशको नागरिक बन्न आइसकेको व्यक्तिलाई चुन्ने र चुनिनेबाहेकका अधिकार दिन कन्जुस्याइँ गरिरहनु पर्दैन । तेस्रो, कम बहसमा आएको तर समानताको सवालमा लाजमर्दोर्, यो विधेयकले छोरा र छोरीबीचको विभेद कायम राखेको छ । नेपाली महिलासित विवाह गर्ने विदेशी पुरुषलाई नेपाली नागरिकता प्रदान गर्ने विषयमा ०६३ सालको ऐनजस्तै यो विधेयक पनि मौन छ । त्यसो त, यसबारे संविधान पनि चुप छ । संविधानको धारा ११(६) ले नेपाली नागरिकसँग वैवाहिक सम्बन्ध कायम गरेकी विदेशी महिलाले चाहेमा संघीय कानुनबमोजिम नेपालको नागरिकता प्राप्त गर्न सक्ने व्यवस्था गरे पनि नेपाली महिलासित विवाह गर्ने पुरुषको हकमा केही बोलेको छैन, जुन धारा १८ को समानताको हकसँग बाझिएको देखिन्छ । महिलाका हकमा तुलनात्मक रूपमा धेरै प्रगतिशील प्रावधान भएको संविधानमा रहेको यो व्यवस्था नै संशोधन गर्नेबारे पनि दलहरूले सोच्नुपर्छ । तत्कालका लागि भने त्यस्ता पुरुषलाई अंगीकृत नागरिकता दिने गरी संसद्ले नै ऐन बनाउन सक्छ । संविधानको त्यही धाराको उपधारा ८ मा नेपाल सरकारले संघीय कानुनबमोजिम नेपालको अंगीकृत नागरिकता प्रदान गर्न सक्ने उल्लेख छ । तैपनि संसदीय समितिले यसो गर्न चाहेन । यसलाई राष्ट्रियताको विषयसित जोडेर हेरियो । छोरा र छोरी अर्थात् सन्तानबीचको समानताको सवाललाई राष्ट्रियतासित जोड्नु युक्तिसंगत हुँदैन । महिलाका हकमा राज्य र राजनीतिक दलहरू अझै असहिष्णु बन्न मिल्दैन । अचम्म यो छ कि, विवाह गरेर आएकी महिलाले सात वर्षपछि नागरिकता पाउने प्रावधानमा विमति राखेका विपक्षी दल कांग्रेस, राजपा र समाजवादी पार्टी नेपाली महिलासित विवाह गर्ने पुरुषका हकमा मौन छन् । यसले उनीहरू पनि लैंगिक समानताका असली पक्षपाती हैनन् भन्ने देखाउँछ । यस्ता पुरुषलाई समान हक दिन नखोज्नु तिनीहरूसित विवाह गर्ने नेपाली महिलालाई मुलुकभित्रै तिमी समान छैनौ भन्नु हो । विवाह गरेर आउने महिलाको हकमा उदार जस्ता देखिन खोजेका दलहरूले यो विषय नउठाएर आफ्नो द्वैधचरित्र प्रदर्शन गरेका छन् । यीलगायतका सम्पूर्ण विवादित विषयमाथि संसद्को पूर्ण बैठकमा सार्थक छलफल हुनैपर्छ । सबै दलले राजनीतिक लाभहानिभन्दा माथि उठेर राष्ट्रियता, लोकतन्त्र र समानताका आधारमा निर्णय लिनुपर्छ । र, जुनसुकै भूगोलमा पनि कानुनी रूपमा योग्यता पुगेको नागरिकलाई बिनाझन्झट सजिलो विधिबाट नागरिकताको प्रमाणपत्र दिने व्यवस्था बसाल्नुपर्छ । नागरिकताका लागि योग्य भएर पनि प्रशासनिक झमेलाका कारण सास्ती भोग्नुपर्ने विगतको थिति तोडिनुपर्छ । संसद्मा खुला छलफलबाट जुन विषयमा जे प्रावधान पारित भए पनि त्यसबारे दलहरूबीच न्यूनतम समझदारी हुनैपर्छ, ताकि यो मुद्दा भोलि सडकमा नजाओस् ।"
उपत्यकालाई जोगाऔं,"अनुमतिबिना उपत्यका पस्नेलाई नाकाबाटै फिर्ता समाचार पढेपछि तराईका जिल्लाहरूमा संक्रमणको चाप बढ्दै गएकाले टुपीदेखिको बल लगाएर कुनै न कुनै बहानामा उपत्यका छिर्नेहरूको संख्या विकराल रहेछ भन्ने अनुमान लगाउन कठिन छैन । राज्यले सबै प्रकारका पास रद्द गरेको समाचार पहिल्यै सार्वजनिक गरे पनि चर्को शुल्क असुली काठमाडौँ ओसार्ने गिरोह सक्रिय छन् । विभिन्न बहानामा उपत्यका प्रवेश गर्न खोज्ने तीन सय सवारीसाधनलाई फिर्ता पठाइएको भन्ने खबर बाहिर आयो । यो कार्यका लागि प्रहरी प्रशासनलाई धन्यवाद । साँगा नाकामा प्रहरीलाई झुक्याउन र प्रभाव पार्न कठिन देखिन्छ । साँगाको तुलनामा कैयौं गुणा चाप हुने थानकोटले सोहीअनुरूपको कडाइ गर्न सकेको छैन । साँगामा निःसंकोच रोक्ने प्रहरी थानकोटमा किन निरीह ? थानकोटभन्दा केही तलै यात्रु झारिदिने र उनीहरू लुसुक्क गोरेटो बाटो पक्रिएर उपत्यका छिर्छन् । केही दिनअघि थानकोट नाकामा सयौं संख्यामा लाइनबद्ध रातो प्लेटका सवारीसाधन देख्दा लाग्थ्यो अब उपत्यकाको अवस्था सामान्य बनिसकेछ । साँगाकै शैलीमा उपत्यका भित्रिने सबै नाकामा चेकजाँच गरिएन भने केही हदसम्म सुरक्षित देखिएको काठमाडौँ तराईका जिल्लाहरूजस्तै बन्न आइतबार कुर्नु पर्दैन । कम्तीमा एकबाट अर्को जिल्ला आवतजावत गर्न एक महिना मात्रै बन्द गरिए उपत्यकावासीले केही राहत पाउँथे । श्यामसुन्दर कुइँकेल, हाँडीगाउँ, काठमाडौँ"
पालिकाभित्रै प्रयोगशाला बनाउनुपर्छ,"कोरना संक्रमितको संख्या द्रुतगतिमा बढी नै रहेको छ । बिस्तारै संक्रमण समुदायमा फैलिरहेको छ । महामारी नियन्त्रणमा सरकारले कछुवा गतिमा काम गरिरहेको छ । क्वारेन्टिनमै महिला बलात्कृत हुनु र क्वारेन्टिनमा बसेकाहरूलाई बिनाचेकजाँच पठाउनु अत्यन्तै गैरजिम्मेवारपूर्ण काम हो । सरकारले यसो गर्दै जाँदा कसरी महामारीलाई जित्न सकिन्छ ? सरकारले कम्तीमा नगरपालिकामा ४ र गाउँपालिकामा ५ प्रयोगशाला स्थापना गर्नुपर्छ । यसो गरिए आमनागरिक परीक्षणका लागि आफ्नो क्षेत्रभन्दा बाहिर जानु पर्दैन थियो । यदि संक्रमित संख्या बढ्यो भने पनि पालिकाभित्रै प्रयोगशाला बनाउँदा निश्चित क्षेत्रभन्दा पर संक्रमण फैलँदैन । अहिले सुदूरपश्चिमका नागरिक आफूलाई सुरक्षित राख्न राजधानीसम्म यात्रा गर्न बाध्य छन् । त्यस्तै देशभरबाट फर्कने क्रम पनि चलिरहेकै छ । राजधानी भित्रिरहेकाहरूमध्ये एक जना मात्र पनि संक्रमित छ भने हाम्रो स्वास्थ्य संरचनाले कसरी तिनको पहिचान गर्न सक्छ ? अतः बजेट नभए आमनागरिक सरकारलाई सहयोग गर्न तयार छन्, हातेमालो गरौं । यस्तो सरकारी चालाले महामारी अझ फैलाउने निश्चित छ । रामकृष्ण बराल, जोरपाटी२िििक्वारेन्टिनबाटै पीसीआर टेस्टका लागि नाक र मुखबाट स्वाब संकलन गर्नुपर्छ । यदि नाक वा मुख मात्रै संकलन गरी परीक्षण गर्दा परिणाम पोजिटिभको सट्टा नेगेटिभ आउन सक्छ । यस्तै संकलित स्वाबलाई उचित तापक्रम मिलाएर प्रयोगशालामा लानुपर्छ । तापक्रम मिलेन भने पनि नतिजा विपरीत आउन सक्छ । विश्व स्वास्थ्य संगठनको गाइडलाइनअनुसार स्वाब संकलनमा प्रयोग हुने भीटीएम तीन मिलिमिटरको हुनुपर्नेमा हामी कतै एक त कतै तीन मिलिमिटरको प्रयोग गरिरहेका छौं, यसले परीक्षणको विश्वसनीयतामाथि प्रश्न खडा भएको छ । गलत रिपोर्टले संक्रमितलाई समाजमा घुम्ने अनुमति दिन्छ । निर्धक्क हिँडडुल गर्दा सामजमा व्यापक रूपमा संक्रमण फैलिन सक्ने भएकाले स्वास्थ्य मन्त्रालयले एकैनासको मापदण्ड अपनाई जनशक्ति प्रशिक्षित गर्नु अत्यन्त जरुरी छ । महेन्द्रसिंह बम, टीकापुर१ , कैलाली"
कमजोर निणर्यले शिक्षा पछाडि,"कोरोना भाइरसका कारण विद्यालय तथा क्याम्पसको पढाइ अवरुद्ध भएको लामो समय बितिसक्दा पनि पठनपाठनलाई कसरी सञ्चालन गर्ने भन्नेमा कुनै निर्णय गर्न सकिएको छैन । कोरोना संक्रमित दिनानुदिन बढिरहेका छन् । यस्तोमा विद्यालय चलाउनु घातक हुन सक्छ । वैशाखमै हुनुपर्ने कक्षा ११ र १२ को परीक्षा पनि रोकिएको छ । त्यो कहिले र कसरी लिने वा नलिने हो भन्नेमा अन्योल छ, योसम्बन्धी निर्णय छिटो हुनुपर्यो । एसईईको परीक्षा नै नभई विद्यार्थी पास भए । विद्यालयहरूले अनलाइन शिक्षा भनेर अभिभावक र बालबालिकालाई भुलाउने काम गरिरहेका छन्, यो राम्रो होइन । विद्यालयहरूले कमाउने धन्दा मात्र गरेर भएन । शिक्षकले अगाडि उभिएर पढाउँदा त पढाइको स्तर खस्केको थियो, यस्तोमा अनलाइन कक्षाले केटाकेटीको पढाइलाई कति उकास्ला, त्यो पनि हाम्रोजस्तो अल्पविकसित मुलुकमा । हाम्रोमा हरेक नागरिकको पहुँचमा इन्टरनेट छैन । के शिक्षा मन्त्रालयसँग कति परिवारले इन्टरनेट चलाउँछन् भन्ने तथ्यांक छ ? छैन । सही सूचना र तथ्यांकबिना शिक्षा मन्त्रालयले हचुवामा निर्णय गर्नु भएन । सहरबजार र हुनेखाने परिवारलाई हेरेर नीति बनाउनु हुन्न । अरू विषयमा छलफल हुन्छ तर पढ्नेपढाउने विषयमा हाम्रोमा कमै बहस हुन्छ । शिक्षाको कमीले नागरिक विवेकशील बन्न सकेका छैनन् । शिक्षालाई मजबुत बनाउन वार्षिक करोडौं रुपैयाँ बालुवामा पानी हालेझैं भएको छ । शिक्षा क्षेत्र बलियो भएन भने मुलुक नै कमजोर बन्छ भन्ने कुरा नेताहरूले मनन गर्नुपर्छ । पुरुषोत्तम घिमिरे, जोरपाटी"
वास्तविकता के हो ?,"स्वास्थ्य सामग्री खरिदमा मूल्य अन्तर उच्च समाचारले खिन्न तुल्यायो । संक्रमण बढ्न थालेपछि सार्वजनिक खरिद ऐनलाई मिचेर स्वास्थ्य सामग्री आपूर्ति गर्दै नगरेको ओम्नी कम्पनीलाई विमानको भाडासमेत सरकारले बेहोर्ने गरी सामान ल्याउने सम्झौता गरियो । त्यैपनि सम्झौताबमोजिमका सामग्री दिन उक्त कम्पनीले सकेन, जति दियो काठमाडौंको बजारभन्दा चर्को मूल्यमा । अनियमितताको चर्को आवाजपछि विवादबाट बाँच्न रक्षा मन्त्रालयमार्फत नेपाली सेनासँग सामान खरिद गर्ने अर्को सम्झौता गरियो । सेनाले जीटुजी प्रक्रियाबाट ल्याएका कतिपय सामग्री झन् ओम्नीको भन्दा महँगोमा आयो । बजार मूल्यभन्दा त कता हो कता माथि । सेनाको मूल्यसूची हेर्दा नै अन्तर स्पष्ट भइहाल्छ । स्वास्थ्य सामग्री खरिदमा सरकारी अनियमितता भयो भनी चारैतिर व्यापक आलोचना मात्र सुन्नुपरेको छ । छानबिन गर्न निर्देशन दिनुको साटो प्रधानमन्त्रीले संसद्को रोस्ट्रमबाटै अनियमितता भएको छैन भनी ठोकुवा गर्दै उल्टै आक्रोश पोखेको मात्र सुनिन्छ । सायद आलोचना बालुवाटार र सिंहदरबारभित्र सुनिन्न । तर हामी नेकपा कार्यकर्तालाई लाज लागेकाले यथार्थ के हो, छानबिन गरी दूधको दूध र पानीको पानी छुट्याउनुपर्यो । होइन भने भोलि यसको नकारात्मक असर नेकपा र सरकारमाथि नै नपर्ला भन्न सकिन्न । गंगाराज अर्याल, पाणिनि८, अर्घाखाँची"
जटिल बन्दै एमसीसी,"विद्युत् र सडक सञ्जालको विस्तारका लागि आएको एमसीसीको बहस चियापसल, सामाजिक सञ्जाल, सञ्चारमाध्यम र संसद्मा जारी छ । राजनीतिक तह यसको पक्ष र विपक्षमा उभिएको छ । त्यस्तै राष्ट्रिय तथा अन्तर्राष्ट्रिय तहमै ख्याति कमाएका विद्वान्हरू पनि दुई ध्रुवमा बाँडिएका छन् । एमसीसीका जानकार मानिएका बौद्धिक जमातमा ध्रुवीकरण बढ्नुले यो सम्झौता विरोधाभासपूर्ण छ भन्ने प्रस्ट पर्छ । आर्थिक विकासका लागि सहायता लिँदा देशको स्वतन्त्रता, सार्वभौमिकता, स्वायत्तता तथा शान्ति सुरक्षाका सवालमा चनाखो र अडिग रहन जरुरी छ । एमसीसीका कतिपय बुँदा तथा शब्दावलीमा कानुनका जानकारहरूकै व्याख्या बाझिएको छ । नेपाल र अमेरिकी सरकारले सघन छलफल गरी विरोधाभासपूर्ण विषयमा स्पष्ट भई अगाडि बढ्नु नै सर्वोत्तम विकल्प हो । दुई देशबीचको करार अत्यन्तै व्याख्यात्मकभन्दा पनि स्पष्ट, सोझो, सरल र सबैको बुझाइ एउटै हुने किसिमको हुनुपर्छ । नेपालको विकासका लागि महत्त्वपूर्ण सहायताको बारेमा सरकारले हतारमा निर्णय गर्नु हुन्न । सुजनबाबु बस्नेत, विराटनगरएमसीसीको विरोध गर्नेलाई प्रधानमन्त्री केपी शर्मा ओलीले नपढेको आरोप लगाए । तर उनले अमेरिकासँग पाँच सय अर्बको सम्झौता भइसकेको र पैसा आउन मात्रै बाँकी रहेको बताएका थिए । एमसीसी जम्मा ५० अर्ब जतिको हो । बाँकी ४५० अर्बको सम्झौता कुन हो, सदन र देशलाई बताउनु पर्दैन ? कि उनले पनि पढेका छैनन् ? कम्तीमा प्रधानमन्त्रीजस्तो व्यक्तिले यस्तो गम्भीर विषयमा बोल्दा या स्पष्टीकरण दिँदा विरोधी या प्रश्न गर्नेलाई सम्मान गर्दै अलि तयारीका साथ तथ्य र बुँदागत रूपमा उत्तर दिनुपर्ने होइन र ? देशमा विकास हुन्छ कि भन्ने डरले विरोध गरेको भन्ने ओठे जवाफ दिनुभन्दा विवादित बुँदा यी हुन् तर यसकारण यी देशको अहितमा छैनन् भनेर मिठो र नम्र भाषामा जवाफ दिन पनि त सकिन्छ । पढ्दै नपढी त कसरी यीयी बुँदामा आपत्ति छ भन्छ र कसैले ? प्रधानमन्त्री ओलीले तीनपल्ट संसद्मा एमसीसीबारे बोले, तर एउटा वाक्यमा पनि तथ्यांक र विषयवस्तुको गहिराइ छैन । विषयमा पस्नु र गम्भीर छलफल गर्नुभन्दा विरोधीलाई धारेहात मात्रै लगाएर समय खर्च गर्ने उनको शैली छ । आखिर मुख्य विपक्षी दलले त समर्थन गरेकै छ, विरोध या शंका आफ्नै दलभित्र हो । न छलफल गर्न स्थायी समितिको नियमित बैठक राख्न सक्छन् न संसद्मा उभिएर बुँदागत व्याख्या गर्छन् । एमसीसी जटिल र शंकास्पद बनाएको प्रधानमन्त्रीले नै हो । नारायण गाउँले, बेलायत"
कूटनीतिमा अभिव्यक्ति कला,"एकातिर नेपालले कालापानी, लिपुलेक र लिम्पियाधुरासहितको नक्सा पास गरिसकेको छ भने, अर्कातिर भारत र चीनबीच अक्साई चीन क्षेत्रमा झडप हुँदा बीस भारतीय सैनिक र चीनका अनिश्चित सैनिक मारिएका छन् । नेपालको सत्तारूढ पार्टी नेकपाले यसबारे चिन्तनमनन गर्नुको सट्टा चिनियाँ कम्युनिस्ट पार्टीसँग प्रशिक्षण लिएको छ, जसका कारण भारत अझ चिढिने निश्चित छ । भारतले कश्मीर र सिक्किम अनि चीनले हङकङ, तिब्बत र ताइवानसँग देखाएको व्यवहारले शक्तिशाली चीन र उदाउँदो भारतबीचका क्षेत्र निकट भविष्यमा तनावपूर्ण हुने सम्भावना बढेको छ । भारत र चीनबीचको खिचातानीमा नेपालले आफ्नो दीर्घकालीन हित र स्वतन्त्रता कसरी कायम राख्न सक्छ भन्ने प्रश्न टड्कारो भएको छ । भारत र चीन दुवैले अहिलेको स्थितिमा एकअर्काप्रति आक्रामक भई नेपाललाई आफूतर्फ तान्ने दबाब दिए वा चेपुवामा पारे भने नेपालले के गर्ने भन्ने प्रश्न महत्त्वपूर्ण भएको छ । सामरिक र आर्थिक जोडबलको अभावमा नेपालसँग कुन, खास गरी भाषा र अभिव्यक्ति, शक्ति हुनुपर्छ भन्नेबारे यो लेख केन्द्रित हुनेछ ।संसद्मा नक्साबारे भएको वक्तव्य र मतदानले सबै नेपाली राष्ट्रिय मामिलामा एक छन् भन्ने प्रस्ट भएको छ । तर भारतलगायत दुनियाँलाई आफू र आफ्ना कुराहरू नेपालले कसरी बुझाउने भनी गहिरिएर सोच्ने बेला आएको छ । भारतीय मिडिया, सरकारी निकाय र जनतामा आजको नेपाल र यसका आशाआकांक्षाबारे निकै भ्रम छन् भन्ने नक्सा विवादले छर्लङ्ग्याएको छ । भारतीयहरूका अनुसार, चीनले नेपाललाई उचालेकाले गर्दा यो विवाद उब्जेको हो । भारतीय मिडिया, भारतीय निकाय र भारतीय जनताले नेपाल सरकार, नेपाली मिडिया र नेपाली जनताले के भनिरहेका छन् भन्ने कुरा जसरी नेपालीहरूले बुझ्छन् त्यसरी बुझ्न सकेका छैनन्, भाषाको पर्खालले गर्दा । लैनचौरले जे भन्यो, प्रायः त्यही बुझाइ हुन्छ । तर यी दुई देशमा लोकतन्त्र भएकाले दुवै देशका जनताको मत बलियो हुन्छ र कुनै पनि पारस्परिक समस्या समाधान गर्न कूटनीतिक संयन्त्रसँगै दुवै देशका जनतामा जनमत तयार पार्ने वातावरण पनि त्यत्तिकै आवश्यक हुन जान्छ । तर्क र समाधानतर्फको बाटो हो सबभन्दा पहिला भारतले वा अर्को कुनै देशले नेपालको कुरा बुझ्ने र नेपालले भारतको । दुई देशबीच बाझेका मुद्दा कुनकुन हुन्, ती कसरी मुद्दा भए, काली नदी नामकरणमा हेरफेरबाहेक पनि सन् १८१६ देखि २०२० सम्मको त्यस क्षेत्रको इतिहास के रह्यो, जंगबहादुरदेखि चन्द्रशमशेर हुँदै राजाहरू महेन्द्रवीरेन्द्र र गणतन्त्रसम्म कसरी बदलियो भन्ने जस्ता विषयबारे नेपाली, अंग्रेजी र हिन्दीमा छलफल हुन सके दुवै देशका मानिस सुसूचित हुन्छन् । विषयको गहिराइमा पुग्न सफल हुन्छन् । यसले गर्दा दुवैतर्फका राजनीतिज्ञहरू जनताको सम्यक् बुझाइका आधारमा कदम चाल्न बाध्य हुन्छन् र सफल पनि । साथै यसो गर्नाले आआफ्नै भाषामा जनताको भावना उचालेर सम्बन्धित देशका मुठीभर अति राष्ट्रवादीले संकीर्ण राजनीतिक स्वार्थ सिद्ध गर्न पाउँदैनन् ।आमवृत्तमा लेखपढ गर्ने नेपालीहरू नेपाली भाषामा पोख्त छन् भन्ने कुरा नेपालीभाषी साहित्य र मिडियाको विगतका वर्षमा भएको सफल व्यवसायीकरणले देखाइसकेको छ । तर केही अपवादबाहेक नेपालीबाट सटीक र सशक्त किसिमले हिन्दी र अंग्रेजीमा नेपाल पक्षको दलिल पेस गर्ने मानिसको खाँचो देखियो, हालका टेलिभिजन कार्यक्रमहरूमा । यहाँसम्म कि अमेरिकामा उच्च शिक्षा आर्जन गरेका व्यक्तिलाई पनि बुँदागत रूपमा आफ्ना कुरा प्रभावकारी किसिमले राख्न मुस्किलै भयो । किन ? क्षमता नभएको त होइन । नत्र ती अमेरिकाबाट कलेजदेखि विद्यावारिधिसम्म कसरी छिचोर्ल्न सक्थे ? परराष्ट्रमन्त्री प्रदीप ज्ञवालीले एउटा भारतीय टेलिभिजनलाई हालै हिन्दीमा दिएको अन्तर्वार्तालाई पनि लिन सकिन्छ । हिन्दी र अंग्रेजीमा तत्पर, सटीक र वाक्पटु अभिव्यक्तिको अभाव हुनुको कारण के हो ? र, अन्तर्देशीय संवादमा नेपालको प्रतिनिधित्व गर्नेहरूमा हिन्दी र अंग्रेजीमा खुबी किन आवश्यक छ ? विगतमा जस्तोसुकै भए पनि आज नेपाल आफ्नो स्रोतसाधन फराकिलो भएको महसुस गर्छ । तर के भाषा र अभिव्यक्तिबारे यसले सोचेको छ ? स्मरण रहोस्, विल्सन डक्ट्रिनमा आधारित दोस्रो विश्वयुद्धपछि संयुक्त राष्ट्र संघको सदस्य भई सार्वभौम मुलुक हुनुअघि राजारजौटाका राज्यहरू प्रत्यक्ष वा अप्रत्यक्ष रूपमा या त उपनिवेश अधीन थिए या आफूभन्दा बलिया राज्यहरूलाई तिरो तिर्ने व्यवस्थाअन्तर्गत बाँचेका थिए । त्यसो नगरे समयसमयमा राज्यराज्यबीच युद्ध वर्चस्वकै लागि पनि हुने गर्थ्यो र त्यसको परिणामस्वरूप तिरो तिर्नेतिराउने वा विलय गर्नेगराउने नयाँ व्यवस्था कायम हुन्थ्यो । एक्काइसौं शताब्दीमा विश्व तुलनात्मक रूपमा स्थिर भएको भए पनि फाट्टफुट्ट युद्ध, राज्यराज्यबीच शक्ति प्रदर्शन भई नै राखेको छ । ठूला र शक्तिशालीले साना र कमजोरलाई संयुक्त राष्ट्र संघको समान मताधिकारप्राप्त राज्य भए पनि हेप्ने, आफूअनुरूप चल्न दबाब दिने आदि भूराजनीतिक तथ्य हाम्रासामु विद्यमान छन् । दक्षिण एसिया, एसियाप्यासिफिक क्षेत्रको आउँदो परिस्थितिलाई हेर्दा भविष्य चुनौतीपूर्ण हुने देखिन्छ । यस विषम विश्वपरिस्थितिमा साना र आर्थिक रूपमा कमजोर राज्यले आफ्नो सार्वभौमिकता कायम राख्दै राष्ट्रिय हितलाई कसरी अगाडि बढाउने भन्ने प्रश्न टड्कारो भएको छ । यसका लागि सानो राष्ट्रमा आफ्ना कुरा आपसमा वा अन्तर्राष्ट्रिय मञ्चमा राख्ने खुबी बलियो हुनुपर्छ । सैनिक वा अर्थको बलियो भाषा अभाव हुनेको बहुभाषी वाक्शक्ति नै दह्रो हुनु अत्यावश्यक छ । यस विषयमा मलाई पोस्टकोलोनियल अध्ययनका प्रणेता प्यालेस्टिनी मूलका एडवर्ड सइदको प्यालेस्टिनीहरूको अंग्रेजी भाषामा दक्षताको अभावबारे गुनासो सम्झना आउँछ । प्यालेस्टिनीहरूको हकहितका लागि सइदले जीवनभर बोलिरहे, लडिरहे र लेखिरहे । तर उनलाई प्यालेस्टिनीहरू अरबीबाहेक अरू वैश्विक भाषामा, खास गरी अंग्रेजीमा, पोख्त छैनन् भन्ने गुनासो रहन्थ्यो । यस श्रव्यदृश्यको युगमा इजरायलको ज्यादतीविरुद्ध र प्यालेस्टिनीहरूका पक्षमा सशक्त रूपले अमेरिकी वा युरोपेली टेलिभिजनका पर्दामा बोलिदिने कमै प्यालेस्टिनी भएकाले पनि प्यालेस्टिनीहरूको दुःख र कुरा शक्तिशाली पाश्चात्य मुलुकहरूले बुझ्न नसकेका हुन् भन्ने उनको भनाइ हुन्थ्यो । उता इजरायलीहरूका हकहितका लागि बोलिदिने एक से एक प्रखर वक्ता, लेखक, विद्वान्हरू संसारभर थिए, जसको प्रभावकारी सम्भाषण (डिस्कोर्स) का अगाडि प्यालेस्टिनीहरूको पीडा र दुःख सुनिँदैनथ्यो र आज पनि सुनिँदैन, एजेन्डा जायज हुँदाहुँदै पनि । अर्को उदाहरण क्यारिबियन क्षेत्रको लिन सकिन्छ । युरोपेली समुद्री व्यापार (मर्केन्टिलिज्म) ले गर्दा अठारौं शताब्दीसम्म ससाना टापुमा सीमित मुलुकहरूले बनेको क्यारिबियनको निकै बोलवाला थियो । उत्तर, दक्षिण र सेन्ट्रल अमेरिकामा बसोबास सघन र विकास तीव्र भएसँगै व्यापारिक र सामरिक दृष्टिले क्यारिबियन ओझेलमा पर्दै गयो । तर बीसौं शताब्दीमा आफ्ना लेखक, साहित्यकार, दार्शनिकहरूको अंग्रेजी, फ्रेन्च र स्पेनिसमा योगदानका कारण विश्वमा सर्वत्र क्यारिबियन अध्ययन एउटा प्रमुख विषय बनेको छ र यसले आकारभन्दा ठूलो ठाउँ ओगटेको छ । सदियौंसम्म बेलायतको अत्याचारले पिल्सिएको आयरल्यान्ड आफ्नो स्वतन्त्रताको दियो आफ्ना केल्टिक नभई अंग्रेजीभाषी लेखकहरूकै माध्यमले जोगाई अन्ततः सन् १९२० मा स्वतन्त्र भयो, जसलाई बार्डिक नेसनलिज्म (कवित्वको राष्ट्रवाद) भन्ने किताबले व्याख्या गरेको छ । बोल्नेको पिठो बिक्छ, नबोल्नेको चामल पनि बिक्दैन भन्ने आहान नेपालजस्तो मुलुकका लागि अझ सान्दर्भिक भएको छ ।याम, पुल, बफरजोन आदि शब्दले त हामी नेपालको भूराजनीतिलाई परिभाषित गर्छौं, तर आजको युगमा यसको ऐतिहासिक गुह्यतर्फ जान पनि आवश्यक छ । भीमकाय मुलुकहरूबीच अवस्थित सानो मुलुक नेपालले आर्थिक र सामरिक रूपमा चीन र भारतसँग बराबरी गर्न सक्दैन, संयुक्त राष्ट्र संघमा बराबरीको सार्वभौम सदस्य भए पनि । त्यसैले आफ्नो हकहित रक्षाका लागि नेपालले पायक परेका अन्तर्राष्ट्रिय भाषामा विचारनिर्माताहरू (डिस्कोर्स जेनेरेटर्स) को जत्था तयार पार्नैपर्छ, दुनियाँलाई नियमित रूपले आफ्ना कुरा सफलतापूर्वक बुझाउन र आफ्नो पक्षमा पार्न । घरभित्रै मुरमुरिएर वा बुरुकबुरुक उफ्रेर पाखुरा सुर्कन र भावनामा बग्न सजिलो त छ तर यसको दूरगामी लाभ धेरै नहुन सक्छ । कालापानीबारे नेपालीले अंग्रेजी वा हिन्दीमा गरेको स्वदेशीविदेशीसँगको संवाद अपवादबाहेक अरूलाई सशक्त र प्रखर तर्कको माध्यमले निरुत्तर पारी कन्भिन्स गराउने खालको देखिएन । जब आफ्नै महत्त्वपूर्ण छिमेकीलाई रिझाउने तर्क पेस गर्न सकिँदैन भने निहित स्वार्थ भएका अरूलाई कसरी कन्भिन्स गराउन सकिन्छ ? यसमा तालिमको भन्दा पनि अभ्यास र तयारी गर्ने सार्वजनिक अवसरको अभाव देखियो । किनभने नेपालमा श्रव्यदृश्य माध्यममा अंग्रेजी वा हिन्दीमा मिडियामा नियमित छलफलै हुँदैन । नेपालका पहिलो पुस्ताका नेताहरू भारतमै पढेलेखे र कतिपय हुर्केकाले पनि तिनीहरूको भारतीय नेताहरूसँग चिनजानका साथै हिन्दीमा दखल थियो, जसले गर्दा संवाद बिनाअवरोध सम्भव हुन्थ्यो । नेपालको आफ्नै शिक्षामा पूर्वाधार, अमेरिकालगायत अन्य मुलुकमा नेपाली विद्यार्थीको पढ्न जाने चलनले भारतनिर्भरता कम हुँदै गएकाले अब त्यस्तो अवस्था रहेन । तर आम मध्यमवर्गीय नेपाली भारतीय सिनेमा र टेलिभिजनको लत पर्ने गरी उपभोक्ता भएका छन् भन्दा अतिशयोक्ति नहोला । आम भारतीयचाहिँ नेपाल र नेपालीबारे या त अनभिज्ञ नै हुन्छन् या अनेक भ्रम पालेर बसेका हुन्छन् । जस्तै कालापानीबारे नेपालमा जे भइराखेको छ, त्यो सबै चीनले गराइराखेको छ भन्ने भारतीयहरूको बुझाइ ।नेपालसामु एकातिर भारतीय लोकतन्त्रमा भोट दिने शक्ति भएका भारतीय आम जनतालाई आफूबारे हिन्दीमा बुझाउन जरुरी छ भने, अर्कातर्फ भारतीय मध्यम वर्ग र शक्तिशाली पाश्चात्य जगत्लाई आफ्ना कुरा अंग्रेजीमा बुझाउन त्यत्तिकै जरुरी छ । भारतीय विद्वान् एसडी मुनिले यस विषयमा भएको हालैको वेबिनारमा भारतबारे बुझ्ने कुनै विशेषज्ञ संस्था नेपालमा नभएको गुनासो गरे । तर अर्कातर्फ आम भारतीयलाई आफ्ना कुरा बुझाउने कार्यक्रम पनि छैन । ब्रुकिङ्स इन्डियाका विद्वान् कोन्स्टान्टिनो हाभियारले पनि कालापानीबारे सोही वेबिनारमा यस्तै कुरा भने । भारत र चीनजस्ता उदीयमान विशाल शक्तिबीच कडा प्रतिस्पर्धा र बदलिँदो विश्वराजनीतिक जटिलतामाझ आफ्नो दीर्घकालीन हितका लागि नेपालले चीनभारतबाहेक विश्वसँग सम्पर्क, सञ्चार र संवाद अझ बढाउनुपर्छ । त्यसका लागि नेपाली श्रव्यदृश्य मिडियामा हिन्दी र अंग्रेजीमा समसामयिक विषयहरूमा नियमित छलफल कार्यक्रम चलाउन जरुरी छ, जसका माध्यमले नेपालका बौद्धिक, राजनीतिक र कूटनीतिक वर्गले यी भाषालाई सधैं माझ्न पाइरहून् ।नेपालमा गत दुईतीन दशकमा अंग्रेजी माध्यमबाट शिक्षा प्राप्त गरेका प्रशस्त विद्यार्थी निस्किसकेका छन् र विश्वभरि छरिएर बसेका नेपालीका सन्तान पनि अंग्रेजी बुझ्ने र बोल्ने भएका छन् । ती सबैलाई नेपालबारे र नेपाल पक्षधर कुरा बुझाउन पनि अंग्रेजीमा नियमित बहुभाषिक कार्यक्रम अत्यन्त आवश्यक छ । यसबाट नेपाली वक्ताको अंग्रेजीमा नियमित अभ्यास त हुन्छ नै, नेपाली, भारतीय र विश्वका श्रोताहरूलाई नेपाल पक्षधर ज्ञानवर्द्धन पनि त्यत्तिकै हुन्छ, जसबाट नेपालको दीर्घकालीन हित सुरक्षित हुँदै जान्छ । तसर्थ, नेपालले सार्वजनिक वृत्तमा बहुभाषिक अभ्यास गर्ने वातावरण बनाउन जरुरी छ ।"
"कृषकलाई होइन, 'प्रपोजल लाई अनुदान !","कोरोना भाइरसले कृषिको महत्त्व र सम्भावना ह्वात्तै बढाइदियो । बिदेसिएका युवाहरू अल्पकालकै लागि भए पनि नेपाल फर्कने भएपछि कृषि क्षेत्रमा तिनलाई इंगेज गर्न कृषिको बजेट बढाउन माग भयो । नीति तथा कार्यक्रममा कृषिले विशेष प्राथमिकता पायो । आलीमा बाली लगाउनेदेखि सडकका किनारमा फलफूल लगाउने पुरानै कुरा पनि आए । धानखेतको आलीमा कोसेबाली लगाउने प्रचलन त छँदै छ ।राष्ट्रिय कुल बजेट घटे पनि कृषिको बजेट बढ्यो । कृषिले पाएको ४१ अर्ब ४० करोड रुपैयाँ चालु आर्थिक वर्ष (आव) को भन्दा ६ अर्ब ६० करोडले बढी हो । यो कुल बजेटको २८ प्रतिशत हो । तथापि कृषिमा बजेट कम भयो भन्ने धारणा धेरैबाट आयो । कृषिमन्त्री पनि बजेटबाट सन्तुष्ट देखिनुभएन । अर्थमन्त्रीले संसद्मा भन्नुभयो कृषिलाई समग्रमा हेरौं । कृषिका लागि चाहिने भूमि, सिँचाइ, बिजुली, भण्डारण, बजार, जनशक्ति आदिका बजेट अरू मन्त्रालयमा छन् । त्यो सबै गरी कृषिमा करिब ८० अर्ब रुपैयाँ छ । यसैको जवाफमा होला कृषिमन्त्रीले घुमाउरो गरी तर स्पष्टतः भन्नुभयो मन्त्रालयहरूले के सोच्दै छन्, त्यो नीति तथा कार्यक्रममा नआउने, एउटा सानो झुन्डले नीति तथा कार्यक्रम बनाइदिने, नीति तथा कार्यक्रममा के छ त्यो बजेटमा नआउने, अर्थमन्त्रीको नाममा अर्को झुन्डले बजेट बनाइदिने  । आफू बजेटबाट पूर्ण सन्तुष्ट नभए पनि धेरै राम्रा कार्यक्रम सुरु भएको कृषिमन्त्रीले जनाउनुभयो । बजेट पुग वा अपुगको कुरा गर्दा केका लागि कति भए पुग्ने वा केका लागि कति अपुग भयो भन्ने पनि हुन्छ । सरसर्ती हेर्दा बजेट असामान्य समयमा सामान्य खालको छ, महत्त्वाकांक्षी देखिन्न । धेरैलाई पाच्य हुने खालको छ । रासायनिक मल, बीउ, कृषि बिमा, उखु, मेसिन आदिमा अनुदान जोड्यो भने लगभग कुल बजेटको आधा हिस्सा त अनुदानमै जान्छ । यो हचुवा अनुमान हो । हिसाबैले पनि कुल बजेटको एकचौथाइ रासायनिक मलको अनुदानमा छ । प्रश्न हो, अनुदान केका लागि ? बाँड्न ? कृषिमा अनुदान खानेकुरा र अन्य कृषिउपज उत्पादनका लागि हो । पाएको रकमले दाल, चामल, तरकारी, नुन, तेल किनिएको भए अनुदान खानामै प्रयोग भयो । तर त्यो अनुदान होइन, राहत हो । त्यो पनि पाउनैपर्नेले पाए मात्रै राहत हो । नपाउनुपर्नेले पाए दुरुपयोग हो, भ्रष्टाचार हो । त्यसैले अनुदान खानलाई होइन, खानेकुरा उत्पादनलाई हो । अनुदान खानमा प्रयोग भए एक छाकलाई पुग्छ भने उत्पादनमा प्रयोग भए सयौं छाक ।कुल बजेटको आधा अनुदानमा गएपछि बाँकीको करिब आधा तलबभत्तामा जान्छ । हुन त, कतिपय भत्ता खारेज गरिएका छन् । बाँकी एकचौथाइले प्रशासनिक, खास कार्यक्रम र पुँजीगत खर्च धान्ने हो । प्रशासनिक, भ्रमण, गोष्ठी आदि खर्चमा मितव्ययी हुने त सालबसाली भनिँदै आएको हो । खाने मुखलाई जुँगाले छेक्दैन !कृषि फल्न बीउ रोप्नुपर्छ । रोपेपछि मलजल गर्नुपर्छ । रोग, कीरा, झारपातको व्यवस्थापन गर्नुपर्छ । बाली काट्नुपर्छ, सफा गर्नुपर्छ, भित्र्याउनुपर्छ, भण्डार गर्नुपर्छ, बजार खोज्नुपर्छ, ढुवानी गर्नुपर्छ । पैसा त्यसमा लाग्छ । त्यो काम जसले कृषि गर्छ उसले गर्छ । तर अनुदान पाउँछ, अंग्रेजी भाषाको लजिकल फ्रेमवर्क सहितको प्रपोजल ले । कतै कृषिमन्त्रीले भन्नुभएछ अनुदान जसले मल, बीउ र ऋण प्रयोग गर्छ उसलाई दिऔं, अंग्रेजीमा राम्रो प्रपोजल लेख्नेलाई नदिऔं । त्यो सही हो । खासमा हाम्रो कृषि शब्दजालले ग्रसित छ ।चालु आवको बजेटमा रासायनिक मलमा अनुदान ५० प्रतिशत वृद्धि गरी ९ अर्ब रुपैयाँ पुर्याइएको थियो । आगामी आवका लागि २ अर्ब थपी ११ अर्ब रुपैयाँ पुर्याइएको छ । तथ्यांकले नेपालमा ३० लाख हेक्टर जग्गा आबाद भएको देखाउँछ । बाँझोलाई घटाउँदा खास आबादी २६२७ लाख हेक्टर हुने अनुमान छ । सरकारले प्रतिकिलो ४३ रुपैयाँमा युरिया मल खरिद गरेर १४ रुपैयाँमा किसानलाई उपलब्ध गराइरहेको छ । अर्थात्, प्रतिकिलो युरियामा अनुदान २९ रुपैयाँ छ । ११ अर्ब रुपैयाँले ३,८०० मेट्रिक टन युरियाका लागि अनुदान पुग्छ । त्यो भनेको ३० लाख हेक्टर जग्गामा प्रतिहेक्टर १२६ किलो युरिया पर्न आउँछ । आव २०७४७५ मा जम्मा ३ लाख ६४ हजार मेट्रिक टन रासायनिक मल बिक्री भयो, जसअनुसार प्रतिहेक्टर १२१ किलो मल पर्न आउँछ । सन् २०१६ को एउटा आँकडाअनुसार, रासायनिक मल सालाखाला प्रतिहेक्टर ७४ किलो प्रयोग हुन्थ्यो । रासायनिक मलमा अनुदान बढी भयो भन्ने होइनÙ अनुदान मलमै खर्च भएको छ कि छैन, यसको चाहिँ लेखाजोखा हुनुपर्यो ।बजेटको ठूलो हिस्सा रासायनिक मलले ओगट्दा प्रांगारिक (अर्गानिक) कृषिलाई बढावा दिने कुरा पनि बजेटले भुलेको छैन । झ्वाट्ट सुन्दा यो बेमेलजस्तो देखिन्छ । तर मुख्य खाद्यान्न बालीको उत्पादन गर्न रासायनिक मल आवश्यक छ । राज्यले दीर्घकालीन कार्यक्रम ल्याएर कृषिलाई अर्गानिक बनाउँदै लाने हो भने रासायनिक मललाई क्रमशः घटाउँदै लान सकिन्छ । दस वर्षभित्र कृषिलाई अर्गानिक बनाउने सोच थियो । नेतृत्व फेरिँदा सोच पनि फेरिन्छ । अर्गानिकका लागि दिगो, गुणस्तरीय, सस्तो र यथेष्ट परिमाणमा प्रांगारिक मलको उत्पादन र उपलब्धताको ग्यारेन्टी हुनुपर्छ । प्रांगारिक मल पनि विदेशबाटै आयात गर्ने अनि स्वदेशमा बन्ने मलको गुणस्तर नहुने र महँगो पर्ने भयो भने कृषिले धान्न सक्दैन । बजारमा पाइने कम्पोस्ट मल महँगो छ । गुणस्तरमा पनि कम्प्रोमाइज गरिएको छ ।आगामी बजेटको राम्रो पक्ष भनेको प्रधानमन्त्री कृषि आधुनिकीकरण योजना (पीएमएएमपी) को पुनःसंरचना गर्ने र हालको केन्द्रीकृत बजेटलाई स्थानीय तहमा विकेन्द्रीकृत गर्ने हो । स्थानीय तहमै बाली तथा पशुपन्छीका २५० वटा पकेट क्षेत्र विकास गरी प्रत्येक स्थानीय तहमा कम्तीमा एक पकेट क्षेत्र रहने भनिएको छ । त्यसले केही फरक पार्छ । हुन त गत वर्ष पनि पीएमएएमपीको पुनःसंरचना गर्ने गरी यथेष्ट बजेट थियो । तर सोचेको भएन । उक्त योजनको संरचना र कार्यान्वयनमै समस्या छ । केन्द्र सरकारले सुपर जोन, जोन चलाएर बस्ने होइन । प्रदेशको समन्वयमा स्थानीय तहले कार्यान्वयन गर्ने हो । होइन भने केका लागि संघीयता ?प्रत्येक स्थानीय तहमा एक जना बालीतर्फ र एक जना पशुपन्छीतर्फका प्राविधिकको व्यवस्था गर्न ५० करोडको व्यवस्था अति न्यून छ । हुन त, धेरैजसो स्थानीय तहमा केही प्राविधिक होलान् नै । खासमा प्रत्येक स्थानीय तहमा बाली, बागवानी, माटो, पशुपन्छी, मत्स्य, बाली संरक्षण, पशु चिकित्सा र कृषि अर्थ तथा बजार हेर्ने गरी सातआठ जना कम्तीमा कृषि स्नातकको दक्ष टोली हुनुपर्छ । वडावडामा बाली र पशुपन्छीतर्फ एकएक प्राविधिक भए पुग्छ । पालिकास्तरका यी कृषि टोलीलाई सहयोग र समन्वय गर्न प्रदेशस्तरमा जिल्लास्तरीय कृषि कार्यालय (हालको कृषि ज्ञान केन्द्र) मा माथि उल्लिखित सबै विषयका विशेषज्ञ टोली (स्नातकोत्तर गरेका) हुनैपर्छ । तिनलाई सहयोग गर्न प्रदेश र केन्द्रस्तरमा रहेका कृषि अनुसन्धान केन्द्र र फार्महरू तथा प्रयोगशालाहरूको समन्वयात्मक नेटवर्क बन्नुपर्छ । तब न कृषकले भरपर्दो र यथेष्ट सेवा पाउँछन् ! प्राविधिकको संख्या र अनुहारले मात्र केही हुन्न ।कृषि विकासको इन्जिन मानिएको कृषि अनुसन्धानको पुनःसंरचना पनि बजेटको प्राथमिकतामा पर्ला भन्ने आशा थियो, परेन । अनुसन्धानलाई माया गर्नेहरू खिन्न छन् । तथापि पुनःसंरचनालाई पहिलो प्राथमिकतामै राख्नुपर्छ । पद्धतिको अहित हुने गरी वर्गविशेषको हित सोच्यो भने अनुसन्धान धराशायी हुने पक्का छ । कृषि विश्वविद्यालय र कलेजहरूलाई अनुसन्धान बजेट चाहिन्छ । स्नातक विद्यार्थीलाई इन्टर्न गराउने व्यवस्था निजी कलेजमा पढ्नेहरूका लागि पनि चाहिन्छ । स्थानीय तहमा बजार पूर्वाधारले कृषि उत्पादन बढाउँछ । बजेटमा इजाजतप्राफ्त वित्रेताबाट उन्नत बीउ खरिद गर्नेलाई नगद फिर्ता र ऋणका लागि किसान त्रेडिट कार्डको व्यवस्था छ । दुवैका लागि पद्धति र अनुगमन जरुरी छ । कतै उन्नत बीउ खरिदका नाममा हाइब्रिड बीउको रोग नसल्कियोस् । बजेटले सोचेअनुरूप कृषि गर्नेले मात्र अनुदान पाऊन् ।"
घर हिँडेका ७० जनाको बिचल्ली,"रोजगारी गुमे पनि कोरोनाको संक्रमणबाट बच्ने आसमा स्वदेश हिँडेका नेपालीहरू भारतको मुम्बईमा तीन दिनदेखि बिचल्लीमा परेका छन् । भारतका पुने र मुम्बईमा रहेका ७० जना नेपालीहरू गत शनिबार बिहान बसबाट कैलालीका लागि हिँडेका थिए । तर, बस गुडेको केही घण्टामै स्थानीय प्रहरीले नियन्त्रणमा लियो ।लकडाउनका बेला बिनाअनुमति बस चलाएको भन्दै मुम्बईको थाने जिल्लास्थित तीन हाता नाकाका प्रहरीले नियन्त्रण लिएपछि उनीहरू बिचल्लीमा परेका हुन् । प्रहरीले बसका मालिक र चालकलाई लकडाउन उल्लंघन गरेको आरोपमा पक्राउ गरेको छ । हाल उक्त बसलाई मुम्बईकै भिवन्डीस्थित राज्य परिवहनको बस पार्कमा राखिएको छ । भारत सरकारले कोरोना महामारीको रोकथामका लागि सार्वजनिक बसमा आधा यात्रु राखेर चलाउने छुट दिएको छ । तर, उक्त बसमा ७० भन्दा बढी यात्रुलाई कोचकोच गरी राखिएको थियो । दुई जनाको सिटमा चार जनासम्म थिए । प्रहरी निरीक्षक उमेश देवडेले बसले महाराष्ट्र राज्यको कर नतिरेको, सवारी अनुमति पनि नलिएको र सामाजिक दूरी कायम नगरेर चरम लापरबाही गरेकाले नियन्त्रणमा लिएको कान्तिपुरलाई बताए । बसमा यात्रुहरू कोचाकोच गरेको ल्याएको थियो, उनले भने । उनले अनुमति लिएको बस आएको खण्डमा नेपालीहरूलाई पठाउन कुनै समस्या नहुने बताए । नेपाल फर्केन खोज्नेहरू सबैजसो पुने र मुम्बईका विभिन्न होटल र सोसाइटीमा कार्यरत थिए । करिब आठ महिनाअघि मात्र मुम्बई पुगेका एक नेपालीले तीन महिनादेखि बेराजगार रहेको बताए । काम गर्दै आएको होटल बन्द भएपछि उनलाई खान र बस्नको समस्या पनि पिरलो हुँदै गएको थियो । त्यसमाथि पछिल्लो समय महाराष्ट्रमा कोरोनाको संक्रमणमा तीव्र वृद्धि भएको थियो । काम नहुँदा एकातिर भोकै मर्ने डर अर्कोतर्फ कोरोनाको त्रास, त्यही भएर जसरी पनि घर जान भनेर हिँडेका हौं, उनले भने । तर, उनीहरूलाई दुःखलाई साथ छाडेन । सबै जना शनिबारदेखि बसपार्कमा अलपत्र छन् । न खाने व्यवस्था छ न त बस्ने । एक महिनाको काखे बालकदेखि वृद्धहरूसमेत रहेकाले गर्मी र लामखुट्टेका कारण उनीहरू बिरामी पर्ने हुन् कि भन्ने चिन्ता पनि त्यत्तिकै छ । कोही बसभित्रै र कोही बसपार्कको कुर्सी र भुइँमा दिनरात कटाउन बाध्य छन् । शनिबार भोकै रहेका उनीहरूलाई आइतबार बिहान स्थानीयहरूले खाना दिएका थिए । त्यस दिन साँझ भने नेपालीहरूले स्थानीयहरूसँग भाँडा मागेर आफैंले पकाएका थिए ।बस सञ्चालकका कारण नेपाली दाजुभाइले अनाहकमा दुःख पाउनुपर्यो, बिचल्ली भयो, मुम्बईकै मनकामना एकता फाउन्डेसनका सल्लाहकार समितिका संयोजक शालिग्राम तिवारीले कान्तिपुरसँग भने । सोमबार साँझको खानाको प्रबन्ध भने उक्त संस्थाले प्रबन्ध गर्न थालेको तिवारीले जानकारी दिए । बस प्रहरीको नियन्त्रणमा पर्नासाथ नेपालीहरूले बसका एजेन्टहरूलाई सम्पर्क गर्ने प्रयास नगरेका होइनन् । तर, नेपालीहरूलाई घर पठाउन चासो नदेखाएको यात्रुहरूको गुनासो छ । फोन गरे पनि सकेसम्म नउठाउने र उठाइहाले पनि भोलि हुन्छ भन्दै टार्ने गरेको टीकापुरका लागि हिँडेका सूर्य जैसीले कान्तिपुरसँग फोनमा भने । घटनाका सम्बन्धमा दिल्लीस्थित नेपाली दूतावासलाई पनि जानकारी गराइसकेको तिवारीले बताए ।"
२४ घण्टामा १ लाख ८३ हजार संक्रमित,जेनेभा (एजेन्सी) कोरोना भाइरस (कोभिड१९) का कारण पछिल्लो २४ घण्टामा विश्वभर १ लाख ८३ हजार जना संक्रमित भएका छन् । विश्व स्वास्थ्य संगठन (डब्लूएचओ) का अनुसार उक्त संख्या एकै दिन संक्रमित हुने हालसम्मकै सबैभन्दा बढी हो । संक्रमितमध्ये सबैभन्दा बढी ब्राजिलका छन् । डब्लूएचओका अनुसार ब्राजिलमा एकै दिन ५४ हजार ७ सय ७१ जना संक्रमित भएका हुन् । विभिन्न देशहरूले परीक्षणको दायरा बढाएका र केही देशमा संक्रमण निकै तीव्र भएकाले संक्रमितको संख्या ह्वात्तै बढेको जनस्वास्थ्यविद्हरूले बताएका छन् । विभिन्न देशले अर्थतन्त्र र दैनिक जनजीवन निकै प्रभावित भएको भन्दै लामो समयदेखिको लकडाउन खुकुलो पारेका कारण पनि संक्रमण झन फैलिएको हो । सोमबार साँझसम्म विश्वभर कोभिड१९ बाट संक्रमित हुनेको संख्या ८९ लाख ७९ हजार नाघेको छ । संक्रमण पुष्टि भएकामध्ये ४४ लाख २० हजारभन्दा बढी निको भएका छन् भने ४ लाख ६८ हजार ८ सयभन्दा बढीको मृत्यु भएको छ ।भाइरसका कारण अमेरिका सबैभन्दा बढी प्रभावित भएको छ । जोन हप्किन्स विश्वविद्यालयका अनुसार अमेरिकामा सोमबार साँझसम्म संक्रमितको संख्या २२ लाख ८० हजार नाघिसकेको छ । अमेरिकामा कोभिड१९ का कारण ज्यान गुमाउनेको संख्या १ लाख २० हजारभन्दा बढी छ । संक्रमण पुष्टि भएकामध्ये अमेरिकामा ६ लाख २२ हजारभन्दा बढी निको भएका छन् ।अमेरिकापछि सबैभन्दा बढी ब्राजिल प्रभावित देखिएको छ । ब्राजिलमा संक्रमितको संख्या १० लाख ८३ हजारभन्दा बढी छ ।
पाकिस्तान र बंगलादेशका कामदारलाई कोरियामा प्रतिबन्ध,"रोजगार अनुमति प्रणाली (ईपीएस) अन्तर्गत दक्षिण कोरिया आएका बंगलादेश र पाकिस्तानका अधिकांश नागरिकमा कोरोना भाइरस (कोभिड१९) को संक्रमण भेटिएपछि प्रतिबन्ध लगाइएको छ । शनिबार र आइतबार दुवै देशबाट आएको ३१ जनालाई भाइरसको संक्रमण पुष्टि भएको थियो । दक्षिण कोरिया सरकारका अनुसार दुवै देशका नागरिकलाई मंगलबारदेखि दक्षिण कोरिया आउन प्रतिबन्ध लगाइएको हो । कोभिड१९ संक्रमणको उच्च जोखिमलाई मध्यनजर गर्दै ती देशहरूबाट कोरिया आउने तयारीमा रहेकाहरूको पनि भिसा रद्द गरिएको छ । त्यसैगरी, भिसा लिने क्रममा रहेकाहरूको पनि प्रक्रिया रद्द गरिएको छ । कूटनैतिक तथा अति आवश्यकीय व्यावसायिक चार्टर्ड उडानबाहेक दुवै मुलुकबाट हुने उडानलाई अनुमति नदिइने न्याय मन्त्रालयले जनाएको छ । त्यस्तै, शनिबार नेपालबाट आएका यात्रुहरूमा कोभिड१९ को परीक्षण नै नगरी प्रमाणपत्र दिएको पाइएको छ । हामी शुक्रराजमा जाँदा झ्यालबाट नाम र पासपोर्ट नम्बर भनेकै आधारमा भाइरस नेगेटिभ भएको प्रमाणपत्र दिइएको पाइयो । कोरिया आउने २ सयभन्दा बढीमध्ये परीक्षण गराएर प्रमाणपत्र लिने १० जना पनि छैनन् होला, छनानमा क्वारेन्टाइनमा बस्दै गरेका सूर्य लामाले भने । उनको जस्तै अनुभव शनिबारै कोरिया आएका राजीव घिसिङको पनि छ । हामीलाई कोरोना परीक्षण नै नगरी प्रमाणपत्र दिएका छन् । यसले समस्या ल्याउन सक्छ । भाइरसको संक्रमण बढेपछि तीनपटक चार्टर हवाईजहाजमार्फत ५ सयभन्दा बढी नेपालीहरू कोरिया आएका छन् । अहिलेसम्म दक्षिण कोरियामा कुनै पनि नेपालीलाई कोराना लागेको छैन । नेपालबाट आएकालाई संक्रमण देखिए कोरिया सरकारले नेपालीलाई पनि यात्रा प्रतिबन्ध लगाउने आशंका गरिएको छ । दक्षिण कोरियाका स्वास्थ्यमन्त्री पार्क न्यङ होले पनि राम्रोसँग कोरोना परीक्षण नगरी पठाउने देशका कामदार नल्याउने जनाएका छन् । उनले दुई दिनको अन्तरालमा १६ जना पाकिस्तानी र ७ जना बंगलादेशीमा कोरोना संक्रमित भेटिएको र अन्य देशबाट आएका यात्रुमा पनि राम्ररी परीक्षण नगरी नै पठाएको पाइएमा यस्तै खालको निर्णय हुन सक्ने जनाए ।"
दुग्ध पदार्थ बिकाउनै सकस,"डीडीसी घिउमा २० रुपैयाँ छुटडीडीसीले आफ्नो बिक्री केन्द्रबाट बिक्री भइरहेको घिउमा २० रुपैयाँ छुट दिएको छ । मौज्दात घिउ डम्प हुन थालेपछि प्रतिलिटर २० रुपैयाँ छुट दिएर बिक्री गरिएको डीडीसीका योजना तथा बजार व्यवस्था विभाग प्रमुख सञ्जीव झाले जानकारी दिए । प्रतिलिटर ९ सय रुपैयाँमा २० रुपैयाँ छुट दिएका छौं, उनले भने, छुट काठमाडौंको लैनचौन, न्युरोड र खुमलटार बिक्री केन्द्रमा मात्रै छ । खुद्राबाहेक ठूलो परिमाणमा खरिद गर्ने व्यापारीलाई पनि अफर ल्याइएको छ ।"
सुन प्रतितोला ९१ हजार पुग्यो,काठमाडौं (कास) घरेलु बजारमा सोमबार सुनको मूल्य प्रतितोला ९१ हजार रुपैयाँ पुगेको छ । यो हालसम्मकै उच्च हो । अघिल्लो दिनको तुलनामा प्रतितोला ४ सय रुपैयाँले बढेको हो । विश्वबजारमा सुनको मूल्य बढेपछि नेपाली बजारमा पनि अकासिएको नेपाल सुनचाँदी महासंघले जनाएको छ । सोमबार अन्तर्राष्ट्रिय बजारमा सुन प्रतिऔंस १ हजार ७ सय ५२८० अमेरिकी डलर पुगेको छ ।अन्तर्राष्ट्रिय बजारमा भने ०७० भदौ १२ मा प्रतिऔंस सुनको मूल्य १ हजार ९ सय २४ अमेरिकी डलर पुगेको थियो । त्यति बेला नेपाली बजारमा प्रतितोला सुनको मूल्य ६३ हजार ३ सय रुपैयाँ थियो । ०७० को तुलनामा अहिले अमेरिकी डलरको मूल्य धेरै बढेकाले सुनको मूल्य पनि अकासिएको हो ।मूल्य बढेपछि बजारमा सुनचाँदीको कारोबार लगभग ठप्प जस्तै भएको सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । अन्तर्राष्ट्रिय वस्तु बजारमा सुनको मूल्य निकै उतारचढावपूर्ण रहेकाले आउँदा दिनमा स्वदेशी बजारमा अझै बढ्ने अनुमान छ । कोभिड१९ को जोखिमबाट बच्न गरिएको लकडाउनका कारण चैत ११ देखि बन्द भएको घरेलु सुनचाँदी बजार दुई साताअघि (गत जेठ २६ मा) खुलेको थियो । साढे दुई महिना (७५ दिन) पछि बजार खुलको पहिलो दिन प्रतितोला १० हजार ४ सय रुपैयाँ मूल्य बढेर ८७ हजार ४ सय रुपैयाँमा कारोबार भएको थियो । त्यसपछि निरन्तरजसो हरेक दिन सुनको मूल्य बढिरहेको छ । यही क्रममा सोमबार ९१ हजार रुपैयाँ पुगेको हो ।अघिल्लो दिनको तुलनामा सोमबार चाँदीको मूल्यमा पनि प्रतितोला १० रुपैयाँले बढेर ९ सय ५० रुपैयाँमा कारोबार भएको छ । अन्तर्राष्ट्रिय बजारमा चाँदी प्रतिऔंस १७८८ डलर पुगेको पनि नेपाली बजारमा पनि चाँदीको मूल्य बढेको हो ।
विद्युतीय सवारीमा बढाइएको कर परिवर्तन हुँदैन,"बजेटसम्बन्धी चारवटै विधेयक पारितआगामी आर्थिक वर्ष ०७७७८ को बजेटसँग सम्बन्धित चारवटै विधेयक राष्ट्रिय सभाबाट पारित भएका छन् । राष्ट्रिय सभा बैठकमा सोमबार बजेटसँग सम्बन्धित एक विधेयक बहुमत र दुई विधेयक सर्वसम्मत पारित भएका छन् । प्रतिनिधिसभाबाट राष्ट्रिय सभामा गएको आर्थिक विधेयक, ०७७ बहुमतले पारित भयो । राष्ट्र ऋण उठाउने विधेयक, ०७७ र ऋण तथा जमानत (२४ औं संशोधन) विधेयक, ०७७ भने सर्वसम्मत पारित भएको राष्ट्रिय सभाका अध्यक्ष गणेशप्रसाद तिमिल्सिनाले जानकारी दिए । यी तीनवटै विधेयक प्रतिनिधिसभाबाट यसअघि नै पारित भइसकेका हुन् । त्यस्तै विनियोजन विधेयक, ०७७ यसअघि असार ४ मा बहुमतले पारित भइसकेको छ ।"
सय रुपैयाँभन्दा बढीमा आईपीओ निष्कासन व्यवस्था हुँदै,"सर्वसाधारणलाई सेयर जारी गरेर दोस्रो बजारमा सूचीकृत हुन चाहने कम्पनीले अंकित मूल्य एक सय रुपैयाँभन्दा बढीमा निष्कासन गर्न पाउने व्यवस्था हुन लागेको छ । बुक बिल्डिङ भनिने यो व्यवस्थाका लागि नेपाल धितोपत्र बोर्ड (सेबोन) ले निर्देशिकाको मस्यौदा तयार पारेको छ । यस्तो व्यवस्था कार्यान्वयनमा आएपछि प्रिमियम (अंकित मूल्यमा थप गरी) मा सेयर जारी गर्न चाहने कम्पनीले अंकित मूल्य एक सयभन्दा बढीमा प्राथमिक निष्कासन (आईपीओ) जारी गर्न पाउनेछन् । तर साधारण रूपमा सेयर निष्कासन गर्ने कम्पनीले भने अंकित मूल्य एक सयमै सेयर जारी गर्नुपर्नेछ । बुक बिल्डिङ विधि अनिवार्य नभई स्वेच्छिक हो । नयाँ व्यवस्थाले बजारमा राम्रो पर्फमेन्स देखाइरहेका कम्पनीलाई पुँजीबजारमा आकर्षित गर्न सकिने जानकारहरू बताउँछन् । सुझावका लागि मस्यौदा सेबोनको वेबसाइटमा राखिएको छ । प्राप्त सुझावका आधारमा निर्देशिकालाई अन्तिम रूप दिइनेछ । यो विधिबाट अंकित मूल्य सयभन्दा बढीमा सेयर निष्कासन गर्न भने बोर्डले तोकेको मापदण्ड पूरा गर्नुपर्नेछ, जसमध्ये बुक बिल्डिङबाट आईपीओ निष्कासन गर्न कम्पनी लगातार तीन आर्थिक वर्षदेखि नाफामा सञ्चालन भएको, साधारणसभाले सो विधिबाट आईपीओ निष्कासन गर्न अनुमति पाएको, प्रतिसेयर नेटवर्थ प्रतिसेयर चुक्ता पुँजीको कम्तीमा १ सय ५० प्रतिशत रहेको र औसत वा औसतभन्दा माथि रेटिङ पाएको हुनुपर्ने व्यवस्था छ ।यो प्रक्रियामा निष्कासनमा संस्थागत लगानीकर्ताले बोलकबोल प्रक्रियाबाट सेयर बोलकबोल प्रक्रियाबाट भर्नेछन् । संस्थागत लगानीकर्ताले बोलकबोल प्रक्रियाबाट सेयर भरेपछि त्यसका आधारमा कटअफ मूल्य निकालिनेछ । जति कटअफ मूल्य निस्केको हुन्छ त्यही मूल्यमा सम्बन्धित कम्पनीले सर्वसाधारणलाई आईपीओ जारी गर्छन् । कटअफ मूल्य निकालेपछि त्योभन्दा बढी मूल्यमा आवेदन गर्ने संस्थागत लगानीकर्ताले सबै सेयर पाउँछन् । त्यसपछि कटअफ मूल्यमा भरेकाले सेयर पाउँछन् भने त्योभन्दा कम मूल्यमा भरेका लगानीकर्ताले समानुपातिक तरिकाले सेयर पाउनेछन् ।आईपीओ जारी गर्न बुक बिल्डिङका लागि सबैभन्दा पहिला संगठित संस्थाको विवरण तयार पार्नुपर्छ । यसका लागि संगठित संस्थासँग छलफल तथा सार्वजनिक सूचना जारी गर्नुपर्ने व्यवस्था मस्यौदामा छ । अख्तियार प्राप्त संस्थाले आईपीओ ल्याउने कम्पनीको सेयरमा कतिसम्म मूल्य कबुल्ने भनी विशेषज्ञबाट अध्ययन गराई निर्णय गर्छनु । र प्रतिस्पर्धामा सहभागी हुन्छन् । उनीहरूले जुन माथिल्लो बिन्दुमा मूल्य कबुल्छन्, त्यही मूल्यमा आईपीओको मूल्य निर्धारण हुने व्यवस्था छ ।के हो बुक बिल्डिङ ?सार्वजनिक निष्कासन गर्ने एउटा यस्तो वैकल्पिक विधि हो, बुक बिल्डिङ । सेयर वा अन्य धितोपत्रको सार्वजनिक निष्कासन गर्दा धितोपत्रको सही मूल्य निर्धारण गर्न बिक्री प्रबन्धक वा प्रत्याभूतिकर्ता (बुक रनर) ले लगानीकर्ताबाट धितोपत्रको माग सृजना गर्ने, संकलन गर्ने र अभिलेख गर्ने व्यवस्थित प्रक्रिया हो । यो विधिमा बिक्री प्रबन्धक वा प्रत्याभूतिकर्ताले विभिन्न सम्भाव्य लगानीकर्ताको मागका आधारमा सार्वजनिक निष्कासनको मूल्य निर्धारण गरिन्छ । सम्भाव्य लगानीकर्ता, जस्तै वित्तीय संस्था, संस्थागत लगानीकर्ता, उच्च नेटवर्थ भएका व्यक्ति आदिबाट कुनै कम्पनीले निष्कासन गर्न लागेको धितोपत्रको खरिद गर्न चाहेको संख्या र तिर्न चाहेको मूल्य माग गरी त्यसको अभिलेख किताब निर्माण गर्छ । बुक बिल्डिङ पद्धतिमा बुक भन्नु सम्भाव्य लगानीकर्ताबाट प्राप्त माग तथा मूल्यको संग्रह हो । जुन बिक्री प्रबन्धक वा प्रत्याभूतिकर्ताबीच गोप्य रहन्छ । यो विश्वका विकसित पुँजीबजारमा धेरै समयदेखि प्रयोगमा छ । छिमेकी मुलुक भारत, बंगलादेशलगायतको पुँजीबजारमा समेत यो पद्धतिको सुरुवात भइसकेको छ ।यस पद्धतिमा बिक्री प्रबन्धक वा प्रत्याभूतिकर्ताले सार्वजनिक निष्कासनको अवधिका दौरान विभिन्न सम्भाव्य लागनीकर्ताबाट बोलपत्र आह्वान गर्दछ । लगानीकर्ताले निष्कासनकर्ता कम्पनीले निर्धारण गरेको मूल्य सीमाभित्र रही आफ्नो बोलपत्र पेस गर्छन् । लगानीकर्ताले निष्कासनकर्ता कम्पनीको वित्तीय विवरण, साख, कार्यसम्पादन मूल्यांकन आदिका आधारमा धितोपत्रको मूल्य तय गरी बोलपत्र पेस गर्छन् ।कम्पनीको आधार (सूचक) राम्रो भए माग उच्च हुन्छ भने खराब भए माग कम हुन्छ । निश्चित अवधिपछि बिक्री प्रबन्धक वा प्रत्याभूतिकर्ताले बुक बन्द गर्छ । अभिलेख भएको मागका आधारमा सार्वजनिक निष्कासनको अन्तिम मूल्य निर्धारण गरिन्छ । यो प्रक्रियामा आईपीओ निष्कासनको मूल्य निर्धारण हुनुका साथै निष्कासित धितोपत्रको मागको अवस्थासमेत थाहा हुन्छ ।"
छैनन् सजिला कृषि उपकरण,"किन भएन यान्त्रिकीकरण ? कम्बाइन्ड हार्भेस्टर राखेका खैरहनीका विकल चौधरीको आफ्नै खाले व्यथा छ । लगानी चर्को छ । एउटा हार्भेस्टरलाई ३० देखि ४० लाख रुपैयाँ पर्छ । मेसिन मात्रै भारतबाट ल्याउनुपर्ने हो र, चलाउने पनि उतैबाट ल्याउनुपर्छ । नेपालमा निपुण मान्छे भेट्टाउन गाह्रो छ । महिनाको एक लाख भारतीय रुपैयाँ तलब दिनुपर्छ ।फेरि यहाँको खेतको ढाँचाले पनि कम्बाइन्ड हार्भेस्टरजस्ता ठूला मेसिन चलाएर काम गर्न सकिँदैन । ठूला फाँट भए एक घण्टामा गर्न सकिने कामलाई यहाँका ससाना खेतमा दुई अढाई घण्टा लाग्छ, विकलले भने । १०१५ जना खेतलाले २० हजार रुपैयाँसम्म खर्च गरेर गर्ने काम यसले ५६ हजारमा एकै घण्टामा सकिदिन्छ । यस्ता फाइदाका कुरा गरेर सरकारले किसानलाई मेसिन प्रयोगमा अभिप्रेरित गर्नुपर्ने उनले बताए । खेतला लगाएर रोप्दा कम्तीमा १५१६ हजार रुपैयाँ खर्च हुने ठाउँमा जमिन धुलो बनाएर बीउ छरेर गरिने धान खेतीको प्रविधि अपनाए बढीमा २ हजार रुपैयाँ लाग्छ । यसरी खेती गर्दा धान पनि बढी फल्छ । बिघामा ८ क्विन्टलसम्म बढी धान फलेको किसान नारायण चापागार्इंले बताए । तर झार धेरै आउने समस्या छ । छर्ने बेलामा ध्यान पुर्याए झार पनि आउँदैन । तर त्यो कुरा ख्याल नराख्दा झारले सताउँछ, उनले भने । छरुवा धान खेतीमा किसानको आकर्षण नहुने प्रमुख कारण नै यही झार भएको उनको भनाइ छ । तर झार व्यवस्थापनको जानकारी र औजारबारे प्रचारप्रसार बढाए यसलाई धेरैले अपनाउने उनले बताए । हिलोमा धान रोप्ने मेसिन पनि खर्चिलो उपकरण हो । बीउ राख्नेदेखि खेतको आकारप्रकार मेसिनका लागि अनुकूल हुनुपर्छ । एकनासको समथर खेतमा मात्रै मेसिनले काम गर्छ ।"
ब्याजले तनावमा व्यवसायी,"लकडाउनका कारण लुम्बिनी सुनसान भएको तीन महिना पुग्न लाग्यो । पाहुना नआएपछि त्यहाँका होटलको सेवा ठप्प छ । लकडाउनअघि पर्यटक बढ्ने विश्वासका साथ पुराना होटलले क्षमता विस्तार गरेका थिए । ठूलो लगानीमा नयाँ होटल सञ्चालनमा आएका थिए । कोभिड१९ संक्रमणका कारण पाहुना नआएपछि व्यवसायीले ३ महिना अवधिमा लाखौं रुपैयाँ नोक्सानी बेहोर्नुपरेको गुनासो गरेका छन् ।लकडाउनको अवधिमा आन्तरिक र बाह्य पर्यटक नआएपछि प्रत्येक होटलले आर्थिक क्षति बेहोर्नुपरेको स्थानीय व्यवसायीले बताए । लुम्बिनीमा सानाठूला गरी ८५ होटल सञ्चालनमा छन् । एक दर्जन होटल निर्माणाधीन छन् । होटल बन्द हुँदा दैनिक २० देखि ५० लाख रुपैयाँसम्म आर्थिक क्षति बेहोरेको लुम्बिनी होटल संघका वरिष्ठ उपाध्यक्ष गोविन्द ज्ञवालीले दाबी गरे । लामो लकडाउनले पर्यटन क्षेत्र तहसनहस भयो, अब राहतका लागि सरकारले उपयुक्त योजना ल्याउनुपर्छ, उनले भने, लकडाउन सुरु भएको झन्डै ३ महिनामा हामीले १० अर्ब हाराहारी नोक्सानी बेहोरिसक्यौं । सरकारले होटल व्यवसायीका लागि बैंकको किस्ता तिर्ने समय पछाडि सार्नुपर्ने, ब्याज मिनाहा गर्नुपर्ने र राहतको घोषणा गर्नुपर्ने उनले बताए । प्रदेश सरकारले घोषणा गरेको लुम्बिनी भ्रमण वर्ष पनि सफल नभएपछि आफूहरूले शृंगार, रङरोगन आदि र विस्तार एवं नयाँ सञ्चालन थालेका होटलको अवस्था नाजुक भएको ज्ञवालीको भनाइ छ । महामारीले सबै कार्यक्रम र पर्यटक रोकिएपछि यस्तो अवस्था आएको उनले सुनाए । कोभिडको महामारीभन्दा होटल व्यवसायीलाई बैंकको साँवाब्याज बुझाउने ताकेताले मानसिक तनाव बढाएको उनले बताए । बैंकले बुझेर पनि नबुझेझैं गर्छन्, यस अवस्थामा हामी बैंक ऋण तिर्नै नसक्ने अवस्थामा छौं, उनले भने, एउटै होटलमा ६० करोड रुपैयाँसम्म लगानी गरेका व्यवसायीको पीडा कसले बुझ्छ ? पछिल्लो समय आन्तरिक पर्यटक वृद्धि भएका थिए । बाह्य पर्यटक पनि बढेको समयमा लकडाउनले पारेको प्रभावबाट उम्किन होटल व्यवसायीलाई कति समय लाग्छ भन्नेबारे बताउन नसकिने उनको भनाइ छ । भोलि के हुन्छ भन्ने अनिश्चितताका बीच होटल सञ्चालकलगायत उनीहरूका परिवार मानसिक तनावमा रहेको ज्ञवालीले बताए । धेरैले बैंकबाट ऋण लिएर लगानी गरेका छन्, लुम्बिनी होटल संघका सदस्य तथा ग्रान्ड लुम्बिनी कस्मो होटलका सञ्चालक अक्रम खानले भने, तीन महिनासम्म कारोबार शून्य छ । बैंकको किस्ता केबाट तिर्ने ? सरकारले राहत प्याकेज घोषणा नगरे व्यवसायी पलायन हुने उनको भनाइ छ । बैंकको ताकेताबाट आत्तिएपछि व्यवसायीले सुरक्षात्मक उपाय अपनाएर होटल सञ्चालन गर्न पाउनुपर्ने माग गर्न थालेका छन् । अधिकांश होटलले कर्मचारीलाई बेतलबी बिदा दिएका छन् । प्रत्येक होटलमा कम्तीमा ५ देखि ५० जनासम्म कर्मचारी कार्यरत थिए । लुम्बिनी होटल संघका अनुसार ८५ वटा होटलमा ५ हजारको हाराहारीमा कर्मचारी कार्यरत छन् । होटल तथा रेस्टुरेन्ट व्यवसायी संगठन रूपन्देहीमा ४ सय होटल तथा रेस्टुरेन्ट सदस्य छन् । तिनमा ५० लाखदेखि अर्बसम्म लगानी भएको संगठनका अध्यक्ष गणेशप्रसाद बेल्बासेले बताए । यो ऋण कति वर्षमा उकासिने हो भन्ने चिन्ता बढेको छ, उनले भने, अध्यक्ष भएकाले साथीभाइका गुनासा सुन्छु । तर निकास दिने निकायले सुन्दै सुन्दैन । प्रायः होटलमा ८० प्रतिशत लगानी बैंकबाट भएको छ । त्यसमाथि ५० हजारदेखि ५ लाख रुपैयाँसम्म घरभाडा र कर तिर्नुपर्दा थेग्न सक्ने अवस्था नरहेको बेल्बासेले गुनासो गरे । लकडाउनको सुरुवातदेखि प्रत्यक्ष मारमा परे पनि सरकारले आफ्ना पीडा सुनुवाइ नगर्दा मानसिक तनाव बढेको भैरहवास्थित सिद्धार्थ होटल एसोसिएसनका अध्यक्ष सीपी श्रेष्ठले बताए । पर्यटनका मुख्य आधार रहेका होटललाई बजेटमा सम्बोधन नगरिनु, राहत प्याकेजको माग गरिरहँदा बेवास्ता गर्नु अन्याय हो, उनले भने, असार मसान्तसम्म साँवा र ब्याज तिर्ने उपाय छैन ।तथ्यांकअनुसार एसोसिएसनमा आबद्ध ६७ होटलमा २० अर्ब रुपैयाँ लगानी छ । त्यसमध्ये वित्तीय क्षेत्रको ऋण १० अर्ब रुपैयाँको हाराहारीमा छ । असार मसान्तसम्म तिर्नुपर्ने ७६ करोड रुपैयाँ छ । महामारीका बेला डिमान्ड शुल्क, साँवा र ब्याज चुक्ता गर्ने मिति सारिदिएमा व्यवसायीले होटल सञ्चालनपछि उक्त ऋण तिर्ने श्रेष्ठले बताए । यसका लागि जिल्लास्थित राष्ट्र बैंकको प्रदेश कार्यालयमा गएर असार मसान्तमा रकम चुक्ता गर्न नसक्ने भएकाले विकल्प दिनका लागि तीन दिनअघि ज्ञापनपत्र बुझाएको उनको भनाइ छ ।"
कुलेखानी सुरुङमार्गलाई एक अर्ब,"मकवानपुर (कास) प्रदेश गौरवको आयोजनाका रूपमा रहेका भीमफेदीकुलेखानी सुरुङमार्गका लागि वाग्मती प्रदेश सरकारले एक अर्ब रुपैयाँ बजेट विनियोजन गरेको छ । सुरुङमार्गका लागि भौतिक पूर्वाधार विकास मन्त्रालयअन्तर्गत अर्थ विविध शीर्षकमा एक अर्ब रुपैयाँ बजेट छुट्याएको हो ।तीन वर्षभित्र बनाइसक्ने लक्ष्यसहित १५ अर्ब रुपैयाँ लागत लाग्ने अनुमान गरिए पनि आगामी आर्थिक वर्षका लागि एक अर्ब रुपैयाँ मात्रै बजेट विनियोजन भएको छ । संघीय सरकारको सहलगानीमा बन्ने यो सुरुङमार्गका लागि संघीय सरकारले आगामी आवका लागि २ करोड रुपैयाँ बजेट विनियोजन गरिएको वाग्मती प्रदेशका भौतिक पूर्वाधार विकासमन्त्री रामेश्वर फुयालले जानकारी दिए । वाग्मती प्रदेश सरकारले सुरुङमार्गकै लागि भौतिक पूर्वाधार विकास मन्त्रालयअन्तर्गत विभिन्न शीर्षकमा ३ करोड ६० लाख रुपैयाँ थप छुट्याएको छ । मन्त्रालयअन्तर्गत नै सुरुङमार्ग निर्माणका लागि २ करोड रुपैयाँ बजेट विनियोजन गरिएको छ । सुरुङमार्ग निर्माण आयोजनाका लागि १ करोड रुपैयाँ, आयोजनाका लागि आवश्यक इन्जिनियरिङ तथा अन्य मेसिनरी औजार, ल्याबका सामग्री खरिदका लागि २० लाख रुपैयाँ, डिजाइन रिभ्यु कार्यका लागि २० लाख रुपैयाँ, प्रोक्युरमेन्ट डकुमेन्ट रिभ्यु कार्यका लागि २० लाख रुपैयाँ र मदन भण्डारी मार्ग र सुरुङमार्ग निर्माणका लागि मुआब्जा वितरण गर्न एक करोड रुपैयाँ छुट्याइएको छ । चालु आवमै सुरुङमार्गको टेन्डर आह्वान गर्ने मन्त्रालयको तयारी छ । विभिन्न अध्ययन अन्तिम चरणमा पुगेको भन्दै मन्त्रालयका सचिव तेजराज भट्टले चालु आवको अन्त्यसम्ममा टेन्डर आह्वान हुने बताए । वातावरणीय प्रभाव मूल्यांकन, माटो परीक्षणलगायत केही प्राविधिक परीक्षणहरूको अध्ययन अन्तिम चरणमा पुगेको छ, उनले भने, यो अध्ययन सकिनेबित्तिकै टेन्डर आह्वान हुन्छ । प्रदेश सरकारले वैशाखभित्रै टेन्डर आह्वान गर्ने भने पनि अहिलेसम्म प्राविधिक अध्ययन नसकिएपछि प्रक्रिया अनिश्चित बनेको छ । भौतिक पूर्वाधार विकासमन्त्री फुयालले भने सुरुङमार्गका लागि बजेटको अभाव नहुने दाबी गरे । यो प्रदेश सरकार एक्लैले बनाउने आयोजना होइन । यसमा संघीय सरकारको पनि सहलगानी रहनेछ, उनले भने, टेन्डर प्रक्रिया तत्काल सुरु हुन्छ । र, निर्माण सुरु भएपछि यसमा बजेट अभाव हुनेछैन ।संघीय सरकारले आगामी आवको बजेटमा भीमफेदीकुलेखानी सुरुङमार्ग निर्माणका लागि सहकार्य गर्ने उल्लेख गरेको छ । संघीय सरकारले आव ०७७७८ को बजेटमा प्रदेश सरकारसँग सहकार्य गरी भीमफेदीकुलेखानी सुरुङमार्ग निर्माणको सम्भाव्यता अध्ययन पूरा गरी काम सुरु गर्ने उल्लेख छ । भीमफेदीकुलेखानी सुरुङमार्गसहित अन्य दुई स्थानमा सुरुङमार्ग र सडक स्तरोन्नतिसमेतका लागि ६ अर्ब ४२ करोड छुट्याइएको छ । वाग्मती प्रदेश सरकारले २ वर्षदेखि सुरुङमार्ग निर्माणलाई प्रदेश गौरवको आयोजना घोषणा गरेको छ । सुरुङमार्ग निर्माणका लागि प्रदेशले संघीय सरकारसँग सहकार्यका लागि यसअघि नै आग्रह गरेको थियो । सुरुङमार्गको प्राविधिक अध्ययन गरिरहेको टोलीले तीन वर्षमा बनिसक्ने गरी सुरुङमार्गको निर्माणको काम सुरु हुने जनाएको छ । सुरुङमार्गको लम्बाइ २२५ किलोमिटर हुनेछ, यातायात पूर्वाधार निर्देशनालयका निर्देशक सहदेव भण्डारीले भने, ११ मिटर फराकिलो सुरुङमार्ग २ लेनको हुनेछ । आपत्कालीन अवस्थामा प्रयोग हुने गरी सँगै ५ मिटर फराकिलो अर्को सुरुङमार्ग पनि बन्नेछ ।"
सञ्चालन अनुमति नपाउँदा मारमा सौन्दर्य कला व्यवसायी,"दुई वर्षदेखि काठमाडौं मनमैंजुस्थित पुनम ब्युटी पार्लर सञ्चालन गरेर बसेकी पुनम तामाङले लकडाउनपछि पार्लर बन्द गरिन् । झन्डै साढे दुई महिनासम्मको बन्दपछि उनले पार्लर खोल्न थालेकी छन् । केही दिन अघिदेखि उनले कोरोना संक्रमणको त्रासबीच सरकारको नियमविपरीत समय मिलाएर पार्लर खोल्न थाले पनि ढुक्कले काम गर्न सकेकी छैनन् । तीन महिनादेखि सटर भाडा र रोजीरोटीकै पिरलोले पार्लर खोल्न बाध्य भएको उनले सुनाइन् ।ग्राहकको मागबमोजिम होसियारीपूर्वक सुरक्षित भएर पार्लर सञ्चालन गरे पनि त्रासपूर्ण अवस्थामा काम गर्नुपरेको उनको दुःखेसो छ । लुकेरै भए पनि पार्लर त खोलेकी छु, उनले भनिन्, दुईचार पैसा भए पनि होला कि भनेर ग्राहकलाई सेवा पुर्याउँदा आफ्नै ज्यानको पनि पीर छ । जसोतसो दैनिकी चले पनि तीन महिनाको भाडा कसरी बुझाउने भन्नेमा उनी चिन्तित छिन् । सौन्दर्य व्यवसाय नै सञ्चालन गरिरहेकी फेसियल हाउसकी सञ्चालक सुष्मा महराले अहिले सौन्दर्य कला व्यवसायी र यो पेसामा आबद्ध सबैलाई निकै कठिन भएको सुनाइन् । काठमाडौं मल, सीटीसी मल, चाबहिल गणेशस्थान, पोखरा ट्रेड मललगायत स्थानमा फेसियल हाउस सञ्चालन गरेकी उनलाई अहिले भाडाकै चिन्ता छ । उनले जम्माजम्मी मासिक ५ लाख रुपैयाँ भाडा तिर्दै आएकी थिइन् । फेसियल हाउस बन्द भएसँगै ६०७० जना कर्मचारीको रोजगारीसमेत गुमेको उनले बताइन् । अध्ययनसँगै पार्ट टाइमरका रूपमा सिकाइ गर्ने र केही आर्थिक उपार्जन गर्नेहरूलाई अहिले गुजारा चलाउनसमेत गाह्रो भइरहेको उनको भनाइ छ । गत बुधबार बसेको मन्त्रिपरिषद् बैठकले स्वास्थ्य सुरक्षाका उपायलाई ध्यानाकर्षण गर्दै पसल, व्यापार, व्यवसाय, निर्माण कार्य, उत्पादनशील उद्योग, बैंक तथा वित्तीय संस्था, सञ्चार तथा प्रसारणजस्ता क्षेत्रमा खुकुलो बनाए पनि सैलुन तथा ब्युटी पार्लर भने बन्द नै गर्ने निर्णय गरेको थियो । लगातारको बन्दले यो व्यवसाय नै त्याग्नुपर्ने अवस्था आएको व्यवसायी बताउँछन् । लामो समयदेखिको बन्दले सौन्दर्य कला व्यवसायी संकटमा परेको नेपाल सौन्दर्य कला व्यवसायी संघका अध्यक्ष कमला श्रेष्ठको भनाइ छ । यो व्यवसायमा महिलाको सहभागिता ९५ प्रतिशत रहेकाले लकडाउनले उनीहरूको आयआर्जन र स्वावलम्बन बन्ने बाटो नै बन्द हुन लागेको उनको दाबी छ । आफ्नै आयआर्जनमा भर्खर खुट्टा टेक्न थालेका महिला व्यवसायीका लागि यो समय अति नै कठिन भएको छ, उनले भनिन्, बैंकको ऋण, ब्याज र सटर भाडाको चिन्ताले महिलाहरू डिप्रेसनमा जाने अवस्था छ । संघकाका अनुसार हाल देशभर सौन्दर्यसम्बन्धी व्यवसाय सञ्चालन गरिरहेका महिला तीनदेखि चार लाख महिला छन् । महिला सशक्तीकरणको मुख्य आधार रहेको यो व्यवसायलाई सरकारले निश्चित मापदण्ड र कार्यदिशा तोकेर खुकुलो बनाउने वातावरण उपलब्ध गराउनुपर्ने श्रेष्ठको माग छ । स्वास्थ्य सुरक्षा र आउने ग्राहकलाई समेत ध्यानमा राखी व्यवसाय सञ्चालन गर्न माग गर्दै संघले हालै उपप्रधान एवं रक्षामन्त्री ईश्वर पोखरेलसमक्ष ज्ञापनपत्र बुझाएको छ ।"
एनआरएनएको २५ सय पीसीआर किट सहयोग,काठमाडौं (कास) गैरआवासीय नेपाली संघले सुदूरपश्चिम प्रदेशका लागि कोरोना परीक्षण गर्ने २५ सय पीसीआर टेस्ट किट र २५ सय आरएनए एक्ट्र्याक्सन किट सहयोग गरेको छ । संघले शनिबार सुदूरपश्चिम प्रदेशका लागि स्वास्थ्य मन्त्रालयलाई उक्त किट हस्तान्तरण गरेको हो । संघका कार्यकारी निर्देशक राजेश राणाले स्वास्थ्य सेवा विभागका महानिर्देशक डा दीपेन्द्र रमण सिंहको रोहवरमा उद्योग वाणिज्य तथा आपूर्तिमन्त्री लेखराज भट्टलाई उक्त किट हस्तान्तरण गरे ।
हुन्डाईको छुट प्याकेज,"काठमाडौं (कास) हुन्डाई मोटर्सको आधिकारिक बिक्रेता लक्ष्मी इन्टरकन्टिनेन्टलले आफ्ना ग्राहकका लागि छुट प्याकेज ल्याएको छ । कम्पनीले कोरोना भाइरसका कारण बदलिँदो अवस्थालाई ध्यानमा राख्दै विभिन्न प्याकेज ल्याएको हो । प्याकेजअनुसार हुन्डाई गाडीको खरिदमा पहिलो वर्षको मासिक बैंक किस्तामा कम्पनीले ५० प्रतिशत साथ दिने जनाएको छ । कम्पनीले नगद छुट, एक वर्षको निःशुल्क बिमा, निःशुल्क सडक कर, स्पट एक्सचेन्ज, सरल फाइनान्सको सुविधाका साथै चार वर्षको निःशुल्क सर्भिस र तीन वर्षको वारेन्टी दिने जनाएको छ ।"
भायनेटको ईलर्निङ,"काठमाडौं (कास) इन्टरनेट सर्भिस प्रदायक भायनेटले विद्यार्थी र शिक्षकका लागि ईलर्निङ टीभी नामक दुई नयाँ प्याकेज ल्याएको छ । भायनेटको ईलर्निङअन्तर्गत नयाँ प्याकेजले बिहान ६ देखि दिउँसो ४ बजेसम्म इन्टरनेटको गतिलाई ५० एमबीपीएससम्म दोब्बर गर्न सक्छ । अन्य समयमा २५ एमबीपीएसमा सञ्चालन हुन्छ । त्यस्तै फोकस मोड प्याकेजमा भायटीभी सर्भिस रहेको कम्पनीले जनाएको छ । यो सर्भिसमा २ सय ५० भन्दा बढी च्यानलका साथ पज र प्ले, क्याचअप टीभी, मुभी अन डिमान्ड र मोबाइल एपलगायत विशेषता रहेका छन् । यो प्याकेज प्रतिमहिना १ हजार ७ सय रुपैयाँमा उपलब्ध हुनेछ ।"
उपत्यकाका १६७ क्षेत्र उच्च जोखिममा,"सरकारले प्रकोप व्यवस्थापनमा उचित कदम चाल्न नसक्दा उपत्यकाभित्रैका डेढ सयभन्दा बढी स्थान बाढी, पहिरो र डुबानको उच्च जोखिममा छन् । खोला तथा नदी तटीय क्षेत्र र सार्वजनिक जग्गाजमिन अतिक्रमण, अव्यवस्थित बसोबास र एकीकृत बस्ती विकासको अभावले काठमाडौं, ललितपुर र भक्तपुरका १ सय ६७ ठाउँ मनसुनी प्रकोपको उच्च जोखिममा छन् ।ती स्थानमा बाढी, पहिरो, डुबान तथा जीर्ण संरचना भत्किने जोखिम छ । अविरल वर्षा र त्यसपछि सिर्जित बाढी तथा पहिरोले यी क्षेत्रमा मानवीय र भौतिक क्षति गराउने जोखिम भए पनि सरकारले पूर्वतयारी र प्रतिकार्य योजना लागू गर्न सकेको छैन । यी स्थानको सम्भावित जोखिम व्यवस्थापनका लागि बेलैमा कदम चाल्न प्रहरी प्रधान कार्यालयले गृह मन्त्रालयमा विवरणसहित प्रतिकार्य योजना पेस गरे पनि तत्काल यसको सम्बोधन हुने देखिएको छैन । प्रहरी प्रधान कार्यालयले शुक्रबार गृहमा पेस गरेको देशभरिको बाढी, पहिरो, डुबान, कटान र अन्य विपद्सम्बन्धी विवरण काठमाडौंमा मात्रै ३३ स्थानमा डुबान, ९ स्थानमा बाढी, १७ स्थानमा पहिरो र १५ स्थानमा जीर्ण संरचना भत्किनेलगायत प्रकोप हुन सक्ने भन्दै यसविरुद्ध बेलैमा सावधानी अपनाउन सरकारको ध्यानाकर्षण गराएको छ । त्यस्तै ललितपुरमा ३९ स्थानमा बाढी र ९ स्थानमा पहिरोको उच्च जोखिम रहेको र यस क्षेत्रवरपर विपद् प्रतिकार्य योजना प्रभावकारी रूपमा लागू गर्न सुझाव दिएको छ । भक्तपुरमा डुबान २२, बाढी ८ र पहिरो १३ स्थानमा जान सक्ने प्रक्षेपण गरिएको छ । विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अनिल पोखरेलले जोखिमयुक्त क्षेत्र पहिचान गरिएको र त्यस अनुसन्धान सावधानीका लागि कार्ययोजना बनाइएको बताए । बस्ती विस्थापन र एकीकृत बस्ती निर्माण तत्काल सम्भव नभएकाले प्रकोपविरुद्ध अरू नै रणनीति अपनाइने उनले बताए । प्रतिकार्य योजना तयार भए पनि सम्भावित प्रकोप न्यूनीकरण तथा व्यवस्थापनका लागि खोजउद्धार तथा राहतअन्तर्गत अस्थायी आवास, लत्ताकपडा, खाद्यान्न, औषधोपचारजस्ता मानवीय सहायतासम्बन्धी तयारी अझै भएको छैन । विपद् व्यवस्थापन ऐन, २०७४ ले संघ, प्रदेश र स्थानीय तहका सबै संरचना प्रकोपविरुद्ध एकीकृत रूपमा परिचालन गर्ने भनिए पनि सरकारको ध्यान कोभिड१९ मै केन्द्रित छ । जसका कारण मनसुनी प्रकोपको जोखिम न्यूनीकरणका लागि प्रभावकारी पहल हुन सकेको छैन । २०५२ सालमै पूर्वन्यायाधीश रामबहादुर रावलको अध्यक्षतामा गठित सरकारी तथा सार्वजनिक जग्गा छानबिन तथा संरक्षणसम्बन्धी उच्चस्तरीय आयोग ले नदी तथा तटीय क्षेत्र अतिक्रमण गरी बनाइएका संरचना भत्काउन सरकारलाई सुझावसहितको प्रतिवेदन दिए पनि अहिलेसम्म कार्यान्वयनमा आएको छैन ।यी हुन् जोखिमयुक्त क्षेत्रराजधानीका वाग्मती, विष्णुमती, गोदावरी, हनुमन्ते, टुकुचा, मनोहरा तथा अन्य खोलाखोस्ला हुँदै बग्ने दुवैतर्फका तटीय क्षेत्र अतिक्रमित गरी बनाइएका संरचनालाई जोखिमको मुख्य कारण देखाइएको छ । वैज्ञानिक नापनक्साबिनै घर तथा भौतिक संरचना बनाउन दिने प्रवृत्तिका कारण पनि वर्षायाममा बाढी र डुबान हुने र त्यसबाट मानवीय क्षतिको पनि जोखिम औंल्याइएको छ । कागेश्वरीमनोहरा नगरपालिका७ र ९ मनोहरा खोला करिडोर बस्ती, कीर्तिपुर नगरपालिकाका सल्यानथान, ट्याङ्लाफाँट, सुन्दरीघाट, काठमाडौं महानगरपालिकास्थित लाजिम्पाट, टुकुचा खोलाको आसपास, तारकेश्वर नगरपालिकाको जरङखु तथा शान्ति टोल, गुम्बानयाँपुल करिडोर, वनस्थली ढुंगेधारा क्षेत्र, धोबी खोलामैतीदेवी र थापाथली, चन्द्रागिरि नगरपालिकाका थानकोट, नमुना बस्ती, ढुंगेअड्डा पशुपति ट्रान्सपोर्ट क्षेत्र, बालकुमारी मन्दिर आसपास, लामाचौर, खड्कुलेपुल, कञ्चनबस्ती, विष्णुदेवी आसपासलाई डुबानको उच्च जोखिममा राखिएको छ ।कागेश्वरीमनोहरा नगरपालिका८ गोठाटारस्थित वाग्मती नदी करिडोर, त्रिपुरेश्वरदेखि टेकुसम्म वाग्मती किनार, कलंकीबल्खु खोलालाई बाढीग्रस्त क्षेत्रमा राखिएको छ । दक्षिणकालीका चुत्रघारी र हुमाने, म्हैपी मन्दिर परिसर, नागार्जुन नगरपालिका८ स्थित भीमढुंगा, छकडोल र टौखेल, चन्द्रागिरिका नागढुंगा, पिप्लामोड राजमार्ग क्षेत्र, ढाक्छी, गैरीगााउँ, गोदाम केबलकार आसपास र कंकाली डाँडा इलाका पहिरोको उच्च जोखिममा समेटिएका छन् । तर यी क्षेत्रमा बस्ती व्यवस्थापन र पूर्वतयारीका लागि कुनै पहल भएको छैन । शान्तिनगर, सुकुम्बासी बस्ती, बुद्धनगर वाग्मती करिडोर, धोबीखोला करिडोर, बूढानीलकण्ठस्थित धोबीखोला करिडोर पनि जोखिमको सूचीमा छन् । भूकम्पबाट क्षतिपछि सामान्य मर्मत गरिएका वसन्तपुर, झोंछे, मखन र रक्तकाली, इन्द्रचोक, असनलगायत क्षेत्रसमेत जोखिमको सूचीमा छन् । भक्तपुरका कौशलटारबाट बालकोट जाने पुल, मनोहरा सुकुम्बासी क्षेत्र, नरेफाँट, दिव्यश्वरी जग्गा एकीकरण, सागबारी, नयाँ ठिमी, कमेरोटार, राधेराधे निकोसेरा, सल्लाघारी इवामुरा अस्पताल क्षेत्र, मंगल तीर्थ मन्दिर, राम मन्दिर, चुपिङघाट, सिद्धि स्मृति, लिवालीलगायत क्षेत्र डुबानको जोखिममा छन् । ललितपुरका गोदावरीस्थित टोकलबास, छम्पी, हुनमाठ, गोदावरी बडिखेल, मानडाँडा, विष्टछाप, उनिउचौर, कतुन भन्ज्याङ, ठोस्ने खोलालगायत क्षेत्र पहिरोको जोखिममा छन् ।"
उपत्यकामै घट्यो परीक्षण,"काठमाडौं (कास) सरकारले कोभिड१९ को नयाँ निर्देशिका जारी गरेपछि उपत्यकामा परीक्षणको दायरा घटेको छ । लक्षणबिना कुनै पनि व्यक्तिको परीक्षण नगरिने मापदण्ड उल्लेख गरिएको नयाँ निर्देशिका बनेपछि दायरा घटेको हो । विज्ञहरूले बढीभन्दा बढी परीक्षण गरेर संक्रमितलाई आइसोलेसनमा राख्दै समुदायमा संक्रमण फैलन दिन नहुने सुझाव दिए पनि त्यो लागू हुन सकेको छैन ।टेकुस्थित शुक्रराज ट्रपिकल तथा सरुवा रोग अस्पतालमा परीक्षणका लागि दैनिक एक हजार जना पुगिरहेका हुन्छन् । तर मुस्किलले डेढ सय जनाको मात्रै स्वाब संकलन गर्ने गरिएको अस्पताल निर्देशक डा सागरकुमार राजभण्डारीले बताए । परीक्षणका लागि आउने अधिकांश मानिसहरू उपत्यका बाहिरका जिल्लाबाट छिरेका हुन्छन्, उनले भने, धेरै त संक्रमण फैलिएको जिल्लाबाट आइरहेका छन् तर निर्देशिकाअनुसार हामीले लक्षणबिना परीक्षण गर्ने गरेका छैनौं ।राष्ट्रिय जनस्वास्थ्य प्रयोगशालामा देशैभरिबाट दैनिक दुई हजारदेखि पाँच हजारसम्म स्वाबको नमुना संकलन भएर आउँछ । तर काठमाडौं उपत्यकामा संकलन भएको स्वाबको नमुनाको संख्या न्यून हुने प्रयोगशालाकी निर्देशक डा रुणा झाले बताइन् । दैनिक १२ सयसम्म पीसीआर परीक्षण हुन्छ, त्यसमा उपत्यकाको धेरैमा २ सय जति स्वाब हुन्छ, उनले भनिन् । पाटन अस्पतालमा दैनिक ८० देखि एक सय नमुनाको मात्र पीसीआर परीक्षण हुने गरेको छ । आधाभन्दा बढी परीक्षण उपत्यका बाहिरकै व्यक्तिको हुने गरेको अस्पतालका निर्देशक डा विष्णुप्रसाद शर्माले बताए । वीर अस्पतालमा पनि उपत्यकाभन्दा बाहिरकै व्यक्तिको परीक्षण धेरै हुने गरेको छ । बाहिरी जिल्लाबाट आएर अस्पतालमा भर्ना भएका, शल्यक्रिया गर्नुपर्ने खालका बिरामीको बढी परीक्षण हुने अस्पतालका निर्देशक डा केदारप्रसाद सेञ्चुरीले बताए । वीरमा आएका बिरामी र नजिकका अस्पतालमा उपचार सेवा लिइरहेका बिरामीको पीसीआर परीक्षण हामी गर्छौं, उनले भने, अधिकांश केस बाहिरी जिल्लाकै देखिन्छ ।उपत्यकाका संक्रमण नै कम भएकाले परीक्षण न्यून देखिएको स्वास्थ्य मन्त्रालयका प्रवक्ता डा जागेश्वर गौतमको तर्क छ ।"
चन्दा उठाएर पीसीआर मेसिन,झापामा ८० लाख उठ्योपीसीआर परीक्षण गर्ने प्रयोगशाला (ल्याब) राख्न झापामा पनि जनस्तरबाट आर्थिक सहयोग संकलन भइरहेको छ । एक करोड २० लाख रुपैयाँ संकलन गर्ने लक्ष्यसहित एकका लागि एक अभियानले ल्याब स्थापना गर्न लागेको हो । सोमबारसम्म ८० लाख रुपैयाँ संकलन भइसकेको अभियानका संयोजक महेन्द्रकुमार गिरीले बताए ।
तीन पटकभन्दा बढी नियम मिचे लाइसेन्स खारेज,"काठमाडौं (कास) संसद्को विकास तथा प्रविधि समितिले ट्राफिक नियम तीन पटकभन्दा धेरै उल्लंघन गर्ने चालकको सवारी चालक अनुमतिपत्र (लाइसेन्स) रद्द गर्ने व्यवस्था गर्न सरकारलाई सुझाव दिएको छ । सवारी दुर्घटना चालककै लापरबाहीले हुने गरेको पाइएपछि यस्तो व्यवस्था गर्न सुझाव दिइएको उपसमितिका संयोजक गणेश पहाडीले बताए । सवारी तथा यातायात व्यवस्था ऐन तथा नियमले निषेध गरेको कार्य ३ पटकभन्दा धेरै गरेमा सवारी चालकको अनुमतिपत्र रद्द हुने व्यवस्था गर्न सुझाव दिएका छौं, पहाडीले भने । यही सुझावअनुसार कानुन बने यो व्यवस्था सार्वजनिक र निजी दुवै सवारीमा लागू हुनेछ । ट्राफिक प्रहरीले मदिरा सेवन गरेर ५ पटकसम्म कारबाहीमा परेमा लाइसेन्स खारेजका लागि यातायात व्यवस्था कार्यालयमा लेखेर पठाउने गरेको छ । तर, प्रभावकारी कार्यान्वयन हुन सकेको छैन । प्रहरीको तथ्यांकअनुसार दुर्घटनाको मुख्य कारण चालकको लापरबाही देखिएको छ । प्रहरीका अनुसार चालकको लापरबाहीले ४३७ प्रतिशत, तीव्र गतिले १८७, ओभरटेक गर्दा ९८, पैदल यात्रुको लापरबाहीले ९५, मादक पदार्थ सेवन गरी चलाउँदा ६२, सवारीको यान्त्रिक गडबडीले ६१, ओभरलोडले ५२, सडक चौपायाका कारण ०४ प्रतिशत दुर्घटना हुने गरेका छन् । त्यस्तै, लामो दूरीको सवारीसाधनका हकमा लाइसेन्स लिनेबित्तिकै चलाउन नपाउने व्यवस्था गर्न उपसमितिले सुझाव दिएको छ । लामो दूरीको सार्वजनिक यात्राका लागि कम्तीमा ५ वर्षको अनुभव भएको चालकसहित जगेडा चालकको व्यवस्था गर्ने प्रावधान राख्नुपर्ने उसमितिले सुझाएको छ । सार्वजनिक तथा ठूला सवारीसाधनका सहचालकलाई समेत यान्त्रिक ज्ञानको सामान्य तालिम दिने व्यवस्था मिलाउन सरकारलाई भनिएको छ ।बढ्दो सवारी दुर्घटना न्यूनीकरणका सम्बन्धमा विकास तथा प्रविधि समितिले विद्यमान कानुन, नीति तथा प्रणालीमा रहेका कमीकमजोरीहरू पहिचान गरी सवारी दुर्घटना न्यूनीकरणका लागि गर्नुपर्ने प्रयासहरूका सम्बन्धमा अध्ययन गरी सुझावसहितको प्रतिवेदन दिन गणेशकुमार पहाडीको संयोजकत्वमा २०७६ पुस ४ मा उपसमिति गठन गरेको थियो । समितिको प्रतिवेदनमा सवारी दुर्घटना न्यूनीकरण गर्न साढे तीन हजार किलोमिटर गुडेपछि मान्यता प्राप्त वर्कसपबाट सवारीसाधनको परीक्षण र मर्मत गराउनुपर्ने उल्लेख छ । उपसमितिले बेलाबेलामा सवारीसाधन मर्मतसम्भार नहुनुलाई दुर्घटनाको मुख्य कारण मानेको छ । नेपालमा सडक सुरक्षासम्बन्धी कार्य गर्ने निकायहरू धेरै भएकाले काममा दोहोरोपन, समन्वयको अभाव, अधिकार क्षेत्रमा विवादलगायतका कारण प्रभावकारी काम हुन सकेको पाइँदैन, उपसमिति संयोजक पहाडीले भने, यस्तो अवस्थामा अधिकार सम्पन्न सडक सुरक्षा परिषद् गठन गरी सवारी दुर्घटना न्यूनीकरणमा प्रभावकारी भूमिका खेल्नुपर्ने देखिन्छ ।उपसमितिले सडक सुरक्षा परिषद्को गठन अनिवार्य गर्नुपर्ने, हरेक प्रदेशमा कम्तीमा एउटा ट्रमा सेन्टर हुनुपर्ने, लगायत सुझाव दिएको छ ।"
बार्सिलोनालाई पछाडि छाड्दै रियल,"लिभरपुलको गोलरहित बराबरीलिभरपुल लिभरपुलले आफ्नो पहिलो इंग्लिस लिग उपाधिका लागि अझै कुर्नुपर्ने भएको छ । आइतबारको दर्शनविहीन मर्सिसाइड डर्बीमा एभरटनले लिभरपुललाई गोलरहित बराबरीमा रोक्यो । निश्चित लिग उपाधितर्फ अग्रसर लिभरपुलको प्रदर्शन कमजोर रहेको थियो । योर्गन क्लोपको लिभरपुलले १ सय ३ दिनको अन्तरपछि पहिलो आधिकारिक खेल खेलिरहेको थियो । यो खेल जितेको भए लिभरपुलले बुधबार क्रिस्टल प्यालेससँगको खेल जितेर लिग उपाधि कब्जा गर्न सक्थ्यो ।लिगमा आठ चरणको खेल बाँकी छ । लिभरपुललाई लिग जित्न ५ अंक आवश्यक छ । लिभरपुलको ८३ अंक भएको छ भने दोस्रो स्थानको म्यानचेस्टर सिटीको ६० अंक छ । खेलपछि प्रतिक्रिया दिँदै लिभरपुलका डच डिफेन्डर भिर्जिल भान डाइकले भने, खेल निकै तनावपूर्ण रह्यो । दुवै टिमले कमै मात्र अवसर सिर्जना गर्न सके । सबैभन्दा ठूलो हामी फेरि मैदान फर्कन पाएका छौं र आफ्नो लक्ष्यबाट एक पाइला अगाडि पुगेका छौं ।गुडिसन पार्कमा भएको खेलमा दुवै टिमले कमैमात्र अवसर बनाउन सक्यो । यो एक प्रकारले निराशाजनक खेल रह्यो । सन् २०१० यता एभरटनले लिभरपुललाई हराउन सकेको छैन । अहिले लिगको मध्यभागमा रहेको एभरटनको ३८ अंक भएको छ । अन्य खेलमा चेल्सीले एस्टन भिल्लालाई २१ ले हरायो र चौथो स्थानमा आफ्नो नियन्त्रण बलियो बनायो । चेल्सीको ५१ अंक छ । लेस्टर ५४ अंकमा चेल्सीभन्दा अघि छ । न्युकासल युनाइटेड भने सेफिल्ड युनाइटेडलाई ३० ले पराजित गर्न सफल रह्यो ।"
असफलता सिटीलाई प्रेरणा बन्ने,"म्यानचेस्टर म्यानचेस्टर सिटीले यसपल्टको इंग्लिस प्रिमियर लिग उपाधि गुमाउने त निश्चित जस्तै भइसकेको छ । त्यसैले सिटीका व्यवस्थापक पेप ग्वार्डिओला मान्छन्, यो असफलताले क्लबलाई अर्को सिजन राम्रो खेल्न प्रेरित गर्नेछ । गत वर्ष उनको टिम एक दशकयता लगातार लिग उपाधि जित्ने पहिलो टिम बनेको थियो । ठीक त्यही बेला उनले आफ्ना खेलाडीलाई चेतावनी दिएका थिए, अबको सिजन सजिलो हुने छैन ।यस्तै भयो भने ग्वार्डिओला मान्छन्, लिग उपाधि रक्षा गर्न नसकेको चोट र पीडाले आफ्ना खेलाडीलाई राम्रो प्रतिक्रिया दिन बाध्य पार्नेछ । उनले भनेका छन्, यो सिजनको सुरुआतमा जे भयो, त्यसबाट हामीले धेरै सिक्नुपर्छ । लिभरपुलविरुद्ध कम्युनिटी सिल्ड जितेपछि हामी खुसी त भयौं, तर लगत्तै लिगका केही खेलमा राम्रो गर्न सकेनौं र अंक गुमायौं । यो हामीले अपेक्षा गरेका थिएनौं । एउटा तथ्य के निश्चित छ भने प्रत्येक सिजन हाम्रो विपक्षी टिम अझ झन् बलियो हुनेछ ।ग्वार्डिओलाले थपे, अबको सिजन फेरि एकपल्ट लिभरपुल बलियो नै रहनेछ । चेल्सीले पनि कसरी फुटबल बजारमा लगानी गर्नेछ, त्यो हेर्नलायक हुनेछ । म्यानचेस्टर युनाइटेड पनि अगाडि बढ्ने क्रममा छ । यस्तै टोटेनहमका प्रमुख खेलाडी पनि चोटमुक्त भएर मैदानमा फर्कंदैछन् । जोसे मोउरिन्होको अनुभवी नेतृत्वमा टोटेनहम राम्रो गर्न सक्षम छ । मिखेल अर्टेटाको नेतृत्वमा आर्सनल अनि ब्रेन्डन रोजर्सको नेतृत्वमा लेस्टर सिटी पनि अझ बलियो हुनेछन् ।उनले अब आफ्नो टिमको उद्देश्य सकेसम्म चाँडै अर्को सिजनका लागि युरोपेली च्याम्पियन्स लिगमा छनोट हुने लक्ष्य रहेको बताए । उनको योजना छ, हामी सकेसम्म चाँडै बढीभन्दा बढी अंक जितेर च्याम्पियन्स लिगमा छनोट हुन चाहन्छौं । अबको दुई तीन सातामा युरोपेली फुटबल महासंघले गर्ने निर्णय पनि आउने छ । युरोपमा खेल्नबाट महासंघले लगाएको दुई वर्षको प्रतिबन्धको निर्णयविरुद्ध क्लबले कोर्ट अफ आर्बिटेसन मा गरेको अपिलको निर्णय आउने क्रममा छ ।लेरोय सानेले यो सिजन सिटी छाड्ने सम्भावना रहेको स्थितिबारे ग्वार्डिओलाले भने, हामीसँग पर्याप्त राम्रा खेलाडी छन् । गाब्रियल जेसस, फिल फोडेन र रहिम स्टर्लिङका रूपमा हामीसँग अगाडि खेल्ने खेलाडी छन् । हामीसँग अन्य विकल्प हुन सक्नेछन् । तर यो सबै निर्णयका लागि यो सिजन अन्त्यसम्म कुर्नुपर्नेछ । उनले चोटबाट गुज्रिइरहेका बेन्जामिन मेन्डीको सिटीमा लामो भविष्य रहेको बताए । ग्वार्डिओलाले मेन्डी चाँडै मैदानमा फर्कन सक्ने विश्वास पोखे ।द गार्डियन"
पेट्रा अझै अन्योलमा,"प्राग (रोयटर्स) पेट्रा भिटोभाले यूएस ओपनमा आफ्नो सहभागितालाई लिएर अन्योल रहेको आइतबार बताएकी छन् । स्वास्थ्य स्थिति सुधार भएपछि आफूलाई निर्णय गर्न सजिलो हुने उनले बताइन् । दुईपल्ट विम्बल्डन विजेता पेट्राले भनिन्, यूएस ओपनका आयोजकले खेलाडीको स्वास्थ्य स्थितिमा ध्यानमा राखेर पर्याप्त गृहकार्य भने गरिरहेका छन् ।यसअघि यूएस ओपनको सहभागितालाई लिएर पुरुषतर्फका शीर्ष खेलाडी नम्बर एक नोभाक जोकोभिच र डिफेन्डिङ च्याम्पियन राफेल नाडलले दुविधा देखाइसकेका छन् । भिटोभाले थपिन्, विश्वास गरौं, कोभिड१९ संक्रमित कम हुनेछन् र यात्राको सुविधा सहज हुनेछ । यसले खेलाडीलाई सहभागिता जनाउने निर्णय गर्न मद्दत मिल्नेछ ।अहिलेसम्म विश्व नम्बर २ महिला खेलाडी सिमोना हालेपले यूएस ओपन नखेल्ने बताइसकेकी छन् भने कीर्तिमान २३ पल्टको ग्रान्ड स्लाम विजेता सेरेना विलियम्सले पनि सहभागी हुने बचन दिइसकेकी छन् । प्रतियोगिता अगस्ट ३१ बाट सेप्टेम्बर १३ सम्म हुनेछ । सन् २०१९ की च्याम्पियन क्यानडाकी बियन्का आन्द्रेस्कुले पनि आयोजकलाई सहभागिता हुने बताएकी छन् ।यूएस ओपन प्रतियोगिता निर्देशक स्टासी अलास्टरले अबका केही दिनमा खेलाडीको सहभागितालाई लिएर ठोस खाका तयार हुने बताएकी थिइन् । उनले भनेकी छन्, हामी प्रतियोगिता आयोजनाका लागि तयार छौं । खेलाडीले सहभागिता जनाउने निश्चित गरेपछि त्यसैअनुसार हामी पनि धेरै स्थितिमा लचकता अपनाउन तयार छौं ।"
ढुंगेल टेटेका मुख्य प्रशिक्षक,काठमाडौं (कास) राष्ट्रिय खेलकुद परिषद्ले टेबलटेनिसको मुख्य प्रशिक्षकमा सञ्जीवकुमार ढुंगेललाई जिम्मेवारी दिएको छ । यसअघिका मुख्य प्रशिक्षक विनोद शाक्य ५८ वर्ष उमेर हदका कारण अनिवार्य अवकाश पाएपछि ढुंगेललाई जिम्मेवारी दिइएको हो । ४९ वर्षे ढुंगेल २०५२ सालमा सहायक प्रशिक्षकबाट राष्ट्रिय खेलकुद परिषद्को सेवामा प्रवेश गरेका थिए । उनी २०६४ सालमा प्रशिक्षकमा बढुवा भएका हुन् । मंसिरमा सम्पन्न १३ औं दक्षिण एसियाली खेलकुद (साग) मा उनी नेपाली टोलीका प्रशिक्षकमध्ये एक हुन् । १३ औं सागमा नेपालले १ रजत र ४ कांस्य पदक जितेको थियो । आफ्नो जिम्मेवारीअनुसार टेबलटेनिस खेलको विकास र विस्तारमा समर्पित रहने ढुंगेलले प्रतिबद्धता जनाएका छन् ।
बायर्नको सफलता यात्रा,"म्युनिक (एएफपी) भर्खरै बायर्न म्युनिकले लगातार आठौंपल्ट जर्मन बुन्डेसलिगा जित्यो । जर्मन फुटबल इतिहासमा कुनै एक क्लबले लगातार आठपल्ट लिग उपाधि जितेको यो पहिलो हो । क्लबको इतिहास निकै लामो छ । यो उत्तिकै गर्विलो पनि छ । अब यस इतिहास बायर्नले लिग जितेको संख्या ३० पुगिसकेको छ । सन् २००० यता बायर्नले लिग जितेको १५ पल्ट पुगिसकेको छ । जुलाई ४ मा बायर्नले एक अर्को फाइनल खेल्दैछ जर्मन कपमा ।उनको प्रतिद्वन्द्वी छ, बायर लेवरकुसन । त्यो पनि जित्यो भने बायर्नको कप डबल्स गर्ने १२ औं अवसर हुनेछ । अब प्रश्न उठ्छ, जर्मन फुटबलमा बायर्न यति धेरै सफल किन हुन्छ त ? सन् १९७० यता जर्मन फुटबलमा बायर्नको स्पष्ट प्रभुत्व सुरु भएको हो भन्दा हुन्छ । बायर्नको खेलाडी सरुवा नीति जति सटिक हुने गर्छ, त्यत्तिकै उसले किनेका विदेशी खेलाडी पनि प्रभावशाली रहने गरेका छन् । बायर्नले अन्तिम पटक लिग नजितेको भनेको सन् २०१२ मा हो ।त्यतिबेला योर्गन क्लोपको बोरुसिया डर्टमुन्डले लगातार दुई वर्ष उपाधिमा आफ्नो नाम लेखाएका थिए । बायर्नको आम्दानी पनि कम्तीको छैन । डेलोट फुटबल मनि लिगका अनुसार सर्वाधिक कमाउने क्लबमध्ये बायर्न चौथो स्थानमा छ, ७४ करोड १० लाख डलर सहित । यो कमाइ बार्सिलोना, रियल म्याड्रिड र म्यानचेस्टर युनाइटेडपछि हो । यो सबै आम्दानीको श्रेय जान्छ, पुराना अध्यक्ष उली होनेसलाई । नोभेम्बरमा मात्रै उनले अध्यक्ष पद छाडे ।नत्र उनी लगातार ४० वर्षको बायर्नको नेतृत्वमा रहे । खासमा उनी व्यापारी हुन्, सेसेज मात्र बेचेर प्रशस्त कमाए । बायर्न सम्हाल्ने क्रममा उनले सबैभन्दा पहिले बायर्नलाई कुनै प्रकारको ऋणमा राखेनन् । उनको अर्को प्रमुख नीति थियो, कोही पनि विदेशीलाई क्लबको स्वामित्व नबेच्ने । अझ उनी बायर्नको सेयर कोही कसैलाई ठूलो अंशमा बेच्ने पक्षका पनि थिएनन् । त्यसैले उनी खुबै गर्वले भन्ने गर्छन्, बायर्नका कोही पनि मालिक छैनन् । छन् त खाली साझेदार ।विश्वास नहुन सक्छ, बायर्नको सेयरको ७५ प्रतिशत हिस्सा क्लबका समर्थककै हातमा छ । क्लबको सेयर किनेकामध्ये आउडी, एडिडास र एलिनाजको नाममा पनि एकएकसहित ८३३ प्रतिशत हिस्सामात्र छ । त्यो भनेको बाँकी २५ प्रतिशत । यो त भयो आर्थिक पक्ष । बायर्नले जसरी खेलाडीलाई अनुबन्ध गर्ने गरेको छ, त्यसमा पनि प्रशस्त चलाखी देख्न पाइन्छ । यसलाई राम्रो व्यवस्थापनभन्दा पनि हुन्छ । खेलाडी आफ्नो बनाएपछि बायर्नले उसलाई क्लबको सदस्य मान्ने गर्छ र परिवारकै एक अंकका रूपमा व्यवहार गर्ने गर्छ ।अहिलेको टिमका प्रमुख खेलाडी हुन्, थोमस मुलर, रोबर्ट लेवान्डोवस्की, जेरोमी बोएटिङ र म्यानुएल नोया । लेवान्डोवस्कीले त यसपल्ट लिगमै आफ्नो सबैभन्दा बढी गोलको कीर्तिमान राखिसकेका छन् । केही वर्ष अगाडिसम्म यस्तै प्रमुख खेलाडी हुने गर्थे, आर्येन रोबिन र फ्रान्क रिबेरी । बायर्नसँग युवा खेलाडीको कुनै कमी छैन । यसपल्टको सिजन बायर्नका लागि अब्बल दर्जाको प्रदर्शन गर्ने युवा खेलाडी थिए, एलफान्सो डेभिस, जोसुआ किमिच र किंग्स्ले कोमन ।लेवान्डोवस्कीले ठीकै भनेका छन्, यसपल्टको लिग जित्नुका प्रमुख कारण बायर्न र उसका प्रतिद्वन्द्वीबीचको स्तर फरक । यी पोलिस स्ट्राइकरले भनेका छन्, फेरि एकपल्ट हामी जर्मन च्याम्पियन हुन पाएकोमा निकै खुसी छौं । यो हाम्रा लागि सजिलो सिजन रहेन । हामीले उपाधिका लागि संघर्ष गरेको नै हो । तर अन्त्यमा निर्णायक कारण बन्यो, बायर्नमा रहेको स्तरीयता । बुन्डेसलिगाका अन्य क्लबभन्दा बायर्न धेरै अगाडि छ, अब्बल दर्जाको प्रदर्शनमा ।"
