शीर्षक,विवरण
आत्महत्या बढेर दिनहुँ १९,"(काठमाडौं)  गत मंगलबार बिहान १० बजेतिरको कुरा हो । काठमाडौंभक्तपुरको साँध छुट्याएर बग्ने मनोहरा खोलामा एक युवकले हामफाले । प्रत्यक्षदर्शीले दिएको सूचनाका आधारमा प्रहरीले उनको खोजी सुरु गर्यो तर रातभरको दर्के झरीका कारण उर्लेको मनोहराले ती युवकलाई एकैछिनमा बगायो । बुधबार दिउँसो मात्रै प्रहरीले हामफाल्नेको शव फेला पार्यो । उर्लंदो खोलामा हामफाल्ने युवक रामेछापको मन्थली घर भई काठमाडौं, जडीबुटी बस्ने ३४ वर्षीय सानुबहादुर कार्की रहेको प्रहरीले पत्ता लगायो । सानुबहादुर आफैंलाई सिध्याउन किन तम्सिए ? महानगरीय प्रहरी वृत्त बानेश्वरका डीएसपी दक्ष बस्नेतले आत्महत्या पुष्टि भए पनि त्यसका कारण यकिन भइनसकेको बताए । तर परिवारका अनुसार दुई वर्षअघि किस्ताबन्दीमा गाडी किनेका सानु पछिल्ला दिन कसरी गाडीको किस्ता तिर्ने भन्ने तनावमा थिए । परिवारका सदस्यले प्रहरीलाई बताएअनुसार लकडाउनसँगै गाडी थन्किएपछि उनको आम्दानीको बाटो सुकेको थियो । त्यही बेला गाडी बेच्ने कम्पनीले उनलाई चैतयताको सबै किस्ता तिर्न दबाब दिइरहेको थियो । कार्कीको घटना अनुसन्धानमा जुटेका एक प्रहरीले आर्थिक संकटकै कारण तनावमा आएर आत्महत्या गरेको बताए ।कोरोना संक्रमण बढ्दै जाँदा काम गरिखाने वर्ग आर्थिक संकटको चपेटामा मात्रै परेको छैन, भोलि के हुने हो भन्ने भयमा पनि पिरोलिएको छ । अछामको बयलपाटा अस्पतालमा कार्यरत २७ वर्षीय सिद्धार्थ आउजी कामबाट निकालिए । गरिखाने बाटो बन्द भएपछिको तनाव झेल्न नसकेर विक्षिप्त बनेका सिद्धार्थले जेठ २६ मा आफ्नै शरीरमा आगो झोसे । प्रत्यक्षदर्शीले तत्कालै आगो निभाएर उनलाई उपचारका लागि कोहलपुरस्थित मेडिकल कलेजमा त पुर्याए तर उनलाई बचाउन सकेनन् ।कोरोना संक्रमणकै कारण रोजीरोटी खोसिएपछि भारतका विभिन्न सहरबाट कैयौं दिनको कष्टप्रद यात्रा छिचोल्दै स्वदेश फर्केकाहरूले पनि सानु र सिद्धार्थले जस्तो आफैंलाई सिध्याउने बाटो रोजेका घटना सार्वजनिक भइरहेका छन् । असार ८ मा बझाङको छबिस पाथीभेरा गाउँपालिकाको क्वारेन्टाइनमा बसेका ३२ वर्षीय रमेश धामीले क्वारेन्टाइनभित्रै आत्महत्या गरे । भारतको बैंग्लोरबाट असार ६ मा फर्केका धामीले किन आत्महत्या गरे भन्ने खुलिसकेको छैन । तर उनका परिवारका सदस्यका अनुसार रोजगारी गुमेको र परिवार कसरी पाल्ने भन्ने तोडले उनी छटपटाइरहेका थिए ।गुल्मीको छत्रकोट गाउँपालिकामा जेठ १७ गते यस्तै अप्रिय घटना भयो । भारतको दिल्लीबाट कैयौं दिनको कष्टप्रद यात्रापछि भैरहवा नाका हुँदै गाउँ फर्केका चन्द्रबहादुर परियार क्वारेन्टाइनमा बसेकै दिन आफूलाई सिध्याउने अप्रिय निर्णयमा पुगे । पिसाब फेर्न भन्दै स्कुलछेवैको जंगलमा छिरेका उनी फर्केर आएनन् । क्वारेन्टाइन रहेको वडा ४ का अध्यक्ष डिलाराम न्यौपानेका अनुसार त्यतिबेला क्वारेन्टाइनमा बसेकाको स्वास्थ्य जाँच चलिरहेको थियो । धेरै बेरसम्म पनि नफर्केपछि उनको खोजी सुरु भयो । नजिकैको दबदबेको रूखमा कटनको गम्छा च्यातेर पासो लगाई उनले प्राण उडाइसकेका रहेछन् । वडाध्यक्ष न्यौपानेले चार छोराका बाबु चन्द्रले आफैंलाई सिध्याउने अप्रिय निर्णय किन लिए कसैले भेउ नपाएको बताए । लम्बिँदो लकडाउन, बढ्दो संक्रमण र यसबाट सिर्जित संकटका कारण आत्महत्या गर्नेको संख्यामा उल्लेख्य वृद्धि भएको छ । आत्महत्याका कारण यही हो भन्नेबारे कुनै सरकारी अध्ययन सार्वजनिक नभए पनि आत्महत्याको बढ्दो संख्याका पछाडि लकडाउन र जारी कोरोना संक्रमण जिम्मेवार रहेको बुझ्न गाह्रो पर्दैन ।प्रहरी प्रधान कार्यालयबाट प्राप्त तथ्यांक हेर्ने हो भने लकडाउन लम्बिँदै जाँदा आत्महत्या गर्नेको दरमा वृद्धि हुँदै गएको छ । आर्थिक वर्ष २०७६७७ को सुरुवाती ८ महिनामा ३ हजार ५ सय २४ जना अर्थात् औसतमा दैनिक १४ जनाले आत्महत्या गरेको देखिन्छ । लकडाउनको सुरुवाती ६१ दिन (चैत १० देखि जेठ १० सम्म) मा ९ सय ६३ अर्थात् औसत दैनिक १६ जनाले आत्महत्या गरेका थिए । बाँकी पृष्ठ ११"
सलह नियन्त्रणमा अलमल,"दमकल र ड्रोनबाट औषधि छर्किन सिफारिससलह कीरा नियन्त्रण गर्न दमकल र ड्रोनबाट विषादी छर्किन सिफारिस गरिएको छ । कृषि तथा पशुपन्छी विकासमन्त्री घनश्याम भुसालको अध्यक्षतामा आइतबार भएको छलफलमा तालुक निकायका अधिकारी, विज्ञहरूले उक्त सिफारिस गरेका हुन् । छलफलमा तत्काल एक्सनमा जाने निर्णय भएको छ । सलह नियन्त्रण गर्न संघले प्रदेशलाई विषादी, औजार उपलब्ध गराउने र प्रदेशले स्थानीय तहलाई जानकारी गराउने निर्णय भयो, बैठकमा सहभागी प्लान्ट क्वारेन्टाइन तथा विषादी व्यवस्थापन केन्द्रका पूर्वमहानिर्देशक डिल्ली शर्माले भने, बढी झुन्ड देखिएको ठाउँमा दमकल, ड्रोनलगायत प्रयोग गर्ने निर्णय भयो ।"
आन्तरिकबाट माथिल्लो तहमा जान बन्देज !,"(काठमाडौं)  निजामती कर्मचारीलाई आन्तरिक प्रतिस्पर्धाबाट माथिल्लो तहमा जान रोक लगाउने गरी कानुन बनाउने तयारी भएको छ । राज्य व्यवस्था तथा सुशासन समितिमा विचाराधीन संघीय निजामती कर्मचारी विधेयकमाथिको छलफल टुंग्याउने क्रममाबनेको प्रतिवेदनमा आन्तरिक प्रतिस्पर्धाबाट वञ्चित गर्ने प्रावधान समावेश छ । छलफलका क्रममा सत्तारूढ पार्टीकै सांसदहरूले कर्मचारीले लोकसेवाको तयारी गर्ने क्रममा आफैं कार्यरत कार्यालयको साधनस्रोतको दुरुपयोग गरेको, सेवाग्राही एवं कार्यालयको समस्याभन्दा पनि अध्ययनमा केन्द्रित भएको, दुर्गममा नगएको, माथिल्लो तहमा जाने उद्देश्यबाट प्रेरित हुँदा कामको प्रतिफल नदेखिएको धारणा राखेपछि समितिले यस्तो बन्देज लगाउन लागेको हो । प्रतिवेदनअनुसार सेवामै रहेर खुला प्रतिस्पर्धा गर्न भने बन्देज लगाइएको छैन । तर सेवा अवधि जति समय भए पनि प्रतिस्पर्धाबाट माथिल्लो तहमा नियुक्ति भएमा पहिलेको अवधि जोडिने छैन । हालको निजामती कर्मचारीको सेवा ऐन, २०४९ अनुसार खुला प्रतिस्पर्धाबाट लोकसेवाको परीक्षा उत्तीर्ण गरेमा अघिल्लो सेवा अवधि जोडिने गरेको छ । राजपत्र अनंकित र राजपत्रांकित तृतीय श्रेणीसम्मका कर्मचारीले खुला प्रतिस्पर्धाबाट माथिल्लो तह (उपसचिव र सहसचिव) मा बढुवा हुन चाहेमा कार्यरत पदबाट राजीनामा दिनुपर्नेछ । कार्यरत पदबाट राजीनामा दिएर मात्र परीक्षामा भाग लिन पाउने पाइने कानुनी व्यवस्था गर्न लागिएको हो । राजपत्रांकित द्वितीय र प्रथम श्रेणी (उपसचिव र सहसचिव) मा आवश्यक संख्याको १०१० प्रतिशत खुला प्रतिस्पर्धाबाट पदपूर्ति गर्दा यस्तो प्रावधान लागू गर्न लागिएको हो । कार्यरतभन्दा बाहिरबाट आउने नयाँ अनुहारलाई प्रवेश गराउने उद्देश्यले सांसदहरूले यस्तो प्रावधानमा जोड दिएका हुन् । उपसचिव र सहसचिवमा बाहिरकाले पनि प्रतिस्पर्धा गर्न सकून् भन्ने मान्यता राखेका हौं, एक सांसदले भने । मूल विधेयकमा भने सहसचिव बाहिरबाट आउने प्रावधान राखिएको थिएन । अहिले खुलामा १० प्रतिशत नयाँ अनुहार आउन सक्ने व्यवस्था गर्न लागिएको हो । खुला प्रतिस्पर्धाद्वारा पदपूर्ति गरिने उपसचिव र सहसचिवको उम्मेदवार हुन कम्तीमा सम्बन्धित विषयमा स्नातकोत्तर उपाधि हासिल गरेको हुनुपर्नेछ । साथै त्यस्ता उम्मेदवारले संघीय निजामती सेवा, प्रदेश निजामती सेवा, स्थानीय सेवा, अन्य सरकारी सेवा वा प्रचलित कानुनबमोजिम दर्ता भएको संगठित संस्था वा अन्तर्राष्ट्रिय संघसस्थाको एक श्रेणी वा तहमुनिको अधिकृतस्तरको पदमा काम गरेको अनुभव हुनुपर्नेछ । यस्तो अनुभव उपसचिव र सहसचिवका लागि क्रमशः ५ र ७ वर्षको हुनुपर्नेछ । विद्यावारिधि (पीएचडी) गरेका उम्मेदवारको योग्यतामा अनुभवको समय २ वर्ष कम गरिनेछ । राजपत्रांकित तृतीय श्रेणी (शाखा अधिकृत) को पदपूर्ति गर्दा खुला प्रतिस्पर्धाका लागि ८० र आन्तरिक बढुवामा २० प्रतिशत छुट्याइएको छ । मन्त्रालयले पेस गरेको मूल विधेयकमा भने खुला प्रतिस्पिर्धामा ७०, अन्तरसेवा प्रतिस्पर्धाका लागि १०, ज्येष्ठता एवं कार्यक्षमता मूल्यांकनका लागि २० प्रतिशत छुट्याइएको छ । प्रतिवेदनअनुसार समितिले अन्तरसेवा प्रतिस्पर्धा हटाएको छ । यसको बदला खुलामा १० प्रतिशत थपेको छ । उपसचिवको खुलामा १० र आन्तरिकमा २० तथा बढुवामा ७० प्रतिशत प्रस्ताव गरिएको छ । सहसचिव ८० प्रतिशत बढुवाबाट हुने प्रस्ताव गरिएको छ । समितिले सहसचिवमा मूल विधेयकमा प्रस्तावित ९० प्रतिशत बढुवालाई घटाएर ८० बनाएको हो । बढुवाबाट घटाएको १० प्रतिशत खुलामा लगिएको छ ।"
वाग्मतीलाई प्रहरी समायोजन खाका अमान्य,"(मकवानपुर)  संघीय सरकारले नेपाल प्रहरीको समायोजनका लागि तयार पारेको संगठन तथा व्यवस्थापन (ओएन्डएम) सर्वेक्षण खाकाप्रति वाग्मती प्रदेश सरकारले आपत्ति जनाएको छ । वाग्मती प्रदेशअन्तर्गत उपत्यकाका तीन जिल्ला काठमाडौं, भक्तपुर र ललितपुरको शान्तिसुरक्षा व्यवस्थापन संघीय सरकार मातहत राख्ने गरी ओएन्डएम ल्याइएको भन्दै प्रदेश सरकारले उक्त खाका आफूलाई अमान्य हुने जनाएको हो । प्रहरी समायोजन, समन्वय र कार्यसञ्चालनसम्बन्धी कामको समन्वय गर्न गृहमन्त्रीको अध्यक्षतामा गठित समन्वय समितिका सदस्यसमेत रहेका वाग्मती प्रदेशका आन्तरिक मामिला तथा कानुनमन्त्री शालिकराम जम्मकट्टेलले प्रदेश सरकारले दिएको सुझाव ओएन्डएममा समावेश नभएको भन्दै आपत्ति जनाए । उपत्यकाको तीन जिल्लाका शान्तिसुरक्षाको जिम्मेवारी हाम्रो प्रदेशको हो । हामीले संघीय सरकारअन्तर्गतका निकायको सुरक्षा जिम्मेवारी केन्द्र मातहतमा रहने गरी खाका बनाउन सुझाव दिएका थियौं तर त्यसो भएन । यसका विरुद्धमा अब संवैधानिक लडाइँ लड्ने उनले बताए । संघले उपत्यकाको तीन जिल्लालाई आफ्नो नियन्त्रणमा रहेको प्रदेशका रूपमा सञ्चालन गर्न खोजिरहेको छ, उनले भने, अब हामी अदालत जान्छौं । संविधानको मर्मविपरीत यो खाका आएको छ ।समन्वय समितिमा गृहमन्त्रीसहित गृहसचिव, प्रहरी महानिरीक्षक र सातवटै प्रदेशका आन्तरिक मामिला तथा कानुनमन्त्री सदस्य छन् । काठमाडौं, भक्तपुर र ललितपुरको शान्तिसुरक्षा व्यवस्थापन र यसअन्तर्गत खटिने सुरक्षाकर्मीको परिचालन अधिकार संघीय सरकार मातहत राखी नेपाल प्रहरी र प्रदेश प्रहरीमा समायोजनसम्बन्धी ओएन्डएम सर्वेक्षण खाका गृह मन्त्रालयले तयार पारेको छ । वाग्मती प्रदेश सरकारले प्रहरी समायोजनसम्बन्धी विधेयक प्रदेशसभामा दर्ता गराएर छलफलको क्रममा रहेको छ । प्रहरी विधेयक प्रदेश मामिला समितिमा छलफलको क्रममा छ । हामी वर्षे अधिवेशनमै पास गर्ने योजनामा छौं, मन्त्री जम्मकट्टेलले भने । उनका अनुसार आज (असार १५) सुरु हुने प्रदेशसभाको बैठकबाट यो विधेयक पारित हुनेछ ।"
नेताले भाइरस रिमुभिङ कार्ड लगाउन छाडे,"महाधिवेशन प्रक्रिया अघि बढाइनेल कुलचन्द्र न्यौपाने (काठमाडौं)कांग्रेसले कोभिड१९ संक्रमणका कारण रोकिएको १४ औं महाधिवेशनको प्रक्रिया लकडाउन खुकुलो भएसँगै अघि बढाउने तयारी थालेको छ । पार्टी कार्यालय सानेपामा आइतबार बसेको पदाधिकारी बैठकमा महामन्त्री पूर्णबहादुर खड्काले केन्द्रीय महाधिवेशन तोकिएकै मितिमै हुने गरी अन्य तालिका परिमार्जनको प्रस्ताव गरेका छन् । केही केन्द्रीय सदस्य समेतको उपस्थितिमा बसेको बैठकमा महामन्त्री खड्काको प्रस्तावलाई वरिष्ठ नेता रामचन्द्र पौडेल पक्षले पनि सकारात्मक रूपमा लिएको छ । वरिष्ठ नेता पौडेलले लकडाउनका बीच महाधिवेशनको तयारी अघि बढाउन सभापति शेरबहादुर देउवालाई बारम्बार दबाब दिँदै आएका थिए । देउवाले पनि आफू तोकिएकै मितिमा केन्द्रीय महाधिवेशन गराउन तयार रहेको भन्दै पौडेललाई आशंका नगर्न आग्रह गरेका थिए । कोभिड१९ संक्रमणका कारण महाधिवेशनका सम्पूर्ण कार्यक्रम चैत ८ गतेदेखि स्थगित गरिएको थियो । महाधिवेशनका गतिविधि तीन महिना ठप्प भएकाले तल्ला तहका अधिवेशनको तालिका प्रभावित हुने भएको छ । पदाधिकारी बैठकमा महामन्त्री खड्काले प्रस्ताव गरेको परिमार्जनसहितको तालिकामा केन्द्रीय महाधिवेशनबाहेक क्रियाशील सदस्यता वितरणनवीकरणदेखि प्रदेश, जिल्ला, क्षेत्र र गाउँ तहको अधिवेशनको मिति धकेलिएको छ । केन्द्रीय समितिले गत पुस ११ गते महाअधिवेशन आगामी फागुन ७१० गते हुने तय गरेको थियो । मंसिर ९ गतेदेखि स्थानीय तहका अधिवेशन सुरु भई पुस १५ गते प्रदेशसम्मको अधिवेशन सम्पन्न गर्ने तालिका थियो । नयाँ प्रस्तावित तालिकामा क्रियाशील सदस्यताको नवीकरण, वितरण र छानबिन प्रक्रिया सकेर मंसिर मसान्तभित्र सम्पूर्ण सूची निर्वाचन आयोगलाई बुझाइसक्नुपर्ने उल्लेख छ ।कांग्रेस महाविधेशनको सुरु मतदाता नै क्रियाशील सदस्य हुन् । क्रियाशील सदस्यको टुंगो लागेपछि मात्रै तल्ला तहका अधिवेशनको प्रक्रिया अघि बढ्छ । परिमार्जित तालिकामा ०७७ पुस ६ गते वडा अधिवेशन, पुस ८ गते गाउँनगरपालिका अधिवेशन, पुस ११ गते प्रदेशसभा क्षेत्रीय अधिवेशन, पुस १३ गते प्रतिनिधिसभा क्षेत्रीय अधिवेशन र एक मात्रै प्रतिनिधिसभा निर्वाचन क्षेत्र रहेको जिल्ला अधिवेशन, पुस १६ गते एकभन्दा बढी प्रतिनिधिसभा निर्वाचन क्षेत्र रहेको जिल्लाका अधिवेशन र माघ ६ गते जिल्ला अधिवेशनको मिति प्रस्ताव गरिएको छ । पौडेल पक्षले अधिवेशन सुनिश्चित हुने गरी समयतालिका तोकिनुपर्ने बताएको थियो । समयको चाप पर्छ भने एकडेढ साता केन्द्रीय महाधिवेशन पनि सारौं तर पछि गएर महाधिवेशन हुन नसक्ने भयो भन्ने स्थिति बन्नु हुँदैन, पौडेल पक्षीय नेता अर्जुननरसिंह केसीले भने, अहिले प्रस्तावलाई हामीले सकारात्मक रूपमै लिएका छौं । सहमहामन्त्री प्रकाशशरण महतले संक्रमणको घडीमा रोकिएको महाधिवेशनका काम कसरी अघि बढाउने भन्ने विषयमा छलफल सुरु भएको बताए । तोकिएको मितिमा महाधिवेशन गराउन सभापति तयार भएको उनको भनाइ थियो । तीन महिनासम्म महाधिवेशनको प्रक्रिया ठप्प हुँदा पार्टीको अन्तरिम संरचनाको समायोजन, क्रियाशील सदस्यताको वितरण, नवीकरण र तल्लो तहका अधिवेशनका कार्यक्रम प्रभावित भए पनि केन्द्रको महाधिवेशन सकभर तोकिएको मितिमै गर्ने गरी पार्टीको कार्यक्रम सुरु हुने महतको भनाइ छ । महामन्त्री खड्काले प्रस्तावित गरेअनुसारको महाधिवेशनको परिमार्जन तालिकालाई चाँडै केन्द्रीय कार्यसमितिको बैठक बोलाएर अनुमोदन गर्ने तयारी सभापति देउवाको छ । पदाधिकारी बैठकलगत्तै देउवाले पार्टीको बैठक असार १६ गते बोलाइसकेका छन् । पदाधिकारी बैठकप्रति केसीको आपत्तिकेन्द्रीय सदस्य केसीले बैठकमा विधानमा नभएको पदाधिकारी बैठकको अभ्यासप्रति आपत्ति जनाएका छन् । पदाधिकारी भनेका नेता हुन्, त्यसमा विवाद छैन । तर, विधानमा पदाधिकारी भन्ने संस्था छैन । पदाधिकारी बैठकको निर्णय भनेर बाहिर आइरहेको छ । यो विधानविपरीत छ, उनले भने, पदाधिकारी बसेर राय, विचार बनाउन सकिन्छ । तर निर्णय हुन सक्दैन । अहिले भइरहेको अभ्यास गैरवैधानिक हो । केसीले लिपुलेक, कालापानी र लिप्पियाधुराको क्षेत्र समेटेर सरकारले ल्याएको नक्साको विषयमा पार्टीमा छलफल गराइए पनि एमसीसी सम्झौता र नागरिकताको विषयमा किन पदाधिकारी बैठकबाटै मात्रै निर्णय लिइयो भन्दै प्रश्न गरेका छन् ।"
कामदारको टिकट 'कोषबाटै',"(काठमाडौं)  विदेशमा अलपत्र परेका कामदारलाई कल्याणकारी कोषबाट हवाई फिर्ती टिकट व्यहोर्ने गरी श्रम, रोजगार तथा सामाजिक सुरक्षा मन्त्रालयले बनाएको कार्यविधि स्वीकृतिका लागि मन्त्रिपरिषद्मा आइतबार पेस भएको छ । श्रम सचिव अध्यक्ष रहेको परराष्ट्र, प्रधानमन्त्री कार्यालय, वैदेशिक रोजगार बोर्ड संलग्न समितिले कार्यविधि बनाएको हो । श्रम स्वीकृति लिई वैदेशिक रोजगारीमा गएका, करार अवधि सकिएर फर्कनुपर्ने अवस्थाका तथा गन्तव्य मुलुक वा रोजगारदाताबाट टिकट प्राप्त गर्न नसक्ने, आफ्नो खर्चमा स्वदेश फर्कन नसकी अलपत्र परेका कामदारलाई मात्रै टिकट व्यहोर्ने गरी कार्यविधि बनाइएको मन्त्रालयले जनाएको छ । श्रममन्त्री रामेश्वर राय यादवले सर्वोच्च अदालतको आदेशलाई पालना गरी कार्यविधि बनाएको बताए । वैदेशिक रोजगारीमा गई अलपत्र कामदारलाई उद्धार गर्ने गरी कार्यविधि बनेको छ, रायले भने, अब बस्ने मन्त्रिपरिषद् बैठकले पारित गरेपछि कार्यान्वयनमा ल्याइनेछ । सोमबार मन्त्रिपरिषद् बैठक बस्दै छ । असार १ गते सर्वोच्च अदालतले कार्यविधि बनार्ई योगदानकर्ताका वैधानिक अपेक्षा र कोषको न्यायपूर्ण प्रयोगबीच सन्तुलन कायम हुने गरी तत्काल उद्धार प्रक्रिया सुरु गर्नू भन्दै सरकारलाई आदेश दिएको थियो । २०६४ पुस ३० गतेपछि मात्रै वैदेशिक रोजगारीमा जाने कामदारबाट कल्याणकारी कोषमा योगदान सुरु भएको हो । श्रम स्वीकृति लिने बेला कोषमा १५ सय रुपैयाँ बुझाउनुपर्छ । स्थापनायता कोषमा झन्डै ८ अर्ब रुपैयाँ जम्मा भइसकेको छ । जसमा कामदारको कल्याणकारी क्षेत्रमा २ अर्ब ९१ करोडभन्दा बढी खर्च भइसकेको बोर्डका प्रवक्ता दीनबन्धु सुवेदीले बताए । कोषमा ५ अर्ब २ करोड रुपैयाँ बचत छ । प्रमुख गन्तव्य मुलुकमा आर्थिक अभावका कारण टिकट जुटाउन नसक्नेहरू स्वदेश फिर्न पाएका छैनन् । चार्टर उडानका कारण टिकट खर्च झन् महँगो भएकाले कामदारलाई मर्का परेको छ । वैदेशिक रोजगार विभागका अनुसार चैत ९ गतेयता दैनिक झन्डै एक हजार ५ सय जनाको करार अवधि समाप्त भइरहेको छ । यो तीन महिनामा मात्रै एक लाख ३५ हजार जनाको करार अवधि सकिएको छ । कोभिडका कारण रोजगारी गुमाउने नेपालीको यकिन तथ्यांक भने अझै छैन । नेपाली दूतावासले स्वदेश फिर्न चाहने झन्डै ४४ हजार जनाको नामावली प्रकाशन गरिसकेको छ । जसमध्ये १३ हजार स्वदेश फर्किएका छन् । परराष्ट्र मन्त्रालयका अनुसार २ लाख १० हजार ८ सय ७१ जनालाई सरकारले तत्काल उद्धार गर्नुपर्नेछ । श्रम प्रशासन विज्ञ प्र्णूचन्द्र भट्टराईले कोषमा भएको एक तिहाइ रकम मात्रै टिकटका लागि छुट्याउनुपर्ने बताए । कामदारको हितका लागि कोषबाट धेरै थरीका कल्याणकारी काममा खर्च गर्नुपर्ने हुन्छ, उनले भने, उद्धारको सम्पूर्ण दायित्व कोषमाथि मात्रै थुपारिदिनु हुँदैन ।"
ससाना झुन्डमा फैलँदै सलह,"सुदूरपश्चिमले सलह किन्नेसुदूरपश्चिम प्रदेशको भूमि व्यवस्था, कृषि तथा सहकारी मन्त्रालयले सलह प्रतिकिलो २५ रुपैयाँमा खरिद गर्ने भएको छ । मन्त्रालयमा आइतबार गरिएको पत्रकार सम्मेलनमा प्रवक्ता खग्रेन्द्रप्रसाद शर्माले सलह छोपेर ल्याउने किसानलाई प्रतिकिलो २५ रुपैयाँ दिने बताए । उनले सलह सुदूरपश्चिम आइनपुगेको बताउँदै किसानलाई सतर्क भइरहन आग्रह गरे । प्रवक्ता शर्माले स्थानीय तहमा सलह नियन्त्रण टिम गठन गर्ने बताए । प्रदेश ५ सँगको सिमाना जोडिएको कैलालीको पूर्वी क्षेत्र जोशीपुर, टीकापुर, लम्कीचुहा, जानकी गाउँपालिकामा उक्त टिमले अनुगमन र निरीक्षण गर्नेछ ।प्रवक्ता शर्माले कृषि निर्देशनालयको अध्यक्षतामा प्रदेशस्तरीय र्यापिड रेस्पोन्स टिम गठन गरिएको जानकारी दिए । बालीनालीमा सलह, फौजी कीराद्वारा हुने आक्रमणलाई नियन्त्रण गर्न यो टिमले प्रदेशभरिमा काम गर्ने उनले बताए । जिल्लामा कृषि ज्ञान केन्द्रस्तरीय टिम गठन गरिएको छ, उनले भने, स्थानीय तहमा टिम बनाउँछौं । अमृता अनमोल (बुटवल), माधव अर्याल (पाल्पा), मनोज पौडेल (कपिलवस्तु), प्रताप विष्ट (हेटौंडा), रमेशकुमार पौडेल (चितवन), राजकुमार कार्की (सिन्धुली), लालप्रसाद शर्मा (पोखरा), मोहन बुढाऐर (धनगढी), डिल्लीराम खतिवडा (उदयपुर), ओमप्रकाश ठाकुर (सर्लाही) र लक्ष्मी साह (बारा)"
सलह कक्रक्कै हुने अमेरिकी गीत संकलन गर्दै छौं,"सिन्धुली (कास) कृषि तथा पशुपन्छी विकासमन्त्री घनश्याम भुसालले संगीतले सलहलाई लठ्याउने जानकारी पाएको उल्लेख गर्दै त्यस्तो गीत तथा संगीत झिकाउन लागिपरेको बताएका छन् । उनले सलह कीरा कक्रक्कै हुने अमेरिकी हेभी मेटल म्युजिक ब्यान्डको गीत संकलन भइरहेको जानकारी दिए ।सिन्धुलीमाढीमा आइतबार आयोजित पत्रकार सम्मेलनमा मन्त्री भुसालले स्थानीय तहले सलह नियन्त्रण गर्न सक्ने अवस्था नभएर ठूलो क्षति हुन थाले केन्द्रले बजेट पठाउने बताए । अहिलेसम्म स्थानीय तहले नै नियन्त्रण गर्न सक्ने खालको छ, उनले भने, धेरै फैलिएर नियन्त्रणमा बजेट अपर्याप्त भयो भने पालिकालाई हामी बन्दोबस्त गर्नेछौं ।सलह नियन्त्रणका लागि संगीत र गीत धेरै प्रभावकारी हुने चर्चा गर्दै मन्त्री भुसालले भने, मलाई अस्ट्रेलियामा बस्ने भाइले फोनमा सलह कीरा नियन्त्रणका लागि गीत र संगीत प्रभावकारी हुने भनेका छन्, त्यहीअनुसार गीत संकलन गर्न लागिएको छ । सलहले नियन्त्रणका विषयमा मन्त्रालय, प्रदेश र स्थानीय तहहरूले केके गर्ने भनेर चाँडै निर्देशिका बनाइने पनि उनले बताए । मन्त्री भुसालले प्रदेश ५ सरकारले सलह किलोको २० रुपैयाँ र प्रदेशसभा सदस्यले एक सय रुपैयाँ दिन्छु भनेर बढाबढ गर्नु सुखद पक्ष भएको बताए ।"
तस्करीमा कुन्जोक जेल,"काठमाडौं (कास) नेपालका धेरैवटा र ठूला वन्यजन्तु र तिनका अंग तस्करीको अपराधमा संलग्न भएको भनिएका कुन्जोक लामा भनिने कुन्जोक छिरिङ तामाङलाई रसुवा जिल्ला अदालतले पुर्पक्षका लागि थुनामा राख्न आदेश गरेको छ । लामटाङ निकुञ्जले उनलाई आइतबार अदालतमा उपस्थित गराएको थियो । इन्टरपोलमा समेत नाम पठाएर वन्यजन्तु तस्करीका अभियुक्तका रूपमा खोजी भइरहेको १५ वर्षपछि उनी काठमाडौंबाट पक्राउ परेका हुन् । नेपाल प्रहरीको केन्द्रीय अनुसन्धान ब्युरोले गत बिहीबार उनलाई काठमाडौंबाट पक्राउ गरेर शुक्रबार निकुञ्जको जिम्मा लगाएको थियो । विदेश घुम्दै नेपालका वन्यजन्तु तस्करीमा संलग्न रहेको भनिएका उनी हाई प्रोफाइल तस्कर भएको दाबी गरिएको छ । निकुञ्जकी प्रमुख संरक्षण अधिकृत सुष्मा रानाले रसुवाका सरकारी वकिल बाबुराम भट्टराईसँग राय लिएर तामाङलाई कारबाही माग गर्दै अदालत पेस गरिएको जानकारी दिइन् । अब यो सरकारवादी मुद्दा भयो, रानाले सोमबार धुन्चेबाट कान्तिपुरसित भनिन्, माननीय न्यायाधीशज्यूको रोहवरमा बहस अघि बढ्नेछ । काठमाडौं जिल्ला अदालतमा रहँदा वन्यजन्तुसम्बन्धी अपराधका धेरै मुद्दा हेरेका राजेन्द्र नेपाल अहिले रसुवामा न्यायाधीश छन् । २०६२ भदौ १६ मा रसुवाको साविक स्याफ्रु गाविस९ मा तस्कर पक्राउ पर्दा बाघ, चितुवा र ओंतसहितका वन्यजन्तुको ठूलो संख्यामा अंग बरामद भएको थियो । ती वन्यजन्तु ओसारपसार र बेचबिखनमा कुन्जोकको समूह संलग्न भएको प्रहरीको दाबी थियो । कुन्जोक, निटुप लामा र ढन्डुप लामा त्यसैबेलादेखि फरारको सूचीमा थिए । त्यसबेला पक्राउ परेका अन्य भने ७ वर्ष जेल बसेर केहीअघि छुटेको प्रहरीले जनाएको छ । अरू दुई जनाको खोजी जारी छ । कुन्जोकले विभिन्न ९ वटा नाममा वन्यजन्तुको तस्करी गर्ने गरेको ब्युरो स्रोतले जनाएको छ । नेपालबाहेक विभिन्न मुलुकका तस्करहरूको सञ्जालसँग समेत उनको उठबस भएको सीआईबीको दाबी छ । हुम्लाको नाम्खा गाउँपालिका६ का स्थायी बासिन्दा उनको अस्थायी ठेगाना काठमाडौंको बौद्ध हो ।"
कुन चरणमा पुग्यो कोरोना संक्रमण ?,"(काठमाडौं)  संक्रमण अहिले कुन अवस्थामा छ ?अहिले संक्रमण कुन चरणमा छ भन्नेमा सरकारी अधिकारी र जनस्वास्थ्य विज्ञहरूबीच नै फरकफरक धारणा छ । स्वास्थ्य मन्त्रालयका प्रवक्ता डा जागेश्वर गौतम कोरोना संक्रमण दोस्रो चरणमै रहेको दाबी गर्छन् । हाल ९५ प्रतिशतभन्दा बढी संक्रमित विदेश (मुख्य रूपले भारत) बाट आएर क्वारेन्टाइनमा बसेकाहरू छन्, उनले भने, छिटपुट रूपमा भारतबाट आएका संक्रमितसँग सम्पर्कमा रहेका व्यक्ति पनि संक्रमित भएको पाइएको छ । इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा बाबुराम मरासिनी भने संक्रमण तेस्रो चरणमा गइसकेको हुन सक्ने बताउँछन् । सरकारले अहिलेसमेत दोस्रो चरणमै रहेको किन भन्छ, बुझ्न सकिएन, उनी भन्छन्, केही समयपछि संक्रमण चौथो चरणमै जान सक्छ । उनका अनुसार चौथो चरण भनेको देशव्यापी महामारीका रूपमा कोरोना फैलिनु हो । ईडीसीडीकै अर्का पूर्वनिर्देशक डा जीडी ठाकुरले पनि संक्रमण बढ्दो क्रममा रहेको र यो दोस्रोबाट तेस्रो चरणतर्फ (सामुदायिक संक्रमण) पुगेको बताए । बाहिरबाट कोरोना संक्रमित आएर घरका मान्छेमा सारे, त्यसपछि घरकाबाट छरछिमेकी र समुदायमा संक्रमण देखिन थाल्यो, डा मरासिनीले भने, हाल संक्रमण पकेट क्षेत्रमा गरी विभिन्न ठाउँमा देखिएको छ । उदयपुर, बाँकेमा देखिएको संक्रमण नियन्त्रण भयो । त्यसपछि कपिलवस्तुमा फैलिएको संक्रमणमा अझै समस्या देखिएको छ, दैलेखमा खतरा बढिरहेको छ ।लकडाउन खुकुलो भएपछि संक्रमण बढेको हो ?स्वास्थ्य मन्त्रालयका अनुसार संक्रमण लकडाउन खुकुलो भएपछि बढेको होइन । क्वारेन्टाइनमा रहेकाको परीक्षण भएकाले बढी संक्रमण देखिएको हो, प्रवक्ता डा गौतम भन्छन् । पहिला परीक्षण एकदमै कम र काठमाडौंमा मात्रै हुन्थ्यो । अहिले २३ ठाउँका प्रयोगशालामा परीक्षण भइरहेको छ । परीक्षण बढेकाले पनि संक्रमण धेरै देखिइरहेको डा मरासिनीले बताए । भारतबाट आएकामा पोजिटिभ देखिएको हो, क्वारेन्टाइनमा अधिकांश भारतबाट आएकाहरू छन्, डा गौतमले भने । लकडाउन खुकुलो पारेर नभई विदेशबाट आएकाको सरकारले राम्ररी व्यवस्थापन गर्न नसक्दा संक्रमण बढेको डा ठाकुरले बताए । हालसम्म क्वारेन्टाइन र बाहिरबाट आएकाको मात्र पीसीआर परीक्षण गरिएको उनले औंल्याए । हामीले समुदायमा संक्रमणको कस्तो अवस्था छ भन्ने परीक्षण त गरेकै छैनौं, उनले भने । अहिले मुलुकमा १२,७७२ जना कोरोना संक्रमित देखिए पनि समाजमा लुकेको केससमेत गरी यो एक लाखभन्दा बढी हुन सक्ने आशंकासमेत डा ठाकुरले व्यक्त गरे । डा गौतमका अनुसार अहिले दिनहुँ भारतबाट २ हजारदेखि २ हजार ५ सय जनासम्म आइरहेका छन् भने अन्य देशबाट करिब १ हजारदेखि १ हजार ५ सय जना स्वदेश आइरहेका छन् ।पीसीआर परीक्षण कसले गराउने ?पीसीआर परीक्षण कसले गराउने र कसले नगराउनेबारे भन्नेबारे सरकारले गाइडलाइन बनाएको छ । राष्ट्रिय जनस्वास्थ्य प्रयोगशालाकी निर्देशक डा रुना झाका अनुसार १४ दिन क्वारेन्टाइन बस्दा लक्षण नदेखिए घर जाने भन्ने नै अहिलेको व्यवस्था हो । लक्षण देखिएका सबैको पीसीआर परीक्षण गर्नुपर्छ भने संक्रमितको निकट सम्पर्कमा रहेकाहरूको लक्षण नदेखिए पनि पीसीआर गर्नुपर्छ उनले भनिन् । सरकारले लक्षण नदेखिएका व्यक्तिलाई पीसीआर परीक्षण नगराउने नीति लिएको छ । तर विज्ञहरूले भने जोखिम समूहका र बिरामीको निकट सम्पर्कमा आएका व्यक्तिको समेत पीसीआर परीक्षण गर्नुपर्ने बताएका छन् । कोरोना हटस्पट र भीडभाड भएको इलाकामा नमुना लिएर पीसीआर परीक्षण गर्नु आवश्यक छ, डा ठाकुरले भने । आरडीटी परीक्षण गर्ने कि नगर्ने ?आरडीटी परीक्षणको उपयोगिता र औचित्यबारे सुरुदेखि नै विवाद छ । सरकारी अधिकारीहरू अहिले पनि रोग पहिचानका लागि द्रुत परीक्षण किट (आरडीटी) बाट कोरोना जाँच नगरिएको दाबी गर्छन् । आरडीटी जाँचका आधारमा कसैलाई कोरोना भएको भनिएको छैन, डा झा भन्छिन्, आरडीटीले एन्टिबडी परीक्षण गर्ने हो । यो सर्भिलेन्सका लागि हो । तर डा मरासिनी अझै आरडीटी परीक्षण गरिनुलाई सरकारद्वारा गर्न नहुने काम भइरहेको संज्ञा दिन्छन् । नेपाल मेडिकल काउन्सिलले स्वास्थ्य मन्त्रालयलाई आरडीटी परीक्षण गर्न रोक्नुपर्ने औंल्याउँदै डा मरासिनीले भने, आरडीटी टेस्टको कामै छैन । एमएमसीले यो नगर्नुस् भन्न सक्नुपर्थ्यो । टेस्ट गर्दा नेगेटिभ आएर घर जान्छ अनि मृत्यु हुन्छ । पीसीआर गर्दा कोरोना पोजिटिभ देखिन्छ । आरडीटी परीक्षण प्राविधिक रूपमा त्रुटिपूर्ण काम भएको उनले बताए । यसमा कमिसनको खेल पनि हुन सक्छ, यस्तो गर्न पाइँदैन, राष्ट्रिय स्रोतको दुरुपयोग भइरहेको छ, उनले भने । स्वास्थ्य मन्त्रालयका प्रवक्ता डा गौतम भने कोरोना भाइरसको स्टेजअनुसार कुन परीक्षण गर्ने भन्ने निधो गर्नुपर्ने बताउँछन् । सम्पर्कमा आएको ५६ दिनपछि पीसीआर र १५१६ दिन पुगेपछि एन्टिबडी टेस्ट (आरडीटी) गर्नुपर्ने उनको तर्क छ । हाल र्यापिड गर्न सक्ने एन्टिजेन टेस्ट आएको जनाउँदै डा गौतमले मन्त्रालय यस्तो परीक्षण केही किट ल्याएर गर्ने तयारीमा रहेको जानकारी दिए । वैज्ञानिक रूपले समुदायमा संक्रमण फैलिइसकेपछिको अवस्थामा सर्वेक्षणका लागि आरडीटी परीक्षण गरिने जनाउँदै डा ठाकुरले आरडीटीअन्तर्गत एन्टिजेन परीक्षण भने प्रभावकारी हुन सक्ने औंल्याए । क्वारेन्टाइन ठीक कि होम क्वारेन्टाइन ?कोभिड१९ को लक्षण नदेखिएका (एसिम्प्टोम्याटिक) वा मधुरो (माइल्ड) लक्षण भएका संक्रमितहरू विशेष सावधानी अपनाउँदै घरमै बसेर पनि स्वास्थ्य लाभ गर्न सक्ने कोभिड१९ केसको आइसोलेसन व्यवस्थापनसम्बन्धी सरकारले जारी गरेको निर्देशिकामा उल्लेख छ । तर घरमा छुट्टै सावधानीसाथ बस्न गाह्रो भएकाहरूले भने सरकारद्वारा तोकिएको हस्पिटल वा आइसोलेसन सेन्टरमै बस्नुपर्छ । इपिडिमियोलजी तथा रोग नियन्त्रण महाशाखाका निर्देशक एवं भाइरोलजिस्ट डा वासुदेव पाण्डेका अनुसार सरकारको नीति लक्षण नभएका वा मधुरो भएका कोरोना संक्रमितलाई घर पठाउने र लक्षण भएकाहरूलाई उपचारका लागि अस्पतालमा राख्ने हो । उनका अनुसार मापदण्ड नपुगेका र अव्यवस्थित क्वारेन्टाइन र आइसोलेसन सेन्टरमा भन्दा होम क्वारेन्टाइन र आइसोलेसनमै बस्नु राम्रो हो । होम क्वारेन्टाइनका लागि छुट्टै घरलगायतका उपयुक्त संरचना नहुनेका लागि राज्यले क्वारेन्टाइनको व्यवस्था गरेको हो । तर ती क्बारेन्टाइनहरू व्यवस्थित हुन नसक्दा त्यहीबाट संक्रमण फैलिएको गुनासाहरू आइरहेका छन् । त्यसैले स्वास्थ्य सुरक्षाबारे जानकार भएकाहरूका लागि होम क्वारेन्टाइन उपयोगीे हुने भनिएको हो । डा मरासिनी भन्छन्, युवराज चार्ल्स अस्पताल नगई घरमै बसे । थुप्रै राजनीतिकर्मीले समेत यही गरे । तर यो क्षमता भएकाहरूका लागि मात्र हो ।संक्रमण कुन गतिमा बढिरहेको छ ?नेपालमा हाल संक्रमणको वृद्घिदर ८ प्रतिशत छ । विगत दुई साताको कोरोना परीक्षणमा एक सय नमुना जाँच्दा ८ देखि १० प्रतिशतसम्म पोजिटिभ केस देखिएको छ । कम परीक्षण गर्दा पनि संक्रमणको वृद्घिदर उल्लेख्य रहेकाले यो क्रम अझै बढ्ने चिकित्सकहरू बताउँछन् । यसरी बढ्दै गयो भने साउन अन्त्यसम्म एक लाखभन्दा बढी संक्रमित हुन सक्छन्, डा ठाकुरले भने । संक्रमित निको हुने दर के छ ?मुलुकमा कोरोना निको हुने दर हाल २३ प्रतिशत छ । विज्ञहरूले यो दर कम भएको बताउँदै आएका छन् । हामीकहाँ बिरामीलाई निको बनाउने दर २३५९ प्रतिशतमात्र छ, जुन धेरै कम हो, यसलाई न्यूनतम ५० प्रतिशतमा पुर्याउनुपर्छ, डा ठाकुर भन्छन् । नेपालमा कोरोनाले हुने मृत्युदर ०२२ प्रतिशत छ । कोरोनाका कारण शनिबारसम्म २८ जनाको मृत्यु भइसकेको छ । वृद्घ, दीर्घरोगी आदिमा कोभिड१९ संक्रमण नदेखिएकाले मृत्यु दर खासै बढी नदेखिएको विज्ञहरूको तर्क छ । चीनलगायत विश्वका अन्य भागमा कोभिड१९ बिरामीहरूलाई प्रयोगात्मक आधुनिक, वैकल्पिकलगायतका विभिन्न प्रकारको उपचार प्रक्रिया सुरु गरे पनि नेपालमा भने ज्वरोका लागि सिटामोल र तत्काल देखिएको समस्याको लाक्षणिक उपचारबाहेक अन्य कुनै प्रयास गरिएको छैन । जनस्वास्थ्यविद् डा राजेन्द्र बीसीका अनुसार हालसम्म कोरोना रोगीमा कुनै प्रकारको एक्सिपेरिमेन्टल उपचार भएको छैन । हालसम्म अधिकांश रोगसँग लड्न सक्ने क्षमता भएकाहरू कोभिड१९ संक्रमित भएकाले उनीहरू सामान्य अस्पताल बसाइपछि निको भएका हुन् । डा बीसी भन्छन्, हामीले कम्तीमा ५० प्रतिशतसम्म निको हुने दरलाई बढायौं भने भविष्यमा यो रोगबाट हुन सक्ने सम्भावित मृत्युदर कम हुन्छ ।अहिले लकडाउन छ कि छैन ?स्वास्थ्य मन्त्रालयका अनुसार अहिले पनि देशभर लकडाउन छ । यसलाई अलि खुकुलो पारिएको मात्र हो । सरकारले हाल अत्यावश्यक नभएसम्म घरबाहिर ननिस्कन भनेको छ । यसमा पनि बूढापाका र कोरोना संक्रमणका जोखिममा रहेकाहरूलाई थप चनाखो हुन भनिएको छ । सार्वजनिक यातायात, स्कुल, कलेज आदि नखुलेकाले अहिले पनि संक्रमण अत्यधिक रूपमा बढ्न पाएको छैन । सार्वजनिक सवारीसाधन बन्द हुनुले धेरै फाइदा पुगेको छ, डा ठाकुर भन्छन्, स्कुल, कलेजहरू न्यूनतम तीन महिनासम्म बन्द नै राख्नुपर्छ । अब लकडाउन हट्छ ?सरकारी अधिकारीहरूका अनुसार अब एकै पटक मुलुकको सबै ठाउँमा लकडाउन हुँदैन । आवश्यकताअनुसार ठाउँ, क्षेत्र विशेषमा भने लकडाउन हुन सक्छ । रोग निमिट्यान्न नभएसम्म मुलुकका विभिन्न भागमा संक्रमणको अवस्थाअनुसार कडा लकडाउन, अलि खुकुलोलगायत हुन सक्छ । आगामी दिनमा विभिन्न जिल्ला, स्थान विशेषका बासिन्दाको व्यवहार, स्वभावले लकडाउनको अवस्था निर्धारण गर्छ । स्वास्थ्य तथा जनसंख्या मन्त्रालयको मुलुकभरि लकडाउनलाई व्यवस्थित गर्न बनेको कोभिड१९ महामारी र व्यवस्थित बन्दाबन्दीमा जनस्वास्थ्य मापदण्ड २०७७ अनुसार २०० जनाभन्दा बढी सक्रिय (रोग सार्न सक्ने क्षमता भएका) कोरोना संक्रमित भएको जिल्लामा पूर्ण लकडाउन गरिने उल्लेख छ । ५० जनासम्म सक्रिय संक्रमित रहेको जिल्लामा मापदण्डमा भएका सुरक्षा उपाय पालना गरेर पेसा, व्यवसाय सञ्चालन गर्न सकिन्छ । यस्तै ५१ देखि २०० जनासम्म सक्रिय कोरोना संक्रमित रहने जिल्लामा स्वास्थ्य मन्त्रालयको मापदण्डमा उल्लेख भएअनुसारको सुरक्षा उपाय अपनाएर तोकिएको समय र कार्य अवधिभित्र मात्र पेसा सञ्चालन गर्न सकिनेछ ।अबको उपाय के ?संक्रमण फैलिन नदिन प्रत्येकले सामाजिक दूरी (६ फिट) कायम गर्ने, घरबाहिर निस्किँदा मास्क लगाउने, साबुनपानीले नियमित हात सफा गर्ने र अत्यावश्यक कामबाहेक बाहिर ननिस्किनेजस्ता स्वास्थ्य सुरक्षा अनिवार्य रूपमा अपनाउनुपर्छ । तीन तह भएको कपडाको वा मेडिकल मास्क प्रयोग गर्नुपर्छ । समयसमयमा साबुनपानी वा सेनिटाइजरले हात सफा गर्नुपर्छ । त्यसो नगरिए संक्रमण समुदायमा फैलिने र त्यस अवस्थामा कति जना संक्रमित भए वा कति जनाको मृत्यु भयो भन्नेसमेत लेखाजोखा गर्न नसकिने स्थिति आउने उनले बताए । कोरोना संक्रमण उचाइमा पुग्न बाँकी नै रहेको जनाउँदै डा ठाकुरले रोकथामको प्रयास नहुँदा संक्रमण चौथो चरणमा जान सक्ने बताए । चौथो चरणमा संक्रमण गएपछि नियन्त्रणको जतिसुकै प्रयास गरे पनि गाह्रो हुन्छ, उनले भने । सार्वजनिक तथा निजी सबै संस्था र स्थानमा सरकारद्वारा निर्धारित जनस्वास्थ्यको मापदण्ड पालना गर्नुपर्छ । विश्व स्वास्थ्य संगठन (डब्लूएचओ) को गाइडलाइन पालना गर्नुपर्छ । अनावश्यक आवागमन रोक्नुपर्छ । व्यक्तिव्यक्तिबीच देखिएको संक्रमणको कडी तोड्नुपर्छ ।"
क्वारेन्टाइनमा फेरि एकको मृत्यु,अछाम (कास) अछाममा क्वारेन्टाइनमा रहेका एक जनाको शनिबार राति मृत्यु भएको छ । रामारोशन गाउँपालिका ५ को कैलाशेस्वर घट्टेखेती आधारभूत विद्यालयको क्वारेन्टाइनमा रहेका ४५ वर्षीय पुरुषको मृत्यु भएको जिल्ला प्रहरी कार्यालयका प्रहरी निरीक्षक रमेश अवस्थीले बताए । भारतबाट गौरीफन्टा नाका हुँदै जेठ २७ मा अछाम पुगेका उनको असार ९ मा आरडीटी परीक्षण गर्दा देखिएको थियो । शनिबार राति श्वासप्रश्वासमा समस्या आएपछि बयलपाटा अस्पतालमा लगेर उपचार गराउने क्रममा उनको मृत्यु भएको प्रहरी निरीक्षक अवस्थीले बताए । मृतक र उनीसंँगै अस्पताल गएका २ जनाको स्वाब परीक्षणका लागि धनगढी पठाइएको अवस्थीले जानकारी दिए ।
संक्रमणको चपेटामा फ्रन्टलाइनर,"(सुर्खेत)  कर्णाली प्रदेश अस्पतालले जेठ पहिलो साता २ सय बेड क्षमताको कोरोना विशेष अस्पताल सञ्चालन गरेसँगै त्यसको फोकल पर्सन को जिम्मा एक जना वरिष्ठ फिजिसियनलाई दियो । ती चिकित्सकले संक्रमितको उपचार र निगरानी गर्नुका साथै समन्वयको काम पनि गरे । बिहीबार कोरोना संक्रमण देखिएपछि उनी अस्पतालको आइसोलेसनमा छन् । जिम्मेवारी बहन गर्ने क्रममा कतिबेला कहाँबाट सर्यो पत्तै भएन, उनले भने, कोरोनाको संक्रमण दर तीव्र छ, तर केही दिनमा निको हुने विश्वासमा छु ।उनीसँगै प्रदेश अस्पतालका अर्का एक चिकित्सक पनि संक्रमित भएका छन् । ती चिकित्सक विशेष अस्पतालमा समेत खटिएका थिए । अस्पताल निर्देशक डा डम्बर खड्काका अनुसार प्रदेश अस्पतालमा मात्र संक्रमित स्वास्थ्यकर्मीको संख्या ९ पुगेको छ । उपचारमा खटिएका स्वास्थ्यकर्मी नै संक्रमित भएपछि कन्ट्याक्ट ट्रेसिङ गरेर उनीहरूको सम्पर्कमा पुगेका अन्य सहकर्मीको पनि स्वाब संकलन गरी परीक्षणका लागि पठाएका छौं, उनले भने, अस्पतालको उपचार पद्धतिमा पनि सावधानी अपनाएका छौं ।प्रदेश अस्पतालमा मात्र होइन, कर्णालीका अन्य जिल्लामा समेत कोरोना प्रतिकार्यका लागि अग्रपंक्ति (फ्रन्टलाइन) मा रहेर काम गरिरहेका स्वास्थ्यकर्मी, सुरक्षाकर्मी, जनप्रतिनिधि र कर्मचारी पनि संक्रमणको चपेटामा परेका छन् । सामाजिक विकास मन्त्रालयका अनुसार आइतबारसम्म प्रदेशभर १ हजार ४ सय २८ जना व्यक्तिमा संक्रमण पुष्टि भएकोमा स्वास्थ्यकर्मी, सुरक्षाकर्मी, जनप्रतिनिधि र कर्मचारीको संख्या १ सय ६ जना रहेको छ । सुरक्षाकर्मी ६५ जना, स्वास्थ्यकर्मी २३, कर्मचारी १५ र जनप्रतिनिधि ३ जनामा संक्रमण पुष्टि भएको मन्त्रालयअन्तर्गत स्वास्थ्य सेवा महाशाखाको भनाइ छ । संक्रमितको उपचार र क्वारेन्टाइन तथा आइसोलेसनको व्यवस्थापनका क्रममा उचित सावधानी नपुग्दा फ्रन्टलाइन मा रहेर काम गर्नेहरू संक्रमणको उच्च जोखिममा छन्, महाशाखाका स्वास्थ्य शिक्षा अधिकृत नवराज कँडेलले भने, यसका लागि सुरक्षात्मक उपाय अवलम्बनमा विशेष ध्यान दिनुपर्ने आवश्यकता देखिन्छ ।संक्रमण भए पनि परीक्षण नगरी बसेका विभिन्न खाले स्वास्थ्य समस्या बोकेर अस्पताल पुगेका बिरामीबाट चिकित्सकसहित स्वास्थ्यकर्मीमा कोरोना सरेको अनुमान अस्पतालको छ । अस्पताल निर्देशक डा खड्काका अनुसार सर्पले टोकेर र विष सेवन गरेर अस्पताल आइपुगेका दुई जना बिरामीलाई उपचार गरिसकेपछि मात्र कोरोना पुष्टि भएको थियो । कोरोना संक्रमितको उपचार गर्ने बेलामा बाहेक अरू समयमा सामान्यतः पीपीई लगाइँदैन, उनले भने, उपचारका लागि आएका बिरामी वा उनका आफन्तले पनि कोरोनाबारे संकेत नगर्दा समस्या हुने गरेको छ । जेठ अन्तिममा सर्पले टोकेर ल्याइएका बिरामी बराह तालको क्वारेन्टाइनमा बसिरहेका भए पनि सोबारे आफन्तले जानकारी नदिएका उनले बताए । बुधबार जुम्लाको कर्णाली स्वास्थ्य विज्ञान प्रतिष्ठान (शिक्षण अस्पताल) मा कार्यरत ६ जना स्वास्थ्यकर्मीमा कोरोना पुष्टि भयो । प्रतिष्ठानका रजिस्ट्रार विश्वराज काफ्लेका अनुसार प्रसूति वार्डमा आएकी सिंजाकी एक महिलामार्फत संक्रमण सरेको अनुमान गरिएको छ । प्रसूति गराउन आएकी महिलामाथि कोरोना भएको शंका गर्ने कुरा भएन, सरासर सेवा प्रवाह गरियो, उनले भने, तर ती महिलामा पछि संक्रमण भएको पाइयो, हाम्रा स्वास्थ्यकर्मीमा तिनै महिलाबाट सर्यो कि भन्ने शंका छ ।पीपीई प्रयोग नगर्दा संक्रमणकर्णालीका अस्पतालहरूमा अहिले स्वास्थ्यकर्मीले प्रयोग गर्ने व्यक्तिगत सुरक्षा सामग्री (पीपीई) को अभाव छैन । संक्रमितको अधिक चाप भएकामध्ये प्रदेश अस्पतालमा १ सय सेट, जुम्ला अस्पतालमा ७ सय सेट र दैलेख अस्पतालमा करिब ५ सय सेट पीपीई मौज्दात छ । तर, पीपीई सेटको प्रयोग संक्रमितको उपचार गर्नुपरेमा मात्रै हुन्छ । दैलेख स्वास्थ्य सेवा कार्यालयका प्रमुख डा निरञ्जन पन्तले कतिपय सुई लगाउनुपर्ने बिरामीसमेत रहेकाले पीपीई प्रयोग गर्नुपरेको बताए । लक्षण नदेखिएका अन्य संक्रमितको निगरानी वा उपचार गर्नुपर्दा भने पीपीई लगाइँदैन, उनले भने, अस्पतालमा आउने अन्य रोगका बिरामीको उपचार गर्दासमेत पीपीई प्रयोग गरिँदैन ।अन्य उपचारमा पीपीई प्रयोग र उच्च सावधानी नअपनाइँदा नै उपचार तथा व्यवस्थापनमा खटिएका व्यक्तिहरूमा कोरोना संक्रमण फैलिएको सरोकारवालाहरूको भनाइ छ । क्वारेन्टाइन र आइसोलेसनमा खटिएका सुरक्षाकर्मी र व्यवस्थापनमा दौडधुप गरिरहने कर्मचारी तथा जनप्रतिनिधिले त पीपीई प्रयोग गर्नेबारे सोचेकै हुँदैनन् । उनीहरू सामान्य मास्कको भरमा अग्रपंक्तिमा रहेर काममा खटिने गर्छन् । संक्रमित सुरक्षाकर्मीमध्ये दैलेखका ३३ जना, जुम्लाका २७ जना, सुर्खेतका ४ जना र जाजरकोटका १ जना रहेका छन् । मान्छेहरू नजिक आउँछन्, कुरा गर्न खोज्छन्, हामीसँग मास्कबाहेक अरू छैन, मध्यपश्चिमाञ्चल विश्वविद्यालयको केन्द्रीय क्याम्पसमा रहेको क्वारेन्टाइनमा खटिएका एक सुरक्षाकर्मीले भने, हाम्रो बर्दीले रोक्ने कुरा भएन, कोरोना भइहाले पनि सहुँला भनेर ड्युटी गर्नुपरेको छ ।सुर्खेतमा परीक्षण रोकियोसुर्खेतस्थित आरटीपीसीआर मेसिनमा खराबी आएपछि शुक्रबारदेखि परीक्षण रोकिएको छ । यसले गर्दा सुर्खेतमा संकलन भएका स्वाबका नमुना तापक्रम मिलाएर फ्रिजमा थन्काइएको छ । प्रदेश स्वास्थ्य सेवा निर्देशनालयका प्रयोगशाला संयोजक ओम आचार्यले नेपालगन्जबाट प्राविधिकलाई बोलाएर देखाउँदा पनि समस्या समाधान नभएको बताए । अब काठमाडौंबाट इन्जिनियर आएर हेरेपछि बल्ल समस्या समाधान हुन्छ कि ?, उनले भने, त्यहाँसम्म त परीक्षण हुने सम्भावना छैन ।दैलेखमा भने सोमबारदेखि पीसीआर परीक्षण सुरु हुने भएको छ । नारायण नगरपालिकाले बुधबार मेसिन जडान गरेको थियो । स्वास्थ्य सेवा कार्यालय प्रमुख डा पन्तले परीक्षणका लागि सबै तयारी पूरा भइसकेको जानकारी दिए । दैलेखको मेसिन प्रयोगमा आएपछि सुर्खेतका स्वाबसमेत दैलेख पठाउने निर्देशनालयले जनाएको छ । शनिबारदेखि केही स्वाबका नमुना परीक्षणका लागि नेपालगन्जसमेत पठाइएको छ ।कर्णालीमा आइतबारसम्म २८ हजार १८ नमुनाको पीसीआर परीक्षण भएको छ । तीमध्ये जुम्लाबाट १४ हजार ५ सय ७८ र सुर्खेतबाट १३ हजार ४ सय ४० नमुनाको परीक्षण भएको छ । परीक्षण भएकोमध्ये १ हजार ४ सय २८ जनामा संक्रमण पुष्टि भएको छ । प्रदेशका विभिन्न आइसोलेसनबाट ९ सय ५६ जना निको भएर घर फर्किएका छन् । संक्रमितमध्ये ६ जनाको मृत्यु भएको छ ।"
सलहबाट सतर्क रहौँ,"भारत र पाकिस्तानका कतिपय क्षेत्रमा बालीनाली नष्ट गरेको सलह शनिबार नेपाल पनि प्रवेश गरेकाले आवश्यक सतर्कता अपनाउनुपर्ने देखिन्छ । भारतबाट पर्सा, बारा, सर्लाही र रूपन्देहीमा गरेर चारवटा झुन्ड प्रवेश गरेका हुन् । तीमध्येबाट केही कीरा उछिट्टिएर र हावाले उडाएर पाल्पा, सिन्धुली, मकवानपुर, काभ्रे र काठमाडौं पनि आइपुगेका छन् । सामान्यतया यो कीरा ४ देखि ८ करोडको समूहमा हिँड्ने भए पनि नेपाल प्रवेश गरेको संख्या यकिन भइसकेको छैन । यसले उड्दै जाँदा हजारौं मानिसलाई पुग्ने खानाबराबरको खाद्यबाली सखाप पार्ने भएकाले आवश्यक सावधानी अपनाउनुपर्छ । विज्ञहरूका अनुसार नेपाल सलहका लागि उपयुक्त भूगोल होइन । त्यसमाथि, सोमबारदेखि मनसुन थप सक्रिय हुँदा वायुको वेगसँगै सलह पनि पूर्वबाट पश्चिमतर्फ जाने भएकाले धेरै चिन्ता गर्नु नपर्ने उनीहरूको तर्क छ । तर यसो भन्दैमा ढुक्क भइहाल्न मिल्दैन । अहिले नै पनि सरकारी अधिकारी र कतिपय विज्ञहरूको अनुमानविपरीत सलह नेपाल भित्रिएको हो । संयोगवश यतिबेला धान रोप्ने समय भएकाले तराईका धेरै खेत खाली छन् । कतिपय क्षेत्रमा भएका मकैबारी र तरकारी बारीमा ती अडिएका छन् । कतै रोप्न ठीक पारिएका धानको बीउसमेत सलहले खान थालेपछि किसान पिरोलिएका छन् । तसर्थ, कीरा देखिएको क्षेत्रमा बाली जोगाउन आवश्यक प्रतिकार्य गर्न जरुरी छ । कुनै तरिकाले कपडाले ढाकेर कीरालाई जाल हानी धानको बीउलाई जोगाउन सकिन्छ । सलह भारत प्रवेश गरेसँगै नेपालको कृषि तथा पशुपन्छी विकास मन्त्रालयले रोकथाम तथा नियन्त्रणका लागि अध्ययन गर्न प्राविधिक समिति गठन गरेको थियो । प्लान्ट क्वारेन्टिन तथा विषादी केन्द्रका प्रमुखको अध्यक्षतामा कृषि वैज्ञानिक र प्राविधिकहरू सम्मिलित उक्त समितिले रोकथाम तथा नियन्त्रणको खासै कुनै तयारी गरेन । विगतमा जेजस्तो आकलन गरिएको भए पनि सलह नेपाल पसिसकेकाले कहीँकतै बढी नै क्षति पुर्याउँछ कि भनेर प्रतिकार्यका लागि जुटिहाल्नुपर्ने अवस्था छ । विश्वमै चुनौती बनेको यो समस्याले साँच्चै सतायो भने समाधान त्यति सजिलो छैन । अन्यत्रजस्तो हेलिकप्टरबाटै कीटनाशक औषधि छर्कने हैसियत मुलुकको छैन । अहिले प्रदेश ५ ले सलह संकलन गर्नेलाई वडा कार्यालयमार्फत प्रतिकेजी २० रुपैयाँ दिने घोषणा गरेको छ, यस्तै विधि अपनाएका अरू देशका उदाहरण हेर्दा यो त्यति प्रभावकारी उपाय होइन । यसबाट किसानले क्षतिको तुलनामा नगन्य मात्रै लाभ लिन सक्छन् । त्यसैले, थोरै संख्याका सलहलाई किसानले टिन, ड्रम, थाल ठटाएर भगाउन सक्छन् । धूवाँ वा गुइँठा बालेर पनि बाली जोगाउन सक्छन् । बालीमा धेरै समय बसेर खाइरहेमा ठूला कपडालाई जालका रूपमा प्रयोग गर्न सक्छन् । अहिले नै ठूलो क्षति पुर्याइनसकेको भए पनि आउने क्रम जारी रहेमा बाली जोगाउन मुस्किल पर्न सक्छ । सरकारले नै कीराले पुर्याउन सक्ने क्षति आकलन गरेर त्यहीअनुसार तुरुन्त बन्दोबस्त गर्नुपर्छ । नागरिकलाई त्यहीअनुसार तयार बनाउनुपर्छ । सलहविरुद्ध जुध्न हाँस, माकुरा र छेपाराजस्ता प्राकृतिक सिकारी प्रयोग गर्न सकिने भए पनि यो विधि सजिलो छैन । एक ठाउँबाट अर्को ठाउँमा गइरहेका सलहको हकमा विषादी प्रयोगको अर्थ हुँदैन । तैपनि, ठूलो समूह एकै ठाउँमा भेटिएमा कीटनाशक औषधि नै प्रयोग गर्नुपर्ने हुन्छ । तसर्थ, सरकारले विषादी व्यवस्थापन, वितरण, छर्कने मेसिन र जनशक्तिजस्ता पक्षमा ध्यान दिनुपर्छ । यसो गर्दा मानव स्वास्थ्यमा प्रतिकूल असर नपरोस् भनेर सावधानी अपनाउनुपर्छ । तत्काल टिपेर खान मिल्ने तरकारी आदिमा नकारात्मक असर पर्न सक्नेतर्फ पनि विचार पुर्याउनुपर्छ । सलहजस्ता कीरा बढ्नुमा जलवायु परिवर्तन कारक रहेको विज्ञहरूको मत छ । यसकारण, यस्ता समस्याहरूसित जुध्न विश्व समुदायमाझ हामीले सदैव पैरवी गर्नुपर्ने ठूलो मुद्दा जलवायु परिवर्तन हो । अहिलेलाई भने यसका कारण उत्पन्न परिस्थिति अर्थात् सलहसित जुध्नुको विकल्प छैन । सकेसम्म कम क्षति बेहोर्ने गरी यो कीरा नियन्त्रणका उपाय अपनाउनुपर्छ । धेरै बाली भएका क्षेत्रतिर स्थानीय स्तरमा कार्यदल नै बनाएर सामूहिक प्रयास गर्नु उपयुक्त हुन्छ । यसमा समुदाय र सरकारी दुवै स्तरको पहल आवश्यक छ । सम्बन्धित पालिकाहरूले किसानलाई सहजीकरण गर्नुपर्छ ।"
कूटनीतिक पहल उपेक्षित,"भारतले वार्ता गर्नैर् चाहेन समाचारमा परराष्ट्रमन्त्री प्रदीप ज्ञवालीले लिम्पियाधुरा, लिपुलेक र कालापानी र सुस्तासहितको सिमानामा देखिएका समस्या समाधानबारे बारम्बार गरिएको प्रयास भारतीय पक्षबाट स्वीकार नभएको बताएका छन् । नोभेम्बर, डिसेम्बर र जनवरीमा गरी तीनपटक कूटनीतिक नोट पठाउँदासमेत भारतीय पक्षबाट विभिन्न बहानामा आलटाल भैरहेको छ । अहिले कोरोना संक्रमणपश्चात् वार्ता गर्ने कुरा आइरहेको छ । यसबाट के स्पष्ट हुन्छ भने भारत सीमाबारे वार्ता गर्नै चाहन्न । ४ वर्षदेखि भारु नोटहरू बेकामी भएर थन्किएका छन् । उच्च राजनीतिक तहमा विभिन्न वार्ता भए । ईपीजी गठन भयो । दुवै देशका प्रधानमन्त्रीस्तरीय भ्रमण भए तर मुद्रा सटही नगरी आजसम्म भारतले अटेर गरी बसेको छ । यी खोटा भारु नोटहरू कहिलेसम्म नचल्ने हुन निश्चित छैन । यसबाट के पनि स्पष्ट हुन्छ भने भारतको भुलभुलैयामा रमाउने हाम्रा राष्ट्रवादी भनिने नेताहरूले भारतसमक्ष स्पष्ट अडान राख्न नसक्ने हुनाले प्रतिबद्धता जाहेर गरेका एजेन्डाहरूमा भारतले सधैं नजरअन्दाज गर्दै आइरहेको छ । नेपालको कूटनीतिक पहललाई सधैं भारतले बेवास्ता गर्दै आएको स्पष्ट छ । विगतमा नेपालको कमजोर राजनीतिक प्रणाली, नेताहरूको ढुलमुले नीति, माओवादी द्वन्द्व, ६६ महिनामा फेरिने सरकार र फोहोरी राजनीतिक खेलबाट जनता आक्रान्त भएको अवस्थामा भारतीय शासकवर्गबाट हुने गरेका व्यवहार अहिलेका नयाँ पुस्तालाई राम्रोसँग थाहा छ । रोटीबेटीको सम्बन्ध छ भनिएको छिमेकीले जाबो नोट सटही मुद्दालाई ४ वर्षसम्म अड्काएर राख्नुले भारत असल छिमेकी होइन भन्ने बताउँछ । के रोटीबेटीको सम्बन्धमा यस्तै हुन्छ त ? यसले गर्दा दुवै देशका जनताको भावनामा गहिरो चोट पुगेको छ । यद्यपि ऐतिहासिक, धार्मिक, सामाजिक र सांस्कृतिक हिसाबले दुवै देशका जनताबीच गहिरो सम्बन्ध कायमै छ । जहाँसम्म कालापानी, लिपुलेक, लिम्पियाधुरा र सुस्ताको सवाल छ, यसमा दुवै देश मिलेर सौहार्दपूर्ण तरिकाले समाधान गर्नुपर्छ । यो मुद्दा जति धेरै लम्बिँदै गयो उति धेरै दुई देशको सम्बन्धमा चिसोपना बढ्नेछ । नेपालजस्तो मित्रवत् सम्बन्ध भएको छिमेकीको जमिन कब्जा गर्नु भारतजस्तो महान् र विशाल देशलाई कदापि सुहाउँदैन । भुवनसिंह पाण्डे, बूढानीलकण्ठ८, काठमाडौं"
कृषि क्रान्ति भाषणमा सीमित,"कोरोना महामारीले सम्पूर्ण विश्वलाई आक्रान्त पारेको छ । भाइरसले स्वास्थ्यभन्दा पनि आर्थिक अवस्थालाई नाजुक बनाउँदै लगेको छ । हरेक राष्ट्र यो रोग र यसबाट सृजित भोकबाट कसरी बच्ने भन्नेमा चिन्तित छ । हामी पनि यही समस्याबाट ग्रसित छौं । महामारीको असर देखिन थालेदेखि नै सडकदेखि सदनसम्म एउटै आवाज उठी रहेको छ अबको गन्तव्य कृषि क्रान्ति । यसबाट नै हामी आत्मनिर्भर बन्न सक्छौं भनेर एकोहोरो रटान लगाइएको छ । यतिखेर सरकारमा धेरैथरीका क्रान्तिलाई सफल अवतरण गराउने व्यक्तित्वहरू छन् । के अन्य आन्दोलनजस्तै नेपाल बन्द गरेर वा सरकारी निर्देशनको अवज्ञा गर्दै समानान्तर सरकार बनाएर कृषि क्रान्ति सफल हुन्छ ? कृषिप्रधान देशमा हुनुपर्ने कुनै पनि पूर्वाधार हाम्रोमा छैन । कृषि उत्पादनका लागि चाहिने मल, बीउबिजनका साथै सिँचाइको व्यवस्थासमेत गर्न नसक्ने सरकारी संयन्त्रले कृषिक्रान्ति आजको आवश्यकता भन्न कत्तिको सान्दर्भिक होला । अहिलेको सरकारमा योग्य व्यक्तिले कृषि मन्त्रालय समालेका छन् तर उनको योग्यता खोइ त आम मानिसले महसुस गर्न पाएका ? चाहिएको बेला मल, बीउबिजन र आवश्यक कीटनासक औषधि उपलब्ध हुँदैन । कृषकहरूलाई मूल्यभन्दा दोब्बर दरमा मल र बीउ किन्न विवश बनाइन्छन्, यस्तोमा सरकारले भनेजस्तो कृषि क्रान्ति कसरी होला ? सरकारले कृषिप्रधान देशलाई चाहिने न्यूनतम पूर्वाधारको व्यवस्था छिटोभन्दा छिटो गरोस् । कृषिलाई अगाडि बढाउन स्थानीय समुदाय र सरकारी निकाय मिल्नुपर्छ । रामकृष्ण बराल, जोरपाटी५, काठमाडौं"
फजुल खर्च घटाऊ,"फजुल खर्चले बढाएको संकट सम्पादकीय सटीक लाग्यो । लकडाउनका कारण तीन महिनासम्म राजस्व संकलनमा अत्यधिक गिरावट आएकाले सरकार चालु खर्च धान्न नसक्ने गरी आर्थिक संकटमा परेको छ । ठूला करदाताकै भर पर्दै कर बुझाउन अनुनय गर्दै छ । उता करदाता भने हिजो सरकारले लकडाउनमा पनि घाँटी अट्ठाएको रिसमा छन् । सरकारलाई अप्ठेरो परेको बेला आफ्नो खल्तीबाट नजाने हुँदा मूल्य अभिवृद्धि कर, अन्तःशुल्क, अग्रिम करकट्टीको रकम त तिरे हुन्थ्यो । उद्योगीव्यवसायीलगायत संकटमा परेका वर्गसमुदायलाई प्रोत्साहन दिने, पुँजी निर्माण नहुने, वितरणमुखी कार्यक्रमलाई प्राथमिकता दिने, राष्ट्रसेवकको बैठक भत्ता कटौती गर्ने तर विरोधका बाबजुद सांसद विकास कोष नकाट्ने, लकडाउनमा पनि सांसददेखि मन्त्रीसम्मको यातायात भत्ता नकाट्ने, फजुल खर्च कटौतीको घोषणा गर्ने तर यसैबेला सुकुम्बासी आयोग गठन गरी खर्च बढाउने सरकारी शैली समस्याग्रस्त छ । आफैंले गठन गरेको सार्वजनिक खर्च पुनरावलोकन आयोगको प्रतिवेदनअनुसारको सुझावलाई सरकारले बेवास्ता गर्दै आएको छ । हरेक वर्ष फजुल खर्च बढ्नु करको दुरुपयोग मात्र नभई करदाताको अपमानसमेत हो । सरकारले गरेका निर्णय प्रायः विवादित र कानुनसम्मत नभएकाले न्यायपालिका कार्यकारीजस्तो देखिएको छ । हुन पनि सरकारले नै लकडाउन गरी घरभित्र बस भन्ने, तर लकडाउनकै बेला कर तिरिहाल भन्न मिल्छ ? अर्थमन्त्रीले सार्वजनिक खर्च पुनरावलोकन आयोगको प्रतिवेदन कार्यान्वयन, सुर्ती, मदिराजन्य, चकलेटजस्ता फजुल, अस्वास्थ्यकर पदार्थमा कम्तीमा ३० प्रतिशत कर बढाउन किन सकेनन् ? लकडाउनभित्र कर तिर्ने उर्दीको साटो असारको पहिलो हप्तासम्म कर जम्मा गर्न अनुरोध गरेको भए करदाता न्यायालयमा पुग्थे र ? त्यसैले अहिलेको संकटबाट पाठ सिकेर भविष्यका निम्ति पर्याप्त तयारीस्वरूप दूरदर्शी कदम नचालिए मुलुक नराम्रो आर्थिक भुमरीमा फस्न सक्छ । यसलाई कमजोरी सुधार्ने अवसरका रूपमा लिई आयोगको प्रतिवेदनलाई आगाडि राखेर स्वास्थ्य तथा आर्थिक संकटसँग जुध्न राजनीतिक नेतृत्वबाटै कठोर तर नतिजामुखी निर्णय गर्नैपर्छ होइन भने यस्तो भद्दा खर्च प्रणालीबाट उत्पन्न सजाय राज्य र जनाताले भोग्नुपर्छ । गंगाराज अर्याल, पाली, अर्घाखाँची"
सलहले संकट निम्त्याउँदै,"छिमेकी राष्ट्रहरूलाई सलहले आक्रान्त पारिरहेको थियो, छ । हामीले सलहको जोखिमलाई कम ठान्यौं । सरकारी कर्मचारीदेखि लिएर किसान सबैले यो नेपाल प्रवेश गर्दैन भन्ठाने । कृषि मन्त्रालयको सलह भित्रिँदैन भन्ने निष्कर्षका कारण सबैले यसलाई ठूलो जोखिमका रूपमा लिएनन् । विपत्तिको तयारीमा हाम्रो ध्यान पुगेन । हामी कृषिमा निर्भर छौं । सलहले कृषि क्षेत्रलाई ध्वस्त पार्यो भने हाम्रो हालत के होला ? कोरोनाभन्दा बढी यो सलहले आक्रान्त बनाउनेछ । कृषकले मानिसको ज्यान जोगाउँछन् । यदि हामीले किसानलाई जोगाएनौं भने सम्पूर्ण समाज अँध्यारो हुन्छ । त्यसैले सरकारले सलहबाट किसानलाई बचाउनुपर्छ । भविष्यमा निम्तने विपद्को आकलन गरी त्यसको तयारी अहिलेदेखि नै थालियोस् । त्यसका लागि अन्य देशले सलहबाट बँच्न अपनाएको उपायका बारे पनि सम्बन्धित निकायले अध्ययन गर्नुपर्छ । नीरजकुमार वर्णवाल, हेटौंडा४, मकवानपुर"
"अपहेलित नागरिकता, बेसारे राष्ट्रवाद","बेसारे राष्ट्रवादबेसार यतिखेर नेपालमा खुब चर्चामा छ । यसको विशेषण बेसारे शब्दको अर्थ नेपाली बृहत् शब्दकोशमा, चिप्लो कुरा गरेर रिझाउन सिपालु, कुराले ठिक्क पार्ने लेखिएको छ । अथवा, झुटो र आडम्बरी । नेपालको राष्ट्रवादको कथा पनि यस्तै बेसारे र अनेक कोणबाट विरूप छ । सामाजिक सञ्जालमा राष्ट्रियताको चर्को वकालत गर्नेमध्ये ठूलो युवाजमात यस्तो छ जसलाई नेपाल भन्ने देशप्रति चरम वितृष्णा छ र छोडेर जाने आतुरी छ । सुनधाराको साइबर क्याफेमा अमेरिकी डीभी चिट्ठाको फारम भरिसकेर राष्ट्रियताको पक्षमा नारा लगाउन त्यो पंक्ति रत्नपार्क पुग्छ । मुलुक छोड्ने सुनौलो अवसर सहजै नपाउनेहरूले आवश्यक कागजात बनाउने नाममा निरन्तर गर्ने जालसाजी, झूटको खेती र लाखौं खर्च गरेर अवैध बाटोबाट विदेश छिर्न मरिहत्ते गरिरहेका दृष्टान्तले नेपाली नागरिकता कति तिरस्कृत भइरहेको छ भन्ने थप प्रस्ट्याउँछ ।राष्ट्रवादका आडम्बरी मानकहरू अक्सर खडा गरिन्छन् । अहिले अमेरिकी मिलेनियम च्यालेन्ज कर्पोरेसन (एमसीसी) सम्झौता पारित नहुँदा नेपालको आर्थिक विकासको भविष्य र विश्व सम्बन्ध चुर्लुम्मै डुब्ने तर्क राजनीतिको एक ध्रुवमा छ । त्यसको ठीक विपरीत, एमसीसी पारित भयो भने मुलुकको सार्वभौमसत्ता र स्वतन्त्रता दुवै शून्यमा झर्ने तर्क अर्कातिर छ । चिनियाँ कम्युनिस्ट पार्टीले नेपालको सत्तारूढ कम्युनिस्ट पार्टीलाई प्रशिक्षण दिनु केहीका आँखामा चीनले भारतलाई घेर्न रचेको ठूलो रणनीतिक चक्रव्यूह हो । त्यस विपरीतको राजनीति गर्नेहरूका दृष्टिमा, संसद्मा नागरिकता विधेयकमा फरकमत राख्ने अथवा कालापानीलिम्पियाधुरामा नेपाली हकभोग मुलुकभित्र परिवर्तन गर्ने नापीनक्साले मात्र स्थापित गर्दैन, सार्थक कूटनीतिक वार्ता अपरिहार्य हो भन्नेहरू भारतीय दलालबाहेक केही देखिँदैनन् । सिंगो सरकार, संसद् र तथाकथित बौद्धिक बहसका बान्की हेर्दा यस्तो लाग्छ, नेपाली नीतिनिर्माण र नेतृत्वको त्यो उपल्लो तहमा कि भारतीय वा अमेरिकी कि चिनियाँ भाडाका एजेन्ट र दलाल मात्र छन् । त्यहाँ नेपाली राष्ट्रियता, राष्ट्रहित कतै छैन । यो फोहोरी राजनीतिक आरोपप्रत्यारोपमा यो देश पनि मेरो हो र भावी पुस्ताले यही देशमा खनीखोस्री गरेर जीवन बाँच्ने अवसर पाओस् भन्ने मध्यमवर्गको भावना र आवाजको प्रतिनिधित्व हुने कुनै मञ्च छैन । यहाँनिर, मध्यमवर्गको किटानी चासोको खास अर्थ छ । नेपाल नामक मुलुकको सार्वभौमसत्ता वा निरन्तर अस्तित्व कसैलाई चाहिएको छ भने यही वर्गलाई मात्रै चाहिएको छ । यसलाई बाध्यात्मक आवश्यकता भने पनि हुन्छ । माथि नै भनियो, मुलुकका शासक, कुलीन, धनाढ्य, अभिजात वर्गका सन्ततिका लागि यो मुलुक पुर्ख्यौली सम्पत्तिसमेत बेचेर अवैध विदेशी मुद्रामा ठूलो मात्राको पुँजी पलायन गराउनका लागि मात्र चाहिएको हो । यसमा अपवाद भेट्टाउन असम्भव हुन थालेको छ । अर्को निम्नवर्ग छ, जसलाई बिहानबेलुका हातमुख जोर्ने चुनौती प्रबल छ, जसका कुपोषणग्रस्त छोराछोरी सामुदायिक विद्यालयहरूमा तेस्रोबाट चौथो कक्षामा उक्लन सक्दैनन् । यो वर्गका लागि हातमा थमाइएको नागरिकताबाट कुनै पनि नागरिक अधिकारमा पहुँच सुनिश्चित छैन । कोभिड१९ को महामारीमा एक छाक राहत दिलाउन पनि नागरिकताको निस्सा काम लागेन । तसर्थ, यो राष्ट्रियताको बहस उनीहरूका लागि सर्वथा खोक्रो र सधैं अगम्य विषय छ । यो नियतिका अनेक कारण र कारक छन् । नेपालको हरेक कालखण्डको शासक वर्गले राष्ट्रियताका नाममा राजनीति र सत्ताको सुखभोग त गर्यो तर वास्तविक राष्ट्रियता प्रवर्द्धन गर्ने सतत प्रयास कहिल्यै गरेन । अहिले पनि त्यही भइरहेको छ । मूलतः मुलुकको आर्थिक हैसियतलाई सबल नबनाई राष्ट्रियता र नागरिक अधिकार दुवै सुनिश्चित हुँदैनन् भन्ने सामान्य ज्ञान भएका अथवा ज्ञानलाई चाप्लुसीको आधार नबनाउने मानिस सत्तामा विरलै बसे । सत्ताधारीहरूले क्षणिक सत्तास्वार्थ वा सत्तामा पुग्ने मोहमा मुलुकको आर्थिक भविष्यलाई नियोजित ढंगले परनिर्भर बनाइराख्ने कुकर्म गरे र निरन्तर गरिरहे । नेपालको आधुनिक इतिहासका प्रमुख कालखण्डलाई सरसर्ती हेर्दा नै सत्ताधारीहरूले नियतवश गरेका यस्ता राष्ट्रघातका दृष्टान्त छर्लंगै देखिन्छन् । राणाकालभरि नेपाललाई संसारको सम्पर्कबाट पूर्णतः वञ्चित राखियो । जनतालाई अनपढ र गरिब राख्दा मात्रै राणाशासन अनन्तकालसम्म टिक्छ भन्ने भ्रम उनीहरूलाई थियो । पञ्चायतकालमा शिक्षालाई दरबार र व्यवस्थापनको गुणगानको औजार बनाइयो । केही सय मानिसको सुखसयलका लागि राज्यका स्रोतको घातक दोहन भयो । संसार राजनीतिक स्वतन्त्रता, लोकतन्त्र र औद्योगीकरणमा तीव्र वेगमा अघि बढेको यो कालखण्डमा विकासको हावालाई प्रवेश नै गर्न दिइएन । २०४६ सालको परिवर्तनपछि देखिएका केही सम्भावनालाई समाप्त पार्न, भारतीय संस्थापनको औपचारिक दाबी नै छ, उसकै योजनामा माओवादी हत्याहिंसाको शृंखला सुरु भयो । त्यसले छानीछानी मुलुकका उद्यमव्यवसायलाई कहिल्यै उठ्न नसक्ने गरी बन्द गरिदियो । शिक्षा, रोजगारी वा जेसुकै बहानामा युवाहरूको द्रुत विदेश पलायनलाई सुरुसुरुमा बाध्य पार्यो । कालान्तरमा त्यही एउटा अर्थसामाजिक रोगका रूपमा फैलियो । अहिले त्यही हिंसाको नेतृत्वकर्ता जमात सत्तारूढ दलको एउटा अहम् हिस्सा भएको छ । अहिले यही पंक्ति एमसीसीविरुद्ध उभिनु कुनै काकताली होइन । मुलुकलाई आर्थिक रूपले परनिर्भर बनाइराख्ने त्यही रणनीतिको थप कडी हो । राष्ट्रवादका नाममा जस्ता नाटकहरू भइरहेका छन्, ती केवल राजनीतिका खोक्रो ढ्वाङपिटाइ साबित गर्ने ताजा उदाहरण हुन् । आर्थिक र सामाजिक रूपले भित्रभित्रै खोक्रो भइसकेको राष्ट्रको कुल व्यापारको त्रियानब्बे प्रतिशत व्यापार घाटामा छ । कुल काम गर्ने उमेरका जनसंख्याको साठी प्रतिशत युवा मुलुकबाहिर पलायन भइसकेका छन् । पुँजी पलायनको तथ्यांक अझ भयावह छ । लकडाउन सुरु भएयताका तीन महिनामा तीन अर्ब रुपैयाँको त तरकारी मात्रै आयात भएको छ । तर, नेपालको कृषिलाई अहिले पनि व्यावसायिक र आत्मनिर्भर बनाउने दिशामा राष्ट्रवादको गीत गाउने सत्ताधारीहरूले कुनै थप नीति, पहल र योजना प्रस्तुत गरेनन् । यो राष्ट्रवाद हो ?नेपालको राष्ट्रियता र त्यसको प्रतिरक्षाको भाष्यलाई नै अर्को एउटा राष्ट्रघाती एवम् बकम्फुसे पंक्तिले प्रभावित गरिरहेको छ । नेपालको हित गर्ने शपथ खाएर राष्ट्रसेवक भएकाहरू अवसर पाउनासाथ विदेशी दातृ समुदायले नेपालको मानवस्रोत र क्षमता विकासका लागि दिएको तालिम र क्षमतावृद्धि छात्रवृत्तिमा विदेश पलायन हुन्छन् । र, कहिल्यै फर्केर आउँदैनन् । उतैतिर आकर्षक जागिर खान्छन् । उनीहरूको भाषामा त्यो आफ्नै योग्यताले पाएको व्यक्तिगत उपलब्धि हो । तर, सहायता दिने मुलुकको खातामा त्यो रकम नेपाललाई दिएको मद्दतमा अङ्कित हुन्छ । त्यसको लाभ नेपालले कहिल्यै पाउँदैन । नेपाली नागरिकता र राष्ट्रियताको बहसलाई केही हजार जनाको यो चतुर जमातले धेरै प्रभावित गरेको छ । तथापि, हाम्रो सामन्ती संस्कारमा हुर्केको समाज, सञ्चार र भाटबौद्धिकहरूले ती पात्रलाई नै मानक आदर्शका रूपमा चित्रण गरिदिन्छन् । मानौं, उनीहरूले राष्ट्रलाई दिएको धोका कुनै अनुकरणीय उदाहरण हो । नेपालमा भविष्य नदेखेको उपायहीन युवापुस्ता उनीहरूको अन्धनक्कल गर्न उद्यत छ । यसरी, नागरिकता र राष्ट्रवाद दुवै एकैपटक पराजित भएका छन् ।"
कूटनीतिक असन्तुलनका जोखिम,"निष्कर्ष भारत, चीन र अमेरिकासहित पश्चिमाहरूसँग सन्तुलित कूटनीतिक र रणनीतिक सम्बन्ध सार्वभौमिकताको संवर्द्धन, राष्ट्रहितको संरक्षण र आर्थिक विकासका दृष्टिले अनिवार्य मात्रै होइन, नेपालको भूराजनीतिक यथार्थ पनि हो । बीपी कोइरालाको लोकतान्त्रिक सरकारदेखि राजा महेन्द्रको निरंकुश सत्तासम्मले अनुसरण गरेको नीति र कूटनीति यही हो । भारत र चीनसँग सन्तुलन गर्दै लोकतन्त्रीकरण र आर्थिक विकासका लागि पश्चिमाहरूसँग घनिष्ठ सम्बन्ध कायम गर्न रोजले सुझाव दिएका छन् । यसै गरी नेपाल्स ननआइसोलेसनिस्ट फरेन पोलिसी पुस्तकमा कूटनीतिज्ञ यदुनाथ खनालले पनि छिमेकीलाई प्राथमिकता दिँदै अन्तर्राष्ट्रिय सम्बन्धको विविधीकरण गर्नु उपयुक्त हुने विचार व्यक्त गरेका छन् । बीपी र महेन्द्रको नीति तथा रोज र खनालका सुझाव अहिले पनि उत्तिकै सान्दर्भिक छन् । तर ओलीको विदेशनीति असन्तुलित र कूटनीतिक अभिव्यक्ति तथा शैली विवादास्पद छन् । नेपालको सन्तुलित र यथार्थवादी मार्गनिर्देशक नीतिबाट कम्युनिस्ट सरकार विचलित भएको छ । ओलीको गलत नीति र विवादास्पद शैली कायमै रहे नेपाल पनि अफगानिस्तानजस्तै शक्तिराष्ट्रहरूको भूराजनीतिक चक्रव्यूहको खेलमैदान बन्नेछ । शासकीय दृष्टिले पूर्ण असफल भएपछि नयाँ नक्सा र राष्ट्रवादको पुच्छर समाएर ओलीले वैतरणी तर्न खोजेका छन् । अन्तर्राष्ट्रिय सम्बन्ध, विदेशनीति र कूटनीतिमा राष्ट्रवाद, मार्क्सवाद, माओवाद र सीवादको ह्याङओभरबाट मुक्त हुनुपर्छ । होइन भने कल्पनातीत कूटनीतिक दुर्घटना पनि हुन सक्छ ।"
चीनले सीमा क्षेत्रका सैनिकलाई मार्सल आर्ट सिकाउने,"बेइजिङ (एजेन्सी) भारतसँगको सीमामा झडप भएपछि चीनले आफ्ना सैनिकलाई प्रशिक्षण दिन २० जना मार्सल आर्ट प्रशिक्षकलाई तिब्बत पठाएको जनाएको छ ।आधिकारिक प्रतिक्रिया नजाइए पनि सो निर्णय भारत र चीनका सेनाबीच सीमा क्षेत्रमा भएको हिंसापछि चालिएको कदम हो । दुई देशका सेनाबीच सीमा क्षेत्रमा दुई साताअघि भएको भिडन्तमा कम्तीमा २० भारतीय सेनाको मृत्यु भएको थियो । घटनामा ७६ जना भारतीय सैनिक घाइते भएका थिए । चीनले भने हालसम्म आफ्नो तर्फको क्षतिको विवरण सार्वजनिक गरेको छैन । सन् १९९६ मा गरिएको एक सम्झौता अनुसार सीमा क्षेत्रमा खटिएका भारत र चीनका सेनाले बन्दुक, बम वा विस्फोटक पदार्थ बोक्न पाउँदैनन् । उक्त भिडन्तमा चिनियाँ पक्षले घरेलु हतियारको प्रयोग गरेको जनाइएको छ । हङकङका सञ्चारमाध्यमका अनुसार मार्सल आर्ट प्रशिक्षक खटाइने समाचार चीनका आधिकारिक सञ्चारमाध्यमले जुन २० तारिखमा उल्लेख गरेका थिए । सरकारी प्रसारक सीसीटीभीका अनुसार एन्बो फाइट क्लबका २० जना प्रशिक्षक तिब्बतको राजधानी ल्हासामा पठाइएको हो । तर ती प्रशिक्षकले सीमा क्षेत्रमा खटिएका सैनिकलाई प्रशिक्षण दिने वा नदिने विषयमा भने सीसीटीभीले कुनै जानकारी सार्वजनिक गरेको छैन । आणविक हतियारसम्पन्न भारत र चीनबीच जुन १५ मा लद्दाखको गलवान उपत्यकामा हिंसात्मक भिडन्त भएको हो । उक्त घटनाप्रति दुवै देशले एक अर्कालाई आरोप लगाउँदै आएका छन् । प्रतिकूल मौसम रहेको उच्च हिमाली क्षेत्र अक्साई चीन भनिने विवादित क्षेत्रमा पर्छ जसमा भारतको दाबी भए पनि चीनको नियन्त्रण रहिआएको छ । भारत र चीनबीच सीमामा लामो समयदेखि सीमाका कारण तनाव हुंदै आएको छ । तर सीमा झडपकै कारण भने चार दशकभन्दा बढी समयपछि सैनिकको मृत्यु भएको हो । भारत र चीनबीच सन् १९६२ मा सीमायुद्ध भएको थियो । उक्त युद्धमा भारत नराम्ररी पराजित भएको थियो । भारतले आफ्नो ३८ हजार वर्ग किलोमिटर क्षेत्र चीनले ओगटेको आरोप लगाउँदै आएको छ । पछिल्लो समय चीनले नियोजित रूपमा सीमा क्षेत्रमा सैनिकको उपस्थिति बढाउँदै लगेको भारतको आरोप छ । दुई देशबीच सीमा विवादबारे पटकपटक वार्ता गरेका भए पनि कुनै समाधान निस्कन सकेको छैन ।"
फ्रान्समा लकडाउनले बढ्यो घरेलु हिंसा,"कोरोना भाइरस (कोभिड१९) फैलिएसँगै गरिएको लकडाउनका कारण फ्रान्समा घरेलु हिंसाका घटनाहरूमा वृद्धि भएको छ । मार्च १७ मा लकडाउन गरिएसँगै घरेलु हिंसाबारेका उजुरी कम्तीमा ३० प्रतिशतले बढेको प्रहरीले जनाएको छ । अधिकारीहरूका अनुसार हिंसाजन्य घटनासँग सम्बन्धित लाखौं मुद्दा थपिएका छन् । त्यस्तै वकिलहरूले पनि घरेलु हिंसासँग सम्बन्धित मुद्दामा निकै वृद्धि भएका जनाएका छन् । लकडाउन पूर्णरूपमा खुला नभएकाले अवस्था झन् बिग्रँदै गएको पारिवारिक मामिलाकी जानकार एक वकिलले बताएकी छन् । लकडाउन सुरु भएदेखि इसाबेल स्टियरले आफ्नो कार्यालयमा घरेलु हिंसाको मुद्दा लिएर आउने महिलाको संख्यामा वृद्धि भएको न्युज२४ टीभीसँग बताएकी छन् । स्टियरले आफूकहाँ हरेक दिन घरेलु हिंसापीडित १५ जना ग्राहक आउने गरेका बताइन् । त्यसमध्ये अधिकांश नयाँ ग्राहक रहेका उनको भनाइ छ । कानुनविद्हरूले त्यस्ता व्यक्तिहरूका लागि लकडाउन अतिरिक्त हतियार भएको बताएका छन् ।लकडाउन दुरुपयोग दुई कारणले बढी भएको छ । सर्वप्रथम महिलाहरूले पूरा दिन आफ्नो पार्टनरसँगै बाध्यतापूर्वक बिताउँछन् । दोस्रो, महामारीका बेला वरिपरिको सम्पूर्ण अवस्थाको तनावले मानिस थप हिंसाउन्मुख हुन सक्छ, नु तुत (हामी सबै) अभियानकी क्यारोलिन डे हास भन्छिन्, मनोवैज्ञानिक हिंसा शारीरिक बन्छ र शारीरिक हिंसा यौनहिंसा बन्छ ।सरकारी तथ्यांकअनुसार प्रत्येक वर्ष करिब २ लाख १० हजार महिला पति वा पत्नीद्वारा शारीरिक वा यौनहिंसाको सिकार भएको जनाएका छन् । यसै वर्षको सुरुवातमा २१ जनालाई महिला भएकै कारण हत्या गरिएको समाचार संस्था एएफपीले जनाएको छ । सन् २०१९ मा सयभन्दा बढी महिला केटा साथी, प्रेमी वा पूर्वप्रेमीबाट मारिएका थिए । घरेलु हिंसाको रिपोर्ट गर्न हिंसापीडित महिलाहरूले ३९१९ मा फोन गराउन सक्ने व्यवस्था गरिएको छ । हिंसाबारे सूचना लिन, भेट गर्न वा गराउन र सम्पर्क गराउन, पीडा सुन्नका लागि यसको व्यवस्था गरिएको हो । त्यसैगरी, घरेलु हिंसामा परेकालाई सहयोग गर्न केही फार्मेसीहरू छनोट गरिएका छन् । मास्क१९ कोड शब्द प्रयोग गरेर महिलाले आफूमाथि हिंसात्मक व्यवहार हुँदा सावधानीपूर्वक फार्मासिस्टहरूलाई सूचित गर्न सक्छन् । त्यसपछि फार्मेसीवालाहरूले सुरक्षा अधिकारीहरूलाई खबर गर्ने व्यवस्था मिलाइएको छ । तर सोलिडारिट फाम्स फेडरेसन नेसनलले (राष्ट्रिय महिला एकता महासंघ) ले औषधि पसलमा काम गरिरहेका मानिसलाई त्यस्ता घटना बाहिर ल्याउन चुनौती हुने जनाएको छ । उनीहरू केही दिनमा विशेषज्ञ बन्न सक्दैनन् । फार्मेसीमा काम गर्नेहरूमा पीडितप्रति समानुभूति दिन, प्रशिक्षण गर्न तथा पीडा सुन्ने सीप विकसित गर्नुपर्छ, महासंघले भनेको छ । त्यसो त, लकडाउनका उपायहरू ल्याउनुअघि फ्रान्समा पहिलेदेखि नै घरेलु हिंसाको दर उच्च थियो । सन् २०१९ मा फ्रान्समा २० हजार महिला घरेलु हिंसाको सिकार भएका थिए । सन् २०१९ घरेलु हिंसाका कारण १२० महिलाको हत्या भएको थियो । कानुनमन्त्री बेलुबेट निकोलका अनुसार सन् २०१९ मा ४ हजार पीडितले सहयोग मागेको घटना दर्ता थिए । सन् २०१८ को तुलनामा यो २० प्रतिशतले बढी हो । त्यसैगरी, न्यायाधीशहरूले घरेलु हिंसा भनेर आएका घटना स्वीकार गर्ने पद्धति ६५ प्रतिशतले बढेको छ । तीमध्ये ७० प्रतिशतले गोप्य कोड प्रयोग गरेका छन् । एक हजार महिलाले गम्भीर समस्या रहेको भन्दै फोनमार्फत बताएपछि सहयोग गरिएको थियो । त्यसका साथै हिंसा नियन्त्रणका लागि आगामी सेप्टेम्बरदेखि महिलाको हातमा ब्रासलेट लगाइने व्यवस्था गरिने भएको छ । त्यस्तो ब्रासलेटले कुनै पनि महिलाका हिंस्रक प्रेमी, पूर्वप्रेमी वा साथी नजिकिँदा सूचना दिने जनाइएको छ ।"
"गाडीमा खिया, मजदुर भोकै, छटपटीमा लगानीकर्ता","यातायात पुनः सञ्चालन अन्योल यातायात व्यवस्था विभागले यातायात सञ्चालनसम्बन्धी मापदण्डको डाफ्ट बनाएर भौतिक पूर्वाधार तथा यातायात मन्त्रालयमा पठाएको जनाएको छ । अहिले मन्त्रालयमा विभिन्न क्षेत्रसँग सम्बद्ध व्यक्तिको उपस्थितिमा मापदण्डबारे छलफल भइरहेको विभागका महानिर्देशक गोगनबहादुर हमालले बताए । मापदण्ड छलफलकै क्रममा भएकाले स्वीकृत भएको छैन, उनले भने । मापदण्डमा गाडी चलाउँदा अपनाउनुपर्ने स्वास्थ्य सुरक्षाका विषय उल्लेख छन् । साथै चालक, सहचालक र यात्रुले मास्क लगाउने, सेनिटाइजर प्रयोग गर्नेलगायत विषय मापदण्डमा छन् । सिट संख्याको आधा मात्र यात्रु बोक्ने, सकभर क्यास कारोबार नगर्नेलायत विषय पनि मापदण्डले उठाएको छ । भरसक डिजिटल कारोबार गर्ने भनेका छौं, हमालले भने, नत्र गाडीमा बक्स बनाएर पैसा लिने व्यवस्था मिलाउने कुरा उल्लेख छ । छलफल भइरहेको र चाँडै नै मापदण्ड पास भएर सार्वजनिक यातायातका साधन सञ्चालनमा आउने उनले दाबी गरे ।"
सिम कार्ड लिने व्यक्तिको उपस्थिति अनिवार्य,"काठमाडौं (कास) अब नयाँ सिम कार्ड लिँदा, हराएर वा बिग्रिएर पुनः निकाल्दा सम्बन्धित व्यक्ति अनिवार्य उपस्थित हुनुपर्ने भएको छ । नेपाल दूरसञ्चार प्राधिकरणले सूचना जारी गर्दै दूरसञ्चार प्रदायकलाई यस्तो निर्देशन दिएको हो । प्राधिकरणको निर्देशनमा सम्बन्धित व्यक्ति अनिवार्य उपस्थित हुनुपर्ने र सक्कल परिचयपत्र देखाउनुपर्ने व्यवस्था पनि गरिएको छ । अरूको परिचयपत्रको प्रतिलिपि लिएर सिम लिने र दुरुपयोग गर्न सक्ने सम्भावना भएको भन्दै प्राधिकरणले यस्तो निर्देशन दिएको हो । एक व्यक्तिको परिचयपत्रको प्रतिलिपि अर्को व्यक्तिले प्राप्त गरेको अवस्थामा अनधिकृत रूपमा अन्य व्यक्तिको मोबाइल नम्बरमा पहुँच पुग्न गई बैंकिङ, इमेल सेवा, फेसबुकलगायत सामाजिक सञ्जालमा समेत पहुँच पुग्न जाने र सुरक्षा खतरा बढ्ने भएकाले भन्दै प्राधिकरणले यस्तो निर्देशन जारी गरेको हो । सिम कार्ड बिक्रीवितरण गर्दा, हराएको वा बिग्रिएको अवस्थामा नयाँ सिम कार्ड दिँदा अनिवार्य रूपमा ग्राहक स्वयं उपस्थित भई सक्कल परिचयपत्र देखाएर मात्रै सिम कार्ड दिन प्राधिकरणले भनेको छ । ग्राहक स्वयं उपस्थित हुन नसक्ने अवस्थामा वारेसनामा वा अख्तियारनामा लिएका आएको व्यक्तिलाई सिम कार्ड दिने व्यवस्था गर्न पनि भनिएको छ । प्राधिकरणले निरीक्षण गर्दा यो निर्देशन कार्यान्वयन नगरेको पाइए कारबाही हुने चेतावनी पनि निर्देशनमा दिइएको छ ।"
सेयर बजार सोमबारदेखि खुल्दै,"काठमाडौं (कास) झन्डै तीन महिनायता बन्द रहेको पुँजी बजार सोमबारदेखि खुल्दै छ । नेपाल धितोपत्र बोर्ड (सेबोन) को निर्देशनअनुसार नेपाल स्टक एक्सचेञ्ज (नेप्से) ले बजार खोल्ने निर्णय गरेको हो । सेबोन सञ्चालक समिति बैठकले आइतबार नेप्सेलाई बजार खोल्न निर्देशन दिएको हो । सोमबारदेखि लकडाउनअघिकै अवस्थामा बजार सञ्चालन गर्न निर्देशन दिएका छौं, बोर्डका प्रवक्ता नीरज गिरीले भने । नेप्सेलाई पठाएको पत्रमा बजार खोल्ने सम्बन्धमा आवश्यक तयारी गरी अग्रिम रूपमा बोर्डलाई जानकारी गराउनू भनिएको छ । बोर्डको निर्देशनका आधारमा नेप्से सञ्चालक समिति बैठकले आइतबार नै सोमबारदेखि बजार खोल्ने निर्णय गरेको छ । लकडाउनअघिकै अवस्थामा बजार सञ्चालन गर्ने निर्णय भएको नेप्सेका प्रमुख कार्यकारी अधिकृत चन्द्रसिंह साउदले बताए । अब प्रत्येक दिन ११ देखि ३ बजेसम्म बजार सञ्चालन हुन्छ, उनले भने, नेप्से परिसूचक र कम्पनीको सेयर मूल्यमा पनि पहिलेकै अनुसार सर्किट ब्रेकरको व्यवस्था लागू हुन्छ । लकडाउनको बीचमा गत वैशाख ३० र ३१ गते दुई दिन बजार खुले पनि असामान्य अवस्था भन्दै दैनिक २ घण्टा मात्र चलाइएको थियो । सोहीअनुसार सर्किट ब्रोकरको व्यवस्था पनि परिमार्जन गरी २ प्रतिशतमा झारिएको थियो । यसकारण त्यो सामान्य अवस्थामा खोलिएको समय गणना नगर्ने हो भने बजार तीन महिनाभन्दा धेरै समय बन्द भएको बजार बल्ल खुल्न लागेको हो । लकडाउन खुकुलो भए पनि अत्यावश्यक क्षेत्रमा पर्ने पुँजी बजार अझै सञ्चालन नगरेको भन्दै चौतर्फी आलोचना भएपछि बजार खोल्ने तयारी भएको हो । लामो समय बजार बन्द रहँदा नियामक निकाय धितोपत्र बोर्ड र अग्रणी नियामक निकाय नेप्सेले चर्को आलोचना खेप्नुपरेको थियो । उनीहरूलाई बजार घट्ने डरले बन्द गरिएको आरोप लागेको थियो । यद्यपि यसबीचमा केही नीतिगत काम पनि भएका छन् । सेयर कारोबारमा अनलाइन माध्यम (मोबाइल र इन्टरनेट) बाट भुक्तानी गर्दा विद्यमान कारोबार सीमा नलाग्ने व्यवस्था राष्ट्र बैंकले गरिसकेको छ ।यसैबीच लगानीकर्ताले बजारलाई लिएर अवरोध नगर्ने विषयमा पनि लिखित प्रतिबद्धता प्राप्त भएको सेबोनले बताएको छ । अब कुनै पनि अवस्थामा बजार बन्द नगर्ने भन्ने विषयमा लगानीकर्ताले लिखित प्रतिबद्धता दिएका छन्, बोर्ड स्रोतले भन्यो, बजार केही तलमाथि हुँदा पनि आन्दोलन गर्ने प्रवृत्ति अब रोकिनेछ । लगानीकर्ताले तिर्दै आएको ५ प्रतिशत पुँजीगत लाभकर टीडीएस नभई अन्तिम कर भएको आन्तरिक राजस्व विभागले प्रस्ट्याएको छ । यसअघि लगानीकर्ता यो कर अन्तिम हो वा टीडीएस हो भन्ने अन्योलमा थिए । गत वैशाखसम्म नेप्सेमा २ सय १२ कम्पनी सूचीकृत छन् । त्यसमध्ये १ सय ४८ बैंक तथा वित्तीय संस्था र बिमा कम्पनी छन् । ३२ जलविद्युत् कम्पनी, १९ उत्पादन र प्रशोधन उद्योग, ४४ होटल तथा व्यापारिक संस्था र ४ अन्य समूहका छन् । ०७६ असारमा सूचीकृत कम्पनी संख्या २ सय १५ थियो ।"
सहकारीमा बचत न ब्याज,"लकडाउनका कारण सहकारी संस्था समस्यामा परेका छन् । मकवानपुरका प्रायः सहकारीमा तरलता अभाव छ । विशेषगरी ऋण तथा बचतको कारोबार गर्ने सहकारी संस्था बढी मारमा परेका हुन् । लकडाउनका कारण कर्जाको किस्ता र ब्याज असुली हुन नसकेको पालुङ बहुउद्देश्यीय सहकारीका मुख्य व्यवस्थापक प्रकाश पौडेलले बताए । यसले सहकारीको बचतमा ह्रास आएको छ, उनले भने, कर्जा माग पनि घटेको छ । पालुङको बहुउद्देश्यीय सहकारी मात्र होइन, जिल्लामा सबै सहकारीको अवस्था उस्तै छ । पालुङ सहकारीले १० प्रतिशत ब्याज मिनाहा गरेको छ । तर पनि भनेअनुसार उठ्न नसकेको पौडेलको भनाइ छ । किसानले उत्पादन गरेका कृषिजन्य वस्तुले बजार नपाएको र त्यसले उनीहरूले लिएको साँवाब्याज तिर्न सकेका छैनन् । लकडाउनका बेला ताकेता लगाउने कुरा पनि भएन, पौडेलले भने, लकडाउनले गर्दा ऋणीको आम्दानीको स्रोत पनि घटेको छ, त्यस्तो बेला के ताकेता लगाउनु ? मकवानपुरमा ४ सय ६२ वटा सहकारी छन् । तीमध्ये २ सय ७ वटा बचत तथा ऋण सहकारी हुन् । लकडाउनका कारण यहाँका सहकारीले विभिन्न किसिमका समस्या भोगेका छन्, जिल्ला सहकारी संघका अध्यक्ष नारायण देवकोटाले भने, सहकारीको कारोबार ह्वात्तै घटेको छ भने अर्कोतिर ऋणको किस्ता र ब्याज असुली हुन सकेको छैन, यहाँका अधिकांश सहकारीमा तरलताको अभाव छ । काभ्रेका सहकारीमा पनि लकडाउनले समस्या निम्त्याउन थालेको छ । ठूलो परिमाणमा बचत फिर्ता भएको, आम्दानी नभएकाले बचत नथपिएको र ऋणको ब्याज असुली हुने स्थिति नभएपछि सहकारी क्षेत्रमा पनि तरलता अभाव देखिन थालेको हो । सबै क्षेत्र आक्रान्त भएका बेला यसको असर सहकारी क्षेत्रमा पक्कै पनि छ, विन्ध्यवासिनी बचत तथा ऋण सहकारी संस्थाका प्रमुख व्यवस्थापक केबी स्याङ्तानले भने, ऋण लिने सदस्यलाई तिर्नुस् भन्न सकिएको छैन, सदस्यको व्यवसाय सुरु नहुँदा त्यसको असर संस्थामा परेको छ, भाखा नाघेको ऋण असुलीमा पनि समस्या परेको छ । सहकारीका सदस्यहरूलाई राहत होस् भनेर छुट घोषणा गरिएपछि त्यसको असर संस्थाको वासलातमा पर्ने उनले बताए । छुटलगायत स्किमको असर नाफामा पर्छ, उनले भने, नाफा प्रभावित हुनु भनेको लाभांशमा पनि असर हुनु हो । यसले प्रत्येक सेयर सदस्यलाई प्रभाव पार्छ । जिल्ला सहकारी संघ काठमाडौंका अध्यक्ष ज्ञानबहादुर तामाङले पनि तरलता समस्या आउनुमा लकडाउन नै मुख्य कारण रहेको बताए । बचत छैन, ८० प्रतिशतसम्म बचत फिर्ता भएको छ, कर्जा जोखिम पनि उत्तिकै बढेको छ, उनले भने । केही समयअघिसम्म सटर नै बन्द गर्नुपर्ने स्थिति रहेको तर्क गर्दै उनले उक्त परिस्थिति आउन नदिन संघले प्रभावकारी भूमिका निर्वाह गरिरहेको उनले बताए । सहकारी बैंकको समन्वयमा तरलता व्यवस्थापन कोष स्थापना गरेका छौं, सहकारी बैंकका सञ्चालकसमेत रहेका तामाङले भने, सहुलियत ऋणका लागि सरकारसँग अनुरोध पनि गरेका छौं ।"
यसपालि छिट्टै रोपाइँ,"बाँकेको जानकी गाउँपालिका६ गहनापुरका रामसागर भाट गत बुधबार रोपाइँमा व्यस्त थिए । उनले वर्षा नभएको बेलालाई भनेर एक कट्ठा जमिनमा खनेको खाल्डोमा आकासे पानी जम्मा गरेका छन् । त्यसैले खेत हिल्याएर रोपाइँ गरिरहेका थिए । यसरी सञ्चित पानीले उनले रोपाइँ पूरा गर्छन् । सँधियारलाई त्यहींबाट दिन्छन् । जमिन हुनेले यसरी पानी सञ्चय गर्छन्, उनले भने, नहुनेलाई समस्या छ ।जानकी६ का भोलाराज मिश्रलाई यस वर्ष सिँचाइको भन्दा मल अभावले सताएको छ । सधैं मल हालेर रोपाइँ गर्थे । यसपालि बिनामल रोपाइँ गरे । प्रायः किसानले मलबिनै रोपाइँ गरेको उनले बताए । सहकारीमा मल नहुँदा सीमावर्ती भारतीय बजारबाट किनेर ल्याउँथे । यसपालि त्यो पनि सम्भव भएन । स्थानीय तहले मल व्यवस्थापनमा चासो नदिँदा किसान निराश छन् । मिश्रको आठ कट्ठा खेत छ । उनी प्रत्येक वर्ष ३१२ नामक धान लगाउँछन् । कम जमिनमा धेरै फल्ने भएकाले यो जातको धान रोजेको उनले बताए । गाउँपालिकाले नाम मात्रैको बीउ ल्याउँछ, उनले भने, उत्पादन बढी हुने धानको बीउ ल्याउँदै ल्याउँदैन । यस वर्ष अघिल्ला वर्षको तुलनामा दुई साताअघि रोपाइँ सुरु भएको कृषि ज्ञान केन्द्र बाँकेका प्रमुख सागर ढकालको भनाइ छ । सिँचाइ समस्या र रासायनिक मल अभावले किसान चिन्तित रहेको उनले सुनाए । गाँज हाल्ने बेलासम्म मल प्रयोग गरे उत्पादनमा कमी नआउने उनले बताए । पश्चिम नवलपरासी धान उत्पादनमा अग्रणी मानिन्छ । असार दोस्रो सातासम्म रोपाइँ धमाधम छ । सरावल गाउँपालिका२ का रामानन्द गुप्ताले दुई बिघा खेतमा धान खेती गर्छन् । उन्नत जातको धान रोपेर धेरै उत्पादन गर्छन् । धान बेचेर वर्षभरिको खर्च धान्छन् । यसपालि लकडाउनले उन्नत जातको बीउ पाएनन् । रैथाने धान खेतीले मजदुरको खर्च पनि उठ्दैन, उनले भने, मलबीउ नपाएपछि कसरी खेती गर्नु ? जिल्लामा २८ हजार ५ सय हेक्टरमा धान खेती गरिन्छ । रूपन्देहीको तिलोत्तमाका शिव चौधरीले लकडाउनका कारण रोपाइँ प्रभावित भएको बताए । ट्र्याक्टर, मल र बीउ समयमा नपाएपछि रोपाइँ ढिलो सकिएको उनको भनाइ छ । लकडाउनका कारण मजदुर नपाएकाले दुःख बढेको उनले सुनाए । पहिले नै राखेको ब्याडमा बीउ सुकेर समस्या हुने हो कि भन्ने चिन्ता गर्दागर्दै सकिएको उनले सुनाए । यस पटक प्रशस्त वर्षा भएकाले पानीको समस्या नभएको उनले बताए । रूपन्देहीमा ८० हजार १ सय २२ हेक्टर जमिनमा धान खेती गरिन्छ । प्रदेशका तराईका ६ जिल्लामा कोरोना संक्रमित धेरै छन् । संक्रमणको बेवास्ता गर्दै किसान रोपाइँमा व्यस्त देखिन्छन् । समयमै वर्षा भएकाले उत्साहित पनि छन् । तर आवश्यक मल र बीउ उपलब्ध नहुँदा निराशा व्यक्त गर्छन् ।कपिलवस्तुको यशोधरा गाउँपालिका८ बाँसखोरकी वसन्त माली यस वर्ष असार १५ अगावै रोपाइँ सकिने भएपछि खुसी छन् । सधैं साउनमा सकिन्थ्यो, उनले भने, यस पटक कोरोनाका कारण पनि छिट्टै रोपाइँ भइरहेको छ । जिल्लामा संक्रमण उच्च रहेका बेला उनले जेठ पहिलो साता बीउ छरेका थिए । तीन सातामा तयार भयो । जेठ अन्तिममा रोपाइँ सुरु गरे । अहिले आठ बिघाभन्दा बढी खेत रोपेर सक्नै लागेको उनले बताए । यसपालि गाउँमै खेताला पाइए । कपिलवस्तु नगरपालिका९ बन्डीहुलीका अब्दुल रसिद खाँको पनि पाँच बिघाभन्दा बढी खेत रोपेर सकिन थाल्यो । महामारीले फुर्सद थियो, उनले भने, बीउ राखिहालें । समयमै वर्षा भयो । बीउ हलक्क बढ्यो । स्थानीय मजदुर पाइएपछि धमाधम रोपाइँ थालेको उनले बताए । भाइरस संक्रमणका बेला फुर्सदिला भएका किसानले समयमै बीउ छरे । वर्षा पनि निरन्तर भयो । मौसमले पनि साथ दियो । संक्रमणको डरले घरमा बस्दाबस्दा हैरान भएका किसान खेतमा व्यस्त हुन थालेका छन् । मन भुलाउन खेतका आली चहार्न थालियो, मायादेवी गाउँपालिका बिजुवाका कृष्णनारायण तिवारीले भने, रोपाइँको माहोल छ । अहिले यहाँ रोपाइँको माचो छ । किसान खेतखेतमा छन् । जिल्लाको उत्तरी क्षेत्रमा बढी रोपाइँ भएको छ भने दक्षिणतर्फ सुरु हुँदै छ । जिल्लामा अहिलेसम्म १५ प्रतिशत मात्रै रोपाइँ भएको कृषि ज्ञान केन्द्रका कृषि अधिकृत वासुदेव पौडेलले बताए ।"
मल न मजदुर,"धनगढी (कास) सयममा मनसुनी वर्षा सुरु भएकाले किसानले मल र मजदुर अभावबीच पनि रोपाइँ सुरु गरेका छन । कैलालीमा ५० प्रतिशत रोपाइँ सकिएको छ । कोभिड१९ का डरले मजदुर नपाए पनि जसोतसो रोपाइँ गरिरहेका धनगढी बेलाका खुसीराम चौधरीले बताए । मल पनि पूरै खेतका लागि पाएनौं, उनले भने । परिवारका सदस्यबाटै तीन बिघा जग्गा रोपाइँ सकेको उनले जानकारी दिए । सामान्य अवस्थामा रोपाइँका बेला ४०५० जना मजदुर धान रोप्न लगाउने गरेका उनले यसपालि परिवारबाटै काम चलाए । मजदुरलाई रोपाइँमा सहभागी गराउँदा आफूलाई पनि कोरोना सर्ने डर भयो, उनले भने । कैलाली थापापुरका गंगा चौधरीले पनि किसानले मल अभावमा रोपाइँ गर्नुपरेको गुनासो गरे । किसानले कहिल्यै पर्याप्त मल पाएनन्, उनले भने, यसपालि त ५० बोरी मल प्रयोग गर्ने किसानले आधा पनि पाएनन् । समयमा किसानलाई पर्याप्त मल पुर्याउन नसकेको नेपाल कृषि सामग्री कम्पनी लिमिटेडका प्रदेश प्रमुख नवलसिंह बोगटीले स्विकारे । कैलालीमा धान खेतीका लागि ४ हजार डीएपी र ५ हजार मेट्रिक टन युरिया चाहिन्छ । त्यसमध्ये युरिया २ हजार ५ सय ९० र डीएपी २ हजार २५ मेट्रिक टन मात्रै उपलब्ध गराउन सकिएको उनले बताए । पछिल्लो समय ४ सय मेट्रिक टन डीएपी भैरहवाबाट आएको उनले जानकारी दिए ।"
वाग्मतीमा २३ प्रतिशत,"हेटौंडा (कास) वाग्मती प्रदेशमा आइतबारसम्म २३ प्रतिशत रोपाइँ सकिएको छ । गत वर्ष भने सोही अवधिमा १० प्रतिशत मात्र रोपाइँ सकिएको थियो । मनसुन छिट्टै सुरु भएकाले रोपाइँ पनि चाँडो भएको वाग्मती प्रदेशको कृषि विकास निर्देशनालय हेटौंडाका निर्देशक रवीन्द्रकुमार प्रधानले जानकारी दिए । वाग्मतीका १३ जिल्लामध्ये सिन्धुलीमा वर्षा नभएकाले रोपाइँ हुन सकेको छैन । सिन्धुलीमा पानी नपरेकाले रोपाइँ हुन सकेन, उनले भने । भक्तपुर र ललितपुरमा आइतबारसम्म ७५ प्रतिशत रोपाइँ सकिएको छ । यसैगरी नुवाकोटमा ७, रामेछापमा १०, धादिङमा ११, मकवानपुरमा १५ र चितवनमा २० प्रतिशत मात्र रोपाइँ सकिएको प्रधानले बताए । यसैगरी रसुवामा २०, दोलखामा ३०, काभ्रेमा ३० र काठमाडौंमा ७० प्रतिशत रोपाइँ सकिएको छ । वाग्मतीका १३ जिल्लामा एक लाख ३० हजार ९८ हेक्टरमा धान खेती गरिन्छ ।"
फेसबुकसँग सम्बन्ध तोड्ने भाइबरको घोषणा,"काठमाडौं (कास) म्यासेजिङ एप भाइबरले पनि फेसबुकसँगको सम्बन्ध तोड्ने घोषणा गरेको छ । डेटा उल्लंघन र घृणात्मक अभिव्यक्तिविरुद्ध काम गर्न नसकेको आरोपमा संसारका धेरै ब्रान्डले फेसबुकसँग सम्बन्ध तोड्ने र विज्ञापन नदिने घोषणा गरिरहेका छन् । भाइबरले विज्ञप्ति जारी गरेर फेसबुकसँग सबै खाले सहकार्य तोड्ने र विज्ञापन नगर्ने बताएको हो । रंगभेदविरुद्ध अमेरिकामा भइरहेको आन्दोलनका क्रममा एन्टी डिफेमेसन लिगसहितका केही संगठनले जुलाईभर फेसबुकसँग सम्बन्ध तोड्न र विज्ञापन नगर्न आह्वान गरेका थिए । सोही आह्वानको समर्थनमा संसारका धेरै ब्रान्डले फेसबुकलाई दिने गरेको विज्ञापन बन्द गरेका छन् । आफ्नो प्लेटफर्ममार्फत फैलिने घृणात्मक, रंगभेदी अभिव्यक्ति नियन्त्रण गर्न फेसबुक असफल भएको भन्दै यस्तो आह्वान गरिएको हो ।"
बजारमा सामसङ ग्यालेक्सी एम ११,"काठमाडौं (कास) सामसङले नेपाली बजारमा सामसङ ग्यालेक्सी एम ११ सार्वजनिक गरेको छ । यसमा ५ हजार एमएएचको ब्याट्री, ६४ इन्चको एचडीका साथै इन्फिनिटी डिस्प्ले र माइक्रो एसडी कार्डका माध्यमबाट ५१२ जीबीसम्म स्टोरेज क्षमतालगायत विशेषता रहेको कम्पनीले जनाएको छ ।"
गुनासो गर्न निःशुल्क नम्बर राख,"काठमाडौं (कास) इन्टरनेट सेवा प्रदायकहरूले ग्राहकबाट आउने गुनासो सम्बोधन गर्न पैसा नलाग्ने (टोल फ्री) नम्बर राख्नुपर्ने भएको छ । नियामक निकाय नेपाल दूरसञ्चार प्राधिकरणले सूचना जारी गर्दै सेवा प्रदायकहरूलाई यस्तो निर्देशन दिएको हो ।ग्राहकले इन्टरनेटमा आउने समस्या सम्बोधनका लागि सेवा प्रदायकलाई फोन गर्दा कैयौं मिनेट कुर्नुपर्ने र त्यसको शुल्क महँगो हुने गुनासो गर्दै आएका थिए । इन्टरनेट सेवाको अनुमतिपत्रको सर्तअनुसार ग्राहकसँग लिइने सेवा शुल्कसम्बन्धी विवरण पनि निःशुल्क उपलब्ध गराउन पनि प्राधिकरणले निर्देशन दिएको हो । सेवा प्रदायकहरूले प्राधिकरणको निर्देशन कार्यान्वयन गरेको इन्टरनेट सेवा प्रदायकहरूको संस्था नेपाल (आइस्पान) का अध्यक्ष भोजराज भट्टले जानकारी दिए । सेवा प्रदायकलाई इन्टरनेटमा देखिने समस्या सम्बोधन गर्न दैनिक सयौं ग्राहकको फोन आउँछ ।यसअघि ग्राहकको ब्यालेन्सबाट रकम काटिँदै आएकामा निःशुल्क गर्दा इन्टरनेट सेवा प्रदायकमाथि भार पर्छ, उनी भन्छन्, यसले सेवा प्रदायकको सञ्चालन खर्च बढाउँछ । आइस्पानको आगामी बैठकमा यसको सञ्चालन मोडालिटीबारे छलफल हुने उनले बताए । प्राधिकरणले दिएको निर्देशनमा सेवा प्रदायकले शुल्क नलाग्ने नम्बर नराखे दूरसञ्चार ऐन ०७३ बमोजिम कारबाही हुने चेतावनी दिइएको छ ।"
हात धुने बिमार !,"असार पहिलो साता मनोविश्लेषक वासु आचार्यलाई एक महिलाले आत्तिँदै फोन सम्पर्क गरिन् । सुन्दा अचम्म लाग्ने समस्याबाट ती महिला दुई महिनादेखि पीडित रहिछन् । जब नेपालमा कोरोना भाइरसका संक्रमितहरू बढ्दै गए, उनमा आफू पनि संक्रमित हुने डरले डेरा जमाउँदै गयो । भाइरस मर्छ, सर्दैन भनेर बारम्बार हात धुन थालिन् । बाहिर ननिस्कँदा वा केहीलाई नछुँदा पनि हात नधोई नहुने भयो । त्यो क्रम बढ्दै गयो । हात धोएर मात्रै उनको चित्तै बुझ्न छोड्यो । नुहाउनैपर्ने भयो, त्यो पनि दिनमा पाँचसात पटक । उनको बदलिएको व्यवहारले परिवारका अन्य सदस्य चिन्तित हुन थाले । संक्रमण हुने भयले सात वर्षको छोरालाई पनि लगातार हात धोइदिने र नुहाइदिने गर्न थालिन् । अति भएपछि परिवारले उनलाई मनोविश्लेषकसँग सम्पर्क गराएको थियो । नक्सालका ९ वर्षीय बालक लकडाउनअगाडि सामान्य थिए । वार्षिक परीक्षा दिएर बिदा मनाउने बेला घरभित्रै थुनिनुपर्यो । लकडाउन थपिँदै गएपछि बेचैनी बढ्दै गयो । बालबालिकालाई भाइरसले छिटो पिरोल्छ भन्ने थाहा पाएपछि थप आत्तिन थाले । छिनछिनमा हात धुनुपर्ने भयो । टेलिभिजन हेरिरहँदा पनि हात नधोई बस्नै नसक्ने भए । धुँदाधुँदा हातको छालै सुन्निन थाल्यो । सुरुमा अभिभावकले सम्झाए तर केही सीप लागेन । त्यसपछि उनलाई महाराजगन्जस्थित त्रिवि शिक्षण अस्पताल लगियो । हात धुनु समस्या होइन, स्वस्थ हुनका लागि हात धुनुपर्छ, अझ कोरोना भाइरसबाट बच्न त साबुनपानीले हात धुनैपर्छ । भाइरसको आतंक सुरु भएसँगै देशविदेशमा हात धुने सन्देश फैलाइयो । तर, भाइरसबाट बच्ने यो उपायले कतिपयलाई हैरानी बनाएको छ । अनावश्यक रूपमा हात धुनैपर्ने बानी विकास हुनु आफैंमा एक प्रकारको रोग हो । जसलाई मनोचिकित्साको भाषामा ओसीडी (अब्सेसिभ कम्पल्सिभ डिसअर्डर) भनिन्छ । सामान्य ढंगले बुझ्दा कुनै बानी र व्यवहार बारम्बार दोहोरिरहनु ओसीडी हो । जस्तो कि हात धुनु वा धुन मन लाग्नु समस्या होइन, तर हात नधोई चित्तै नबुझ्नु, जसरी पनि हात धुनैपर्ने हुनुचाहिँ समस्या हो । माथि उल्लेखित महिला र बालक पनि ओसीडीबाट सताइएका हुन् ।शिक्षण अस्पताल मानसिक रोग विभागका प्रमुख डा सरोजप्रसाद ओझा भन्छन्, ठ्याक्कै यति भन्ने तथ्यांक छैन तर लकडाउनयता ओसीडी पीडित बढिरहेका छन् । हरेक उमेर समूहमा यो समस्या देखिन थालेको छ । उनका अनुसार पहिल्यै ओसीडीको उपचार गरेकाहरूलाई फेरि बल्झने क्रम बढेको छ भने नयाँ बिरामी पनि थपिएका छन् । त्यसमध्ये सबैभन्दा बढी लक्षणचाहिँ हात धुनैपर्ने खालको छ । हामीकहाँ मानसिक स्वास्थ्यसम्बन्धी चेतना नै न्यून छ । मनोविज्ञलाई भेट्नासाथ पागल, बौलाहा को ट्याग भिराइन्छ । त्यसैले शारीरिक समस्याझैं अरूले नदेख्ने मानसिक बेचैनीबाट मान्छेहरू भित्रभित्रै छटपटिरहेका हुन्छन् । कोरोना महामारीले नेपालमात्र होइन, संसारमै मानसिक रोगको ग्राफ उचाइमा लगेको छ । विभिन्न अध्ययनले सन् २०३० पछि प्रत्येक तीनमध्ये एक जनामा मनोसामाजिक समस्या हुने आकलन गरेको थियो । कोरोनाका कारण १० वर्षअगाडि अर्थात् सन् २०२० मै यस्तो अवस्था आउने संकेत देखिएको विज्ञहरूले चिन्ता व्यक्त गरिरहेका छन् । नेपालमा ४० लाखभन्दा बढी सामान्य तथा जटिल मानसिक रोगी भएको अनुमान गरिन्छ । अहिलेको महामारीपछि यो संख्या ह्वात्तै बढ्नेमा सन्देह छैन । अनेक प्रकारका मानसिक उल्झनमध्ये ओसीडी एक हो, जसले व्यक्तिको दैनिक जीवनमा यावत् समस्या थपिदिने गर्छ । मनोविश्लेषक आचार्य भन्छन्, हतार हुन्छ, पानी हुन्न तर हात नधोई हुँदै हुन्न । यसले दैनिक जीवनमा असर पार्छ । बेचैनी र तनाव बढ्ने भएकाले अरू मानसिक समस्याले पनि सताउन सक्छ । आचार्यका अनुसार कुनै इच्छा, शंका, दृश्य, विचार आफ्नो इच्छाविरुद्ध बारम्बार आउँछ भने त्यो अब्सेसन हो । सम्झनै मन हुन्न तर त्यही दृश्य आँखै अगाडि आउँछ । रोक्नै सकिन्न । कतै हाम्फाल्न मन छैन, हाम्फाल्न हुन्न भन्ने पनि थाहा हुन्छ तर हाम्फालौंझैं लाग्छ । त्यसो त अब्सेसन हुन आफैंमा समस्या होइन तर केही नराम्रो हुन्छ भनेर हर्कतहरू दोहोर्याउनुचाहिँ समस्या हो । यसलाई कम्पल्सन भनिन्छ । भर्याङ चढिन्छ तर चढेको तरिका ठीक भएन, ठीक नहुँदा आफू र आफन्तलाई नराम्रो हुन्छ भन्ने भयले चढ्नेओर्लने नगरी चित्तै बुझ्दैन । नत्र छटपटी, बेचैनी र तर्कना बढ्छ । आचार्यका अनुसार अहिले अत्यधिक मात्रामा सेनिटाइजर प्रयोग गर्ने, कुनै लक्षण नदेखिँदा पनि कोरोना संक्रमित भएँ भन्ने चिन्ताले अस्पताल दौडने, बाहिर निस्कन वा नयाँ मान्छेसँग भेट्नै नमान्ने खालका समस्या बढेको छ । कोहीकोही त घरमा नयाँ मान्छे आउनासाथ कोरोना लागिहाल्यो भनेर आत्तिन्छन्, जति हात धोए वा टाढा बसे पनि मनको डर भाग्दैन, आचार्य भन्छन्, रक्सी, गाँजा सेवन गर्ने अनि लामो समययदेखि अन्य रोगका औषधि खाइरहेकाहरूलाई ओसीडीले ज्यादा सताउने गर्छ । साइन्स डिरेक्ट डटकममा प्रकाशित एक रिपोर्टअनुसार लकडाउन दौरानमा ओसीडीको समस्या निकै बढेको छ । ओसीडीको उपचार गरेर निको भएका, उपचाररत र क्वारेन्टाइन अगाडि समस्या नभएकाहरूमा पनि ओसीडीको लक्षणहरू धेरै देखिएको छ । महामारीका बेला ओसीडीका बिरामीलाई अझ व्यवस्थित हेरविचार आवश्यक पर्छ, रिपोर्टमा भनिएको छ । कोरोनाले ओसीडीसँगै अन्य मानसिक समस्या के, कति र कसरी बढाइरहेको छ भन्ने वैज्ञानिक अध्ययन भइरहे पनि निष्कर्ष आइसकेको छैन । विज्ञहरूले पहिलेका महामारीले पारेको प्रभावका आधारमा अहिलेसम्म विश्लेषण गरिरहेका छन् । बेलायतका प्रसिद्ध मनोचिकित्सक एन्ड्रिउ इलिस पनि पहिल्यैबाट ओसीडी हुन सक्ने वा मानसिक समस्या भएका बिरामीलाई धेरै सताउने बताउँछन् । महामारीको बेला मान्छेहरू कुनै कुरामा धेरै केन्द्रित हुने जोखिम रहन्छ । पटकपटक हात धोएपछि एकछिन सन्तुष्टि मिल्छ, यो एउटा बानीका रूपमा परिणत हुन सक्छ । जसले ओसीडीको लक्षणहरू निम्ताउँछ, एन्ड्रिउले बीबीसीसँग भनेका छन्, कोरोना भाइरसले अत्यधिक मात्रामा धेरै मानिसमा ओसीडीको संकेत देखाउँछ नै भन्ने होइन तर केही मानिसहरूमा समस्या निम्ताउन सक्छ । लामो समय यो समस्याबाट ग्रसित बनाउन सक्छ । प्रारम्भिक अध्ययनहरूमा ओसीडीका पुराना रोगीलाई झन् च्याप्ने र बल्झने अनि नयाँलाई पीडित बनाउने देखिएको छ । मानसिक स्वास्थ्यबारे यथेष्ट जानकारी र उपचारले यसलाई घटाउने सकिने विज्ञहरू बताउँछन् ।तर, नेपालको विडम्बना के छ भने नेपालमा अझै पनि मनोसामाजिक समस्यालाई गम्भीर रूपमा लिइन्न । लकडाउनपछि आत्महत्या बढेको छ, डिप्रेसन, चिन्ता र तनावबाट पिल्सनेहरूको संख्या उकालो लाग्दैछ । तर, न सरोकारवाला निकायले प्रभावकारी कदम चालेको देखिन्छ, न त परिवारभित्र र समुदायस्तरमा मानसिक समस्या निराकरणका लागि सजकता अपनाइएको छ । बरु प्रत्यक्षअप्रत्यक्ष रूपमा यस्ता बिरामीले अपमान र खिसिट्युरी सहनुपर्छ, जसले उनीहरूको मनोबल र जीवनप्रतिको मोह थप गिराइदिन्छ । मनोचिकित्सक वझाको सुझाव छ, कोरोनाले पारिवारिक र आर्थिक चिन्ता थपिदिएको छ । ओसीडी भएका बिरामीलाई लक्षण बढ्ने सम्भावना हुन्छ । तनावलाई व्यवस्थापन गर्न सक्यो भने ओसीडीको बिमारी कम हुन्छ । मनोचिकित्सक आचार्य परामर्श, थेरापी र औषधिबाट ओसीडी निको हुने भएकाले समयमै विज्ञसँग सम्पर्क गर्नुपर्ने बताउँछन् । यसो हुँदा ओसीडीले निम्ताउने अन्य मानसिक समस्याबाट पनि बच्न सकिन्छ । सँगै अब सरकारले शारीरिकसँगै मानसिक स्वास्थ्यमा ध्यान दिनुपर्ने र चेतना फैलाउन भूमिका खेल्नुपर्ने आवश्यकता देख्छन् उनी । स्कुलको पाठ्यक्रममै मानसिक स्वास्थ्यलाई समेट्नुपर्छ । उनको बुझाइमा मानसिक बेचैनीबारे जति बहस भयो, त्यति मान्छेले सहज रूपमा लिन्छन्, आफैंले आफूलाई परामर्श दिन्छन्, त्यतिगर्दा पनि सतायो भने विज्ञकहाँ पुग्छन् । प्रत्येक वडा र स्वास्थ्य कार्यालयमा मनोपरामर्शदाताको खाँचो भइसकेको छ, विभिन्न जिल्ला पुगेर मानसिक स्वास्थ्यबारे कार्यक्रम गर्दै आएका आचार्य भन्छन्, नर्स, अहेव, स्वास्थ्य सहायकलाई पनि मानसिक स्वास्थ्यबारे प्रशिक्षण दिनुपर्छ । ताकि तल्लो तहमै मनोरोगीको पहिचान होस् र प्रारम्भिक उपचार सम्भव होस् ।"
पञ्चायती को जरिवाना तिर्न नसक्दा,"जनकपुर (कास) पक्का गरेको बिहेअगावै दुलही भागिन् । त्यसपछि समुदायको भेलाले दुलही पक्षलाई तत्कालै ६० हजार जरिवाना तिर्नुपर्ने निर्णय गरेपछि सिरहाको लहान२४ का श्यामलाल रामले आत्महत्या गरेका छन् । उनकी छोरी र सप्तरी सुरुङ्गा नगरपालिका४ महुलियाका बन्दी रामका छोरा महेशबीच शुक्रबार बिहे हुने तय गरिएको थियो । तर प्रेमसम्बन्ध रहेको केटासँग दुलही भागेपछि छलफल गर्न बिहीबार जातीय भेला बसेको थियो । समुदायका माइन्जन (मुख्य व्यक्ति) योगेन्द्र रामसहित अगुवाहरूको अगुवाइमा गाउँमा भेला बोलाइयो । पञ्चायती को उक्त भेलाले तत्काल ६० हजार रुपैयाँ जरिवाना तिर्नुपर्ने निर्णय गरेको श्यामलालकी पत्नी सुनैरदेवीले सुनाइन् ।हामीले बिहे पक्का गरेको दुलहा पक्षलाई २ लाख रुपैयाँ र ४ तोला सुन दहेज दिइसकेका थियौं, उनले भनिन्, तर छोरी अर्कै केटासँग भागेपछि जातीय भेला डाक्दा उल्टै ६० हजार रुपैयाँ जरिवाना तोक्यो, तिर्न सक्ने अवस्था रहेन । जातीय भेलाले पीडामा मल्हम लगाउनुको सट्टा उल्टै सुनैरदेवीको परिवारमा थप समस्या थपिदियो । केही उपाय सुझाउला भन्ने लागेको थियो, दाइजोबापत दिएको रकम दुलहा पक्षबाट फिर्ता गराइदेला भनेको त्यसो हुन सकेन, उनले भनिन्, उल्टै जरिवाना तोकिदियो ।जरिवाना तोकेपछि एकछिनमा आउँछु भनेका निस्केका श्यामलाल फर्किएर घर आएनन् । बिहीबारै उनी नजिकैको बगैँचा झुन्डिएको अवस्थामा फेला परे । पाँच वर्ष वैदेशिक रोजगारीबाट कमाएको पैसाले छोरीको बिहे गर्ने निधोमा श्यामलालको परिवार पुगेका थिए । त्यही सोचेर उनले छोरीको बिहे पक्का पनि गरे । बिहे त हुन पाएन नै, घरमूलीले नै प्राण त्यागे । वृद्धा सासू गेनावती र ससुरा नथुनी र एक छोरीको साथमा सुनैरदेवी अब के गर्ने भन्दै बिलौना गरिरहेकी छन् । श्यामलालका दुई छोरीमध्ये कान्छी किरियामा बसेकी छन् । समुदायका माइन्जन योगेन्द्र राम श्यामलालका काका भए पनि जातीय अगुवाहरूको निर्णयको अगाडि आफ्नो केही सीप नचलेको बताउँछन् । समाज भेलाले जरिवानाको निर्णय गर्यो, उनले भने मेरो केही सीप चलेन ।"
आवेगले धेरै आत्महत्या,"अर्घाखाँचीको शीतगंगा नगरपालिका५, जलुकेका देवबहादुर विकले असार २ गते क्वारेन्टाइनमै आत्महत्या गरे । आरडीटी परीक्षणमा पोजिटिभ देखिएपछि तनावमा रहेका उनले राति रुखमा झुन्डिएर आत्महत्या गरेका थिए । ४५ वर्षर्यी उनी पारिवारिक तनाव र ऋणको बोझमा थिए । अति विपन्न परिवारका उनले कोरोना पुष्टि भए कसरी साहूको ऋण तिर्ने र घर खर्च चलाउने भन्दै आवेशमा आएर आत्महत्या गरेको प्रहरी अनुसन्धानमा उल्लेख छ । जेठ २२ मा बुटवल११ की १९ वर्षीया सिर्जना बस्यालले आत्महत्या गरिन् । घरकै कोठामा पासो लगाएको अवस्थामा उनी भेटिइन् । प्रहरी अनुसन्धानमा पारिवारिक कलह र प्रेमवियोगका कारण आत्महत्या गरेको उल्लेख छ । अन्तरजातीय प्रेम घरलाई स्वीकार्य थिएन । यही कारण घरमा बसेकी हजुरआमा र विदेश रहेका अभिभावकसँग झगडा भइरहन्थ्यो, अनुसन्धान प्रतिवेदनमा भनिएको छ, जसका कारण उनी आवेशमा आइन् र मृत्यु रोजिन् ।कोरोना भाइरसको सन्त्रास र लकडाउनले अहिले धेरै मानिस घरमै छन् । परिवारका सदस्य सँगसँगै छन् । यद्यपि, पारिवारिक कलह, हिंसा र तनाव कम हुन सकेको छैन । गरिबी, बेरोजगारी एवं लैंगिक तथा परम्परागत हिंसाका कारण हुने पारिवारिक कलहले मानिस तनावमा छन् । त्यही तनावका कारण आत्महत्या बढेको प्रहरीको तथ्यांक छ । प्रदेश ५ प्रहरीका अनुसार चैत ११ देखि जेठ मसान्तसम्म यहाँ ३ सय १३ जनाले आत्महत्या गरेका छन् । जसमध्ये चैतमा ६९, वैशाखमा १ सय १७ र जेठमा १ सय २७ जनाले आत्महत्या गरेका हुन् । सामान्य अवस्थामा व्यक्तिगत, सामाजिक र आर्थिक कारणले आत्महत्या भएका छन् । तिनका कारणमा धेरै पारिवारिक कलहले उत्पन्न हिंसा र आवशेलाई देखाइएको छ । जसमा १ सय ४१ घटना आवेशमा आएर गरेको उल्लेख छ । यसमा आफन्तबाट हुने हिंसा, भेदभाव, दबाब र कलहका कारण आवेशमा आउने र आत्महत्या गर्ने धेरै छन् । पतिपत्नी, बाबुछोरा, आमाछोरी, सासूबुहारीलगायतबीचमा हुने मनमुटाव र कलह बढ्दै जाँदा आत्महत्या गर्ने ५४ जना छन् । गरिबीका कारण २४, प्रेममा धोका पाएर १६ र दीर्घरोगका कारण २२ जनाले आत्महत्या गरेका छन् । लैंगिक तथा सामाजिक विभेदले कलह हुँदै हिंसा जन्माउँदो रैछ । त्यही हिंसा सहन नसकेर आत्महत्या गर्ने धेरै छन्, प्रदेश प्रहरी प्रवक्ता वरिष्ठ प्रहरी उपरीक्षक राजकुमार वैदवारले भने, यस्तो समस्या महिलामा बढी देखियो । आफ्ना कुरा निर्धक्क भन्न, समस्यासँग जुध्न नसक्दा चिन्ता एवं छटपटी बढेर आत्महत्या गर्ने पनि धेरै महिला रहेको उनले बताए । चैतयता प्रदेशमा आत्महत्या गर्नेमा १ सय ७७ पुरुष र १ सय २९ महिला छन् । ७ जना यौनिक अल्पसंख्यकले पनि आत्महत्या रोजेका छन् । पुरुषको आत्महत्याको कारणमा आवेश र तनाव धेरै छ । प्रहरी अनुसन्धानमा रोजगारी खोसिनु, पारिवारिक चाहना पूरा गर्न नसक्नु, अब जीवन कसरी चलाउने भन्ने डर हुनु र आर्थिक संकटले योजना तुहिएका कारण आत्महत्या गरेका पुरुष धेरै छन् । यस्तो आत्महत्यामा कोरोना भाइरसको सन्त्रास र लकडाउनलाई मुख्य कारण मान्न सकिने प्रहरीको भनाइ छ । उमेरका हिसाबले कमाउने र घरपरिवारको जिम्मेवारी लिने समयका व्यक्तिले आत्महत्या गरेका छन् । जसमा १६ देखि ३५ वर्षका १ सय ८० जना छन् । पेसाका आधारमा आत्महत्या गर्नेमा कृषक, मजदुर र गृहिणी धेरै छन् । किसान १ सय ४४, ज्यामी मजदुरी गर्ने ४५ र गृहिणी ४३ ले आत्महत्या गरेका छन् । बेरोजगार ३० र विद्यार्थी २९ ले आत्महत्या रोजेका छन् ।प्रहरी अनुसन्धानअनुसार अहिले व्यक्तिमा ससाना कुरामा तनाव लिने, ननिदाउने, चिन्ता लिने र डिप्रेसनमा जाने क्रम धेरै छ । त्यसलाई हटाउन रक्सीलगायतका नसालु पदार्थ खाँदा घरझगडा बढ्छ । यसले मानसिक छटपटी र चिन्ता बढाउने र त्यही कारण आत्महत्या गरेका घटना धेरै छन् । प्रदेश प्रहरी प्रवक्ता वैदवारले लकडाउनमा भएको आत्महत्याको कारण यकिन नभए पनि हिंसा र आर्थिक कारण प्रमुख रहेको बताए । मनोविश्लेषक डा नारायण पन्थ भने लकडाउन जति लम्बियो त्यति आत्महत्या दर बढ्ने बताउँछन् । एकातिर हिंसा बढेका छन् । त्यसको सरल कानुनी उपचार र व्यवस्थापन नहुँदा आत्महत्या दर बढेको छ । अर्कोतिर महत्वाकांक्षा धेरै भएका मान्छे अहिले खुम्चिएका छन्, एक्लिएका छन् र आर्थिक समस्या भोगेका छन्, उनले भने, यिनमा जुध्न नसकी आत्महत्या दर घट्दैन । त्यसका लागि स्थानीय तहले टोलटोलमा सामाजिक मनोविमर्श, नैतिक शिक्षा र सामाजिक क्रियाकलापबारेका कार्यक्रम चलाउनुपर्ने उनले बताए ।"
इतिहासमै बिलाए आरबी राजा,"सन् १९९३ को डिसेम्बर टुंगिनै लागेको थियो, छैटौं दक्षिण एसियाली खेलकुदका लागि बंगलादेशको ढाकामा रहेको नेपाली टिमको तनाव भने बढ्दै थियो । तनावको पारा उत्कर्षमै थियो भन्दा हुन्छ । नहोस् पनि किन र ? प्रतियोगिता सकिन एकै दिन जतिमात्र बाँकी थियो तर नेपालले एउटै स्वर्ण जित्न सकेको थिएन । नेपाली टिमको अगुवाइ गरिरहेका आरबी राजा को तनाव र आक्रोशसँगै डर सबै हेरिनसक्नु थियो ।आखिरमा उनी राष्ट्रिय खेलकुद परिषद्का सदस्यसचिव थिए । एउटै स्वर्ण जित्न नसक्नुले नेपाल फर्केयता कति गाह्रो हुने हो, उनलाई पनि राम्रैसँग थाहा थियो । तर नेपालको अन्तिम दिनअगाडिसम्म पनि स्वर्णको सम्भावना भने मरेको थिएन किनभने नेपाली पुरुष फुटबलको फाइनलमा पुगिसकेको थियो । प्रतिद्वन्द्वी थियो भारत । आरबी राजा एकछिन पनि चुप लागेर बस्न सकेका थिएनन् । ओहोरदोहोर गरिरहेका थिए, जहाँ जतिबेला पनि ।उनी नेपाली फुटबल खेलाडी स्वर्ण जित्नैपर्छ भनेर उक्साइरहेका थिए । उक्साएरमात्र पुगेको थिएन । लोभ पनि देखाइरहेका थिए । नेपालले स्वर्ण जितेमा खेलाडीलाई पुरस्कारको ओइरो लाग्ने सपना देखाइरहेका थिए उनी । डिसेम्बर २६ । अन्ततः नेपालले त्यो दिन फुटबलमा स्वर्ण जित्यो नै, टाइब्रेकरमा भारतलाई हराएर । नेपाली फुटबलले आत्मसात् गरेको सबैभन्दा ठूला उपलब्धिमध्ये यो पनि एक हो । सबैभन्दा ठूलोभन्दा केही फरक पर्दैन ।आखिरमा नेपाल स्वर्ण पदकबिना स्वदेश फकर्नुपरेन । केही दिन त नेपाली फुटबल खेलाडीले खुसीमै बिताए, तर पुरस्कारका रूपमा तिनले केही पनि पाएनन्, जस्तो वाचा गरिएको थियो । तत्कालीन कप्तान राजुकाजी शाक्य ती दिन सम्झेर प्रायः भावुक हुने गर्छन् । बारम्बार दोहोर्याएर यी सम्झना सुनाउँदा पनि थाक्दैनन् । त्यतिबेला वास्तवमै के भएको थियो त ? यो प्रश्न आरबी राजासँग सायद कहिले कसैले गर्न पाएनन् । तिनै आरबी राजा अब रहेनन् ।उनको खास नाम थियो, राजबहादुर सिंह । उनलाई यो नामले नेपाली खेलकुदमा बिरलै चिनिन्छ । सबै उनलाई आरबी राजाकै नामले सम्झने गर्छन् । शुक्रबार उनको निधन भयो, ८८ वर्षको उमेरमा । उनी लामो समयदेखि बिरामी थिए, सार्वजनिक रूपमा देखा पर्न छाडेको धेरै भइसकेको थियो । नेपाली मिडियासँगको अन्तिम कुराकानीमा उनले के स्वीकारेका छन् भने परिषद्मा रहेर उनले खासै काम गर्न सकेनन् । किनभने काम गर्न सक्ने वातावरण नै थिएन । यो विषयमा उनलाई चित्तदुखाइ थियो, अफसोच पनि । ढाका जानुअगाडि त्यो स्वर्ण पदक विजेता नेपाली टिमबारे उत्तिकै चर्को विवाद भएको थियो । त्यो समय गणेश थापा आफ्नो खेलजीवनको सबैभन्दा बढी लयमा थिए तर उनी नै टिममा परेनन् । उनलाई बेइज्जतीपूर्ण तरिकाले टिमबाट निकालिएको थियो । उनीमाथि ठूलै अन्याय भएको थियो भन्दा पनि हुन्छ । त्यो टिममा आफू किन परिनँ, स्वयं थापा यसलाई लिएर सधैं गुनासो र चित्तदुखाइ गरिरहन्छन् ।एउटा तथ्य के निश्चित थियो भने आरबी राजा ढाकाको त्यो स्वर्ण पदकमा भने असाध्यै खुसी भएका थिए । यसको कारण नेपालले आखिरमा एउटा स्वर्ण त जित्यो भन्नेमा मात्र थिएन । खासमा उनी आफैं फुटबल खेलाडी थिए, उनको वास्तविक परिचय फुटबल खेलाडीकै रूपमा थियो । उनी त्यो समयका खेलाडी थिए, जतिबेला राणा शासनबाट फुटबल सर्वसाधारणमा हस्तान्तरण भएको थियो । उनलाई नेपाली फुटबलको ठ्याक्कै पहिलो पुस्ताका खेलाडीभन्दा हुन्छ । उनको परिचय त्यत्तिकै सकिन्न । उनी पहिलो पुस्ताका खेलाडी मात्र थिएनन्, त्यो पुस्ताका सबैभन्दा राम्रा खेलाडी पनि थिए । त्यो जमानामा आरबी राजाले खेल्दैछ भने त्यो नै धेरै हुन्थ्यो, सर्वसाधारणलाई फुटबल हेर्न जानका लागि । उनले सबैभन्दा बढी विद्या व्यायाम मन्दिरबाट खेले । यो टिम सुशील मशेरको थियो । बागदरबारको टिमभन्दा पनि हुन्छ । यो टिमलाई सर्वसाधारणले खुबै मन पराउँथे किनभने यो टिमले भलाद्मी फुटबल खेल्थ्यो ।नत्र त्यो जमानामा फुटबल भन्नुको अर्थ डरलाग्दोसँग फाउल खेल्ने जमाना न थियो । जसले बढी ज्यानमारा फुटबल खेल्न सक्यो, त्यही खेलाडी राम्रो । आरबी राजा स्वयं भने फरवार्डका राम्रै खेलाडी थिए । उनले एकै साल मात्र एनआरटीका लागि खेले । अब त विद्या व्यायाम मन्दिर टिम पनि रहेन । नत्र यसले ०२२ सालमा सहिद स्मारक लिग जितेको थियो र त्यसका एक सदस्य यिनै आरबी राजा पनि थिए । टिमका अन्य केही नाम चलेका खेलाडी थिए, हर्क गुरुङदेखि अफ्ताब उद्दिन ।अफ्ताब उद्दिनलाई पनि आरबी राजालाई लिएर धेरै सम्झना छन् । उनी पनि मान्छन्, आफ्ना यी साथी खेलाडी अब्बल दर्जाका थिए । आरबी राजालाई लिएर सबैभन्दा उल्लेखनीय पक्ष हो, सन् १९६३ को आगा खाँ गोल्डकपको प्रसंग । यो त्यही प्रतियोगिता जसलाई नेपालले औपचारिक रूपमा विदेशी भूमिमा खेलेको पहिलो मानिन्छ । आरबी राजा त त्यस टिमका कप्तान पनि थिए । त्यो टिम नरशमशेरले बनाएका थिए । अब नरशमशेरले बनाएका कप्तान कम्तीको हुन्थ्यो होला त ?त्यो प्रतियोगिता तत्कालीन पूर्वी पाकिस्तानमा भएको थियो । त्यसो भनेको अहिलेको बंगलादेश । खेल भने ढाकामै भएको थियो । खासमा आरबी राजा भित्री काठमाडौंका रैथाने थिए । उनको पुर्ख्यौली घर असनमा थियो । जन्मिएका थिए भारतको जयनगरमा । राणा शासकले उनको परिवारको सर्वस्वहरण गरेको थियो । उनले फुटबल भारतमै सिके । किशोर उमेरमै नेपाल फर्केयता फुटबल खेल्न थाले । उनी २०११ सालमा कोलकातामा भएको आईएफए सिल्ड खेल्न जाने नेपाली टिमका एक सदस्य पनि थिए ।खेल्न छाडेपछि केही समय उनले रेफ्रीको भूमिका पनि निभाए । यो सबै त्यो जमानाको फुटबलको कुरा हो । जतिबेला अहिलेको अखिल नेपाल फुटबल संघ (एन्फा) को अस्तित्व पनि थिएन । फुटबल चलाउने काम गर्थ्यो, नेपाल फुटबल संघले । यी त भए, सबै इतिहास । नमीठो के छ भने नेपाली खेलकुदको इतिहास बिरलै लेखियो । पुस्ता हराउने क्रममा यो इतिहास पनि हराउँदै गएको छ । आरबी राजा स्वयं इतिहासका विद्यार्थी थिए, उनले यसमा स्नातकोत्तरसमेत गरेका थिए ।तर न त उनले आफ्नो समयको खेल इतिहास लेखे । न अरू कसैले लेख्न प्रयास गरे । बिस्तारै यो इतिहास हराउने क्रममा छ । यसबारे बोल्न सक्ने पनि धेरै कम छन् । छँदै छैनभन्दा पनि हुन्छ । यसैक्रममा आरबी राजा पनि इतिहासमै बिलाए । त्यो पनि धमिलो इतिहासमा । नत्र उनी कम्तीको चर्चामा रहनुपर्ने पात्र होइनन् । आफ्नो देशका पहिलो औपचारिक फुटबल टिमको कप्तान कम ठूलो उपलब्धि होइन, यसकै लागि आरबी राजालाई सम्झे पुग्छ ।"
पाकिस्तानी टोली इंग्ल्यान्ड भ्रमणमा,"कराँची (एएफपी) कोरोना भाइरस (कोभिड१९) को संक्रमण देखिएका १० खेलाडीबिनै पाकिस्तानी क्रिकेट टोली आइतबार इंग्ल्यान्ड भ्रमणमा निस्किएको छ । पाकिस्तानी टेस्ट टोलीका कप्तान अझर अलीले आफूहरू इंग्ल्यान्डमा गएर खेल्न आतुर रहेको जनाएका छन् । कोरोनाको महामारीसँग रोकिएयता टेस्ट म्याच हुन सकेको छैन । पाकिस्तानले त्यसयता पहिलो पटक टेस्ट खेल्न लागेको हो । इंग्ल्यान्डले पाकिस्तानसँग खेल्नुअघि वेस्ट इन्डिजसँग खेल्नेछ । त्यसका लागि वेस्ट इन्डिज यसअघि नै इंग्ल्यान्ड आइसकेको छ ।कठिन परिस्थितिपछि सबै खेलाडीहरू उत्साही छन्, अलीले इंग्ल्यान्ड प्रस्थान गर्नुअघि भने, कठिन स्थितिमा इंग्ल्यान्ड भ्रमणमा जाँदैछौं, त्यसै पनि इंग्ल्यान्डसँग खेल्नु चुनौती छ । हामीले त्यहाँ गरेको पछिल्लो दुई भ्रमणको प्रदर्शनले राम्रो खेल्न प्रेरणा दिनेछ, हामीले त्यसैलाई निरन्तरता दिने प्रयास गर्नेछौं । पाकिस्तानले २०१६ को इंग्ल्यान्ड भ्रमणको चार टेस्ट शृंखलामा २२ तथा दुई वर्षअघि दुई टेस्ट शृंखलामा ११ को नतिजा निकालेको थियो ।चार्टर गरिएको प्लेनमा २० खेलाडी पाकिस्तान लागेका थिए, त्यसमा दुई वैकल्पिक खेलाडी छन् । पाकिस्तान क्रिकेट बोर्डले उपलब्ध गराएको तस्बिरमा पाकिस्तानी क्रिकेट टोलीले लाहोर एयरपोर्टमा माक्स लगाएर समाजिक दूरी कायम राखेको देखिन्थ्यो । पाकिस्तानी टोली इंग्ल्यान्डमा पुगेपछि दुई साता आइसोलेसनमा बस्नेछ भने पहिलो टेस्टअघि दुई चार दिवसीय अभ्यास खेल खेल्नेछ ।भ्रमणमा कोरोनाको संक्रमण भएका १० खेलाडीलाई समावेश गरिएको छैन । गत सोमबारमात्र सद्दाब खान, हरिश रौफ र हैदरी अललाई कोरोना संक्रमण पुष्टि भएको थियो । त्यसको भोलिपल्ट फखर जमान, मोहम्मद रिजवान, वाहब रियाज, इमरान खान, मोहम्मद हफिज, मोहम्मद हस्नाइन, कासिफ भाटीमा कोरोना संक्रमण भएको थियो । त्यसमा पछि पुनः परीक्षण गर्दा ६ जनाको रिपार्ट नेगेटिभ आएको हो । तर लगातार दुई पटक नेगेटिभ नतिजा आएपछि मात्र खेलाडी पाकिस्तानी टोलीमा समावेश हुन पाउनेछन् । पाकिस्तानले अगस्टमा इंग्ल्यान्डसँग तीन टेस्ट र तीन ट्वान्टी२० खेल्ने कार्यक्रम छ ।"
भलिबलको प्रमुख प्रशिक्षकमा सिंह,"काठमाडौं (कास) नेपाली भलिबलको प्रमुख प्रशिक्षकमा प्रज्वलबहादुर सिंह नियुक्त भएका छन् । असार १० गतेको राखेप सदस्यसचिव स्तरीय निर्णयानुसार उनलाई प्रमुख प्रशिक्षकमा नियुक्त गरिएको हो । काठमाडौं जिल्लामा कार्यरत प्रशिक्षक सिंहलाई समान पद, श्रेणी तथा सेवा कायम रहने गरी प्रमुख प्रशिक्षकमा नियुक्ति गरिएको तालिम तथा प्रशिक्षण विभागका निर्देशक अर्जुनबहादुर विकले जानकारी गराएका छन् ।२०५२ सालमा सहायक प्रशिक्षकमा राष्ट्रिय खेलकुद परिषद्मा नियुक्त सिंह २०६४ सालमा प्रशिक्षकमा बढुवा भएका थिए । ब्रह्म स्पोर्टस क्लबबाट भलिबल खेल्ने सिंह आफ्ना बेलाका राम्रा खेलाडीमा गनिन्थे ।"
बार्सिलोनालाई बराबरीको धक्का,"म्याड्रिड (एएफपी) बार्सिलोनाका स्टार उरुग्वेली खेलाडी लुइस स्वारेजले टिमको प्रदर्शनबारे आलोचना गर्दै तत्काल सुधार आवश्यक रहेको बताएका छन् । बार्सिलोनाले स्पेनी ला लिगामा शनिबार सेल्टा भिगोसँग २२ को बराबरी खेल्यो । यसले बार्सिलोनाको उपाधि होडमा थप धक्का लागेको छ । बार्सिलोनाले दुई अवसरमा प्राप्त अग्रता गुमाएको थियो ।बार्सिलोनाका लागि दुवै गोल स्वारेजले गरे । सेल्टा भिगोका तर्फबाट फेडेर स्मालोभ र इगो आस्पसले गोल गरे । खेल सकिन दुई मिनेटअगाडि आस्पसले फ्रिकिकबाट गोल गरेका हुन् । यो खेलअगाडि बार्सिलोना रियल म्याड्रिडविरुद्ध हेड टु हेडका आधारले समान अंकमा भए पनि पछाडि थियो । तर अब रियलले आइतबार स्पान्योललाई हराए शीर्षस्थानमा २ अंकको अग्रता खोल्न सक्नेछ । कोरोना भाइरस संक्रमणको महामारीले खेल रोकिनुअगाडि बार्सिलोना रियलमाथि २ अंकले अगाडि थियो । अब बार्सिलोनाको अर्को खेल तेस्रो स्थानको एट्लेटिको म्याड्रिडविरुद्ध छ । स्वारेजले भनेका छन्, टिमको प्रदर्शनलाई लिएर कोही पनि खुसी छैनन्, अहिले टिममा निराशा छाएको छ । शनिबारका अन्य खेलमा एट्लेटिकोले एलाभेसलाई २१ ले हरायो ।"
बुन्डेसलिगा सकियो,"बर्लिन (एएफपी) जर्मन बुन्डेसलिगाको सन् २०१९२०२० को सिजन शनिबार टुंगिएको छ । यसअघि नै लिग च्याम्पियन बनिसकेको बायर्न म्युनिकले अन्तिम दिनको खेलमा उल्फसबर्गलाई ४० ले हरायो । बायर्न यसक्रममा यो सिजन लिगको सय गोल पनि गर्न सफल रह्यो । भेरडाआ ब्रेमनले भने कोलनलाई ६१ ले हराएर रेलिगेसनबाट बच्ने सम्भावना कायम राख्यो । यो जितपछि ब्रेमन रेलिगेसन प्लेअफ स्थान कब्जा गर्न सफल रहेको हो । बोरुसिया मुन्छेनग्लाडबाखले हर्था बर्लिनलाई २१ ले हराएर चौथो स्थानमा रह्यो । अर्को सिजनको युरोपेली च्याम्पियन्स लिगका लागि छनोट भयो । बायर्नसँगै बोरुसिया डर्टमुन्ड, लाइप्जिग र मुन्छेनग्लाडबाख शीर्ष चारमा रहे ।"
म्यानचेस्टर सेमिफाइनलमा,"लन्डन (एएफपी) म्यानचेस्टर युनाइटेड अतिरिक्त समयमा नर्विचलाई २१ ले हराएर शनिबार एफए कपको सेमिफाइलनमा प्रवेश गरेको छ । ह्यारी मगायरले निर्णायक गोल गरेपछि १० खेलाडीमा सीमित नर्विच पराजित भएको हो । ओले गनर सोल्सायरको टिमले जितका लागि कडा संघर्ष गर्नुपरेको थियो । म्यानचेस्टरले ओडिन इघोलोको गोलबाट अग्रता लिएयता डट क्यान्टवेलले बराबरी गोल फर्काए ।शनिबार नै इंग्लिस प्रिमियर लिगमा भएको एकमात्र खेलमा उल्भसले एस्टन भिल्लालाई १० ले हरायो । यसैबीच पेप ग्वार्डिओलाले म्यानचेस्टर सिटी र लिभरपुलबीच अर्को साता हुने खेलका क्रममा आफ्नो टिमले नयाँ लिग विजेतालाई गार्ड अफ अनर दिने निश्चित भएको बताएका छन् । सिटी चेल्सीसँग पराजित भएपछि दुई दिनअगाडि लिभरपुलले इंग्लिस प्रिमियर लिग जितेको थियो ।लिभरपुलले ३० वर्षयता पहिलोपल्ट लिग जितेको हो । अंक तालिकाको शीर्षस्थानमा रहेका दुई टिमलेबिहीबार इतिहादमा खेल्दैछन् । ग्वार्डिओलाले लिभरपुल गार्ड अफ अनर का लागि हकदार भएको माने । उनले भने, लिभरपुललाई अबको खेलमा गार्ड अफ अनर दिनेमा कुनै दुविधा छैन । लिभरपुल यसका लागि पूरा हकदार छ । यसमा हामीलाई कुनै संकोच रहने छैन ।"
लाजियोको जित,मिलान (एएफपी) लाजियोले एक गोलले पछाडि रहेको स्थिति उल्टाएर शनिबार इटालीको सिरी ए मा फियोरेन्टिनालाई २१ ले हराएर आफ्नो लिग उपाधि जित्ने झिनो सम्भावना कायम राखेको छ । खेल सकिन सात मिनेटअगाडि लुइस अल्बर्टोले लाजियोका लागि निर्णायक गरे र क्लबले शीर्षस्थानमा रहेको युभेन्ट्ससँगको दूरी ४ अंकमा छोट्यायो । सन् २००० यता पहिलो लिग उपाधि जित्ने अभियानमा रहेको लाजियोले गत साता एटलान्टाविरुद्धको खेल गुमाएपछि दबाबमा आएको थियो । यसक्रममा उसको २१ खेलको अपराजित यात्रा पनि टुंगिएको थियो । युभेन्ट्सको ६९ अंक छ । उसलाई उपाधिमा चुनौती दिन सक्ने लाजियोमात्र छ ।
