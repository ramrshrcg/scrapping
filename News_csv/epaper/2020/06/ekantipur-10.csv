शीर्षक,विवरण
१० दिनसम्म रिपोर्ट नआएपछि २४ जना भागे,"महोत्तरी (कास) स्वाब परीक्षणको रिपोर्ट नआएपछि सम्सी गाउँपालिका५ को एउटा क्वारेन्टाइनमा बसेका २४ जना भागेका छन् । राष्ट्रिय मावि क्वारेन्टाइनबाट सोमबार साँझ उनीहरू भागेको गाउँपालिकाका प्रवक्ता विपिन विहारी यादवले बताए । क्वारेन्टाइनमा राखेको १५ दिनपछि झिकिएको स्वाब परीक्षणका लागि पठाएको १० दिन बितिसक्दा पनि रिपोर्ट आएको छैन । क्वारेन्टाइन छाडेर भागेकामध्ये वडाकै पोखरभिन्डा र संग्रामपुरलगायतका बस्तीमा पुगेका १४ जना मंगलबार गाउँपालिकाको सम्पर्कमा आए पनि फर्किएका छैनन् । खाने, बस्ने, सुत्ने व्यवस्थापन राम्रो नभएको र २५ दिन बिताइसक्दा पनि रिपोर्ट नआएकाले अब क्वारेन्टाइनमा नजाने उनीहरूले अडान राखेका छन्, यादवले भने । वडाध्यक्ष जन्नु राय यादवले परिवारमा पुगेका उनीहरूलाई फर्काएर क्वारेन्टाइनमा ल्याउन नसकिएको बताए । भागेकामध्ये १० जना अझै गाउँपालिकाको सम्पर्कमा आएका छैनन् ।"
संविधान संशोधनमा सबै दल एक ठाउँ,"ॅकूटनीतिक पहल थाल्नुपर्छसंविधान संशोधन सहज भए पनि भूमि फिर्ता ल्याउन सहज नभएको भन्दै सांसदहरूले सरकारलाई सचेत गराएका छन् । संविधान संशोधनलगत्तै कूटनीतिक पहल थाल्न र सुगौली सन्धिअनुसारको सीमा निर्धारण गरी कालापानी क्षेत्रमा नेपालले भोगचलन गर्ने वातावरण बनाउन उनीहरूले सरकारलाई सुझाव दिएका छन् । कांग्रेसका प्रदिप गिरिले कूटनीतिक प्रश्न हो भनेर सरकार नथाकेको भन्दै पर्याप्त कूटनीतिक तयारी गर्न सुझाव दिए । सोच्नुपर्यो, अब जमिन कसरी हासिल गर्ने ? कुनै गृहकार्य छैन, अरू त अरू प्रमुख प्रतिपक्षी दलका नेतासँग कुरा गर्नॅभएको छैन । संविधान संशोधन मागिरहेका मधेसी दलका नेताहरूसँग कुरा गर्नुभएको छैन । दिल्लीसँग कुरा गर्न भ्याउनुभयो होला ? उनले भने, यो बिनागृहनीति, बिनागृहकार्य आफ्नो पार्टीलाई पनि विश्वासमा नलिएर गरिएको कार्य हो । यो राष्ट्रियताको कार्य भएकाले हामीले समर्थन गरेका हौं । आवश्यक कूटनीति लगाएर त्यहाँको भूभागलाई भोग गर्ने बनाउनुस् ।नेता कर्णले पनि उक्त भूमि फिर्ता ल्याउनका लागि कूटनीतिक पहल थाल्न सुझाव दिए । उनले स्मरण गरे, प्रधानमन्त्रीले यो विवादको एक मात्र समाधान कूटनीतिक प्रयास हो भन्नुभएको छ । कांग्रेसका गगन थापाले भारतले अतिक्रमण गरेको भूमिमा नेपालको सार्वभौमिकता कायम गर्न गाह्रो भएको तर असम्भव नरहेको बताए । उनले भने, कालापानीबाट भारतीय फौज हटाउने संकल्प प्रस्ताव पारित गरौं । नेकपा सांसद पूर्णकुमारी सुवेदीले संविधान संशोधन भएपछि सरकारले कूटनीतिक वार्तालाई अगाडि बढाउनुपर्ने बताइन् । हामीसँग नक्सा मात्रै हुने र भूमि भारतले लिइरहने अवस्था अन्त्य गर्नुपर्छ, सांसद सुजाता परियारको भनाइ थियो ।ॅव्यक्तिको देवत्वकरण नगरौंविधेयकको सैद्धान्तिक छलफलका क्रममा नेकपाका सांसदहरूले कालापानी, लिपुलेक र लिम्पियाधुरालगायतका क्षेत्र समेटेको क्षेत्र नक्सामा राख्नु प्रधानमन्त्री केपी शर्मा ओलीको साहसिक कार्य भएको बताइरहेका बेला केही सांसदले भने व्यक्तिको देवत्वकरण नगर्न आग्रह गरेका छन् । सांसद गगन थापाले संविधान संशोधन विधेयकमा सबै दलले समर्थन जनाएको र नक्सा जारी गर्नक लागि संसदीय समितिले बारम्बार ताकेता गरेको, नागरिकले सडकमा ओर्लिएर दबाब र उत्प्रेरणा दिएको हुनाले व्यक्तिलाई देवत्वकरण गर्न नहुने धारणा राखेका थिए । नेपालको नक्सा जारी गर्नका लागि सरकार, सबै राजनीतिक दल, संसदीय समिति, नागरिक समाज र विज्ञहरूको समान योगदान छ, उनले भने, यी सबै तिथिमिति बिर्सिएर भारतका केही स्वनामधन्य नेपालविद्हरूले नेपाललाई कसैले उक्साएर यस्तो गरिरहेको भनिरहेका छन् । तिनलाई तिथिमिति सम्झाउनुपर्नेछ । अनि देशभित्रका केही अतिवादीहरूले पनि एउटा नेताको दैविक सहासको परिणाम हो भनेर भन्छन् तिनलाई पनि सम्झाउनुपर्नेछ ।कांग्रेसकै सांसद मिनेन्द्र रिजालले पनि कसैलाई देवत्वकरण गर्न नहुने बताए । नागरिक, राजनीतिक दल र सरकारको अठोटले विधेयक आएको उनको भनाइ थियो । हामी सबै एउटा इतिहास निर्माण गर्ने क्रममा छौं । यसका लागि सबैले बुद्धि पुर्याउनुपर्नेछ । त्यो इतिहास भूमि फिर्ता गरेर हुन्छ । त्यो सक्छौं पनि । त्यसका लागि कसैलाई देवत्वकरण गर्ने बेला पनि छैन र कसैलाई सत्तोसराप गर्नॅपर्ने बेला छैन, उनले भने । जनमोर्चाकी दुर्गा पौडेलले संविधान संशोधनको मुद्दा कुनै व्यक्तिको नभएर राष्ट्रको भएको बताइन् । यो राष्ट्रियताको मुद्दा हो, अहिलेको सरकारले अहंभूमिका निर्वाह गरेको हो, यसलाई सबैले समर्थन जनाऔं, उनले भनिन् । सांसदहरूले सैद्धान्तिक छलफलका क्रममा उठाएका प्रश्नको जवाफ दिँदै मन्त्री तुम्बाहाङ्फेले सबै दल एक ठाउँमा उभिएको देखेर जनता खुसी भएको बताइन् । उनले भनिन्, हामी हाम्रो भूभाग फिर्ता लिएरै छाड्छौं । त्यहाँ भोगचलन गरेरै छाड्छौं । छलफलका क्रममा संविधान संशोधनलाई लिएर उठेका केही प्रश्नबारे पछि छलफल गर्न सकिने उनले बताइन् ।"
प्रधानमन्त्रीको अहंकारले सबै काम बिग्रियो,"(काठमाडौं)  अदालत, प्रेस, प्रतिपक्ष र नागरिकको कुरा नसुनेर अघि बढेकाले कोभिड१९ को संक्रमण मुलुकभर फैलिएको भन्दै कांग्रेस संसद्मा सरकारविरुद्ध आक्रामक रूपमा प्रस्तुत भएको छ । प्रधानमन्त्री केपी शर्मा ओलीको अहम्ताले परिस्थिति असामान्य भएको टिप्पणी कांग्रेसले गरेको छ । प्रतिनिधिसभामा मंगलबार विशेष समय लिएर प्रमुख प्रतिपक्ष कांग्रेसका सांसद गगनकुमार थापाले सरकारले कोरोनाको लडाइँबाट मुलुकलाई पार लगाउन नसक्ने बताए । पैसा नभएर, अदालतले रोकेर, कांग्रेसले रोकेर वा कसैले रोकेर यो अवस्था आएको होइन, उनले भने, सबै काम प्रधानमन्त्री ओलीको अहंकारले बिग्रेको हो । उनले कोरोना नियन्त्रण र उपचारका नाममा १० अर्ब रुपैयाँ कसरी खर्च भयो भनेर हिसाबसमेत मागेका छन् । अब कांग्रेस सरकारलाई सहयोग मात्र गरेर नबस्ने र जवाफदेही बनाएर छाड्ने बताए । पीसीआर मेसिन पाँचवटा र २५ हजार किट किनेर १० अर्बको हिसाब देखाउनु पर्दैन ?, थापाले भने, हामीलाई एकएक कुराको हिसाब चाहिन्छ । राष्ट्रिय विपत्तिका बेला भ्रष्टाचारमा लिप्त भएको आरोप सरकारमाथि लगाउँदै उनले भने, यो सरकारको निर्लज्जताको पराकाष्ठा हो । कांग्रेसको केन्द्रीय समिति बैठकले सोमबार सरकारले कोरोनाबाट पार लगाउन नसक्ने ठहर गरेको जानकारी दिँदै थापाले मुलुकभरका क्वारेन्टाइनको अवस्था मान्छे मार्ने क्याम्पजस्तो भएको बताए । नेपालबाहिर एक सय २७ जनाको कोरोनाबाट मृत्यु भएको जानकारी दिँदै उनले भने, क्वारेन्टाइनमा मृत्यु भएका, उपचार नपाएर र खान नपाएर मृत्यु भएका, आत्मदाह गर्न बाध्य भएका र झुन्डिएर मृत्यु भएकाको जिम्मा कसले लिने ? सांसद थापाले भारतबाट आउने नागरिकलाई सरकारले गलत व्यवहार गरेको बताए । सुदूरपश्चिममा कयौं दिनदेखि स्वाब संकलन रोकिएको उल्लेख गर्दै उनले पीसीआरको परीक्षण बढाउन अदालत, संसद् र विज्ञले भन्दै आए पनि सरकारले नटेरेको बताए । प्रदेश २ मा पीसीआरको रिपोर्ट नआएर दसौं हजार मान्छे छटपटाएर बसेका छन् । सरकारले भने परीक्षणलाई झन् साँघुरो बनाउन लागेको छ, उनले भने । सरकारले परीक्षणको दायरा नबढाएको विषयमा व्यंग्य गर्दै उनले भने, बरु परीक्षण नै नगरे संक्रमण देखिँदैन । त्यसपछि मुलुकलाई कोरोनामुक्त घोषणा गरौं । विज्ञहरूले आरडीटी किट काम लाग्दैन भनेको प्रसंग जोड्दै उनले जबर्जस्ती परीक्षण गर्ने अपराधको जिम्मा कसले लिने भनी प्रश्न गरे । मृत्यु भइसकेको मान्छेको स्वाब परीक्षण नगर्ने कसले भनेको हो, जवाफ चाहियो, उनले थपे । पूर्वस्वास्थ्यमन्त्रीसमेत रहेका थापाले लामो समय लकडाउन गर्दा पनि सरकारले अस्पताल व्यवस्थापनको तयारी नगरेको बताए । कुन अस्पतालमा कति सामग्री थपियो ? कति जनशक्ति व्यवस्थापन गरियो ? विदेशमा बसेका नेपाली ल्याउन एयरलाइन्स कुन प्रयोग गर्ने झगडा गरिएको छ । यी सबै विषयको जवाफ सरकारले दिनुपर्छ । सुत्केरी, दीर्घ रोगी र खोप पाउने बालबालिकाले औषधि किन पाएनन्, जवाफ चाहिन्छ, उनले भने, कृषि, उद्योगी र व्यवसायीले प्रधानमन्त्रीको गीत र कविताबाट राहत पाउँदैनन् । थापाले सरकारले बनाएको उच्चस्तरीय समितिलाई प्रतिपक्षले नचिन्ने बताए । समितिको प्रमुख उपप्रधानमन्त्रीले एकएक प्रश्नको जवाफ दिनुपर्छ । त्यसमा चित्त नबुझे प्रधानमन्त्रीले जवाफ दिनुपर्छ, उनले भने । उनले थपक्क बोलेर थपक्क बस्ने दिन गएको उल्लेख गर्दै अब सरकारले सदनमा प्रतिपक्षले मागेको हिसाबकिताब दिए मात्रै सबै प्रक्रिया अघि बढ्ने चेतावनी दिए । विद्युतीय सवारी साधनको भन्सार वृद्धि गरेको र कोरोना नियन्त्रण गर्न नसकेको विषय रेकर्ड मात्र नगराएको भन्दै थापाले भने, सरकारले सोचोस्, तयारी गरोस्, अब सदनमा कांग्रेसले सरकारलाई सुतेर बस्न दिँदैन ।"
दबाबमा चार्टर उडानलाई अनुमति,तस्बिर ः इलिट जोशीकान्तिपुर
'लिपुलेकमा बीओपीको संरचना निर्माण छिट्टै,"काठमाडौं (कास) गृहमन्त्री रामबहादुर थापाले भारतसँग सीमा जोडिएका लिपुलेक र छाङरुमा छिट्टै सशस्त्र प्रहरीका लागि भौतिक संरचना निर्माण हुने बताएका छन् । उनले कालापानीलगायत अतिक्रमित भूमि फिर्ता ल्याउन पहल भइरहेको पनि दाबी गरे ।गृह मन्त्रालयअन्तर्गत आगामी आर्थिक वर्षका लागि विनियोजित बजेट र कार्यक्रम बारेको छलफलमा सांसदहरूले राखेका जिज्ञासाको मंगलबार प्रतिनिधिसभामा जवाफ दिँदै मन्त्री थापाले दक्षिणी सीमामा ५ सय बोर्डर अब्जरभेसन पोस्ट (बीओपी) राख्ने तयारी रहेको जानकारी दिए । पहिलो चरणमा सशस्त्र प्रहरी रहने गरी २ सय २१ बीओपी स्थापना भइरहेको भन्दै उनले हाल दार्चुलाको छाङरु र हुम्लाको हिल्सासमेत एक सय २९ स्थानमा बीओपी स्थापना भइसकेको बताए । आगामी वर्ष ५९ वटा बीओपी निर्माण गरिने र त्यसका लागि बजेट विनियोजनसमेत गरेको उनको भनाइ थियो । मन्त्री थापाका अनुसार छिमेकी मुलुकका प्रमुख जिल्ला अधिकारी र अन्य सम्बद्ध अधिकारीसँग बेलाबेलामा बैठक गरी सीमालाई व्यवस्थापन गर्ने काम भइरहेको छ ।प्रहरीको आवश्यक दरबन्दी र संख्या निर्धारण गर्न संगठन व्यवस्थापन सर्वेक्षण (ओएनएम) को काम अन्तिम चरणमा पुगेको जानकारी उनले दिए । प्रहरी समायोजन पनि अन्तिम चरणमा पुगेको उनको भनाइ थियो । उनले स्थानीयको माग र आवश्यकता हेरेर सुरक्षा इकाईको स्थापना गर्दै लैजाने रणनीति रहेको भन्दै आगामी आर्थिक वर्षमा ५५ वटा प्रहरी कार्यालय निर्माण गरिने बताए ।कारागारलाई क्रमशः सुधार गृहका रूपमा रूपान्तरण गर्ने बताउँदै उनले आगामी वर्ष नुवाकोट र बाँके कारागारको निर्माण पूरा गर्ने जनाए । उनका अनुसार मुलुकभर थप १५ वटा कारागार निर्माण भइरहेको छ । नख्खुको महिला कारागार पनि छिट्टै सञ्चालनमा आउनेछ । उनले गाँजासम्बन्धी नीतिमा सरकारको धारणा परिवर्तन नभएको र विपद् जोखिम प्राधिकरण गठन गरी काम अघि बढाइएको बताए ।उपप्रधान एवं रक्षामन्त्री ईश्वर पोखरेलले असामान्य अवस्था सिर्जना भएमा नेपाली सेना आवश्यकता र औचित्यका आधारमा जुनसुकै बेला सीमा रक्षामा खटिने बताएका छन् । रक्षा मन्त्रालयअन्तर्गत आगामी आवका लागि विनियोजित बजेट र कार्यक्रमबारेको छलफलका क्रममा मंगलबार प्रतिनिधिसभा बैठकमा बोल्दै पोखरेलले हाल सेनाको समन्वयमा सशस्त्र प्रहरीले सीमाको रेखदेख गरिरहेको जानकारी दिए । अन्तर्राष्ट्रिय मान्यताअनुसार सीमा रक्षाका लागि सामान्य अवस्थामा सशस्त्र बल परिचालन गर्ने चलन रहेको छ ।सेनाले अहिले पनि अन्तर्राष्ट्रिय सिमानाको निश्चित दूरीका रहेर निगरानी गर्दै आएको भन्दै पोखरेलले सुरक्षा परिषद्को सिफारिस र मन्त्रिपरिषद्को निर्णयअनुसार सेना परिचालन हुने स्मरण गराए । सांसदका प्रश्नको जवाफ दिने क्रममा उनले सेनाले व्यापार नगरेको दाबी गरे । सेना नाफामूलक कुनै पनि व्यापारमा छैन, उनले भने । सैनिक कल्याणकारी कोषले उनीहरूकै बहालवाला र भूतपूर्व सैनिकको हितमा काम गरिरहेको भन्दै उनले यसलाई व्यापारका रूपमा नबुझ्न आग्रह गरे । सेनालाई ठूला र रणनीतिक महत्त्वका पूर्वाधारको निर्माणमा लगाउन सक्ने सरकारको नीति रहेको भन्दै राष्ट्रिय आवश्यकताअनुसार यस्ता कार्यमा लगाउने गरिएको उनको भनाइ थियो । सेनाकै व्यवस्थापनमा जाजरकोटदुने सडक निर्माण भएको प्रसंग जोड्दै पोखरेलले मुलुकभर सदरमुकाम जोड्ने एक हजार एक सय ८२ किलोमिटर सडक निर्माण गरेर सरकारलाई हस्तान्तरण गरिएको जानकारी उनले दिए । आर्थिक गेम चेन्जर मानिएको काठमाडौंतराईमधेस द्रुतमार्गलाई गुणस्तरीय बनाउन र छिटो पूरा गर्न सेनालाई जिम्मा दिइएको उनको जिकिर थियो । दार्चुलातिंकर खण्ड र संखुवासभाखाँदबारी सडक पनि सेनालाई निर्माण गर्न दिने निर्णय भएको उनले जानकारी दिए ।"
संक्रमित ४ हजार नाघे,"काठमाडौं (कास) मुलुकमा मंगलबार थप ३ सय २३ जनामा कोभिड१९ संक्रमण देखिएको छ । कुल संक्रमित संख्या ४ हजार ८५ पुगेको छ । चितवनमा एक जनाको मृत्यु भएसँगै कोभिड१९ बाट निधन हुनेको संख्या १५ पुगेको छ ।स्वास्थ्य मन्त्रालयका प्रवक्ता डा जागेश्वर गौतमका अनुसार थपिएका संक्रमितमध्ये २ सय ९२ पुरुष र ३१ जना महिला छन् । कोरोना इलाममा समेत देखिएपछि संक्रमित देखिएका जिल्लाको संख्या ७२ पुगेको छ । संक्रमितमध्ये मंगलबार ९६ जना निको भएर फर्किएका छन् । अहिलेसम्म ५ सय ७ पुरुष र ७७ जना महिला गरी ५ सय ८४ जना निको भइसकेका छन् । पीसीआरबाट मंगलबार ५ हजार ३ सय ५३ नमुनाको परीक्षण गरिएको छ । हालसम्म १ लाख ६ हजार ३ सय ३१ वटा नमुनाको पीसीआर परीक्षण भइसकेको छ । यस्तै मंगलबार ९ हजार १ सय ६७ वटा नमुनाको आरडीटी किटबाट परीक्षण गरिएको छ । हालसम्म आरडीटी किटबाट १ लाख ६६ हजार १ सय ५८ वटा नमुनाको परीक्षण गरिएको छ । हाल क्वारेन्टाइनमा १ लाख ६५ हजार ७ सय ७५ जना बसिरहेका छन् । आइसोलेसनमा बसिरहेकाको संख्या ३ हजार ४ सय ८७ छ । संक्रमण पुष्टि भएको भोलिपल्टै मृत्युचितवन कोरोना संक्रमण पुष्टि भएका भरतपुर११ का ६८ वर्षीय वृद्धको मंगलबार बिहान मृत्यु भएको छ । मधुमेह र मुटूका रोगी उनी गत शुक्रबार सिकिस्त भएपछि भरतपुरको नारायणी सामुदायिक अस्पतालमा भर्ना भएका थिए । आईसीयूमा भर्ना गरिएका उनमा सोमबार कोरोना संक्रमण पुष्टि भएको थियो ।संक्रमण पाइएपछि उनलाई नारायणीले भरतपुर अस्पताल पठाएको थियो । आईसीयूमा राखिएका उनको मंगलबार बिहान ७ बजे मृत्यु भएको भरतपुर अस्पतालका मेडिकल सुपेरिन्टेन्डेन्ट डा श्रीराम तिवारीले बताए । कोरोनाका कारण चितवनमा मृत्यु भएको यो पहिलो घटना हो । नेपाली सेनाले मंगलबार नै शवको व्यवस्थापन गरेको छ । जातीय संस्कारअनुसार देवघाट क्षेत्रको जंगलमा खाल्टो खनेर शवको व्यवस्थापन गरिएको पारिवारिक स्रोतले बतायो । भरतपुर अस्पतालद्वारा जारी विज्ञप्तिमा मृतक यसअघि नै मधुमेह र रक्तचापको बिरामी रहेको तथा कोभिड१९ को संक्रमण र निमोनियाका कारण उनको निधन भएको उल्लेख छ । मृतक घर छाडेर उपचारका लागि विदेश वा अन्य जिल्ला गएका थिएनन् । हामी उनको सम्पर्कमा कोको आए भन्ने हेर्दै छौं । अस्पतालमा संक्रमण भयो वा संक्रमित भएर अस्पताल पुग्नुभयो भन्न सक्ने अवस्था रहेन, भरतपुर महानगरपालिकाको स्वास्थ्य शाखाका अधिकृत सूर्य तिवारीले भने । चितवनमा सोमबार दुई चिकित्सक, एक नर्स, विभिन्न अस्पतालमा उपचार गराइरहेका ४ बिरामीसहित ३० जना संक्रमित भेटिएका थिए । संक्रमित पन्छाएको भन्दै विरोधकोरोना संक्रमण पुष्टि भएपछि नारायणी सामुदायिक अस्पतालले आईसीयूमा रहेका बिरामीलाई हतारहतार सरकारी अस्पताल पठाएर जिम्मेवारीबाट पन्छिएको टिप्पणी भएको छ । चितवनका प्रमुख जिल्ला अधिकारी नारायणप्रसाद भट्टराईले पनि आईसीयूमा रहेको बिरामी अन्यत्र सार्दा जोखिम हुने भएका कारण सल्लाह र समन्वयमा मात्र सार्नुहोला भन्ने सुझाव दिएको बताए । भरतपुर अस्पतालका मेसु डा तिवारीले हतार गरेर र सुरक्षा प्रबन्धसमेत नअपनाई बिरामी पठाइएको गुनासो गरे । आईसीयूको बिरामी झिकेर बाहिर लैजानु जोखिम हुने भएका कारण आफूहरूले यसमा हतार नगर्नुहोला भन्दाभन्दै पनि बिरामी ल्याएर जिम्मा लगाइएको उनको भनाइ छ । नारायणी अस्पतालका अध्यक्ष डा भक्तमान श्रेष्ठ भने सबैसँग सल्लाह र समन्वय गरेर संक्रमण नफैलने सुरक्षित उपाय अपनाएरै बिरामीलाई सरकारी अस्पताल पठाइएको दाबी गर्छन् । हामीले समन्वय गरेर पठाएका हौं, उनले भने । सामाजिक सञ्जालमा भने उक्त कार्यको चर्को आलोचना भइरहेको छ । भरतपुर अस्पतालका पूर्वमेसु डा कृष्णप्रसाद पौडेलले फेसबुकमा लेखेका छन्, अन्य अस्पतालमै निधनको मुखमा पुगेको बिरामीलाई जबर्जस्ती भरतपुर अस्पतालमा घुसाएर, भरतपुर अस्पतालमा कोरोनाले एकको मृत्यु भन्ने चलनको पछाडि के र कसको षड्यन्त्र छ, सरकारी अस्पताललाई बिटुलै बनाउने पर्ने कारण के रहेछ ?"
दबाबमा स्थानीय सरकार,"(दुल्लु, दैलेख)  दुल्लु नगरपालिका६, छिउडीका बुदे घर्तीले बिहीबार भारतको गढवालबाट हिँड्ने बेलै सुनेका थिए गाउँमा पुगेपछि त मासुभात खान पाइन्छ । भोकै बस्नु पर्दर्नै रे १ सोमबार दिउँसो गाउँको महेन्द्रजय माध्यमिक विद्यालयमा रहेको क्वारेन्टाइनमा पुगेपछि भने उनले अवस्था अर्कै देखे । ठूलो डेक्चीमा चाउचाउ पकाइरहेका उनी भन्दै थिए, तीन दिनदेखि भात खान पाइएको छैन, नगरपालिकाले अहिलेसम्म चामल दिएको छैन, यसैगरी भोक मेटाइरहेका छौं ।बुदेले भारतमा सुनेको खबर र अहिलेको अवस्था दुवै सत्य थिए । नगरप्रमुख घनश्याम भण्डारीले सोमबारकै भर्चुअल बैठकमा सरोकारवालासँग यसबारे बताएका थिए । कर्णाली प्रदेशका सभामुख राजबहादुर शाही, आन्तरिक मामिला तथा कानुनमन्त्री नरेश भण्डारी, दैलेखका प्रमुख जिल्ला अधिकारी युवराज कट्टेलसमेत सहभागी भर्चुअल बैठकमा उनको भनाइ थियो, सुरुमा (भारतबाट) आउनेहरू भाग्यमानी थिए, हामीले मासुभात खुवायौं, त्यसपछि आउनेलाई दालभात तरकारी खुवायौं, अब आउनेलाई भने सादा दालभात पनि खुवाउन सकिने अवस्था छैन ।दुल्लु मात्र होइन, पछिल्लो समय दैलेखका अधिकांश स्थानीय तह भारतबाट आएका आफ्ना नागरिकलाई मासुभातबाट चाउचाउ खुवाउने अवस्थामा पुगेका छन् । यसो हुनुमा जनताको घरदैलोको सरकार भनिने स्थानीय तहका आफ्नै पीडा छन् । जनता तीनवटै सरकारका साझा हुन् तर औषधि उपचारदेखि खानपिन, बसोबास, सीमाबाट ल्याउने काम सबै एक्लै (नगरपालिका) ले गर्नुपरेको छ, नगरप्रमुख भण्डारीले भने, माथिका दुइटै सरकारको साथ र सहयोग छैन, खाली दैनिकजसो रिपोर्ट मागेर तनाव दिने काम मात्र गर्छन् ।दैलेख प्रशासनका अनुसार जेठ महिनामा मात्र जिल्लामा ११ हजार ४६ जना भारतबाट आएका छन् । सबैभन्दा बढी दुल्लुका २ हजार ४ सय ९४ जना छन् । भारतीय सीमाबाट भित्रिनेबित्तिकै तिनीहरूलाई गाडीको व्यवस्था गरेर ल्याउनेदेखि क्वारेन्टाइनमा राख्ने, उपचार गर्ने काम स्थानीय तहले गरिरहेका छन् । प्रजिअ कट्टेल पनि दैलेखको समस्याबारे प्रदेश सरकारको ध्यान पर्याप्त रूपमा पुग्न नसकेको बताउँछन् । यहाँका स्थानीय तहहरूले वास्तवमै आफ्नो क्षमताभन्दा ठूलो जिम्मेवारी बोकिरहेका छन्, प्रदेश सरकारको बलियो साथ पाएको भए उनीहरूलाई निकै सहज हुन्थ्यो, उनी भन्छन्, तर स्थानीय तहले सकिनसकी मरिमेटेर काम गरिरहेका छन्, अपजस पनि उनीहरूले नै खेपिरहेका छन् ।कर्णालीका ६ सय ७१ संक्रमितमध्ये ३ सय ६१ जना दैलेखका छन् । संक्रमितमध्ये १ जनाको मृत्यु भएको छ भने ४ जना निको भएर घर फर्केका छन् । प्रजिअ कट्टेलका अनुसार संक्रमण फैलिनुको एक प्रमुख कारण सबै स्थानीय तहले समयमै आफ्ना नागरिकको व्यवस्थापन गर्न नसक्नु पनि हो । जेठ लागेयता भारतबाट आएका व्यक्तिहरू सुरुमा जिल्लाको नारायण नगरपालिकाको नारायण क्याम्पसमा बसेका थिए । स्थानीय तहहरूले आफ्नोमा क्वारेन्टाइन व्यवस्थापन गरेपछि मात्र लग्ने गरेका थिए । यसले गर्दा संक्रमित र संक्रमण नभएका व्यक्तिहरू दुईतीन दिनसम्म एउटै भवनभित्र बस्ने अवस्था आएको कट्टेल बताउँछन् ।संघ र प्रदेश सरकारले नेपालभारतको सीमा क्षेत्र वा सुर्खेतमा होल्ड गरेर परीक्षणपछि पठाइदिएको भए स्थानीय तहलाई भार थेग्न यस्तो हम्मे हुने थिएन होला, उनी भन्छन्, तर भारतबाट आएका नागरिकहरू सीधै स्थानीय तहमा पुग्ने वातावरण बन्यो, केही दिनसम्म त पर्याप्त स्रोतसाधन, जनशक्ति र अनुभव नभएको हुँदा उनीहरूलाई रनभुल्लमा पार्यो ।नाराबाजीदेखि कुटपिटसम्मक्वारेन्टाइनमा बसेकाहरूको न समयमै कोरोना परीक्षण हुने गरेको छ, न त खानपिन र बसाइको गतिलो व्यवस्था नै । यसबाट सिर्जित आक्रोशको तारो स्थानीय तहका जनप्रतिनिधि हुने गरेका छन् ।सोमबार मात्र दुल्लु नगरपालिका११ का वडाध्यक्ष खगेन्द्र थापालाई भैरव आधारभूत विद्यालयमा बसेका युवाहरूले आक्रमण गरेका छन् । आफ्नो क्वारेन्टाइनमा राखिएको दालचामल सोही वडाको अर्को क्वारेन्टाइनलाई दिएको आरोपमा उनीहरूले आक्रमण गरेका थिए । दुल्लु इलाका प्रहरी कार्यालयबाट गएको टोलीले वडाध्यक्षको उद्धार गरेको थियो । यसअघि जेठ २१ मा भैरवी गाउँपालिकाका निमित्त प्रमुख प्रशासकीय अधिकृत हीरासिंह थापालाई पनि क्वारेन्टाइनमा बसेकाले आक्रमण गरेका थिए । आरडीटी परीक्षणपछि रिपोर्ट नेगेटिभ आएका व्यक्तिहरूले गाउँपालिकाको भण्डारण शाखा जाँच गर्न पाउनुपर्ने माग गर्दै आक्रमण गरेका थिए । घटनामा संलग्न १२ जनालाई प्रहरीले नियन्त्रणमा लिएको थियो ।नारायण नगरपालिकासहित विभिन्न स्थानीय तहका क्वारेन्टाइनमा रहेका व्यक्तिहरूले बसाइ र खानपिन व्यवस्थित नभएको भन्दै जनप्रतिनिधिविरुद्ध नाराबाजीसमेत गर्ने गरेका छन् । कतिपय क्वारेन्टाइनमा बसेकाहहरूले त अन्डा, मासु, मसिनो चामल, रिचार्ज कार्डसमेत माग गर्ने गरेका छन् । नारायण क्याम्पसको क्वारेन्टाइन (आइसोलेसन) मा रहेका एक संक्रमितले आइतबार कान्तिपुरकर्मीसँग सरकारले आफूहरूलाई कैदीबन्दीजस्तो व्यवहार गर्ने गरेको बताए । भेडाबाख्राजस्तो गरेर बस्नुपरेको छ, अहिले त जनप्रतिनिधि नजिक आउन पनि छोडिसके, उनको भनाइ थियो, यही अवस्था रहिरहे यहाँबाट भागेर जानुको विकल्प छैन ।दैलेख प्रहरी प्रमुख डीएसपी हरि ओलीले प्रमुख प्रशासकीय अधिकृत थापालाई आक्रमण गर्ने व्यक्ति आइसोलेसनमा रहेका र वडाध्यक्ष थापालाई आक्रमण गर्नेलाई जाहेरी आएपछि कारबाही गरिने बताए । कोरोना संक्रमणको बेला व्यवस्थापनमा भएको कमीकमजोरीमा जनताले सबैभन्दा नजिक जो छ त्यसैसँग आक्रोश पोख्ने गरेका उनको भनाइ छ ।दैलेखलाई सौतेनी व्यवहारकर्णालीमा सबैभन्दा पहिलो संक्रमण जेठ ५ मा दैलेखमा देखिएको थियो । अहिले पनि प्रदेशभर सबैभन्दा बढी संक्रमित यही जिल्लामै पुष्टि भएका छन् । संक्रमण अझ तीव्ररूपमा फैलिँदो छ । तर लामो समयसम्म यहाँको समस्याबारे संघ र प्रदेश सरकार मौन बसेका दैलेखका स्थानीय तह र नागरिक समाजको आरोप छ । स्थानीय तहले संक्रमण बढेपछि आफैंले भीटीएम (स्वाब संकलन गर्ने किट) खरिद गरेर स्वाब संकलन थालेका छन् । तर जिल्लामा पीसीआर मेसिन नहुँदा परीक्षण रिपोर्ट निकै ढिलो आउने गरेको छ । यहाँ संकलित स्वाबको नमुना सुर्खेत र जुम्लास्थित प्रयोगशालामा परीक्षण हुने गरेको छ । जिल्लाका सबै स्थानीय तहले करिब ५ हजार भीटीएम खरिद गरेका छन् । सोमबारसम्म २ हजार ८ सय ३ जनाको स्वाब संकलन गरिएको छ । परीक्षण रिपोर्ट आउन भने १० दिनसम्म लाग्ने गरेको छ । दुल्लुका ३ सय १८ जनाको स्वाब संकलन गरी पठाइएकामा ५३ जनाको नतिजा प्राप्त हुन नसकेको नगरप्रमुख भण्डारीले बताए । उनका अनुसार सामाजिक विकास मन्त्रालयले आरडीटीपीसीआर मेसिन चलाउनका लागि आवश्यक पूर्वाधार भएनभएको जानकारी मागेपछि नगरपालिकाले मंगलबार मात्र प्रदेश सरकारलाई खरिद गरेर पठाइदिनका लागि पत्राचार गरेको छ ।उक्त क्षेत्रका प्रदेशसभा सदस्य सुशील थापाले भने पूर्वाधार विकास कोषबाट ७० लाख रुपैयाँ विनियोजन गरी ५० शय्याको आइसोलेसन अस्पताल निर्माणको तयारी भएको बताएका छन् । दुल्लु नगरपालिका र भैरवी गाउँपालिका प्रमुखउपप्रमुख सम्मिलित १३ सदस्यीय समितिलाई निर्माणको जिम्मा दिइएको उनको भनाइ छ । आरडीटीपीसीआर मेसिन सञ्चालनको लागि पनि प्रदेश सरकारले प्रक्रिया थालेको उनले बताए ।कर्णालीमा सुर्खेत र जुम्लापछि स्रोतसाधनको हिसाबले दैलेख अस्पताल सम्पन्न मानिन्छ । सरकारले पीसीआर मेसिन पठाएको अवस्थामा सञ्चालन गर्न कठिन छैन । अस्पताल सञ्चालक समितिकी पूर्वअध्यक्षसमेत रहेकी समाजसेवी बासना थापाले सरकारले मेसिन नपठाएको अवस्थामा यहाँका स्थानीय तह र नागरिक समाजले भए पनि खरिद गरेर सञ्चालन गर्नुपर्ने अवस्था आएको औंल्याइन् ।"
परीक्षणबिनै संक्रमित धमाधम घर,"(कपिलवस्तु)  कोरोना हटस्पट बनेको जिल्लामा संक्रमितलाई पीसीआर परीक्षणबिनै धमाधम घर पठाउन थालिएको छ । कपिलवस्तु८ स्थित विश्वमैत्री प्राविका आठ र कचरिहवा मदरसाका तीन जनालाई पीसीआर परीक्षणबिनै घर पठाइएको हो ।उनीहरू दोहनी गाउँका बासिन्दा हुन् । संक्रमण पुष्टि भएयता उनीहरूको पुनः पीसीआर परीक्षण गरिएको छैन । १४ दिन आइसोलेसनमा बसिसकेपछि थप लक्षण र बिरामी नभएमा घर पठाउने सरकारको नयाँ नीतिअनुसार उनीहरूलाई घर पठाइएको नगरपालिकाका स्वास्थ्य शाखा प्रमुख उमेश गुप्ताले बताए । हामीले पठाउन खोजेका थिएनौं, उनले भने, सरकारको नीति मान्नै पर्यो । उनका अनुसार अहिलेको निर्देशिका जारी हुनुपूर्व संक्रमितको दोस्रो र तेस्रो रिपोर्ट नेगेटिभ आएपछि मात्र घर पठाउने गरिएको थियो । दुवै रिपोर्ट नेगेटिभ आएपछि जिल्लाका ४२ जना यसअघि संक्रमणमुक्त भएका थिए । गत जेठ २४ देखि जिल्लामा नयाँ निर्देशिकाअनुसार परीक्षणबिनै घर पठाउन थालिएको छ ।यशोधरा गाउँपालिकाका ३८ जना संक्रमितलाई पनि दोस्रो रिपोर्ट नआउँदै घर पठाइएको छ । गाउँपालिकाको अनिरुद्र पब्लिक माविको आइसोलेसनमा रहेका ३८ जनाको स्वाब संकलन गरी तेस्रोपटक पीसीआरका लागि दाङ पठाइएको थियो । उनीहरूको जेठ २१ गते स्वाब पठाइएको हो । त्यस्तै त्यही क्वारेन्टाइनमा रहेका २९ जनालाई संक्रमणको कुनै लक्षण नदेखिएको भन्दै घर पठाइएको छ । गाउँपालिकाले संक्रमितको पीसीआर परीक्षणपछि मात्र घर पठाउने योजना बनाएको थियो, गाउँपालिका स्वास्थ्य शाखा प्रमुख ज्योतिप्रकाश दुबेले भने, जिल्लाबाट डाक्टर आएर हेरेर पठाइदिनुभयो, उनले भने । नयाँ निर्देशिकाअनुसार उनीहरूमा लक्षण नदेखिएकाले आफूले डिस्चार्ज गरेको जिल्ला अस्पतालका डा किशोर बन्जाडेले बताए । उनीहरूलाई एक सातासम्म घरमै आइसोलेसनमा बस्न भनेका छौं, उनले भने । त्यस्तै, यशोधरा६ को क्वारेन्टाइनमा रहेका २४ जना, वसन्तपुरको क्वारेन्टाइनमा रहेका १३ र बैदोली मदरसा क्वारेन्टाइनमा रहेका १२ जनालाई मंगलबार घर पठाइएको छ । त्यस्तै, महाराजगन्ज नगरपालिकामा दुई दिनमा ५० जना संक्रमितलाई घर पठाइएको छ । उनीहरू सिसवा, कुशहवा र हर्दोना गाउँका थिए । आइसोलेसनमा बसेका उनीहरूको दोस्रो र तेस्रो परीक्षण नगरी घर पठाइएको नगरपालिकाका स्वास्थ्य प्रमुख राधेश्याम जयसवालले बताए । बाहिरी लक्षण देखिएन, उनले भने, सरकारको नीतिले पनि छाड्ने भन्यो, त्यही भएर छाड्यौं । त्यस्तै तीन दिनयता क्वारेन्टाइनमा रहेका २ सय २ जनालाई घर पठाइएको छ । उनीहरूको पनि परीक्षण गरिएन । मायादेवी गाउँपालिकाका ११ जना संक्रमितलाई घर पठाइएको छ । उनीहरूमा दोस्रो र तेस्रो परीक्षण गरिएन । सरकारले जारी गरेको पछिल्लो निर्देशिकाको चारैतिर विरोध भइरहेको छ । स्वास्थ्यकर्मीले समेत चिन्ता प्रकट गरेका छन् । यसले संक्रमण समुदायमा जाने डरत्रास बढाएको छ । यो नीतिको चौतर्फी विरोध हुँदा पनि सरकार सचेत नभई महामारी निम्त्याउन उद्यत देखिएको अधिकारकर्मी आरडी ठाकुरले बताए । हामी त रेड जोनमा छौं, यशोधरा गाउँपालिका अध्यक्ष गिरजेश पाण्डेले भने, सरकारले हाम्रो जीवनसँग खेलबाड गरिरहेको छ । अब समुदायमा संक्रमण फैलिए यसको जिम्मेवारी सरकारले लिनुपर्ने उनले बताए । परीक्षण नै नगरी संक्रमित छाडिनु राम्रो नभएको महाराजगन्ज नगरपालिका प्रमुख अब्दुलकलाम खाँले बताए । यसले समुदायप्रति सरकारको जिम्मेवारी दिखिएन, उनले भने, सरकार चुक्दै गएको छ ।"
लकडाउनको ओझेलमा महिला हिंसा,"दुई महिनादेखि जारी लकडाउन ले दिएको एउटा सकारात्मक अवसर हो परिवारका लागि प्रशस्त समय । तर यही पारिवारिक जमघट पनि सबै घरमा सुखद भइरहेको छैन । तथ्यांकहरू बोल्छन्, यसबीचमा घरेलु हिंसाका घटना बढेका छन्, घरदेखि क्वारेन्टिन सम्ममा महिलाका दुःख थपिएका छन् । राष्ट्रिय महिला आयोगको हेल्पलाइनमा मात्रै चैत ११ देखि जेठ १० सम्म १ हजार ३ सय ६१ वटा फोन आएकामध्ये ६ सय ४ वटा महिला हिंसासँग सम्बन्धित थिए । आयोगका अनुसार अघिल्लो दुई महिनाको तुलनामा यस अवधिमा मानसिक हिंसाका घटना १६ प्रतिशतले बढेका छन् । शारीरिक हिंसा र यौन हिंसाका घटना क्रमशः ५ र २ प्रतिशतले वृद्धि भएका छन् ।यसबीचमा महिलाले भोग्नुपरेका हिंसा र दुर्व्यवहारका किसिम अनेक छन् । घरमै बसिरहने भएपछि पतिद्वारा पटकपटक बलात्कारदेखि मादकपदार्थ सेवन गरी कुटपिट गरेकोसम्मका उजुरी महिला आयोगमा परेका छन् । सुत्केरी, गर्भवती प्रताडित भएका घटना छन् । पति र परिवारले छाडेका तथा बेवास्ता गरिएकाहरू अप्ठेरोमा परेका गुनासा आएका छन् । प्रहरीमा पनि लकडाउन सुरु भएदेखि जेठ १७ सम्म महिलामाथि घरेलु हिंसाका ४ सय ३२ उजुरी परेका छन् । चैत ११ गतेदेखि जेठ १० सम्मका ६१ दिनमा मात्रै जबर्जस्ती करणीका २ सय १४ उजुरी प्रहरीकहाँ दर्ता भएका छन् । यसै अवधिमा जबर्जस्ती करणी प्रयासका ५७ घटना भएका छन् । बलात्कार र बलात्कार प्रयासका घटना अरू बेलाको तुलनामा कम भए पनि मुलुक नै लकडाउनमा भएको र घरबाहिर प्रहरी तैनाथ रहेका बेला यो संख्या पनि थोरै होइन । फेरि, यी त केवल प्रहरी र महिला आयोगमा आइपुगेका घटना हुन् । लकडाउनका कारण कति महिला घरभित्रै उकुसमुकुस भएर बसिरहेका होलान्, चाहेर पनि उजुरी गर्न नसकेका होलान् । अर्को चिन्ता गर्नुपर्ने पाटो आत्महत्याको छ । यसबीचमा करिब ४ सय महिलाले आत्महत्या गरेका छन् । यो अवधिमा यी महिलाले किन आत्महत्या गरे भन्ने विषयमा अनुसन्धान आवश्यक देखिन्छ । कतै यसमा महिला हिंसाको पाटो त लुकेको छैन भन्नेबारे छानबिन हुनुपर्छ । स्थानीय सरकार र प्रहरीले यसबारे उचित ध्यान पुर्याउनुपर्छ । आत्महत्या जुनसुकै कारणले गरे पनि चिन्ताको विषय हो, तर घरेलु हिंसाकै कारण भएको रहेछ भने यसलाई अझ गम्भीर रूपमा लिइनुपर्छ । हिंसाकै रूपमा गणनामा नआउने तर महिला सधैँ प्रताडित भइरहने अर्को विषय हो घरधन्धा । लकडाउनमा यो मार महिलामाथि अझ बढी परेको छ । भान्साको काम पुरुषले छुनै हुँदैनजस्तो गर्ने घरमा महिलाको दैनिकी अझ कष्टकर बनेको छ । चाडबाडमा जस्तै पारिवारिक जमघटको पार्श्वप्रभाव यो बेला पनि देखिएको छ । खासगरी, मध्यमवर्गीय घरका महिला घरीघरी थरीथरी पकाउनु र भाँडा माझ्नुपर्ने कामले आजित छन् । यस्ता काममा पुरुष पनि समान रूपमा सहभागी हुने संस्कार बसाल्ने हो भने यो आफैँमा समस्याको विषय होइन । त्यस्तै, न्यून परिवारमा चुलो बाल्ने नै चिन्ताको विषय छ । पति बेपत्ता भएर घरमा खानेकुरा सकिएको भन्दै आयोगमा गुनासो आएको उदाहरण छ । क्वारेन्टिनमा समेत महिलालाई बढी सास्ती छ । शौचालय तथा स्नानगृह अभावको समस्या महिलाले बढी झेल्नुपर्छ । कहीँ त महिनावारी हुँदासमेत नुहाउन नपाउने अवस्था छ । पुरुषको भीडमा बस्न पनि कतिलाई असहज लागेको छ । सबै हिसाबले लठिभद्र चलाइएका क्वारेन्टिनहरू कत्ति पनि महिलामैत्री छैनन् । बच्चालाई दूध चुसाउन पनि ठाउँ खोज्दै हिँड्न विवश छन् महिला । अस्थायी प्रयोजनकै लागि भए पनि क्वारेन्टिनहरू व्यवस्थित हुनुपर्छ र तिनलाई महिलामैत्री पनि बनाइनुपर्छ । महिला र पुरुषका लागि छुट्टै शौचालय हुनुपर्छ । क्वारेन्टिनमा महिलाको पीडालाई स्थानीय प्रतिनिधिहरूले गम्भीर रूपमा लिनुपर्छ । यसबीचमा मनोसामाजिक समस्यामा पर्ने महिला पनि उत्तिकै छन् । आयोगले यस अवधिमा ३ सय ७९ महिलालाई फोनबाटै मनोसामाजिक परामर्श दिएको छ । गर्भवती महिला बढी मानसिक समस्या परेका छन् । एकातिर उनीहरूले नियमित परीक्षण गराउन पाइरहेका छैनन् भने अर्कोतिर कोरोना भाइरसको भय छ । यी घटनाहरूले बताउँछन् अहिलेको परिस्थितिमा महिलाका लागि सुरक्षा र न्याय झनै आवश्यक देखिएको छ । त्यसैले, प्रहरीदेखि सरकारी वकिल कार्यालय र न्यायालयले पनि यस विषयलाई गम्भीर रूपमा लिनुपर्छ । समस्यामा परेका महिलालाई सरकारले सघाउनुपर्छ ।"
कोरोना प्राथमिकतामा परेन,"विश्वलाई कोरोना भाइरसले आक्रान्त पारिरहेको बेला लद्दाख क्षेत्रको सैन्य विवादलाई लिएर चीनभारत आमनेसामने भए । दुवै देशका प्रतिनिधिहरू विवाद समाधानका लागि वार्तामा बसे । तर, निष्कर्ष आएको छैन । चीनसँग विवाद हुनेबित्तिकै भारत कूटनीतिक तरिकाले समाधान गर्न तयार भइहाल्छ । तर नेपालसँगको सीमा विवादबारे यतिका दिनसम्म पनि चुपचाप छ । नेपालले सन् २०१५ यता तीनपटक वार्ताका लागि चिठी पठाइसक्दा पनि टेरपुच्छर लगाएको छैन । यो हेपाहा व्यवहार सदियौंदेखि नेपालले खेप्दै आएको छ । यदि नेपाल शक्तिशाली हुन्थ्यो भने सायद आज यसरी हेपिनु पर्दैन्थ्यो होला । हाम्रो राजनीति अहिले कामकुरो एकातिर कुम्लो बोकी ठिमीतिर भन्ने उखानसँग मेल खान गएको छ । राजनीति गर्नेको ध्यान कोरोनाबाट कसरी जनताको जीवन बचाउन सकिन्छ भन्नेतिर गएको छैन । भारतसँगको सीमा विवाद र कोरोना कहरले सताइरहेका बेला केही नेता भने एमसीसीको बहसमा जोडदारले प्रस्तुत भएका छन् । एमसीसीलाई संसद्बाट पास गराउने वा नगराउने भन्नेहरूको टकरावले राजनीति तातेको छ । जनताका अत्यावश्यक सरोकारलाई सरकारले सम्बोधन गरेन । कोरानाको सामना गर्ने कुनै योजना सरकारसँग छैन । विदेशबाट आएकाहरूलाई व्यवस्थित रूपमा भित्र्याउन सम्बन्धित निकायहरूले युद्धस्तरमा काम गर्नैपर्छ । मापदण्डअनुसार चेक जाँच गरेर मात्रै गन्तव्यमा पुर्याइयोस् । यदि यो काम अहिल्यै गम्भीरतापूर्वक गर्न सकेनौं भने संक्रमण झन् फौलन्छ । नागरिकको गाँस, बास, कपास र उपचारको व्यवस्था पहिलो प्राथमिकता हो । त्यसपछि पठनपाठन सुचारु गर्ने र प्रशासनिक कामकारबाही सञ्चालन गर्नेलगायतका काम सरकारले गरोस् । जनताको जीउधनको सुरक्षा, कोरोनाबाहेक अन्य रोग लागेकाहरूको सुरक्षित उपचार र किसानलाई मल, बीउ र बजारको व्यवस्था तत्काल गर्नुपर्ने काम हुन् । काम गरेर देखाउनुपर्ने बेला अनावश्यक रूपमा एमसीसीमा फेरि सरकार अल्झेको छ । यो बेला जनताको ज्यानको सुरक्षामा ध्यान दिइयोस् । एमसीसीको विषय अहिले नै छिनोफानो गर्नु पर्दैन । तत्कालका लागि यो विषय थाती राख्नु नै सरकार र जनताको हितमा छ । कोरोनाकहरसँग जुधिरहेको समयमा व्यक्तिविशेषको लहलहैमा लागेर राज्यले आफ्नो दायित्व नबिर्सियोस् । खिमराज गिरी, लमजुङ"
अपांगता भएकाहरू ओझेलमा,"संसारै सिध्याउने गरी आएको कोरोना महामारीले सिन्धुपाल्चोकलाई पनि असर गर्यो । सदरमुकाम चौतारादेखि ४४ किलोमिटर पूर्व राम्चेकी चेलीलाई छोराको नामसमेत जुराउन नपाउँदै लग्यो महामारीले । हिमाली जिल्लामा बाहिरबाट आउनेहरू कमै हुन्छन् र यातायातका साधन नचलेको बेला भाइरस आउन सक्दैन भन्ने सबैको धारणा थियो तर सिन्धुपाल्चोकमा यो कुरा मिलेन । अहिले भारतबाट आएकाहरूलाई जिल्लाका विभिन्न क्वारेन्टिनमा राखिएको छ । प्रत्येक व्यक्तिलाई दुई हप्तासम्म क्वारेन्टिनमा राख्दाको खर्च धान्न स्थानीय तहलाई हम्मेहम्मे परेको छ । सिन्धुपाल्चोकका १२ स्थानीय तहमा ७ हजार १ सय ७ अपांगता भएका व्यक्ति छन् । यीमध्ये ३ हजार १ सय ८० व्यक्ति अरूले स्याहारसुसार गर्नुपर्ने खालका छन् । लकडाउनमा यिनै समुदाय बढी जोखिममा छन् । हेरचाह गर्नुपर्ने व्यक्ति नै संक्रमित भए हालत के होला भन्नेमा कसैको ध्यान गएको छैन । संघ, प्रदेश र स्थानीय सरकारहरू अलमलमा छन् । कसले के काम गर्ने हो स्पष्ट छैन । यस्तोमा अपांगता भएका समुदायका लागि कसले सहयोग गर्ला र ? उनीहरू सधैं ओझेलमा नै छन् । अहिले महामारीभन्दा बढी मानसिक समस्याले सताएको छ । कम्तीमा फोनबाट भए पनि अवस्था के छ ? केमा अप्ठ्यारो परेको छ भन्ने सोधखोज गरेको भए उनीहरूमा उत्साह थपिन्थ्यो । तर कसले सोधखोज गर्ने ? सामाजिक अभियानमा लागेका संघसंस्थाहरू र स्थानीय निकायका जनप्रतिनिधिले यस विषयमा चासो दिनुपर्छ र अपांगता भएकाहरूको हौसला बढाउनुपर्छ । हरिप्रसाद तिमल्सिना, इन्द्रावती५, बाडेगाउँ"
राधादेवीहरूको चीत्कार कसले सुन्ला ?,"सरकार पेटभरि खान मन छ समाचारले साह्रै मन दुखायो । लगातारको लकडाउनले सप्तरी, छिन्नमस्ता३ की चारमहिने सुत्केरी राधादेवी र उनको दूधेबालक भोकै बस्नुपर्यो । यो स्थालगत रिपोर्टले प्रदेश२ र संघीय सरकारको नालायकीपनलाई उजागर गरेको छ । उनका पति लकडाउनले गर्दा भारतमै अड्किए । यता उनको परिवारका सदस्यहरूले पनि मजदुरी गर्न पाएनन् । आमाले खान नपाउँदा दूधेबालक पनि भोकै परे । बस्दै आएको थलोबाट जमिनदारले उठिबास लगाउलान् भन्ने पीर पनि उनलाई छ । यो समाचारले धेरै ध्यान खिच्यो । केही व्यक्तिले रिपोर्ट प्रकाशित भइसकेपछि राधादेवीलाई चामल र नगद सहयोग गरे । यस्ता भोकै बसिरहेका कैयौं राधादेवी छन् जसको समाचार आएको छैन । तिनलाई कसले हेर्ने हो ? कुनै संघसंस्था वा व्यक्तिले एकपटक सहयोग गरेर राधादेवीहरूको पेट भरिँदैन । उनीजस्ताको बाँच्न पाउने अधिकारको रक्षा हामीले बनाएको लोकतान्त्रिक व्यवस्थाले किन गर्न सक्दैन ? समाचारअनुसार छिन्नमस्तास्थित नेपालभारत स्तम्भछेउ बस्दै आएका १५ परिवार पनि सीमासँगै जोडिएको भारतीय बस्तीमा मजदुरी गर्छन् । लकडाउनले उनीहरूको काम बन्द छ । स्थानीय जनप्रतिनिधिहरूलाई यसबारेमा चासो छैन । सप्तरीकै मलर सदाले भोकसँग लड्दालड्दै प्राण त्याग्नुपर्यो । मुसहर र चमार टोलको भोको पेटमा अन्न नपरेको थुप्रै दिन भइसक्यो । दुई महिनादेखि बिरामी सन्तानलाई औषधोपचार गर्न नपाएको र घरमै थुनिनुपरेको बेलामा पनि स्थानीय सरकारबाट राहत नपाउँदाको पीडा अत्यन्त दुःखदायी छ । संघीय संरचनाले काम गर्न सकेको भए राधादेवीहरू भोकै बस्नु पर्दैन्थ्यो । सरकारले स्थानीय निकायका लागि बजेट छुट्याएको छ तैपनि काम हुन सकिरहेको छैन । राज्यको आँखामा कहिल्यै नपरेका श्रमिक र सीमान्तकृत समुदायको ठूलो वर्ग मर्कामा छ । लकडाउन थपिरहँदा मजदुरको गुजारा कसरी चल्छ होला भन्ने चिन्ता सरकारले किन गरेन ? विकासोन्मुख मुलुकले बिनाविकल्प लकडाउन मात्रै बढाउँदै जाने हो भने राधादेवीहरूको अवस्था झन् नाजुक हुन्छ । नागरिकको पेट कसरी भर्ने भन्ने चिन्ता कसैलाई छैन । लकडाउनसँगै परीक्षण बढाएको भए सदाजस्ता गरिबले भोकका कारणले ज्यानै गुमाउनु पर्दैनथ्यो होला । सरकारले आफूले गर्नुपर्ने काम केही नगरेर जनतालाई मात्रै दुःख दिने के चाला हो यो ? राहतका लागि छुट्याइएको रकम केमा खर्च भएको छ, त्यसको हिसाब जनतालाई दिनुपर्छ । राधादेवीहरूको चीत्कार नसुन्ने सरकार कसको हो ? गंगाराज अर्याल, पाणिनि८, अर्घाखाँची"
नेपालभारत सीमा कूटनीति,"दक्षिण एसियामा भारतसँग जमिनको सिमाना जोडिएका चार मुलुक छन् नेपाल, बंगलादेश, भुटान र पाकिस्तान । अफगानिस्तानसँग भारतको सिमाना व्यावहारिक रूपमा जोडिएको छैन । तैपनि, पाकिस्तानप्रशासित कश्मीरको गिल्गिटबल्तिस्तान क्षेत्रमाथि सम्प्रभुता दाबी गर्दै अफगानिस्तानसम्म उत्तरपश्चिमी सिमाना ठोक्किने गरी गत कात्तिकमा भारतले नयाँ राजनीतिक नक्सा जारी गर्यो । त्यही नक्सा जसले नेपालभारत सम्बन्धको जगलाई पनि हल्लायो । माल्दिभ्स र श्रीलंकासँग भारतलाई समुद्रले छुट्याउँछ । जमिनकै सिमाना जोडिने चीन र म्यान्मारलाई दक्षिण एसियामा गन्ती गर्ने कुरा भएन ।अंग्रेज उपनिवेशसँग लडेर एउटै भूगोलबाट एकैसाथ स्वतन्त्र दरिएका भारत र पाकिस्तानबीचको सम्बन्धमा बहुआयामिक र शत्रुतापूर्ण जटिलता छन् । तसर्थ दक्षिण एसियाका अन्य देशसँग भारतको सिमाना राजनीतिका आयाम बुझ्न पाकिस्तानलाई पृथक् राख्नुपर्छ ।स्वाधीनतातर्फ पाइला बढाउनासाथ भारत र पाकिस्तानबीच युद्ध छेडियो । त्यस युद्धले खोतलेको घाउ नभरिँदै भारत फेरि चीनसँग अर्को युद्धमा होमियो । सन् १९६२ देखि १९७१ सम्मका नौ वर्ष भारतले युद्धकै मैदानमा बितायो भन्दा फरक पर्दैन । यसबीच पाकिस्तानविरुद्ध लडिएका दुइटा भारतीय युद्धहरू स्वाधीन राष्ट्र बनाउने बंगलादेशी नागरिकको संघर्षलाई सफलतापूर्वक सघाएर अन्त्य भए । बंगलादेशको जन्मले पूर्वी सिमानाबाट युद्धको खतरा टरेपछि मात्रै भारत दक्षिण एसियाली छिमेकीहरूसँग सिमाना व्यवस्थित गर्ने विषयमा केन्द्रित हुन थालेको हो ।पाकिस्तानबाहेक जमिनले जोडिने नेपालसहितका राष्ट्रसँग भारतीय सीमा कूटनीतिको इतिहास आश्चर्यजनक रूपले एकै समयरेखामा यात्रा गरेको देखिन्छ । १६ मे १९७४ मा भारतीय प्रधानमन्त्री इन्दिरा गान्धी र नवस्वाधीन बंगलादेशका प्रधानमन्त्री शेख मुजिबुर रहमानबीच पहिलो सीमा सम्झौता (ल्यान्ड बाउन्ड्री एग्रिमेन्ट) मा हस्ताक्षर भयो । बंगलादेशको सरकारले सम्झौतालाई तत्काल स्वीकृत गर्यो, तर एक वर्ष नबित्दै शेख मुजिबुरको हत्या भएपछि कार्यान्वयन अघि बढेन । त्यही सम्झौतावरिपरि वार्ताहरू निरन्तर चलिरहे । यसबीच परिस्थिति कतिसम्म बिग्रन पुग्यो भने, बंगलादेशले संयुक्त राष्ट्रसंघदेखि अन्तर्राष्ट्रिय अदालत वा तेस्रो पक्षको मध्यस्थता खोज्नेसम्मका प्रयास बढायो । अन्ततः सन् २०१५ मा आइपुग्दा पुरानै सम्झौतालाई मूल मानेर केही संशोधनसहित दुवै देशबीचको सीमा विवाद समाधान भयो । दुवैतर्फ गरी १६२ वटा चिट महल भनिने ससाना सीमाबस्तीहरू साटासाट गरी त्यहाँ बस्ने करिब ५२ हजार जनसंख्यालाई देश रोज्न दिएर खोजिएको निकासलाई अन्तिम रूप दिन ११ मे २०१५ मा भारतीय संविधानमा ११९ औं संशोधन गरियो । भारत र भुटानबीचको सिमाना व्यवस्थित गर्न सन् १९७३ देखि सुरु भएर १९८४ सम्मको एघारवर्षे अवधिमा दर्जनौं वार्ता गरिए । दुई देशबीच आज कायम भएको सिमाना मूलतः त्यसै बेला निर्धारित भएको हो । अझै पनि भारतको असम राज्यसँग जोडिने सारपाङ र गेलेग्फुगबीचको करिब ३५ किलोमिटर सिमानामा व्यवस्थापनको काम बाँकी रहेको मानिन्छ ।भुटान वा बंगलादेशजस्तै नेपालसँग पनि सन् १९७४ (विसं २०३२) मा भारतले दीर्घकालीन सोचसहित सिमानासम्बन्धी विषयमा छलफलको प्रस्ताव गरेको देखिन्छ । त्यसै वर्ष नेपाली प्राविधिकहरूले बाह्र वर्ष सहकार्य गरेर चीनसँग सिमाना निर्धारण गरेका थिए, जुन अभ्यास सन् १९६१ मा राजा महेन्द्र र चिनियाँ नेता माओ त्सेतुङबीच हस्ताक्षरित सीमा सम्झौताअन्तर्गत भएको थियो । यस क्रममा नेपाल र चीनबीच जमिन साटासाट भयो, बस्ती परेका ठाउँमा नागरिकलाई देश रोज्न लगाइयो । हिमाली क्षेत्र र पातलो बस्ती हुनाले यस विषयलाई लो प्रोफाइल मा राखेर सकेसम्म विवादरहित समाधान निकालिए । यसले नेपाललाई अन्तर्राष्ट्रिय सिमाना व्यवस्थापनको वास्तविक अनुभव दिलायो । नेपाल र स्वाधीन भारतबीच त्यसअघि पनि सीमासम्बन्धी विषयमा एकाध द्विपक्षीय वार्ता नभएका होइनन् । दुई छिमेकीबीच लामो अनुबन्धसहितको समग्र कुराकानीचाहिं बल्ल सुरु भएको थियो । वार्ता हुँदै जाँदा जटिलता थपिँदै गए । नेपालभारत सिमाना सुरुमा अनुमान गरिएभन्दा धेरै समस्याग्रस्त देखियो । छ वर्षको निकासरहित कुराकानीलाई संस्थागत स्वरूप दिन दुवै देश राजी भएपछि सन् १९८१ मा नेपालभारत सिमानासम्बन्धी संयुक्त प्राविधिक समिति गठन भयो, जसको नेतृत्व दुवै देशका नापी विभाग प्रमुखहरूले गर्ने व्यवस्था मिलाइयो । समितिले करिब १,८०० किलोमिटर लामो सिमाना पहिचान गर्ने, पुराना सीमास्तम्भहरूको पुनःस्थापना गर्ने र विवाद भएका ठाउँ निर्क्योल गरी समाधान निकाल्ने प्रयत्न गरिरह्यो । कालापानी, सुस्ता र महेशपुर लगायतका क्षेत्रमा दुवै देशले जमिनको ठूलो क्षेत्रफलमाथि दाबी गरेकाले प्राविधिक तहबाट निर्णय लिन सम्भव भएन । फलतः राजनीतिक सहमति खोज्न समितिले आआफ्ना सरकारलाई सिफारिस गर्यो । प्रत्येक वर्ष बैठकमार्फत उसैले दिएका सुझावअनुसार जुन १९९७ मा भारतीय प्रधानमन्त्री इन्दरकुमार गुजरालको नेपाल भ्रमण हुँदा जारी भएको संयुक्त वक्तव्यमा कालापानी र सुस्ताको विवाद कूटनीतिक माध्यमबाट खोजिने विषय समेटियो । गुजरालको उदारता लाई कालापानी र सुस्ता विवादको जड मान्ने केही भारतीय विचारहरू यसबीच सार्वजनिक भएका छन् । ऐतिहासिक प्रमाणले भने संयुक्त वक्तव्यमा राखिएको त्यो बुँदा कुनै पक्षको उदारताका कारण होइन, १५ वर्षसम्म दुई देशका दक्ष र जिम्मेवार प्राविधिकले आफ्ना सरकारलाई दिएको प्रामाणिक सुझावका आधारमा लिइएको सुविचारित निर्णय थियो भन्ने देखाउँछन् । करिब पाँच वर्षपछि प्रधानमन्त्री गिरिजाप्रसाद कोइराला भारतको औपचारिक भ्रमणका लागि नयाँ दिल्ली पुग्दा प्राविधिक समितिले धेरै विवादित सीमा क्षेत्रका स्ट्रिप नक्सा तयार गरिसकेको थियो । समकक्षी अटलबिहारी वाजपेयी र कोइरालाको सहमतिमा जारी संयुक्त वक्तव्यमा सुस्ता र कालापानीले फेरि ठाउँ पाए । प्राविधिक समितिले सन् २००७ सम्म निरन्तर काम गर्यो । १८२ वटा स्ट्रिप नक्सा तयार गरेपछि र बाँकी काम राजनीतिक तहलाई जिम्मा लगाएपछि उसको कार्यादेश पूरा भैसकेको थियो । सीमास्तम्भहरूको मर्मत, पुनःस्थापना र दशगजा क्षेत्रलाई अन्तर्राष्ट्रिय सिमानाअनुकूलको नो म्यान्स ल्यान्ड बनाउन द्विपक्षीय बाउन्ड्री वर्किङ ग्रुप गठन गर्ने तथा विवाद कायम रहेका ठाउँमा कूटनीतिक समाधान निकाल्ने सुझाव दिएर प्राविधिक समिति विघटन गरियो, सहमतिमै । सुस्ता र कालापानी सहितका केही क्षेत्रमा कुरा नमिल्ने, तर अन्य विवादित ठाउँको नक्सांकन तयार हुने भएपछि भारतको प्रस्ताव हुन थाल्यो ९८ प्रतिशत विवादित क्षेत्रमा कुरा मिलाएर तयार गरेको स्ट्रिप नक्सा मा हस्ताक्षर गरिहालौंÙ बाँकी २ प्रतिशत अर्थात् सुस्ता र कालापानी कूटनीतिक बाटोबाट सुल्झाऔं । त्यसयताका सात वर्ष नेपालमा बनेका हरेक नौमहिने वा अलिक लामो आयु भएका सबै सरकारलाई यो प्रस्ताव आयो । नेपालका लागि स्ट्रिप नक्सा मा हस्ताक्षर गरिसकेपछि बाँकी विवाद मिलाउन आवश्यक कम्प्रोमाइज को ठाउँ रहँदैन भन्ने प्रस्ट भएकाले सबै कुरा नमिली हस्ताक्षर गर्न सम्भव नभएको हो । दुवै पक्षका यिनै अडानका कारण सात वर्ष यत्तिकै बिते । भारतमा नरेन्द्र मोदी प्रधानमन्त्री भएपछि सन् २०१४ मा उनको नेपाल भ्रमण हुँदा भएको सहमतिअनुसार बल्ल बाउन्ड्री वार्किङ ग्रुप गठन भयो, जसको बैठक हरेक वर्ष काठमाडौं र देहरादूनमा आलोपालो बसिरहेको छ । यसले करिब ४,००० सीमास्तम्भको मर्मत, पुनःस्थापना र निर्माण गरिसकेको छ । नो म्यान्स ल्यान्ड खाली गर्ने समयसीमा सन् २०२२ सम्म तोकिएकामा पूरा हुने अवस्था छैन । मोदी र प्रधानमन्त्री सुशील कोइरालाद्वारा जारी संयुक्त वक्तव्यमा पनि सुस्ता र कालापानीको समाधान खोज्ने भनियो । त्यसयताका छ वर्षभित्र कूटनीतिक टेबलमा यो प्रतिबद्धता निरन्तर दोहोरिएको छ, पछिल्लो समय गत साउनमा भारतीय विदेशमन्त्री एस जयशंकरले नेपाली समकक्षी प्रदीप ज्ञवालीसँग गरेको कुराकानीमा । यसबाट के प्रमाणित हुन आउँछ भने, प्राविधिक पक्षमा तत्परतापूर्वक सहमत हुने तर राजनीतिक वा कूटनीतिक समाधान निकाल्नुपर्ने विषयमा भारत आलटाल गरिरहन्छ । अर्कातिर, ऐतिहासिक रूपमा सरकारी तहबाट कालापानी क्षेत्र मात्र दाबी गर्दै आएको नेपालले सन् २०१५ मा लिपुलेक र अहिले लिम्पियाधुरासम्मको भूभागमा आफ्नो स्वामित्व सप्रमाण प्रस्तुत गरेको छ । यसले विगतमा भन्दा अहिले नेपालभारत सिमाना झनै जटिल बनेको छ र समाधान दुरूह हुँदै गएको छ ।आजको अवस्था नियाल्दा वार्ताको टेबलमा बस्न दिल्ली र काठमाडौंका आफ्नै हिसाब देखिन्छन् । कूटनीतिलाई आन्तरिक राजनीतिमा प्रयोग हुने दाउपेचको विषय बनाउनु हुँदैन भन्ने नैतिक मान्यता भए पनि यथार्थमा हरेक कूटनीतिक कदम घरेलु राजनीतिको दाउपेचसँगै जोडिन्छ । गत कात्तिकमा भारतले नयाँ राजनीतिक नक्सा जारी गरेदेखि गत जेठ ६ गते नेपालले आफ्नो राजनीतिक नक्सा सार्वजनिक गरेसम्म दुई देशबीच अविश्वास चुलिएको छÙ घरेलु राजनीतिको मुद्दा भएको छ सिमाना । दाउपेचको राजनीतिबाट माथि उठेर हेर्दा वार्ताका लागि चाहिने न्यूनतम विश्वास अहिले दुवै देशबीच विद्यमान छैन । पहिले आपसी विश्वास र त्यसपछि एक तहमाथिको मित्रवत् अवस्थामा फर्केपछि मात्र सुस्ता र लिम्पियाधुराको समस्या हल हुन सक्छ, जुन बाटो धेरै लामो छ । यस दौरान दुवै राष्ट्रका अनेक तहमा भएका औपचारिक र अनौपचारिक प्रयासका कारण हानिकारक वक्तव्यबाजी एक हदसम्म थामिएको छ । यसलाई क्रमशः पुँजीकृत गर्दै कूटनीतिक पहलसम्म पुर्याउन दुवैतर्फको गम्भीरता चाहिन्छ । दक्षिण एसियाली देशमा भारतले सीमावार्ताहरू आफ्नो छनोटमा गर्दै आएको छ कम्तीमा बंगलादेश, नेपाल, भुटान र माल्दिभ्सको हकमा । माथि चर्चा गरिएका सन् १९७० को दशकका सबै छिमेकवार्ताहरू भारतकै पहलका प्रतिफल हुन् । महत्त्वका साथ सुरु गरिएका ती प्रयास लम्बिनु वा निष्कर्षमा नपुग्नुमा पनि भारतीय भूमिका ज्यादा छ । नेपालको हकमा कालापानी र सुस्तालाई टार्दै जाने भारतीय रणनीतिले समस्या झन् बल्झाएको हो । कूटनीतिक तहमा छलफल गर्ने आफ्ना प्रतिबद्धता दोहोरिएर सार्वजनिक भएपछि आफ्नै कूटनीतिक उत्तरदायित्व मा प्रश्न उठ्ने ठाउँ उसले किन छाडिरहेको छ ? यस प्रश्नको जवाफ विगतमा भारतले नदिए पनि पुग्थ्यो । अब पुग्दैन । नेपालसहित सबै दक्षिण एसियाली देशमा आन्तरिक र बाह्य निगरानी गर्ने नागरिकको विशाल जमात तयार भएको छ, जसले आफ्ना देशका सरकारसँग घरेलु नीतिमा आवश्यक पारदर्शिता त खोज्छन् नै, संवेदनशील विदेश सम्बन्धमा एकअर्का सरकारको नैतिक कम्पास पनि खोज्ने हैसियत राख्छन् । नागरिकको चेतनायुक्त यस्तो आवाजलाई पन्छाउन अब असम्भव हुँदै गएको छ । इतिहासमा भारतको छनोटका ठाउँ र समयमा मात्रै अघि बढेका कूटनीतिक अनुबन्धहरू अब त्यसै गरी लामो जान सक्दैनन् । एक हदसम्म भारतीय लोकतन्त्रकै योगदानका कारण छिमेकमा जरो हालेको जवाफदेही प्रणालीले भारतलाई पनि प्रश्न गर्ने उचाइ बनाएको छ । भारतीय नेताले बंगलादेश, अस्ट्रेलिया र चीनसँग प्रत्यक्ष र भर्चुअल कुराकानी गरेको हेरिरहेका नागरिकले निरन्तर प्रश्न गर्नेछन् प्रतिबद्धता व्यक्त गरे पनि भारत नेपालसँग वार्ता गर्न किन संकोच मानिरहेको छ ? र, उसले जति ढिलाइ गर्छ, त्यति नै ऊप्रति आशंका बढ्दै जानेछÙ नियतमाथि प्रश्न सोधिनेछ । भारतजस्तो महत्त्वाकांक्षी राष्ट्रको नरम शक्ति (सफ्ट पावर) लाई खियाउन चाङ लाग्दै जाने यस्ता प्रश्नहरू कारक हुन्छन् । विगतका वर्षमा जसरी भारत बदलिएको छ, उसका छिमेकी पनि बदलिएका छन् । पूरा दक्षिण एसिया वेगसाथ बदलिएको अनुभव छिमेकपहिले नीति लिएको बताउने भारतले महसुस नगरेको होला त ?यसको जवाफ गाँसिएको छ वैदेशिक सम्बन्धमा प्रदर्शन हुने भारतीय ढिलाइसँग, जसका लागि उसलाई हात्ती को विम्बले चित्रण गरिन्छ । भारतमा हात्तीको संख्या धेरै हुनुसँग यो विम्ब जोडिएको छ नै, बाटो मोड्न हात्तीलाई समय लागेजस्तै आफ्ना पूर्ववत् धारणा बदल्न उसले लिने गरेको समयका कारण पनि यो विम्ब प्रचलनमा छ । भारतीय लोकतन्त्रको भीमकाय कोलाहल यस्तो ढिलाइको अर्को कारण हो, जसले विम्बसँग गाँसिएको स्वभावलाई झनै सार्थक बनाउँछ । अन्तर्राष्ट्रिय सम्बन्धको यथार्थवादी पाठशालाले भारतलाई अनिच्छुक शक्ति पनि मान्छ । आफूभन्दा ठूलो र यथार्थवाद तिर लहसिँदै गएको भारतसँग लामो कूटनीतिक बाटामा हिँड्न थालेपछि नेपालले आफ्ना प्रयासहरू झनै तिखारिरहनुपर्छ । नयाँ दिल्लीसँग निकट समयमा हुने वार्ताको चिन्ता गरिरहँदा बालुवाटार र सिंहदरबारले आफ्नो क्षमता, जनशक्ति र मर्थ्यलाई बढाउन त्योभन्दा ठूलो र फराकिलो चिन्तन गर्नुपर्ने देखिन्छ । उस्तै धारिला प्रश्नहरू आफैंतिर पनि सोझिएका छन् भन्ने नबिर्सौं ।ट्वीटर :"
दिल्ली र मुम्बईको स्थिति भयावह बन्दै,"कोरोना भाइरस (कोभिड१९) महामारीको संक्रमणका हिसाबले भारतका राजधानी दिल्ली र मुम्बईको स्थिति भयावह बन्दै गएको छ । भारतमा मंगलबार साँझसम्म करिब २ लाख ६७ हजार जनामा भाइरसको संक्रमण पुष्टि भएकामध्ये ४५ प्रतिशतभन्दा बढी यिनै दुई राज्यमा छन् । त्यसैगरी हालसम्म भारतमा संक्रमणका कारण ७ हजार ४ सय ६६ जनाको मृत्यु भइसकेको छ । तीमध्ये आधाभन्दा बढी अर्थात् ४ हजारभन्दा बढी दिल्ली र मुम्बई राज्यका छन् । केही दिनयता यी दुई राज्यमा संक्रमणको तीव्र विस्तारले भारतमा दैनिक थपिने संक्रमितको संख्यामा पनि वृद्धि देखिएको छ । भारतमा मंगलबार एक दिनमै करिब १० हजार नयाँ बिरामी थपिएका छन् । जुन अहिलेसम्मकै बढी हो । त्यसैगरी उक्त अवधिमै २ सय ६६ जनाको ज्यान गएको छ ।संक्रमणको दरमा भएको वृद्धिले विश्वका उच्च संक्रमण भएका मुलुकहरूमा भारत पाँचौं स्थान उक्लिसकेको छ । भारतभरका बिरामीमध्ये करिब आधा अर्थात् १ लाख ३० हजारभन्दा बढी भने निको भइसकेका छन् ।भारतमा संक्रमण विशेषगरी लकडाउन खुकुलो भएसँगै बढी फैलिएको हो । १ जुनदेखि लकडाउन क्रमशः खुकुलो पार्दै लगिएकाले संक्रमणको विस्तार पनि तीव्र रूपमा भएको छ । २४ मार्चदेखि लागू गरिएको देशव्यापी लकडाउनलाई चरणबद्ध रूपमा खुकुलो पार्दै लगिएको छ । लामो दूरीका रेलदेखि आन्तरिक हवाई सेवा पनि सुचारु भएका छन् । गत सोमबारदेखि त सपिङ मल, धार्मिक स्थल र रेस्टुराँलाई पनि खोल्न अनुमति दिइएको छ । यसरी लकडाउन पार्दै लगिएपछि मानिसको आउजाउ बढ्ने क्रमसँगै संक्रमण पनि बढ्दै गएको छ । विशेषगरी महाराष्ट्र र राजधानी दिल्लीको तस्बिर चिन्ताजनक बन्दै गएको छ । महाराष्ट्रमा मात्र ८८ हजार ५ सयभन्दा बढीमा भाइरस पुष्टि भएको छ । त्यसमध्ये ५० हजारभन्दा बढी संक्रमित त मुम्बईको मात्र भएको बताइएको छ । यता दिल्लीमा पनि संक्रमितको संख्याले ३० हजार नाघेको छ । विगत केही दिनयता कोभिड १९ का केसमा एकाएक वृद्धि देखिएपछि संक्रमण समुदायस्तरमा फैलिएको आशंकासमेत गरिएको छ । यद्यपि दिल्ली सरकारले अझै संक्रमण समुदायस्तरमा नफैलिएको दाबी गरेको छ । दिल्ली विपद् व्यवस्थापन प्राधिकरणको मंगलबार बसेको उक्त बैठकले त्यस्तो निष्कर्ष निकालेको हो । तर, अहिलेकै गतिमा संक्रमण बढ्दै जाने हो भने जुलाई महिनाभित्रमा संक्रमितको संख्या साढे पाँच लाखभन्दा बढी नाघ्ने प्रक्षेपण दिल्ली सरकारले गरेको छ । दिल्ली सरकारका उपमुख्यमन्त्री मनीष सिसोदियाले मंगलबार त्यस्तो प्रक्षेपण सार्वजनिक गरेका हुन् । संक्रमणको उक्त प्रक्षेपणलाई आधार बनाउँदै जुलाईको अन्त्यसम्म अस्पतालमा करिब ८० हजार आइसोलेसन शय्या चाहिनेसमेत जनाइएको छ । लकडाउनका खुकुलो भएसँगै संक्रमण तीव्र रूपमा बढेपछि केजरीवाल नेतृत्वको दिल्ली सरकार दबाबमा देखिन थालेको छ । दिल्ली सरकारको करिब १० हजार शय्या दिल्लीका स्थायी बासिन्दाका लागि छुट्याउने निर्णयलाई पनि त्यही दबाबको परिणाम ठानिएको छ । केजरीवालले बाहिरका बिरामीको उपचार गर्दा दिल्लीका स्थायी बासिन्दाका लागि समस्या पर्ने भएकाले उक्त व्यवस्था गरेको दाबी गरेका थिए । तर, उक्त निर्णयलाई लिएर केजरीवालको चौतर्फी विरोध भयो । सबैतिरबाट विरोध भएपछि दिल्लीका उपराज्यपाल अनिल बैजलले केजरीवाल सरकारको उक्त निर्णयलाई उल्टाइदिएका थिए । महाराष्ट्र र दिल्ली नेपाली कामदारहरूको सबैभन्दा बाक्लो उपस्थिति रहेका राज्यहरूमा पर्छन् । महाराष्ट्रको मुम्बईमा मात्र करिब दुई लाखको संख्यामा नेपाली कामदारहरू रहेको प्रवासी संगठनहरूको दाबी छ । त्यसैगरी, भारतमा महाराष्ट्रपछि नेपालीहरूको ठूलो संख्या दिल्लीमै भएको बताइन्छ । त्यसैले महाराष्ट्र र दिल्लीमा संक्रमण बढ्दै जाँदा त्यहाँ रहेका नेपाली कामदारहरूमा पनि संक्रमणको त्रास पनि थपिँदै गएको छ । उता नेपालसँग जोडिएको उत्तर प्रदेश राज्यमा पनि एकै दिनमा अहिलेसम्मकै उच्च संक्रमण पुष्टि भएको छ । मंगलबार ३ सय ८८ नयाँ केस पुष्टि भएका छन् । यो सँगै उत्तर प्रदेशमा संक्रमितको संख्या ११ हजार ३ सयभन्दा माथि नाघेको छ । त्यसैगरी अर्को सीमावर्ती राज्य बिहारमा पनि संक्रमित संख्या करिब पाँच हजार तीन सय पुगेको छ । जसमध्ये २६ सयभन्दा बढी एक्टिभ केस छन् । खुला सीमा भएका कारण उत्तर प्रदेश र बिहारमा संक्रमण बढ्नु नेपालका लागि पनि त्यत्तिकै जोखिमपूर्ण छ । मजदुरी, डकर्मी, स्याउ बगानका काम गर्न जाने नेपाली कामदारहरूको बाक्लो उपस्थिति छ हिमाचल प्रदेशमा । त्यहाँ पनि संक्रमणको संख्या पनि दिन प्रतिदिन वृद्धि देखिएको छ । हालसम्म उक्त राज्यमा ४ सय ३७ जनामा संक्रमण पुष्टि भएको छ भने दुई सयभन्दा बढी उपचारपछि निको भइसकेका छन् । त्यस्तै, नेपाली कामदारहरूको बाक्लो उपस्थिति रहेको तमिलनाडु, गुजरात, राजस्थान र मध्यप्रदेशमा पनि संक्रमण दिन प्रतिदिन बढ्दै गएको छ । भारतमा हालसम्म ५७ जना नेपालीमा कोरोना भाइरसको संक्रमण पुष्टि भएको छ । दिल्लीस्थित दूतावासका अनुसार तीमध्ये ७ जनाको मृत्यु भएको छ । संक्रमितमध्ये ८ जनाको उपचार चलिरहेको र बाँकी निको भइसकेका दूतावासले जानकारी दिएको छ । साथै लकडाउन खुकुलो भएसँगै भारतका उच्च संक्रमण देखिएका राज्यहरूमा रहेका नेपालीहरूको घर फिर्ने क्रम पनि सुरु भएको छ । त्यसैले सीमामा उनीहरूको कोरोना भाइरसको परीक्षण प्रभावकारी ढंगले नगर्ने हो भने नेपालमा संक्रमण जोखिम थप बढेर जाने निश्चित छ ।"
सीमा मिचेको विरोधमा मोदीलाई ज्ञापनपत्र,"लन्डन (कास) नेपाली भूमि अतिक्रमण गर्ने भारतीय हस्तक्षेपको विरोध गर्दै गैरआवासीय नेपाली संघ बेलायतले सोमबार प्रधानमन्त्री नरेन्द्र मोदीलाई ज्ञापनपत्र पठाएको छ । लकडाउनका कारण हुलाकमार्फत ज्ञापनपत्र पठाइएको हो । नयाँदिल्लीस्थित भारतीय प्रधानमन्त्रीको कार्यालय र लन्डनस्थित भारतीय हाई कमिसनको ठेगानामा विरोधस्वरूप ज्ञापनपत्र र अतिक्रमित भूमि समेटिएको नेपालको नयाँ नक्सा पठाइएको संघका महासचिव फडीन्द्र भट्टराईले जनाए ।बेलायतको अल्डरसट, मिडल्यान्ड, स्कटल्यान्ड, वेल्स र नर्दन आयरल्यान्डबाट छुट्टाछुट्टै पठाइएको ज्ञापनपत्रमा लिपुलेक, लिम्पियाधुरा, कालापानीलगायत भूभाग नेपालको भन्ने ऐतिहासिक प्रमाण हुँदाहुँदै भारतले अतिक्रमण गरेकामा निन्दा गरिएको छ । ज्ञापनपत्रमा दुई देशबीच सीमा विवाद कूटनीतिक माध्यमले समाधान गर्नुपर्नेमा भारतले एकपक्षीय रूपमा नेपाली भूमि मिचेर सडक निर्माण गरेको आरोप लगाइएको छ । नेपालको सबैभन्दा निकट छिमेकी मित्रराष्ट्र भारतको हस्तक्षेपकारी व्यवहारले सम्पूर्ण गैरआवासीय नेपालीको समेत मन दुखाएको भन्दै अतिक्रमित भूमि फिर्ता लिने नेपाल सरकारको कदममा आफ्नो साथ रहेको संघको ज्ञापनपत्रमा उल्लेख छ । गत नोभेम्बरमा लिम्पियाधुरा, लिपुलेक तथा कालापानी क्षेत्र आफ्नो सीमाभित्र देखाउने नक्सा प्रकाशित गरेको भारतले नेपाली भूमि लिपुलेक हुँदै चीनको मानसरोवरसम्म जोड्ने सडकसमेत उद्घाटन गरिसकेको छ । भारतीय कदमको विरोध गर्दै नेपालले पनि हालै लिम्पियाधुरा, लिपुलेक तथा कालापानी क्षेत्र समेटेर राजनीतिक तथा प्रशासनिक नक्सा प्रकाशित गरेपछि अहिले दुई देशबीच तिक्तता बढेको छ ।"
उत्तर कोरियाद्वारा दक्षिणसँग सबै सम्पर्क विच्छेद,"सोल (एजेन्सी) उत्तर कोरियाले दक्षिण कोरियाली नेताहरूसँगको हटलाइनलगायत सम्पूर्ण सञ्चार सम्पर्क बन्द गर्ने निर्णय गरेको छ । उत्तर कोरियाले दक्षिणलाई शत्रुको संज्ञा दिँदै सञ्चार सम्पर्क विच्छेद गर्ने निर्णय आफूले थालेको कारबाहीहरूको पहिलो कदम भएको जनाएको छ । मंगलबारदेखि उत्तर कोरियाको सीमावर्ती सहर केइसङस्थित सम्पर्क कार्यालयबाट दैनिक हुँदै आएको सञ्चार सम्पर्कसमेत बन्द भएको छ ।सन् २०१८ मा दुई देशबीच भएको वार्तापछि आपसी तनाव कम गर्ने उद्देश्यले सम्पर्क कार्यालयहरू स्थापना गरिएको थियो । उत्तर र दक्षिण कोरियाबीचको युद्ध सन् १९५३ मा सकिएको भए पनि कुनै शान्ति सम्झौता गरिएको छैन । जसको अर्थ प्राविधिक रूपमा दुवै देश हाल पनि युद्धकै अवस्थामा छन् ।उत्तर कोरियाले सन् २०२० जुन ९ को १२ बजेदेखि उत्तर र दक्षिणका संयुक्त सम्पर्क कार्यालयमार्फत दुवै देशका अधिकारीबीच स्थापित सञ्चार सम्पर्क पूर्ण रूपमा बन्द गर्ने छ, समाचार संस्था केसीएनएले उल्लेख गरेको छ । यसका साथै उत्तर कोरियाले सैन्य सञ्चार सम्पर्क प्रणाली पनि बन्द गरिएको जनाएको छ । कोरोना भाइरस (कोभिड१९) का कारण गत जनवरीमा सम्पर्क कार्यालय अस्थायी रूपमा बन्द गरिए पनि दुई देशबीच फोनमार्फत सम्पर्क कायमै थियो । दुवै देशले बिहान ९ र बेलुकी ५ बजे फोन वार्ता गर्ने गरेका थिए । दक्षिण कोरियाले २१ महिनामा पहिलोपटक सोमबार बिहानको समयमा गरिएको फोन नउठे पनि अपराह्नमा कुराकानी भएको बताएको थियो । केसीएनएले दक्षिण कोरियाली अधिकारीले बेचैनी बढाउनेबाहेक केही नगर्ने भएकाले उत्तर कोरिया उनीहरूसँग प्रत्यक्ष रूपमा कुराकानी गर्नुको कुनै अर्थ नरहेको निष्कर्षमा पुगेको जनाएको छ । उत्तर कोरियाली नेता किम जोङकी बहिनी किम योजोङले उत्तर कोरियाबाट भागेर दक्षिण पुगेकाहरूको समूहलाई आफ्नो देशमा विभिन्न पर्चा पठाउन नरोके सम्पर्क कार्यालय बन्द गर्ने चेतावनी दिएकी थिइन् ।उनले त्यस्तो पर्चा अभियानलाई शत्रुतापूर्ण कार्य भन्दै त्यसले दुई देशबीच सन् २०१८ मा भएको शान्ति सम्झौता उल्लंघन भएको बताएकी थिइन् । दुई देशबीच सन् २०१८ मा भएको शिखर बैठकका क्रममा दक्षिण कोरियाली राष्ट्रपति मुन जएइन र उत्तर कोरियाली नेता किमबीच शान्ति सम्झौता भएको थियो ।उत्तर कोरियाबाट भागेर दक्षिण कोरिया आएकाहरूले बेलुनमार्फत उत्तरको नेतृत्वको कडा आलोचनायुक्त पर्चा उत्तर कोरिया पठाउने गर्छन् । पर्चाप्रति मानिसलाई आकर्षित गर्न बेलुनमा खानेकुराहरूसमेत राखेर पठाइने गरेको छ ।"
बाढीले ८ को मृत्यु,बेइजिङ (एजेन्सी) चीनको दक्षिणपश्चिमी प्रान्त क्विझाओमा भारी वर्षासँगैको बाढीका कारण कम्तीमा ८ जनाको मृत्यु भएको छ । विपद् व्यवस्थापन विभागका अनुसार २ लाख १५ हजारभन्दा बढी मानिस विस्थापित भएका छन् । अधिकारीका अनुसार उनीहरूलाई सुरक्षित स्थानमा सारिएको छ । बाढीका कारण २ हजार ८ सय ६६ घरहरूमा क्षति पुगेको छ । बाढीका कारण १० हजार ७ सय हेक्टर जमिनको बाली नष्ट भएको छ ।
दैनिक एक करोडको विद्युत् खेर जाँदै,"०७२ सालतिर हामीले ऊर्जा संकट देख्यौं, उनले भने, यसबाट सिकेर पेट्रोलियम र कोइला विस्थापित गरी विद्युतीय ऊर्जा बढाउँदै लैजाने हाम्रो रणनीति छ । गत वर्ष यही समयमा साढे १२ सय मेगावाट पिक डिमान्ड भए पनि अहिले ११ सय मेगावाट हाराहारीमा झरेको उनको भनाइ छ । रातको समयमा १ देखि २ करोड रुपैयाँको विद्युत् खेर गइरहेको छ, मन्त्री पुनले भने, इन्डक्सन चुलो प्रवर्द्धन गर्ने सरकारको नीति छ । बजेटमार्फत इन्डक्सन चुलोमा लाग्दै आएको १५ प्रतिशत करलाई १० प्रतिशत कायम गरिएको उनले बताए । बजेटमा विद्युतीय सुविधायुक्त गाडीमा केही कर बढाइएको छ । यो छलफलका क्रममा छ, उनले भने, आगामी दिनमा विद्युतीय चुलो र सवारीमा जोड दिनेछौं ।विद्युतीय सवारी १ किलोमिटर गुड्दा एकदेखि डेढ रुपैयाँ लागत मात्रै पर्ने भए पनि डिजेल र पेट्रोल गाडीमा भने ७ देखि १० रुपैयाँ लागत पर्ने तथ्य प्रस्तुत गरे । विभिन्न अध्ययनका अनुसार एक युनिट विद्युत् खपत गर्दा ८४ रुपैयाँ बराबरको आर्थिक मूल्य जोडिने रहेछ, उनले भने, जति बढी विद्युत् खपत गर्न सक्यो त्यति बढी अर्थतन्त्र गतिशील हुने रहेछ ।"
ढुवानीमा समस्यै समस्या,"रोकिएन तरकारीमा अवरोध लकडाउनका बेला अत्यावश्यक वस्तुको ढुवानी अवरोध गर्नेलाई कारबाही गर्ने केन्द्र सरकारको नीतिविपरीत स्थानीय तहमा ढुवानी अवरोध भइरहेको छ । पोखरा, कपिलवस्तुलगायत जिल्लामा वडाध्यक्षकै अगुवाइमा किसानको तरकारी नष्ट गरिएका समाचार सार्वजनिक भएपछि गृह मन्त्रालयले सबै प्रमुख जिल्ला अधिकारीलाई सहजीकरण गर्न पत्र पठाएको थियो । तर, गृहको निर्णयविपरीत ओखलढुंगामा तराईलगायत बाहिरी जिल्लाबाट तरकारी प्रवेशमा रोक लगाइएको छ । जिल्लामा उत्पादित तरकारीले बजार भाउ नपाएको गुनासो बढेपछि अन्य जिल्लाबाट तरकारी आयातमा रोक लगाइएको हो । बाग्लुङमा पनि रोक लगाएको जनाइएको छ । कोरोना संक्रमणको त्रासले स्थानीय तहबाटै ढुवानीमा अवरोध भयो, राष्ट्रिय कृषक समूह महासंघ नेपालका अध्यक्ष नवराज बस्नेतले भने, हरेक स्थानीय तहको छुट्टाछुट्टै नियमले किसानको तरबारी बारीमै कुहिने अवस्था भयो । सरकारी निकायबीच नै समन्वय हुन नसक्दा तरकारी बजारसम्म पुग्न नसकेको उनको भनाइ छ । सिरहा, सिन्धुलीमा पनि समस्या थियो । तालुक मन्त्रालयमार्फत गृह हुँदै स्थानीय तहसम्म चिठी पुगे पनि सुनुवाइ भएन, उनले भने ।भारतबाट निर्बाध आए पनि स्थानीय उत्पादन ढुवानी हुन नसक्नु दुःखद भएको किसान आयोगका प्रवक्ता रवीन्द्र केसी बताउँछन् । किसान आयोगले सरकारलाई झकझक्याएको छ, उनले भने ।"
पसल खोल्दा प्रहरीको अवरोध,"लकडाउनमा व्यवसायीहरूले पसल खोल्दा प्रहरीले अवरोध गरेको छ । काठमाडौंका न्युरोड, मखन, महाबौद्धलगायत क्षेत्रमा मंगलबार खुलेका पसल प्रहरीले बन्द गर्न लगाएको हो । न्युरोडस्थित रञ्जना ट्रेड सेन्टरमा मंगलबार पुलिसले पसल बन्द गर्न लगाउँदा झडपसमेत भयो । प्रहरीले व्यवसायीमाथि कुटपिट गरेपछि नेपाल राष्ट्रिय व्यवसायी महासंघ र रञ्जना व्यापार संघले उक्त घटनाप्रति आपत्ति जनाएका छन् । प्रहरी र वडासँग रञ्जना भवनभित्र छलफल हुँदा बाहिर केही व्यवसायीमाथि कुटपिट भएको संघका उपाध्यक्ष विनय अग्रवालले बताए । भित्र हामी छलफलमा थियौं । बाहिर हाम्रा साथीहरूलाई प्रहरीहरूले कुटे, उनले भने, त्यसो भएपछि झन् विवाद सुरु भयो ।व्यवसाय सञ्चालनमा प्रहरी प्रशासन र अन्य क्षेत्रबाट असहयोग भएको महासंघका अध्यक्ष नरेश कटुवालको आरोप छ । यसअघि गरिखान पाउनुपर्छ भन्ने मागसहित संयमित किसिमले व्यवसाय सञ्चालन गरिरहेका थियौं । हिजोसम्म ठीकै थियो, उनले भने, तर मंगलबार बिहान भएको घटनाप्रति महासंघको गम्भीर ध्यानाकर्षण भएको छ । नेपाल सरकार र विश्व स्वास्थ्य संगठनले तोकेको मापदण्डअनुसार व्यवसायीले पसल सञ्चालन गरिरहेको उनको भनाइ छ । महानगरीय प्रहरी वृत्त विशाल बजारका प्रमुख एवं डीएसपी सुनिलजंग शाहले भने न्युरोडका अन्य सबै पसल बन्द गर्न मानेको तर रञ्जनाका व्यवसायीहरूले अटेर गरेपछि सामान्य विवाद भएको दाबी गरे । हामीले सरकारको अर्को निर्णय नआएसम्म पसल नखोल्न भनी अनुरोध गरेका हौं, उनले भने, वडाका जिम्मेवार व्यक्तिसहित उहाँहरूसँग भएको छलफलमा अब यस्तो कार्य नगर्ने भन्ने मौखिक सहमति भएको छ । बाँकी आरोप मात्र हुन् । सरकारले लकडाउनको पालना गर्न व्यवसायीलाई धैर्य गरेर बस्न आग्रह गरेको उनले सुनाए । रञ्जनाकै व्यवसायी शिव तिमिल्सिनाले चार दिनदेखि पसल खोलिरहेका छन् । तर मंगलबार प्रहरीको अवरोधपछि भने खोल्न नपाएको उनले बताए । पसल खोल्न लाग्दा प्रहरी आएर नखोल्नू भन्यो । सरकारको आदेश नआएसम्म नखोल्न भने, उनले भने, एकातिर सरकारलाई कर नि तिर्नुपर्ने, त्यही तिर्नलाई पसल खोल्नुपर्यो । सरकार कर नछोड्ने, बैंकले किस्ता नछोड्ने, कसरी हुन्छ ? पसल भाडा र बैंक सबै गरेर महिनामा लाखौं रुपैयाँ घाटा बेहोर्नुपरेको उनले बताए । सरकारले अहिलेसम्म केही निर्णय गर्न नसकेकाले व्यवसायीहरू समस्या भएर पसल खोल्न बाध्य भएको उनको भनाइ छ । महासंघको निर्देशनपछि गत बिहीबारदेखि काठमाडौंका कपडा, कस्मेटिक्स, इलेक्ट्रोनिक्सलगायत पसल खुल्न थालेका हुन् । पसल सरसफाइ र नजिकिन लागेका चाडपर्वको तयारीका लागि पसल खोलिएको व्यवसायीहरू बताउँछन् । दसैं आउन लागेको छ । यसैको सामान्य तयारी सरसफाइ र सामान मिलाउने काम गरिरहेका छौं, अग्रवालले भने, लकडाउन कहिलेसम्म जाने कुनै ठोस निर्णय आएन । व्यवसायीलाई व्यापार गर्न सहयोग गरिदिनुपर्यो । कोभिड१९ बाट सुरक्षाका उपाय अपनाएर अन्य व्यवसाय खुलेकै समयमा व्यापार गर्न दिनुपर्ने उनले बताए । लकडाउन मात्र गरिरहने तर अरू तयारी नगर्ने सरकारको कदमप्रति व्यवसायी असन्तुष्ट छन् । यसैबीच नेपाल राष्ट्रिय व्यवसायी महासंघले सरकारसामु चार माग राखेको छ । महासंघका अध्यक्ष नरेश कटुवालले जारी गरेको विज्ञप्तिमा मंगलबार बिहान भएको घटनाप्रति आफूहरूको ध्यानाकर्षण भएको उल्लेख छ । महासंघले लकडाउन अवधिभरको घरभाडा, बैंक तथा वित्तीय क्षेत्रको ब्याज, राजस्व छुट र निजी क्षेत्रको समन्वय समिति गठन गर्नुपर्ने माग राखेको अध्यक्ष कटुवालले जानकारी दिए ।"
इन्भेस्टमेन्ट बैंकले जित्यो मुद्दा,"काठमाडौं (कास) तनहुँ जलविद्युत् कम्पनीका लागि इटालियन कम्पनी सीएमसीका तर्फबाट राखेको धरौटी रकम नेपाल इन्भेस्टमेन्ट बैंकले फिर्ता पाउने भएको छ । गत वर्ष तनहुँ विद्युत् आयोजनाको हेडवर्क्सको ठेक्का पाउँदा इटालियन कम्पनी सीएमसीले इटाली बैंकको जमानीमा इन्भेस्टमेन्ट बैंकमा २ अर्ब बराबरको कार्यसम्पादन जमानत राखेको थियो । सीएमसीले सर्तअनुसार काम नगरेपछि तनहुँ जलविद्युत् आयोजनाले ठेक्का रद्द गर्दै कार्यसम्पादन जमानतबापतको रकम लिएको थियो ।इटालीको इन्टेसा सान पाओलो बैंकको अनुरोधमा इन्भेस्टमेन्ट बैंकले सीएमसीलाई बैंक ग्यारेन्टी दिएको थियो । ठेक्काका लागि इन्भेस्टमेन्ट बैंकबाट ८५ करोड १४ लाख १६ हजार रुपैयाँ र ८७ लाख ४९ हजार युरोको कार्यसम्पादन जमानत जारी गराएको थियो । इन्भेस्टमेन्ट बैंकले इटालीको बैंकसँग जमानत बराबरको रकम मागे पनि सीएमसीले इटाली अदालतमा मुद्दा दायर गरेका कारण उक्त पैसा रोकिएको थियो । इटालीको अदालतले सीएमसीको मुद्दाको सुनुवाइ गर्दै इन्टेसा सान पाओलोलाई तत्काल इन्भेस्टमेन्ट बैंकलाई रकम भुक्तानी नगर्न आदेश दिएको थियो ।बैंकका प्रमुख कार्यकारी अधिकृत ज्योति पाण्डेले धेरै मिहिनेतपछि मुद्दाको फैसला आफूहरूको पक्षमा आएको बताए । मुद्दा जितेपछि अब पैसा फिर्ता गराउन त्यहाँको बैंकसँग दाबी गर्छौं, उनले भने, यसले राष्ट्रको दुई अर्ब जोगाएको छ । मुद्दाका क्रममा बैंकको साढे ३ करोड रुपैयाँ खर्च भएको र सबै जोड्दा खर्च रकम ५ करोड जति पुग्ने उनको भनाइ छ । तनहुँ जलविद्युत् आयोजना र सीएमसीबीच ०७५ असोज १५ मा सम्झौता भएको थियो । सम्झौताअनुसार २८ दिनभित्र कार्यस्थलमा पुग्नुपर्ने भए पनि सीएमसीले सर्त पालना नगरेपछि आयोजनाले सोही वर्ष फागुन २३ मा सम्झौता रद्द गर्दै कार्यसम्पादन जमानत जफत गरेको थियो । सीएमसी टाट पल्टिएको भन्दै निर्माणाधीन मेलम्ची आयोजनाको काम छाडेर भागेको थियो ।"
एमसीसी नस्विकारे वातावरण बिग्रिन्छ,"विमल खतिवडा (काठमाडौं)अर्थमन्त्री युवराज खतिवडाले अमेरिकी सहायता परियोजना मिलेनियम च्यालेन्ज कर्पोरेसन (एमसीसी) अनुदान स्वीकार नगर्दा अन्तर्राष्ट्रिय सहयोगको वातावरण बिग्रने बताएका छन् । थप छलफल गरी अघि बढ्नुपर्ने भन्दै सहयोगको वातावरण बिगार्न भने नहुने उनले टिप्पणी गरे । प्रतिनिधिसभामा बजेटबारे उठेका प्रश्नहरूको जवाफ दिँदै मंगलबार खतिवडाले भने, एमसीसी संसद्मा विचाराधीन अवस्थामा छ, यसमा छलफल होस् । केही कुराको बुझाइमा फरक हुन सक्छ, अहिले मित्रराष्ट्रसँगको सम्बन्ध र अन्तर्राष्ट्रिय सहयोगको वातावरण बिगार्ने काम हामीले गर्नुहुन्छ जस्तो लाग्दैन ।यो कसैको सुरक्षा छातामा छ या छैन भन्ने विषय संसदमा छलफलका क्रममा हुनुपर्ने धारणा राखे । यो एउटा सहायता सम्झौता हो, जुन अर्थ मन्त्रालयले गरेको हो, यो को अर्थमन्त्री हुँदा भयो भन्ने विषय होइन, उनले भने । एमसीसीमा केही सच्याउन आवश्यक भए सहायक सम्झौतामा संशोधन गर्न सकिने उनले बताए । केही वर्षदेखि बजेटमा विनियोजन प्रस्ताव पर्दै आएको विद्युत् र सडक पूर्वाधार आयोजनाहरू एमसीसीअन्तर्गतको अनुदानमा निर्माण गर्न खोजिएको उनले बताए । संसद्बाट एमसीसी सम्झौता अनुमोदन नहुँदा यसअन्तर्गतको सहायता परिचालन हुन नसकेको उनको भनाइ छ । यो सरकारको आफ्नै स्रोतबाट पनि गर्न सक्नुपर्ने महत्त्वपूर्ण आयोजना भएकाले त्यसैअनुसार बजेटमा व्यवस्था गरिएको हो, उनले भने, यसबारे संसद्मा अझै गहन छलफल गर्न सकिन्छ । संसद्मा भइरहेको बजेट छलफलमा धेरै सांसदले अर्थमन्त्रीसहित ऊर्जामन्त्री र परराष्ट्रमन्त्रीलाई एमसीसी अनुदानअन्तर्गत बन्ने परियोजना बजेटमा समावेश गरिएको विषयमा प्रश्न गरेका थिए । परराष्ट्रमन्त्री प्रदीप ज्ञवालीलाई प्रश्न गर्दै सांसद प्रेम सुवालले एमसीसी सम्झौता कार्यान्वयन गर्नु भनेको नेपाललाई युद्धमा धकेल्नु रहेको भन्दै यसमा हस्ताक्षर गर्नेलाई कारबाही माग गरे । एमसीसी पारित भएको खण्डमा जनताले विरोध गर्छन्, उनले भने । सुवालको प्रश्नको जवाफ दिँदै मन्त्री ज्ञवालीले हाँसौं कि कसो गरौं भनी टिप्पणी गरेका थिए । हाम्रा प्रतिनिधिले अध्ययन नै नगरी जे पनि बोल्दा रहेछन् भन्ने भयो भने राम्रो हुँदैन । संसद्को गरिमा रहन्न, उनले भने ।"
कसैलाई हेरेर चकलेटमा कर घटाइएको हैन,"काठमाडौं (कास) अर्थमन्त्री युवराज खतिवडाले कसैलाई हेरेर चकलेट आयातमा भन्सार महसुल नघटाइएको बताएका छन् । १४० वटा फर्मले चकलेट आयात गर्ने गरेको जनाउँदै उनले यसले निश्चित व्यापारिक समूहलाई मात्रै फाइदा नहुने दाबी गरे । चकलेटका विषयमा ०७१७२ मा ३० प्रतिशत भन्सार महसुल थियो । गत वर्ष ४० प्रतिशत बनाइएको थियो, उनले भने, फेरि ३० प्रतिशतमा झारेर समायोजन गरिएको हो । १४० फर्मले प्रतिस्पर्धाका आधारमा आयात गर्ने गरेका छन् । कुनै व्यवसायीलाई अथवा कसैलाई हेरेर भन्सार घटाइएको होइन । चकलेटमा भन्सार महसुल घटाइएको र विद्युतीय सवारीसाधनमा बढाइएको विषयमा अर्थमन्त्री खतिवडाको आलोचना भइरहेको छ । चोरीपैठारीको सम्भावना कम गर्न यस पटक चकलेटमा भन्सार कम गरिएको उनको भनाइ थियो । चोरीपैठारीको सम्भावनालाई हेरेर केही वस्तुको भन्सार घटाइएको हो, बजेटबारे जवाफ दिँदै मंगलबार संसद्मा खतिवडाले भने । आर्थिक विधेयकका विषयमा फेरि पनि छलफल गर्ने उनले बताए ।"
यूएनडीपीले सुरु गर्यो जीविकोपार्जन पुनरुत्थान कार्यक्रम,"काठमाडौं (कास) संयुक्त राष्ट्रसंघीय विकास कार्यक्रम (यूएनडीपी) ले जोखिममा रहेका मानिसलाई कोभिड१९ महामारीको सामना गर्न सघाउन जीविकोपार्जन पुनरुत्थान कार्यक्रम सुरु गरेको छ । स्थानीय सरकारसँगको सहकार्यमा सुरु गरिएको कार्यक्रमको पहिलो चरणमा गरिब, जोखिममा रहेका र सबैभन्दा बढी प्रभावित ज्यालादारी मजदुरलाई छोटो अवधिको रोजगारी उपलब्ध गराइने भएको छ । सुदूरपश्चिम, कर्णाली, गण्डकी र वाग्मती प्रदेशका ११ वटा सबैभन्दा बढी प्रभावित स्थानीय तहमा २ हजार महिला र पुरुषलाई रोजगारीमा सामेल गराइने यूएनडीपीले जनाएको छ । उनीहरूलाई सानो खालका सामुदायिक तथा पर्यटकीय पूर्वाधार परियोजनामा काममा लगाइनेछ । दीर्घकालीन हुने गरी ५ सय लघु उद्यम स्थापनाका लागि कामदारलाई सीपमूलक तालिम र प्रविधिसम्बन्धी सहायता गर्ने पनि उद्देश्य रहेको यूएनडीपीले बताएको छ । गण्डकी प्रदेशमा कामदारलाई ट्रेकिङ रुटको सफाइ र वृक्षरोपणमा सहभागी गराइने योजना छ । यही कार्यक्रमअन्तर्गत सिँचाइ, नहर, खानेपानी प्रणाली, ग्रामीण सडकजस्ता परियोजनामार्फत छोटो अवधिको रोजगारी प्रदान गर्ने योजना रहेको यूएनडीपीले जनाएको छ । यसका लागि २३ वटा त्यस्ता खालका परियोजना तयार पारिएको छ । यी कार्यक्रम समुदायकै नेतृत्वमा कार्यान्वयन गर्ने योजना छ । यी परियोजनामार्फत सबैभन्दा बढी प्रभावित १ हजार २१ सय जनालाई छोटो अवधिको रोजगारी प्रदान गर्ने लक्ष्य छ । यूएनडीपीले आफ्नै स्रोतबाट १५ लाख अमेरिकी डलर स्रोत जुटाएर यी क्रियाकलाप सञ्चालन गर्न लागेको हो ।"
हरियो चियापत्तीको मूल्य तोकियो,"इलाम (कास) चिया उद्योगहरूले ढिलो गरी मूल्य तोकेका छन् । लकडाउनका कारण प्रत्यक्ष प्रभाव परेपछि चैतमा तोकिने मूल्य हालै मात्र निर्धारण गरिएको हो । लकडाउनका कारण गुणस्तरीय पत्ती फस्ट फ्लस टिप्न नपाएका किसानले कारखानाले तोकेको मूल्य कम भएको भन्दै असन्तुष्टि जनाएका छन् । कारखानाहरूले प्रतिकिलो ३० र २० रुपैयाँ मूल्य तोकेका छन् । यसबाट लागतसमेत नउठ्ने किसानको भनाइ छ । यता उद्योगीहरूले भने वर्षौंदेखि भारतमा निर्भर यहाँको चियाको बजार सहज नभएको गुनासो गर्दै आएका छन् । त्यसमाथि यो पटक कोभिड१९ प्रभावले झनै समस्या भएको उनीहरूको भनाइ छ । लकडाउन अवधिमै चिया क्षेत्रलाई खुलाउने सरकारी प्रावधानअनुसार आवश्यक मापदण्ड बनाएर चिया टिप्ने र प्रशोधन गर्ने काम थालिएको थियो । चिया बिक्री गर्न नसकिएकाले उद्योगले किसानलाई नियमित चियापत्तीको मूल्यसमेत दिन सकेका छैनन् । ठूलो मात्रामा चिया उत्पादन हुने सूर्योदय नगरपालिका क्षेत्रका किसानले मूल्य कम भएको भन्दै नगरपालिकासँग बढाउन पहल गर्न माग गरेका छन् । नगरपालिकाले नै गुणस्तरीय चिया उत्पादन गर्न किसानलाई प्रोत्साहित गर्दै न्यूनतम प्रतिकिलो ४० रुपैयाँ मूल्य निर्धारण गरेको अवस्थामा उद्योगीले कम मूल्य तोकेको उनीहरूको गुनासो छ । नगरपालिकामा सरोकारवालाबीच छलफल भए पनि निष्कर्ष निस्किएको छैन । यो पटक चिया कसरी बिक्री गर्ने भन्ने नै यकिन हुन सकेको छैन, सूर्योदय टी प्रोड्युसर्स एसोसिएसनका उपाध्यक्ष डिल्लीराम श्रेष्ठले भने, लागत नउठ्ने जान्दाजान्दै पनि धेरै मूल्य दिन सकिने अवस्था छैन ।"
बारीमै कुहियो तरकारी,"लकडाउनका कारण मकवानपुर र चितवनका किसानको तरकारी बिक्री नभएर कतै बारीमै कुहिएको छ । कतै भने खेतमै ट्र्याक्टर लगाएर मकै छरिएको छ । मकवानपुरको थाहा नगरपालिका६ कटुन्जेका वीरबहादुर वाइबाले ३५ रोपनीमा लगाएको मूला किलोको एक रुपैयाँमा पनि नबिकेपछि ट्र्याक्टर लगाएर जोतिदिए । बारी जोत्नै उनलाई तीन दिन लाग्यो । गत वर्ष उनले मूलाबाटै १५ लाख रुपैयाँ कमाएका थिए, थाहा६ का वडाध्यक्ष शशिधर सुवेदीले भने, यो वर्ष २० लाख रुपैयाँ आम्दानी हुने अनुमान थियो । बिक्री नभएपछि बारीमै जोत्नुपर्यो । स्थानीय सन्तलाल लामाले पनि मूला बारीमै जोतेर मकै छर्न थालेका छन् । गत वर्ष लामाले मूला बेचेर १२ लाख रुपैयाँ बचत गरेका थिए । यो सिजनमा १२ सयको पनि बिक्री नभएको उनले बताए । थाहा नगरमा करिब २ सय परिवारले १५ सय रोपनीमा वाइयार जातको हाइब्रिड मूला खेती गरेका थिए । बजारको समस्याले किसानले ठूलो घाटा बेहोरोको नगरका कृषि शाखा प्रमुख सञ्जय तिवारीको भनाइ छ । गत वर्ष यहाँबाट चार करोड रुपैयाँभन्दा बढीको मूला बिक्री भएको थियो ।यसैगरी चितवनको भरतपुर महानगरपालिका२५ शुक्रनगरका लेखनाथ भुसालले १० कट्ठा जमिनमा लगाएको लौका बिक्री नभएपछि सबै नष्ट गरे । उनले खेताला लगाएर तरकारी पन्छाएपछि भरतपुरको मुख्य तरकारी बजार खुल्ने निर्णय भयो । चैत १८ देखि बन्द भएको क्षेत्रपुरको तरकारी थोक बजार जेठ २३ देखि सञ्चालनमा आयो । यसबीचमा चितवनका कृषकले लगाएको धेरैजसो तरकारी सुकेर, कुहिएर नष्ट भइसकेको थियो । तरकारी बजार खुले पनि संकलन घटेको छ ।सामान्य अवस्थामा दिनमै दुई सय टनसम्म तरकारी आउने गरेको र अहिले दिनमा दुई टन पनि नआएको तरकारी बजारका प्रबन्ध निर्देशक थीरप्रसाद धिताल बताए । पूर्वी चितवन खैरहनी नगरपालिका१ बहेराको ग्रामीण ताजा तरकारी तथा फलफूल उत्पादक सहकारी संस्थामा संकलन हुने तरकारी प्रायः बाहिर जिल्ला जान्थ्यो । पोखराको बजार सहज भएको भए आफूहरूलाई केही असर नपर्ने संस्थाका अध्यक्ष पूर्णदत्त भुसालको भनाइ छ । दिनमै दुई करोड रुपैयाँबराबरको तरकारी संकलन हुन्थ्यो । लकडाउनसँगै पोखरा जान गाह्रो भयो । पोखरामात्रै जान पाएको भए पनि हामीलाई ठूलो असर पर्दैनथ्यो, उनले भने । सहकारीमा ३ सय ८० परिवार आबद्ध छन् । डेढ सय बिघामा तरकारी खेती हुन्छ । फाट्टफुट्ट तरकारी किन्न आउनेले मूल्यसमेत तोक्न नसकेपछि किसानले बारीमै तरकारी नष्ट गरेर धान रोप्ने तयारीमा लागेको उनले बताए । भरतपुर२५ अमृतनगरकै किसान अनुप सुवेदीले १६ बिघा जमिनमा तरकारी खेती गरेका छन् । उनका बाबुले २६ वर्षअघि डेढ बिघाबाट तरकारी खेती सुरु गरेका थिए । चार वर्षयता अनुपले क्षेत्रफल बढाउँदै १६ बिघा पुर्याए । तर यो वर्ष सोच्दै नसोचेको संकट बेहोर्नुपर्यो ।"
खपत घट्दा किसानले मूल्य पाएनन्,"पोखरा२५ हेम्जाका किसान शालिकराम बाँस्तोलाले ५ रुपैयाँ प्रतिकिलोमा बन्दा बेचे । जब कि उनको उत्पादन लागत नै ८ देखि १० रुपैयाँ प्रतिकिलो पर्छ । ६० रुपैयाँ प्रतिकिलो उत्पादन लागत लाग्ने सिमी उनी ५० रुपैयाँ प्रतिकिलोमा बेच्न बाध्य छन् । लकडाउनको अवधिमा तरकारी खपत घट्दा पोखराका किसानले उत्पादनको उचित मूल्य नपाएका हुन् ।यो सिजनमा हेम्जाका किसानको लागत पनि नउठ्ने बाँस्तोला बताउँछन् । बारीमै तरकारी कुहाएर फाल्नु पनि भएन, देवीस्थान कृषि सहकारीका अध्यक्षसमेत रहेका उनले भने, सस्तोमै भए पनि बेच्नुको विकल्प छैन । कृषकले सिधै नबेची थोकमा बेच्नुपर्दा पनि लागतअनुसारको मूल्य नपाएको उनको गुनासो छ । सहकारीले प्रधानमन्त्री कृषि आधुनिकीकरण परियोजनामार्फत हाइटेक टनेलमा तरकारी खेती गर्छ । उनका अनसार हाइटेकलाई चाहिने उन्नत बीउबिजनको पनि अभाव छ । उन्नत जातको गोलभेडा, क्याप्सिकमलगायत तरकारीको बीउ बजारमा पाइएको छैन । हाइटेकमा लोकल बीउ लगाएर भएन, उनी भन्छन्, विदेशबाट आउने बीउ नआए पनि अन्य उन्नत जात सिफारिस भएको छैन । पोखरामा हेम्जा, मालेपाटन, भरतपोखरी, पुम्दीभुम्दी र लेखनाथ धेरै तरकारी उत्पादन हुने क्षेत्र हुन् । ती स्थानबाट कृषकले पृथ्वीचोकमा रहेको कृषि उपज थोक बजारमा तरकारी पुर्याउँछन् । लकडाउनकै कारण थोक बजारसम्म तरकारी पुर्याउन अप्ठ्यारो भएको छ । लकडाउनमा तरकारी ढुवानीको लागत बढेको पोखरा३३ भरतपोखरीका किसान चन्द्र पौडेलले बताए । पहिला नगर बसमा डोकोको ४०४५ रुपैयाँ तिरेर तरकारी लैजान्थ्यौं, उनले भने, अहिले ४५ डोकोलाई १५ सय तिरेर जिप नै रिजर्भ गर्नुपर्छ । सिधै किसानबाट तरकारी किन्दा उपभोक्ता र कृषक दुवैलाई सस्तो पर्ने उनी बताउँछन् । कृषकले थोक बजारमा पुर्याएको तरकारी बिचौलियाले किनेर लैजाने र उपभोक्तालाई महँगोमा बेच्ने गरेको उनले सुनाए । पोखरामै तरकारी खपत कम भएको अवस्था छ, उनले भने, झन् जिल्ला बाहिरबाट तरकारी भित्रिँदा पनि यहाँका किसानले कम मूल्य पाएका छन् ।कृषि उपज थोक बजार सञ्चालन गर्ने कृषि बजार व्यवस्थापन समितिको तथ्यांकअनुसार सिजनमा दैनिक २५३० मेट्रिक टन तरकारी पोखरामा उत्पादन हुन्छ । बेमौसममा १८२० टन हुन्छ । लकडाउन अवधिमा ८० देखि एक सय टन तरकारी अन्य जिल्लाबाट भित्रिन्छ । महानगरले जेठ ११ देखि बाहिरी जिल्लाको तरकारी नल्याउने निर्णय गरेपछि भने पोखराको उत्पादन मात्रै खपत हुन्थ्यो । तरकारी महँगिएको गुनासो बढेपछि जेठ १९ मा महानगरले उक्त निर्णय फिर्ता लिएको थियो ।"
नेपालमा लिङलङ टायर,काठमाडौं (कास) अन्तर्राष्टिय कम्पनी लिङलङका टायर नेपाली बजारमा उपलब्ध हुने भएका छन् । लिङलङको आधिकारिक वितरक डेल्टा डिस्ट्रिब्युटर्सले टायर बिक्रीवितरण सुरु गर्ने जनाएको छ । डेल्टाले सोमबार उक्त टायरको औपचारिक उद्घाटन गरेको छ । डेल्टाले पहिलो चरणमा कार तथा ट्रक बस सेग्मेन्टमा प्रयोग हुने टायर बिक्रीवितरण गर्ने निर्देशक विक्रम सिंघानियाले जानकारी दिए । सन् १९७५ मा स्थापित सान्डोङ लिङलङ टायर कम्पनी लिमिटेड चीनको अत्यधिक टायर उत्पादन गर्ने कम्पनीमध्ये एक हो ।
एनएमबीको नगद फिर्ता योजना,"काठमाडौं (कास) एनएमबी बैंकले भाइबर र म्यासेन्जरमार्फत खोल्न सकिने खातामा पहिलो पटकको मोबाइल बैंकिङ कारोबारमा १० प्रतिशत छुट वा ५ सय रुपैयाँसम्मको नगद फिर्ता योजना ल्याएको छ । योजनाअन्तर्गत दैनिक उपभोग्य वस्तुको भुक्तानी, टपअप र स्क्यान टू पे भुक्तानीमा पनि छुट र नगद फिर्ताको व्यवस्था रहेको बैंकले जनाएको छ ।"
सिटिजनको अनलाइन बिमा,काठमाडौं (कास) सिटिजन लाइफ इन्स्योरेन्सले अनलाइनबाटै बिमालेख प्रस्ताव गर्न मिल्ने योजना ल्याएको छ । योजनाअनुसार ग्राहकले उक्त बिमा सुविधा कम्पनीको वेबसाइट वा मोबाइलबाट लगइन गरी अनलाइनमार्फत लिन सक्छन् ।
दाङ घटनामा महासंघको ध्यानाकर्षण,काठमाडौं (कास) नेपाल निर्माण व्यवसायी महासंघले सोमबार दाङमा भएको घटनालाई लिएर आफ्नो गम्भीर ध्यानाकर्षण भएको बताएको छ । महासंघले मंगलबार जारी गरेको विज्ञप्तिमा दाङको गढवा गाउँपालिका१ जेठान गाउँस्थित राप्ती नदी किनारमा पार्किङ गरी राखिएका पाँच एक्स्काभेटरमा आगजनी गरिएको घटनाप्रति ध्यानाकर्षण भएको बताएको छ । महासंघ सदस्य कम्पनी वज्रगुरुकान्छाराम कन्स्ट्रक्सन जेभीका एक्स्काभेटरमा आगजनी गरिएकोमध्ये ४ वटा जलेर नष्ट र एउटा आंशिक क्षति भएको जनाइएको छ । घटनाको छानबिन गरी दोषीलाई सजाय र सम्बन्धित कम्पनीलाई क्षतिपूर्ति दिन महासंघको माग छ ।
विद्यालय पुनर्निर्माणमा भारतको ३ अर्ब,"काठमाडौं (कास) भारत सरकारले भूकम्पबाट क्षतिग्रस्त ५६ वटा माध्यमिक विद्यालय पुनर्निर्माण गर्ने भएको छ । यसका लागि सोमबार भारतीय राजदूतावास र शिक्षा मन्त्रालयअन्तर्गतको केन्द्रीय आयोजना कार्यान्वयन इकाइबीच सात वटा सम्झौतापत्रमा हस्ताक्षर भएको छ । भारतको २ अर्ब ९५ करोड रुपैयाँ सहयोगमा ती विद्यालय पुनर्निर्माण गर्न लागिएको हो । सम्झौताअनुसार गोरखा, नुवाकोट, धादिङ्, दोलखा, काभ्रेपलाञ्चोक, रामेछाप र सिन्धुपाल्चोकका ५६ वटा माविको पुनर्निर्माण गरिनेछ । सरकारले तोकेको मापदण्डअनुसार ती विद्यालय पुनर्निर्माण गरिनेछ ।"
सामुदायिकमा वैकल्पिक कक्षाको तरखर,"मुलुकभरका सामुदायिक विद्यालय वैकल्पिक विधिबाट कक्षा सञ्चालनको तयारीमा लागेका छन् । सिकाइ समूह र नमुना सामुदायिक विद्यालय सञ्जालले देशभरका प्रस्तावित नमुना सामुदायिक विद्यालयका प्रधानाध्यापकहरूसँग मंगलबार गरेको भर्चुअल छलफलमा उनीहरूले कोरोना संक्रमण कायम रहेसम्म वैकल्पिक मोडलबाट कक्षा सञ्चालन गर्ने प्रतिबद्धता जनाएका हुन् । देशभरका अधिकांश विद्यार्थीको हातमा पाठ्यपुस्तक पुगिसकेका कारण असार १ गतेबाट विविध विधिबाट वैकल्पिक कक्षा सञ्चालन गर्न सकिने प्रधानाध्यापकहरूले बताए । सर्लाहीको जलधार कमलदेव नमुना माविले कक्षा ८१० मा अनलाइन कक्षा सुरु गरिसकेको छ । गाउँपालिकासँग सम्पर्क गरेर विद्यालयको सेवा क्षेत्रको १० स्थानमा निःशुल्क इन्टरनेट सञ्चालन कक्ष निर्माणको पहल भइरहेको छ । बुटवलस्थित कालिका मानव ज्ञान माविले स्थानीय टेलिभिजनबाट कक्षा सञ्चालन थालेको छ । कालिकाका प्रअ घनश्याम पाठकले घरमा कुनै पनि प्रविधिका साधन नभएका विद्यार्थीलाई शिक्षकको सम्पर्कमा ल्याएर सिकाइलाई निरन्तरता दिने तयारी गरिएको जनाए । उक्त विद्यालयमा ६ हजार ५ सयभन्दा बढी विद्यार्थी अध्ययन गर्छन् । अनलाइन कक्षा चलाउन शिक्षकहरूलाई तालिम दिँदै छौं, उनले भने, इन्टरनेट, रेडियो, टेलिभिजनलगायत कुनै पनि साधन नभएका विद्यार्थीलाई पठनपाठन गराउनु चुनौतीपूर्ण बनेको छ । उनले सार्वजनिक स्कुलमा सञ्चालन गरिएका क्वारेन्टाइन बन्द गरेर स्थानीय रूपमा सम्भव हुने विधिबाट कक्षा सुचारु गर्नुपर्ने सुझाव दिए । सिनेमा हल, होटल, सामुदायिक भवन र पार्टी प्यालेसमा क्वारेन्टाइन राख्न सकिन्छ, पाठकले भने । प्रदेश १ को हल्दीबारी मावि झापाले स्थानीय तहसँग समन्वय गरेर विद्यार्थी काउन्सिलङको काम थालेको छ । पुस्तक खरिद गरेर विद्यार्थीलाई वितरण गरिसक्यौं, प्रअ टंकबहादुर पाख्रिनले भने, जुन विधिबाट सम्भव छ, त्यही तरिकाबाट पठनपाठन थाल्छौं । शिक्षा मन्त्रालयले असार १ गतेबाट वैकल्पिक विधिबाट पठनपाठन सञ्चालन गर्न निर्देशिका जारी गरेको छ । देशभर रहेका ३ सय २२ प्रस्तावित नमुना विद्यालयका प्रतिनिधिले निर्देशिका अनुसार स्वअध्ययन सामग्री, रेडियो, टेलिभिजन, अनलाइन र अफलाइनबाट कक्षा सञ्चालन गर्न सकिने जनाएका हुन् । प्रदेश ५ स्थित गंगा नमुना मावि पाल्पाका प्रअ देवराज देवकोटाले प्रविधिमा पहुँचमा रहेका विद्यार्थीको तथ्यांक संकलन गरिसकेको जानकारी दिए । सर्वेक्षणमा सबै प्रविधिमा पहुँच भएका विद्यार्थी १० प्रतिशत, टीभी र रेडियोमा पहुँच हुने ४० प्रतिशत र कुनै पनि साधनमा नभएका विद्यार्थी ३५ प्रतिशत भेटिएको उनले जनाए । देवकोटाले भने, रेडियोमार्फत कक्षा सञ्चालन गरिएको थियो, रेडियो पनि नहुने विद्यार्थी धेरै भएपछि शिक्षकहरूलाई समूह बनाएर घर पायक पर्ने विद्यार्थीको घरघरमा पठाउन थालिएको छ । भौतिक दूरी कायम गरेर टोलटोलमा पढाउने काम गर्छौं । सात वटै प्रदेशका नमुना विद्यालयका प्रधानाध्यापकहरूले आफ्नो प्रदेश मातहतका सामुदायिक विद्यालयका प्रधानाध्यापकसँग वैकल्पिक कक्षासम्बन्धी परामर्श लिएर छलफलमा प्रस्तुत गरेका हुन् । प्रदेश २ को जलधार माविका प्रधानाध्यापक रामप्रसाद यादवले अधिकांश मावि स्कुलमा क्वारेन्टाइन निर्माण गरिएकाले वैकल्पिक कक्षा सञ्चालन गर्न पनि चुनौतीपूर्ण रहेको गुनासो गरे । सेनिटाइजेसन नगरेसम्म कक्षामा विद्यार्थी बोलाउन सकिँदैन, शिक्षकलाई मात्र बोलाउन पनि डरमर्दो अवस्था छ । देशभरका करिब ३ हजार विद्यालयमा क्वारेन्टाइन बनाइएको छ । कर्णाली प्रदेशको सल्लानस्थित जनकल्याण माविका प्रअ पूर्णबहादुर भण्डारीले वैकिल्पक विधिबाट कक्षा चलाउन छुट्टै बजेट आवश्यक रहेको औंल्याए । प्रविधिमा पहुँच नभएका शिक्षक विद्यार्थीलाई सहयोगको जरुरी छ, उनले भने, वैकल्पिक शिक्षण सामग्री किन्न पनि बजेट चाहिन्छ । कर्णाली प्रदेशअन्तर्गतका विद्यालयहरूले विद्यार्थीलाई परामर्श दिन शिक्षकलाई समुदायमा परिचालन गरेको उनले जानकारी दिए । सुदूरपश्चिम प्रदेशमा पाठ्यपुस्तक वितरणको काम सुरु भएको दुर्गालक्ष्मी नमुना मावि कैलालीका प्रअ शिवराज जोशीले बताए । उनका अनुसार कतिपय विद्यालयमा अझै पनि पाठ्यपुस्तक पुग्न सकेको छैन । सुदूरपश्चिममा अनलाइन कक्षा सम्भव देखिएको छैन । शिक्षक नै परिचालन गर्ने हो, उनले भने । सत्तारूढ नेकपा निकट अखिल नेपाल शिक्षक संगठनका अध्यक्ष तथा सत्यदेवी मावि धादिङका प्रअ लक्ष्मण शर्माले संघ, प्रदेश र स्थानीय सरकारले शिक्षकलाई विश्वास गरेर अधिकार दिए वैकल्पिक विधिबाट पनि सिकाइ सम्भव रहेको जनाए । मातृभाषा र फरक क्षमता भएका बालबालिकालाई पनि शैक्षिक सामग्री तयार पार्नुपर्ने उनको सुझाव थियो । गण्डकी प्रदेशस्थित रामशाह मावि तनहुँका प्रअ प्रेमराज लामिछानेले विद्यालयलाई भौतिक निर्माणसँगै व्यवस्थापकीय र शैक्षिक गुणस्तर सुधार गर्न पनि बजेट चाहिने बताए । शिक्षा मन्त्रालयले नमुना विद्यालय निर्माणका लागि बजेट स्थानीय तहमार्फत पठाउने गर्छ । स्थानीय तहले प्रस्तावित नमुना विद्यालयलाई विश्वास नगर्दा रकम खर्च गर्न अप्ठ्यारो परेको समेत प्रधानाध्यापकहरूले सुनाए । छलफलमा सहभागी शिक्षामन्त्री गिरिराजमणि पोखरेलले शैक्षिक क्षतिलाई कम गर्न विद्यार्थीको घरलाई नै विद्यालयमा बदल्न शिक्षकहरूले सहयोग गर्नुपर्ने बताए । नमुना विद्यालयले अहिलेको अवस्थामा शैक्षिक गतिविधि सञ्चालन गर्न नेतृत्व लिनुपर्छ, उनले भने, जुन पद्धतिबाट सकिन्छ, त्यही तरिकाबाट विद्यार्थीलाई सिकाइ क्रियाकलापमा सहभागी गराउनुपर्छ । सरकारले दसैंसम्मका लागि शैक्षिक कार्यक्रम सञ्चालन गर्ने कार्यक्रम ल्याउने उनले जनाए । सामुदायिक विद्यालयमा ५८ लाख विद्यार्थी अध्ययन गर्छन् ।"
अब पढाइ रेडियोबाट,"काठमाडौं (कास) काठमाडौं उपत्यकाका बालबालिकालाई नयाँ शैक्षिक सत्रको पठनपाठन रेडियोमार्फत गरिने भएको छ । काठमाडौं महानगरपालिकाले आफू मातहतको मेट्रो एफएमबाट कक्षा सञ्चालनको तयारी गरेको हो । त्यसनिम्ति सामुदायिक विद्यालयका प्रधानाध्यापक, विषय शिक्षक र विषयविज्ञ छनोट गरी जिम्मेवारी दिइएको छ ।लकडाउनले हाम्रो पेसा संकटमा परेको छ, त्रिपुरेश्वरस्थित विश्व निकेतन माविका प्रधानाध्यापक हेरम्बराज कँडेलले भने, त्यसैले हाम्रो अनुरोधमा महानगरपालिकाले मेट्रो एफएमबाट कक्षा सञ्चालन व्यवस्था गरेको छ । बुधबारदेखि कक्षा सुरु हुने बताइएको छ । यो कक्षाले हरेक विद्यालयका प्रधानाध्यापकदेखि शिक्षकसम्मलाई सजग गराउनेछ । कँडेल कक्षा ७ देखि १० का संयोजक हुन् । कक्षा १ देखि ६ सम्मका संयोजक सरस्वती माविकी प्रधानाध्यापक रविना महर्जन छिन् । रेडियोबाट भौतिक कक्षामा विद्यार्थीसँग प्रत्यक्ष उपस्थित भएजस्तो हुँदैन, तैपनि नहुनुभन्दा केही हुनुचाहिँ बेस भन्ने ठानेका छौं, रेडियोमा शिक्षकको एकपक्षीय कुरो मात्र प्रस्तुत हुने उल्लेख गर्दै उनले भनिन्, विद्यार्थी र अभिभावक सबैलाई पढ्ने र पढाउने चिन्ता बढेको हुँदा जो जहाँ छन् उनीहरूसामु कम्तीमा हाम्रो उपस्थिति रहोस् भन्ने लागेको छ । कक्षा १ देखि ३ का निम्ति २५ मिनेट र त्यसभन्दा माथिका कक्षालाई आधा घण्टा समय निर्धारण गरिएको छ । महानगरपालिका शिक्षा विभाग प्रमुख तथा संयोजक तारापति खरेलले एकपक्षीय संवादकै रूपमा भए पनि रेडियो कक्षा सुरु गर्न लागेको बताए । लकडाउन रहेसम्म कम्तीमा रेडियोबाट सकेसम्म सबैलाई लाभान्वित तुल्याउने उद्देश्यले तयारी गरेका हौं, उनले भने, त्यसनिम्ति विषयविज्ञ, हेडमास्टर र रेडियोमैत्री स्वर हुने विषय शिक्षकलाई छनोट गरेका छौं । पहिलो चरणमा असार मसान्तसम्म रेडियो कक्षा सुचारु हुने उनले बताए ।हरेक कक्षामा विषयविज्ञ र विषय शिक्षकले दैनिक पाठतालिकाअनुसार स्क्रिप्ट तयार पार्नेछन् । मूल्यांकनकर्ताले पाठको उद्देश्यअनुरूप भएनभएको मूल्यांकन गरेपछि रेडियो स्टेसनबाट प्रत्यक्ष प्रस्तुति तथा प्रसारण हुने जनाइएको छ ।"
जनस्वास्थ्य प्रयोगशालालाई गुणस्तर प्रमाणपत्र,"काठमाडौं (रासस) टेकुस्थित राष्ट्रिय जनस्वास्थ्य प्रयोगशालाले अन्तर्राष्ट्रियस्तरको मान्यता पाएको छ । प्रदान गर्ने सेवा, गुणस्तर र विश्वसनीयताका आधार परीक्षण गरेर अन्तर्राष्ट्रिय गुणस्तर संगठन (आईएसओ) ले प्रयोगशालालाई आईएसओ १५१८९ः २०१२ को प्रमाणपत्र दिएको हो । नेपालस्थित आईएसओ प्रतिनिधि डा सीताराम जोशीले प्रयोगशालाका निर्देशक डा रुना झालाई मंगलबार काठमाडौंमा आयोजित कार्यक्रममा उक्त प्रमाणपत्र हस्तान्तरण गरेका छन् । प्रयोगशालाबाट भएका परीक्षणले अब अन्तर्राष्ट्रियस्तर मान्यता पाउने छ । कार्यक्रममा स्वास्थ्य तथा जनसंख्यामन्त्री भानुभक्त ढकालले पहिले दैनिक सयवटा मात्र गरिने कोभिड१९ को परीक्षणलाई प्रयोगशालाले हजारको संख्यामा पुर्याएको बताए ।"
सर्वेक्षकमाथि गैरकानुनी आर्जन मुद्दा,काठमाडौं (कास) गैरकानुनी सम्पत्ति आर्जन गरेको अभियोगमा अख्तियार दुरुपयोग अनुसन्धान आयोगले नापीका सर्वेक्षक राजेन्द्र काफ्लेविरुद्ध भ्रष्टाचार मुद्दा दायर गरेको छ । नापी कार्यालय भक्तपुरका सर्वेक्षक काफ्लेविरुद्ध ५ करोड ४३ लाख २७ हजार ९९ रुपैयाँ बिगो मागदाबी गरी मुद्दा दायर गरिएको हो । २०५४ देखि नापीको जागिर सुरु गरेका काफ्लेले २२ वर्षको अवधिमा गैरकानुनी आर्जन बढाउँदै लगेको अख्तियारको दाबी छ ।
कथा बढी गोल गर्नेको,"जर्मन खेलाडी मिरोस्लाभ क्लोज । तस्बिर : रोयटर्सउनको अन्तिम क्लब भने लाजियो थियो, उनले इटालीमा सन् २०११ देखि २०१६ सम्म बिताए । उनले जति क्लबमा आबद्ध भएर खेले, त्यहाँ गोल मात्रै गरे । सन् २०१० को विश्वकपमा जर्मनी तेस्रो स्थानमै सीमित थियो । क्लोजमाथि एक प्रकारले संन्यास लिने दबाब सिर्जना भएको थियो, त्यतिबेला उनी भन्थे, जतिबेलासम्म कोही कसैको शव बोक्न सक्ने हुन्छु, त्यतिबेलासम्म फुटबल खेलिरहेको हुनेछु ।खासमा अन्य बेला क्लोज धेरै बोल्न रुचाउने मान्छे नै होइनन् । उनी सम्मिलित जर्मन टिमले दुईपल्ट उपाधि नजिक पुगेर पनि निराश हुनुपरेको थियो । यी दुई अवसर थिए, सन् २००२ को विश्वकप र २००८ को युरोपेली च्याम्पियनसिप । दुवैपल्ट जर्मनी उपविजेता मात्र रह्यो । सन् २०१४ मा ब्राजिली भूमिमा अन्ततः उनको सपना साकार भयो, विश्वकपको उपाधि चुम्ने ।धेरै खेल्ने लोभले उनी बायर्न छाडेर लाजियो गएका थिए । यो जोखिम अन्ततः सही साबित पनि भयो । ब्राजिलमा भएको त्यस विश्वकपमा जर्मनीले ब्राजिलमाथि सेमिफाइनलमा ७१ को ऐतिहासिक जित निकालेको थियो । त्यसमा एक गोल क्लोज पनि रह्यो । जुन जर्मनीका लागि उनको ७१ औं गोल थियो । जर्मनीले आयोजक देशमाथि यति धेरै अन्तरको जित निकाल्ने छ भनेर कसले मात्र सोचेका थिए होला र ?यही गोलसँगै उनले ब्राजिली रोनाल्डोलाई उछिने, विश्वकपमा सर्वाधिक गोल गर्ने खेलाडी हुन् । फाइनलमा जर्मनीले अर्जेन्टिनालाई हरायो । रियो दी जेनेरियोमा आकाशतर्फ हेर्दै क्लोजले विश्वकपको ट्रफी उचाले । त्यतिबेला उनको अनुहारमा गर्व प्रस्ट देखिन्थ्यो । खासमा उनको यो त्यो खेल जीवन थियो । जुन भाग्यले चाहेको भए, नकोरिन पनि सक्थ्यो ।"
बेर्लुस्कोनीको टिम सिरी बी मा,"मिलान (एएफपी) इटालीका पूर्व प्रधानमन्त्री सिल्भियो बेर्लुस्कोनीको नयाँ क्लब मोन्जालाई सोमबार सिरी बी मा बढुवा गरिएको छ । एसी मिलानको स्वामित्व बेचेयता अब बेर्लुस्कोनीले अब अर्को टिमलाई सिरी ए मा पुर्याउने महत्त्वाकांक्षा बोक्न सक्छ । मोन्जासहित भिन्सेन्जा र रेजिनालाई बढुवा गर्ने निर्णय इटालीको फुटबल संघले गरेको हो । संघले सिरी सी का खेल टुंगेको पनि घोषणा गरेको छ ।कोरोना भाइरस संक्रमणको महामारीले रोकिएको सिरी सी मा रहेका तीन समूहमध्ये प्रत्येकको शीर्षस्थानमा रहेकालाई त्यसको माथिल्लो डिभिजनमा पुर्याइएको हो । बेर्लुस्कोनीले स्थानीय मिडियालाई अन्तर्वार्ता दिँदै अब आफ्नो उद्देश्य मोन्जालाई सिरी बी च्याम्पियन बनाउने रहेको बताए । उनले भनेका छन्, मोन्जालाई सिरी ए पुर्याउने सबै प्रयास हुनेछ । बेर्लुस्कोनीको स्वामित्वमा रहेको बेला एसी मिलानले ३० उपाधि जितेको थियो । त्यसमा आठ सिरी ए र पाँच युरोपेली कप उपाधि छन् । सन् २०१७ मा उनले मिलानलाई चिनियाँ व्यावसायिक ली योङहोङलाई बेचेका थिए । मिडिया टाइकुनसमेत रहेका ८३ वर्षीय बेर्लुस्कोनीले ३० लाख युरोमा मोन्जा किनेर त्यसमा ठूलो रकम लगानी गरेका थिए ।मोन्जालाई बलियो बनाउन उनले मिलानमा छँदा आफ्नो सबैभन्दा नजिकको सम्बन्ध रहेका फुटबल व्यवस्थापक एडरिनो जिलानीको सहयोग लिएका थिए । शक्तिशाली बनेको मोन्जाले फुटबल रोकिन अगाडि आफ्नो समूहमा १६ अंकको ठूलो अग्रता लिइसकेको थियो । बेर्लुस्कोनीले मोन्जा यसपल्ट सिरी बी पुग्नेमा कुनै दुविधा नभएको पनि दाबी गरेका छन् ।"
एन्फा विवाद : संकटमा अध्यक्ष,"महामारीमा एन्फा विवाद४ जेठ ः तराईतिर राष्ट्रियताको भावना अलि कम भएको भन्दै चार जिल्ला (सप्तरी, सिरहा, धनुषा र महोत्तरी) मा राष्ट्रियता र राष्ट्रिय गान सिकाउन नेपाली सेनाको ब्यारेकमा ग्रासरुट फुटबल सुरु गरेको एन्फा अध्यक्ष कर्माछिरिङ शेर्पाको अभिव्यक्ति५ जेठ : एन्फा दिवसमा ग्रुप च्याटमा दिएको प्रतिक्रियालाई लिएर कार्यसमिति बैठकबिना नै ललितपुर जिल्ला फुटबल संघका अध्यक्ष पुरुषोत्तम थापालाई आउने अधिवेशनसम्मका लागि निलम्बन८ जेठ : एन्फाले गरेको कारबाही विधानविपरीत भन्दै ललितपुरका अध्यक्ष थापाद्वारा अपिल कमिटी, राष्ट्रिय खेलकुद परिषद् र फिफामा उजुरी१४ जेठ : सांसद विमलप्रसाद श्रीवास्तवद्वारा नेपाली समाजमा विभेदको बीजारोपण गरेको भन्दै एन्फा अध्यक्ष शेर्पालाई कारबाही गर्न संघीय संसद्मा माग१९ जेठ : कार्यसमिति बैठकमै एन्फा अध्यक्षको राजीनामा माग । अध्यक्षको निर्देशनबमोजिम ललितपुरका अध्यक्ष थापामाथिको निलम्बन अनुमोदन१९ जेठ : एन्फाका पूर्वअध्यक्ष नरेन्द्रलाल श्रेष्ठद्वारा अध्यक्ष शेर्पाको विवादास्पद अभिव्यक्तिबारे फिफालाई पत्र२० जेठ : एन्फाका वरिष्ठ उपाध्यक्ष पंकजविक्रम नेम्वाङद्वारा अध्यक्ष शेर्पाले विधानविपरीत अभिव्यक्ति दिएको भन्दै फिफा र एएफसीमा निवेदन२० जेठ : एन्फा अध्यक्ष शेर्पाको राष्ट्रियताबारे दिएको अभिव्यक्ति एन्फाकै विधान र देशको मुलुकी संहिता ऐन २०७४ विपरीत भएको भन्दै काठमाडौं, भक्तपुर, ललितपुर र धादिङ जिल्ला फुटबल संघद्वारा शेर्पालाई कारबाही गर्न माग गर्दै प्रधानमन्त्री कार्यालय, राष्ट्रिय खेलकुद परिषद्, संसद्को राज्य व्यवस्था समितिमा उजुरी । स्वेच्छाचारी ढंगले एन्फा चलाएको, अनियमितता गरेको आरोप२३ जेठ : मधेसीलाई अपमान गरेको भन्दै सांसद प्रदीप यादवद्वारा एन्फा अध्यक्ष शेर्पालाई निलम्बन गरी कानुनी दायरामा ल्याउन माग । युवा तथा खेलकुदमन्त्री जगतबहादुर विश्वकर्मा सुनारले च्यापेको आरोप ।"
