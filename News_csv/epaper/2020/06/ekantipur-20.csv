शीर्षक,विवरण
स्वास्थ्य सामग्री खरिदमा मूल्य अन्तर उच्च,"(काठमाडौं)  सरकारले कोरोना भाइरस रोकथाम तथा नियन्त्रणका लागि दुई फरक प्रक्रियाबाट खरिद गरेका स्वास्थ्य सामग्रीको मूल्यमा ठूलो अन्तर पाइएको छ । सेनाले भित्र्याएका अधिकांश स्वास्थ्य सामग्री ओम्नी बिजनेस कर्पोरेट इन्टरनेसनल (ओबीसीआई) ले ल्याएभन्दा सस्तो छ । तर यी दुवैले सरकारलाई उपलब्ध गराएका सामग्रीभन्दा बजार मूल्य निकै सस्तो छ ।सुरुमा स्वास्थ्य मन्त्रालयकै समन्वयमा स्वास्थ्य सेवा विभागले ओबीसीआईसँग २०७६ चैत १२ गते गरेको खरिद सम्झौतामा उल्लेख गरिएका सामग्रीको रकम, पछि सेनाले जीटूजी प्रक्रियाबाट ल्याएका स्वास्थ्य सामग्रीको रकम तथा बजार मूल्यमा उच्च अन्तर देखिन्छ । स्वास्थ्य मन्त्रालय र प्रधानमन्त्री तथा मन्त्रिपरिषद्को कार्यालयस्थित उच्च स्रोतबाट कान्तिपुरलाई प्राप्त कागजातअनुसार ओबीसीआई र सेनाले खरिद गरेका सामग्रीका मूल्यमा यस्तो अन्तर पाइएको हो । चिनियाँ अनलाइन बजारको मूल्य सूची र काठमाडौंमा स्वास्थ्य सामग्री बिक्री गर्ने एजेन्सीहरूका अनुसार पनि मूल्यमा धेरै भिन्नता छ । सेनाले चीनबाट ६९ थरी स्वास्थ्य सामग्री करिब २ अर्ब २६ करोड रुपैयाँमा खरिद गरेको हो भने ओम्नीले करिब २७ करोड ६५ लाख रुपैयाँबराबरको सामान ल्याएर नेपाल सरकारलाई बेचेको थियो । ओम्नीसँग स्वास्थ्य तथा जनसंख्या मन्त्रालयले विभिन्न चरणमा गरेर १८ वटा सामान खरिद गर्ने निर्णय भएको थियो । तर नेपाल वायुसेवा निगमको विमान चार्टर गरेर चीनबाट ल्याएका पहिलो लटका सामग्रीको गुणस्तर तथा मूल्यलाई लिएर विवाद भएपछि सम्झौता तोडेर कालोसूचीमा राख्ने प्रक्रिया अगाडि बढाएको थियो । नेपाली बजारमा मास्क, पीसीआर तथा आरडीटी किटलगायत सामग्री अभाव रहेका कारण विवादबीच नै विभागले ओम्नीले ल्याएका ९ थरी सामान भने प्रयोग गर्ने निर्णय गरेको थियो । ओम्नीसँगको खरिद प्रक्रिया विवादित बनेपछि मन्त्रिपरिषद् बैठकले स्वास्थ्य मन्त्रालयको समन्वयमा सेनालाई सामान खरिद गर्न लगाउने निर्णय गरेको थियो । चैत १६ गतेको मन्त्रिपरिषद् बैठकले नेपाली सेनालाई कोभिड१९ महामारी रोकथाम तथा नियन्त्रणका लागि आवश्यक पर्ने स्वास्थ्य सामग्रीलगायतका उपकरण खरिद गर्न रक्षा मन्त्रालयमार्फत निर्देशन दिने निर्णय गरेको थियो । बाँकी पृष्ठ ११"
जसले दिलाए ओम्नीलाई,"लेखा समितिबाट छानबिन सुरुसंसद्को लेखा समितिले समेत ओम्नीलाई सामान खरिद गर्न दिएको विषयमा छानबिन थालेको छ । समितिले ओम्नीसँग गरेको सम्झौता, खरिद प्रक्रियाको सम्पूर्ण कागजात मगाइसकेको छ । प्रारम्भिक अध्ययनबाट अधिकार नभएका विज्ञ सल्लाहकार कार्कीलाई सामान खरिद गर्ने जिम्मेवारी दिएको पाइएको समितिका एक सदस्यले बताए । जसलाई खरिदको अधिकार नै छैन । उसैलाई संयोजक बनाएको समितिको बैठकले ओम्नीलाई छनोट गरेको देखिन्छ, ती सदस्यले भने । खरिद प्रक्रियाका क्रममा ओम्नीसँग गरेको सम्झौता नै कानुनतः त्रुटि रहेको लेखा समितिको प्रारम्भिक अध्ययनले देखाएको छ ।इलामका खेम कार्की महाराजगन्जको चिकित्सा क्याम्पसमा सामुदायिक औषधि तथा जनस्वास्थ्य विभागमा कार्यरत थिए । मन्त्रिपरिषद्को चैत ९ को निर्णयले उनलाई क्याम्पसबाट तलबभत्ता खानेगरी मन्त्रीका विज्ञ स्वास्थ्य सल्लाहकारमा नियुक्ति गरेको हो । कार्कीलाई स्वास्थ्य क्षेत्रको सल्लाह र सुझाव प्रदान गर्नलाई नियुक्ति गर्न स्वास्थ्य मन्त्रालयले मन्त्रिपरिषद्मा प्रस्ताव गरेको थियो ।"
राति हिँड्डुल गर्न रोक,"काठमाडौं (कास) सरकारले कोभिड१९ को संक्रमण रोकथामका लागि अत्यावश्यक सेवाबाहेकमा राति १० देखि बिहान ५ बजेसम्म हिँड्डुल गर्न रोक लगाएको छ । संक्रमणबाट कम प्रभावित क्षेत्रमा असार १ गतेदेखि लकडाउन खुकुलो बनाएको सरकारले लकडाउन व्यवस्थित गर्नेसम्बन्धी सुरक्षा मापदण्ड२०७७ जारी गर्दै अत्यावश्यक सेवाबाहेक राति पैदल र सवारीबाट हुने हिँड्डुलमा निषेध गरेको हो । मापदण्ड कडाइका साथ पालना गराउन गृह मन्त्रालयले सुरक्षा निकाय र ७७ वटै जिल्ला प्रशासन कार्यालयलाई निर्देशन दिएको छ । कोरोना संक्रमणविरुद्ध स्वास्थ्य मन्त्रालयले जारी गरेको हेल्थ प्रोटोकल पनि पूर्णरूपमा पालना गराउन भनिएको छ । यसका लागि सुरक्षा निकाय, सेवाप्रदायक तथा सेवाग्राहीको जिम्मेवारी र नागरिकको दायित्वसमेत उल्लेख गरेर मापदण्ड तय गरिएको छ । मन्त्रिपरिषद्ले जेठ २८ मा लकडाउन खुकुलो बनाउने निर्णय गर्दै यसलाई व्यवस्थित गर्न सुरक्षा मापदण्ड जारी गर्न गृहलाई निर्देशन दिएको थियो । सर्लाही, रौतहट, कपिलवस्तु र दैलेखबाहेक ७३ जिल्लाभित्र निजी सवारीसाधनमा जोरबिजोर प्रणाली लागू गरिएको छ । राति फिल्डमा खटिएका सुरक्षाकर्मीलाई छलेर एक जिल्लाबाट अर्को जिल्लामा अनुमतिबिना यात्रु ओसारपसार हुन थालेपछि सुरक्षा जाँचमा थप कडाइ गर्न पनि निर्देशन दिइएको छ । मापदण्ड उल्लंघन गर्नेमाथि अत्यावश्यक सेवा ऐन, २०१४, संक्रामक रोग रोकथाम तथा नियन्त्रण ऐन, २०२०, मुलुकी अपराध संहिता २०७४, स्थानीय प्रशासन ऐन, २०२८ र अन्य कानुनबमोजिम कारबाही गर्न पनि भनिएको छ ।विवाह, व्रतबन्ध, मृत्यु संस्कारलगायत सामाजिक तथा सांस्कृतिक कार्य तथा गतिविधिमा १५ जनाभन्दा बढी सहभागी हुन नपाउने प्रावधान पनि सुरक्षा मापदण्डमा समेटिएको छ । कार्यस्थल, सार्वजनिकस्थल तथा अन्य काममा बाहिर निस्किँदा कम्तीमा २ मिटरको सामाजिक दूरी कायम गर्न र नियम पालना गरेनगरेको अनुगमन गर्न पनि सुरक्षा निकाय र स्थानीय प्रशासनलाई निर्देशन दिइएको छ । हरेक सरकारी, निजी तथा गैरसरकारी संघसंस्थाले कार्यालयमा आउने सबैको अभिलेख राख्न लकबुक व्यवस्था गर्नुपर्नेछ । मालसामान ढुवानी गर्दा चालक र सहचालकबाहेक कसैलाई पनि बोक्न पाइने छैन । उद्योगकलकारखानालगायत कार्यस्थलमा एक स्थानमा एकपटकमा १० जनाभन्दा बढी भेला हुन पाइने छैन ।"
घर फर्केकै दिन मृत्यु,होम क्वारेन्टाइनमा बसेका एकको मृत्यु गुल्मी होम क्वारेन्टाइनमा बसेका गुल्मीको छत्रकोट गाउँपालिका५ मैनडाँडाका ६९ वर्षीय पुरुषको बिहीबार राति मृत्यु भएको छ । उनी जेठ २५ गते भारतबाट आएका थिए । प्यारालाइसिसका बिरामीसमेत रहेका उनको बिहीबार आरडीटी परीक्षण गर्दा पोजिटिभ देखिएको थियो । त्यसपछि उनीसहित छत्रकोटका ६१ जनाको स्वाब संकलन गरेर परीक्षणका लागि प्रदेश प्रयोगशाला भैरहवा पठाइएको छ ।
एकै दिन ४९४ जना फर्किए,"(काठमाडौंसोल)  खाडी क्षेत्रमा अप्ठ्यारोमा परेकामध्ये ४ सय ९४ जना नेपालीलाई शुक्रबार काठमाडौं ल्याइएको छ । जसमा २ सय ३५ पुरुष र २ सय ५९ जना महिला छन् । तीमध्ये ९८ जना गर्भवती छन् । २४ वटा शव पनि ल्याइएको छ । साउदी अरब र संयुक्त अरब इमिरेट्स (यूएई) बाट नेपालका दुईवटा विमान चार्टर गरी उनीहरूलाई ल्याइएको हो भने कतार र कुवेतले आफ्नै शुल्कमा विमान चार्टर गरी पठाएका हुन् । उनीहरूलाई कोभिड संकट व्यवस्थापन समितिले होल्डिङ सेन्टरमा राखेर स्थानीय तहको क्वारेन्टाइन र होटलमा बस्ने व्यवस्था मिलाएको छ । सरकारले साउदी अरबबाट पहिलो पटक कामदार ल्याउन अनुमति दिएको हो । साउदी अरबको दमामबाट १ सय ५३ जना बोकेको पहिलो उडान शुक्रबार बिहान ७ः३० बजे त्रिभुवन विमानस्थलमा आइपुगेको थियो । जसमा चार जना गर्भवतीसहित आठ जना महिला छन् । निकै अप्ठ्यारोमा परेका कामदारलाई साउदीका लागि नेपाली राजदूत महेन्द्रसिंह राजपुतले पहिलो उडानमा पठाइएको बताए । साउदीमा १० हजार जनाले स्वदेश फिर्न दूतावासमा आवेदन दिएका थिए । दूतावासले प्राथमिकताका आधारमा स्वदेश पठाउन थालिएको उनले बताए । उनीहरूको आरडीटीमार्फत परीक्षण गरी ल्याइएको हो । साउदीले आरडीटीलाई मान्यता दिएको छैन, पीसीआर परीक्षण गर्न १५ सय रियाल शुल्क लाग्ने बताइएको छ ।कुवेतले आममाफी प्रक्रियामा समावेश १ सय ५० जना घरेलु कामदारलाई जजिरा एयरलाइन्समार्फत पठाएको हो । स्वदेश आउने सबै खर्च कुवेत सरकारले नै व्यहोरेको हो । कुवेतले स्वदेश पठाउन भन्दै वैशाख १४ देखि अस्थायी क्याम्पमा राखेका महिलालाई उद्धार गर्न पहिलो प्राथमिकता दिएको नेपाली दूतावासले जनाएको छ । अस्थायी क्याम्पभन्दा बाहिर अप्ठ्यारोमा परेकालाई अझै ल्याइसकिएको छैन । संयुक्त अरब इमिरेट्स (यूएई) बाट ९४ गर्भवती महिलासहित १ सय ४८ जना आइपुगेका छन् । जसमा १ सय १ महिला र ४७ जना पुरुष छन् । नेपाली दूतावासले जेठ २३ गते पहिलो उडानमै गर्भवतीलाई पठाउने तयारी थियो । तर, अन्तिम समयमा आएर निःशुल्क उडान भनिएको एयर अरेबियाले शुल्क लाग्ने भनेपछि दूतावासको सूचीअनुसार यात्रुको उडान भएको थिएन । त्यतिखेर एयर अरेबियाले दुबईबाट १ सय ६८ जना यात्रु ल्याएको थियो ।चार वर्षदेखि यूएईमा कार्यरत झापाका सुवास संग्रौलाले साढे चार महिनाकी गर्भवती श्रीमती लिएर स्वदेश फिर्ने अवसर पाएको बताए । यो उडानमा नेपाली दूतावासले प्राथमिकताको सूचीमा राखेका नेपाली कामदार छन् । उनीहरू आफैंले टिकटको प्रबन्ध मिलाएका हुन् । रोजगार करार अवधि समाप्त भएका कामदारलाई भने रोजगारदाता आफैंले टिकटको व्यवस्था गरिदिएका थिए । स्वदेश फिर्नुअघि विमानस्थलमै कोरोना परीक्षण गरिएको थियो । कतारबाट जेल सजायमा आममाफी पाएका ४३ जना आएका छन् । उनीहरूलाई कतार सरकारकै खर्चमा कतार एयरवेजमार्फत नेपाल पठाइएको हो । कतार एयरवेजको उडान नम्बर क्यूआर ३२३४ को उडानमार्फत त्रिभुवन विमानस्थलमा १२ः३६ मा काठमाडौं ल्याइएको हो ।२४ वटा शव ल्याइयोलकडाउनको अवधिमा खाडी राष्ट्रमा मृत्यु भएकामध्ये २४ जनाको शव ल्याइएको छ । सबैभन्दा बढी कतारबाट २०, कुवेतबाट दुई, साउदी र यूएईबाट एकएक जना ल्याइएको हो । कतारस्थित नेपाली दूतावासका अनुसार ५५ वटा शव रहेकामा २० जनाको शव पठाइएको हो । परिवारको सहमतिमा ९ वटा शवलाई कतारमै अन्त्येष्टि गरिएको छ ।कतारबाट दमौली बर्दियाका सुकराम थारू, ईश्वरपुर सर्लाहीका अरुणकुमार पञ्जीपुर, मदाई महोत्तरीका शिवकुमार राउत, भरतपुर धनुषाका चाउतारवा मण्डल खत्वे, भीमफेदी मकवानपुरका जितेन्द्र थापा मगर, देवदह रूपन्देहीका यमबहादुर थापा, सुखचैन सिरहाका काशीनन्द्र यादव, सधोवा सर्लाहीका मनोज पासवान, औरही महोत्तरीका अनिल चौधरी, दोहनी कपिलवस्तुका मोहम्मद अलामा मुसलमान, हरिवन सर्लाहीका मस्तक शैक, परासी सिरहाका रूपेशकुमार मण्डल, सिमी लमजुङका कुम्बा तामाङ, रझेना बाँकेका भक्तबहादुर थापा मगर, लोहोतार सप्तरीका राजेन्द्रप्रसाद मण्डल, कोसी हरैंचन मोरङका युवराज अधिकारी, देउराली भोजपुरका धर्मकुमार थापा, शिखरमणि उदयपुरका मीनबहादुर थापा, मर्छक्क सुर्खेतका नरबहादुर कामी र कमेरापानी भोजपुरका मंगलबहादुर तामाङको शव ल्याइएको हो । कुवेतबाट संखुवासभाका मानबहादुर आले, नुवाकोटकी सुमी तामाङ, यूएईबाट सिन्धुपाल्चोकका पेमा नेर्वु शेर्पा र साउदी अरबबाट भैरबहादुर बस्नेतको शव ल्याइएको छ ।कोरियाबाट २३६ नेपाली शनिबार फर्किंदैकोरियामा रोजगार अनुमति प्रणाली (ईपीएस) अन्तर्गत आएर भिसा सकिएका २ सय ३६ जना नेपाली शनिबार घर फर्किने भएका छन् । दक्षिण कोरियाले नेपाली कामदार लिन पठाउने जहाजमा उनीहरू फर्कन लागेका हुन् । कोरोना भाइरसको संक्रमणका कारण उडान नभएपछि उनीहरू समस्यामा थिए । कोरियन एयरको जहाज यात्रुबिनै नेपाल जान लागेको थाहा पाएपछि गैरआवासीय नेपाली संघ र नेपाली दूतावासले कोरियाबाट नेपाली उडाउन पहल गरेका हुन् । ईपीएसमार्फत कोरिया आएका ४ हजारभन्दा बढी नेपालीको भिसा सकिएको छ । महँगो शुल्क भए पनि नेपाल जान पाएकामा खुसी रहेको सुरेश कुमारले बताए । नेपाल सरकारले हाम्रो समस्या सुनिदेला र उद्धार गर्ला भनेर बस्यौं । झन्डै तीन महिना कोरियामा खाँदा, बस्दा धेरै खर्च भयो, उनले भने । कोरियाबाट नेपाल उड्दा कोरियन एयरको टिकट ३० देखि ५० हजार रुपैयाँसम्म पर्थ्यो । चार्टर गरिएको विमानमा नेपालीले एक लाख ५० हजार रुपैयाँसम्म तिरेका छन् । नेपालबाट पनि गत मंगलबार कोरिया आएका नेपालीले त्यस्तै चर्को शुल्क तिरेका थिए । नेपाली दूतावासले केही समयअघि भिसा सकिएका एक हजारभन्दा बढी नेपालीको नामावली नेपाल सरकारलाई पठाएको थियो । त्यही नामावलीभित्रका शनिबार फर्कन लागेका दूतावासले जनाएको छ । दूतावासका अनुसार बिरामी, सुत्केरी र अन्य जटिल समस्यामा रहेकालाई प्राथमिकता दिइएको छ । कोरियाका विभिन्न जेलमा रहेका १४ नेपाली पनि सोही उडानमा फर्किने भएका छन् ।"
'स्वदेशमै सन्तान जन्माउन पाउने भयौं,"(भक्तपुर)  यूएईको आबुधाबीमा तीन महिनादेखि रोजगारविहीन बनेकी झापा दमककी कृष्णा आचार्य घर फर्कन पाएकामा खुसी छिन् । भक्तपुरको सूर्यविनायकस्थित होल्डिङ सेन्टरमा रहेकी उनले भनिन्, ढिलै भए पनि आउन पायौं । आबुधाबीमा महँगो पर्ने हुनाले सुत्केरी गराउन सक्ने अवस्था थिएन । बल्ल ढुक्क भएँ । उनको छ महिनाको गर्भ छ । आचार्य दुई वर्षीया छोरी छाडेर १० महिनाअघि आबुधाबी पुगेकी थिइन् । उनले झन्डै ७ महिना एउटा कम्पनीमा काम गरिन् । कोभिड१९ संक्रमण फैलिएपछि उनी कार्यरत कम्पनी बन्द भयो । तीन महिना सेल्फ क्वारेन्टाइन मा बसिन् । कृष्णाका श्रीमान् आबुधाबीकै एक होटलका म्यानेजर हुन् । होटलमा नियमित काम भए पनि तलब ६० प्रतिशत कटौती भएको छ । म गर्भवती भएँ, कम्पनी बन्द भयो, उनले भनिन्, बिहानसाँझ हातमुख जोड्ने जोहो मात्र भयो । कृष्णा श्रीमान्लाई उतै छाडेर शुक्रबार नेपाल आइपुगेकी हुन् ।पतिसँगै स्वदेश आइपुगेकी झापाकै रोजिना तिम्सिना पनि दंग छिन् । होल्डिङ सेन्टर आइपुगेपछि एयरपोर्टमा १२ घण्टा झेलेको कष्ट नेपाल टेकेपछि भुलेको उनले बताइन् । उता एयरपोर्टमा साह्रै दुःख पाएँ, आफ्नो मुलुकमा पाइला टेक्न पाउँदा खुसी छु, उनले भनिन् । रोजिनाको ७ महिनाको गर्भ छ । रोजिना पति बुद्ध बोहोरासँग चार वर्षअघि दुबई पुगेकी थिइन् । उनीहरू एक कफी सपमा काम गर्थे । कोभिड१९ संक्रमण रोकथामका लागि भन्दै ३ महिनाअघि कफी सप बन्द गरिएपछि दुवै कामविहीन भए । बचत गरेको रकम पनि सकियो । दुईपल्टको उडान रद्दपछि बल्ल आउन पायौं तर निकै कष्ट व्यहोर्नुपर्यो । १२ घण्टा एयरपोर्टमा भोकै राखियो, रोजिनाले सुनाइन्, महिला, गर्भवतीका लागि सहज व्यवस्था थिएन । सरकारले उद्धार गरेको भनिए पनि आफूहरूले टिकट भाडा दोब्बर तिर्नुपरेको उनले बताइन् ।कृष्णाले रोजगार गुमेर समस्यामा परेकाहरूलाई सरकारले जतिसक्दो छिटो उद्धार गर्नुपर्ने बताइन् । कम्पनी बन्द भएर धेरै नेपालीले भोकभोकै दिन कटाइरहेका छन् । उनीहरूको उद्धारमा ढिला गर्नु हुँदैन, उनले भनिन् । सरकारले महिला, गर्भवतीलाई प्राथमिकतामा राखेर उद्धार गरिरहँदा परीक्षणलाई भने महत्त्व नदिएको उनले गुनासो गरिन् । पीसीआर परीक्षण गरेर आउँछौं भन्दा नेपाल एयर लाइन्सले एयरपोर्टमै आएपछि मात्र गर्न पाउने भन्यो तर, आरडीटी मात्र गरियो, उनले भनिन्, हामी शुल्क तिरेरै पीसीआर परीक्षण गर्ने तयारीमा थियौं । कृष्णा र रोजिनासहित ९४ गर्भवती शुक्रबार यूएईबाट आइपुगेका छन् । नेपाल एयरलाइन्सको उडान नम्बर आरए २२९२ मा उनीहरूसहित १ सय ४८ जना नेपाली थिए । शुक्रबारै साउदी अरबबाट चार जना गर्भवती आइपुगेका छन् । शुक्रबार आइपुगेकाहरूलाई त्रिभुवन विमानस्थलबाट साझा बसमा राखी नेपाली सेना, नेपाल प्रहरीको एस्कटिङमा सूर्यविनायकस्थित होल्डिङ सेन्टर पुर्याइएको थियो । उनीहरूको व्यक्तिगत विवरण र स्वास्थ्य रिपोर्ट संकलन गरिएको छ । सेना, प्रहरी, सशस्त्र प्रहरी र यातायात व्यवसायीको समन्वयमा उनीहरूलाई सम्बन्धित जिल्ला पठाइने छ ।"
विदेश विभाग बेखबर,"नेकपा र सीपीसीबीचको सम्झौतापछि भएको पहिलो उच्चस्तरीय कार्यशालाबारे नेकपाको विदेश विभागले भने अत्तोपत्तो पाएन । विभागका उपप्रमुख विष्णु रिजालले कार्यशालाबारे थाहा नभएको बताए । पहिले दुई पार्टीबीच अन्तरक्रिया गरी अनुभव आदानप्रदान गर्ने सहमति भएको उल्लेख गर्दै उपप्रमुख रिजालले शुक्रबारको गोष्ठीमा विदेश विभागका कसैलाई पनि नबोलाइएको बताए ।विभाग प्रमुख वरिष्ठ नेता तथा पूर्वप्रधानमन्त्री माधवकुमार नेपाल हुन् । दुई पार्टीबीच यस्ता अनुभव आदानप्रदान गर्ने सम्झौतामा नेपाल र सीपीसीका विदेश विभाग प्रमुख सोङ ताओबीच सम्झौता भएको थियो । स्कुल विभागका उपप्रमुख वेदुराम भुसालले भने स्कुल विभागले पनि स्वायत्त रूपमा कार्यक्रम गर्न सक्ने भएकाले जानकारी गराउनैपर्छ भन्ने कुनै जरुरी नरहेको बताए । हामीले कार्यक्रम गरिसकेपछि विदेश विभागलाई रिपोर्ट बुझाउने हो, त्यो बुझाइहाल्छौं, भुसालले भने । चिनियाँ कम्युनिस्ट पार्टी अन्तर्राष्ट्रिय विभाग, चिनियाँ कम्युनिस्ट पार्टी तिब्बत स्वशासित कमिटी र नेकपाको केन्द्रीय पार्टी स्कुल विभागको संयुक्त आयोजनामा भएको कार्यशालामा अध्यक्ष पुष्पकमल दाहाल, उपप्रधानमन्त्री तथा रक्षामन्त्रीसमेत रहेका नेकपा स्कुल विभाग प्रमुख ईश्वर पोखरेल र नेकपाका केन्द्रीय नेताहरू गरी सय जना सहभागी थिए ।"
सहारा नै ढलेपछि,"(जाजरकोट)  मुद्दा दर्ता भएपछि आरोपितहरूविरुद्ध कानुन कारबाहीको प्रक्रिया अघि बढेको छ । तर, आफन्त गुमाएका परिवारमा परेको सन्ताप घटेको छैन । पश्चिम रुकुमको सोती घटनामा हत्या गरिएका ६ युवाका आफन्त न्यायका लागि खबरदारी गरिरहेका छन् । न्यायप्राप्तिको संघर्ष जति कठिन छ, त्यतिकै कष्टकर देखिन्छ, परिवारको भोलिका दिनहरू । सबै परिवार आर्थिक रूपले कमजोर छन् । दिनभर मजदुरी नगरी साँझबिहान चुल्हो बाल्न धौधौ छ । दुई मृतकका कलिला सन्तान छन् । अभिभावक वृद्धवृद्धा छन् । चोटमाथि चोटभेरी नगरपालिका ११, मटेलाकी भीमाकुमारी बुढाथोकी शाहीको मनमा वेदनाको चाङ छ तर उनलाई कसैसामु पोख्न मन लाग्दैन । १८ वर्षमै छोरा गुम्नुको पीडा बोलीमा व्यक्त गर्न सकिन्छ र ? यही कारण हुनुपर्छ, उनका ओठ चल्नु पहिले आँखा भिज्छन् । कान्छो छोरो गोविन्द जेठ १० मा सम्पर्कविहीन भए । त्यसको दसौं दिनमा भेरीमा शव भेटियो । अनुहार होइन, कपडाबाट गोविन्दको पहिचान भएको थियो । शरीरभर चोटैचोट थिए । भीमाको घर पुग्दा आँगनमा फूलमालाले सजाइएको गोविन्दको तस्बिर थियो । फोटो देख्नासाथ छोरा आउलाजस्तो लाग्छ । जब आउँदैन भन्ने थाहा पाउँछु, छाती फुट्लाजस्तो हुन्छ, भीमाले भक्कानिँदै भनिन् । गोविन्द शीतल मावि चौरजहारीबाट यो वर्ष एसइईमा सहभागी हुने थिए । लकडाउनले परीक्षा रोकियो । घरमा धेरथोर पढ्दै थिए, कहिलेकाहीं मात्र बाहिर निस्कन्थे, नत्र सधैं आमासँगै । मटेलामा भीमाको सानो होटल छ । घर खर्च त्यसैबाट चल्छ । खाना पकाउनेदेखि भाडा माझ्नेसम्म सबै काम भीमा नै गर्छिन् । ६ मध्ये सबैभन्दा अन्तिममा गोविन्दको शव भेटिएको थियो । जति शव भेटिएको खबर आउँथ्यो, भीमा झस्कन्थिन्, गोविन्दको शव होइन भनेपछि खुसी हुन्थिन्, न मारिएको छैन कि भनेर । दुःख पनि लाग्थ्यो, मारेर फालिसके, लास सडिसक्यो होला, बरु दाहसंस्कार गर्न पाए हुन्थ्यो भनेर । तैपनि लास नभेन्टुन्जेल आस मरेको थिएन, भीमाले आँसु पुछ्दै भनिन् । उनको लास खोज्न गाउँभरिका केटा भेरीमा पौडिरहेका थिए । ती सबैलाई खाना पकाएर खुवाउँथिन, भीमा । जुन छोराले भविष्यमा आफूलाई पाल्ला भन्ने सपना थियो, त्यही छोराको शव खोज्न पसिना बगाउनुपर्यो उनले । भीमा सोच्छिन्, साथीको लहैलहैमा सोती नगएको भए मारिनुपर्थेन । सबैले दलितको पक्षमा बोलेको तर गैरदलितलाई कसैले वास्ता नगरेको भन्दै गोविन्दको परिवारको चित्त दुखेको छ । खलंगाबाट गोविन्दको घर मटेला १० किमिमा पर्छ । अधिकारकर्मी र स्थानीय जनप्रतिनिधि सबै रानागाउँतिरमात्र गएको, मटेला नआएको उनीहरूले गुनासो पोखे । हाम्रो भाइले दलितका लागि ज्यान दिएको छ । तर, कसैले वास्ता गर्दैनन्, सबै दलितको पछि लाग्या छन्, गोविन्दकी फुपू दिदी यमुना शाहीले भनिन् । राहतभन्दा न्याय चाहिएको उनले बताइन् । पुत्रवियोगको यो पलसमेत उनले श्रीमान्को साथ पाइनन् । श्रीमान् इन्द्रबहादुर जाजरकोट कारागारमा कैद भुक्तान गरिरहेका छन् । एउटा छोरो इन्डियामा छन्, अर्को मटेला घरमै । उनका अनुसार गोविन्द एसइई उत्तीर्ण गरेर डोजर अपरेटर तालिम गर्ने र वैदेशिक रोजगारमा जाने तयारीमा थिए । छोरो विदेश गएपछि अर्काले खाएको जुठा भाँडा माझ्नु पर्दैन भन्ठान्थेँ, भीमाले सुनाइन् ।भेरीभन्दा गहिरो पीडाभेरी नदीको किनारमै छ, लक्ष्मी सुनारको घर । जस्तामा ढुंगाले अड्याएर छाएको, दुईकोठे । त्यो पनि ऐलानी जग्गामा । अन्त जेथा छैन । लक्ष्मीले १८ वर्ष पुग्दै गरेको छोरो लोकेन्द्र सुनार गुमाउनुपर्यो । नवराज विककी आमा उर्मिलाकी बहिनी हुन्, लक्ष्मी ।नजिकै भेरी सुसाइरहन्छ, त्यतिकै रोइरहन्छ, लक्ष्मीको मन । लोकेन्द्र जहाँबाट भेरीमा हाम्फाले भनिएको छ र जहाँ उनको शव भेटियो, त्यो सत्य हो भने उनी घरअगाडिबाटै बगेको हुनुपर्छ । मेरो छोरोले सानैबाट भेरी खेलेको । जिउँदै भेरीमा फलालेको भए जसरी पनि बाँच्थ्यो, भेरीको डिलमा बसेर लक्ष्मीले भनिन्, बाहिरै मारेर भेरीमा फाले । लोकेन्द्रको शव १४ गते भेटिएको थियो । लास नभेटाइन्जेल आउँछ कि जस्तो लागिरहन्थ्यो, बाटो हेरिरहन्थें, सुक्सुकाउँदै उनले भनिन् । यत्रो शोक पर्दा ९ वर्षकी छोरीबाहेक लक्ष्मीको साथमा कोही छैनन् । श्रीमान् गोपाल बितेको दुई वर्ष भयो । जाजरकोटमै उनको बस दुर्घटनामा ज्यान गएको थियो । जेठो छोरो लछे सुनार मलेसिया गएको चार वर्ष बित्यो, त्यहाँ कम्पनीले उनको पासपोर्ट लगेको छ, न बुबा बित्दा नेपाल आउन पाए, न भाइ बित्दा । बुबाको किरिया गर्न पाइनँ, अहिले पनि आउन सकिनँ भनेर फोनमा रोयो । म पनि सँगै रोएँ । रातभर निद्रा पर्दैन, लक्ष्मीले भनिन् । लछेले एक वर्ष बढी भयो, काम गर्न नपाएको । घरमा पैसा पनि पठाएका छैनन् ।श्रीमान् बितेपछि लक्ष्मीले लोकेन्द्रलाई पढाउन सकिनन्, ९ कक्षामै रोकियो उनको पढाइ, त्यसपछि सुर्खेत गएर कालीगढ तालिम सिक्न थाले । गत फागुनदेखि बल्ल थोरैथोरै कमाइ हुन थालेको थियो । लकडाउन भएपछि घर आए, आमालाई घरको सबै काममा सघाउँथे र भन्थे अब सुनचाँदी पसलमा काम गर्छु, कमाइ राम्रै हुन्छ । आफ्नै घडेरी किनेर घर बनाउनुपर्छ । छोराले यसोभन्दा लक्ष्मी दुःखका दिन सकिँदै छ भन्ने ठान्थिन् । दुःख जति सबै मलाई मात्र पर्नुपर्ने रहेछ, उनले दुःखेसो पोखिन् ।लोकल रक्सी बनाएर लक्ष्मी घर चलाउँछिन् । छोरा बितेपछि सबै रोकिएको छ । खान लाउनै मुस्किल छ । बुबासँगै दुर्घटनामा परेर पुनम सख्त घाइते भएकी थिइन् । अहिले पनि जीउमा चोट र दाग छन् । नियमित उपचार गराउनुपर्छ । तर, उपचार गराउने खर्च पनि छैन । जिन्दगी कसरी कट्ला ?, टोलाउँदै लक्ष्मीले पीडा पोखिन् । छेवैमा रहेकी पुनम एकोहोरो आमाको अनुहार हेरिरहेकी थिइन् । ॅअब कसरी बाँच्ने ?जाजरकोट भेरी४, रानागाउँका मुनलाल विक र उनकी पत्नी उर्मिला विकलाई घरीघरी लाग्छ, लकडाउन नहुँदो हो त छोरो नवराजलाई गुमाउनु पर्थेन । नवराजले नेपाल प्रहरीको सिपाही दर्जामा नाम निकालिसकेका थिए, लकडाउनले तालिम रोकियो । नवराज बुबाआमालाई सधैं भनिरहन्थे, अब तपाईंहरूका दुःखका दिन गए, म कमाएर पाल्छु । छोराको यही बोली उनीहरूको बाँच्ने सहारा थियो । तर, सहारा भेरीमा बगाइयो, जेठ १० गते । मुनलाल र उर्मिलाको जीवन मजदुरीमा बितिरहेको छ, दिनभर पसिना बगाएरै उनीहरूले नवराज र दुई छोरीलाई हुर्काए, पढाए । नवराज खलंगाको त्रिभुवन माविमा कक्षा १२ पढ्दै थिए । पढाइ ठिकै थियो, खेलकुदमा भने अब्बल । भलिबल, फुटबल र दौडका जिल्ला स्तरीय खेलाडी । उनी जहाँ जान्थे, पदक र प्रमाणपत्र लिएरै आउँथे । उर्मिलामुनलाल छोराको तरक्की देखेर दंग थिए । अहिले ती पदक उनीहरू भक्कानिने कारण बनेको छ । पुलिसमा जागिर खान्छु, बिहे गर्छु, तपाईंहरूलाई सुखसँग पाल्छु र देशको सेवा गर्छु भन्थ्यो, उर्मिलाले सुक्सुकाउँदै भन्छिन्, पापीहरूले मेरा छोरालाई अनाहकमा मारिदिए । घटनाकै दिन बिहान पनि नवराज कहिले लकडाउन खुल्ला र, तालिम सुरु होला भन्दै थिए । दिउँसोतिर फोनमा कुरा हुँदा साथीहरूसँग काफल खान आको छु, आइहाल्छु भनेका थिए । तर, त्यसपछि उनी कहिल्यै आएनन् । मल्ल ठकुरीकी छोरीसँग छोराको माया बसेको छ भन्ने थाहा पाएपछि उर्मिलाले सम्झाएकी थिइन् । वैशाख १७ गते चौरजहारी इलाका प्रहरी कार्यालयमा नवराज थुनिएपछि उनी नै लिन पुगेकी थिइन् । बाटोभरि छोरालाई सम्झाइरहिन् । घटनाको अघिल्लो रात ती किशोरीसँग फोनमा बोलिरहेको सुनेपछि उनले नवराजसँग बिन्ती गरेकी थिइन्, त्यो नानीलाई छोडिदेऊ, हामीलाई टिकिखान दिँदैनन् । नवराजले हुन्छ, हुन्न केही भनेनन् । त्यसको २४ घण्टा नबित्दै नवराजको शव भेरीमा भेटिएको खबर उनको कानमा परेको थियो । यस्तो बज्रपात आइलाग्ला भनेर सपनामा पनि सोचेका थिएनौं, उर्मिलाले भनिन् । मुनलालको परिवारसँग ओत लाग्ने घर त छ । तर दिनभर काम गरेन भने साँझबिहान छाक टार्न धौधौ पर्छ । छोरो गुमेपछि शोकमा डुबे, न्यायका लागि भौंतारिरहेका छन्, शारीरिक र मानसिक तनावले अब उही रफ्तारमा खट्ने सहास छैन । राम्रो निद्रा पर्दैन । मजदुरी गरेर भए पनि छोरालाई जागिर खाने अवस्थामा पुर्याएका थियौं, उर्मिलाले भनिन्, अब काम गर्न सक्ने अवस्था छैन, कसरी बाँच्ने होला ? मुनलाललाई ढाड दुख्ने समस्या पनि छ । लामो समय खटिरहन सक्दैनन्, जचाइरहनुपर्छ । डाक्टरले अप्रेसन गर्नुपर्छ भनेका थिए तर पैसा नभएकाले गर्न नसकेको उनले दुःखेसो पोखे । छोरा कमाउने भएपछि उपचार गर्नुपर्ला भन्ने आशा थियो, यसो भनिरहँदा उनका आँखा रसाएका थिए । परिवारकै बिचल्लीजेठ १० मा सञ्जीव विकको छोरा साहिलको जन्मदिन थियो । साहिल आमा सविनासँग मामाघर गएका थिए । सञ्जीव घरमै बोलाएर छोराको जन्मदिन मनाउने सुरमा थिए, सविनासँग कुरा भइसकेको थियो । छोरा आउन पाएन भने फोटो अगाडि राखेर पनि केक काट्नुपर्छ है सञ्जीवले खुसी हुँदै भनेको यो कुरा आमा सवितालाई झल्झली याद आउँछ । छोराको जन्मदिनको केक काट्न नपाउँदै सञ्जीव बेपत्ता भए । १५ गते भेरीमा उनको शव भेटियो । पाँच वर्ष नपुग्दै साहिल टुहुरो भए, २० वर्षमै सविनाको सिन्दुर पुछियो, सविता र बुबा बलरामको भविष्यको टेको ढल्यो । भर्खर २२ वर्ष पुग्दै थिए सञ्जीव । अनाहकमा आइलागेको यो वियोगले विक परिवार विक्षिप्त छ । छोरा सम्झिएर सविता जति रुन्छिन्, त्यतिकै औडाहा हुन्छ, जब नाति र बुहारीलाई देख्छिन् । बलरामले पनि आफूलाई सम्हाल्नै सक्दैनन् । सविना धेरै दिन मूर्छित भइरहिन्, अझ उनका आँखाहरू ओभाना भएका छैनन् । छोरो साहिलले सबै कुरा बुझ्ने भइसकेका छैनन्, ममी रोएको देख्छन्, उनी पनि रुन थालिहाल्छन् । बरोबर बुबालाई सोधिरहन्छन् । नवराज र सञ्जीवको घरनजिकै छ, आफन्त पनि हुन् । तर, त्योभन्दा घनिष्ट थियो, उनीहरूको दोस्ती । भाइको प्रेम सफल पार्न सञ्जीव लागिपरेको देखिन्छ । वैशाख १७ गते सोती जाँदा उनले पनि नवराजकी प्रेमिकाका परिवार र आफन्तबाट पिटाइ खाएका थिए । सविताका अनुसार, सोतीबाट फर्किएपछि अब त्यता जान्नँ भन्थे । तर, उनको मन बदलियो । भाइलाई बुहारी भित्र्याइदिएर छोराको बर्थडेमा केक काट्ने दुवै सपना अधुरो भयो । जे भन्यो, त्यही मान्थ्यो, ज्ञानी थियो । झगडा गर्दैन्थ्यो, सविताले निन्याउरो मुहार ल्याउँदै भनिन्, कालले निम्तो गरेको भएर सोती पुगेछ । अपराधीहरूले मेरो सोझो छोरालाई सकाए ।सञ्जीवबारे कुरा गरिरहँदा छोरो काखमा च्यापिरहेकी सविनामा भने आक्रोशको भाव झल्किएको थियो । मैले कसरी सहनु, यति सानो छोरालाई के भनेर सम्झाउनु ? सविनासँग पीडाका पहाडहरू छन् । सञ्जीवले आधारभूत तहभन्दा माथि पढ्न पाएनन्, घरकै काममा खटिनुपर्यो । खेलकुदमा भने नामी थिए । नेपाली सेनाका लागि तयारी गर्दै थिए । छोराले कमाउन थालेपछि अलि सुबिस्ता पाइएला भन्ने आस थियो, बलराम र सविताको । बलराम पनि नेपाली सेनाबाट सेवानिवृत्त हुन् । हामी दलित पर्यौं, हाम्रा कोही छैनन्, सबैले हेप्छन् मात्र । नेताहरूले सहानभूति त दिएका छैनन्, न्याय कसरी पाइएला र ? सविताले बह सुनाइन् । ॅबुढेसकालमा एक्लै हुने भइयोरानागाउँका पदमबहादुर बुढामगर र राधिका बुढामगरको जोडी मिस्त्रीको काम गर्छन् । कहिले घर बनाउन पसिना बगाउँछन्, कहिले बाटो र पुल । दैनिक ८९ सय नकमाए हातमुख जोड्न सक्दैनन् । जसोतसो आफू र परिवारको ज्यान पालिरहेको यो दम्पती जेठ १० गतेदेखि शोकको आहालमा डुबेको छ । उनीहरूले कान्छो छोरा गणेश बुढामगर गुमाउनुपर्यो । गणेश १९ वर्ष टेक्दै थिए । गणेशले तीन वर्षअघि खलंगाबाट एसईई पास गरेका थिए । कुशे गाउँपालिका२, टालेगाउँ घर भएका परिवार विगत डेढ दशकदेखि रानागाउँमा डेरा गरी बस्दै आएको छ । टालेगाउँमा खेतीयोग्य जग्गा जमिन पनि छैन । पदम भन्छन्, हामी सबैले ज्याला नगरी खान सक्ने अवस्था छैन । खानभन्दा डेरा भाडा तिर्ने चिन्ता हुन्छ । गणेश बितेपछि न उनीहरूले काम गर्न पाएका छन्, न सक्ने स्थिति छ । पुत्रवियोगसँगै भोलिको चिन्ताले यो जोडी थलिएको छ । पदमले छोराको किरिया बसिरहेको घरमा गर्न पाएनन् । घरबेटीले देउता लाग्छ भन्दै किरिया गर्न दिएनन् । पदमले खानेपानीको पुरानो भवनमा काजकिरिया गरे । जेठो छोरा भरत गाडी चलाउँछन् । भरतका पत्नी र दुई वर्षीय छोरो छन् । दैनिक मजदुरी नगरे साँझ बिहानको छाक धान्ने उपाय हुँदैन, राधिकाले भनिन्, दुई भाइ मिलेर काम गर्लान्, कतै रोजगारी गरेर कमाइ गर्लान् र हामी बूढाबूढीलाई सुख होला भनेको बज्रपात आइलाग्यो । गणेशले भारतीय सेनामा जाने सपना पालेर आफूलाई तयार गर्दै थिए । ज्यान सुगठिलो थियो, दैनिक २०२५ किलोमिटर दौडन्थे । इन्डियन आर्मी बनेर तपाईंहरूलाई पाल्छु, सहरमा घर बनाउँछु भन्थ्यो, पापीहरूले मेरो छोरा निमोठे, राधिकाले रुँदै भनिन् । सेनामा भर्ती हुने सफल नभए वैदेशिक रोजगारमा गएर भए पनि घरपरिवारको आर्थिक हैसियत उकास्ने अठोट गरेका थिए, गणेशले । लकडाउनका कारण उनको सेनाको भर्तीमा परीक्षा दिने तयारी रोकिएको थियो । मजदुरी गरेर पेट पाल्नुपर्ने दिन जालान्, अर्काको घरमा कति बस्नुपर्ला र ? भनेको झन् उल्टो भयो, उनले राधिकाले भनिन्, साथीको दुलही भगाउन सहयोग गर्न गएको थियो । कहिल्यै नआउने भयो । नवराजको घरनजिकै बस्छ, बुढामगरको परिवार । नवराज र गणेश खुब मिल्थे । गाउँमा भएको २३ रोपनी जग्गाको उत्पादनले ३ महिना पनि खान नपुग्ने र तत्कालीन माओवादी द्वन्द्वको असुरक्षाका कारण सदरमुकाम खलंगामा विस्थापित भई डेरा बस्न आएको बाबु पदमबहादुरले बताए । अहिलेसम्म मजदुरी गरेर जीवन निर्वाह गर्दै आएका थियौं, अब बुढेसकाल लाग्यो । कसरी ज्याला मजदुरी गर्ने ? कमाउने उमेरको छोरा गुम्यो, जेठो छोरा (भरत) लाई आफ्नै परिवार पाल्न धौधौ छ, पदमले दुःखेसो पोखे, बुढेसकालमा एक्लै पर्ने भइयो । भोलिको भयरुकुम पश्चिम चौरजहारी१, लामिछाने गाउँकी सुनिता नेपाली १८ वर्ष पुगिन् । उनकी छोरी एलिसा २ वर्षमा हिँड्दै छिन् । यति छिट्टै सुनिताले पति गुमाउनुपर्यो, एलिसाले पिता । सोती घटनामा निधन भएका टीकाराम नेपाली सुनिताका श्रीमान् थिए । लकडाउन खुलेपछि ऋणदाम गरेर भए पनि मोबाइल र सोलार पसल खोलेर व्यापार गरौंला भन्नुभएको थियो । तर, सबै सपना भयो, सुनिताले भनिन्, अब नाबालक छोरीको लालनपालन कसरी गर्ने ? आफू कसरी पढ्ने भन्ने पनि चिन्ताले सताएको छ । शीतल मावि चौरजहारीमा ११ कक्षामा पढ्ने टीकाराम सोलार पावर जडानसम्बन्धी काम गर्थे । मोबाइल मर्मतको तालिम लिएका थिए । सुनिता पनि सोही स्कुलमा ११ कक्षामै पढ्छिन् । एलिसालाई पनि कखरा सिकाउँदै थिए । बाबु सोबे नेपाली र आमा गीताका एक्लो छोरो हुन्, टीकाराम । एउटी छोरी छिन्, सुमित्रा । सोबे र गीता मजदुरी गरेर गुजारा गर्छन् । परिवारको आर्थिक अवस्था कमजोर छ । जमिन, खेतीपाती छैन, पेसा भने पनि नभने पनि दैनिक मजदुरी हो । नगरे गुजारा चल्दैन, सोबेले बह पोखे, बास बस्ने घरसमेत अर्काको जग्गामा छ । हाम्रो त सहारा नै गुम्यो । एकातिर भविष्य अन्धकार देख्छन्, अर्कातिर न्यायका लागि आफैं दौडिनुपरेको छ । हत्यारालाई जीवित हुँदासम्म कैद सजाय हुनुपर्ने सोबेको माग छ । कलिलै उमेर सिउँदो पुछिएकी सुनितालाई अझै पति आइहाल्छन् कि जस्तो लाग्छ । बाटो हेरिरहन्छिन्, आँसु झरिरहन्छ । किशोर अवस्थामै जीवन साथी गुमाउने मजस्तो अभागी अरू को होला र ? यो संसारमा अरू के बाँकी छ र ?, उनले भनिन्, मेरा साथमा एउटा मोबाइलसमेत छैन, सासूससुराले कति दुःख गर्ने ? सोबे दम्पती नातिनी र बुहारी देखेपछि भक्कानिन्छन्, सुनिता छोरी र सासूससुरा देखेपछि । एकअर्काले हेरेर टोलाउनुबाहेक अर्को विकल्प हुन्न, उनीहरूसँग । छोरीले सधैं बाबा खै, बाबा खै भन्छे, मैले के जवाफ दिनु ? सुनिताले आँसु झार्दै भनिन् ।"
डरको मानवशास्त्र,"टुंग्याउनीमाकेहीअघि एउटा कार्यशाला गोष्ठीको उद्घाटनमा राजनीतिक विश्लेषक हरि शर्माले भने, सत्यतथ्यमा कसैको एकाधिकार हुँदैन, प्रश्नबिनाको समाज हुँदैन तर आज नेपाली समाजमा नागरिकको प्रश्न गर्ने अधिकार क्रमशः कुण्ठित हुँदै गएको छ । नेपाली समाज यसरी प्रश्नविहीन हुँदै गएको पृष्ठभूमिलाई पत्रकार राजेन्द्र दाहालले दुई शब्दमा भने, डर छ । प्रश्न गर्नै डर लाग्छ । तर, कसको डर ? हामीले भोगिरहेको समाजमा सबैभन्दा बढी डराउने को होला ? डरको उपचार के होला ? उल्लिखित प्रश्नमा छलफलकै क्रममा एक जना सहभागीले भने, नागरिक र समाजसँग सबैभन्दा डराउने त राज्य हो । समाज राज्यसत्तासँग असुरक्षित महसुस गरिरहेको छ, राज्य आफ्नै नागरिकसँग डराइरहेको छ । हरि शर्मा भन्छन्, प्रश्न गर्न छोड्न हुँदैन । प्रश्नले मात्र मानिसलाई डरसँग जुध्न मदत गर्छ एकातिर भने अर्कातिर प्रश्नले नै मानव समाजलाई गतिवान बनाउँछ । संसारका सबैखाले भौतिक तथा सामाजिक ज्ञान उत्पादनका अनुसन्धानकर्महरू प्रश्नबाटै सुरु हुन्छन् । त्यसैले आम नागरिक समाज र सरकारसमेत प्रश्नसँग डराउनु भनेको समाजलाई यथास्थितिमा राख्नु हो । अचम्म लाग्छ, नेपालमा द्वन्द्व र द्वन्द्वात्मक सम्बन्ध नै समाज परिवर्तन र रूपान्तरणका संवाहक हुन् भन्ने विश्वासमा हुर्किएको मार्क्सवादी सत्ता प्रश्नहरूसँग डराइरहेको छ । व्यक्तिहरूमा डरको निर्माण बाल्यकालदेखि नै हुन्छ । व्यक्ति सामाजिकीकरणको प्रथम र सबैभन्दा महत्त्वपूर्ण संस्था परिवार हो । परिवारबाटै पैदा हुन्छ डर व्यक्ति मानसिकतामा । त्यसपछि विद्यालय डर र हिंसाको मुख्य निर्माणस्थल हो । निश्चित रूपमा विद्यालय ज्ञानआर्जन र शिक्षा हासिल गर्ने केन्द्र हो । तर, नेपालका पेदकेहरूजस्ता नेपालीइतर भाषीका रूपमा हुर्केका नानीहरू, दलित बालबालिकाहरू, आर्थिक रूपमा विपन्न परिवारका बच्चाहरूका लागि डर, हिंसा र अपमानबोध गराउने प्रमुख संस्था विद्यालय पनि देखियो । सामाजिकीकरणकै सन्दर्भमा बालबालिकाले डर सिक्ने उपाय आफ्नो समवयी संगतबाट पनि हो । व्यक्ति क्रमशः वालिग हुँदै जाँदा डरका थप स्रोतहरू समाज र सरकारका अनेक अंगहरूसँग डराउँदै जीवन जिउन बाध्य हुन्छ । ऊ डरका बीच किन जिउँछ भने मर्नदेखि पनि डराउँछ । यसर्थ मानिस एक डरछेरुवा प्राणी हो ।"
ऊ सिक्दै छ,"ऊ बल्लतल्ल जग उचालेर हिँड्नै के लागेको थियो, अनियन्त्रित भयो । जग हातबाट फुत्कियो र पानी छताछुल्ल भयो । सिसाको जग फुटेको आवाजसँगै निक्लन थाले अन्य आवाज । एउटाले भन्यो, नसक्नेले किन उठाउनुपर्थ्यो ? अर्कोले भन्यो, बढी जान्ने हुनुपर्छ यसलाई आजभोलि । अझ अर्कोले थप्यो, भनेको काम केही गर्नु छैन । खाली बिगार्ने मात्रै काम गर्छ ।बिगार गर्नु उसको उद्देश्य हुँदै होइन । न उसले सक्दिनँ भन्ने थाहा पाउँदापाउँदै त्यो सामान उठाएको थियो, न ऊ पानी पोखिएपछि केके नोक्सानी हुन्छ भन्ने जान्दथ्यो । बच्चा न हो, जे मन लाग्यो त्यही गर्छ । उसलाई गाली गर्नेहरूलाई पनि यो राम्रोसँग थाहा छ, तैपनि हकारिरहन्छन् । किनभने उनीहरूलाई झर्को लाग्छ, उसका बिगार सम्झिएर । अब सिसा उठाउनुपर्छ, पानी सोहोर्नुपर्छ, सामान भिजेको भए सुकाउनुपर्छ । उसको सानो गल्तीले उनीहरूको काम थपिन्छ । सबैले गाली गरिरहँदा ऊ भने जिल्ल परिरह्यो । अलिअलि डरायो पनि । काम बिगारेपछि प्याट्ट एकदुई थप्पड खानु ठूलो कुरो होइन उसका लागि । सिकाउने बहानामा उसलाई गाली गर्ने र पिट्ने अधिकार ठूलालाई छ । उसको उमेर नै सिक्ने हो र सिकाउनु ठूलाको कर्तव्य । तर, ऊ कहाँ हामीले सिकाउन खोजेको मात्र सिक्छ र ? हाम्रो सिकाउने बेला भएजस्तै उसको पनि त सिक्ने बेला हो । एउटा पाठ सिकाउन खोज्दा उसले धेरै अतिरिक्त कुरा पनि सिकिरहेको हुन्छ । सिसा फुटाउनु गलत हो भन्ने त उसले बुझिहाल्यो, तर उसले यही मात्र सिकेन । उसले सिक्यो कसैले कुनै गल्ती गरे गाली गरिहाल्नुपर्छ, तर्सिने गरी कराउनुपर्छ, ठूला भएपछि सानासँग जसरी बोले पनि हुन्छ  । ऊ हाम्रो प्रवचनबाट भन्दा बढी व्यवहारबाट सिक्छ । ऊ हर सेकेन्ड हामीबाट केही न केही सिक्दै हुन्छ, जुन कुरा हाम्रो दिमागमा हर समय रहँदैन । अर्को दिन कप फुट्छ । पहिलेको गालीले तर्सिएको ऊ अब कप लुकाउँछ । तर, ठूला मान्छेले थाहा पाइहाल्छन् । अब नयाँ गाली थपिन्छ, अब त ढाँट्ने पनि भइसक्यो । जति ठूलो भयो, त्यति खराब हुँदै छ ।ऊ खराब होइन । बिचरालाई त खराबको अर्थसम्म थाहा छैन । न त उसले रहरले ढाँटेको हो । उसले गाली नखानका लागि मात्र ढाँटेको हो । किनभने उसलाई गाली मन पर्दैन । गाली कसलाई मन पर्छ र ? उसले नजानेर गल्ती गर्यो र अनजानमा भएका गल्ती लुकाउन झुट बोल्यो । ठूलाको रिसबाट बच्न ढाँट्यो । यो उसको गल्ती होइन, गल्ती त हाम्रो हो । उसलाई तर्सायौं । असल बनाउन र ठीक काम ठीकसँग गर्न सिकाउने तरिका नजान्दा उसलाई ढाँट्ने बनायौं । सुरुमै जग फुट्दा आफैं डराएको उसलाई अझै गाली गर्नुको साटो आत्तिनुपर्दैन, फुटेर केही हुँदैन, अर्कोचोटि काम गर्दा होस गर्नू मात्रै भनिदिएका भए सायद ऊ आफ्नासँग डराउँदैन थियो, न त डरका कारण झूट नै बोल्थ्यो । हामी झर्केर बोल्ने सानो बच्चासँग रिसाउँछौं, कहाँबाट सिक्यो यस्तो बोली भनेर । कहाँबाट सिक्छ र ? हामीलाई यादै हुँदैन, आफ्नो कामको तनाव, अस्तव्यस्त जिन्दगीको निराशा बच्चामाथि निकाल्छौं भनेर । आफूभन्दा ठूलालाई कराउनुलाई अनुशासनहीनता मान्ने हामी बच्चालाई गाली गर्नु चाहिँ अनुशासनहीन काम मान्दैनौं । बच्चालाई गाली गरेकामा हाम्रो तर्क हुने गर्छ, यसकै भलाइका लागि गरेको त हो नि । भोलि बिग्रियो भने के गर्नु ?हामी पनि त कुनै दिन साना थियौं । हामी पनि त हाम्रै बच्चा जस्ता थियौं, जसमाथि हाम्रा बुबाआमाले थुप्रै सपना सजाएका थिए । हामी पनि सिक्दासिक्दै हुर्किएका हौं मीठो बोल्नू, असल बन्नू, कुलतमा नफस्नू, अरूलाई सधैं सहयोग गर्नू, समय खेर नफाल्नू, कहिल्यै कसैलाई नमीठो वचन नलगाउनू  । यस्तै कुरा न हुन् आफूभन्दा ठूलाले सिकाउने १ कति सिक्यौं त हामीले ? के हामी त्यस्तै बन्यौं त ? अहँ, बन्न सकेनौं । मीठो बोल्न मात्रै सिकेका भए आज आफ्नो बच्चा हुर्काउँदा हाम्रो मुखबाट गाली निस्कँदैन थियो । हामी जे सिकाइयो त्यो बनेनौं । आफूले जे देख्यौं र जे भोग्यौं, त्यस अनुसारको बन्यौं । भोलि हाम्रा बच्चा पनि त्यस्तै बन्छन् ।धेरै चकचक नगर, नत्र म पुलिस बोलाइदिन्छु, तिमीलाई लिएर जान्छ, चुप लागेर सुत, बाहिर धोक्रे बूढो आएको छ, रुने बच्चालाई बोरामा हालेर लैजान्छ, एक्लै नहिँड, अर्को मान्छेले च्याप्प समातेर लैजान्छ, खानेकुरा सबै खाऊ, नत्र बिरामी भयौ भने डाक्टरले सुई लगाइदिन्छन् आदि भन्दै हामी आफूसँग बस्दा सुरक्षित ठानिरहेको बच्चाको मनमा डर हुलिदिन्छौं । बच्चालाई शान्त, असल र समझदार बनाउनका लागि हामी यति धेरै गलत तरिका अपनाउँछौं, बच्चा असल होइन भ्रमित बन्छ, बहादुर होइन डरपोक बन्छ । अब ऊ पुलिस देखे पनि डराउँछ, डाक्टर देखे पनि डराउँछ, राति एक्लै सुत्न पनि डराउँछ । किनभने घरबाहिर त धोक्रे बूढो उसलाई लिन आएको हुन्छ । ऊ बाहिर हिँड्न पनि डराउँछ । यस्ता कुराले बच्चा डराएर एक छिन शान्त बस्दा हामीलाई एकै छिन आराम त होला, तर उसमा राम्रो प्रभाव पर्दैन र जीवनभर सताइन्छ । हामी उसको दिमागमा नकारात्मक कुरा भरिरहेका हुन्छौं । भर्खर जन्मँदा सर्पसँग नडराउने बच्चा अब सामान्य कुराको छाया देख्दा पनि डराउने बन्छ । भर्खर जन्मँदा उसको दिमाग खाली हुन्छ, डर हुँदैन । जति भर्ने हो, हामी नै भरिदिँदै जान्छौं अनि यस्तो भइस् र उस्तो भइस् भनेर उसैलाई गाली पनि गर्छौं । अझै हामी आश्चर्यचकित हुँदै भन्छौं, हामी त यस्ता थिएनौं है । यो कहाँबाट यति डरपोक भयो ? कुनै पनि कुरा गलत तरिकाले सिकाउनुभन्दा त नसिकाएकै राम्रो ।हामी आफ्नो बच्चा अरूको बच्चासँग दाँज्छौं । आफ्नोमा कमी देखिए त्यो बच्चाले गर्न सक्ने, यसले चाहिँ गर्न नसक्ने हुन्छ ? भन्छौं । हामी खराबी औंल्याउन एक सेकेन्ड पनि लगाउँदैनौं । बच्चा फेरि जिल्ल पर्छ । खासमा दाँज्ने नै हो भने हामीले आफूलाई असल बच्चा हुर्काउनेहरूसँग दाँज्नुपर्छ र सिक्नुपर्छ उनीहरूसँग कसरी सिकाउँदा बच्चाले सिक्छ भनेर । बच्चालाई सिकाउन कला चाहिन्छ । कमजोरी बच्चाको होइन, कमजोरी त सिकाउनेमा हुन्छ । मार्गदर्शक असल, समझदार भए मात्र मार्ग स्पष्टसँग देखिने हो ।मोबाइलको युग हो यो । जे कुरा पनि मोबाइलमै पाइन्छ । एक छिन फुर्सद भयो कि मोबाइलको स्क्रिन तल र माथि सारिहाल्ने हामी त्यहाँबाट आँखै नहटाई बच्चालाई गाली गर्छौं, खालि मोबाइल हेरेको छ, बसेको छ । आँखा विग्रिएला है । अचेल मोबाइलले गरेर अरूसँग बोल्दै नबोल्ने भइसक्यो । हामी आफैं पनि त अचेल मोबाइलमै हराइरहन्छौं नि । बच्चा मात्र होइन, अहिलेका प्रायः ठूला मान्छे पनि एकअर्कासँग कुरा कम गरिरहेका र मोबाइल बढी हेरिरहेका हुन्छन् । हामी आफू सुध्रिनु जरुरी छ कि छैन ? अचेल त बच्चाले आमाबुबाबाट पाउने समय पनि मोबाइलले नै पाएको छ । जताबाट पनि घाटा त बच्चालाई नै छ ।हामी उमेरले तीन दशक नाघिसकेका मान्छे एक दशक पनि पार नगरेका बच्चाबाट यति धेरै आश गर्छौं, जति बेला पनि सिकाउनमै व्यस्त रहन्छौं । हामी आफू र बच्चाको हितका लागि भन्दा धेरै अरूले भेट्दा आहा, कति राम्रो संस्कार सिकाउनुभएको, कसरी बन्छ बच्चा यस्तो ? जस्ता कुरा सुन्नका लागि सिकाउँछौं । हामीलाई बच्चा समाजले तोकेको मापदण्ड अनुसारको असल बनाउनु छ । असल बनाउन खोज्नु निश्चय पनि नराम्रो कुरा होइन, तर तरिका गलत भयो भने नतिजा गलत नै निस्कन्छ ।हाम्रो रहर हामीले केही सिकाउँदा बच्चाले एकैचोटिमा बुझोस् र गल्ती नै नगरी सिकाए जस्तो गरिहालोस् भन्ने हुन्छ । हामीलाई बच्चा अल्लाद्दिनको जिन जस्तो चाहिएको छ, तर पाउनलाई त आफूजस्तै पाइएको छ । बच्चा त हाम्रै जिन हो, अल्लाद्दिनको होइन । हाम्रा राम्रानराम्रा सारा कुरा आफूभित्र लिएर आएको छ । ऊ हाम्रो अंश हो । उसलाई कस्तो बनाउने भन्ने त हाम्रै हातमा हुन्छ । जे रोप्यो त्यही फल्छ । जसरी मलजल गर्यो, त्यही अनुसार सप्रने कि बिग्रने भन्ने निर्भर गर्छ । त्यसैले उसका सँगसँगै आफ्ना कमीकमजोरीमा पनि ध्यान पुर्याउन जरुरी छ । फूल टिप्नु हुँदैन है भन्दै गाली गरेर उसकै अगाडि राम्राराम्रा फूल टिपी भगवान्लाई चढाएको हामीलाई यादै हुँदैन । हामी यस्ता धेरै काम गर्छौं र बच्चालाई अलमलमा पार्छौं । अनि हामीले सिकाएर बच्चाले के सिक्ला ? हामीले बनाएर भविष्यमा के बन्ला ? कस्तो बन्लान् ?"
कक्षामा गयल छात्राका कुरा,"केही महिनाअघि सामाजिक सञ्जालमा एक महिला अधिकारकर्मीले छोरी पहिलोपटक महिनावारी भएको जानकारी पोस्ट गरिन् । त्यसमा उनले खुसी व्यक्त गरेकी थिइन्, गौरव महसुस गर्दै छोरीलाई बधाई दिएकी थिइन् । कमेन्टमा पनि बधाईका साथै धेरै सकारात्मक प्रतिक्रिया आएका छन् ।पोस्ट पढ्दा मैले बालकाल्यका घटना सम्झिएँ । दिउँसोको खाजा खाने बेलामा आमाले मलाई आँपको अचार ल्याउन अह्राउनुभयो । अचार सिकमाथि थियो । गाउँघरमा कुकुर वा बिरालोबाट खानेकुरा सुरक्षित राख्न अलिक माथि झुन्ड्याएर राख्ने ठाउँलाई सिक भनिन्छ । म सानै थिएँ । जसोतसो उफ्रेर अचार निकाल्न खोज्दा भाँडो झर्यो र फुट्यो । अचार भुइँभरि पोखियो । एउटा काम गर्न लगाको, त्यो पनि राम्रोसँग गर्न सकिनस् है १, आमाले बेस्सरी गाली गर्नुभयो । मैले पनि फ्याट्ट भनिहालेँ, आफैँ निकाल्दा भइहाल्थ्यो नि १ आफैँ निकाल्न मिल्ने भए तँलाई किन भन्थें १, आमाले भन्नुभयो । अचार खान हुने तर झिक्न किन नहुने ? मनमा जिज्ञासा थियो तर उहाँले थप केही भन्नुभएन । त्यसैले मैले केही मेसो पाइनँ । पछि थाहा भयो रजश्वला भएको बेला अचार छुनु हुँदैन भन्ने मान्यता रहेछ । महिनावारीको बेला अचारको भाँडो छोएमा सबै अचार कुहिने मान्यता थियो गाउँमा ।स्कुलको अनुभव पनि गाउँको भन्दा भिन्न रहेन । सात कक्षा पार गरेपछि सदरमुकामको स्कुलमा भर्ना भएकी थिएँ । कक्षा ९ मा पुगेपछिको कुरा एक जना साथी कक्षाकोठामै महिनावारी भइन् । कक्षाभरिका सबैलाई थाहा भयो । न त उनीसँग त्यस्तो बेला प्रयोग गर्ने कपडा थियो, न त्यसबारे बुझाउने कोही । सदरमुकामको स्कुल भए पनि विद्यार्थीका लागि चर्पीधरि थिएन । उनी सलले दाग छोप्दै घर गइन् र चार दिनसम्म स्कुल आइनन् । स्कुल आउँदा उनलाई देखेर कक्षाभरिका केटा हाँसे, गिज्याए । त्यसपछि कक्षाका हामी दसै जना केटी साथी सतर्क भयौं । महिनावारी भएका बेला स्कुल जाँदैनथ्यौं । त्यसबेलाको मधेसमा परिवार र समाजले महिनावारीलाई जति लज्जाको विषय ठान्थ्यो, त्यसभन्दा पनि संकुचित धारणा राख्थे शिक्षक । महिनावारीबारे कसैले कुनै जानकारी दिँदैनथे । कक्षा नौमा स्वास्थ्य र शारीरिक शिक्षामध्ये एक छान्न पाउने सुविधा थियो । स्वास्थ्य शिक्षामा प्रजनन प्रणालीबारे पाठ थियो, त्यो पढ्न नपरोस् भन्दै अधिकांश छात्राले शारीरिक शिक्षा रोज्थे । मैले स्वास्थ्य शिक्षाकै समूहमा नाम लेखाएकी थिएँ । स्वास्थ्य विषयको कक्षामा छात्रा थोरै थिए अनि हामीलाई देख्नेबित्तिकै केटाहरू गलल्ल हाँस्थे । शिक्षकको हाउभाउ पनि त्यस्तै हुन्थ्यो । यी केटीहरू कसरी यो कक्षामा बस्न सकेका १ भन्ने भाव उनीहरूको अनुहार र हाउभाउमा झल्किन्थ्यो । आजित भएर केही महिनापछि म पनि शारीरिक शिक्षाकै समूहमा गएँ । विद्यालयमा महिनावारीलाई लाजको मात्रै होइन, उपहासको विषय पनि बनाइएको थियो । महिनावारी भएपछि धेरैले छोरीलाई स्कुल पठाउँदैनथे । पठाए नै भने पनि छात्राहरू महिनावारी भएको बेला कक्षामा जानीजानी गयल हुन्थे । सायद, त्यही कारण जति माथिल्लो कक्षामा पुग्यो, छात्राको संख्या उति पातलिन्थ्यो । जब म नर्सिङ पढ्न कलेज गएँ, अनौठो अनुभव भयो । कोर्समा प्रजनन प्रणालीबारे मात्रै नभई महिलाका प्रत्येक अंग र तिनका कामबारे विस्तृतमा पढ्नुपर्ने रहेछ । त्यसपछि मात्रै थाहा भयो महिनावारी लाजको विषय नभई प्राकृतिक र शारीरिक प्रक्रिया हो, जुन महिलाको जीवनमा अत्यन्त महत्त्वपूर्ण हुन्छ । महिनावारीका बखत महिलाको शरीरमा हर्मोनका कारण विभिन्न परिवर्तन आउँछन् । त्यसैले त्यतिबेला महिलालाई अझ बढी आराम, पौष्टिक खाना र सरसफाइको खाँचो हुन्छ । महिनावारीबारे त्यो जानकारीले मलाई फेरि बाल्यकालको ग्रामीण समाज याद दिलाएको थियो । त्यतिबेला मधेसी समुदायमा महिनावारीमाथि कसैले पनि गफ गर्दैनथे । हजुरआमा र आमा पुस्ताका महिला पनि यसबारे सांकेतिक शैलीमा खासखुस मात्रै गर्थे । यो विषयलाई सकेसम्म गोप्य राख्नुपर्ने मान्यता थियो । आमाले छोरीलाई समेत बताउने चलन थिएन गाउँमा । युवतीहरू आफ्ना समकक्षी सखीमार्फत महिनावारीबारे थाहा पाउँथे । बरु, नन्दभाउजूबीच यसबारे संवाद हुन्थ्यो । लाजकै विषय बनाइएका कारण महिनावारीसँग सम्बन्धित सरसफाइबारे पनि चर्चा हुँदैनथ्यो । पुराना च्यातिएका फोहोर टाला प्रयोग गरिन्थ्यो । त्यसलाई जस्तो पायो त्यस्तै पानीले धुने र पुरुषले नदेख्ने गरी बारी, गोठजस्ता गोप्य ठाउँमा सुकाइन्थ्यो । त्यसैले ती फोहोर नै रहन्थे । यसैकारण धेरै महिलामा पाठेघर संक्रमणको समस्या देखिन्थ्यो, जुन धेरै हदसम्म अहिले पनि कायम छ । बिहेपछि काठमाडौँ बस्न थालेँ, जहाँ महिनावारीबारे बेग्लै प्रकारको संकुचित अभ्यास थियो । दुई परिवारले फ्ल्याट सेयर गरेका थियौं । अर्को परिवार पश्चिम पहाडी जिल्लाका थिए । एउटै परिवारजसरी मिलेर बसेका थियौं, म उहाँहरूलाई दाइभाउजू भन्थेँ । कहिलेकाहीँ भाउजू भुइँमा ओछ्यान लगाएर सुत्नुहुन्थ्यो । भान्छामा दाइ एक्लै खाना पकाउनुहुन्थ्यो । तीनचार दिनपछि भाउजू घरभरिका लुगा सकीनसकी धुनुहुन्थ्यो । सुरुसुरुमा अचम्म लाग्थ्यो, पछि थाहा भयो महिनावारी भएका बेला पहाडतिरको चलन पछ्याइएको रहेछ । त्यति गर्दा पनि जानअनजानमा भएको छोइछिटोको पाप कटाउन भाउजू ऋषिपञ्चमीमा व्रत बस्थिन् । यो सबै मेरा लागि नितान्त नौलो थियो । समयक्रममा थाहा हुँदै गयो मधेसी समाजले महिनावारीलाई लाजको विषय बनाएको रहेछ भने काठमाडौंलगायत कतिपय पहाडी समाजले पापको । पश्चिम पहाडमा त यो विभेदकै स्वरूपमा विकास भएको रहेछ । त्यसैको उदाहरण हो छाउपडी प्रथा । यसरी महिनावारीबारे बुझाइ, मूल्यमान्यता र अभ्यास क्षेत्र र समुदायपिच्छै फरक पाएँ । पछिल्लो समय महिनावारीबारे धारणा बदलिँदै छ । यो लाजको विषय नभएर प्राकृतिक प्रक्रिया हो भन्ने धारणा आम हुन थालेको छ । शिक्षा, जनचेतना र सञ्चारमाध्यमको व्यापकताले यसमा काम गरेको छ । केही पहिलेसम्म प्याड भन्ने शब्द उच्चारण गर्न हिच्किचाउँथे मानिस । अहिले रेडियो, टेलिभिजन र अन्य सञ्चारमाध्यममा प्याड को प्रचार हुँदा यसलाई सहज रूपमा लिन थालिएको छ । यसले महिनावारीप्रतिको धारणामा साकारात्मक परिवर्तन ल्याइदिएको छ । सन् २०१८ मा अक्षयकुमार अभिनीत प्याड म्यान फिल्मले यस अभियानलाई बेग्लै उचाइ दिएको छ । फिल्ममा महिलाको मुद्दालाई पुरुष पात्रले सशक्त ढंगले उठाएको छ । महिनावारीको मुद्दा महिलाले मात्र होइन, पुरुषले पनि उठाउनुपर्ने तर्क स्थापित गर्न फिल्म सफल छ । पछिल्लो समय सरकारी र गैरसरकारी क्षेत्रबाट भएका महिनावारीमाथिका बहस पनि प्रभावकारी देखिएका छन् । विभिन्न संघसंस्थाले गाउँगाउँमा प्याड बनाउने तालिम दिन्छन् । र, स्कुलमा पनि महिनावारी सरसफाइबारे तालिम सञ्चालन हुन्छन् । नेपाल सरकारले यसै वर्षको बजेटमा १३ लाख ४० हजार छात्रालाई निःशुल्क प्याड वितरण गर्ने घोषणा गरेको छ । तथापि पहाडमा भन्दा बेग्लै प्रकारको लैंगिक सम्बन्ध भएको मधेसका देहातका दलित र विपन्न वर्गमा यसबारे पर्याप्त चेतना पुग्न सकेको छैन । सहरमा बसोबास गर्ने, शिक्षित र नयाँ पुस्तामा महिनावारीबारेको धारणामा सकारात्मक परिवर्तन देखिए पनि ग्रामीण भेगमा यो अझै लाज कै विषय छ । तसर्थ महिनावारी लाजको होइन, गर्वको विषय हो भन्ने अनुभूति सबैलाई दिलाउनु चुनौतीपूर्ण पक्कै छ । तर, यो अनुभूति पैदा गर्नु अत्यावश्यक छ ।"
लकडाउनपछि एक दिन,"पैसा झार्ने मशीन अर्थात् एटीएमको ढोकाबाहिर कोरोनाबाट बच्न सिकाउने सचित्र पोस्टर टाँसिएको थियो । पोस्टरको पहिलो सूत्र थियो घरबाहिर निस्कँदा सधैं मास्क र चश्मा लगाउनुहोस् । मैले गमक्क परेर आफूले लगाएको मास्क र कालो चश्मा सुम्सुम्याएँ अनि ढोका ठेलेर भित्र पसें । भित्र अर्को सचित्र पोस्टरले स्वागत गरिरहेको थियो, जसमा भनिएको थियो एटीएम प्रयोग गर्नुअघि मास्क र चश्मा फुकाल्नुहोस् ।म अलमल्ल परें । मास्क र चश्मा फुकालौं कोरोना लाग्ला भन्ने डर, नफुकालौं एटीएमबाट पैसा नझर्ला भन्ने डर । एक छिन पछि लाग्यो, कोरोनालाई बाहिरै मान्छे लखेट्न भ्याई नभ्याई होला, यहाँ पसिराख्न के भ्याउला ? अनि ढोका राम्ररी बन्द गरेर हतारहतार मास्क र चश्मा खोलें र फोहोरले काती परेका एटीएमका बटन थिच्न खोजें । त्यसवेला पो थाहा भयो, एटीएम त बन्द रहेछ !तीन महीनाको लकडाउन खुकुलिएपछि पहिलोपल्ट घरबाट निस्केर सीधै एटीएम आएको, उसैले धोखा दियो । पहिलो गाँसमै झिंगा १ दिक्क मान्दै बाहिरिएर चार पाइला अघि बढेको मात्र थिएँ, पल्लो फुटपाथबाट प्रहरीले हप्कायो, ओ दाइ, खोइ तपाईंको मास्क ? लौ जा, लगाउनै पो बिर्सेंछु । हत्तपत्त माफी मागें र मास्क, चश्मा दुवै लगाएँ । पैसा ननिकाली भएको थिएन, नजीकैको बैंकतिर लागें । ढोकाबाट पस्नासाथ कालो लुगा लगाएको एउटा भुस्तिघ्रेले मेरो निधारमा पिस्तोल तेर्स्यायो र भन्यो, थाप्नोस् १ चर्को घामले तिरिमिरी भइरहेका आँखाले भित्रको दृश्य राम्ररी ठम्याउन नपाउँदै यस्तो आक्रमणमा परेपछि म आत्तिएँ । अनि पड्किएँ, वीर गोर्खालीको सन्तान हुँ । सक्छस् भने छातीमा गोली हान् न, के निधारमा बन्दूक तेर्स्याएर थाप्नोस् भन्छस् ? ऊ सुरक्षा गार्ड रहेछ । मुसुक्क हाँस्यो र भन्यो, नरिसाउनोस् न सर, हाम्रो ड्यूटी यस्तै छ, के गर्नु ? निधारमा तपाईंको तापक्रम हेर्न लागेको अनि हातमा स्यानिटाइजर थाप्नोस् भनेको । बल्ल ठम्याएँ, उसको हातमा पिस्तोल होइन थर्मल गन पो रहेछ !काउन्टरमा चेक साट्न दिएपछि काउन्टरवालीले भनिन्, सही मिलेन । तीन महीनासम्म कतै सही नगरेको, आफ्नै हस्ताक्षर बिर्सिएँछु ! उनले अरू दुईचोटि सही गर्न लगाइन् । तैपनि चित्त बुझेनछ र परिचयपत्रमा भएको फोटोसँग मेरो अनुहार मिलान गर्ने सुर कसेर भनिन्, एकचोटि अनुहार देखाउनोस् त १ मास्क र चश्मा एकैचोटि खोल्ने हडबडीमा चश्माको एउटा खुट्टा मेरो नाकमा छिर्यो र मैले जोडले हाच्छिउँ गर्न पुगें । हाच्छिउँले विस्फोटको काम गर्यो । उनी मम्मी भन्दै दुवै हातले मुख छोपेर अर्कातिर फर्किन् भने ग्राहकहरू लाइन छोडेर भित्तामा टाँसिए । सुरक्षा गार्डले मलाई एउटा कुनामा उभ्यायो र एकै छिनमा प्रहरीको जिम्मा लगाइदियो । प्रहरीले कोरोना सार्न हिंडेको ? भनेर हप्काउँदै भ्यानमा हालेर क्वारेन्टाइनमा पुर्यायो । त्यहाँको भीड देख्ता अब कोरोनाबाट नबचिने भइयो भनेर खङ्ग्रङ्ग भएँ । धन्न, नाम दर्ता गर्ने ठाउँमा एक जना चिनेको डाक्टर आइपुगेको वेला परेछ र उनले सामान्य सोधपूछ गरी रिहा गरिदिए । नजीकै अर्को एटीएम रहेछ । खुशी हुँदै त्यहाँबाट पैसा निकालें र साथीलाई भेट्न एउटा सरकारी कार्यालयमा पसें । उसको कुर्सी खाली थियो । हाकिम साहेब खोइ ? भन्दा सहयोगीले बतायो, अफिस दुई शिटमा चल्दैछ । सरको ड्यूटी भरेको शिटमा हो । भोलि आउनोस् ।भोलि किन ? आज भेट्न पाइँदैन ?जोरबिजोर नियम लागू भएको छ । आज जोर गते, सरको मोटरसाइकल बिजोर नम्बरको छ । त्यसैले आज अफिस आउनुहुन्न ।कर्मचारी किन यति थोरै नि ?यो अफिसमा जम्मा ८० जना हौं । दुई शिट भएपछि एउटा शिटमा ४० जना भएका छौं । त्यसमा पनि जोरबिजोरको नियमले आधा जति घरमै थन्किन्छन् । बस, मिनीबस, माइक्रो चलेका छैनन् । मोटरसाइकल नभएका र हिंडेर आउन दुईतीन घण्टा लाग्ने चारपाँच जनाले विदा लिएका छन्, उसले भन्यो, बाँकी १५१६ जना सबै हाजिर छौं ।के हुन लागेको हो भन्ने बुझ्न नसकेर मेरो मथिंगल रन्थनियो । एक बोतल पानी खाएँ र खाली कुर्सीमा एकछिन थकाइ मारेर बाहिर निस्कें । मास्क नलगाई आइरहेको एकजना अधबैंसेलाई देखेर मुटु ढक्क भयो । त्यो मैले धेरै दिनदेखि रिन तिर्न बाँकी रहेको घामड साहू थियो, जहाँ भेट्यो त्यहीं बेइज्जत गर्ने खालको । भागौं, भाग्ने ठाउँ थिएन । मेरा खुट्टा काम्न थाले । तर अचम्म, उसले मलाई दुईचोटि हेर्यो, तैपनि चिनेन र केही नभनी अघि बढ्यो । परम आनन्दको त्यस क्षणमा मलाई ब्रहृमज्ञान प्राप्त भयो : कोरोनाबाट मात्र होइन, रिन तिर्नुपर्ने साहूबाट बच्न पनि मास्क र कालो चश्माको जोडी ब्रहृमास्त्र नै रहेछ । जिन्दगीमा रिन त लिइरहनै पर्छ, कोरोना समाप्त भइसकेपछि पनि यो अस्त्र किन छोडुँला ! साहूबाट अन्तर्धान हुन सकेकोमा दंग परेर हिंडिरहेको थिएँ, मध्यम गतिमा आइरहेको एउटा मोटरसाइकल सडकमा अकस्मात् प्रकट भएको कुकुरलाई छल्न खोज्दा कुइयँ गर्दै लड्यो । पुरुष एकातिर, महिला अर्कातिर । तत्काल मानिसले घेरे, तर पहिलापहिला जस्तो कसैले उठाएन । उठाउनु त के, कोरोनाको डरले छुनसम्म पनि आँट गरेन । उनीहरू नै ऐयाऐया गर्दै जसैतसै उठे र सडकपेटीमा बसे । घुँडा र कुहिनो दर्फर्याएको देखिन्थ्यो, दुवै ठाउँमा लुगा च्यातिएको । एम्बुलेन्स बोलाइदिऊँ ? एक जनाले सोध्यो । पर्दैन, केटाले भन्यो । नम्बर भन्नोस् त, म घरमा फोन गरिदिन्छु, मैले भनें । हुँदैन, हुँदैन, केटीले मानिन ।यतिन्जेलमा प्रहरी पनि आइपुग्यो र एउटा मोटरसाइकलमा एक जना मात्र भन्ने नियम थाहा छैन ? दुई जना किन ? भनेर हप्कायो । उनीहरू माफी माग्न थाले । तपाईंहरू श्रीमानश्रीमती हो ? उसले सोध्यो । उनीहरू बोलेनन् । बुझ्दै जाँदा थाहा भयो, केटी विशुद्ध गृहिणी रहिछ र केटो लकडाउनका कारण जागीर गुमाएको बेरोजगार । आआफ्ना श्रीमानश्रीमती अफिस गएको मौका छोपेर उनीहरू रमाइलो गर्न निस्केका रहेछन् । किस्सा सुनेर प्रहरी सहित सबै जना हाँस्न थाले । उनीहरूले भने छेउको औषधि पसलबाट एकएक पत्ती पेनकिलर किने, एकएक गोली त्यहीं खाए र घर पुग्न ढीला हुन्छ भन्दै मोटरसाइकल चढेर टाप कसे । दिन ढल्न लाग्दा म आफ्नो टोल नजीक आइपुगेको थिएँ । सडकमा छाया परिसकेको थियो । एउटा ठूलो बिल्डिङको बाहिरी सिंढीमा केही ठिटाहरू गफिएर बसेका थिए । सबैले अनेक रंगका, अनेकथरि मास्क लगाएका । अब मास्कको पनि फेशन आएछ भन्ने सोच्तै म एक छेउमा गएर बसें । यत्तिकैमा एकातिरबाट चार जना प्रहरी र तिनका पछाडि पाँचछ जना व्यापारी हाँपझाँप गर्दै आइपुगे । व्यापारीहरू प्रहरीलाई यतै गएका थिए, हजूर भनेर बाटो देखाउँदैथिए । के भयो दाइ ? एउटा ठिटाले सोध्यो । पसलमा चोरी भयो, एक जना व्यापारीले भन्यो । कसले चोरेछ ? सीसीटीभी हेर्नुभएन ? अर्को ठिटाले सोध्यो । हेर्यौं नि । तर मुखमा टन्न कालो मास्क लगाएको छ, कसरी चिन्नु ? व्यापारीले भन्यो । दुवै ठिटा चोर, चोर भन्दै चोर खोज्न उनीहरूसँगै हिंडे । तिनीहरू आँखाबाट ओझेल भएपछि ठिटाहरू फेरि गफिन थाले । एउटाले भन्यो, मास्क लगाएपछि माल झ्याप हान्न क्या सजिलो भएको छ यार । एउटा रंगको मास्क लगाएर झ्याप हान्यो, अलिक पर गएर अर्को रंगको मास्क लगायो, कसैले चिन्दै चिन्दैन !हो त नि, अर्काले सही थाप्यो, भर्खरै दुई जना ब्रो चोर खोज्न गयो नि, कालो मास्क लगाएर पसलमा माल झ्याप हान्ने उनीहरू नै त हो । अहिले अर्को रंगको मास्क लगाएको छ, अब कसले चिन्ने ? चोर नै पुलिससँग चोर खोज्न हिंडेपछि पुलिस ब्रो त सेन्टिल्याट !झ्याप हानेको माल नि ? कसैले सोध्यो ।त्यो त यहीं छ ब्रो, भरे भाग लगाउनुपर्छ, एउटा झोला देखाउँदै उसले भन्यो र झोला बोकेर हिंड्यो ।तिनका कुरा सुनेर मलाई रिंगटा लाग्ला जस्तो भयो । उठें र घरतिर लागें । घरको कर्मकाण्ड बेग्लै थियो । बाहिरै सारा लुगा फुकालेर नुहाएपछि मात्र घरमा प्रवेश पाइयो । केटाकेटी छक्क परेर हेर्दैथिए । काका मुसुमुसु हाँस्तै हुनुहुन्थ्यो, पहिलेपहिले मलामी गएर फर्कंदा यस्तै हुन्थ्यो १"
लकडाउनमा ब्रेकअप,"मसरासर उसको भान्साकोठामा छिरेँ, इन्डक्सन चुलो झिकेँ अनि छेवैको सेरामिकबोउल (डबको) समेत बोकेर बाहिर आएँ । ऊ ढोकाको चुकुल लाउँदै हुन्छ, त्यही बेला ग्रिटिङ कार्ड फिर्ता मागेँ । थपक्कै दियो । र, खुरुक्क सिरकभित्र पस्यो । म ढोकाछेउ उभिएर अरू सामान फिर्ता माग्न थालेँ, पोहोर बर्थ डेमा देको प्यान्ट निकाल्नू । तपाईंका सामान किन्दा मेरो दुईतीन हजार खर्च भाथ्यो, त्यो पनि चाहियो ।उसले पर्सबाट झिकेर लग भन्यो । टेरिनँ । अर्काको पर्स म किन छुने १छिटो दिनू, मलाई घर जानु छ, म भन्छु । हेर, घरमै आएको छौ, के चीज कहाँ छ थाहै छ, झिकेर लैजाऊ,ऊ सुतेरै बोल्यो । म आफ्नो सामान लिन आको छु, दिनू न । मेरो पैसा पनि दिनू, म अड्डी कस्छु ।आई डन्ट केयर, नट माई प्रब्लम, ऊ खिस्याउँछ । त्यसो भए खा भनेर हिँड्छु म, इन्डक्सन र बोउल बोकेर । कुनै बेला सप्रेम उपहार दिएका सामान यसरी उठाएर ल्याएँ । उसलाई कुखुराको मासु, फ्रोजन मःमः, गहुँको पिठो आदि किनिदिँदा भएको खर्च फिर्ता मागेँ । पहिला उसले पैसा दिँदा ह्या पर्दैन भनेर हात पन्छाएकी थिएँ । अहिले त्यही पैसा फिर्ता चाहियो भन्दै छु १ कस्तो ढोँगी म । अरू त अरू उसलाई तँ समेत भनेँ ।उसले दिएका सामान पहेँलो झोलामा हालेर लगिदिएकी थिएँ । सम्हालेर राखेको चकलेटको खोल, दुइटा किताब, अचारको बट्टा, डायरी, टिसर्ट, मास्क, पेनड्राइभ सबै फिर्ता गर्दिएँ । त्यो झोला छोडेर घर आएपछि मलाई केके न गरेँझैं महुसस भयो । यो सब वृत्तान्त सुपुष्पा र बिनालाई सुनाएँ । बिना मरुन्जेल हाँसिन् । भागबन्डाको काम साह्रै चायल्डिस भयो भनिन् । सुपुष्पाले चाहिँ जे गर्यौ, सही गर्यौ भनिन् । सही, गलत त के हो कुन्नि तर मलाई मेरो इन्डक्सन चुलो र बोउल फिर्ता आएकोमा खुसी लागेको छ । यो लकडाउनका बेला त्यो इन्डक्सन मैले आफ्नो घरमा समेत नकिनीनकिनी, उसलाई भने गिफ्ट दिएकी थिएँ । बिचरोलाई ग्यास सकिने चिन्ता नहोस् भनेर सस्तो डिलबाट मगाइदिएकी । इन्डक्सन देखेर ममी दंग पर्नुभयो । इन्डक्सन चुलो किन्दा राइसबोउल सित्तैं आउँदो रैछ भन्ठान्नुभयो । मैले हो भन्दिएँ ।त्यो बोउल भ्यालेन्टाइन्स डेमा गिफ्ट दिएकी थिएँ । द रोड होम फिल्ममा बोउललाई माया र आशाको विम्बका रूपमा देखाइएको छ, तसर्थ पहिलो उपहार बोउल छानेँ । उसले धूलो जम्ने गरी राखेछ, घर ल्याएर धोईपखाली गरेपछि टिलिक्क भयो । इन्डक्सन चुलोमा तेलैतेल ल्यातल्यात थियो, स्पिरिट छर्केर झुम्रोले पुछेँ । ए, अनि त्यो ग्रिटिङ कार्डचाहिँ च्यातचुत पारेर फाल्देँ । आज जे गरेँ, यस्तो कहिल्यै गरेकी थिइनँ । हुन त हरेक प्रेमीसँग मेरो फिल्मी शैलीमा विछोड हुँदै आएको छ । तर, यसअघिका ब्वाइफ्रेन्डले मसँग यो स्तरको जाली व्यवहार गरेनन् । तिनले मलाई आफ्नो घर लगेर बाआमा, दिदी, बहिनी, ज्वाइँसामु उभ्याएनन् । आफ्ना कलिगसँगै फिल्म हेर्न बोलाएर, तिनकै सामु गर्लम्म अंगालो हालेर, क्याफेमा खुलेआम किस गरेर हाम्रोबारे कसैलाई थाहा छैन भनेनन् ।म समुद्रछेउ, ऊभन्दा सय कोस टाढा पुगेका बेला मलाई पर्सनल स्पेस चाहियो भन्दै गर्जिएनन् । हुँदाहुँदा यो मोराले त कोरोना भाइरसलाई समेत बीचमा ल्याएर लास्टै झोँक चलाएको थियो । मैले विनम्रतासाथ समस्या भए हामी समाधान गरौं न भन्दा कोरोना सकिएपछिलकडाउन खुलेपछि गर्ने पो भन्छ १ अस्ति प्रधानमन्त्रीले कोरोनापछि राजीनामा दिन्छु भनेझैं क्या ।अब कोरोना सकिने कहिले हो कहिले, लकडाउन लम्बेको लम्बै गर्छ, ऊ भने मलाई पर्याप्त अटेन्सन दिँदैन, माया देखाउँदैन । तर, हरेक साँझ च्या खान आऊ भन्दै घर बोलाइरहन्छ र खाना पकाउने जिम्मा तेरो, लुगा धुने मेरो भन्दै भविष्यका योजना सुनाउँछ अनि कालो थुतुनो लाउन पनि छोड्दैन । कस्तो हत्तेरो मान्छे !उसलाई मुखैमा तँ भनेकोमा मलाई एक मनमा नमज्जा लाग्यो । तर, अर्को मनले भन्यो इज्जत हुनेसँग पो इज्जतले प्रस्तुत हुनु, ५० लाख रुपैयाँ दाइजो माग्नेलाई पनि केका हजुरतपाईं १ अर्थशास्त्र, मानवशास्त्र गरी तीनचारवटा विषयमा डिग्री गरेको र डलरमा तलब बुझ्नेले जिस्केरै सही, कसरी मसँग ५० लाख रुपैयाँ दाइजो माग्न सुहाउँछ ?मैले सयचोटि त्यत्रो पैसा हामी दिन सक्दैनौं, तपाईं नजिस्किनू भनेकी थिएँ । ऊ भन्थ्यो, नट माई प्रब्लम, खोज । कहाँ खोज्ने भन्यो भने उही आई डन्ट नो, नट माई प्रब्लम भन्दै गोरा विदेशीले झैं कुम उचाल्थ्यो । एक दिन मैले सोधेकी थिएँ, तपाईंका दिदीबहिनीसँग पनि यसरी नै तपाईंका ज्वाइँले ५० लाख मागेको भए के गर्नुहुन्थ्यो ? उसले भन्यो, ५ लाख मागेका थिए, दिएँ । अब मैले ५० लाख मागेको छु, तिमी पनि देऊ । एज सिम्पल एज द्याट ।मैले यसबारे सुपुष्पा र बिनालाई बताएँ । उनीहरू छक्क परे । बिनाले भनिन्, यत्तिको मान्छेले कहाँ दाइजो माग्छ ? जिस्केको होला । सुपुष्पाले चाहिँ जिस्केरै पनि भन्न नहुने कुरा भनेको छ भनिन् । ऊ तराई गएका बेला, उसले फेटा बाँधेको फोटोमा मैले भैयाजस्तो देखिनुभयो भन्दिएँ । उसले जिस्केर पनि यस्तो रेसिस्ट कमेन्ट गर्ने होइन भन्यो । मैले तुरुन्त माफी मागेँ । यतिबिघ्न सचेत भइटोपल्नेले मसँग दाइजो माग्न भने कहिल्यै छोडेन । यसबारे मेरो घरमा कुरा गर्न सक्नुहुन्छ ? भनेर सोध्दा उसले भन्यो, ह्वाई नट ? सजनाले दिन्छु भनेको थियो भन्दिम्ला । म अवाक् भएँ । हाम्रो अफेयर चलेको यस्तै दुईतीन महिनामा उसले पहिलोचोटि दाइजोमा ५० लाख दिनुपर्छ है भनेको थियो । मैले ठट्टा सम्झेँ, हाँसेर दिन्नँ भनेँ । पछिपछि मलाई रिस उठ्न थाल्यो । छैन पैसासैसा, यो जमानामा कसले दाइजो माग्छ ? भन्न थालेँ । म माग्छु नि ब्रो, मलाई चाहिन्छ ऊ भन्थ्यो ।उसले साँच्चै मागेको हो भनेर पत्याउन थुप्रो समय लाग्यो । ट्वीटरमा सक्रिय आजको पुस्ताले पनि कहाँ दाइजो माग्छ भन्ठानिरहेँ । युरोपअमेरिका डुलेको, हुम्लाकालीकोट झेलेको, एक्लो संघर्षले आजको लक्जरी सम्म पुगेको, दुनियाँलाई सरसल्लाह दिई हिँड्ने, देशीविदेशीसँग उठबस भएको एक सफल युवाले दाइजोजस्तो तुच्छ चीज माग्छ भनेर जो कसैले कसरी पत्याउन सक्थ्यो ? त्यसमाथि म, लाटीसोझी नै भए पनि, पत्रकार प्रेमिकासँग । हालै उसको जन्मदिनमा मैले धरधरी रुँदै मसँग ५० लाख छैन भनेकी थिएँ । त्यस्तो बेलामा समेत उसले सिरियस मुडमै आफ्नो माग कायम राख्यो । अनि म ब्रेकअप भन्दै उठेर हिँडे । त्यसपछिको एक महिना हामी बोलेनौं । बीचमा दुई फेर उसले फोन गर्यो । त्यो बेला पुनः दाइजोका कुरा भए । उसले खोज नै भन्यो ।(यो हदसम्म पनि कोही जिस्किन्छ र भन्या ? यतिबिघ्न पनि कसैले आफ्नी प्रेमिका लाई चिढ्याउँछ ?)ममाथि यस्तो मजाक भइरहँदा समेत उसलाई माया गरिरहेकै थिएँ । उसले आफ्ना पाका बाआमासँग मलाई भेटाएको थियो । यसकारण पनि उसले आत्मालोचना गर्ला, अबदेखि दाइजोको कुरै गर्दिनँ भन्ला, माफी माग्ला, तिमीलाई चित्त नबुझुन्जेल प्रश्न गरिरहू, म नचिच्याई उत्तर दिन्छु भन्ला र मुख्यतः ५० लाखले होइन तिमीलाई मायाले किन्छु भन्ला भन्ने आसमा रहेँ । तर, केका !लकडाउनको बेला ब्रेकअप महापीडादायक थियो । घरभरि मान्छे भइदिनाले चिच्याएर त के खुसुखुसु रुनसमेत नपाइने । सबै जना सुतेपछि रातभरि रोऊँ न त भनूँ भने बिहान आँखा गोलभेँडा जत्रा भइदिने । अनि सबले के भयो ? कसरी आँखा सुन्निए ? घाँटीटाउको त दुखेको छैन ? ज्वरो आउन दिनु हुन्न है यस्तो बेला भनेर हैरान पार्ने । आफ्नो मन छियाछिया भएको छ, घरकालाई भने कोरोनाकै चिन्ता परेको देख्दा बौलाउन मन लाग्थ्यो । यसो बाहिरफेरो डुलेर मन भुलाऊँ न त भनूँ भने प्रहरीको त्रास । आफू फेरि भारतबाट आएको परियो, समाजसँग डबल डराउनुपरेको छ । यस्तोमा कोठाभित्रै छट्पटाएर आँखा नसुन्निने हिसाबले अड्कलीअड्कली आँसु खसाल्दा साह्रै सकस भयो । उसले ममाथि दाइजोलगायत अनेक प्रयोग गर्यो । मिल्ने पक्का भए खुसखबरी बाँड्ने नत्र त्यो त जोक थियो, गुडबाई भन्दिने अनि नेक्स्ट गर्ने । अरे क्या बात ! यस्ता दुई नम्बरीलाई आफ्ना मूल्यवान सामान दिइरहन मन मानेन, उठाएर ल्याएँ, ढुक्क भाछ । (कोरोना भाइरसविरुद्ध भ्याक्सिनहरू बन्दै छन्, कोरोनाजत्तिकै हानिकारक र धोकेबाज मान्छेका लागि पनि एउटा सद्बुद्धि आउने भ्याक्सिन बनाउन जरुरी छ भन्ने बुझौं ।)"
"बर्खा लागेपछि सडक जथाभावी भत्काइँदै, बनाइँदै","जमलमा सडक कालोपत्रको तयारी गर्दै कामदार । तस्बिर : बिजु महर्जनकान्तिपुरयो हाम्रो निरन्तर कार्यक्रम नै हो, उनले भने, समस्या बर्खाकै बेला हुन्छ, अहिले ठुल्ठूला लिकेजको काम पनि गरिरहेका छौं । पानी लिक भएपछि मात्र सडक खन्ने गरेको र त्यसका लागि सडक विभागसँग स्वीकृत लिने उनको दाबी छ । लामो समयदेखि लिक भएर बसिरहेका ठाउँमा सडकसँग समन्वय गरेर बनाइरहेका छौं, राईले भने, उपत्यकाभित्र प्रायः सबै ठाउँमा यस्तो समस्या छ । गुह्येश्वरी क्षेत्रमा पाइपमा प्लास्टिक पसेर जाम भएपछि त्यहाँ सडक खनेर मर्मत गर्ने काम भएको छ । रिङरोड विस्तारसँगै पाइप व्यवस्थापन सारिने उनले बताए । सडकका दुवै छेउबाट ठूलो पाइप लगिएकाले त्यसलाई सार्नुपर्ने उनको भनाइ छ । यस्तो समस्या बर्सेनि दोहोरिनुको मुख्य कारण पाइप पुरानो र जीर्ण हुनु नै हो, उनले भने, अर्को सडक छेउमा भएको पाइपबाट पानी घरसम्म लगिन्छ । त्यसमा जडित फिरोल कमजोर भई भाँचिएपछि पनि पानी लिक हुने गरेको छ ।मेलम्चीको पानी आउनासाथ यो समस्या समाधान नहुने उनले दाबी गरे । कतिपय ठाउँमा पुरानै पाइपबाट पानी वितरण गर्नुपर्ने अवस्था रहेको उनले बताए । उनका अनुसार मेलम्चीको पाइप विस्तारले सडक भत्किने र बिग्रिने गरेको छ । अहिले काठमाडौंमा दैनिक १४ करोड लिटर पानी वितरण हुँदै आएको छ । माग ४३ करोड लिटर छ । डिभिजन सडक काठमाडौंले भने असार १ गतदेखि अत्यावश्यकबाहेक अन्य विषयमा सडक भत्काउन, खन्न रोक लगाएको जनाएको छ । असार १ बाट कतै सडक खन्ने अनुमति नदिइएको डिभिजन सडक काठमाडौंका प्रमुख कुवेर नेपालीले बताए । उनका अनुसार खानेपानी र ढलले गर्दा सडक खन्ने काम भएको छ । डिभिजनबाट सडक खन्ने काम भएको छैन । बर्खाले गर्दा भेलबाडी आयो र सडक बन्द भयो भने त्यस्तो अवस्थामा मात्र आवश्यकता हेरेर काम गर्न सकिने उनले बताए । नियमित ढल राख्ने र खन्ने काम भदौ मसान्तसम्मका लागि सूचना प्रकाशन गरेर नै बन्द गरिएको उनले प्रस्ट्याए । सडक बनाउँदा नै ढल र खानेपानीको पाइप व्यवस्थापन गर्ने गरिएको छ । कसैले स्वीकृत नलिई लुकीचोरी सडक खनेको छ भने कारबाही हुन्छ, उनले भने, मेलम्ची खानेपानी र स्थानीय आफैंले खन्ने गरेकाले पनि सडक बिग्रिने गरेको छ ।कार्यालयले सडक खन्नकै लागि जथाभावी स्वीकृति नदिएको उनको दाबी छ । ठूला एवं महत्त्वपूर्ण काममा आवश्यकता हेरी अनुमति दिइने उनले बताए । कमलपोखरी क्षेत्रमा कार्यालय आफैंले काम गरिरहेको उनको भनाइ छ । नारायणहिटीको उत्तरपट्टि रहेको सेनाको ब्यारेकमा पानी जान बन्द भयो भन्ने कुरा आयो, उनले भने, त्यसैले असारअघि नै काम सुरु गरिएको हो । तर सडक बनाउँदै बिगार्ने उद्देश्य होइन ।"
स्प्रेड र सीसीडी हटाउन सुझाव,"स्थानीय निकायमा खोलिएका शाखाहरूमा नगद व्यवस्थापन गर्न उल्लेख्य खर्च लाग्ने हुँदा ती शाखामा कायम रहने नगद मौज्दातलाई समेत अनिवार्य नगद मौज्दात (सीआरआर) गणना गर्ने प्रयोजनका लागि मान्यता दिनुपर्ने, सुझावमा भनिएको छ, स्थानीय निकायले बैंकमा जम्मा गरेको रकमलाई निक्षेपको शतप्रतिशत गणना गर्न दिन उपयुक्त हुने ।हाल ७ दिनसम्मलाई मात्रै अन्तरबैंक सापटी प्रयोग गर्न सकिने व्यवस्था छ । यसको अवधिलाई एक वर्ष पुर्याउनुपर्ने र ९० दिनभन्दा माथिको अन्तरबैंक सापटी रकमलाई सीसीडी अनुपात कायम रहुन्जेल स्रोतमा जोड्नेघटाउने व्यवस्था गर्न आग्रह गरिएको छ । यसो भए बजारमा उपलब्ध स्रोतसाधनको अधिकतम उपयोग हुने र तरलता एवं कर्जाको ब्याजदर व्यवस्थापन गर्न उपयुक्त हुने संघको दाबी छ । बैंक तथा वित्तीय संस्थामा तरलतालगायत समस्याका कारण पर्न सक्ने कठिनाइ समाधानको एक प्रझावकारी माध्यम त्रेडिट पर्चेजसेल भएकाले यसलाई व्यावहारिक तथा प्रभावकारी बनाउन पनि संघले माग गरेको छ । कल डिपोजिटलाई कुल निक्षेपको १० प्रतिशत कायम गर्नुपर्ने समयावधि बढाउन संघले आग्रह छ । राष्ट्र बैंकको निर्देशनअनुसार कल निक्षेपको अंश ०७७ सम्म १० प्रतिशतमा राख्नुपर्ने व्यवस्था छ । गत चैतसम्म कल डिपोजिट कुल निक्षेपको ११२१ प्रतिशत भएकाले त्यसलाई १० प्रतिशतमा झार्न बैंकहरूले समय मागेका छन् । कल निक्षेपको अंश बजारमा नै १० प्रतिशतको सीमाभित्र नरहेको यथार्थलाई मनन गरी यस विषयमा पर्याप्त समय दिई अन्तर्राष्ट्रिय अभ्यास र मान्यताअनुसार गर्नु उपयुक्त देखिन्छ, सुझावपत्रमा उल्लेख छ ।सहुलियत कर्जा कार्यविधिअनुसार १५ लाख रुपैयाँसम्मको कृषि कर्जालाई विपन्न वर्गको कर्जामा समावेश गर्न र गत चैतदेखि प्राथमिकता प्राप्त क्षेत्रमा गर्नुपर्ने लगानी नपुगेको अवस्थामा कुनै किसिमको हर्जाना नलगाउन पनि संघले आग्रह गरेको छ । ब्याज अनुदानको सहुलियतपूर्ण कर्जा तोकिएको संख्यामा प्रवाह नगरे पनि हर्जाना नलगाउन संघले माग गरेको छ । कोभिड१९ का कारण बैंकहरूले कर्जा प्रवाह गर्न नसकेको भन्दै कारबाही नगर्न भनिएको हो । कोभिड१९ का कारण परेको नकारात्मक प्रभावलाई मध्यनजर गर्दै ब्याज अनुदानसहितको सहुलियत कर्जामा ५ वर्षसम्मका लागि ब्याज अनुदान दिने व्यवस्था भएकामा ब्याज अनुदानको अवधि दुई वर्षका लागि थप गर्ने व्यवस्था मिलाउन उपयुक्त देखिएको, सुझावमा भनिएको छ ।"
पौने दुई खर्ब लगानी स्वीकृत,"काठमाडौं (कास) लगानी बोर्डले ५ जलविद्युत् आयोजनासहित विभिन्न परियोजनाका लागि पौने दुई खर्ब रुपैयाँको वैदेशिक लगानी स्वीकृत गरेको छ । प्रधानमन्त्री निवास बालुवाटारमा शुक्रबार बसेको बोर्ड बैठकले १ खर्ब ८५ अर्ब ४३ करोड बराबरको लगानी स्वीकृत गरेको हो । बोर्ड बैठकले ५ वटा जलविद्युत् आयोजना र २ वटा सिमेन्ट उद्योगका लागि यो लगानी स्वीकृत गरेको हो ।बैठकले ३ सय २७ मेगावाटको माथिल्लो मर्स्याङ्दी जलविद्युत् आयोजनाका लागि ७८ अर्ब ६५ करोड, ५७ मेगावाटको म्याग्दीखोला आयोजनाका लागि १० अर्ब ३१ करोड, ९७ मेगावाटको इसुवाखोला आयोजनाका लागि १३ अर्ब ५७ करोड र १ सय ६४ मेगावाटको कालीगण्डकी गर्ज जलविद्युत् आयोजनाका लागि २८ अर्ब ६ करोड बराबरको लगानी स्वीकृत गरेको लगानी बोर्डले जारी गरेको विज्ञप्तिमा जनाइएको छ । बोर्ड बैठकले बाँके र कपिलवस्तुमा सञ्चालन हुने २० मेगावाटको स्टोरेजसहित १ सय २५ मेगावाटको सौर्य ऊर्जा परियोजनाको सर्वेक्षण अनुमतिपत्र प्रदान गर्ने निर्णय पनि गरेको छ । साथै छुट्टाछुट्टै निर्माण हुने दुवै परियोजनाका लागि सिंगापुरको राइजन इनर्जीसहितको जेभी पीटीई लिमिटेडलाई सर्वेक्षण अनुमतिपत्र जारी गरेको हो ।दाङ सिमेन्ट इन्डस्ट्रिजका लागि ३२ अर्ब ५० करोड र सम्राट सिमेन्ट इन्डस्ट्रिजका लागि १५ अर्ब ५ करोड लगानी पनि स्वीकृत गरिएको छ । बैठकले कोभिड१९ का कारण सिर्जित परिस्थितिका कारण नेपालचीन मैत्री औद्योगिक पार्क दमक, मुक्तिनाथ केबलकार, मल्टीमोडल लजिस्टिक पार्क र प्राइभेट फ्रेट टर्मिनल एन्ड बल्क ह्यान्डलिङ फेसिलिटी परियोजनाको विस्तृत अध्ययन प्रतिवेदन पेस गर्ने समयावधि थप गर्ने निर्णय गरेको विज्ञप्तिमा जनाइएको छ ।प्रधानमन्त्री केपी शर्मा ओलीको अध्यक्षतामा बसेको बैठकमा ऊर्जामन्त्री वर्षमान पुन, अर्थमन्त्री युवराज खतिवडा, उद्योग वाणिज्यमन्त्री लेखराज भट्ट, वनमन्त्री शक्तिबहादुर बस्नेतसहितको उपस्थिति थियो ।"
२७ प्रतिशतले मात्र पाए सहुलियत कर्जा,"गत वैशाखसम्म करिब ५ हजार ५ सय जनाले कृषिबाहेक ब्याज अनुदानको सहुलियत कर्जा लिएका छन् । यो राष्ट्र बैंकको निर्देशनको करिब २७ प्रतिशत मात्र हो । चालु आर्थिक वर्षमा राष्ट्र बैंकले करिब २० हजार ३ सय जनामा कृषिबाहेकका सहुलियत कर्जा पुर्याउने लक्ष्य राखेको थियो । सोहीअनुसार कर्जा प्रवाह गर्न बैंक तथा वित्तीय संस्थालाई राष्ट्र बैंकले संख्या नै तोकिदिएको थियो ।यसमध्ये यही असार मसान्तसम्म वाणिज्य बैंकले न्यूनतम ५ सय, विकास बैंकले २ सय र वित्त कम्पनीले १ सय वटा कृषिबाहेकको ८ प्रकारका सहुलियत कर्जा प्रवाह गर्नुपर्ने निर्देशन थियो । कुनै पनि बैंकले तोकिएको संख्यामा उक्त कर्जा प्रवाह गर्न नसकेपछि लक्षित संख्यामा नपुग्ने भएको हो । निर्देशनअनुसार बैंक तथा वित्तीय संस्थाले कर्जा प्रवाह गरेको भए असारसम्म २० हजार ३ सय जनाले सहुलियत कर्जा पाउँथे । यसका लागि वैशाखसम्म कायम रहेका २७ वाणिज्य बैंकले प्रतिबैंक ५ सयका दरले कुल १३ हजार ५ सय, २३ विकास बैंकले प्रतिबैंक २ सयका दरले ४ हजार ६ सय र २२ वित्त कम्पनीले प्रतिसंस्था एक सयका दरले २ हजार २ सय वटा कृषिबाहेकका ब्याज अनुदानको सहुलियत कर्जा प्रवाह गर्नुपर्ने थियो । तर वैशाखसम्म वाणिज्य बैंक, विकास बैंक र वित्त कम्पनीले ५ हजार ४ सय २१ वटा मात्र कृषिबाहेकका सहुलियत कर्जा प्रवाह गरेका छन् । यो लक्ष्यको करिब २७ प्रतिशत मात्र हो । लकडाउनका कारण राष्ट्र बैंकको निर्देशनअनुसार सहुलियत कर्जा प्रवाह गर्न नसकिएको बैंकहरूले बताएका छन् । तोकिएको संख्यामा सहुलियत कर्जा प्रवाह गर्न बैंकहरू तयार छन्, बैंकर्स संघका अध्यक्ष भुवन दाहालले भने, लकडाउनका कारण कारोबार गर्न नपाइएकाले ०७७ असारसम्म तोकिएको संख्या नपुगेको मात्र हो । यही कारण तोकिएको संख्यामा सहुलियत कर्जाको समय बढाउन राष्ट्र बैंकलाई आग्रह गरिएको उनले बताए । निर्देशनअनुसार बैंक तथा वित्तीय संस्थाले सहुलियत दरको कर्जा प्रवाह नगरेकोबारे राष्ट्र बैंक पनि जानकार छ । कोभिड१९ का कारण सिर्जित असहज परिस्थितिले बैंक तथा वित्तीय संस्थाले तोकिएको संख्यामा कर्जा प्रवाह गर्न सकेनन्, राष्ट्र बैंक नियमन विभाग प्रमुख देवकुमार ढकालले भने, आगामी मौद्रिक नीतिमार्फत त्यसलाई सम्बोधन हुन्छ । आगामी आवको बजेटमा सहुलियत कर्जा प्रभावकारी बनाउन थप कार्यक्रम आएकाले मौद्रिक नीतिमा उक्त विषय पनि समावेश हुने उनले बताए । सरकारले वाणिज्य बैंकका हरेक शाखाले कम्तीमा १० र विकास बैंकका हरेक शाखाले कम्तीमा ५ वटा सहुलियत दरका कर्जा प्रवाह गर्नुपर्ने व्यवस्था घोषणा गरेको छ । सरकारको निर्देशनअनुसार ०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि जारी गरेको हो । सुरुमा यो कर्जा स्वैच्छिक थियो । बैंकले प्रवाह गर्न नमानेपछि राष्ट्र बैंकले अनिवार्य व्यवस्था गरेको थियो । सुरुमा कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ र ६ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो ।गत मंसिरमा कार्यविधि परिमार्जन गरी कपडा उद्योग सञ्चालनका लागि ५ करोडसम्म र सीटीईभीटीबाट मान्यता प्राप्त संस्थाबाट लिइने तालिमलगायतका लागि २ लाख रुपैयाँसम्म सहुलियत ब्याजदरको ऋण सुविधा थपिएको हो । राष्ट्र बैंकको तथ्यांकअनुसार गत वैशाखसम्म कुल ३२ हजार ८ सय २१ ऋणीले ५४ अर्ब ४८ करोड ४९ लाख रुपैयाँ सहुलियतपूर्ण ऋण पाएका छन् । त्यसमध्ये व्यावसायिक कृषि तथा पशुपन्छी कर्जामा मात्र ३२ हजार १ सय ८९ ऋणीलाई ५० अर्ब ७८ करोड ३४ लाख रुपैयाँ प्रवाह भएको छ । कृषिबाहेकका ८ वटा कर्जामा बैंक तथा वित्तीय संस्थाबाट करिब साढे ५ हजार ३ अर्ब ७० करोड १३ लाख रुपैयाँ बराबर कर्जा लिएका छन् । सीटीईभीटीबाट तालिम प्राप्त व्यक्तिले भने वैशाखसम्म कर्जा नपाएको देखिन्छ । सहुलियत कर्जा कार्यक्रममा आधार दरमा २ प्रतिशत मात्र थप गर्न पाइन्छ । त्योबाहेक अन्य शुल्क लिन पाइँदैन । यसकारण बैंकपिच्छे सहुलियत कर्जाको ब्याजदर फरक हुन्छ । त्यसैले धेरै आधार दर हुने बैंकमा सहुलियत दरको कर्जाको ब्याज महँगो र कम आधार हुने बैंकमा सस्तो हुने गरेको हो । यस्तो कर्जाको भुक्तानी अवधि बढीमा ५ वर्षको हुन्छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट दिइएको छ । यस्तो कर्जा अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य हुन्छ । यस्तो बिमामा पनि कुल प्रिमियम (बिमा शुल्क) को ७५ सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्ने व्यवस्था छ ।"
कमजोर अर्थतन्त्रलाई भी सेपमा रिकभरी गर्छौं,"अर्थमन्त्री युवराज खतिवडाले कोभिड१९ बाट अर्थतन्त्र निरन्तर आरोलो लागे पनि यसलाई भी सेप रिकभरी गरिने बताएका छन् । आर्थिक विधेयक ०७७ माथि विचार गरियोस् भन्ने प्रस्तावमा शुक्रबार राष्ट्रिय सभामा भएको सैद्धान्तिक छलफलमा सांसदका प्रश्नको जवाफ दिँदै अर्थमन्त्री खतिवडाले भी सेप रिकभरी विषय अनुभवसिद्ध भइसकेको प्रस्ट्याए । भूकम्पपछि अब अर्थतन्त्र थला पर्यो, उठ्नै सक्दैन भनेर धेरै कुरा उठे, त्यो बेला हाम्रा आर्थिक संरचना भत्किएका थिए । तर भूकम्पपछिको पुनर्निर्माणमा हामीले भी सेप रिकभरी नै गर्यौं, उनले भने, अहिले मानव स्वास्थ्यसँग जोडिएको समस्या हो, भौतिक संरचना केही बिग्रेका, भत्केका छैनन् । त्यसैले परिस्थिति सहज हुनेबित्तिकै सबै कुरालाई सामान्य अवस्थामा लिएर जान सक्छौं ।श्रम बजारमा कोरोनाको जोखिमले सम्बन्ध टुटेको र यसलाई पुनःसंयोजन गर्नुपर्ने उनले बताए । आपूर्ति शृंखला उपभोग्य वस्तुको मात्र होइन, निर्माण सामग्रीदेखि विकासका सामानको पनि आपूर्ति सहज गर्नु छ, उनले भने, आयातमा क्रमिक रूपमा सुधार हुँदै छ, झन्डैझन्डै लकडाउनअघिको अवस्थाको नजिकनजिक पुग्न लागेका छौं । अहिले विकास निर्माणका सामग्रीदेखि धेरै कुराको आयात भइरहेको उनको भनाइ छ । यसले आगामी दिनमा व्यावसायिक वातावरण सुध्रँदै जान्छ भन्ने संकेत गर्छ, उनले भने, त्यसैले निजी क्षेत्रलाई विश्वास र प्रोत्साहन गर्दै सँगसँगै लिएर जानुपर्छ । निजी क्षेत्रलाई आत्मविश्वास जगाउने कुराले मात्र नपुग्ने उनले बताए ।आर्थिक वृद्धिमा सरकारभन्दा निजी क्षेत्रकै लगानी ठूलो रहेको उनको भनाइ छ । झन्डै तीन चौथाइ लगानी निजी क्षेत्रबाट नै हुन्छ, उनले भने, यसलाई कुनै पनि अर्थमन्त्रीले बिर्सन सक्दैन । बिर्सेर जाने कुरा पनि होइन ।बैठकमा सांसद जितेन्द्रनारायण देवले आर्थिक गतिविधिलाई राम्रोसँग अघि बढाउन निजी क्षेत्रलाई सहयोगीका रूपमा सरकारले सहभागी गराउनुपर्ने बताए । आर्थिक विधेयक ०७७ मा कोभिड१९ का कारण अर्थतन्त्र र व्यवसायमा परेको समस्याका सन्दर्भमा आयकरका विभिन्न प्रावधानमा छुट दिने व्यवस्था प्रस्ताव गरिएको अर्थमन्त्री खतिवडाले जानकारी दिए । आगामी आवका लागि १० खर्ब ११ अर्ब ७५ करोड राजस्व संकलन गर्ने लक्ष्यसहित विधेयक प्रस्तुत गरिएको छ । यो लक्ष्य आव ०७६७७ को सुरुको लक्ष्यको तुलनामा करिब ९ प्रतिशत कम हो ।आगामी आवको लक्षित राजस्वको शीर्षकगत बाँडफाँट गर्दा कुल राजस्वको २९ दशमलव ९ प्रतिशत मूल्य अभिवृद्धि करबाट, २३ दशमलव ५ प्रतिशत आयकरबाट, १७ दशमलव ६ प्रतिशत भन्सार महसुलबाट, १५ प्रतिशत अन्तःशुल्कबाट, ४ दशमलव २ प्रतिशत अन्य करबाट र ९ दशमलव ८ प्रतिशत गैरकर राजस्वको स्रोतबाट संकलन गर्ने लक्ष्य राखिएको खतिवडाले बताए । आगामी आवको कुल लक्षित १० खर्ब ११ अर्बको राजस्वमध्ये संवैधानिक व्यवस्थाबमोजिम प्रदेश र स्थानीय तहमा राजस्व बाँडफाँटका माध्यमबाट १ खर्ब २२ अर्ब हस्तान्तरण हुने उनले जानकारी दिए । संघीय सञ्चित कोषमा ८ खर्ब ८९ अर्ब दाखिला हुने अनुमान छ, उनले भने । त्यस्तै शुक्रबार नै राष्ट्र ऋण उठाउने विधेयक ०७७ माथि विचार गरियोस् भन्ने प्रस्ताव सभामा पेस गरिएको छ । पहिलो पटक आन्तरिक ऋणलाई विकास खर्चमा मात्र लगाउने गरी विधेयकमा प्रस्ताव गरिएको सभामा अर्थमन्त्री खतिवडाले जानकारी दिए । चालु आवको वैशाखसम्म १ खर्ब ५५ अर्ब आन्तरिक ऋण उठाइएको छ, उनले भने, १ खर्ब ९५ अर्बको चालु आर्थिक वर्षको आन्तरिक ऋणको सीमा थियो ।वित्तीय विस्तारको दायरा बढ्दै गएकाले निजी क्षेत्रका आर्थिक क्रियाकलाप क्रमशः सुधार हुँदै जाने कारणले प्रतिकूल असर नपर्ने गरी सरकारले बजारबाट आन्तरिक ऋण उठाउने प्रस्ताव गरेको उनले बताए । बैठकमा ऋण तथा जमानत २४औं संशोधन विधेयक ०७७ माथि विचार गरियोस् प्रस्तावमाथि छलफल भएको छ । कुनै विदेशी सरकार, एजेन्सी संस्थाबाट लिने ऋणको सीमा १२ खर्बबाट बढाएर १४ खर्ब रुपैयाँ कायम राख्न विधेयकमा प्रस्ताव गरिएको अर्थमन्त्री खतिवडाको भनाइ छ । ०७६ फागुनसम्म सरकारले भुक्तानी गर्न बाँकी ऋण ६ खर्ब ९९ अर्ब ७४ करोड रुपैयाँ छ, उनले भने ।"
सुरुङमार्गको जग्गालाई ५०५ क्षतिपूर्ति,"काठमाडौं (कास) सरकारले नागढुंगासिस्नेखोला सुरुङमार्गअन्तर्गत धादिङतर्फ रहेको श्री ५ को वायु गुठीका मोहीलाई ५० प्रतिशत क्षतिपूर्ति उपलब्ध गराउने निर्णय गरेको छ । भौतिक पूर्वाधार तथा यातायात मन्त्रालयको प्रस्तावमा उक्त रकम दिने निर्णय भएको सरकारका प्रवक्ता एवं अर्थमन्त्री युवराज खतिवडाले बताए । उनीहरू आफैं जग्गाधनी होइनन्, जग्गाधनी भएको भए मुआब्जा दिइन्थ्यो, उनले भने । जग्गाधनी प्रमाणपत्र नभएका, प्रमाण पुर्जा नभएका तर मालपोत नापी कार्यालयमा रहेको स्रेस्ता फिल्ड बुकमा जनाउ रहेको आधारमा मात्र उक्त क्षतिपूर्ति उपलब्ध गराउने निर्णय भएको उनले प्रस्ट्याए ।धादिङतर्फ मुआब्जाको समस्या नटुंगिँदा लामो समयदेखि निर्माणको काम अघि बढ्न सकेको थिएन । स्थानीयले लामो समयदेखि शतप्रतिशत मुआब्जा दिनुपर्ने माग गर्दै आएका छन् । उक्त क्षेत्रमा १ सय ९ रोपनीमध्ये ४४ रोपनी जग्गाको मुआब्जा दिनुपर्नेछ । यसैबीच सांसदहरूले सञ्चालन गर्ने सांसद विकास कोषको चालु आर्थिक वर्षमा खर्च हुन बाँकी रकम कोरोना कोषमा राख्ने निर्णय भएको छ । संघीय मामिला तथा सामान्य प्रशासन मन्त्रालयको प्रस्तावमा चालु आवका लागि छुट्याइएको उक्त कार्यक्रमको खर्च हुन बाँकी रकम सम्बन्धित निर्वाचन क्षेत्रका स्थानीय तहमा गठित कोरोना नियन्त्रण कोषमा राख्ने निर्णय भएको अर्थमन्त्री खतिवडाले जानकारी दिए । लामो समयदेखि स्थानीय पूर्वाधार साझेदारी कार्यक्रमको रकम कोभिड१९ को सन्दर्भमा प्रयोग गरौं भन्ने जनमत आएको छ, मन्त्रिपरिषद्ले गरेका निर्णय सार्वजनिक गर्दै शुक्रबार सरकारका प्रवक्तासमेत रहेका खतिवडाले भने, संसद्मा पनि छलफल भएको विषय हुनाले त्यसैअनुसार नै यो निर्णय गरिएको हो । यसरी जम्मा भएको रकम कोभिड१९ को रोकथाम, नियन्त्रण र उपचारका काममा मात्र खर्च गर्न पाउने निर्णय भएको उनले जानकारी दिए ।"
मरिच आयात अनुमति खुला,"काठमाडौं (कास) सरकारले औद्योगिक उत्पादनका लागि मात्रै प्रयोग गर्न पाउने गरी मरिच आयात खुला गरेको छ । चैत दोस्रो साता आयात बन्देज गरेको सरकारले औद्योगिक कच्चापदार्थको अभावमा उद्योग सञ्चालनमा समस्या भएपछि पुनः खुला गरेको हो । औद्योगिक कच्चापदार्थका रुपमा आवश्यक पर्ने मरिच सम्बन्धित उद्योगको उत्पादन क्षमता र खपतको प्रवृत्तिका आधारमा उद्योग विभागले प्रमाणित गरेको परिमाणबमोजिम सम्बन्धित उद्योग आफैंले आयात गर्न सक्नेछ, अर्थमन्त्री युवराज खतिवडाले भने, केही संवेदनशील वस्तु आयातमा प्रतिबन्ध गरिएको छ । त्यसमा छोकडा, केराउ, मरिदा प्रतिबन्धित नै छ । सम्बद्ध निकायको स्वीकृतिमा मात्र आयात गर्न पाइने उनले जानकारी दिए । क्षमताका आधारमा मात्रै उपयोग गर्ने निर्णय भएको छ, उनले भने । भन्सार विभागको तथ्यांकअनुसार गत आर्थिक वर्षमा ६ अर्ब २५ करोड रुपैयाँको मरिच आयात भएको थियो । चालु आवको ८ महिनामा २ अर्ब ८९ करोड रुपैयाँको मरिच आयात भएको विभागको भनाइ छ । आयात अस्वाभाविक भएपछि बाहिरबाट आयात भएर पुनः भारततिर तस्करी भएको आशंकामा सरकारले यसलाई रोक लगाएको थियो । तर आयुर्वेद एवं मसला उद्योगमा अनिवार्य भएपछि पुनः खोल्ने निर्णय भएको हो । आयातित मरिच, छोकडा, केराउ, सुपारी पुनः बाहिरिएको आशंका हो । मरिच बन्देज नै हुँदा डाबर नेपाल, बीएमसी, सेन्चुरी उद्योग, हर्बललगायत उद्योगमा समस्या देखियो, उद्योग वाणिज्य तथा आपूर्ति मन्त्रालयका उपसचिव वीरेन्द्र बस्नेतले भने, अन्य प्रयोजनमा आयात गर्न पाइँदैन ।"
भारतीय सैनिकलाई नियन्त्रणमा लिएको होइन : चीन,"चीनले विवादास्पद गलवान क्षेत्रमा भएको हिंसात्मक भिडन्तका क्रममा कुनै पनि भारतीय सैनिकलाई कब्जामा नलिएको जनाएको छ । चीनले बिहीबार १० जना भारतीय सैनिकहरूलाई मुक्त गरेको समाचारहरू भारतीय सञ्चारमाध्यममा सार्वजनिक भएपछि चीनको त्यस्तो दाबीको खण्डन गरेको हो । भारतचीन सीमा क्षेत्र गलवानमा गत सोमबार दुई देशका सैनिकबीच करिब ५ घण्टा भिडन्त भएको थियो ।चिनियाँ विदेश मन्त्रालयका प्रवक्ता चाओ लिझाङले शुक्रबार भनेका छन्, चीनले कुनै पनि भारतीय सैनिकलाई कब्जामा लिएको छैन । भारतीय सञ्चारमाध्यमहरूले एक लेफ्टिनेन्ट कर्नेल र तीन जना मेजरसहित १० सैनिकहरूलाई चिनियाँ सेनाले मुक्त गरेको समाचार प्रकाशन गरेका थिए । भारत सरकारले आफ्ना सबै सैनिकहरू सम्पर्कमै रहेका जनाएको छ । गत सोमबार भएको भिडन्तमा कम्तीमा २० जना भारतीय सैनिकहरूको ज्यान गएको थियो । कम्तीमा ७६ भारतीय सैनिक घाइते भएका भारतको भनाइ छ । चीनले भिडन्तका क्रममा आफ्नोतर्फ भएको क्षतिबारे हालसम्म केही उल्लेख गरेको छैन । तर भारतले घटनामा दुवै पक्षतर्फ क्षति पुगेको दाबी गर्दै आएको छ । घटनाबारे दुवै पक्षले एकअर्कालाई जिम्मेवार भएको आरोप लगाउँदै आएका छन् । दुवै पक्षबाट परस्पर विरोधी विवरणहरू सार्वजनिक भएका कारण भिडन्तका क्रममा वास्तवमा के भएको थियो भन्नेबारे हालसम्म अन्योल छ । तर पनि उक्त भिडन्त सन् १९९६ मा दुवै पक्षबीच भएको सहमतिअनुसार नै भएको बताइएको छ । उक्त सहमतिमा त्यस क्षेत्रमा गोलीगठ्ठा, बारुद तथा बन्दुकको प्रयोग गर्न नपाइने उल्लेख छ । दुई देशीय सीमाका विवादित क्षेत्रमा आक्रामक झडपहरू नहुन् भन्ने उद्देश्यले त्यस्तो सहमति गरिएको थियो ।भारतीय सेनाका एक उच्च अधिकारीलाई उद्धृत गर्दै बीबीसीले भिडन्तका क्रममा चिनियाँ सेनाले प्रयोग गरेका हतियारको तस्बिर बिहीबार सार्वजनिक गरेको थियो । ती अधिकारीले उपलब्ध गराएको तस्बिरमा फलामका मोटा रडमा तेर्सो पारेर किला जोडिएका छन् । रक्षा मामिला विज्ञ अजय शुक्लाले उक्त तस्बिर ट्वीट गर्दै यस्तो हतियार प्रयोग गरिनु बर्बरता भएको प्रतिक्रिया दिएका छन् । भारतबाट सञ्चालन हुने ट्वीटर अकाउन्टमा उक्त तस्बिरको व्यापक प्रयोग भएको छ । सामाजिक सञ्जाल प्रयोगकर्ताहरूले त्यसप्रति निकै आक्रोश व्यक्त गरिरहेका छन् । तर उक्त तस्बिरबारे भारत र चीन दुवै पक्षका अधिकारीले भने हालसम्म कुनै प्रतिक्रिया जनाएका छैनन् ।इन्डिया टुडेका वरिष्ठ सम्पादक शिव अरुरले ट्वीट गर्दै भारतीय सैनिकहरूलाई मुक्त गरिएको जनाएका थिए । उनका अनुसार बुधबार दुई पक्षबीच भएको वार्ता ती सैनिकहरूलाई मुक्त गर्ने विषयमा केन्द्रित भएको थियो । भारतीय सैनिकलाई कब्जामा लिइएको भन्ने भारतीय सञ्चारमाध्यममा सार्वजनिक भएका खबर अस्वीकार गर्दै जारी गरिएको वक्तव्यमा प्रवक्ता चाओले भने, सही र गलत के हो भन्ने सबै स्पष्ट छ र त्यसको सम्पूर्ण जिम्मेवारी भारतीय पक्षमा नै निहित छ ।चाओले दुवै पक्षबीच कूटनीतिक र सैनिक सम्पर्क माध्यममार्फत वार्ता भइरहेको र त्यो सकारात्मक दिशामा अघि बढिरहेको जनाए । सोमबार राति दुवै पक्षका सैनिकबीच ४ हजार २ सय ६७ मिटरको उचाइमा अवस्थित गलवान उपत्यकामा करिब ५ घण्टा भिडन्त भएको थियो । भिडन्तका क्रममा दुवै पक्षले घरेलु हातहतियार प्रयोग गरेको जनाइएको छ ।भिडन्तका क्रममा कतिपय सैनिकहरू भीरबाट तीव्र गतिमा बग्ने गलवान नदीमा खसेका थिए । उक्त समय सो क्षेत्रको तापक्रम शून्यभन्दा कम तापक्रम रहेको थियो । तर केही अपुष्ट खबरहरूमा चिनियाँ सेनाले भारतीय सेनालाई नियन्त्रणमा लिएपछि पनि भीरबाट झारिदिएका दाबी गरिएको छ ।दुई देशबीच यसअघि सन् १९७५ मा भारतको अरुणाचल प्रदेशको सीमा क्षेत्रमा गोली हानाहान भएको थियो । उक्त घटनामा ४ जना भारतीय सैनिक मारिएका थिए । भारत र चीनले सन् १९६२ मा एक महिना लामो सीमा युद्ध लडेका थिए । लाइन अफ एक्चुअल कन्ट्रोल (एलएसी) को दुई किलोमिटरभित्रको क्षेत्रमा दुवै पक्षले गोली, बारुद वा विस्फोटक सामग्री प्रयोग नगर्ने सहमति सन् १९९६ मा गरेका थिए । उक्त क्षेत्र दुवै पक्षले स्वीकार गरेको अन्तिम सीमारेखा हो । उक्त सम्झौता भएयता गोली हानाहानका घटना नभएका भए पनि दुई देशबीच सामान्य झपड तथा भिडन्तहरू हुँदै आएका छन् । गत मे पहिलो साता लद्दाखको पाङगोंग ताल नजिकै दुवै देशका सैनिकहरूले मुक्का हानाहान गरेका थिए ।पछिल्लो समय चीनले लद्दाखको गलवान उपत्यकामा हजारौं सेना तैनाथ गरेको आरोप लगाएपछि दुई देशबीच तनाव चर्केको हो । दुई देशबीच विगत ३ दशकमा दर्जनौं चरणमा वार्ताहरू भइसकेका छन् । तर सीमा विवाद भने अझै समाधान हुन सकेको छैन ।"
पश्चिमी मुलुकलाई खतरा छैन : तालिवान,"काबुल (एजेन्सी) तालिवान समूहले अफगानिस्तानबाट नेटो सेना फिर्ता भएपछि पनि पश्चिमी देशलाई आफूहरूबाट कुनै खतरा नरहेको बताएको छ । कतिपय पश्चिमी मुलुकहरूले उत्तर एट्लान्टिक सन्धि संगठन (नेटो) सैनिकको अनुपस्थितिमा तालिवानहरूले आफ्नो गतिविधि युरोप तथा अमेरिकी मुलुकहरूविरुद्ध सञ्चालन गर्न सक्ने आशंकापछि तालिवानले यस्तो बताएको हो । तालिवानसँग अमेरिकी प्रतिनिधिले गरेको सम्झौता कार्यान्वयन अक्षरशः कार्यान्वयन गर्ने तालिवानी नेताहरूले बताएका छन् । अमेरिकी सेनाको उच्च अधिकारी जनरल केनिथ म्याककेन्जीले सम्झौतामा गरिएका सर्तलाई पूर्णरूपमा पालना भएनभएको हेरेर यस वर्ष करिब ८ हजार ६ सय नेटो सैनिक फिर्ता गरिने र सबै सर्त पालना भएको पाइएमा बाँकी सेना अर्को वर्षसम्ममा फिर्ता लगिने बताए ।यसैबीच, तालिवान समूहले फेब्रुअरीमा अमेरिकासँग भएको सम्झौतालाई पालना गर्ने विषयमा आफू कटिबद्ध रहेको बताउँदै यसमा खासगरी अमेरिका तथा अन्य पश्चिमी मुलुकहरूले शंका नगर्न भनेको छ । हाम्रो मुलुक कसैका विरुद्धमा प्रयोग हुने छैन । यसमा उनीहरूले आशंका गर्नुपर्दैन, तालिवान प्रवक्ता जिविहुला मुजाहिदले समाचार संस्था एएफपीसँग बताए । फेब्रुअरीमा भएको सम्झौतामा अफगानिस्तानमा रहेका अमेरिकी र अन्य विदेशी सैनिकलाई अफगानिस्तानबाट फकाउनुपर्ने र तालिवान समूहले शान्तिपूर्ण राजनीतिमा आउन अफगान सरकारसग वार्ता गरी मूलधारको राजनीतिमा समाहित हुने प्रमुख सर्त रहेका छन् । सन् २००१ मा अमेरिकामा अल कायदाले गरेको आक्रमणपछि अमेरिकी अफगानिस्तानमा तैनाथ गरिएको हो । तर पश्चिमी मुलुकहरूको पछिल्लो अध्ययन रिपोर्टमा तालिवान र इस्लामिक समूहबीच खासै निकटता नरहे पनि अल कायदासँग निकट रहेको र अमेरिकासँगको सम्झौतामा पनि नियमित परामर्श गरेको भन्ने उल्लेख गरिएको छ ।अमेरिकी राष्ट्रपति डोनाल्ड ट्रम्पले अफगानिस्तानबाट अमेरिकी सेना फिर्ता गर्ने विषयलाई पटकपटक उठाउँदै आएका छन् ।"
मृत्यु हुनेमा दक्षिण एसियाली बढी,"बेलायतमा गरिएको एक अध्ययनले कोरोना भाइरस (कोभिड१९) को संक्रमणका कारण अस्पताल भर्ना भएकामध्ये दक्षिण एसियाली मूलका मानिसको मृत्यु हुने सम्भावना उच्च रहेको देखाएको छ ।बेलायतका विश्वविद्यालय तथा सार्वजनिक स्वास्थ्य निकायसहितका विभिन्न २७ वटा संस्था र २ सय ६० अस्पताल समेत संलग्न उक्त संयुक्त अध्ययनले कोरोना संक्रमित अन्य समुदायभन्दा दक्षिण एसियालीमा मृत्युको जोखिम बढी देखाएको हो । इंग्ल्यान्डका २ सय ६० अस्पतालका करिब ३५ हजार बिरामीमा अध्ययन गरिएको थियो । बीबीसीका अनुसार खास गरी मधुमेह रोगका कारण दक्षिण एसियाली मूलका मानिसको मृत्युदर उच्च रहेको अध्ययनले जनाएको छ ।कोरोना संक्रमणका कारण अस्पताल भर्ना भएका दक्षिण एसियालीहरूमध्ये ४० प्रतिशतमा टाइप १ वा टाइप २ मधुमेह पाइएको थियो जसमा अश्वेत समुदायमा २५ प्रतिशत थियो । बेलायतमा कोभिड संक्रमित भएर अस्पताल भर्ना भएका बेलायती श्वेत समुदायका मानिसभन्दा दक्षिण एसियाली समुदायका मानिसको मृत्यु हुने सम्भावना २० प्रतिशत उच्च रहेको अध्ययनमा छ । यसअघि अश्वेत, एसियाली तथा अल्पसंख्यक समुदायहरूमा कोरोनाका कारण हुने मृत्यु उच्च रहेको भन्दै ब्रिटिस सरकारले एक अध्ययन गराएको थियो। उक्त अध्ययनको नतिजा सार्वजनिक भइसकेको छैन ।लेटन हस्पिटल चेसायरमा आईसीयूमा कार्यरत डा सुमित्रा काफ्लेले दक्षिण एसियालीहरू मोटोपन र मधुमेहबाट बढी ग्रस्त भएका जनाउँदै वजन घटाएर टाइपटु मधुमेह सुधार गरे कोभिड१९ बाट मर्ने जोखिम कम हुने बताउँछिन् ।"
आठ क्रिकेट मैदान निर्माणमा बजेट,"महेन्द्रनगर क्रिकेट रंगशाला, कञ्चनपुरमहेन्द्रनगर क्रिकेट रंगशाला मैदान, पिच, चेन्जिङ रुम निर्माणका लागि आर्थिक वर्ष ०७७७८ को बजेटमा २० लाख रुपैयाँ परेको छ ।"
