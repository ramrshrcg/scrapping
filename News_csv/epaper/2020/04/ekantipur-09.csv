शीर्षक,विवरण
सांसदको बजेट कोभिड१९ विरुद्ध किन प्रयोग नगर्ने ?,"यस वर्ष लकडाउनका कारण विकास निर्माणका धेरै काम अवरुद्ध छन् । त्यसैले अब बाँकी बजेट आर्थिक वर्षको अन्त्यमा सक्ने हिसाबले जथाभावी खर्च हुने सम्भावना रहेको विज्ञहरूको भनाइ छ ।पूर्वकार्यवाहक महालेखा परीक्षक सुकदेव भट्टराईले सरकारले पूर्वाधारको रकम कोभिड१९ नियन्त्रण कोषमा राखेर खर्च गर्दा उपयुक्त हुने बताए । अहिलेसम्म जति बजेट खर्चको प्रक्रियामा गयो, बाँकी रकमको योजना बनाएर कोभिड१९ नियन्त्रणमा लगाउन सकिन्छ, उनले भने, नीति बनाउने सांसद पैसा बोकेर हिँड्नु गलत छ । यो कार्यक्रमको रकम चरम दुरुपयोग पनि भएको छ ।यो कार्यक्रमका विषयमा सांसदहरूबाटै पनि विरोध हुने गरेको छ । विरोध गर्नेमा कांग्रेस सांसद रंगमति शाही पनि छन् । उनले भनिन्, यो बजेट अहिले कोभिड१९ नियन्त्रणका लागि छुट्याए सदुपयोग हुन्छ ।सांसदहरू शाही, प्रकाश पन्त र प्रकाश रसाइलीले यो कार्यक्रमले सांसदहरूबीच नै विभेद खडा गरेको भन्दै गत मंसिरमा सर्वोच्च अदालतमा रिटसमेत दर्ता गराएका थिए । उक्त निवेदनमाथि कारबाही भएको छैन । शाहीले भनिन्, कानुन बनाउने सांसदलाई त्यस्तो रकम दिनै हुँदैन ।कांग्रेसका सांसद गगनकुमार थापा योजना सुरु नै भइसकेको अवस्थामा बाहेक यस कार्यक्रमअन्तर्गतको रकम सरकारले महामारी नियन्त्रणमा खर्च गर्न सक्ने बताए । अहिलेसम्म पनि खर्च गर्ने तयारी पूरा भएको छैन भने त्यस्तो रकमबाट चालु वर्षमा काम हुने सम्भावना कम रहन्छ, उनले भने । नेकपाका सचेतक देवप्रसाद गुरुङले सरकारले आवश्यकता महसुस गरे जस्तोसुकै रकम पनि खर्च गर्न सक्ने बताए । नेकपाका सांसद कृष्णभक्त पोखरेलले अहिलेसम्म पनि पूर्वाधारको रकम खर्च गर्ने प्रक्रिया थालनी नगरेको अवस्थामा कोरोना कोष राख्दा उपयुक्त हुने बताए । ठेक्कापट्टा भइसकेको बाहेक रकम कोषमा राख्दा उपयुक्त हन्छ, उनले भने । सडक र पानीको धारा बनाउने नारा लगाएर निर्वाचनमा मत माग्ने चलन रहुन्जेल सांसदले यस्तो रकम माग्ने अवस्था रहिरहने उनको भनाइ छ । नागरिक स्तरबाट पूर्वाधार विकास कार्यक्रम रकमान्तरको कुरा उठे पनि यसबारे अर्थ मन्त्रालयमा कुनै छलफल नभएको अर्थ सचिव शिशिरकुमार ढुंगानाले जानकारी दिए ।सांसदलाई रकम बढेको बढ्यैतत्कालीन अर्थमन्त्री भरतमोहन अधिकारीले ०५१ सालमा प्रतिसांसद २ लाख ५० हजारका दरले ५ करोड १२ लाख ५० हजार रुपैयाँ छुट्याएका थिए । स्थानीय निकाय संस्थागत भइनसकेको बहानामा सांसदलाई दिन थालिएको यो कार्यक्रम शक्तिसम्पन्न र कतिपय स्वायत्त अधिकारसहितको स्थानीय सरकार बन्दा पनि रोकिन सकेको छैन । हाल केन्द्र र प्रदेशका सांसदलाई निर्वाचन क्षेत्रका नाममा विनियोजित बजेट १९ अर्ब ३ करोड रुपैयाँ हो । केन्द्रले २५ वर्षअघि सुरु गरेको यो रोग मुलुक संघीयतामा गइसकेपछि प्रदेशमा समेत सरेको छ । पहिलो पटक सांसदलाई बजेट छुट्याएका अर्थमन्त्रीले अधिकारीले लगत्तै अर्को वर्ष बढाए । मनमोहन अधिकारी नेतृत्वको सरकारको दोस्रो बजेटले प्रतिनिधिसभाका सांसदलाई ४ लाख र राष्ट्रिय सभाका सांसदलाई २ लाख ५० हजार रुपैयाँ दियो । पछि कांग्रेसबाट बनेका अर्थमन्त्रीहरूले ४ पटक सांसदको बजेट बढाए । अधिकारीले दुई पटक बजेट ल्याइसकेपछि अर्थ मन्त्रालयको नेतृत्व सम्हालेका रामशरण महतले २०५३५४ मा सबै सांसदलाई ४ लाख रुपैयाँका दरले विनियोजन गरे । २०५७५८ मा पुनः अर्थमन्त्री भएका महेश आचार्यले यो ४ लाख रुपैयाँ बजेटलाई बढाएर १० लाख पुर्याए ।२०७१७२ मा फेरि अर्थमन्त्री भएका महतले निर्वाचित सांसदलाई १ करोड १५ लाख र समानुपातिक सांसदलाई १५ लाख रुपैयाँका दरले दुई छुट्टाछुट्टै कार्यक्रम ल्याए । महतले नै अर्को आर्थिक वर्ष २०७२७३ मा यी दुवै कार्यक्रमको बजेट बढाउँदै १ करोड ५० लाख र २० लाख रुपैयाँका दरले विनियोजन गरे । त्यसपछि अर्थ मन्त्रालयको जिम्मेवारी सम्हालेका विष्णु पौडेलले २०७३७४ को बजेटमा प्रत्यक्ष सांसदलाई ३ करोड र समानुपातिक सांसदलाई ५० लाख रुपैयाँका दरले बजेट छुट्याए ।दुई वर्षअघि अर्थमन्त्री बनेका युवराज खतिवडाले भने समानुपातिक सांसदको बजेट खारेज गरी एउटा कार्यक्रम मात्रै राखे । उनले समानुपातिक सांसदलाई दिइँदै आएको ५० लाख बजेट कटौती गरी निर्वाचन क्षेत्रका नाममा ४ करोड रुपैयाँ विनियोजन गरेका थिए । समानुपातिक सांसदको कटौती र निर्वाचितलाई समेत थोरै बजेट दिइएको भन्दै उनको चर्कै आलोचना नेकपाभित्र भयो । सांसदहरूले अर्थमन्त्री नै हटाउन दबाब दिएपछि यो वर्ष उनले २ करोड वृद्धि गरी ६ करोड रुपैयाँ पुर्याए ।"
स्वास्थ्य सामग्री किन्न सेना र विभाग दुवैको प्रक्रिया सुरु,"यसअघि सेनाले नेपालमा रहेका विदेशी राजदूतावासका सैनिक सहचरी र नेपालको विदेशस्थित दूतावासमा रहेका आफ्ना सैनिक सहचरीमार्फत स्वास्थ्य सामग्री उपलब्धताबारे जानकारी लिएको थियो । सैनिक प्रवक्ता विज्ञानदेव पाण्डेले नेपालको आवश्यकता र ती मुलुकमा पाइने स्वास्थ्य सामग्री हेरेर पत्र पठाइएको कान्तिपुरलाई जानकारी दिए । सेनाले कोभिड१९ विपद् व्यवस्थापन केन्द्रले तयार पारेको सूचीका आधारमा औषधि खरिद प्रक्रिया अघि बढाएको हो । विभागले बुधबार र बिहीबार सार्वजनिक गरेको बोलपत्रअनुसारको खरिदको अधिकतम लागत मूल्य करिब ४५ करोड रुपैयाँ छ । मंगलबारको सूचनाअनुसार पीपीईलगायत सामानको अधिकतम लागत मूल्य ३५ करोड ३९ रुपैयाँ छ भने बुधबारका दुई सूचनाको अधिकतम मूल्य १० करोड रुपैयाँ छ । सूचनामा उल्लिखित विविध सामग्रीको लागत मूल्य ५ करोड ५४ लाख रुपैयाँ छ । ल्याबसम्बन्धी सामानको अधिकतम मूल्य ५ करोड ४० लाख छ । विभागका अधिकारीहरूले प्रतिस्पर्धाको परिस्थिति नबनेमा र वार्ताबाट मोलमोलाइ टुंग्याउनुपर्ने भए एक तहबाट माथि निर्णय गराउनुपर्ने तयारी गरेका छन् । त्यसका लागि स्वास्थ्यमन्त्रीस्तरीय निर्णय हुनुपर्छ । बोलपत्रको विवरणबारे अध्ययन गरेका अनि कान्तिपुरको सम्पर्कमा आएका केही सप्लायर्सको दाबीअनुसार यसपटक सरकारले तोकेको लागत अनुमानभन्दा कम मात्रै सप्लायर्सले प्रस्ताव पेस गर्ने मनस्थितिमा छन् । त्यतिबेला पनि विभागले तयार पारेको लगत इस्टिमेटभन्दा करिब २० प्रतिशत कममा ओम्नीले सामान ल्यायो भनेका छन्, एक सप्लायरले भने, हामीले त्यो भन्दा कममै आपूर्ति गर्न सकिन्छ भनेर छलफल भएको छ । तर त्यसका लागि आपूर्तिमा सरकारले कत्तिको सहजीकरण गर्छ भन्ने पाटो महत्त्वपूर्ण हुने उनले बताए ।"
संक्रमण भित्रिइसक्दा हामी के गर्दै थियौँ ?,"कोरोना (कोभिड१९) संक्रमण देशभित्र बढिरहँदा सरकारले पर्याप्त स्वास्थ्य उपकरणहरू खरिद गर्न सकेको छैन । स्वास्थ्य सेवा विभागले ओम्नी इन्टरनेसनलसँग गरेको सम्झौता रद्द भएको एक साता कटिसक्दा पनि आवश्यक सामग्री कहाँबाट कसरी ल्याउने भन्ने निर्क्यौल भइसकेको छैन ।जबकि कोरोना संक्रमणसँग जुध्न गर्नुपर्ने आवश्यक तयारीका निम्ति सरकारले मनग्गे समय पाएको थियो । संक्रमणको विश्वव्यापी फैलावट सुरु भइसक्दा हामी के कुरामा अल्झिरहेका थियौं भन्ने प्रश्न यतिबेला पनि सान्दर्भिक देखिन्छ । चीनको वुहानमा फैलिएको संक्रमण कोरोना भएको पुष्टि गत पुस १ मै भएको थियो । यस्तो पुष्टि भइवरी संक्रमण अन्य देशमा फैलिन थालिसक्दा पनि सरकारी तवरमा यसबारे छलफल सुरु भएको थिएन । जबकि पुस २४ मा चीनको वुहानबाट नेपाल आएका एक युवामा माघ १० गते संक्रमण पुष्टि भइसक्दा पनि सरकारले कोरोनालाई गम्भीर रूपमा लिएको थिएन । संक्रमण पुष्टिको करिब डेढ महिनापछि र नेपालभित्रै संक्रमण पुष्टि भएको दुई दिनपछि माघ १२ मा मात्रै चीनमा फैलिएको संक्रमणले नेपालका कस्तो असर पार्ला भनेर प्रधानमन्त्रीसहित गृह, परराष्ट्र र स्वास्थ्यमन्त्रीसहित छलफल भएको थियो । उक्त छलफलले अन्तर्राष्ट्रिय विमानस्थल हुँदै आउने यात्रुको निगरानी गर्न चिकित्सकसहितको हेल्थ डेस्क २४ सै घण्टा सञ्चालन गर्ने निर्णय लिएको थियो । जबकि नेपालमा यस्तो छलफल चलेका दिन चीनमा मात्रै ७ सय ६९ र विश्वभर २ हजार ८ सय १ संक्रमित पुिष्ट भइसकेको थियो । सरकारले ढिलो गरी संक्रमणबारे छलफल चलाए पनि यसबारे गम्भीर निर्णयहरू समयमै लिन सकेन । विश्व स्वास्थ्य संगठनद्वारा जनस्वास्थ्य संकटकाल घोषणा गरेकै दिन माघ १६ मा छिमेकी भारतमा कोरोना संक्रमणको पहिलो पुष्टि भएको थियो । तर विश्वव्यापी महामारी र छिमेकमा सुरु भएको संक्रमणले पनि सरकारलाई गम्भीर बनाएको थिएन । माघ १९ मा चीनबाहिर फिलिपिन्स र माघ २० मा अमेरिकामा संक्रमणको पहिलो पुष्टि भइरहेका बेला सरकारभित्र भने अमेरिकाले एमसीसीअन्तर्गत दिने भनिएको अनुदान लिने कि नलिने भन्नेबारे बहस चर्किरहेको थियो । माघ २० मा नेकपाले एमसीसीबारे अध्ययन गर्न कार्यदल नै गठन गरेको थियो ।बाँकी विश्वमा के भइरहेको छ र त्यसअनुरूप हामीले कस्तो तयारी गर्नुपर्छ भन्नेबारे सरकारको चासो र चिन्ता संक्रमण विश्वव्यापी भइसकेको धेरै पछि मात्रै सुरु भएको देखिन्छ । कतिसम्म भने फागुन ६ गते विश्वका १२ भन्दा धेरै देशमा कोरोना संक्रमण पुष्टि भएको थियो तर त्यसै दिन संस्कृति, पर्यटन तथा नागरिक उड्डयन मन्त्रालयले भने नेपाल कोरोना भाइरसमुक्त क्षेत्र रहेको सन्देशमूलक श्रव्यदृश्य सामग्री अंग्रेजी, चिनियाँ र हिन्दी भाषामा तीन दिनभित्र तयार गरी व्यापक रूपमा सम्प्रेषित गर्ने व्यवस्था मिलाउनेबारे नीतिगत निर्णय गरिरहेको थियो । त्यसो त पर्यटनमन्त्री योगेश भट्टराईले कोरोना भाइरसमुक्त देश घोषणा गरेर विदेशी पर्यटक भित्र्याउने सार्वजनिक अभिव्यक्ति दिइरहेका थिए । फागुन ७ मा इरानमा र त्यसको दुई दिनपछि इटालीमा कोरोना संक्रमण समुदायस्तरमै फैलिई आउटब्रेकको अवस्था सिर्जना भएको थियो । त्यतिबेला पनि नेपालले भने ती देशका नागरिक र उक्त देशलाई ट्रान्जिट हुँदै आउनेहलाई निर्बाध नेपाल भित्र्याइरहेको थियो । अध्यागमन विभागका अनुसार माघ १८ देखि फागुन १५ को बीचमा मात्रै १७ इरानी र २ सय १९ इटालियन नेपाल आएका थिए । कोरोनाको महामारी तीव्र रूपमा फैलिरहँदा प्रधानमन्त्री कार्यालय भने प्रधानमन्त्रीको जन्मोसत्व भव्य बनाउने तयारीमा जुटिरहेको थियो । इटालीमा आउटब्रेक भएको भोलिपल्ट त प्रधानमन्त्री जन्मघर तेह्रथुमको आठराईमा हेलिकप्टरबाट लगिएको केट काटेर जन्मोत्सव मनाइरहेका थिए ।फागुन २० मा विश्व स्वास्थ्य संगठनले कोरोना संक्रमणसँग लड्न मेडिकल सामग्रीको उत्पादनमा ४० प्रतिशत वृद्धि गर्नुपर्ने र विश्वमा ८९ करोड मास्क, ७६ करोड पन्जा आवश्यक रहेको भनाइ सार्वजनिक गर्दा पनि पहिलो संक्रमण पुष्टि भइसकेको नेपालले कुनै तयारी थालेको थिएन । यो दिनसम्म पनि नेपालमा संक्रमण फैलिएका आवश्यक पर्ने उपकरण र जनशक्तिको हिसाब पनि सरकारी तवरबाट भइरहेको थिएन । बरु सोही दिन मुख्य सचिवको अध्यक्षतामा बसेको केन्द्रीय अनुगमन तथा मूल्यांकन समितिको बैठकले मास्क, सेनिटाइजरजस्ता अत्यावश्यक वस्तुको नियमित आपूर्ति गर्न आयात तथा उत्पादन वृद्धि गर्ने निर्णय गर्दै त्रिवि विमानस्थललगायतका नेपाल प्रवेश नाकामा उपकरणसहित स्वास्थ्यकर्मीको व्यवस्था गर्ने र यात्रुहरूको ज्वरो मापन प्रभावकारी बनाउने निर्णय गरेको थियो ।निर्णय गर्ने तर त्यसको द्रूत कार्यान्वयन नगर्ने सरकारको पुरानै शैली हो । कोरोना संक्रमणको घटनामा पनि त्यही प्रवृत्ति दोहोरियो । फागुन २८ मा विश्व स्वास्थ्य संगठनले कोरोना प्रकोपलाई महामारी घोषणा गरेकै दिन कोभिड१९ रोग रोकथाम तथा नियन्त्रण उच्चस्तरीय समन्वय समितिले सर्वदलीय बैठक डाकेको थियो । उक्त बैठकमा संक्रमणको प्रवेश हुन नदिने व्यवस्था मिलाउन छलफल भएको थियो । जबकि यही दिन अमेरिकाले २६ युरोपेली देशलाई आफ्नो देश छिर्न प्रतिबन्ध लगाइसकेको थियो ।कोरोना संक्रमणका कारण विश्वभरि १० हजारको मृत्यु तथा इरानमा मात्रै ८ सय ५३ को मृत्यु र १४ हजार ९ सय ९१ संक्रमित भइसक्दा चैत ७ गते सरकारले मध्यरातिदेखि वैशाख ४ सम्म अन्तर्राष्ट्रिय उडान बन्दको निर्णय गरेको थियो । संक्रमणको विश्वव्यापी रफ्तारलाई नेपालले नजरअन्दाज मात्रै गरिरहेको थिएन, त्यसबारे जिम्मेवार मन्त्रीहरू नै हल्का ढंगले सार्वजनिक अभिव्यक्ति दिइरहेका थिए । चैत ८ गते इटालीमा कोरोना संक्रमणबाट ४ हजार ८ सय २५ को मृत्यु र ५३ हजार ५ सय ७८ संक्रमण पुष्टि भएको दिन भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले स्याङ्जा पुगेर नेपालीमा कोरोना रोगसँग लड्न सक्ने क्षमता भएको अप्रमाणित तथ्यको सार्वजनिक अभिव्यक्ति दिइरहेकी थिइन् ।ढिलो गरी सरकारले चैत १० मा एक साता लामो लकडाउन घोषणा गरेको थियो । यस्तो घोषणाको चार दिनपछि अर्थात् १४ गते स्वास्थ्य सेवा विभागले मेडिकल सामग्री खरिदको कुनै अनुभव नभएको ओम्नी इन्टरनेसलसँग अत्यावश्यक स्वास्थ्य सामग्री ल्याउने सम्झौता गरेको थियो । जबकि सम्झौताको दिनसम्म नेपालमा ४ जनामा कोरोना संक्रमणको पुष्टि भइसकेको थियो । गुपचुप रूपमा गरिएको सम्झौताअनुसार ओम्नीले समयमै सामान ल्याउन नसकेपछि र विभागलाई नै गुमराहमा राखेर अत्यन्तै महँगो मूल्य राखेको तथ्य सार्वजनिक भएपछि १९ चैतमा विभागले ओम्नीसँगको ठेक्का सम्झौता रद्द गरेको थियो । जुन दिन पाँचौं व्यक्तिमा कोरोनो संक्रमणको पुष्टि भएको थियो । संक्रमणको जोखिम फैलिन सुरु गरेपछि सरकारले चालेको पहिलो कदममै ठेस पुगेकै दिन संयुक्त राष्ट्रसंघका महासचिव एन्टेनियो गुटेरसले कोरोना महामारी दोस्रो विश्वयुद्धभन्दा पनि भयानक भएको टिप्पणी दिएका थिए । संक्रमणबाट विश्वभरमा ५० हजारको मृत्यु भएलगत्तै उनको त्यस्तो सार्वजनिक अभिव्यक्ति दिएका थिए । फागुन १५ मा जेनेभामा आयोजित पत्रकार सम्मेलनमा विश्व स्वास्थ्य संगठनका निर्देशक ट्रेडोस एडानो गेहब्रेयसले कुनै पनि मुलुकले कोभिड १९ आफ्नो देशमा भित्रिन्न भनेर सोचे गम्भीर गल्ती हुन्छ भनेर बताएका थिए । कोरोना संक्रमण ५० देशमा फैलिएको भन्दै उच्च सतर्कता अपनाउन संगठनले विश्वव्यापी सन्देश दिइरहेको थियो तर यस्तो सूचनालाई बेवास्ता गर्दै फागुन २९ गते मात्रै स्वास्थ्यमन्त्री भानुभक्त ढकालले सरकारले विदेशबाट आएकालाई क्वारेन्टाइनमा राख्न नसकिने भन्दै आफैं क्वारेन्टाइनमा बस्नुपर्ने सार्वजनिक अभिव्यक्ति दिएका थिए । अनि ट्रेडोसको भनाइ सार्वजनिक भएको तीन दिनपछि मन्त्रिपरिषद्ले रक्षामन्त्री ईश्वर पोखरेल संयोजकत्वमा नौ जना मन्त्री सम्मिलित कोभिड १९ रोकथाम तथा नियन्त्रण उच्चस्तरीय समन्वय समिति बनाएको थियो ।कोरोना संक्रमणविरुद्ध लड्न सरकारले पर्याप्त समय नपाएको होइन तर जतिबेला कोरोना संक्रमणविरुद्ध लड्न बलियो तयारीमा समय खर्च गर्नुपर्ने थियो, त्यतिबेला सरकार अरू नै मुद्दामा केन्द्रित भइरहेको थियो । संक्रमणविरुद्ध लड्ने समयमा सरकार सञ्चालन गर्ने दलभित्र एमसीसीको विषयमा विवाद हुर्किरहेको थियो । इरान र इटालीमा कोरोना आउटब्रेक भएकै समयमा प्रधानमन्त्रीका निकट रहेका सूचना तथा सञ्चारमन्त्री गोकुल बाँस्कोटा राहदानी छपाइ प्रकरणको भ्रष्टाचारमा मुछिएर बर्खास्त भएका थिए । प्रधानमन्त्रीका विश्वासपात्र मन्त्रीको यस्तो बहिर्गमनबाट सरकार प्रतिरक्षात्मक बनिरहेको थियो । कतिसम्म भने इरानमा कोरोना आउटब्रेक भएको फागुन ७ मा सरकार हाँकिरहेको दलभित्रबाट जनयुद्धलाई हेर्ने दृष्टिकोणमा परस्पर विरोधी अभिव्यक्तिहरू सार्वजनिक भइरहेका थिए । विश्वका डेढ दर्जन देशमा कोरोना संक्रमण फैलिरहेको खबरबारे प्रतिपक्ष दल पनि बेखबरजस्तै देखिन्थ्यो । फागुन १३ मा त प्रतिपक्षी कांग्रेसले गोकुल बाँस्कोटा प्रकरणबारे छानबिन हुनुपर्ने माग जोडतोडले उठाइरहेको थियो । जबकि फागुन १३ मै कोरोना संक्रमणबाट एसियाबाहिर फ्रान्समा एकको मृत्यु भइसकेको थियो भने विश्व स्वास्थ्य संगठनका निर्देशक ट्रेडोस एडानो गेहब्रेयसले कोरोनाविरुद्ध लड्न कोष वृद्धि गर्न जरुरी रहेको भन्दै अन्तर्राष्ट्रिय समुदायलाई गुहारिरहेका थिए । बाँकी विश्वमा भइरहेका घटनाप्रतिको चर्को बेवास्ता र आफ्नै आन्तरिक मुद्दामा अल्झिरहने संस्कारले कोरोनाविरुद्ध लड्ने पर्याप्त समय सरकारले ख्यालख्यालमै गुमायो । यतिबेला देश महामारीको सन्निकट भइसक्दा पनि कहाँबाट आवश्यक मेडिकल उपकरण ल्याइने हो र कहिलेसम्म नेपाल आइपुग्ने हो भन्ने प्रश्न अनिश्चय बनेको छ ।"
सचिवालयमा ५ घण्टा के भयो ?,"सचिवालय बैठकमा सवालजवाफ हुनुअघि प्रधानमन्त्री ओली एक घण्टा बढी बोलेका थिए । त्यतिखेर उनले कोभिड१९ महामारी नियन्त्रणका सन्दर्भमा सरकारले गरेका कामको फेहरिस्त सुनाएका थिए । बैठकमा ओलीले मिर्गौला प्रत्यारोपणपछि पनि आफूले एकदमै सक्रियतासाथ काम गरेको बताएका थिए तर त्यसको मूल्यांकन नएभको भन्दै गुनासो पनि गरे ।किड्नी ट्रान्सप्लान्ट गरे पनि १८ घण्टा काम गरिएको छ, प्रधानमन्त्री ओलीको भनाइ उद्धृत गर्दै स्रोतले भन्यो, हामीले काम गरेकै कारण कोरोना नियन्त्रणमा नेपाल विश्वमै उत्कृष्ट ठहरिएको छ तर पार्टी भित्रैबाट पनि मूल्यांकन भएन । ओलीले पार्टीकै नेताहरूको प्रत्यक्षअप्रत्यक्ष संलग्नता भएका पत्रिका र अनलाइनले सरकारको खेदो खनेको भन्दै दुःखमनाउ गरेका थिए । उनले बैठकमा कोभिड१९ नियन्त्रणमा ऐक्यबद्धता जनाउन र नेपाली कामदारको अवस्था बुझ्न कुनकुन देशका राष्ट्रप्रमुखलाई फोन गरेँ भन्ने जानकारी पनि गराएका थिए । सीमापारि धार्चुलामा बसेका नेपालीले दुःख पाएका विषयमा भने ओलीले त्यो भन्दा धेरै गर्नका लागि सरकारसँग विकल्प नभएको बताए ।"
थप रणनीति बनाउन चार कार्यदल,"गृह मन्त्रालयले कोभिड१९ संक्रमण नियन्त्रण र रोकथामका लागि केन्द्रदेखि स्थानीय तहसम्म भएका कामको समीक्षा गर्न र थप रणनीति बनाउन चारवटा कार्यदल गठन गरेको छ । गृहमन्त्री रामबहादुर थापाले मन्त्रीस्तरीय निर्णयबाट कार्यदल गठन गरेका हुन् । संघ, प्रदेश र स्थानीय सरकारबाट कोभिड१९ रोकथाम तथा नियन्त्रण एवं लकडाउन कार्यान्वयनका लागि गरिएका प्रयासको एकीकृत तथ्यांक निर्माणदेखि थप रणनीति बनाउन सुझाव दिने गरी कार्यदल गठन गरिएको गृह मन्त्रालयले जनाएको छ । सहसचिवको नेतृत्वमा गठन गरिएको कार्यदलमा १४ उपसचिवलाई उपसमितिकै स्वरूपमा जिम्मेवारी तोकिएको छ । गृह मन्त्रालयका अनुसार सहसचिव रामप्रसाद आचार्यको संयोजकत्वमा शान्तिसुरक्षा र सीमा व्यवस्थापन तथा नियन्त्रणसम्बन्धी कार्यदल बनाइएको छ । इन्दु घिमिरेको नेतृत्वमा प्रतिवेदन लेखन तथा सूचना व्यवस्थापन, पुस्कर सापकोटाको नेतृत्वमा स्वास्थ्योपचारपरीक्षण व्यवस्थापन तथा संरक्षण र नारायणप्रसाद भट्टको नेतृत्वमा आपूर्ति, कारागार तथा राहत व्यवस्थापनसम्बन्धी कार्यदल बनेका छन् । कार्यदलले सम्बन्धित मन्त्रालयहरूसँग समन्वय गरेर काम गर्नेछन् । आवश्यकताअनुसार अन्य मन्त्रालयका अधिकारीलाई पनि कार्यदलमा आमन्त्रित सदस्यका रूपमा बोलाउन सकिनेछ । सबै कार्यदलले संघ, प्रदेश र स्थानीय सरकारबाट कोभिड१९ रोकथाम तथा नियन्त्रणका लागि गरिएका कामकाबाहीबारे आआफ्नो क्षेत्रका कामकारबाही, समीक्षा, तथ्यांक संकलन, यसको प्रभावकारिता र आवश्यकताअनुसार थप रणनीति तय गर्न सुझाव दिनेछन्, गृहका एक अधिकारीले भने, यही कार्यदलको विवरण क्राइसिस म्यानेजमेन्ट सेन्टर (सीसीएमसी), विपत् व्यवस्थापन प्राधिकरण तथा अन्य सम्बन्धित निकायमा पेस गरिनेछ । कोरोना संक्रमण थप फैलिन सक्ने जोखिम रहेकाले त्यसविरुद्ध जुध्न गृहले मानवीय सहायता, उपचार, दैनिक उपभोग्य वस्तुको बन्दोबस्ती, सीमा व्यवस्थापनलगायतमा विशेष जिम्मेवारी दिएर कार्यदल बनाइएको गृहका अधिकारीले बताए ।गृह मन्त्रायका प्रवक्ता केदारनाथ शर्मालाई सीसीएमसीको सचिवालयमा रहेर काम गर्ने जिम्मा दिइएको छ । प्रधानमन्त्री कार्यालयका सचिव लक्ष्मण अर्यालको संयोजकत्वमा सेनाको छाउनीस्थित रेन्जर गण परिसरमा सीसीएमसी सचिवालय राखिएको छ । उपप्रधान तथा रक्षामन्त्री ईश्वर पोखरेलको नेतृत्वमा रहेको उच्चस्तरीय समन्वय समितिबाट भएका निर्णय कार्यान्वयनका लागि अर्यालको नेतृत्वमा ३ सदस्यीय सचिवालय यसअघि नै गठन गरिएको छ । सचिवालयअन्तर्गत पनि चारवटा छुट्टाछुट्टै उपसमिति छन् । सचिवालयमा चारवटै सुरक्षा निकाय, स्वास्थ्य, गृहलगायतका अधिकारीलाई समूह तोकेर काम बाँडफाँट गरिएको छ ।"
११ दिनपछि परिवारले बुझे शव,"छोरो आउँछ कि झैं लाउँछपाल्पाको रिब्दीकोट गाउँपालिका५, कुसुमखोलास्थित सुनसान घर । बाटोतिरै नजर तेर्स्याएर दैलोनजिक बसेकी थिइन् ७० वर्षीया मनकली देवी । उनलाई सान्त्वना र सहानुभूति दिने अर्का छोराबुहारी त थिए तर उनीहरू आफैं पनि सन्तापमा देखिन्थे । मनकली बुटवलस्थित कोरोना विशेष अस्थायी अस्पतालमा ११ दिनअघि मृत्यु भएका ३४ वर्षीय बाबुराम थापाकी आमा हुन् । छोरो गुमाउनुको पीडा सहन नसकेर उनी बर्बराउँदै थिइन् । आँखाबाट आँसु बगिरहेको थियो । बाबुरामका दाजु र भाउजू पनि पिँढीको अर्कोपट्टि चुपचाप बसेका थिए । बुधबार प्रदेशस्थित सामाजिक विकास मन्त्रालयले पीडितका माग पूरा गरेपछि मृतकको अन्तिम संस्कार गर्ने सहमति भएको छ । चैत पहिलो साता दुबईबाट फर्किएका छोरासित आमाको भेट भएको थिएन । घर आउँछु भनेका छोराले कोरोनाको आशंकामा उपचार नपाएरै गत चैत १६ मा ज्यान गुमाए । त्यसपछि थापा परिवार शोकमा छ । आमा भन्दै आउँछ कि झैं लाउँछ, आमा मनकलीले भनिन्, त्यही भएर आँखा झिमिक्क गर्न मानेको छैन । छटपटी बढेपछि घरीघरी बारी, नजिकको जंगल र मूल बाटो चहार्दै हिँड्छिन् उनी । कतै छोरा टुप्लुक्क आइहाल्छ भन्ने उनमा आस छ । छोराको मृत्युको खबर सुनेदेखि उनी घरभित्र जानसमेत मान्दिनन् । छोराले दुबई हुँदै भिडियो कल गरेका थिए । त्यसपछि अनुहार देख्न पाइनन् ।"
११ दिनपछि परिवारले बुझे शव,"छोरो आउँछ कि झैं लाउँछपाल्पाको रिब्दीकोट गाउँपालिका५, कुसुमखोलास्थित सुनसान घर । बाटोतिरै नजर तेर्स्याएर दैलोनजिक बसेकी थिइन् ७० वर्षीया मनकली देवी । उनलाई सान्त्वना र सहानुभूति दिने अर्का छोराबुहारी त थिए तर उनीहरू आफैं पनि सन्तापमा देखिन्थे । मनकली बुटवलस्थित कोरोना विशेष अस्थायी अस्पतालमा ११ दिनअघि मृत्यु भएका ३४ वर्षीय बाबुराम थापाकी आमा हुन् । छोरो गुमाउनुको पीडा सहन नसकेर उनी बर्बराउँदै थिइन् । आँखाबाट आँसु बगिरहेको थियो । बाबुरामका दाजु र भाउजू पनि पिँढीको अर्कोपट्टि चुपचाप बसेका थिए । बुधबार प्रदेशस्थित सामाजिक विकास मन्त्रालयले पीडितका माग पूरा गरेपछि मृतकको अन्तिम संस्कार गर्ने सहमति भएको छ । चैत पहिलो साता दुबईबाट फर्किएका छोरासित आमाको भेट भएको थिएन । घर आउँछु भनेका छोराले कोरोनाको आशंकामा उपचार नपाएरै गत चैत १६ मा ज्यान गुमाए । त्यसपछि थापा परिवार शोकमा छ । आमा भन्दै आउँछ कि झैं लाउँछ, आमा मनकलीले भनिन्, त्यही भएर आँखा झिमिक्क गर्न मानेको छैन । छटपटी बढेपछि घरीघरी बारी, नजिकको जंगल र मूल बाटो चहार्दै हिँड्छिन् उनी । कतै छोरा टुप्लुक्क आइहाल्छ भन्ने उनमा आस छ । छोराको मृत्युको खबर सुनेदेखि उनी घरभित्र जानसमेत मान्दिनन् । छोराले दुबई हुँदै भिडियो कल गरेका थिए । त्यसपछि अनुहार देख्न पाइनन् ।"
कसलाई कति प्रोत्साहन भत्ता ?,"सरकारले कोभिड१९ को संक्रमण नियन्त्रण, उपचार, रोकथाम र लकडाउनलाई प्रभावकारी बनाउन मुलुकभर खटिएका चिकित्सक, नर्स, स्वास्थ्यका प्राविधिक, कर्मचारीदेखि सुरक्षाकर्मीसम्मलाई प्रोत्साहन भत्ता दिने भएको छ ।मन्त्रिपरिषद्ले सोमबार परिचालित सबै स्वास्थ्यकर्मी, कर्मचारी र सुरक्षाकर्मीलाई प्रोत्साहन गर्न जोखिम अवधिभर भत्ता दिने निर्णय गरेको हो ।प्रधानमन्त्री तथा मन्त्रिपरिषद् कार्यालयका अधिकारीका अनुसार जोखिममा परिचालित स्वास्थ्यकर्मी, कर्मचारी र सुरक्षाकर्मीका लागि प्रोत्साहन भत्तामा मासिक १० अर्ब रुपैयाँ खर्च हुने अनुमान गरिएको छ । विवरण देशभरबाट सिफारिस भएर आएपछि मात्र यस्तो प्रोत्साहन भत्तामा कति खर्च हुन्छ भनेर यकिन भन्न सकिने अर्थ मन्त्रालयका अधिकारीले बताए ।मन्त्रिपरिषद् कार्यालयका ती अधिकारीका अनुसार अग्रपंक्तिमा रहेर कोभिड१९ बाट संक्रमित तथा आशंकित र आइसोलेसनमा रहेका बिरामीको उपचारमा खटिने चिकित्सक, स्वास्थ्यकर्मी र नर्सले शतप्रतिशत प्रोत्साहन भत्ता पाउनेछन् । अर्थात् उनीहरूले तलब बराबर नै थप भत्ता पाउनेछन् ।दोस्रो पंक्तिमा रहेर पहिलो पंक्तिका चिकित्सक, स्वास्थ्यकर्मी र नर्सलाई सहयोग पुर्याउने र प्रयोगशालामा काम गर्ने स्वास्थ्यका प्राविधिक कर्मचारीले तलबको ७५ प्रतिशत प्रोत्साहन भत्ता पाउनेछन् । पहिलो र दोस्रो पंक्तिमा रहेर काम गर्ने चिकित्सक, नर्स तथा स्वास्थ्यका प्राविधिक कर्मचारीलाई सहयोग पुर्याउने सबै सरकारी अस्पताल र स्वास्थ्य संस्थाका कर्मचारी (तेस्रो पंक्ति) ले तलबको ५० प्रतिशत प्रोत्साहन भत्ता पाउनेछन् । करारमा कार्यरत चिकित्सक, नर्ससहितका स्वास्थ्यकर्मी, ल्याब र प्रयोगशालाका प्राविधिक तथा सहायक कर्मचारी तथा कार्यालय सहयोगीले समेत यस्तो प्रोत्साहन भत्ता पाउनेछन् ।सरकारले स्वास्थ्य स्वयंसेविकालाई मासिक १५ सय रुपैयाँ प्रोत्साहन भत्ता दिने निर्णय गरेको छ । मुलुकभर ७ सय ५३ स्थानीय तहमा कार्यरत स्वास्थ्य स्वयंसेविकाको संख्या ५० हजार हाराहारी छ । सरकारले ती स्वयंसेविकालाई कोभिड१९ को सम्भावित संक्रमण रोकथामका लागि जनचेतना फैलाउन र आशंका गरिएका बिरामीलाई अस्पतालमा उपचारका लागि लैजाने व्यवस्था मिलाउने जिम्मेवारी दिएको छ । मन्त्रिपरिषद्ले कोभिड१९ को संक्रमण नियन्त्रण, रोकथाम र लकडाउनलाई प्रभावकारी बनाउन खटिएका नेपाल प्रहरी, सशस्त्र प्रहरी र नेपाली सेनाका सुरक्षाकर्मीलाई समेत प्रोत्साहन भत्ता दिने निर्णय गरेको छ ।अग्रपंक्तिमा रहेर व्यक्तिगत सुरक्षा सामग्री (पीपीई) लगाएर संक्रमित, आशंकित र क्वारेन्टाइनमा राख्ने व्यक्तिलाई समातेर ल्याउने सुरक्षाकर्मीले शतप्रतिशत प्रोत्साहन भत्ता पाउनेछन् । अस्पतालमा रहेका संक्रमित, आइसोलेसनमा रहेका बिरामी तथा क्वारेन्टाइनको सुरक्षार्थ पीपीई गाउन लगाएर अग्रपंक्तिमा खटिएका सुरक्षाकर्मीले समेत शतप्रतिशत भत्ता पाउनेछन् ।संक्रमित, आइसोलेसनमा रहेका र आशंकित बिरामीको सुरक्षार्थ दोस्रो पंक्तिमा रहेर खटिने र पीपीई गाउन लगाउनु नपर्ने सुरक्षाकर्मीलाई भने ५० प्रतिशत प्रोत्साहन भत्ता दिइनेछ । आशंकितलाई पक्राउ गरेर ल्याउन तथा क्वारेन्टाइनको सुरक्षार्थ दोस्रो पंक्तिमा रहेर खटिने सुरक्षाकर्मीले समेत ५० प्रतिशत भत्ता पाउनेछन् । लकडाउन र सामाजिक दूरीलाई प्रभावकारी बनाउन र उल्लंघन गर्नेलाई नियन्त्रण गर्न तथा जनचेतना फैलाउन देशभरका चोक, सडक तथा बस्तीमा परिचालन हुने तेस्रो पंक्तिका सुरक्षाकर्मीले भने दैनिक ३ सय रुपैयाँ प्रोत्साहन भत्ता पाउनेछन् । सुरक्षाकर्मीहरू पहिलो, दोस्रो र तेस्रो पंक्तिमा रहेर खटिएको विवरण सम्बन्धित युनिट प्रमुखले प्रमाणित गरेर सिफारिस गर्नुपर्ने प्रधानमन्त्री कार्यालयका अधिकारीले बताए ।कर्मचारी सञ्चय कोषले समेत स्वास्थ्यकर्मी र सुरक्षाकर्मीसहित आफ्ना सबै सञ्चयकर्ता कर्मचारीलाई कोभिड१९ बाट संक्रमित भए १० लाख रुपैयाँसम्मको स्वास्थ्योपचार खर्च बेहोर्ने भएको छ । कोषले कोभिड१९ लाई समेत ठूला र घातक रोगको सूचीमा राखी सञ्चयकर्तालाई १०१० लाख रुपैयाँसम्मको स्वास्थ्य बिमा गरेको जानकारी अर्थ मन्त्रालयका अधिकारीले दिएका छन् ।"
खाडीमा हजारौंको रोजगारी गुम्दै,कुवेतमा थप एक नेपालीमा संक्रमणकुवेतको स्वास्थ्य मन्त्रालयले थप एक नेपाली कामदारमा कोरोना भाइरस संक्रमण भएको जनाएको छ । कुवेतमा संक्रमित नेपालीको संख्या तीन पुगेको छ । स्वास्थ्य मन्त्रालयले बुधबार एक नेपालीसहित १ सय १२ जना नयाँ संक्रमित भेटिएको जानकारी दिएको छ । कुवेतमा संक्रमितको संख्या ८ सय ५५ पुगेको छ । कुवेतस्थित नेपाली दूतावासले कोरोना भाइरसबाट बच्नका लागि उच्च सतर्कता अपनाउन नेपाली समुदायलाई आग्रह गरेको छ । त्यहाँ झन्डै ७० हजार नेपाली कार्यरत छन् ।
सुनसान तर सक्रिय छ सिंहदरबार,"देशको मुख्य प्रशासनिक केन्द्र सिंहदरबार यतिबेला सुनसान छ । मन्त्रालयका प्रायःजसो कुर्सी, सोफा खालीखाली छन् । बाटाहरू सुनसान देखिन्छन् । मुख्यगेटमा कुनै चाप छैन तर सिंहदरबार बन्द भने छैन । सबै मन्त्रालय खुला छन् । मन्त्री, सचिव र सहसचिवहरू उपस्थित भइरहेका छन् । कर्मचारीहरूमा पालो प्रणाली लगाइएको छ । कामको चाप र आवश्यकताअनुसार उनीहरूको उपस्थिति कमबेसी भइरहन्छ ।कोभिड१९ महामारी नियन्त्रण तथा रोकथामसम्बन्धी आफ्नो मन्त्रालयको जिम्मेवारीमा आइपरेका काम पूरा गर्न उनीहरू सक्रिय छन् । त्यसबाहेक आगामी आर्थिक वर्षको बजेट, नीति तथा कार्यक्रमको तयारीको व्यवस्था पनि उत्तिकै छ । कान्तिपुर टोली अपराह्न १२ बजे संघीय मामिला तथा सामान्य प्रशासन मन्त्रालय पुग्दा मन्त्री हृदयेश त्रिपाठी आफ्नै कार्यकक्षमा उपस्थित थिए । सचिव सूर्यप्रसाद गौतमसँग स्थानीय तहबाट भइरहेका राहत वितरणको अवस्थाबारेको छलफलमा उनी व्यस्त थिए । साथै उनले टेलिफोनबाट स्थानीय तहका प्रमुखहरूसँग राहत वितरण र लकडाउनको अवस्था पनि बुझिरहेका थिए । लगत्तै आगामी आर्थिक वर्ष २०७७७८ को बजेट निर्माणका सम्बन्धमा छलफलमा सचिवसहितका मन्त्रालयका उच्च अधिकारीहरू जुटेको देखियो । लकडाउन रहे पनि सबैजसो मन्त्री, सचिव र आवश्यकताअनुसारका अधिकारी नियमित मन्त्रालय आउने गरेको त्रिपाठीले बताए । अन्य मन्त्रालयमा पनि यस्तै छ, सबै मन्त्रीहरू नियमित नै मन्त्रालय आइरहनुभएको छ, उनले भने, कुनै पनि समस्या आइपर्दा सम्बन्धित मन्त्रीसँग तत्कालै समन्वय गरी समाधान गरिरहेका छौं ।कोभिड१९ नियन्त्रण, रोकथाम र राहतको काममा स्थानीय तहलाई धेरै जिम्मेवारी तोकिएको छ । मन्त्री त्रिपाठीले त्यस विषयमा स्थानीय तहबाट भइरहेका काम, त्यहाँ आइपरेका समस्या र अन्य मन्त्रालयसँगको समन्वयमै दिन बित्ने गरेको बताए । मन्त्रिपरिषद् बैठक, नोवल कोरोना भाइरस रोकथाम तथा नियन्त्रण उच्चस्तरीय समन्वय समितिका निर्णय कार्यान्वयनका लागि तल्लो निकायसम्म पठाउन तथा त्यहाँका समस्या र चुनौतबारे माथिसम्म ल्याउने समन्वयकारी भूमिका मन्त्रालयले गरिरहेको उनले बताए । अर्कोतिर जेठ १५ मा आउने बजेटका लागि आवश्यक कार्यक्रम र अनुमानित बजेट तय गरी पठाउन अर्थ मन्त्रालयको ताकेता पनि उत्तिकै छ । संघीय मामिला मन्त्रालयले ७ सय ५३ वटै स्थानीय तहसँग बजेटका सन्दर्भमा पनि समन्वय गरिरहेको छ । बजेट निर्माण प्रक्रियामा पनि हामी उत्तिकै व्यस्त छौं, सचिव गौतमले भने, देशभरिको राहत वितरण, विदेशबाट आएकाको अवस्थालगायत विषयको अपडेट लिन छुट्टै टोली लागेका छन् । अर्को टोलीचाहिँ बजेटको छलफलमा छौं । मुलुक लकडाउन भए पनि सिंहदरबारस्थित संघीय मन्त्रालयमा भने आगामी वर्षको नीति तथा कार्यक्रम र बजेट बनाउन कर्मचारीलाई चटारो छ । बुधबार वन तथा वातावरण, संघीय मामिला तथा सामान्य प्रशासन, सञ्चार, ऊर्जा मन्त्रालय, सर्वोच्च अदालतलगायतमा बजेटसम्बन्धी छलफल भएको छ । वन तथा वातावरणमा नीति तथा कार्यक्रममाथि योजना आयोगका सदस्यसहित छलफल चलिरहेको थियो । अर्थ मन्त्रालयमा छलफल हुनुअघि योजना आयोगले अरू मन्त्रालयसँग छलफल गरिरहेका छौं, योजना आयोगका सचिव केवल भण्डारीले भने, आउँदो वर्षको बजेटको योजना बनाउन छलफल भइरहँदा लकडाउन भएपछि रोकिएको थियो । फेरि सुरु गरेका छौं । अर्थ मन्त्रालयमा भने हरेक मन्त्रालयको बजेटमाथि वैशाख पहिलो सातादेखि छलफल हुनेछ । जेठ १५ मा आउँदो वर्षको बजेट ल्याउनुपर्ने संवैधानिक व्यवस्था छ । त्यसैले मन्त्रालय र योजना आयोगले नीति तथा कार्यक्रम र बजेटको योजना बनाउन जुटेको हो । मन्त्रालयमा हुने छलफलमा योजना आयोगका सदस्य पनि सहभागी हुने गरेका छन् । विगतमा योजना आयोगमा ठूलो समूहमा हुने छलफल अहिले सम्बन्धित मन्त्रालयमा सानो समूहमा हुने गरेको छ । छलफल हुँदा पनि एउटा कुर्सीको ग्याप मिलाएर गर्ने गरेका छन् । बैठकमा सहभागी सबैले मास्क लगाएका हुन्छन् ।योजना आयोगले पनि पूर्वउपाध्यक्ष, सदस्यहरूसँग आउँदो वर्षको नीति तथा कार्यक्रम र बजेटमाथिको छलफललाई व्यापकता दिएको छ । कोरोनाको संक्रमणले मुलुकको आर्थिक अवस्थालाई समेत असर गरेकाले बजेटका शीर्षक यसतर्फ पनि केन्द्रित भइरहेको कृषि मन्त्रालयका एक कर्मचारीले बताए । कृषिले बिहीबार योजना आयोगसँग थप छलफल गर्दैछ । आगामी वर्षको बजेट बनाउनुपर्ने भएकोले हरेक मन्त्रालय कर्मचारी लकडाउनमा पनि मन्त्रालय पुग्ने गरेका छन् ।सिंगो कर्मचारी व्यवस्थापनको जिम्मेवारी बोकेको संघीय मामिला मन्त्रालयले अत्यावश्यक परेका स्थानमा लकडाउनका बेला कर्मचारीसमेत पठाइरहेको छ । मन्त्रालयले हालै बढुवा भएका ६५ जना उपसचिवहरूको पोस्टिङ पनि यहीबीचमा गरेको छ । त्यसमध्ये प्रशासकीय प्रमुख नरहेका नगरपालिकाहरूमा प्राथमिकतासाथ उपसचिव खटाइएको मन्त्री त्रिपाठीले बताए । लकडाउनको अवस्थामा पनि उनीहरूलाई २४ घण्टाभित्र सम्बन्धित नगरपालिकामा हाजिर हुने गरी मन्त्रालयले खटाएको छ । मन्त्रालय वा विभागमा एकजना उपसचिव कम भए पनि चल्छ । तर, एकजना प्रशासकीय प्रमुख भएन भने स्थानीय तहको कामै ठप्प हुन्छ, उनले भने, कामको त्यही गम्भीरता हेरेर उहाँहरूलाई तत्काल हाजिर हुन पठाइएको छ ।कान्तिपुर टोली उद्योग, वाणिज्य तथा आपूर्ति मन्त्रालय पुग्दा मन्त्री लेखराज भट्ट मन्त्रालयमै बैठकमा व्यस्त थिए । बैठककको विषय थियो कोभिड१९ नियन्त्रणका लागि नेपालमा उत्पादन भएका र बाहिरबाट आइरहेका स्वास्थ्य सुरक्षा सामग्रीको गुणस्तर मापदण्डसम्बन्धी । स्वास्थ्य मन्त्रालय, विभाग र मेडिकल काउन्सिलका पदाधिकारीहरूसहितको उक्त बैठक पीपीई, मास्क, सेनिटाइजरलगायत सामग्रीको गुणस्तर र मापदण्ड तोक्ने विषयमा केन्द्रित थियो । बैठकपूर्व मन्त्री भट्टसहितको टोलीले कुलेश्वरस्थित ठूला खाद्य स्टोरको निरीक्षण गरेर फर्किएको थियो । खाद्यान्न तथा इन्धन आपूर्तिको जिम्मेवारी यही मन्त्रालयको छ । लकडाउनको बहानामा बढ्दो कालोबजारीको नियन्त्रण र खाद्य पदार्थ आपूर्तिको जिम्मेवारी यही मन्त्रालयको छ । खाद्य र इन्धनमा कुनै प्रकारको समस्या नआओस् भन्नेमै मन्त्रालयको ध्यान रहेको मन्त्री भट्टले बताए । परराष्ट्र मन्त्रालय भने विदेशमा रहेका नेपालीको अवस्था बुझ्न र विदेशी नागरिकलाई फिर्ता लैजान सम्बन्धित देशले मागेको सहयोगको व्यवस्थापनमा जुटिरहेको थियो । कोरियाले नेपालमा रहेका आफ्ना नागरिकलाई विमान चार्टर गरेर लैजाँदै छ । कोरियाबाट खाली आउने विमानमा एनआरएनले दिएको पीपीए ल्याउन परराष्ट्रमन्त्री प्रदीप ज्ञवालीका निजी सचिवालय जुटिरहेको थियो । विदेशमा रहेका नेपालीको अवस्था बुझ्न दूतावाससँग पनि निरन्तर छलफलमा छौं, परराष्ट्रमन्त्री ज्ञवालीले भने, नेपालमा रहेका विदेशीलाई सहयोग गर्न, स्वास्थ्य सामग्री जुटाउन समन्वय पनि गरिरहेका छौं । मन्त्रालयमा आवश्यक कर्मचारी मात्रै बोलाउने गरेका उनले बताए । अधिकांश मन्त्रालयमा सरदर ३० प्रतिशत मात्रै कर्मचारी आउने गरेका छन् । सहकारी तथा गरिबी निवारण मन्त्रालयका सचिव केदार न्यौपाने भने सुकुम्बासी आयोगका पदाधिकारीसँग छलफलमा व्यस्त थिए । उनीहरूले आयोगले अब गर्नुपर्ने काम र विगतको समीक्षा गरिरहेका थिए ।अत्यन्तै व्यस्त मन्त्रालयमध्येको हो गृह । गृहमा अन्यत्रको भन्दा बढी संख्यामा कर्मचारी उपस्थित हुन्छन् । आवश्यकताअनुसार अबेरसम्मै मन्त्रालयमा हुन्छन् । गृहसचिव महेश्वर न्यौपाने कामको प्रवृत्तिले नै हरेक क्षण गृह मन्त्रालय चलायमान रहेको बताए । बुधबार मन्त्री रामबहादुर थापाले जिल्लाका सिडियोहरूसँग स्काइपमा छलफल गरेका छन् । विषयगत कलस्टर तोकेर ९ जना उपसचिवलाई सम्बन्धित विषयको फोकल व्यक्ति तोकी काम गराइरहेको छ । दिनदिनै मन्त्रीज्यू पनि आउनुहुन्छ, कर्मचारीहरू पनि उत्तिकै सक्रिय छौं, सचिव न्यौपानले भने, नियमित शान्ति सुरक्षाको विषय तथा कोभिड१९ का सम्बन्धमा जिल्लाबाट दैनिक रिपोर्टिङ, लिन आएका समस्याको समाधान गर्ने, उच्चस्तरीय समितिसँग समन्वय गर्ने तथा त्यसको अभिलेखीकरण गर्ने काममा मन्त्रालय सक्रिय छ ।"
नौ पाकिस्तानी धर्मगुरु क्वारेन्टाइनमा,"रौतहट (कास) एक महिनाअघि सप्तरीमा भएको मुस्लिम समुदायको धार्मिक सम्मेलनमा सहभागी भएका ९ जना पाकिस्तानी धर्मगुरुलाई क्वारेन्टाइनमा राखिएको छ । चैत ४ देखि रौतहटका विभिन्न मस्जिद, मदरसामा रहेका उनीहरूलाई देवाही गोनाही नगरपालिका२, करुनियास्थित मस्जिदमा प्रहरीको निगरानीमा राखिएको जिल्ला प्रहरी प्रमुख एसपी रविराज खड्काले बताए । लकडाउनको समयमा मस्जिदहरूमा डुल्दै बसेको थाहा पाएपछि नियन्त्रणमा लिएर क्वारेन्टाइनमा राखेका छौं, उनले भने, सबैको स्वास्थ्य परीक्षण र स्वाब टेस्ट गर्छौं । धार्मिक सम्मेलन सकेर उनीहरू रौतहटको हजमिनिया आएका थिए । त्यसपछि चैत १८ मा देवाही गोनाहीस्थित मस्जिदमा पुगेका थिए । पाकिस्तानका मोहमद युसुफ, जैनुल्लाह, सम्सुल्लाह खान, मोहमद फवाद, रइस खान, गुरफानदिन, असगर खान, गुलाम रसुल र हलिमुल्लाहलाई एक सातादेखि मस्जिदभित्रै क्वारेन्टाइनमा राखेको एसपी खड्काले बताए ।"
मेला सञ्चालनको आरोपमा चार वडाध्यक्ष पक्राउ,"बझाङ (कास) लकडाउनको अबज्ञा गर्दै बान्नीकी चैतली मेला सञ्चालन गरेको आरोपमा प्रहरीले बझाङको छविसपाथीभेरा गाउँपालिकाका चार वडाध्यक्षसहित नौ जनालाई पक्राउ गरेको छ । बुधबार साँझ पक्राउ परेका सबैलाई जिल्ला प्रहरी कार्यालयको हिरासतमा राखिएको छ । पक्राउ पर्ने वडाध्यक्षहरूमा वडा नम्बर २ का विकास अयडी, ३ का केशवराज जोशी, ४ का अमर थापा र ५ का लोकेन्द्र ठगुन्ना रहेको जिल्ला प्रहरीका सूचना अधिकारी नेत्र बोहराले बताए । पक्राउ परेका अन्यमा मेलाको व्यवस्थापन गरिरहेको बान्नी मस्टा मन्दिर संरक्षण समितिका कोषाध्यक्ष राजेन्द्रबहादुर सिंह, बान्नी मस्टाका पुजारी नृपराज जोशी र जयकृष्ण जोशी छन् । यस्तै बान्नी मस्टा मन्दिरका फूलपाती सेवक डम्मर धामी, मन्दिरका रजवार इन्द्रबहादुर सिंहलाई पनि लकडाउन उल्लंघन गरेको अभियोगमा पक्राउ गरिएको बोहराले बताए । पक्राउ परेका वडाध्यक्षहरूले बान्नी मेलामा उपस्थिति रोक्न पालिकाले प्रयास गर्दा पनि स्थानीय स्वतस्फूर्त भेला भएको बताएका छन् । उनीहरूले मेलामा उपस्थित हुने स्थानीयको भीड रोक्न प्रशासनले समेत सहयोग नगरेको आरोप लगाएका छन् ।"
अवैतनिक दूतको सुविधा कटौती,काठमाडौं (कास) परराष्ट्र मन्त्रालयले नेपालमा रहेका अवैतनिक दूत र अवैतनिक महावाणिज्य दूतहरूले प्रयोग गर्दै आएको नीलो प्लेटको गाडी र गाडीमा झन्डा राख्ने प्रावधानलाई तत्कालका लागि निलम्बन गरेको छ । कूटनीतिक सुविधा र विशेषाधिकार प्रयोग गर्दै नेपालीका लागि किर्गिस्तानका अवैतनिक दूत सुलभ अग्रवाल मंगलबार थर्मल गन कालोबजारी गरेको आरोपमा पक्राउ परेका थिए ।
परीक्षण सातै प्रदेशमा तर सुस्त,"सरकारले कोभिड१९ को परीक्षण दायरा बढाए पनि द्रुत गतिमा परीक्षण हुन सकेको छैन । यसअघि टेकुस्थित राष्ट्रिय जनस्वास्थ्य प्रयोगशालाबाट मात्रै भइरहेको परीक्षण अब राजधानीको वीर अस्पतालबाट पनि हुने भएको छ ।राजधानीबाहिर सातै प्रदेशका नौ प्रयोगशालाबाट नमुना परीक्षण सुरु भए पनि सुस्त गतिमा अघि बढेको छ । विज्ञहरूले कोभिड परीक्षणको दायरा व्यापक बनाउन सुझाव दिइरहेका छन् । स्वास्थ्य तथा जनसंख्या मन्त्रालका अनुसार धनगढी, पोखरा र नेपालगन्जमा छिटो परीक्षण ल्याब मेसिन जडान गरिँदैछ । स्वास्थ्य मन्त्रालयका अनुसार धुलिखेलमा मंगलबारबाट परीक्षण थालिएको हो भने वीर अस्पतालमा बुधबारबाट सुरु गरिएको छ । यी अस्पतालमा पीसीआर उपकरण भएकाले परीक्षण गर्ने जिम्मा दिइएको मन्त्रालयका प्रमुख विशेषज्ञ डा रोशन पोखरेलले बताए । पहिले शंकास्पद र ट्राभल हिस्ट्री भएका व्यक्तिको मात्रै परीक्षण हुन्थ्यो, उनले भने, अब क्वारेन्टाइनमा बसेका सबैको स्वाब परीक्षण हुने भएकाले दायरा बढाइएको हो । उनका अनुसार यी अस्पतालमा दैनिक २ सयदेखि ५ सय नमुना परीक्षण गर्ने क्षमता छ । अस्पताललाई परीक्षणका लागि आवश्यक रिएजेन्ट केमिकल भने मन्त्रालयले नै व्यवस्था गर्ने उनले बताए ।आवश्यक परे प्रयोगशालाकर्मी पनि दिन मन्त्रालय तयार छ । बुधबार पोखरा, धनगढी र कञ्चनपुरबाट संकलन भएर आएको स्वाब यी अस्पतालमा पनि परीक्षण हुने डा पोखरेलले बताए । जनस्वास्थ्य प्रयोगशालाबाहेक अहिले देशभर १० ठाउँमा कोभिड१९ परीक्षण भइरहेको छ । उनले भने, प्रयोगशाला भएका ठाउँमा परीक्षण सुरु भइसक्यो । अन्य ठाउँमा पोर्टेबल पीसीआर मेसिन दिएर भए पनि परीक्षण दायरा बढाउँछौं । अस्पतालमा परीक्षण भएका स्वाबको रिपोर्टमा शंका लागे प्रयोगशालामा ल्याएर पुनः परीक्षण गरिने उनले बताए । बिरामीमा कोभिड लक्षण देखिने तर रिपोर्ट नेगेटिभ आउने पनि हुन्छ, उनले भने, स्वाब दिने र परीक्षण गर्ने प्रक्रियामा त्रुटि हुँदा यस्तो हुन्छ ।स्वास्थ्य तथा जनसंख्या मन्त्रालयका प्रवक्ता डा विकास देवकोटाले दिएको जानकारीअनुसार बुधबार अपराह्नसम्म दुई हजार तीन सय ६६ नमुना परीक्षण भई नतिजा आएको छ । यसमध्ये राष्ट्रिय जनस्वास्थ्य प्रयोगशाला टेकुमा हालसम्म एक हजार नौ सय ६५ र राजधानी बाहिरका नौवटा ल्याबमा चार सय एक नमुनाको नतिजा आएको थियो । कान्तिपुर प्रदेश ब्युरोहरूका अनुसार बुधबार बेलुकासम्म सात प्रदेशमा सञ्चालित प्रयोगशालामा ५१४ नमुनाको नतिजा आएको छ भने जनस्वास्थ्य प्रयोगशाला टेकुमा १९६५ गरी जम्मा २४७९ नमुना परीक्षण पूरा भएको छ ।सबै नमुना परीक्षणबाट नौजनामा संक्रमण भेटिएको छ भने एक जना निको भएर घर फर्किसकेका छन् । धरानको बीपी स्वास्थ्य विज्ञान प्रतिष्ठानमा परीक्षण गरिएका ९१ नमुनामा संक्रमण देखिएको छैन । यो प्रदेश १ को कोभिड१९ नमुना परीक्षण प्रयोगशाला हो । प्रतिष्ठानको आइसोलेसन वार्डमा भर्ना भएका शंकास्पद १२ जना बिरामीमध्ये ११ जना उपचारपछि डिस्चार्ज भएका छन् । एक जनाको उपचार भइरहेको छ । भर्ना भएका कसैमा पनि संक्रमण नदेखिएको प्रतिष्ठानले जनाएको छ । यसैगरी प्रदेशका विभिन्न जिल्लाबाट नमुना संकलन भएका ६५ जनाको परीक्षण रिपोर्ट आइसकेको छ । ती सबैमा संक्रमण नदेखिएको प्रतिष्ठानको माइक्रोबायोलोजी ल्याबले जनाएको छ । अघिल्लो आइतबारदेखि बीपी प्रतिष्ठानमा कोरोना संक्रमण परीक्षण गर्न थालिएको हो । प्रदेशका विभिन्न जिल्लामा रहेका अस्पताल र अन्य स्थानमा गरी ४ सय ३८ आइसोलेसन शय्या छन् । ४ हजार ३७ वटा शय्या रहेको क्वारेन्टाइन तयारी अवस्थामा छ । हालसम्म ६ सय १० जनालाई क्वारेन्टाइनमा राखिएको छ । भारतलगायत मुलुकबाट आएका झन्डै तीन हजार जना होम क्वारेन्टाइनमा बसिरहेको जनाइएको छ । प्रदेश मुख्यमन्त्री तथा मन्त्रिपरिषद् कार्यालयका अनुसार सम्भावित संक्रमितलाई राखेर उपचार गर्नका लागि आईसीयूसहितको ४४ वटा शय्या तयार छ ।जनकपुरमा ११३ जनाको रिपोर्ट नेगेटिभजनकपुरमा रहेको पीसीआर मेसिनले एक दिनमा १० जनाको मात्रै स्वाब परीक्षण गर्न सक्ने भएकाले परीक्षण सुस्त छ । गत बिहीबारदेखि सञ्चालनमा आएको ल्याबमा हालसम्म १ सय ४० जनाको स्वाब परीक्षण गरिएका ११३ जनाको नतिजा नेगेटिभ आएको छ । २७ जनाको नतिजा आउन बाँकी छ ।प्रदेश २ को सामाजिक विकास मन्त्रालयका प्रवक्ता विजय झाले पीसीआर मेसिनको क्षमता १० जनाको मात्र रहेकाले चाहेर पनि थपको परीक्षण एकैदिनमा गर्न नसकिएको बताए । उनले खाडी मुलुक र भारतबाट फर्किएकाको संख्या प्रदेशमा अधिक रहे पनि मेसिनको क्षमताका कारण परीक्षणलाई गति दिन नसकिएको जनाए । काठमाडौंस्थित टेकु अस्पतालका ३ जना प्राविधिकको कोचिङमा जनकपुरको प्रादेशिक अस्पतालका तीन जना माइक्रो बायोलोजिस्टले स्वाब परीक्षण गरिरहेका छन् । प्रदेश प्रहरी कार्यालय जनकपुरका अनुसार प्रदेश २ मा क्वारेन्टाइनमा ९ सय २५ जना रहेकामा बुधबार ३३ जना घर फर्किएका छन् । प्रदेश प्रहरी कार्यालयका इन्स्पेक्टर तिलक सुनारले क्वारेन्टाइनमा बसेका ३३ जनाको स्वाबको परीक्षण नतिजा नेगेटिभ आएपछि घर पठाइएको हो । प्रदेश २ मा आइसोलेसनमा ११ जना छन् । वाग्मतीमा १०१ परीक्षण पूरावाग्मती प्रदेशको उपत्याकाबाहेक तीन जिल्लामा कोरोना भाइरस (कोभिड१९) परीक्षण हुन थालेको छ । तीन जिल्लामा रहेका पीसीआर उपकरणबाट अहिलेसम्म एक १०१ जनाको नमुना परीक्षण गरिएको छ । सबैको परिणाम नेगेटिभ आएको छ । हेटौंडामा रहेको कीटजन्य रोग अनुसन्धान तथा तालिम केन्द्र हेटौंडामा रहेको ल्याबबाट ५१ जनाको स्वाब परीक्षण गरिसकेको छ । त्यसैगरी काभ्रे जिल्लाको धुलिखेलमा रहेको ल्याबबाट १७ जनाको स्वाब परीक्षण भएको छ । हेटौंडा र काभ्रेमा रहेको ल्याबमा दैनिक ९० जनाको स्वाब परीक्षण गर्नसक्ने क्षमता छ । दैनिक ९० जनाको स्वाब परीक्षण गर्न सकिन्छ, सामाजिक विकास मन्त्रालयका प्रवक्ता दीपेन्द्र सुवेदीले भने । चितवनको भरतपुरमा रहेको ल्याबबाट दुई दिनको बीचमा ३३ जनाको स्वाब परीक्षण भएको छ । गण्डकीमा २०२ जनाको स्वाब परीक्षण गण्डकी प्रदेशमा दैनिक डेढ सय जनाको स्वाब परीक्षण क्षमता छ तर अहिलेसम्म पोखरामा ७४ नमुनाको नतिजा आएको छ । स्वास्थ्य विज्ञान प्रयोगशाला पोखरामा भएको परीक्षण १५६ मा ७४ नतिजा नेगेटिभ आएको छ । नतिजा आउन ८२ जना बाँकी छ । मंगलबारसम्म प्रदेशका पूर्वी नवलपरासी, मनाङ र मुस्ताङबाहेक ८ जिल्लाबाट २०२ जनाको स्वाब परीक्षण भएको प्रदेश स्वास्थ्य निर्देशनालयले जनाएको छ । परीक्षण नमुनामध्ये बागलुङका दुईजनाको कोरोना भाइरस पोजिटिभ भेटिएको छ । पोखरामा चैत २० बाट नमुना परीक्षण थालिएको हो । यसअघि सञ्चालन भइरहेको पोखरा स्वास्थ्य विज्ञान प्रतिष्ठानको क्षेत्रीय प्रयोगशालामा दैनिक १४० जनाको स्वाब परीक्षण गर्ने आरटी पीसीआर ल्याब रहेकोमा चैत १९ मा संघीय सरकारले अर्को पीसीआर मेसिन पठाएको थियो । नयाँ मेसिनबाट दैनिक १० देखि १२ स्वाब परीक्षण गर्न सकिने प्रदेश स्वास्थ्य निर्देशनालयका स्वास्थ्य, शिक्षा प्रशिक्षक नवराज शर्माले बताए । प्रयोगशालाकी प्याथोलोजिस्ट मोनी सुवेदीले अहिलेसम्म स्वाब परीक्षणको चाप नभएको बताइन् । आएका जति यहीं परीक्षण गरिरहेका छौं, उनले भनिन्, मंगलबार मात्रै ४२ जनाको परीक्षण भएको छ ।प्रदेश जनस्वास्थ्य प्रयोगशालाकी निर्देशक सपना सुवेदीले विदेशबाट आएका (१४ दिन नपुगेका), लकडाउनको बेलामा पनि भारतबाट आएका, कतार एअरवेयजका यात्रु र उनीहरूको सम्पर्कमा पुगेका व्यक्ति तथा कोरोनाका लक्षण देखिएकालाई प्राथमिकतामा राखी स्वाब परीक्षण गरिरहेको बताइन् । प्रयोगशालामा ६ जनाको टिम स्वाब परीक्षणमा खटिएको छ । उनीहरूमध्ये ४ जना यहीं कार्यरत हुन् भने २ जना मेसिनसँगै काठमाडौंबाट आएका हुन् । १० जनाको टिम स्वाब संकलनमा खटिएको शर्माले बताए ।बुटवलमा झन् सुस्त, नेपालगन्जमा अर्को ल्याब राखिँदै चार दिनअघि सञ्चालनमा ल्याइएको भैरहवास्थित प्रदेश जनस्वास्थ्य प्रयोगशालामा बुधबार बिहानसम्ममा २६ जनाको स्वाब परीक्षण भएको छ । परीक्षण गरिएका सबै नमुना नेगेटिभ देखिएका छन् । पाँच नम्बर प्रदेश जनस्वास्थ्य प्रयोगशाला कार्यालय प्रमुख डाराजेन्द्रकुमार गिरीले बुधबार बिहानसम्म परीक्षणका लागि ३६ वटा स्वाबको नमुना आएकोमा २६ वटाको नतिजा आएको बताए । बाँकी १० वटाको परीक्षण जारी रहेको उनले जनाए ।उनका अनुसार, प्रदेश ५ भरिकै कोरोना संक्रमणबारे यस प्रयोगशालामा नमुना परीक्षण गरिन्छ । हालसम्म बाँके, बर्दिया, गुल्मी, रुपन्देही र कपिलवस्तु जिल्लाबाट परीक्षणका लागि नमुना आएका छन् । आइसोलेसनमा रहेका बिरामी र संक्रमित पुष्टि भएका व्यक्तिसँग घुलमिल भएकाको परीक्षणलाई केन्द्र्रित गरी परीक्षण गरिएको छ, गिरीले भने ।चौध दिनसम्म विभिन्न क्वारेन्टाइनमा बसेकालाई आधा घण्टाभित्रै रिजल्ट आउने खालको सानो किटबाट र्यापिड टेस्ट गर्ने योजना रहेको उनले जनाए । गत आइतबार साँझदेखि परीक्षण सुरु गरिएको यस प्रयोगशालामा हाल प्रतिदिन १२१३ जनासम्मको नमुना परीक्षण गर्ने गरिएको छ । प्रयोगशालामा हाल चारजना जनशक्ति खटिएका छन् । जनशक्ति थपिएपछि प्रतिदिन १६ जनासम्मको परीक्षण हुनेछ । गिरीका अनुसार प्रदेशभरि ६० जनालाई कोरोना संक्रमणको जाँचका लागि नमुना संकलन गर्नेबारेमा प्रशिक्षण दिइएको छ । यस प्रयोगशालामा कोरोना संक्रमणको परीक्षण पीसीआर मेसिनबाट गर्ने गरिएको हो ।सुर्खेतमा धान्नै गाह्रोकर्णालीमा बुधबारसम्म ६ सय २४ वटा स्वाब संकलन भएको छ । तीमध्ये ९० वटाको मात्रै परीक्षण भएको छ । सबैको नतिजा नेगेटिभ देखिएको प्रदेश स्वास्थ्य निर्देशनालयका ल्याब फोकल पर्सन ओम आचार्यले बताए । उनका अनुसार रिपोर्ट आएकामध्ये ७१ वटाको सुर्खेतमा र ३१ वटाको काठमाडौंमा परीक्षण गरिएको हो ।सुर्खेतमा चैत २० गतेदेखि आरटीपीसीआर मेसिनबाट स्वाब परीक्षण सुरु भएको हो तर मेसिनको क्षमता कम हुँदा संकलित स्वाब काठमाडौं पठाउने गरिएको छ । आचार्यका अनुसार दैनिक १२ वटा स्वाब मात्र परीक्षण हुने गरेको छ । अरू स्वाब एम्बुलेन्स र सेनाको जहाजमा काठमाडौं पठाउने गरिएको छ, उनले भने, स्वाब संकलन र परीक्षण कार्य अपेक्षित रूपमा भइरहेको छ ।संघीय सरकारले स्वाब संकलनका लागि आवश्यक पर्ने भीटीएम (भाइरल ट्रान्सफर्म मिडिया) एक हजारवटा पठाएको थियो । ती सामग्री सुर्खेतका साथै विभिन्न जिल्लामा पठाइएको आचार्यको भनाइ छ । अब करिब ४ सय भीटीएम स्टक छन् । उनका अनुसार मंगलबार नेपाली सेनाको टोलीले जुम्ला पुगेर कर्णाली स्वास्थ्य विज्ञान प्रतिष्ठानसँगको सहकार्यमा ३ सय २४ वटा स्वाब संकलन गरेको थियो । मंगलबारै सुर्खेतको घण्टाघरस्थित क्वारेन्टाइनबाट १ सय ६५ जनाको स्वाब संकलन गरी काठमाडौं पठाएको उनले जानकारी दिए । कर्णाली प्रदेशको सामाजिक विकास मन्त्रालयले चैत १६ गते सार्वजनिक गरेको तथ्यांकअनुसार भारतलगायत देशबाट करिब ८ हजार ७ व्यक्ति कर्णालीका गाउँमा पुगेका छन् । प्रदेश स्वास्थ्य निर्देशनालयकी निर्देशक रीता भण्डारीले पहिलो चरणमा विदेशबाट फर्किएका र क्वारेन्टाइनमा बसेकाको स्वाब संकलनको काम भइरहेको बताइन् । कोही बिरामी सिरियस छ भने उसको स्वाब संकलन गरी सुर्खेतमै तत्काल परीक्षण गर्ने व्यवस्था मिलाइएको छ, उनले भनिन्, सामान्य बिरामीको स्वाब भने काठमाडौं पठाउने व्यवस्था मिलाएका छौं ।धनगढीमा मेसिन थप कोरोना भाइरसको नमुना परीक्षणका लागि धनगढीमा स्थापना भएको पीसीआर मेसिनबाट मंगलबारसम्म ३४ वटा नमुना परीक्षण भएको सेती प्रादेशिक अस्पतालका ल्याब इन्चार्ज रमेश शाहीले बताए । १९ गतेदेखि परीक्षण सुरु भएको हो । उक्त मेसिनले दैनिक ८ वटा परीक्षण गर्ने क्षमता राखेको शाहीले बताए । यसबीचमा त्योभन्दा बढी संख्यामा स्वाब नै आएन, उनले भने, बुधबार १४ वटा थ्रोट स्वाबको नमुना संकलन भएर आएको छ । अहिले परीक्षण भइरहेको छ ।यसैबीच परीक्षणको दायरा बढाउन केन्द्रीय प्रयोगशालामा रहेका तीनवटा मेसिनमध्ये एउटा बुधबार धनगढी ल्याइएको छ । उक्त आरटी पीसीआर मेसिन सेनाको स्काई ट्रकबाट धनगढी ल्याइएको हो । हाल उक्त उपकरण धनगढीकै पशुपक्षी अन्वेषण प्रयोगशालामा जडान गर्न लागिएको प्राविधिकहरूले बताएका छन् । सुदूरपश्चिम प्रदेशका स्वास्थ्य निर्देशक डा गुणराज अवस्थीका अनुसार उक्त मेसिनबाट एकै दिन ४ सय जनाको स्वाब परीक्षण गर्न सकिन्छ । बिहीबारदेखि उक्त मेसिन सञ्चालनमा आउनेछ । अर्को ल्याब स्थापनाको क्रममा रहेकाले थप गति लिने छ ।"
कस्तो पीपीई सुरक्षित ?,"कोभिड१९ विरुद्घ अग्रपंक्तिमा परिचालित स्वास्थ्यकर्मीका लागि सामान्य मेसिनले सिलाएर बाँडिएको व्यक्तिगत सुरक्षा उपकरण (पीपीई) ले पूर्ण सुरक्षा नदिने विज्ञहरूले बताएका छन् । उनीहरूले स्थानीय स्तरमा बनाइएका पीपीईको गुणस्तर सुनिश्चित हुनुपर्ने मागसमेत गरेका छन् ।स्वास्थ्यकर्मीले स्थानीय प्रविधि प्रयोग गरी बनाइएका पीपीई प्रयोग गरिरहेका छन् । तर तिनको गुणस्तर जाँच्ने मुलुकमा संयत्र छैन । सामान्य मेसिनले सिलाइएको पीपीईले भाइरस, सूक्ष्म जीव आदिलाई छिर्नबाट रोक्न सक्दैन, त्रिवि शिक्षण अस्पतालका बायोमेडिकल इन्जिनियर अमित चौधरीले भने । उनले भाइरसको व्यासभन्दा सिलाइ मेसिनले पार्ने प्वाल सानो भए मात्र पीपीई सुरक्षित हुने बताए । पीपीई सुरक्षा कवचका रूपमा टाउकोदेखि पैतालासम्ममा लगाइन्छ । शंकास्पद वा संक्रमित व्यक्तिको उपचारलगायत प्रक्रियामा संलग्नले यो लगाउनुपर्छ । बायोमेडिकल इन्जिनियर चौधरीले पीपीईको गुणस्तर जाँच्ने उपकरण मुलुकभित्र नरहेको बताए । उनले विश्व स्वास्थ्य संगठन (डब्लूएचओ) को मापदण्ड अनुसारको पीपीई हुनुपर्ने बताए । वरिष्ठ भाइरोलजिस्ट डा श्रवणकुमार मिश्रले पनि स्थानीय रूपमा बनाइएको पीपीईले पूर्ण सुरक्षा दिन नसक्ने बताए । हाल केही नभएको अवस्थामा केही त छ भन्न मात्र सकिएला, उनले भने, स्थानीय स्तरमा बनाइएका पीपीईको गुणस्तर परीक्षण र मूल्यांकन हुनुपर्छ । उनका अनुसार पीपीई संक्रमित हावा, पानीको कण, बाफ छिर्न नसक्ने हुनुपर्छ । डब्लूएचओले कोभिड१९ संक्रमणमा संलग्न स्वास्थ्यकर्मीलगायतका लागि निर्देशिका तयार गरेको छ । विशेषज्ञहरू संक्रमणविरुद्घको सुरक्षासँग सम्झौता गर्नु नहुने बताउँछन् । नेपाल चिकित्सक संघका अध्यक्ष डा लोचन कार्कीले स्थानीय स्तरमा निर्माण गरिएको पीपीईको गुणस्तर प्रमाणित नभएसम्म उपयोग नगर्न डब्लूएचओले समेत भनेको बताए । विश्वका विभिन्न भागमा स्थानीय रूपले निर्माण गरिएका तर गुणस्तर प्रमाणित नभएका पीपीई प्रयोग गरेर थुप्रै स्वास्थ्यकर्मी संक्रमित भएका छन्, उनले भने । विश्वव्यापी रूपमा स्थानीयस्तरमा निर्माण गरिएका पीपीई उपयोगपछिको अवस्था हेरेर डब्लूएचओले नेपाललाई समेत स्थानीयस्तरमा निर्मित पीपीईको गुणस्तर परीक्षण गर्न भनेको उनले जनाए । आफैं पीपीई निर्माण गर्नु राम्रो हो तर यसको सुरक्षाको ग्यारेन्टी हुनुपर्छ, डाकार्कीले भने, नत्र स्थानीय रूपमा निर्मित पीपीईले स्वास्थ्यकर्मीलाई फल्स (झूटो) सुरक्षाको बोध गराउने हुँदा संक्रमण हुने सम्भावना झन् बढी हुन्छ ।चिकित्साकर्मीलाई सुरक्षित रहँदै काम गर्ने वातावरण बनाउन नसक्दा भविष्यमा कोभिड१९ विरुद्घको स्वास्थ्य उपचार प्रभावित हुन सक्ने जोखिमसमेत रहेको उनले औंल्याए । इन्जिनियर चौधरीले उपयुक्त प्रविधिबाट भाइरस प्रवेश हुन नसक्ने खालको सुरक्षा सामग्री निर्माणलाई प्रोत्साहन गर्नुपर्नेमा जोड दिए । पीपीईको गुणस्तर परीक्षण गर्ने उपकरणसमेत छिट्टै भित्र्याउनुपर्छ, उनले भने । उनले पीपीईका निर्माण सामग्री र उपकरण पनि मुलुकमै आवश्यक रहेको बताए ।"
अपरेसन थिएटरमा बिरामीले खोकेपछि,"एपेन्डिसाइटिसको शल्यक्रिया गर्न सबै प्रक्रिया पूरा गरेर एक वृद्धालाई अपरेसन थिएटर (शल्यक्रिया कक्ष) मा सुताइयो । चिकित्सकले बेहोसीको औषधि (एनेस्थेसिया) दिन तयारी गरिरहेका बेला अचानक वृद्धाले खोकिन् । त्यसपछि शल्यक्रियाका लागि जम्मा गरिएका सबै औषधि तथा औजार थन्क्याएर चिकित्सकले उनलाई आकस्मिक कक्षको शय्यामा पठाए । ती वृद्धामा कोरोना भाइरसको लक्षण हुन सक्ने भन्दै धरानस्थित बीपी कोइराला स्वास्थ्य विज्ञान प्रतिष्ठान रेफर गरियो ।यो घटना विराटनगरको नोबेल मेडिकल कलेज शिक्षण अस्पतालमा गत चैत १९ गते बेलुकाको हो । बिरामी थिइन् मोरङको पथरी शनिश्चरे नगरपालिका५ की ७० वर्षीया कृष्णमाया घिमिरे । अपरेसन थिएटर लैजानुअघि उनको रगत र पिसाबको ल्याब टेस्ट, छातीको एक्सरे र भिडियो एक्सरे सबै गरिएको थियो । उक्त परीक्षण रिपोर्ट हेरेपछि नै उनलाई एपेन्डिसाइटिस भएको चिकित्सकले बताएका थिए । ज्वरो, निमोनिया, रुघाखोकी र रक्तचाप घटबढलगायत कुनै पनि समस्या नदेखिएपछि चिकित्सकले शल्यक्रियाको तयारी गरेको उनका आफन्तको भनाइ छ । एपेन्डिक्समा बढ्दो दुखाइले इन्तु न चिन्तु भइरहेको अवस्थामा उनलाई चैत २० मा बीपी प्रतिष्ठान धरान पुर्याइएको थियो । त्यहाँका चिकित्सकले पनि उनलाई एपेन्डिसाइटिस नै भएको र ब्रस्ट (फुट्ने) हुने अवस्थामा पुगेको भन्दै तत्काल शल्यक्रिया गरे । कोरोनाको कुनै संकेत नरहेको पनि ती चिकित्सकले बताएका थिए । अहिले ती वृद्धा सामान्य अवस्थामा छिन् ।कृष्णमायाका छोरा हेमचन्द्रले भने, नोबेल मेडिकल कलेजका चिकित्सकले आमाको सबै जाँच गरेर एपेन्डिसाइटिस भएको पुष्टि गर्दै शल्यक्रिया गर्न अपरेसन थिएटरमा सुताएपछि कोरोनाको शंका गर्दै बीपी प्रतिष्ठानमा रेफर गरेका थिए तर बीपीका चिकित्सकले आमामा एपेन्डिसाइटिसबाहेक अन्य कुनै रोग र भाइरसको शंका नगरी तत्काल शल्यक्रिया गरेर आमालाई बचाइदिए ।बीपीका चिकित्सकले कृष्णमायाको एपेन्डिक्स फ्ट्नुे अवस्थामा पुगेकाले तत्काल शल्यक्रिया नगरे जोखिम हुने भनेको उनले बताए । आमाले अपरेसन थिएटरमा अचानक ख्वाक्क खोक्दा नोबेलका चिकित्सकले कोरोनाको शंका गरेर बीपी रेफर गरिदिए, हेमचन्द्रले भने, यो कस्तो उपचारको तरिका हो, हावाका भरमा जे गरे पनि हुने देखियो, आमाको ज्यान गएको भए के हुन्थ्यो ?नोबेलले आमाको शल्यक्रिया गर्ने तयारी गरेपछि चैत १९ गते बेलुका हेमचन्द्र आफैंले आमा कृष्णमायालाई अपरेसन थिएटरमा पुर्याएको सुनाए । त्यसपछि थिएटरबाहिर ढोकामा आमाको अवस्था बुझ्न कुरेर बसेको उनले सुनाए । तर एक घण्टापछि भित्रबाट अहिले अपरेसन नहुने भन्ने खबर आयो, उनले भने, ज्वरो पनि छ, खोकी पनि रहेछ भनेर शल्यक्रिया नै रोकिदिए ।भोलिपल्ट अरू डाक्टरले हेर्ने भनिएकाले पर्खें । अपराह्न ४ बजेपछि कोरोनाको शंका छ, बीपी लैजानु भनेपछि आत्तिएर आमालाई धरान पुर्याएको उनको भनाइ छ । अब यहाँ उपचार हुँदैन भन्दै हतारहतार डिस्चार्जको पुर्जा थमाए, उनले भने, धरानका डाक्टरले ज्वरो वा कोरोनाको कुनै लक्षण नभएको बताएपछि छक्क पर्यौं ।नोबेलका सञ्चालक सुनील शर्माले कोभिड१९ सँग मिल्दोजुल्दो लक्षण देखिएपछि चिकित्सकले बीपी प्रतिष्ठान रेफर गरेको दाबी गरे । धेरै ज्वरो आएको र फोक्सोमा पनि खराबी देखिएपछि बीपी पठाइएको उनको भनाइ छ ।"
नयाँ गभर्नरले गर्नैपर्ने काम,"मन्त्रिपरिषद् बैठकद्वारा सोमबार राष्ट्र बैंकको गभर्नरमा नियुक्त महाप्रसाद अधिकारीले आफ्नो कार्यभार सम्हालिसकेका छन् । सरकारको आर्थिक सल्लाहकार र मौद्रिक क्षेत्रको व्यवस्थापक केन्द्रीय बैंकको कार्यकारी पदमा पुगेका अधिकारीले नोटमा हस्ताक्षर गरेर मात्रै सुख पाउने छैनन्, उनका अगाडि थुप्रै चुनौती र अवसर छन् । लगानी बोर्डको प्रमुख कार्यकारी अधिकृत (सीईओ) को पदावधि २ महिना बाँकी छँदै राष्ट्र बैंकको गभर्नर बन्न पुगेका अधिकारीसामु अरू सामान्य समयभन्दा बढी दायित्व छ । कोरोना भाइरस (कोभिड१९) संक्रमणले थिलथिलो पारेको अर्थतन्त्र जोगाउन भूमिका खेल्नेदेखि केन्द्रीय बैंकलाई थप प्रभावकारी बनाउनेसम्मका जिम्मेवारी उनको काँधमा छन् । पहिलो त, अधिकारीले कोरोनासिर्जित परिस्थितिसित जुध्न विशेष पाइला चाल्नुपर्नेछ । विश्व अर्थतन्त्रलाई शिथिल पार्दै लगेको कोरोना भाइरसका कारण नेपालमा ससाना लघु, घरेलु उद्योगदेखि प्रत्यक्ष वैदेशिक लगानी र समग्र बैंक तथा वित्तीय क्षेत्रलाई असर परेको छ । यस्तो असर अझै कतिन्जेल र कुन रूपमा हुने हो, आकलन गर्न मुस्किल छ । क्षति र असर कम गर्न मौद्रिक क्षेत्रको व्यवस्थापक गभर्नरले आवश्यक अध्ययनअनुसन्धान गरी तत्कालीन र दीर्घकालीन नीति अंगीकार गरिहाल्नुपर्नेछ । गभर्नरका रूपमा पहिलो चार्टर्ड अकाउन्टेन्ट अधिकारीसामु आफूलाई अब्बल प्रमाणित गर्न अहिलेको अप्ठ्यारो परिस्थिति एउटा अवसर पनि हो ।दोस्रो, अधिकारीले मूल्यवृद्धि र ब्याजदर नियन्त्रणको पहल गर्नुपर्नेछ । आम सर्वसाधारणको दैनिकीलाई सहज बनाउन गभर्नरको ठूलो भूमिका हुन्छ । खासगरी ससाना उद्यमव्यवसाय गर्न सहज तथा सस्तो ऋणको व्यवस्था भएमा र महँगी घटेमा सर्वसाधारणले राहत अनुभूति गर्न सक्छन् । प्रतिस्पर्धात्मक बजार सिद्धान्तको मर्मविपरीत बैंक तथा वित्तीय संस्थाहरूले भद्र सहमति भन्दै ब्याजदरमा कार्टेल गरिरहेका छन् । ब्याजदरमा स्थिरताका लागि तीन वर्षअघि ल्याइएको ब्याजदर करिडोर कार्यान्वयनमा आउन सकेको छैन । मूल्यवृद्धि बिस्तारै नियन्त्रणबाहिर जाँदै छ । तीन वर्षयता यसपालि मूल्यवृद्धि सबैभन्दा उच्च अर्थात् ६ प्रतिशतभन्दा माथि पुगिसकेको छ । कोरोनाका कारण रोजगारी र आफ्नो आम्दानी गुमाउन पुगेकालगायतका सबै वर्गलाई प्रत्यक्ष असर पार्ने ब्याजदर र मूल्यवृद्धि नियन्त्रण गर्न गभर्नर अधिकारीले तत्काल मौद्रिक र वित्तीय औजार अघि सार्नुपर्छ । बढ्दो आधुनिकीकरण र विद्युतीय भुक्तानीले बढाएको जोखिम नियन्त्रण गर्नु अधिकारीको तेस्रो जिम्मेवारी हो । विश्वव्यापी कोरोना संक्रमणले नेपालीलाई पनि विद्युतीय बैंकिङ कारोबार नै उत्तम भएको पाठ सिकाइसकेको छ । यद्यपि, सूचना प्रविधिको आधुनिक युगमा हामीले यसलाई पछ्याउनुको विकल्प थिएन । तर जनशक्ति तथा प्राविधिक क्षमताको कमीसँगै राष्ट्र बैंकको कमजोर भूमिकाका कारण सर्वसाधारणले सहज रूपमा डिजिटल कारोबार गर्न नपाएका मात्रै हैनन्, आफ्नै खाताको पैसासमेत सुरक्षित भएको महसुस गरेका छैनन् । एटीएम र बैंककै आन्तरिक सफ्टवेयर नै ह्याक गरेर नगद मौज्दात चोरीका धेरै घटना भैसकेका छन् । त्यसकारण राष्ट्र बैंकको प्राविधिक जनशक्तिलाई क्षमतावान तुल्याउनेदेखि बैंकहरूले विकास गरेको प्रविधिमा नियमन र नियमित अनुगमन प्रणालीलाई बलियो बनाउनेसम्मका कार्यहरू गभर्नर अधिकारीले गर्नुपर्नेछ ।वित्तीय सुशासन कायम राख्नु अधिकारीको चौथो जिम्मेवारी हो । वित्तीय सुशासन कायम गर्ने सवालमा बैंकर र व्यवसायी छुट्याउने विषय लामो समयदेखि टुंगिन सकेको छैन । बैंक तथा वित्तीय संस्थाले प्रवाह गर्ने ऋणको गुणस्तरमा समेत अन्तर्राष्ट्रिय मुद्रा कोष (आईएमएफ) लगायत दातृ निकायले प्रश्न उठाइरहेका छन् । बैंकहरूले खराब ठाउँमा समेत कर्जा प्रवाह गरेका छन् । यसलाई राष्ट्र बैंकका अधिकारीहरूबाट बिनाविभेद हुनुपर्ने नियमन, सुपरिवेक्षण र कारबाही नगर्नुको परिणामका रूपमा अर्थ्याइएको छ । राष्ट्र बैंकका डेपुटी गभर्नर शिवराज श्रेष्ठले सुशासन बिगारेको निष्कर्ष सरकारी अध्ययन समितिले निकालिसकेको छ । मन्त्रिपरिषद्द्वारा बर्खास्त हुनबाट जोगाइएका उनै डेपुटी गभर्नरबाट काम गराउँदै नयाँ गभर्नर अधिकारीले सुशासन कायम गराउनुपर्नेछ । अधिकारीसामुको पाँचौं जिम्मेवारी सम्पत्ति शुद्धीकरण निवारणसम्बन्धी अन्तर्राष्ट्रिय मूल्यांकनमा नेपाललाई सम्भावित नकारात्मक सूचीबाट जोगाउनु हो । सन् २०१४ मा कानुन निर्माण र संस्थागत संरचना खडा नगर्दा झन्डै कालोसूचीमा परेको नेपाललाई उनकै नेतृत्वको टोलीले जोगाएको थियो । सन् २०२०२१ मा सम्पत्ति शुद्धीकरण मामिलामा निगरानी राख्ने अन्तर्राष्ट्रिय निकाय एसिया प्रशान्त समूह (एपीजी) र वित्तीय कारबाही कार्यदल (एफएटीएफ) ले नेपालको सम्पत्ति शुद्धीकरण निवारणसँग सम्बन्धित क्रियाकलापको मूल्यांकन गर्दै छन् । नेपालको आन्तरिक मूल्यांकनअनुसार यस मामलामा नेपाल जोखिममा छ । यसो हुनुको पछाडि राष्ट्र बैंककै समग्र भूमिका, डेपुटी गभर्नर श्रेष्ठका क्रियाकलाप र अन्य अन्तरसम्बन्धित सरकारी निकायका कमजोरी दोषी छन् । यही भएरै, पछिल्लो समय ग्राहक पहिचान (केवाईसी) मा कडाइ गरिएको छ । शंकास्पद कारोबारी पहिचान गर्न सबै बैंक तथा वित्तीय क्षेत्रमा गोएएमएल सफ्टवेयर र आरटीजीएस कार्यान्वयनमा ल्याइएको छ । विगतमा जस्तो समाजका आर्थिक रूपमा सक्रिय वर्गलाई प्रभावित पार्नेभन्दा पनि शंकास्पद आर्थिक गतिविधि गर्नेलाई ट्र्याकिङ गरी कारबाहीको दायरामा ल्याउन यी प्रणालीको प्रयोग गर्नुपर्ने आवश्यकता छ ।यी सबै काम गर्न मुलुकको थिंक ट्यांक मानिने केन्द्रीय बैंकको प्रचलित अभ्यासअनुसारको स्वायत्तता जोगाइराख्नु पनि नयाँ गभर्नरको प्रमुख चुनौती हो । हालका अर्थमन्त्री युवराज खतिवडाकै साथसहयोगमा डेपुटी गभर्नर हुँदै हालसम्म निरन्तर राजनीतिक नियुक्ति पाइरहेका अधिकारी अब अर्थ मन्त्रालयद्वारा पछिल्लो समय राष्ट्र बैंकमाथि भइरहेको सूक्ष्म व्यवस्थापनको विपक्षमा समेत उभिनुपर्नेछ । अर्थ मन्त्रालयको सूक्ष्म व्यवस्थापन स्वीकार नगरे पनि उनले जिम्मेवारी वहन नगर्दा त्यस्तो परिस्थिति आउने हुँदा त्यो अवस्था आउन नदिने बताइसकेका छन् । केन्द्रीय बैंकको अधिकारभित्रका क्रियाकलापमाथि हुने जुनसुकै हस्तक्षेप वा अर्थमन्त्री खतिवडाका त्यसअनुरूपका प्रस्तावलाई अधिकारीले हुँदैन भन्न सक्छन् कि सक्दैनन्, अबको केही महिनाबाटै देखिन थाल्नेछ ।"
मानवीय र आर्थिक क्षतिको भुमरी,"गत तीन वर्षसम्म सालाखाला ७ प्रतिशतको आर्थिक वृद्धि हासिल गरेर भावी समृद्धिको सपना देखिरहेकै बेला महामारीअघि नै हाम्रो अर्थतन्त्रमा योगदान दिने मुख्यमुख्य परिसूचक ढलपलाउन थालिसकेका थिए । विश्व बैंक, एसियाली बैंकले जस्तो प्रक्षेपण गरे पनि उपलब्ध सूचनाका आधारमा ५ प्रतिशत वृद्धि हासिल गर्न सके हामी भाग्यमानी हुनेछौं भनेर सार्वजनिक रूपमै भनिरहेका बेला कोरोना भाइरस (कोभिड१९) जस्तो भयावह महामारीले विश्व इतिहासमा सम्पूर्ण उत्पादन र आपूर्तिको जालो नै ठप्प पारिदिएको छ । यस्तो अवस्था सम्भवतः मानव इतिहासमै पहिलोपटक आइपरेको हो । त्यही भएर लकडाउनको विरोध गर्ने एक जना पाउन पनि मुस्किल छ । तर हाम्रो चित्तदुखाइ केमा छ भने, लकडाउनसँगै कोरोना भाइरस संक्रमण न्यूनीकरण गर्न आवश्यक चिकित्सकीय उपकरणको उपलब्धता, संक्रमणको जानकारी लिन जति सक्यो त्यति चाँडो गरिनुपर्ने परीक्षणमा देखाउनुपर्ने तदारुकताबीच कुनै सन्तुलन कायम गर्न सकिएन । गरिब तथा निःसहाय र दैनिक ज्यालादारी गर्नेका लागि खाद्यान्न वितरणको प्रक्रिया र सुनिश्चितता सीमित व्यक्तिनिर्मित प्रक्रियाबाट तय गर्ने गरिएको छ । आपूर्ति अव्यवस्थित भयो, उद्योगधन्दामा ताला लाग्यो, आमदानीको स्रोत बन्द भयो, त्यसैले आर्थिक राहतअन्तर्गत बैंकको ऋण तथा ब्याज छुट गरिदिनुपर्यो भन्दा पछि केही त गरियो, तर नगरेका बेला के कारणले तुरुन्त यस्तो निर्णय गर्न आवश्यक छैन नभनी जिम्मेवार व्यक्तिले हामीसँग एघार महिनाको वस्तु तथा सेवाको आपूर्ति गर्ने क्षमता छ, अहिले आत्तिनु पर्दैन भन्ने जवाफ दिए । कोरोना संक्रमणलाई सम्भवतः न्यून आकलन गरियो । टाँसिएको सिमाना तथा दैनिक आवश्यकताका खाद्य पदार्थ र लुगाफाटादेखि कच्चा पदार्थ र अधिकतम निर्माण सामग्रीसम्मको व्यापार, लगानी र पर्यटनमा नेपालको बढ्दो निर्भरता भइरहेको मुलुक चीनले बेहोरेको क्षतिबाट हामी समयमै बिउँझिएर कम्तीमा वस्तु आयात र आयातित वस्तुको व्यवस्थापनमा अपनाउनुपर्ने कामको टुंगो लगाउनुपर्थ्यो । तर, त्यसो गरेनौं र आफ्नो जिम्मेवारीलाई थाती राख्यौं । भारतमा त खासै केही भएको छैन भनेर हामी धेरै समय हेलचेक्र्याइँ गरेर बस्यौं । विश्व स्वास्थ्य संगठनले कोरोना भाइरसलाई निश्चित सीमामा केन्द्रित नभई विश्वव्यापी हुने शत्रुका रूपमा परिभाषित गरिसकेपछि त हामी बिउँझिनुपर्थ्यो, तर गम्भीर भएनौं । अब भारतमा समस्या बढ्दो छ, सीमा बन्द गरिएको छ । आवश्यक वस्तुको आपूर्ति असहज भइसक्यो । लकडाउनको निर्णययता अब वस्तु र सेवा हाम्रै मुलुकमा पनि एक ठाउँबाट अर्को ठाउँसम्म पुर्याउन सजिलो छैन । यो आवश्यक थियो, किनभने नेपालमा समेत अन्य मुलुकबाट आएका व्यक्तिले ल्याएका संक्रमणले गर्दा जनवरी २४ मा काठमाडौंमा उदाएको कोभिड१९ ले मुलुकभरि महामारी चम्काउने तरखर गर्दै छ । कोभिड१९ ले दोस्रो चरणको उपस्थिति देखाइसक्यो । मानवीय र आर्थिक क्षतिलाई कसरी व्यवस्थापन गर्न सकिन्छ, सरकारले बजेट निर्माण र पन्ध्रौं योजनालाई पुनः समायोजन गर्नुअघि अविलम्ब जानकार व्यक्तिहरूसँग समूहगत अनलाइन छलफल गर्नुपर्छ । भारतले मार्च २२ मा २२५ अर्ब अमेरिकी डलर आर्थिक राहतका लागि छुट्याएर प्रारम्भिक आर्थिक लागतअनुसार गरिबलाई क्यास ट्रान्सफरअन्तर्गत खाद्य सामग्री वितरणदेखि विभिन्न स्तरका उद्योगधन्दालाई थेग्ने कार्यक्रम अघि सारेको छ । जर्मनीले जीडीपीको २०९५ प्रतिशत, स्पेनले १५२९, बेलायतले १५२७, फ्रान्सले ११३८ प्रतिशत लगायत दर्जनौं राष्ट्रले आआफ्नो हैसियत अनुसार रकम छुट्याएका छन् । दुःख लाग्छ, हामी पागल हुने गरी कराए पनि सरकारले आजसम्म न अर्थतन्त्रको लागत, न त मुलुक आफैंले बेहोर्न सक्ने अथवा नसक्ने प्राविधिक र वित्तीय क्षमता तथा अनुमानित घाटाको सूचना जनतालाई दिन सकेको छ ।विश्व बैंकले दुई हप्ताभित्र अफगानिस्तान, पाकिस्तान, माल्दिभ्स, भारत र श्रीलंकामा कोभिड१९ का लागि आवश्यक सहयोगको खाका तयार गरेर ती मुलुकलाई उपलब्ध गराइने रकमको टुंगोसमेत लगाइसक्यो । उक्त बैंकको दक्षिण एसिया हेर्ने विभागले नियमित रूपमा यी मुलुकका अर्थमन्त्रीहरूसँग उनीहरूको प्राथमिकताअनुसार दिइने सहयोगलाई कसरी कार्यान्वयनमा ल्याउने भनेर संवाद गरिरहेको छ । यो रकम हामीले अनुदानमा, ऋणमा अथवा कर्जाको ग्यारेन्टी गराएर वित्तीय संस्थाबाट कसरी उपलब्ध गर्ने हो भन्नेबारे हामी केवल तर्क गर्न सक्छौं, जानकारी छैन । हामीले थाहा पाएअनुसार, विश्व बैंकले आगामी १५ महिनासम्मलाई आवश्यक परेको मुलुकका लागि १६० अर्ब अमेरिकी डलर छुट्याएको छ । त्यस्तै कमजोर तथा संवेदनशील राष्ट्रमा महामारीलाई नियन्त्रण गर्न केही सहयोगको आवश्यकता पूरा गर्न संयुक्त राष्ट्र संघले केन्द्रीय संकटकालीन कोषका रूपमा १ करोड ५० लाख अमेरिकी डलर छुट्याएको छ । विश्व स्वास्थ्य संगठनले पनि स्ट्राटेजिक प्रिपैर्डनेस एन्ड रिस्पन्स प्लान अन्तर्गत ६७ करोड ५० लाख अमेरिकी डलर आवश्यक भएको जानकारी गराएर स्रोत परिचालन गर्दै छ । केका आधारमा, कुन प्रक्रियाअन्तर्गत ती सहयोगको उपलब्धता सम्भव छ, सरकारले विचार गरेकै होला । बेलायतका प्रधानमन्त्रीले बाह्र हप्तामा कोभिड१९ को आतंक कम हुन्छ भनेका छन् भने अमेरिकी राष्ट्रपतिले छिट्टै आफूहरू सामान्य अवस्थामा फर्कने बताएका छन् । यी राजनीतिक नेता हुन्, जो राजनीतिक दृष्टिले आफूलाई जे गरेर फाइदा हुन्छ त्यही गर्छन् । स्वास्थ्यका ज्ञाताहरू हतारिएर सामाजिक दूरी छोट्यायो भने भाइरस पुनर्जीवित हुने सम्भावना व्यक्त गर्छन् । हार्वर्डका एरिक फिगलडिङ भन्छन्, चीनले मुलुकका एकचौथाइ डाक्टरलाई वुहानमा एकत्रित गरेजस्तो अरूले गर्न सक्दैनन् । त्यसैले आत्तिनु हुन्न । भ्याक्सिनको प्रयोग सफल भए पनि मान्छेको पहुँचमा आइपुग्न कम्तीमा एक वर्ष लाग्न सक्छ । लन्डनको इम्पेरियल कलेजका प्राध्यापक नील फर्गुसन भन्छन्, बृहत् सामाजिक दूरी धेरै महिना कायम गर्नुपर्छ । भारतमा शैक्षिक संस्था एक्काइस दिन बन्द गरिनुअघि नै सामाजिक दूरीलाई व्यवहारमा उतारिएको थियो । अब स्थितिको मूल्यांकनपछि बन्द राख्ने अथवा सुचारु गर्ने निर्णय सम्भवतः अप्रिल १४ मा गरिनेछ । भारतमा यस्तो निर्णय हतारिएर गर्न सम्भव छैन, किनभने यसमा ३४ करोड विद्यार्थीको भविष्य जोडिएको छ, जुन संख्या अमेरिकाको कुल जनसंख्याभन्दा बढी हो । नेपालमा लकडाउन अझै केही लम्ब्याउन अथवा फुकाउन त्यति सजिलो छैन । लामो समय बन्द रह्यो भने अधिकांश गरिब भोकभोकै मर्न सक्ने अवस्था छ, किनभने अनौपचारिक क्षेत्रमा काम गर्ने उनीहरू सामाजिक सुरक्षाको जालोमा परेका हुँदैनन् । त्यसैले कुपोषणले गर्दा नसोचेको रोगबाट ग्रस्त हुन सक्छन् । त्यसपछि रोगसँग लड्ने क्षमतामा ह्रास आएर अस्पताल भर्ना हुनेको संख्या बढ्नेछ । हामीले लकडाउन लम्ब्यायौं भने अर्थतन्त्र धराशायी हुनेछ । कम्तीमा दैनिक आवश्यकताका वस्तुहरू तथा जीवनरक्षाका लागि आवश्यक औषधिको उत्पादन नारामा मात्रै सीमित नराखेको भए अर्थतन्त्रले लकडाउनको चोट लामो समयसम्म थेग्न सक्ने क्षमता राख्थ्यो, तर यसो हुन सकेन । बन्द लम्बिएपछि हुन सक्ने अर्थतन्त्रको दुर्घटनालाई कसरी जोगाउने ? सूचनाको नियमित प्रवाह त्यस कारणले पनि जरुरी भएको हो । अरूले, अझ विशेषगरी भारतले के गर्छ, हेरौं न भनी चुप लागेर नबसी फरकफरक प्रदेशमा, फरकफरक समुदायको थोरै भए पनि र्यान्डम स्याम्पल लिएर अग्रिम रूपमै संक्रमणको अवस्था के छ, चिकित्सकीय सेवा तथा अति आवश्यकीय वित्तीय तथा मौद्रिक नीति व्यवस्थापनका लागि आफ्नो गच्छेअनुसार तयारी गर्न सकेको भए अहिलेको जस्तो पूर्वानुमान गर्नै नसकिने अन्योलपूर्ण तदर्थ निर्णय लिनुपर्ने थिएन । अझ पनि यी नीति परिचालित गर्न सकिन्छ । दक्षिण कोरियामा प्रत्येक दिन १,००० जना संक्रमित हुँदा अन्यत्र १० जनाभन्दा कममा देखिएको थियो । तर कोरिया ले नाटकीय ढंगबाट संक्रमितको संख्या घटाउँदा अन्यत्र वृद्धि भएकै देखियो । यो के कारण थियो त जो सम्भव भयो ? कारण सामान्य थियो पूर्ण व्यवस्थित परीक्षण र संक्रमितलाई अलग्याएर उनीहरूको समीप आएका व्यक्तिहरूको पहिचान । हामीकहाँ अझै पनि स्थानीय सरकारको क्षमता अभिवृद्धि कार्यक्रमले गति लिन सकेको छैन । समुदायको सचेतनामा स्थानीय भाषा प्रयोग गरेर उनीहरूलाई सतर्क हुनुपर्ने कारण र सतर्कताको विधि बुझाउन खासै केही गरिएको छैन । कोभिड१९ नियन्त्रणमा सफलता प्राप्त गर्दै गरेका मुलुकहरूसँग यसको कारण बुझ्ने प्रयास गर्नु आवश्यक छ । अब त कोभिड१९ ले अर्को सुन्न नचाहने सूचना प्रवाह गरेको छ । यो मानिसबाट मानिसमा मात्र नभई अब मानिसबाट जनावरमा पनि संक्रमण भएको देखिसकियो । अमेरिकामा हालै एउटा संक्रमित व्यक्तिले चिडियाखानामा आफ्नो सम्पर्कमा रहेको बाघलाई सारेको पाइएको छ । त्यसैले वैज्ञानिक र वित्तीय स्रोतमा सम्पन्न मुलुकहरूसँग सञ्चारका विभिन्न माध्यमबाट नियमित रूपमा प्राविधिक सहयोगका लागि अनुरोध गर्ने परिपाटी बसाउनुपर्छ । झन्डै एक वर्षको वस्तु तथा सेवाको आयात गर्न सक्ने क्षमता छ भन्ने सरकारले मानव जीवनलाई नै खतरामा पार्ने गरी कलकारखाना खोल्ने निर्णय गर्नु कति उचित छ, छलफलको विषय हो यो । उपलब्ध तथ्यांकअनुसार, कोरोना भाइरसको सामान्य संक्रमणबाट छुट्कारा पाउन करिब दुई हप्ता र गम्भीर संक्रमण भए तीनदेखि छ हप्तासम्म लाग्ने देखाएको छ । हाम्रो तयारीलाई युद्धस्तरमा अघि सारेर थप छ हप्तासम्म आफूलाई सावधानीपूर्वक सञ्चालित गर्ने हो कि ?"
परीक्षासम्बन्धी निर्णय छिटो गरियोस्,"सम्पादकज्यू, कोरोना महामारीको अवस्थामा नेपाली जनसम्पर्क समिति, भारतको माग यस्तो छ :१ भारतको विभिन्न भूभागमा हजारौंको संख्यामा नेपालीहरू बेरोजगार भई बाटोमा अलपत्र परेका छन् । यो आपत्मा नयाँ दिल्लीस्थित नेपाली दूतावासले सीमित स्रोत साधन र कर्मचारीको भरमा सबै काम गर्न सक्दैन । त्यसैले भारतमा रहेका विभिन्न नेपाली संगठनले पनि यो समयमा साथ दिन आवश्यक छ । तर दूतावासले हेल्प डेक्समार्फत आप्ना नजिकका मानिसलाई मात्र सहयोग गरिरहेको देखिन्छ । २ भारतमा काम गर्ने कति मजदुर नेपाल आए कति उतै छन् । भारतमै रहेका नेपाली मजदुरहरू अहिले बेरोजगार छन् । कति बिरामी पनि परे होलान् । लकडाउन अवधिभर र त्यसपछिको समयमा यस्ता नेपाली कामदारको तंथ्याक निकालेर खाना, औषधि र अत्यावश्यक सामग्री जुटाउनुपर्ने काम नेपाली दूतावास र सरकारको हो । यो विषयमा छिटोभन्दा छिटो योजना बनोस् । ३ लकडाउनको कारण भारतका विभिन्न ठाउँमा अलपत्र परेका नेपाली मजदुरलाई कसरी हुन्छ नेपाल ल्याउने पहल गर्न जरुरी छ । घर आउन चाहनेलाई उचित यातायात सुविधादेखि क्वारेन्टिनसम्मको प्रबन्ध राज्यले गर्नुपर्छ । बालकृष्ण पाण्डे, दिल्लीअहिले छिमेकी भारत र तेस्रो मुलुकभन्दा नेपाल नै सुरक्षितजस्तो देखिएको छ । त्यही भएर ज्यान जोगाउन भए पनि आफ्नो देश नै फर्किन खोज्नुलाई गलत नजरले हेर्नु कति उचित होला ? संसारको जुनै मुलुकमा आफ्नो नागरिक समस्या पर्दा सरकारले चासो राख्नुपर्छ र जिम्मेवारी बहन गर्न सक्नुपर्छ । त्यसपछि मात्रै जनतालाई राज्यप्रति भर लाग्छ देश प्रति माया जाग्छ । अन्य मुलुकले संसारभरबाट आफ्ना नागरिकलाई उद्धार गरी लैजाने क्रम चलिरहँदा नेपालले भने नाकामा आएका आफ्ना नागरिकलाई समेत अनागरिकजस्तो व्यवहार गरिरहेको छ । ज्यानै जोखिम मोलेर नदीमा हाम फालेका नागरिकलाई आफ्नो नदेख्ने कस्तो सरकार हो ? अर्थतन्त्रमा ठूलो योगदान पुर्याउने आफ्ना नागरिकलाई सरकारको किन यति धेरै विभेद ? अन्य बेला मिडियामा प्रचारबाजीमा निस्कने नागरिक समाजले यसका बारेमा बोल्नुपर्ने होइन ? जनताको हकका लागि भनेर सञ्चालित मिडियाले यसको बारेमा सरकारलाई झकझकाएको खोइ ? कि सरकारले कोरोनाको डर देखाएर कलम र मुख पनि लकडाउन गर्दिएको हो ? कृष्ण पोखरेल, बूढानीलकण्ठ, काठमाडौं"
टंगालको आँखा छल्न भद्रकालीको बाटो !,"सरकारले कोरोना नियन्त्रणका सामग्री किन्ने जिम्मा घुमाईफिराई सेनालाई नै दिइछाड्यो । सेनाले खरिदको घोडा दौडाउन थालिसक्यो, तर त्यसको गति र दिशा गलत भए सम्हाल्ने लगाम सरकारसँग छैन । यो पहरेदारी न अख्तियारले गर्न सक्छ, न त गैरसैनिक कुनै निकायले । यसरी गोप्य र मनमौजी बाटोबाट स्वास्थ्य सामग्री किन्न खोज्दा सिंहदरबारको इमानमै प्रश्नचिह्न ठडिएको छ । स्वास्थ्य मन्त्रालयको कार्यक्षमतालाई कोरोना भाइरसभन्दा धेरै मन्त्रिपरिषद्मा देखिएको निष्ठाको संकटले गाल्ने देखिएको छ ।कस्तो अवस्था परे गैरसैन्य काममा सेनालाई खटाइन्छ ? संकटसँग जुझ्न जनशक्ति नपुगे अथवा छरितो परिचालन आवश्यक ठहरिए । तर अर्बौं रुपैयाँको स्वास्थ्य सामग्री कारोबारमा पनि सेनाको शरण पर्नुका दुई मात्र अर्थ छन् । कि नागरिक निकाय अकर्मण्य भइसके, कि त मन्त्रीगणले सेनाको क्यामोफ्लेज मा दुष्कर्म लुकाउन चाह्यो । महाप्रलयमा सेनाको सहारा निश्चित कारण र चरणमा खोजिन्छ । जस्तै, आततायी आक्रमणले नागरिक निकायको अस्तित्व नै सकिए वा काम गर्नै नसक्ने बनाइदिए । वा, भुइँचालो र बाढीजस्तो आकस्मिक आपत्मा जनशक्तिको तत्काल र स्फूर्त परिचालन गर्नुपरे । धेरै मुलुकमा चाहिँ सेना स्वास्थ्य संस्थाको सहायक बनेर कोरोनासँग लड्दै छन् । जस्तै, चीनमा सेनाले अस्पताल चलायो । दक्षिण कोरियामा सैनिकहरूले नै बाटाघाटाका कीटाणु मार्दै हिँडे । कारण हो, चेन अफ कमान्डमा चल्ने संगठन हुँदा आपत्विपत्मा सेना चुस्तसँग परिचालित हुन सक्छ ।सिद्धान्ततः सेना खरिद प्रक्रियामा अरूभन्दा पोख्त निकाय पनि होइन । सेनालाई बन्दुकको गोलीदेखि औषधिको गोलीसम्म खरिद गर्ने बेलगाम जिम्मा दिने मुलुकले टाउकामा हात राख्नुपरेको छ । जस्तै, रुसमा सेनाका खरिदबिक्रीमा राजनीतिक निगरानी नहुँदा भ्रष्टाचारले शिखर छोएको र लुटतन्त्र मौलाएको अनुसन्धानहरूले देखाएका छन् । बंगलादेशमा पनि सैन्य खरिदलाई खुकुलो छोडिँदा विज्ञापन, स्पेसिफिकेसन, छनोट मापदण्ड आदि कमसल देखिएका थिए । दुर्नियतले टेन्डर अवधि नै छोटो बनाइएका थिए । इन्डोनेसियामा सरकार घरीघरी सेनाकै भर पर्दा अधिकांश गैरसैन्य खरिदमा पनि सेनाले अप्रत्यक्ष नियन्त्रण गर्न थालेको थियो ।केही मुलुकमा सैन्य निकायका उद्देश्य सफा थिए, तर ठूला खरिदमा तिनको अनुभव कम थियो । कमजोरी सानो थियो, तर तिनले असर विराट् बेहोर्नुपरेको थियो । जस्तै, बेलायतमा सैन्य निकायले गरेको खरिद सम्झौतामा प्रक्रियागत त्रुटि भइदिँदा सरकारलाई ३६ अर्ब पाउन्डको आर्थिक दायित्व थपिएको थियो । आर्थिक हानि नियोजित होस् या अप्रत्याशित, सेनाले गर्ने खरिदलाई बेलगाम छोड्नु हुँदैन भनी केही मुलुकले नागरिक लेखाजोखा बिस्तारै सुरु गरेका छन् । अर्जेन्टिना, कोलम्बिया, दक्षिण कोरिया र टर्की यसका उदाहरण हुन् ।सैन्य सामग्री खरिद गर्दाचाहिँ सेनालाई अख्तियार दुरुपयोगसम्बन्धी छानबिनको घेरामा नराखिनुका केही अन्तर्राष्ट्रिय कारण छन् । जस्तै, राष्ट्रिय सुरक्षा मामिलामा गोपनीयताको उच्च महत्त्व हुन्छ । सुरक्षा सामग्रीमा सेनाको विज्ञता पनि हुन्छ । कहिलेकाहीँ जनता र राज्यकै अस्तित्वमाथि चुनौती आउँछन् । त्यस्तो बेला पहिलो घेरामा सेना उभिनुपर्छ, उसका आवश्यकता आकस्मिक हुन्छन् । अन्तरदेशीय युद्धजस्ता ठूला संकटमा ढुवानी ठप्प भएको हुन्छ, जनशक्ति पाइँदैन, त्यस्ता समयमा सेनाले युद्धगतिमै काम गर्नुपर्ने हुन्छ । सैन्य सामग्री खरिदमा झमेलारहित अधिकार दिँदा प्रभावकारिता बढ्ने आशा हुन्छ । अहिलेको महामारी अद्वितीय चुनौती त हो, तर यति बेलासम्म सेना नै प्रथम विकल्प होइन ।अहिले स्वास्थ्य सामग्रीको अन्तरसरकारी खरिद (जीटुजी) मा सेनालाई किन निर्विकल्प रूपमा अघि सारिँदै छ त ? हामीलाई चाहिएका सामान चीन सरकारले उत्पादन गर्छ भन्ने स्पष्ट छैन । चिनियाँ निजी कम्पनीबाट खरिद गर्ने हो भने त्यो जीटुजी नै भएन । चीन सरकारले नै बेच्ने हो भने पनि स्वास्थ्य मन्त्रालयमार्फत जीटुजी खरिद गरी ल्याउन रोक्ने केही देखिँदैन । यदि सेना मिसिँदा ढुवानी छरितो हुने हो भने त्यसको मात्र संयोजन उसलाई गर्न दिए पुग्छ । तर खरिदवितरणको कारोबार नै सेनामार्फत गराउन खोज्नु अख्तियारको आँखा छली जस्केलोबाट सामान भित्र्याउनु हो ।सार्वजनिक खरिदको गतिलो प्रणाली भएको सरकारमा त्यस्तो निर्णय गर्ने पदमा पुग्न सम्बन्धित तालिममा पोख्त ठहरिनुपर्छ । ठूला खरिद प्रक्रिया छन् भने केन्द्रीय वित्तीय निकाय (जस्तै, अर्थ मन्त्रालय) को रोहबरमा खरिदकर्ता निकाय (जस्तै, स्वास्थ्य मन्त्रालय) ले प्रक्रिया सम्पन्न गर्छ । हामीकहाँ पनि सार्वजनिक खरिदका नियम र प्रणाली स्पष्ट छन् । यसको एउटा चक्र पनि हुन्छ : नीति तथा योजना, बजेट निर्माण, निर्णय कार्यान्वयन र अनुगमन तथा नियन्त्रण । सेनाको मामिलामा त अनुगमन तथा नियन्त्रणको तत्त्व नै हराउँछ । बदमासी भए छानबिन गर्न उसका केही आन्तरिक अंग छन्, तर तिनमाथि जनताको प्रत्यक्ष निगरानी हुँदैन । तसर्थ सेनालाई जेका लागि तालिम र स्रोत दिएका छौं, त्यही अह्राउने हो । खरिदकै जिम्मा दिनुपरे सैन्य सामग्रीमा सीमित राख्ने हो । स्वास्थ्य मन्त्रालयका कर्मचारीले खरिद प्रक्रिया फत्ते गर्न सकेनन् भने अर्को कर्मचारी ल्याउने हो, मन्त्रालय नै अर्को ल्याउने होइन ।हाम्रो स्वास्थ्य मन्त्रालयको हातगोडा नै लुलो भएको (वा बनाइएको) लक्षण अहिलेबाट देखिएको होइन । वुहानबाट ल्याइएका नेपालीलाई उपचार गर्न सेनाले प्रशंसनीय भूमिका खेल्यो । तर त्यति बेलैदेखि स्वास्थ्य मन्त्रालय आफ्नो क्षमता देखाउन चुक्यो । सरकारी अस्पताल आफैं आईसीयुमा सुतेजस्ता देखिए । निजीचाहिँ नाफा नआउने काममा अघि नै सरेनन् । त्यो भ्याकुम मा सेना उभियो, जुन अपेक्षित थियो । तर हिजोआज सजिलो हुने तर्कमा जहाँसुकै सेनालाई अघि सारिएको छ । शक्ति विविधीकरणका दृष्टिले यो सुखद संकेत होइन । यसबाट गैरसैन्य निकायहरूको खारिने अवसर घटिरहेको छ । हामीकहाँ सायद अब सेनाले पानपसल मात्रै खोल्न बाँकी रह्यो ! जे काममा पनि सेनालाई अघि सार्दा सरकारमाथि उसको बार्गेनिङ क्यापासिटी पनि बढेको छ । त्यसमाथि अब उसले मागेरभन्दा पनि हामी आफैंले थोपरेर गैरसामरिक जिम्मेवारी दिने चरणमा पुगिसकेका छौं । यो प्रक्रियामा अन्तर्निहित उद्देश्यका हाँगा र जराहरू कलुषित देखिएका छन् । हामी बिस्तारै यस्तो प्रणाली बनाउँदै छौं जहाँ सैनिक हेलिकप्टर किन्न मन्त्रिपरिषद्ले तत्कालै पैसा जुटाउँछ, तर गाउँमा अस्पताल बनाउनुपर्यो भनेचाहिँ महायज्ञको कचौरा थाप्नुपर्छ । आखिर कहिलेसम्म निरीह बनाइरहने गैरसैनिक निकायहरूलाई ? त्यो पनि सीमित व्यक्तिहरूको स्वार्थका लागि ।ससाना गैरसैन्य समस्यामा पनि सरकारले सेनाकै मुख ताक्दा प्रधानसेनापतिलाई सायद गर्व हुँदो हो । कोरोना चरमोत्कर्षमा पुगे के गर्ने भन्ने आन्तरिक तयारी र वुहानबाट ल्याइएका नेपालीको सफल क्वारेन्टिन तथा व्यवस्थापन गरी सेनाले प्रशंसा कमाएको छ । उसले यो विपत्मा बनाएको उज्यालो छविलाई धमिलिन दिनु हुँदैन ।महाप्रलयको कालो बादलले जनता त्राहिमाम् हुँदा खाँचोचाहिँ बलियो मुटु र सफा नियत भएको कार्यकारी प्रमुखको परेको छ, जसले कोरोना नियन्त्रणका सामग्री ल्याउन क्लिनडिल गर्ने हिम्मत देखाउन सकोस् । हामीकहाँ अभाव महामारी नियन्त्रण सामग्रीको हैन, निष्ठा भएको आँटिलो नेतृत्वको हो ।ट्वीटर :"
खाद्यान्न अभाव टार्न फुड बैंक,"संसारभरका मानिसहरू दैनिक खाद्यान्न जोहो गर्न कुनै न कुनै काममा जोडिएका हुन्छन् । कोही आफू स्वयं उत्पादनमा जोडिएका हुन्छन् भने कोही व्यापारव्यवसाय वा ज्याला मजदुरीमा आबद्ध हुन्छन् । यसरी पारिवारिक आम्दानीमा जोडिने व्यक्तिहरू सामान्यतया १८६० वर्ष उमेर समूहका हुन्छन् । नेपालसहित केही देशमा परिवारका केही सदस्यले कमाएको बसेर खाने उमेर समूहको संख्या पनि उल्लेख्य हुन्छ । यस्तो भए पनि सामान्य अवस्था रहँदासम्म त खाद्यान्न अभाव नहुन सक्छ, तर जबजब उत्पादन घट्न थाल्छ वा कुनै संकट आउन थाल्छ वा कुनै महामारी फैलिन्छ, तब समस्या सुरु हुन्छ । गरिबीको अनुपात बढ्नुमा पनि खाद्यान्न संकट र भोकमरी जोडिएको हुन सक्छ । नेपालमा मात्र करिब २८ प्रतिशत मानिस गरिबीको रेखामुनि छन् । विश्वमा करिब ९ जनामा १ जना अहिले पनि भोकै सुत्नुपर्ने अवस्था छ । गरिबीको परिणति भनेको कुपोषण वा मृत्यु नै हो । पछि आउन सक्ने खाद्य संकटलाई आकलन गरेर राज्य, कुनै निकाय वा तहले फुड बैंक स्थापना गर्ने हो भने अभावका बेला संकटमोचन गर्न सकिन्छ । फुड बैंकमा अत्यावश्यक खाद्य जिन्सी सामग्रीहरू भण्डारण गर्नाले संकट वा गरिबीका कारण भोकमरीमा पर्न सक्ने वर्गलाई तत्काल उद्धार गर्न सकिन्छ । फुड बैंकमा हुनेले ल्याएर राख्छन् त नहुनेले त्यहीँबाट चुलो बल्न नसक्ने अवस्थालाई टार्छन् । प्रायः संकटमा पहिले प्रभावित हुने वर्ग हो आफ्नो उत्पादनबाट खान नपुग्ने तथा असंगठित क्षेत्रमा कार्यरत दैनिक ज्यालादारी मजदुर ।फुड बैंकको अभ्यास संसारमा सबैतिर भएको पाइँदैन । हाम्रो देश र विश्वमा कतैकतै हुनेले जम्मा गर्ने र नहुनेले त्यसैबाट छाक टारेर तत्कालको अभाव पूर्ति गर्ने प्रचलन छ । नेपालमा केही समयअघिसम्म मानिसहरूले खाना पकाउने बेला भाँडामा हालेको अन्नबाट एक मुठी झिकेर निश्चित समयसम्म सञ्चित गर्ने र गाउँभरिको मुष्टिदानबाट प्राप्त अन्न भण्डारण गर्न व्यवस्था गरेको धर्मभकारीमा लगेर जम्मा गर्ने गर्थे । गरिबहरूले त्यहीँबाट अन्न लिएर खानाको जोहो गर्थे । धान, मकै, गहुँ इत्यादि उब्जनी गर्ने किसानले गरेको मुष्टिदानकै कारण विपन्न परिवारको चुलो निभ्न पाउँदैनथ्यो । यस्ता मानवीय कार्यबाट समाजमा सद्भाव झाँगिन पाउँथ्यो । चितवनको बखानपुरमा २०१३ सालमा बाढीले गर्दा स्थानीय बासिन्दाहरू अन्नपातविहीन भए । त्यति बेला निम्तिएको खाद्य संकट टार्न मानिसहरूले धान, मकै, गहुँ लगायतका स्थानीय उत्पादन नहुनेलाई बाँड्ने गरी संकलन गर्न थाले । लिनेले पनि आफूले खपत गरे बराबरको परिमाण पछि उत्पादन भएका बेला सोही संकलन केन्द्रमा जम्मा गर्दै गए । पछि त्यो समूह सहकारीमा परिणत भई अहिले बखान सहकारीका रूपमा सदस्यहितको सहकारी भनेर चिनिन्छ । यो नेपालको पहिलो सहकारी पनि हो ।अहिले कोरोना भाइरस (कोभिड१९) को महामारीबाट विश्व पीडित छ । भाग्यवश, नेपालमा यो महामारीको भयावह रूप नदेखिइहाले पनि विश्व आक्रान्त भएका बेला असर नपर्ला भन्न सकिन्न । यसको रोकथाम र नियन्त्रणका लागि गरिएको लकडाउनले राज्यको अर्थतन्त्रमा प्रभाव पर्ने नै भयो, विभिन्न जिल्लामा रहेका गरिब तथा विपन्न नागरिक र दिनभर ज्यालादरी गरेर छाक टार्दै आएका परिवारमा चाहिँ तुरुन्तै असर पर्ने देखिन्छ । महामारीबाट ज्यान जोगाउन घरै नबसी पनि सुख छैन, बसे पनि भोकले ज्यान लैजाने सम्भावना छ । यस्तो अवस्था नआओस् भन्न प्रत्येक स्थानीय तहमा फुड बैंक स्थापना गरी स्थानीय बासिन्दाकै सहभागितामा हुनेले खाद्यान्न सञ्चित गर्ने र लकडाउनकै कारण आजीविकामा कठिनाइ भोगिरहेकाहरूलाई छाक टार्न उपलब्ध गराउने व्यवस्था मिलाउन सकिन्छ । खाद्यान्नको वितरणअघि सही व्यक्तिको पहिचान चाहिँ महत्त्वपूर्ण हुन्छ । यस्तो फुड बैंकमा स्थानीय उत्पादनलाई प्राथमिकता दिने गर्दा धेरैभन्दा धेरै मानिसलाई सहभागी बनाउन सकिने र स्थानीय उत्पादनलाई प्रोत्साहन पनि मिल्ने हुन्छ । स्थानीय सरकार जनताको सबैभन्दा नजिकको सरकार हो । संकटका बेला होस् या सामान्य दैनिकीमा, नागरिकलाई खाद्य अधिकारको प्रत्याभूति गराउनु संविधानतः सबै तहका सरकारको दायित्व हो । त्यसैले सबै स्थानीय तहमा फुड बैंक स्थापना गरी प्रभावकारी सञ्चालन गर्ने हो भने लकडाउन लम्बिँदा आइपर्न सक्ने खाद्य संकटलाई केही हदसम्म समाधान गर्न सकिन्छ । बाढीपहिरो वा आगलागीका कारण निम्तिन सक्ने भोकमरी समाधान गर्न पनि फुड बैंक सहयोगी सिद्ध हुन सक्छ ।स्थानीय तहहरूले हाललाई दुइटा सोचबाट फुड बैंक सञ्चालनमा ल्याउन सक्छन् । पहिलो, लकडाउनबाट प्रभावित ज्यालादारी श्रमिकहरूको छाक नै रोकिने अवस्था आए सहयोग गर्न । दोस्रो, भोलि आउन सक्ने सबै खाले प्रकोपबाट सिर्जना हुन सक्ने समस्या समाधान गर्न । फुड बैंकमा खाद्यान्न जिन्सी सामग्री मात्र दाखिला गरिने हुँदा यसको पहिलो स्रोत नागरिक नै हुन सक्छन् । स्थानीय सरकारको विपत् व्यवस्थापन कोषको रकमबाट पनि सञ्चालन गर्न सकिन्छ । प्रदेश सरकार र नेपाल सरकारबाट प्राप्त अनुदान, विभिन्न दातृ संघसंस्था तथा निकायबाट प्राप्त सहयोगबाट समेत खाद्यान्न जिन्सी सामग्री फुड बैंकमा जम्मा गरी लक्षित समूहलाई लाभान्वित तुल्याउन सकिन्छ । ढुंगाना धादिङको गजुरी गाउँपालिकाकी उफाध्यक्ष हुन् ।"
जानु र फर्किनुको अन्तर,"थातथलो छाड्न सितिमिति कोही चाहँदैन । लोकमनोविज्ञान पनि लामो समयसम्म त्यहीअनुसार बन्यो डिह (मूलथलो) मै गुजारा गर्ने, साग र सिस्नु खाएर पनि त्यहीँ बाँच्ने । डिहमै जीविकाका आधारहरू खडा गरिए । यसैअनुसार लोकसाहित्य रचिए । स्थानविशेषका भिन्न पहिचान बन्दै आए । नेपाली समाजमा जत्तिकै विविधता छ, यहाँका जीविका प्रणाली र अर्थतन्त्रका आधारभूत प्रकृतिमा पनि । कालान्तरमा भने स्थानविशेषमा विकसित अर्थतन्त्र किनारामा धकेलिँदै गएको छ, जसको आफ्नै अर्थ राजनीति छ । बसाइँसराइ वा पलायन नियति बनेको छ । थातथलो छाडेर बाहिर कामको खोजीमा जानुलाई राम्रो मानिन थालिएको छ । यस्तो अवस्था एकै दिनमा विकसित भएको भने होइन । अहिले कोरोना संकटका कारण घरफिर्ती प्रक्रिया तीव्र बनेसँगै सबैभन्दा तल्लो तहमा दबिएका अदृश्य मान्छेहरू अचानक सबैको नजरमा आएका मात्रै हुन् । तिनीहरूको पीडा, संघर्ष, गरिमा र सुरक्षाको कुरा उठ्न थालेका हुन्, जुन कोरोना संकटको उज्यालो पाटो हो ।घरफिर्ती आफैंमा अर्को संकटको पदचाप हो । दक्षिण एसियाका एक प्रसिद्ध कवि गोरख पाण्डेयको एउटा कविता छ स्वर्ग से विदाई । यो असंगठित क्षेत्रका मजदुरहरूको दुनियाँको कविता हो जसमा एउटा श्रमिक कुनै अपरिचित थातथलोबाट आउँछ र सहरी क्षेत्रलाई आफ्नो सीपश्रमले जीवन दिन्छ । र, जुन दिन उसको उपयोगिता समाप्त हुन्छ त्यतिखेर उक्त असंगठित मजदुर फेरि कुनै अँध्यारो गोलचक्करमा धकेलिन्छ । रोजगारीको अस्थायी स्वरूप, सूचनाको कमी, साना वा छरपस्टिएको व्यवसाय आदिका कारण यस्ता मजदुरहरूले आफूहरूलाई संगठित गर्न पाएका हुँदैनन् । अहिलेको घरफिर्तीको अन्तर्य यही हो । असंगठित मजदुरहरू जहाँ उनीहरूले जीवनभर रगतपसिना खर्चिए, आपत् पर्दा त्यहीँ नै ओत लाग्न पाएनन् । कामबाट छुटाइए, धपाइए, लखेटिइए, असुरक्षाको कारक ठहर्याइए । केन्द्रीकृत सत्ताको पर्याय रहँदै आएको काठमाडौं, जसले संघीय परिवेशमा पनि आफ्नो प्रभुत्वलाई निरन्तरता दिँदै आएको छ, त्यहाँबाट लामो दूरीको कष्टपूर्ण पैदल यात्रा गरी आफ्नो थातथलो फर्किनेहरूको लामले देखाएको तथ्य भनेको गोरख पाण्डेयको उक्त कविताजस्तै हो । नेपालभित्रबाटै एकअर्को ठाउँमा फर्किनुपर्दा जुन खालको त्रासदी भुइँमान्छेहरूले भोगे, त्योभन्दा कष्टकर अवस्था भारततिरबाट फर्किनेहरूको भयो । यसले नेपालभित्रको अर्को नेपालको मुहार देखायो । कोरोना संकट एक दिन इतिहास बन्नेछ । तर जुन भावभूमिमा टेकेर भुइँमान्छेहरू घर फर्किए, त्यससँग गाँसिएका प्रश्नहरू अतीत हुनेछैनन् । उत्तरकोरोनाकालका लागि ती यक्षप्रश्न बन्नेछन् । अहिले धेरै विषय कोरोना क्रन्दनमा ओझेलमा परेका छन् । डिहमै दुःख सुख गरी जीवनयापन गरिरहने सामाजिक मनोविज्ञानमा हस्तक्षेप गर्दै पलायन को अर्थराजनीतिलाई राज्यले जसरी अभिभावकत्व दियो आज घरफिर्तीका घटनाले उसको स्वार्थ उजागर गरिदिएकोछ । डिह छाडेर जानु र फर्किनु केवल विपरीतार्थक शब्द होइनन्, यी आफैंसँग न्याय खोजिरहेका अर्थराजनीतिका सवालहरू हुन् । कुनै बखत बाहिरिनु लाई राम्रो मानिएन, पछि त्यही नै एउटा सपना बन्यो । पलायन पनि आशा मा बदलियो । बाहिरिनेहरू परिवारका लागि भरोसाका स्तम्भ बने । अरूका लागि समेत उदाहरणीय भए । तर, अहिलेको घरफिर्तीले सबै सपना उडायो । आज घर फर्किएकाहरू थकित छन् । उनीहरूमा हताशा र निराशा देखिएको छ । अब कसरी बाँच्ने ? उनीहरूलाई चिन्ताले सताएको छ ।अहिले गहुँ र रबी फसलको कटाइ जोडतोडले चल्नुपर्ने हो । लकडाउन ले खेती रोकिएको छ । प्रधानमन्त्रीको पछिल्लो सम्बोधनमा खेतखलिहानलाई खुकुलो बनाउने कुरा आउला भन्ने थियो तर त्यसभित्र भुइँतहको सरोकार भेटिएन । अघाएको र गुहार लाउँदै गरेको मान्छेहरूबीच फरक गर्न सरकारले सिकेको छैन । भुइँतहबाटै उठेको नेतृत्वले सबैभन्दा पहिला भुइँमान्छेलाई नै पन्छाउन खोज्नु वर्तमानको त्रासदी हो । उचित दूरी को नारा र खेतीका लागि आवश्यक बन्दोबस्तीको ढाडस प्रधानमन्त्रीबाट हुन सक्थ्यो, त्यो भएन । खेतीकिसानी यस्तै लकडाउनमा परिरहे मुलुकको कृषि लकअप हुन्छ, यसको हेक्का सरकारलाई छैन । सेरभरि सतुवा बरिस दिन खईबो, सैयाँ के जाए नदेबो विदेशवा  । यस्ता लोकगीत फेरि ब्युँझनुको आशय के हो ? मितव्ययी भएर जीवन धानौंला भन्ने भाव जुन उर्लिंदै छ, त्यो क्षणिक हो कि स्थायी ? सेरभरि सातुले सालभरि खाउँला भन्ने जुन भावभूमि र सोच उत्पन्न हुँदै छ, यसको मर्म के हो ? कोरोनाको कहर रहुन्जेलका लागि हो कि पछिसम्मलाई ? अहिले लाखौं मान्छे फर्किएका छन्, ती सबैसँग फरकफरक कथा भेटिए पनि केही समस्या साझा छन् । अब यिनको रोजगारी कसरी चल्नेछ ? उनीहरूलाई गाउँ देहातमै भरपर्दो तरिकाले कसरी रोक्न सकिन्छ ? अहिलेको अवस्था सामाजिक सुरक्षा अभावका कारण उत्पन्न भएको हो । राज्यले निर्माण गरेको असमान आधारभूत संरचनाको उपज हो ।डिह फर्किएका अधिकांश काम नगरी बसेका छन् । थोरबहुत खेतीमा संलग्न हुन सक्थे, तर यसमा पनि लकडाउन चलेको छ । बहुतहका सरकारले वितरण गर्न खोजेको राहत तिनीहरूसमक्ष पुग्न नपाउँदै छिनाझप्टीमा परेको छ । यस्तो राहत हात पार्ने तीन म पात्रहरू छन् मुँहजोर, मतलबी र महकौआ । राहत वितरण आफैंमा एउटा महाभारत हो । मुँहजोर ती हुन् जो बोल्न सक्छन्, जसले स्थानीय सरकारबारे थाहा पाइराखेका हुन्छन् । मतलबीभित्र राजनीतिक जमातका खास मान्छेहरू पर्छन्, जो राहत वितरण हुने क्षेत्रमा हैकम जमाएका नेताहरूको आश्रयमा बाँचेका हुन्छन् । महकौआभित्र वर्चस्वशाली सामाजिकआर्थिक जमातका छन् । यी तीन जमातबाट बचेखुचेका दाना मात्रै असली पात्रको मुखमा पर्ने हुन् । राहत वितरणका नाममा हुने राजनीतिक खेललाई यसपटक पनि सच्याउन सकिएन । राहतलाई पेस्की मजदुरीका रूपमा लिएर सामान्यकालमा तिनलाई विकासका काममा संलग्न गराउने रणनीति स्थानीय तहले लिन सक्यो भने भाँडभैलो रोक्न सकिन्छ । अशक्त र वृद्धवृद्धालाई प्राथमिकतामा राख्नु त छँदै छ । चल्तीका बाबाहरू देहाततिर आफ्नो पसल चलाउँदै भन्छन्, करम गति टारे नाहीँ टरी । यसरी धार्मिक पसलेहरू भाग्यवाद बेच्दै छन् । केही भुइँमान्छेहरू जो हुनेवाला छ, त्यो बेहोर्नु नै पर्छ भनी सहन तयार देखिन्छन् । तर, भुइँयथार्थले भुइँमान्छेहरूलाई टाउकामा हात राखेर बाँच्न दिँदैन । बाहिर कमाउन जाँदा लिएको ब्याजलाई त लकडाउन लागेको छैन । साहूको कागज त लकडाउनमा छैन । बैंकबाट लिएको ब्याजमा पो हारगुहार चल्ला, तर सुदखोर साहूहरूबाट लिइएको चक्रवृद्धि ब्याजको के हुने ? जो जहाँबाट काम छाडेर हिँडे तिनको पारिश्रमिकको बक्यौता कसरी असुल्ने ? यी सबै पीडा नबुझीकन घरफिर्तीको अर्थ बुझ्न सकिँदैन । घर नफर्किए पनि मर्ने, फर्केपछि झनै मर्ने ! अहिले चलेको दुश्चक्र यही हो । यतिखेर खुब सुनिन्छ कोरोना भाइरसले कुनै धर्म, जाति, लिंग, उमेर, देश अछूतो राखेको छैन । यसको त्रासमा धनीगरिब समान रूपले बाँचेका छन् । तर, कोरोनाले उत्पन्न गरेको संकटले वर्गभेदलाई झन् कडा र कठोर बनाउने देखिएको छ । उत्तरकोरोनाकालमा भुइँमान्छेहरू झन् भासिँदै जानेछन् ।सहरसँगको सपना भत्किँदै छ । गाउँमा कृषि क्षेत्रमा रोजगारीको अवसर साँघुरिएको छ । मूल्यवृद्धि अकासिँदै छ, देहातमा त्यसको छेकबार लाउने कोही छैन । भकारीभरि खाद्यान्न भएकाहरू अहिले बेच्न चाहँदैनन् । उनीहरू लकडाउन हटेपछि महँगोमा बेच्ने पर्खाइमा छन् । बाहिरबाट गाउँमा आपूर्ति ठप्पप्रायः छ । सरकारको ध्यान सहरी क्षेत्रतिर बढी छ । भुइँमान्छेसँग सञ्चित खाद्यान्न छैन, अब के गर्ने ? विपन्न दलित बस्तीमा चुलो कसरी बल्दै छ ? हिजो खेतीकिसानीमा अवसर नपाएकाहरू, उचित ज्याला नपाएकाहरू, साहूको ऋण तिर्न खोज्नेहरू, गाउँमा काम गर्न हच्किने कथित उच्च जातकाहरू, सीपले स्थानीय बजारमा खपत हुने स्थिति नभएकाहरू, पारम्परिक पेसाले नथेग्ने भएकाहरू सहर पसेका थिए, ती सबै आज गाउँ फर्किएका छन् । यस्तोमा सवाल उठ्छ, के थातथलोको विद्यमान हालतले यी सबैलाई थेग्न सक्छ ? लकडाउनको प्रत्येक साता आफैंमा फरकफरक अध्याय हो । हरेक थपिएको अध्याय अझ पीडादायक हुँदै छ ।कहाँ जाई ? का करी ? सहरले पठाइसक्यो, गाउँ थेग्न तयार छैन । डिहमै कारोबार, रोजगारी र कमाइका साधनहरू खडा गर्न नसकिने होइन । त्यसो भएमा अर्थव्यवस्थालाई नयाँ तागत मिल्न सक्छ । कोरोना भाइरसले भासिँदै गएको विश्व अर्थव्यवस्थामाझ नेपाली समाज आफ्नै भुइँमा टेकेर जोगिन सक्छ । अहिलेको घरफिर्ती भनेको कमाउन बाहिरिनु र बिदामा फर्किनुजस्तो सामान्य क्रिया होइन । तर, जब सत्ताका नजरमा भुइँमान्छेहरू नागरिक कम, मतदाता बढी देखिन थाल्छन्, त्यतिखेर यी मन्थनहरू अरण्यरोदन मात्रै हुन जान्छन् । के गर्नु !"
अमेरिकामा एकै दिन १८५८ को मृत्यु,"वुहानमा लकडाउन हट्योचीनको वुहानमा ११ सातादेखि जारी लकडाउन बुधबारबाट हटाइएको छ । कोरोनाका कारण मृत्यु हुनेको विवरण प्रकाशन गर्न थालेयता मंगलबार चीनमा पहिलोपटक कसैको पनि मृत्यु नभएपछि लकडाउन हटाइएको हो । लकडाउन हटेसँगै रेल, सडक र यातायातका अन्य सेवा सुचारु भएका छन् । प्रकोपभर अत्यधिक प्रयोग भएको कोरोना परीक्षण गर्ने स्मार्टफोन एपमा हरियो कोड प्राप्त गर्ने सबैलाई जनवरी २३ पछि पहिलोपटक हिँडडुल गर्न दिइएको छ । भाइरसका कारण अति प्रभावित वुहानको लकडाउन गत साता आंशिक रूपमा हटाइएको थियो । उद्योग कलकारखाना भने अझै बन्द छन् । केही दिनपछि वुहानका उद्योग कलकारखाना पनि सुचारु गर्ने तयारी भइरहेको चिनियाँ अधिकारीहरूले बताएका छन् । संक्रमण फैलिएसँगै वुहानलाई पूर्णरूपमा बन्द गरिएको थियो, जसका कारण ११ सातादेखि १ करोड १० लाख मानिसको दैनिकी प्रभावित बनेको थियो ।"
स्विट्जरल्यान्ड ल्याइँदै गरेको कीटनाशक जेल इटालीद्वारा कब्जा,पेरिस (कास) आफूले ल्याउँदै गरेका कीटाणुनाशक पदार्थ इटालीले जफत गरेको स्विट्जरल्यान्डले आरोप लगाएको छ । इटालीले दुई देशबीचको सिमानामा एउटा ट्रक अवरुद्ध गरेर कीटाणुनाशक पदार्थ कब्जा गरेको स्विट्जरल्यान्डका विदेशमन्त्री इग्नाजियो कासिसले आरोप लगाए । इटालीले सार्वभौम राष्ट्रमाथि हस्तक्षेपको प्रयास गरेको पनि उनले बताए । स्विस वाणिज्य यातायात संघले कीटाणुनाशक पदार्थ जफत गर्ने इटालीको कदमलाई स्टेट थ्रेट को संज्ञा दिएको स्विस इन्फोले जनाएको छ । आफ्ना सामान स्विट्जरल्यान्ड भित्रिँदै गर्दा दुई देशबीचको सीमा क्षेत्र डोमोडोसलामामा इटालीले सामानसहितको ट्रकलाई गत सातादेखि रोकेर राखेको विश्वभरिबाट सामान आयात गर्ने स्विस कम्पनी भिक्टोरी स्विट्जरल्यान्डले जनाएको छ । स्विट्जरल्यान्डले पहिले नै ट्रकमा रहेका सामानको भुक्तानी गरिसकेको स्थानीय सञ्चारमाध्यमले उल्लेख गरेका छन् । भिक्टोरी स्विट्जरल्यान्डका प्रबन्ध निर्देशक डेनियल गेर्बरले स्विस इन्फोलाई बताएअनुसार स्विट्जरल्यान्डतर्फ ल्याइँदै गरेको रोगाणुनाशक जेल (डिसइन्फेक्टेन्ड ह्यान्ड जेल) इटालीका भन्सारका अधिकारीहरूले जफत गरेका हुन् ।इटालीका भन्सार अधिकारीहरूले भने कोरोना भाइरसका कारण सिर्जित आपत्कालीन अवस्थामा कीटाणुनाशक पदार्थले भरिएको ट्रक कब्जा गर्नु उचित भएको तर्क दिएको छ । स्विस टोलीलाई दिइएको भन्सार कागजमा ती सामान डोमोडोसलामामा रहेको इटालीको भन्सार निकायलाई बुझाइने उल्लेख छ । त्यसपछि इटालीका अस्पताल र नगरपालिकामा वितरण गरिने जनाइएको छ । भिक्टोरी स्विट्जरल्यान्डले जर्मन कम्पनी गिफ्ट्स र ब्युटी ह्यान्डलबाट तीन साताअघि ३० हजार ८ सय डलर तिरेर कीटाणुनाशक सामग्री मगाए पनि उक्त सामग्री इटालीमै बनेका थिए । इटालीका अधिकारीहरूले भने जफत गरेका सामग्रीको मूल्य फिर्ता गर्न सकिने उल्लेख गरेका छन् ।
स्वास्थ्कर्मीलाई स्थायी आवासीय अनुमति दिन माग,"बेलायतका ६० भन्दा बढी सांसदले नेसनल हेल्थ सर्भिस (एनएचएस) अन्तर्गत कार्यरत विदेशी नागरिकलाई स्थायी आवासीय अनुमति (आईएलआर) दिइनुपर्ने माग गरेका छन् ।मुख्य विपक्षी लेबर पार्टीका सांसद डेभिड लामी, लिबरल डेमोक्रेट पार्टीकी क्रिस्टिन जार्डिनलगायत सांसदले गृहमन्त्री प्रीति पटेललाई एक पत्र लेख्दै भनेका छन्, हाम्रो मुलुकका लागि आफ्नो जीवन खतरामा राख्ने सबै व्यक्तिलाई यो मुलुकमा बस्न स्वागत गरिनुपर्छ ।ब्रिटिस सेनाबाट सेवानिवृत्त भूतपूर्व गोर्खा सैनिकहरूलाई बेलायतमा आवासीय अधिकार दिइनुपर्छ भन्ने अभियान चलाउँदा अभिनेत्री जोआना लम्लेले पनि त्यस्तै तर्क गरेकी थिइन् ।यसअघि सरकारले कोरोना भाइरस (कोभिड १९) संक्रमितको उपचारमा खटिएका चिकित्सक, नर्स र प्यारामेडिक्सको भिसा एक वर्ष थपिदिने घोषणा गरेको थियो । स्वास्थ्यकर्मीहरूलाई प्रोत्साहन गर्न सरकारले बिनाशुल्क एक वर्ष भिसा अवधि स्वतः थपिदिने गृह मन्त्रालयले जनाएको छ ।करिब २८ सय माइग्रेन्ट डाक्टर, नर्स र प्यारामेडिक्सको भिसा २०२० को अक्टोबर १ अघि सकिने भए पनि उनीहरूसहित परिवारको भिसा स्वतः थपिने गृहमन्त्री प्रीति पटेलले एक विज्ञप्तिमा जनाएकी थिइन् । भाइरसको प्रकोपका कारणले एनएचएसमा बिरामीको निकै चाप छ साथै कतिपय स्वास्थ्यकर्मीहरू कोरोनाको लक्षण देखिएर, संक्रमित भएर वा परिवारमा अन्य सदस्यमा कोरोनाको लक्षण देखिएर आइसोलेसनमा बस्नुपर्ने अवस्था आएको छ । तसर्थ अहिले एनएचएसमा बिरामीको उपचार गर्न अहिले चिकित्सक र नर्सिङ स्वास्थ्यकर्मीहरूको संख्या निकै नपुग देखिन्छ । अहिले यो अवस्थामा हरेक अस्पतालमा क्लिनिकल पृष्ठभूमि भएका तर व्यवस्थापनको जिम्मेवारी लिएका कर्मचारी पनि बिरामीको उपचारमा खटिएका छन् । कैयौं स्वयंसेवी पनि एनएचएसको काम गर्न खटिएका छन् तर पनि एनएचएसमा आवश्यक चिकित्सक र नर्सिङ कर्मचारीको संख्या पुगेको छैन । यस्तो कठिन बेला अन्य मुलुकबाट बेलायत आई आफ्नो ज्यान जोखिममा राखेर एनएचएसमा काम गर्नेका लागि बेलायतमा स्थायी बसोबास अनुमति दिने माग अत्यन्त सान्दर्भिक छ, क्विन एलिजाबेथ अस्पतालका वरिष्ठ व्यवस्थापक डा बच्चुकैलाश कैनी भन्छन् । उनका अनुसार स्वास्थ्यकर्मीको कामको कदर गर्ने र थप प्रोत्साहन गर्ने यो राम्रो अवसर हो तर वर्तमान सरकार आप्रवासीप्रति अनुदार भएको हुनाले एनएचएसमा काम गर्नेलाई स्थायी बसोबासको अनुमति दिने संसदीय समितिको अनुरोध मान्नेमा अधिकांशको शंका छ ।"
भारतमा कोरोना संक्रमण तीव्र,"कोरोना भाइरस (कोभिड१९) संक्रमितको संख्यामा तीव्र वृद्धि भएपछि भारतले देशव्यापी लकडाउनलाई निरन्तरता दिने सम्भावना बढेको छ । बुधबार साँझसम्ममा भारतमा कोभिड१९ संक्रमितको संख्या ५ हजार ३ सय नाघिसकेको छ । पछिल्लो २४ घण्टामा मात्र ७ सय ७३ नयाँ संक्रमित थपिएका छन् । संक्रमणबाट हालसम्म १ सय ४९ जनाको ज्यान गइसकेको छ ।भारतीय प्रधानमन्त्री नरेन्द्र मोदीले बुधबार विपक्षी दलका नेता तथा संसद्मा रहेका अन्य पार्टीका प्रतिनिधिहरूसँगको भिडियो संवादमा कोरोना संक्रमण रोक्न लकडाउन लम्ब्याउने संकेत गरेका हुन् । मोदीले बुधबार राज्यसभाका विपक्षी दलका नेता गुलामनवि आजाद र नेसनलिस्ट कंग्रेस पार्टीका प्रमुख शरद पवारलगायत विभिन्न राज्यका प्रमुख नेताहरूसँग संवाद गरेका थिए । संवादमा मोदीले कोरोना भाइरसविरुद्धको लडाइँ लामो भएको हुँदा लकडाउनले निरन्तरता दिइने संकेत गरेको भारतीय सञ्चारमाध्यमहरूले जनाएका छन् । भारतमा गत २४ मार्चदेखि लागू गरिएको तीन साता लामो लकडाउन कायम छ । लकडाउन सकिन अझै एक साता बाँकी रहे पनि केही राज्यहरूले संक्रमण बढ्दै गएपछि लकडाउनलाई निरन्तरता दिने घोषणा गरिसकेका छन् । यद्यपि केन्द्र सरकारले भने लकडाउन बढाउने वा नबढाउने सम्बन्धमा निर्णय लिन बाँकी नै रहेछ । मोदीले राज्य र केन्द्र शासित प्रदेशका मुख्यमन्त्रीहरूसँग छलफल गरेपछि यस विषयमा अन्तिम निर्णय लिने सम्भावना छ । मोदीले मुख्यमन्त्रीहरूसँग आगामी शनिबार त्यस सम्बन्धमा छलफल गर्ने बताइएको छ । भारतमा कोभिड१९ को पहिलो केस जनवरी ३० मा दक्षिणी भारतीय राज्य केरलामा पुष्टि भएको थियो । यस अवधिमा भाइरसले पूरै भारत छोइसकेको छ । भारतका ३६ प्रदेश र केन्द्रशासित राज्यमध्ये ३० वटामा भाइरसको संक्रमण देखिएको छ । जसमध्ये सबैभन्दा बढी ८ सय ६८ जनामा महाराष्ट्रमा देखिएको छ । जसमध्ये ४५ को मृत्यु भइसकेको छ । यता राजधानी दिल्लीमा मात्र ५ सय २५ जना बिरामी पहिचान भएका छन् । तीमध्ये ७ जनाको कोरोना संक्रमणबाट मृत्यु भएको छ । संक्रमणको फैलावटलाई विश्लेषण गर्दै स्वास्थ्य मन्त्रालयले अहिलेको अवस्थालाई महामारीको स्टेज दुई र स्टेज तीनको बीचको अवस्था भनेको छ । जसको अर्थ भारतमा कोरोना महामारी स्थानीयबाट सामुदायिक संक्रमणको चरणमा प्रवेश गर्ने क्रममा रहेको छ । स्वास्थ्य क्षेत्रका विज्ञहरूले सामुदायिक संक्रमणको चरणमा पूर्णरूपमा प्रवेश गरेको खण्डमा भयावह स्थिति निम्तिने चेतावनी दिँदै आएका छन् । तर यद्यपि सरकारी अधिकारीहरूले भने सामुदायिक संक्रमणको चरणमा प्रवेश गर्नुअघि नै यसलाई नियन्त्रण लिइने दाबी गर्दै आएका छन् । कोभिड१९ को संक्रमण विस्तार हुने क्रमसँगै तीन साता लामो लकडाउनले निरन्तरता पाउने, नपाउे बहस पनि सुरु भएको छ । संक्रमणको जोखिम बढ्दै गएपछि केन्द्र सरकार लकडाउनलाई निरन्तरता दिने, नदिनेमा प्रस्ट नभइसके पनि राज्य सरकारहरूले आआफ्नो हिसाबले विशेष रणनीति अख्तियार गर्न थालेका छन् । संक्रमणको बढ्दो जोखिमकै कारण कतिपय राज्यले लकडाउनलाई निरन्तरता दिने बताइसकेका छन् । केन्द्र सरकारले २४ मार्चदेखि लागू गरेको तीन साताको देशव्यापी लकडाउनको अवधि १४ अप्रिलमा सकिन्छ । तर लकडाउनको अवधि सकिँदै जाँदा संक्रमणमा पनि तीव्र विस्तार देखिएको छ । बढ्दो संक्रमणकै कारण महाराष्ट्र, गुजरात, तेलंगना, राजस्थान, यूपी, आसामलगायतका राज्यले देशव्यापी लकडाउन फिर्ता भए पनि राज्यस्तरमा निरन्तरता दिने बढी सम्भावना छ । तेलंगनाका मुख्यमन्त्री केसी रावले त लकडाउन जारी रहने घोषणा नै गरिसकेका छन् । अरविन्द केजरीवाल नेतृत्वको दिल्ली सरकारले पनि कोरोनाविरुद्धको लडाइँ थप सघन बनाउने घोषणा गरेको छ । मंगलबार मात्र मुख्यमन्त्री केजरीवालले महामारीविरुद्ध जुध्न पाँच टी को रणनीति अख्तियार गर्ने घोषणा गरेका छन् । जसअन्तर्गत टेस्टिङ, ट्रेसिङ, ट्रिटमेन्ट, टिमवर्क र ट्र्याकिङ छन् । केजरीवालले कोरोना संक्रमणका तीस हजार केसलाई आवश्यक पर्ने गरी पूर्वाधार विकासको काम अगाडि बढाइएको समेत दाबी गरेका छन् । हालसम्म दिल्लीमा ५ सय २५ जनामा कोरोनाको संक्रमण देखिएको छ भने ७ जनाको मृत्यु भइसकेको छ । भारतमा कोरोना संक्रमणको उच्च फैलावटले नेपालमा पनि जोखिम बढाएको छ । विशेषगरी नेपाली कामदारको बाक्लो उपस्थिति रहेको महाराष्ट्र, गुजरात, कर्नाटक, दिल्लीमा कोरोनाको संक्रमण देखिएको हुँदा विशेषगरी फर्केकाहरूबाट कोरोना संक्रमण फैलन सक्ने जोखिम पनि त्यत्तिकै छ । पछिल्लो समय सुदूरपश्चिम क्षेत्रमा पहिचान भएका कोरोना बिरामीहरू मुम्बईबाट फर्केमध्ये केहीमा कोरोना भाइरस संक्रमण देखिनुले त्यो पुष्टि हुन्छ । र, यी राज्यहरूबाट फर्केका नेपालीहरूको वास्तविक अभिलेख नराखिएकाले पनि सुदूरपश्चिम र अन्य भागमा संक्रमणले कुन रूप लिएको छ भन्ने यकिन गर्न गाह्रो छ । अर्कोतर्फ खुला सीमा भएका कारण भारतले कोरोना भाइरसको महाव्याधिमाथि जति चाँडो नियन्त्रण पाउँछ त्यसले पनि नेपालमा यसको संक्रमणको फैलावट निर्धारण गर्नेछ । विशेषगरी नेपालसँगका सीमावर्ती राज्यहरू बिहार र उत्तरप्रदेशमा महामारीले कुन रूप लिन्छ त्यसले पनि नेपालमा कारोनाको जोखिमको तस्बिर बताउनेछ । अत्यधिक जनघनत्व भएका भारतका यी दुई राज्य स्वास्थ्य सुविधाका हिसाबले सबैभन्दा कमजोर मानिन्छन् । दक्षिण भारतीय राज्यहरूले संक्रमितको पहिचान र परीक्षणलाई तीव्रता दिए पनि अत्यधिक जनघनत्व भएका उत्तरप्रदेश, बिहारलगायतका राज्यको अवस्था निकै दयनीय छ । सीमित परीक्षणै कारण नेपालसँग सीमा जोडिएका उत्तर प्रदेश र बिहारमा महामारीको वास्तविक अवस्था बाहिर आउन सकेको छैन ।"
कस्तो हुन्छ ट्रेसिङ एप ?,"सरकारले कन्ट्याक्ट ट्रेसिङका लागि एकीकृत तथ्यांक प्रणाली बनाउनुका साथै यो तथ्यांक केका लागि प्रयोग गर्ने, प्रयोग भइसकेपछि कसरी नष्ट गर्ने र यसको प्रयोगको प्रोटोकलबारे जनतालाई निश्चिन्त बनाउन सक्नुपर्ने उनको सुझाव छ ।अर्कोतर्फ कुनकुन निकायले के कस्ता एप बनाइरहेका छन् भन्ने विषयमा सरकारी निकायहरूबीचको तालमेल पनि देखिँदैन । गृहमन्त्रालयले यस्तो एप सार्वजनिक गरिसके पनि प्रधानमन्त्री ओलीले फेरि अर्को एप सार्वजनिक गर्ने जानकारी दिइसकेका छन् । गृह मन्त्रालयले कुन एप सार्वजनिक गर्यो थाहा भएन, क्राइस म्यानेजमेन्ट सेन्टर सम्बद्ध स्रोतले भन्यो, प्रधानमन्त्रीले भन्नुभएको एप छुट्टै हो । केही दिनभित्रमा त्यो सार्वजनिक हुनेछ ।चिनियाँ अनुभवकोरोना संक्रमणको उद्गमस्थल चीनले पनि सूचना प्रविधि प्रयोग गर्दै आफ्ना नागरिकको कन्ट्याक ट्रेसिङमार्फत संक्रमण नियन्त्रणका लागि सफलता पाएको उदाहरण अन्तर्राष्ट्रिय समाचार संस्थाहरूले उल्लेख गरेका छन् । चीनले आफ्ना नागरिकको निगरानी गर्न सर्भिलियन्स क्यामेरा, उनीहरूको फोन लोकेसनसहित सम्भव भएसम्मका सबै तथ्यांक प्रयोग गरेको थियो । उसले संक्रमित व्यक्तिलाई घरबाट बाहिर निस्किए अलर्ट हुने सिस्टमका साथै संक्रमित व्यक्तिको सम्पर्कमा आएका व्यक्तिबारे जानकारी लिन उसको लोकेसन हिस्ट्री र यात्रा विवरणको तथ्यांक प्रयोग गरेको थियो ।चीनले संक्रमित व्यक्तिको सम्पर्कमा धेरै व्यक्ति आएका भए उनीहरूको मोबाइलमा सूचना प्रसारण गर्ने, अलग्गै बस्न र परीक्षणका लागि प्रोत्साहन गर्दै म्यासेज पठाउने अभ्यास गरेको अन्तर्राष्ट्रिय समाचार संस्थाहरूले बताएका छन् । चीनले निजी क्षेत्रसँगको समन्वयमा सीसी क्यामेरामार्फत नै नागरिकको ज्वरो नाप्ने प्रविधि सुरु गरेको अन्तर्राष्ट्रिय समाचार संस्थाहरूले जनाएका छन् । चीनमा प्रयोग भइरहेका २० करोडभन्दा बढी सीसीटीभी क्यामेरामार्फत नागरिकको ज्वरो परीक्षण गर्ने, ज्वरो आएको भेटिए सम्बन्धित ठाउँमै आइसोलेसनमा राख्ने र संक्रमित पुष्टि भए उनीहरूको सम्पर्कमा आएका व्यक्तिलाई पनि आइसोलेसनमा बस्न म्यासेज पठाउने व्यवस्था मिलाएको थियो ।चीनले यस्ता व्यक्तिको पहिचानका लागि उनीहरूको फोन लोकेसन ट्र्याकिङका लागि टेलिकम कम्पनीहरूसँग सहकार्य गरेको थियो । नागरिकका लागि एप सञ्चालनमा ल्याएर आफू कोरोना संक्रमितको सम्पर्कमा आएनआएको एपबाटै थाहा पाउने व्यवस्था पनि मिलाएको थियो ।"
कोरोनाका लागि सरकारी सूचना,"कोरोना संक्रमणका कारण लकडाउन सुरु भएलगत्तै नेपाली सेनाले समेत सीमाबाट आवतजावत गर्ने नागरिकको निगरानी गर्न एप सार्वजनिक गरेको थियो । तर सेनाले बनाएको एप प्रयोगकर्तामैत्री नभएको गुनासो छ । कोरोनाबारे जानकारी दिन स्वास्थ्य तथा जनसंख्या मन्त्रालयले पनि छुट्टै एप र वेबसाइट सञ्चालन गरेको छ । भाइबर कम्युनिटी र फेसबुक पेजमार्फत पनि नियमित अपडेट दिँदै आएको छ ।मन्त्रालयमा नेपाल र विश्वभरको कोरोना संक्रमणका विषयमा जानकारी दिन कोभिड १९ डट एमओएचपी डट जीओभी डट एनपी नामक वेबसाइट सञ्चालनमा छ । यसबाहेक, मन्त्रालयले हाम्रो स्वास्थ्य एपमार्फत एन्ड्रोइड प्रयोगकर्ताका लागि एप पनि सञ्चालनमा ल्याएको छ ।"
खाद्यको पनि होम डेलिभरी,"काठमाडौं (कास) सरकारी स्वामित्वको खाद्य व्यवस्था तथा व्यापार कम्पनीले पनि सीमा तोकेर होम डेलिभरी सुरु गरेको छ । कम्पनीले बुधबार वाणिज्य तथा आपूर्ति सचिव वैकुण्ठ अर्यालको घरमा सामान पुर्याएर औपचारिक अनलाइन सेवा थालेको हो । सचिवज्यूले अनलाइनमार्फत सामानको अर्डर गर्नुभयो । सिमी र चामल होम डेलिभरी गरेर बुधबारदेखि औपचारिक परीक्षण सुरु भयो, कम्पनीकी प्रवक्ता शर्मिला न्यौपानेले भनिन्, होम डेलिभरी गर्न चाहने उपभोक्ताले कम्तीमा २ हजार रुपैयाँसम्मको सामान खरिद गर्नुपर्नेछ । कम्पनीले ३० किलोको सोना मन्सुली चामलको मूल्य १४ सय १० रुपैयाँ र जापानी अनुदानको ३० किलोकै चामलको मूल्य १८ सय ९० रुपैयाँ तोकेको छ । खाद्यले कर्णालीको सिमी (२ किलोको प्याकेट) को मूल्य २ सय ४० रुपैयाँ तोकेको छ । यी खाद्यान्न उपत्यकाको चक्रपथभित्र मात्रै डेलिभरी गरिने कम्पनीले जानकारी दिएको छ । खाद्यान्न अर्डर गरेको दुई दिनभित्र डेलिभरी दिइने प्रवक्ता न्यौपानेले बताइन् । अर्डरहरू सबै सही नहुन पनि सक्छन् । त्यसलाई भेरिफाई गरेर दुई दिनभित्र होम डेलिभरी गर्छौं, उनले भनिन्, लकडाउनको अवधिमा डेलिभरी गरेबापत अन्य शुल्क लाग्दैन । सरकारले दैनिक उपभोग्य वस्तु घरघरमै पुर्याउन निर्देशन दिएपछि सेल्सबेरी डिर्पाटमेन्ट स्टोरले पनि कम्तीमा २ हजार रुपैयाँको सामान किन्नुपर्ने सीमा तोकेर सामान डेलिभरी गरिरहेको छ । बिगमार्टले १ हजार ५ सय रुपैयाँ र भाटभटेनी डिपार्टमेन्ट स्टोरले ५ हजार रुपैयाँको सीमा तोकेका छन् । चामल खरिद गरेपछि कम्तीमा गेडागुडी पनि खरिद गराउने खाद्य कम्पनीको उद्देश्य रहेको प्रवक्ता न्यौपानेले बताइन् । अहिले सुरुवात भएकाले अनलाइन प्रणालीलाई विस्तार गर्दै लगिने उनको भनाइ छ । सरकारी कम्पनीले पहिलो पटक अनलाइन अर्डर र होम डेलिभरी गर्दै छ । पोर्टल तयार गर्न केही ढिलाइ पनि भयो, उनले भनिन्, सुधार गर्दै अघि बढ्छौं । चैत १२ मा बसेको कोभिड१९ संक्रमण रोकथाम तथा नियन्त्रण उच्चस्तरीय समन्वय समिति बैठकले ठूला खाद्य स्टोर तथा पसलले आवश्यक खाद्यवस्तु होम डेलिभरी गर्ने व्यवस्था मिलाउने निर्णय गरेको थियो । बैठकमा गृह मन्त्रालयले सीमित संख्याका सवारी साधनलाई अनुमति दिने निर्णय पनि गरेको थियो । चैत १३ मा गृह मन्त्रालय र उद्योग, वाणिज्य तथा आपूर्ति मन्त्रालयले उद्योगी व्यवसायी तथा सुपरमार्केट र महानगरपालिकाका पदाधिकारीसँग छलफल गरेको थियो । छलफलमा गृहले दैनिक उपभोग्य वस्तु घरघरमा पुर्याउन निर्देशन दिएको थियो ।"
रुपैयाँ हालसम्मकै कमजोर,काठमाडौं (कास) राष्ट्र बैंकले बिहीबारका लागि एक अमेरिकी डलरको विनिमय दर १ सय २२ रुपैयाँ ५० पैसा (बिक्रीदर) तोकेको छ । यो हालसम्मकै उच्च हो । यसअघि यही चैत ११ मा यस्तो विनिमय दर १ सय २२ रुपैयाँ ३४ पैसा थियो । यसअघिको न्यून विनिमय दरको तुलनामा बिहीबार नेपाली मुद्राको भाउ कमजोर (अवमूल्यन) भएको हो । यसको अर्थ सोही दरले डलर बलियो (अधिमूल्यन) भएको भन्ने हो । बिहीबारका लागि राष्ट्र बैंकले एक अमेरिकी डलरको खरिद दर १ सय २१ रुपैयाँ ९० पैसा तोकेको छ । अमेरिकी डलरको तुलनामा भारु कमजोर भएपछि नेरु पनि कमजोर बनेको हो । नेरु र भारुबीच स्थिर विनिमय दर छ । स्थिर विनिमय दरसँगै कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । यसअघि भारु बलियो हुँदा नेरु पनि बलियो भएको थियो ।केही महिनायता कोरोना भाइरसका कारण विश्वबजार प्रभावित छ । यसकारण विश्वबजारमा अमेरिकी डलरप्रतिको आकर्षण बढेको छ । अमेरिकी डलरको माग बढेपछि मूल्य पनि बढेको हो । करिब डेढ वर्षअघि (०७५ असोज २४ मा) अमेरिकी डलरको विनिमय दर १ सय २० रुपैयाँ (१ सय १९ रुपैयाँ ३३ पैसा) हाराहारीमा थियो । यसअघि ०७५ साउन २७ मा डलरको विनिमयदर १ सय १० रुपैयाँ ४३ पैसा थियो ।पछिल्ला वर्षहरूमा भारतीय अर्थतन्त्रले अपेक्षित उपलब्धि हासिल गर्न सकेको छैन । कहिले जम्मुकश्मीर त कहिले हिन्दु र मुस्लिमबीचको विवादको प्रत्यक्ष प्रभाव भारतीय अर्थतन्त्रमा परेको छ । पछिल्ला महिनाहरूमा भारतमा विदेशी लगानी बढेको छैन । केही परिमाणमा पुराना लगानी पनि फिर्ता भएका छन् । यसकारण विश्वबजारमा भारतीय मुद्रा कमजोर भएको छ । अमेरिकी डलर बलियो बन्दै गए पनि केही दिनयता अमेरिकामा पनि कोरोना प्रभावित व्यक्ति बढ्दै गएका छन् । नियन्त्रणका लागि त्यहाँको सरकारले भरपुर प्रयास गरिरहेको छ । अपेक्षित रूपमा कोरोना नियन्त्रण नभए त्यसको असर अमेरिकी अर्थतन्त्रमा पर्ने र त्यसले डलर कमजोर हुने प्रक्षेपण पनि गर्न थालिएको छ । त्यस्तो अवस्थामा भारु केही बलियो बन्ने भएकाले नेरु पनि अधिमूल्यन हुनेछ ।कोरोनाको कारण चीनको अर्थतन्त्र प्रत्यक्ष प्रभावित भएको छ । चीनबाहेकका राष्ट्रमा पनि कोरोना फैलिइरहेको छ । यसले विश्वबजारमा ठूलो प्रभाव पार्ने विश्लेषणहरू भएका छन् । ठूलो अर्थतन्त्रका कारण विश्वबजारमा मन्दी आउँदा भारतीय बजार छिट्टै प्रभावित हुन्छ । त्यसो भए भारु झनै कमजोर हुने देखिन्छ । त्यसको असरले नेरु पनि झनै अवमूल्यन हुनेछ ।
औद्योगिक कच्चा पदार्थ आयात ठप्प,"नेपाल र भारत दुवैतर्फ लकडाउन गरिएपछि प्रदेश ५ को मुख्य भैरहवा नाकाबाट पछिल्ला दिनमा औद्योगिक कच्चा पदार्थ र व्यापारिक प्रयोजनका मालसामानको आयात ठप्प छ । यहाँबाट भारततर्फ मालवस्तुको निकासी भएको छैन । तर यही अवधिमा पेट्रोलियम पदार्थ, खाना पकाउने एलपी ग्यास, चामल, आलु, प्याज, हरियो तरकारी, फलफूल, औषधिलगायत सामानको आयात भने यथावत् छ । अहिले सीमाबाट सर्वसाधारणको आवतजावत रोकिएको छ । मालवाहक गाडी आउजाउमा रोक छैन । तर पूर्ववत् अवस्थामा जस्तो नाकाबाट आयात भएको छैन । भैरहवा भन्सारमा रहेका भारतीय मालवाहक गाडीका चालक बन्दाबन्दीका कारण नेपाल र भारततर्फ खान, बस्न र लोडअनलोड गर्ने मजदुर अभावले ढुवानीमा समस्या भइरहेको बताउँछन् । जताततै बन्द छ । कहाँ खाने, के खाने, कहाँ बस्ने भन्ने समस्या छ, मंगलबार भन्सार परिसरमा भेटिएका यूपी २३ टी ६९१६ नम्बरको गाडीका चालक जाने आलमले भने, कसरी भनेको ठाउँसम्म सामान पुर्याउने र के गरी फर्किने भन्ने समस्या छ । उनका अनुसार काठमाडौं पुर्याउनुपर्ने ६ वटा गाडीमा रहेको डाइपर भन्सार नछुटेकाले दुई सातादेखि यहीँ अलपत्र छ । आफूसित भएको खर्च पनि सकिन थालेको उनले गुनासो गरे ।ती सामानबापतको भन्सार राजस्व र कागजात प्राप्त नभएकाले नछुटेको भन्सार कार्यालयले जनाएको छ । भन्सार परिसरमा यस्ता उदाहरण धेरै छन् । लकडाउनका कारण कतिपय बैंक खुलेका छैनन् । खुलेकाले पनि पहिले जस्तो छिटोछरितो सेवा दिन सम्भव छैन । संक्रमणको डरले ग्र्राहकले बैंकबाहिरै आफ्नो पालो कुरेर धेरै समय बिताउनुपर्छ । सामान छुटाउने अख्तियारी लिने गरेका भन्सार क्लियरिङ एजेन्ट पनि घरमै बस्नुपर्ने बाध्यता छ । एसी खोलेर मालसामान ल्याउने आयातकर्तालाई बैंक नखुलेर समस्या परेको हुन सक्छ, एक भन्सार अधिकृतले भने, अधिकांश भन्सार क्लियरिङ एजेन्टले बैंक नखुल्दा वा सहज नभएकाले सामान छुटाउन नसकिएको बताउने गरेका छन् । धेरै सामान लकडाउन अवधिदेखि नै भन्सारमै रोकिएका छन् । भैरहवा भन्सारको तथ्यांकअनुसार अन्य सामान्य बेलामा कार्यालयले दैनिक २५ देखि २६ करोड रुपैयाँ राजस्व संकलन गर्थ्यो । तरकारी र फलफूल ढुवानी गर्ने साना गाडीबाहेक साढे ४ देखि ५ सय गाडीले दैनिक मालसामानको ढुवानी गर्ने गर्थे । अहिले यो क्रममा कमी आएको छ । दैनिक राजस्व डेढ करोडदेखि दुई करोड रुपैयाँ हाराहारीमा संकलन हुने गरेको छ । दैनिक डेढ सयदेखि दुई सयको संख्यामा मालसामान लिएर गाडी नेपाल आउने गरेका छन् । दुवै मुलुक लकडाउन गरिएपछि आयातमा कमी आएको भन्सार अधिकृत तथा सूचना अधिकारी पूर्णप्रसाद लम्सालले बताए । खाना पकाउने एलपी ग्यास, पेट्रोलियम पदार्थ, औषधि, चामल, आलु, प्याज, हरियो तरकारी, फलफूलको आयात भने सामान्य अवस्थामै छ, उनले भने, औद्योगिक कच्चा पदार्थ र व्यापारिक प्रयोजनका सामानको आयात भएको छैन ।भन्सारका अनुसार होलीदेखि नै नाकाबाट आयात बढेको छैन । होली सकिएर आयात बढ्ने क्रममा रहेका बेला कोरोना संक्रमणको प्रभाव पर्यो । लगत्तै लकडाउन गरिएपछि आयातमा प्रतिकूलता आएको हो । चैतमा ८ अर्ब १८ लाख रुपैयाँ राजस्व संकलन गर्ने लक्ष्य रहेकामा चैत १ देखि १० गतेसम्ममा २ अर्ब २२ करोड ४९ लाख रुपैयाँ संकलन भएको थियो । चैत ११ देखि लकडाउन सुरु गरिएपछि २४ गतेसम्म २६ करोड ६७ लाख रुपैयाँ मात्र संकलन भएको छ । लकडाउन भएको १४ दिनमा २ सय ५२ वटा एलपी ग्यासका बुलेट नेपाल आएका छन् । यो संख्या अन्य बेलाको तुलनामा बढी हो । यही अवधिमा ३५ ट्यांकर पेट्रोल र १२ ट्यांकर डिजेलको आयात भएको छ । अन्य बेलाको तुलनामा पेट्रोलियम पदार्थको यो संख्या धेरै कमी हो । लकडाउनका कारण यातायात बन्द रहेकाले खपतमा कमी आएकाले यसको आयात कमी भएको अनुमान गरिएको छ । आलु, प्याज, तरकारी, चामल, औषधि, कोइला, फलफूललगायत अन्य सामानका २ सय ९९ वटा गाडी आएका छन् । नेपालगन्जबाट सहजबाँकेसँग सीमा जोडिएका सबै नाकाबाट मानिसको आवतजावत पूर्ण रूपमा बन्द रहे पनि नेपालगन्जको जमुनाह भन्सार हुँदै आवश्यक मालवस्तुको आयात रोकिएको छैन । अहिले खाद्यान्न, तरकारी र कच्चा पदार्थको आयात बढ्दै गएको छ । तरकारी र चामल बढी आयात भइरहेको छ, नेपालगन्ज भन्सार प्रमुख शान्तिराम निरौलाले भने, नेपाली उत्पादन थोरै निर्यात हुने गर्छ । दैनिक तरकारी र खाद्यान्न बोकेर २० भन्दा बढी ट्रक भित्रिने गरेको निरौलाले बताए । नेपालगन्ज भन्सारमा पेट्रोलियम पदार्थ आयातबाट धेरै राजस्व संकलन हुने गरेको छ । मंगलबार पनि पेट्रोलियम पदार्थ बोकेर आएका ४० वटा गाडी सीमामा रोकिएका छन् । हामीले रोकेका होइनौं, उनले भने, पेट्रोलको खपत धेरै नहुने भएकाले फिर्ता गएका छैनन् । पेट्रोलियम पदार्थ, सवारी साधन, सिमेन्ट, तोरी, चिनी, चामल, पत्थर कोइला, कपडा, मोटर पार्ट्स आदि बढी आयात हुने गरेको भन्सार प्रमुख निरौलाले सुनाए । लकडाउनभरि सरकारले खाद्यान्न, औषधिलगायत अत्यावश्यक बाहेकका सेवा बन्द गर्ने निर्णय गरेको छ । लकडाउनको समयावधि बढाइए पनि बजारमा उपभोग्य वस्तुको कमी देखिएको छैन । तर, पहाडी जिल्लामा खाद्यान्न पुर्याउन ढुवानी सहज छैन, प्रक्रिया जटिल बनाउँदा पहाडी जिल्लामा खाद्यान्न लैजान असहज छ, उद्योग वाणिज्य महासंघका केन्द्रीय सदस्य कृष्ण श्रेष्ठले भने, सरकारले नियमन गरेर ढुवानी व्यवस्थालाई सहज बनाउनुपर्छ ।"
फलफूल र तरकारी मात्र,"कपिलवस्तुका दुई नाका हुँदै भारतबाट उपभोग्य वस्तुको आयात भइरहेको छ । पाँचसात दिनयता अन्य मालवस्तुभन्दा तरकारी र फलफूल आयात भइरहेको भन्सार कार्यालयले जनाएको छ । जिल्लाका विभिन्न औद्योगिक कच्चा पदार्थ पनि आयात भइरहेका छन् । कृष्णनगर नाका हुँदै सोमबार २१ मिनी ट्रकमा फलफूल र तरकारी, चार ट्रक चामल र नौ ट्रक औद्योगिक कच्चा पदार्थ आयात भएको थियो । आइतबार २६ मिनी ट्रकमा फलफूल, चार ट्रक चामल र नौ ट्रक औद्योगिक कच्चा पदार्थ आयात भएको कृष्णनगर भन्सार कार्यालयका प्रमुख भन्सार अधिकृत विष्णु पौडेलले बताए । दुई दिनमा ४९ लाख भन्सार राजस्व संकलन भएको उनले जानकारी दिए । कपिलवस्तुको अर्को सुठौली नाकाबाट पनि दैनिक सातआठ लाख राजस्व संकलन भइरहेको छ । दुवै मुलुकमा लकडाउन हुँदा पनि तरकारी, खाद्यान्न र औद्योगिक कच्चा पदार्थ उचित परिमाणमा भित्रिनु खुसीको कुरा भएको सुठौली भन्सार कार्यालयका भन्सार अधिकृत तीर्थराज पासवानले बताए ।"
कोरोना असरबारे राष्ट्र बैंकको अध्ययन,"काठमाडौं (कास) अर्थतन्त्रमा कोभिड१९ को असर पत्ता लगाउन राष्ट्र बैंकले अध्ययन थालेको छ । नवनियुक्त गभर्नर महाप्रसाद अधिकारीले कार्यभार सम्हालेपछि पहिलो निर्णयका रूपमा एक कार्यदल गठन गरी अध्ययन सुरु गरेका हुन् । राष्ट्र बैंक अनुसन्धान विभागका कार्यकारी निर्देशक संयोजक रहेको कार्यदलमा सोही विभागका निर्देशक सदस्य सचिव रहनेछन् ।कार्यदलमा राष्ट्र बैंक नियमन, सुपरभिजन, विदेशी विनिमय व्यवस्थापन र भुक्तानी प्रणाली विभागबाट एकएक जना र बैंकर्स एसोसिएसनका अध्यक्ष सदस्य छन् । कोभिड१९ भाइरसको संक्रमणले नेपाली अर्थतन्त्रमा पर्न सक्ने असर र आवश्यक नीतिगत उपायका सम्बन्धमा अध्ययन गर्न गठित कार्यदल नाम दिइएको समितिले वैशाखभित्र प्रतिवेदन बुझाउन कार्यनिर्देश पाएको छ । सरोकारवालासँग छलफल गरी कोरोनाले अर्थतन्त्रमा पारेको असर र निदानका लागि आवश्यक नीतिगत व्यवस्थाका लागि सुझाव दिने कार्यदलका संयोजक एवं राष्ट्र बैंकका प्रवक्ता गुणाकर भट्टले जानकारी दिए । कार्यदलले खासगरी कोरोना संक्रमणले वित्तीय क्षेत्रमा परेको असर र निदानका लागि गर्नुपर्ने नीतिगत सुझाव समेटेर प्रतिवेदन तयार पारिने उनले बताए । सुझावका आधारमा कोरोना प्रभावितलाई राहतका लागि आवश्यक नीतिगत व्यवस्था गरिनेछ । कोरोना भाइसरले नेपाली अर्थतन्त्र पनि प्रभावित हुने आँकलन राष्ट्र बैंकले मौद्रिक नीतिको अर्धवार्षिक समीक्षामै गरेको थियो । अहिले त्यसबारे औपचारिक अध्ययन थालेको हो । कोरोना भाइरसको संक्रमणका कारण पर्यटन र व्यापारिक गतिविधि प्रभावित हुने जोखिम बढेको छ, राष्ट्र बैंकको प्रतिवेदनमा उल्लेख छ । आँकलन गरिएअनुसार नै नेपाली पर्यटन क्षेत्र अहिले नराम्ररी प्रभावित भइसकेको छ । अर्थतन्त्रका विविध क्षेत्रमध्ये पर्यटन सबैभन्दा धेरै समस्याग्रस्त बनेको बताइएको छ । यो क्षेत्रमा बैंक तथा वित्तीय संस्थाले लगानी पनि धेरै बढाएका छन् । राष्ट्र बैंकका अनुसार गत साउनदेखि माघसम्म यो क्षेत्रमा साढे १६ अर्ब रुपैयाँ थपिएको छ । यो हवाई तथा पार्टपुर्जा, होटल, सार्वजनिक यातायात, ट्रेकिङ, माउन्टेनियरिङ, रिसोर्ट, र्याफ्टिङलगायत पर्यटन क्षेत्रमा भएको लगानी हो । माघसम्म यो क्षेत्रमा निजी क्षेत्रको कुल १ खर्ब ५४ अर्ब रुपैयाँ लगानी भएको छ । ७ महिनामा यो क्षेत्रमा बैंक तथा वित्तीय संस्थाको लगानी करिब १२ प्रतिशत बढेको छ । गत आवमा भने पर्यटन क्षेत्रमा बैंक तथा वित्तीय संस्थाको लगानी १ खर्ब ३८ अर्ब रुपैयाँ थियो । यो क्षेत्रमा प्रवाह भएको बैंक तथा वित्तीय संस्थाको कर्जामध्ये हवाईजहाज तथा पार्टपुर्जामा ७ अर्ब, ट्रेकिङ, माउन्टेनियरिङ, रिसोर्ट, र्याफ्टिङलगायतमा २ खर्ब ६७ अर्ब, होटलमा १ खर्ब ३ अर्ब र सार्वजनिक यातायात १६ अर्ब ६० करोड रुपैयाँ रहेको राष्ट्र बैंकले जनाएको छ । अर्धवार्षिक समीक्षामा समग्र मागबाट सिर्जना हुने मूल्य र बाह्य क्षेत्र दबाबलाई व्यवस्थापन गर्दै उत्पादन, रोजगारी र उद्यमशीलता विकासमा वित्तीय साधनको उपलब्धतालाई प्रोत्साहन गर्ने, ब्याजदर स्थायित्व प्रवर्द्धन गर्ने र वित्तीय पहुँच अभिवृद्धि गर्नेतर्फ मौद्रिक नीति केन्द्रित रहेको बताइएको थियो । मौद्रिक नीतिको उद्देश्यअनुरूप बाह्य क्षेत्र सन्तुलनमा छ, प्रतिवेदनमा भनिएको छ, व्यापार घाटामा कमी आएको, शोधनान्तर स्थिति बचतमा र वित्तीय साधन परिचालनमा सन्तुलन कायम भएको छ ।"
अब फुल सिलिन्डर ग्यास,"काठमाडौं (कास) नेपाल आयल निगमले चैत ३० देखि १४२ किलो ग्यास (भरी सिलिन्डरको ग्यास) बिक्री गर्ने निर्णय गरेको छ । खाना पकाउने ग्यासको अभाव घटेपछि निगम व्यवस्थापनले ग्यास उद्योगीलाई पुनः फुल सिलिन्डर ग्यास बिक्री गर्न निर्देशन दिएको हो । ग्यास उद्योगीहरूले बिहीबारदेखि १४२ किलो ग्यास रिफिल गर्ने निगमका कार्यकारी निर्देशक सुरेन्द्रकुमार पौडेलले जानकारी दिए । भरी सिलिन्डरको ग्यास भने ३ दिनपछि मात्र बिक्री गर्न पाइने उनले बताए । बजारमा ग्यासको समस्या छैन । अभाव हटेपछि फुल सिलन्डिर रिफिल गर्न ग्यास उद्योगीलाई निर्देशन दिएका छौं, पौडेलले भने । आयात पर्याप्त हुँदाहुँदै बजारमा अभाव देखिएपछि निगमले डेढ साताअघि ७१ किलो सिलिन्डर ग्यास भरेर बिक्री गर्न निर्देशन दिएको थियो । सोहीअनुसार ग्यास उद्योगीहरूले रिफिलिङ गरिरहेका थिए । उद्योगहरूले चैत ३० गतेभित्र ७१ किलो सिलिन्डरको ग्यास बेचिसक्नुपर्छ, निगमका प्रवक्ता विनितमणि उपाध्यायले भने, त्यसपछि बजारीकरण गर्दा कुनै पनि ब्रान्डका ७१ केजी सिलिन्डर मौज्दातमा नभएका बिक्रेतामार्फत मात्रै गर्नुपर्नेछ । ग्यास उद्योग तथा बिक्रेताबाट ७१ किलो र १४२ किलोका सिलिन्डर सँगसँगै बिक्री गरेको भेटिए कारबाही हुने निगमले जनाएको छ । ७१ किलो ग्यास चाँडै सकिने भएकाले सर्वसाधारणले यसमा त्यति चासो नदिएको ग्यास बिक्रेता महासंघका कोषाध्यक्ष राजेश दाहालले बताए । ढुवानी भाडामा हुने अन्तरले पनि डिपोमा ग्याससमेत नपुगेको उनको भनाइ छ । ७१ किलोको ग्यास बिक्री गर्दा बजारमा थप नकारात्मक सन्देश गएको उनले बताए । निगमका अनुसार हाल दैनिक १ सय बुलेट ग्यास ग्यास भित्रिइरहेको छ । भारतको पारादीप र हल्दिया रिफाइनरीबाट जति पनि ग्यास लोड गर्न बे निगम कार्यकारी निर्देशक पौडेलले बताए । अहिले दैनिक एक सय बुलेट ग्यास आइरहेको उनले जानकारी दिए । नेपाल आयल निगमले दुई ग्यास उद्योगलाई निलम्बन गरेको छ । ७१ किलो ग्यास बिक्री गर्न दिइएको निर्देशन नमानेपछि जानकी र लियो ग्यासलाई १५१५ दिनका लागि निगमले निलम्बन गरेको हो । थप छानबिनका लागि छानबिन समितिसमेत गठन गरेको पौडेलले बताए । समितिको प्रतिवेदनअनुसार थप कारबाही प्रक्रिया बढाइने उनको भनाइ छ । निगमले पेट्रोलियम पाइपलाइनबाट आयात हुने डिजेलको आपूर्ति बन्द गरेको छ । निगमसँग भएको भण्डारण क्षमता भरिएपछि पाइपलाइनबाट आपूर्ति बन्द गरिएको हो । अमलेखगन्जको डिपो भरिएको छ, अमलेखगन्जका डिपो प्रमुख भरत रेग्मीले भने, अहिले पाइपलाइनबाट आपूर्ति बन्द गरेका छौं । अमलेखगन्जमा २ करोड लिटर क्षमताको भण्डारण छ । अहिले डिजेलको मौज्दात पर्याप्त छ । पाइपलाइनबाट प्रतिघण्टा १ लाख ८० हजार लिटर डिजेल आइपुग्छ । लकडाउनका कारण डिजेलको माग छैन ।"
भायनेटको ग्राहक तथ्यांक लिक,"काठमाडौं (कास) इन्टरनेट सेवा प्रदायक कम्पनी भायनेटका १ लाख ७० हजारभन्दा बढी ग्राहकको तथ्यांक लिक भएको छ । प्रयोगकर्ताको नाम, इमेल, फोन नम्बर र ठेगाना रहेको तथ्यांक सूची एक ट्वीटर ह्यान्डमार्फत मंगलबार राति सार्वजनिक भएको हो । यद्यपि तथ्यांक चोरी हालै भएको हो वा केहीअघि भएको भन्ने विषयमा यकिन छैन । ग्राहकको तथ्यांक चोरी भएका विषयमा अनुसन्धान भइरहेको भायनेटका सञ्चालक विनय बोहराले बताए । कहिले र कुन कमजोरीका कारण तथ्यांक चोरी भयो, अनुसन्धान गर्दै छौं, उनले भने, प्रहरीकोमा पनि उजुरी गर्ने तयारी छ ।अनलाइनमार्फत होटल तथा रेस्टुरेन्टको खाना पुर्याउने गरी सेवा दिँदै आएको फुडमान्डुका ५० हजार प्रयोगकर्ताको तथ्यांक लिक भएकै मितिमा भायनेटको तथ्यांक चोरी भएको बताइएको छ । फुडमान्डुका ५० हजारभन्दा बढी प्रयोगकर्ताको तथ्यांक मार्च ७ मा लिक भएको थियो ।"
रोकिएको रोकियै भयो रेल,"चैत तेस्रो साता भारतबाट ल्याउने भनिएका दुईवटा रेल सेट कोभिड१९ संक्रमण फैलिन थालेका कारण रोकिएको छ । भारत र नेपाल दुवै देशमा लकडाउन भएसँगै रेल ल्याउने प्रक्रिया अनिश्चित बनेको हो । जयनगरजनकपुरकुर्था खण्डमा सञ्चालन हुने रेल सेट भारतमा बनेर ठिक्क छन् । रेल सेट बनेको पनि तीन साता हुन लाग्यो । तिनको सञ्चालन समय भने लम्बिएको लम्बियै छ । रेल बनेको ठाउँबाट हिँडिसकेको छ, मध्य प्रदेशको जवलपुरमा ल्याएर राखिएको जानकारी प्राप्त भएको छ, रेल विभागका महानिर्देशक बलराम मिश्रले भने, अहिले कुनै सम्पर्क छैन, कोरोनाले गर्दा समस्या भएको छ, जहाँ ल्याइएको छ, सुरक्षित राखिएको छ । उनका अनुसार पछिल्लो पटक भएको सम्झौताअनुसार चैत तेस्रो साता (चैत १८) मा रेल ल्याएर सञ्चालन गर्ने भन्ने थियो । तर भनेअनुसार नभएको उनको भनाइ छ । कोरोनाको समस्या नआएको भए वैशाख अन्तिमसम्म दुवै रेल सेट सञ्चालनमा आइसक्ने थिए, उनले भने । रेल आए पनि सञ्चालन गर्ने कर्मचारी छैनन् । २ सय २६ जना कर्मचारी माग गरिएको भए पनि विज्ञापन गर्दासमेत आवेदन दिने आएनन् । २६ जना प्राविधिक कर्मचारीका लागि आवेदन माग गर्दा एक जनाले पनि दिएनन् । त्यस्तै दुई सय कर्मचारीका लागि अहिलेसम्म विज्ञापन आह्वान हुन सकेको छैन । बोर्ड बैठक बसेको छैन, कोरोनाले गर्दा अवस्था जटिल बनेको छ, मिश्रले भने, कर्मचारीका लागि विज्ञापन खुलाउने तयारी अन्तिम अवस्थामा थियो । तर लकडाउनले गर्दा रोकियो । यस्तो बेला विज्ञापन गरेर कामै हुन्न । अबको पहिलो काम कर्मचारी व्यस्थापन गर्नु हो । जयनगरजनकपुरकुर्था खण्डको केही भागमा रेल लिक बिग्रिएको छ । लिकमा केही प्राविधिक काम गर्न बाँकी छ । केही ठाउँमा लिक बिग्रियो र केही ठाउँमा चोरीसमेत भएकाले लकडाउनले गर्दा फिट गर्ने काम रोकिएको छ, उनले भने । कोरोनाका कारण भारतमा पनि रेल सेवा बन्द छ । जुन समयमा रेल सञ्चालन गर्ने लक्ष्य थियो, मिश्रले भने, अन्तिम अवस्थामा आएर यस्तो समस्या देखियो । अब अवस्था कस्तो हुन्छ भन्ने हो, जटिल बन्दै गयो भने रेल सञ्चालन प्रक्रियामा नराम्रोसँग असर पर्ने देखिन्छ । कर्मचारी करारमा राखिनेछ । आठवटा स्टेसनका लागि कर्मचारी चाहिएको भए पनि अहिलेसम्म कुनै पनि स्टेसनमा कर्मचारी छैनन् । एउटा स्टेसनमा कम्तीमा १० देखि १५ जना कर्मचारी चाहिन्छ । पहिलो चरणमा जयनगरदेखि कुर्थासम्मको ३५ किमि दूरीमा रेल सञ्चालन हुनेछ । कुर्थादेखि बिजलपुरासम्म थप १७ किमि छ, जुन खण्डमा रेल लिकको काम अन्तिम चरणमा पुगेको छ । त्यस्तै अर्को खण्ड बिजलपुरादेखि बर्दिवाससम्मको १७ किमिमा पनि काम भइरहेको छ । सबै गरेर कुल रेल नेटवर्क जयनगरदेखि बर्दिबाससम्म ६९ किमि बन्नेछ । यता रेलवे सम्बन्धमा व्यवस्था गर्न बनेको विधेयक राष्ट्रिय सभामा विचाराधीन छ । रेल सेट खरिदका लागि ८४ करोड ६५ लाख छुट्याइएको हो, जसमध्ये २० प्रतिशत रकम बैंक खातामार्फत निर्माण कम्पनीलाई पठाइसकिएको छ । रेलको एक सेटमा पाँचवटा डिब्बा हुने विभागले जानकारी दिएको छ । तिनमा एक पटकमा करिब १३ सय यात्रु अटाउँछन् । दुई सेट रेल खरिदका लागि रेल विभाग र भारतको कोंकण रेलवे कर्पोरेसन लिमिटेडबीच गत जेठमा सम्झौता भएको थियो ।"
चौधरी फाउन्डेसनले दियो परीक्षण सामग्री,काठमाडौं (कास) चौधरी ग्रुपअन्तर्गतको चौधरी फाउन्डेसनले बुधबार सरकारलाई परीक्षण सामग्री (पीसीआर रिएजेन्ट) सहयोग गरेको छ । कोभिड१९ संक्रमण रोकथाम तथा नियन्त्रणमा सघाउन फाउन्डेसनले स्वास्थ्य मन्त्रालयमा आयोजित एक समारोहमा स्वास्थ्यमन्त्री भानुभक्त ढकाललाई उक्त सामग्री हस्तान्तरण गरेको हो । भाइरस संक्रमित व्यक्ति पहिचान गर्न पीसीआर रिएजेन्ट एक महत्त्वपूर्ण उपकरण हो । भाइरस नियन्त्रणमा सरकारलाई सहयोग गर्न पाएकोमा फाउन्डेसनका अध्यक्ष विनोद चौधरीले खुसी व्यक्त गरे । यसअघि फाउन्डेसनले पहिलो चरणअन्तर्गत ७ वटै प्रदेशमा ४८ कोरोना उपचार स्वास्थ्य केन्द्रमा पीपीई तथा उपचार सामग्री वितरण गरेको थियो ।
नाससीसीएमसी सहकार्य,काठमाडौं (कास) नेपाल एम्बुलेन्स सेवा (नास) र कोरोना क्राइसिस म्यानेजमेन्ट कमिटी (सीसीएमसी) बीच एम्बुलेन्स सेवाका लागि सम्झौता भएको छ । सम्झौताअनुसार नासले (कोभिड१९ संक्रमित बिरामी उपत्यकाभित्र ओसारपसार गर्ने तथा डेडिकेटेड एम्बुलेन्स सेवा प्रदान गर्नेछ । यसका लागि सबै सुविधासहितका नासले पाँचवटा एम्बुलेन्स सञ्चालन गर्नेछ । सीसीएमसीका संयोजक सचिव लक्ष्मण अर्याल र नासका अध्यक्ष रञ्जित आचार्यले सम्झौता पत्रमा हस्ताक्षर गरे ।
मजदुर र विपन्नले पाएनन् राहत,"लकडाउनको अवधि बढाइएसँगै मजदुर तथा विपन्न वर्ग थप मारमा परेका छन् । दैनिक कमाएर बिहानबेलुका गुजारा चलाउने ती वर्गको काम खोसिएको दुई साता भइसकेको छ । भोकभोकै पर्ने अवस्था आइसक्दा पनि सरकारद्वारा घोषित राहत उनीहरू सबैले पाएका छैनन्, वितरण सुस्त देखिएको छ ।राहत व्यवस्थापन र वितरणको जिम्मा देशैभरका ७ सय ५३ स्थानीय तहलाई छ । संघीय मामिला तथा सामान्य प्रशासन मन्त्रालयले चैत १९ मा सबै स्थानीय तहलाई परिपत्र गर्दै तीन दिनभित्र राहत पाउने लक्षित समूह पहिचान गरी तत्काल राहत वितरण थाल्न भनेको थियो । तर, एक साता भइसक्दा पनि लक्षित समूह यकिन भएको छैन । निकै कम व्यक्तिले मात्रै राहत पाएका छन् ।मन्त्रालयमा मंगलबारसम्म प्राप्त तथ्यांकअनुसार हालसम्म ७० स्थानीय तहले राहत वितरण गरेका छन् । ती स्थानीय तहका १ लाख १४ हजार परिवारले राहत सामग्रीका रूपमा खाद्यान्न पाएका छन् । असंगठित क्षेत्रमा कार्यरत श्रमिक वर्ग तथा असहायहरूलाई राहत उपलब्ध गराउने सरकारको निर्णय छ तर त्यस्ता राहत पाउनेको यकिन संख्या कुनै पनि निकायसँग छैन । स्थानीय तहबाट मन्त्रालयमा आइरहेको तथ्यांकका आधारमा उक्त संख्या १० लाख हाराहारी पुग्नसक्ने अनुमान छ । मन्त्रालयका प्रवक्ता सहसचिव वसन्त अधिकारीले राहत वितरणलाई तीव्रता दिन सबै स्थानीय तहलाई परिपत्र गरिएको बताए । लकडाउनको अवधि थपिएसँगै विपन्न वर्गलाई समस्या परेको छ, उनले भने, त्यसका लागि राहत वितरणलाई पहिलो प्राथमिकता दिन स्थानीय तहहरूलाई आग्रह गरिएको छ । सरकारले राहत वितरणका लागि स्रोत व्यवस्थापन, राहत पाउने व्यक्तिको पहिचान र तिनलाई राहत वितरणसम्मको सम्पूर्ण जिम्मेवारी स्थानीय तहलाई दिएको छ । मन्त्रालयका अनुसार ५ सय हाराहारी स्थानीय तह राहत पाउने व्यक्तिको पहिचान र लगत संकलनको कामलाई अन्तिम रूप दिने तयारीमा छन् । वडास्तरबाट राहत पाउने व्यक्तिहरूको पहिचान थालिएको छ । वडाध्यक्ष र सदस्यहरूमार्फत नाम संकलन हुँदा राहत पाउने वास्तविक व्यक्ति पहिचान हुने अपेक्षा गरिएको छ । त्यसविपरीत कतिपय स्थानीय तहमा राहत पाउनेको अनपेक्षित संख्या पनि संकलन भएका छन् । जस्तो कि काठमाडौं महानगरले राहत पाउनको संख्या २७ हजार हाराहारी पहिचान गर्दा ललितपुरमा त्यस्तो संख्या ६४ हजार छ । कतिपय स्थानीय तहले व्यवस्थित ढंगले राहत पाउने व्यक्तिको सानो संख्या पहिचान गरेका छन् । जस्तो कि, बागलुङको ताखखोला गाउँपालिकाले एक सय ५१ जना र पश्चिम नवलपरासीको सुस्ता गाउँपालिकाले सर्वदलीय सहमतिबाट राहत पाउनेको संख्या १ हजार २ सय ७३ जना पहिचान गरेका छन् ।सरकारले सेवा प्रवाहको सबैभन्दा तल्लो निकाय वडा कार्यालयमार्फत असंगठित क्षेत्रका दैनिक ज्यालादारी श्रमिक, मजदुर र असहायहरूलाई राहत वितरण गर्ने नीति लिएको छ । अर्थ मन्त्रालयले लक्षित प्रत्येक परिवारलाई ३० किलो चामल, ३ किलो दाल, २ प्याकेट नुन, २ लिटर खाने तेल, ४ वटा साबुन र २ किलो चिनी राहत दिने गरी मापदण्ड तयार पारेर स्थानीय तहहरूलाई पठाएको छ । तर, राहत पाउनेको संख्या अनपेक्षित रूपमा बढेपछि स्थानीय तहहरूले सरकारले तोकेको भन्दा कम ५ किलो१० किलो१५ किलोका दरले चामल बाँडेका छन् । केहीले भने ३० किलो चामल नै दिएका छन् । राहत सामग्रीको अनुपात स्थानीय तहपिच्छे फरक छ । काठमाडौं महानगरपालिकामा वडापिच्छे पनि राहत सामग्रीको परिमाण फरक छन् । महानगरका प्रवक्तासमेत रहेका वडा नम्बर १५ का वडाध्यक्ष ईश्वरमान डंगोलले राहत पाउनेको संख्याअनुसार राहत सामग्रीको अनुपात फरकफरक हुन पुगेको बताए । राहत पाउनेको संख्या धेरै भएका स्थानमा सामग्रीको अनुपात घटाएर सबैलाई पुर्याउने कोसिस गरिएको छ । काठमाडौंमा अधिकतम १६ किलो चामल बाँडिएको छ । राहत लिन धेरै मानिस ओइरिएकाले चुनौती थपिएको डंगोलले बताए । भीड बढेपछि कतिपय स्थानमा राहत वितरण नै रोकिएको छ ।नगरपालिका संघका अध्यक्ष अशोककुमार व्याञ्जुले वडाहरूमा राहत लिन इच्छा राख्ने व्यक्तिको संख्या अस्वाभाविक ढंगले बढी देखिएपछि वितरण प्रमुख चुनौती बनेको बताए । दैनिक मजदुरी गरेर बिहानबेलुका छाक टार्नेले लकडाउनका बेला खान नपाऊन् भन्ने उद्देश्यले राहत दिन खोजिएको हो तर त्यसबाहेककाले पनि राहतको अपेक्षा गरेपछि व्यवस्थापनमा समस्या भएको छ, उनले भने, सही व्यक्तिको पहिचान गरी राहत वितरण गर्ने तयारीले गर्दा कतैकतै ढिला हुन पुगेको छ । त्यसलाई तीव्रता दिन सबै नगरपालिकालाई आग्रह गरेका छौं । धुलिखेल नगरका प्रमुखसमेत रहेका उनले लकडाउनकै कारण आफ्नो पालिकाभित्रका कोही मानिस भोकै नरहून् भन्नेतर्फ देशैभरका जनप्रतिनिधि सचेत रहेको बताए ।वास्तविक व्यक्तिसँगै राहत लिन इच्छा राख्ने अरू व्यक्तिहरूसमेत थपिएपछि धेरैतिर समस्या भएको बताउँछन् गाउँपालिका महासंघका अध्यक्ष होमनारायण श्रेष्ठ । संख्यालाई सानो बनाउन नसक्दा स्थानीय तहहरूलाई राहत वितरणमा चुनौती थपिएको उनको भनाइ छ । सरकारले सिंहदरबारबाट राहत बाँड्नु भनिदिएको छ, स्रोत व्यवस्थापन पनि स्थानीयले नै गर्नुपरेको छ, त्यसमाथि एउटा मापदण्ड माथिबाटै पठाइएको छ, उनले भने, त्यो मापदण्डअनुसार राहत सामग्री दिन सबै स्थानीय तह सक्षम छैनन् । आफ्नो विशिष्टीकरणका आधारमा सबैले राहत वितरण गरेका छन् । श्रेष्ठ अध्यक्ष रहेको सिन्धुपाल्चोकको जुगल गाउँपालिकामा राहत पाउनेको संख्या बढी भएपछि वितरण गरिएको छैन । वडाध्यक्षहरूसँग छलफल भइरहेको र नाम टुंगो लागेपछि वितरण थालिने उनले बताए ।अर्थ मन्त्रालयले राहत वितरणका लागि सबै स्थानीय तहलाई कोरोना रोकथाम, नियन्त्रण तथा उपचार कोष खडा गर्न परिपत्र गरेको छ । उक्त कोषमा चालु आर्थिक वर्षको स्वीकृत बजेटबाट रकमान्तर गरी निश्चित रकम स्थानीय तहले राख्न सक्ने भनिएको छ । साथै प्रदेश सरकारबाट प्राप्त अनुदान तथा विभिन्न दाताबाट प्राप्त सहयोग उक्त कोषमा जम्मा गरिनेछ ।नगरपालिका संघका महासचिव भीम ढुंगानाले कोभिड१९ को नियन्त्रण, रोकथाम र राहत वितरणमा संघले स्थानीय सरकारलाई जिम्मेवारी धेरै दिए पनि त्यसअनुसार कुनै सहयोग भने नगरेको गुनासो गरे । सामूहिक क्वारेन्टाइनको व्यवस्थापन, त्यहाँ बस्नेको खानपानदेखि साबुन, तौलियासम्मको जोहो स्थानीय तहले गरेको उनले जानकारी दिए । त्यसबाहेक स्थानीय तहभित्र रहेका अस्पताल, स्वास्थ्य केन्द्रहरूमा औषधि, अन्य स्वास्थ्य र सुरक्षा सामग्रीको जोहो पनि स्थानीय तहले गर्नुपरेको उनले बताए ।अर्कोतिर विपन्न वर्ग र मजदुरलाई वडाबाट राहत वितरणको घोषणा मात्रै गरिदिएर संघ सरकार आफ्नो जिम्मेवारीबाट पन्छिएको उनले आरोप लगाए । राहत वितरण गर्ने भनेको छ, राहत कस्ताकस्ताले पाउने, सूची र राहत दिइने सामग्रीको लिस्ट पनि संघले सार्वजनिक गरेको छ, उनले भने, त्यति मात्रैले जिम्मेवारी पूरा हुने हो कि स्थानीय तहलाई केन्द्रले त्यसअनुसारको स्रोतको सहयोग पनि गर्नुपर्ने हो ? उनी धादिङको नीलकण्ठ नगरपालिकाका प्रमुख हुन् ।"
सुकुम्बासीलाई छाक टार्न धौधौ,"५५ वर्षीय विष्णु हेमरम घरनजिकै हडिया खोलामा गिट्टी कुटेर परिवार पाल्थे । दुई सातायता काम बन्द छ । बिहानबेलुकी छाक टार्ने बाटो पनि बन्द । गिट्टी कुटेर कमाएको पैसाले छोराछोरीलाई ख्वाउँथें, भद्रपुर९ घोडामाराका हेमरम दुखेसो पोख्छन्, अहिले न काम छ, न माम ।हडिया खोलाकिनारका करिब २० घर सन्थाल समुदायका सुकुम्बासी परिवारको अवस्था समान छ । नगरपालिका र जनप्रतिनिधिसमेत पुगेका छैनन् । हेमरामले आक्रोश पोखे, चुनाव थियो भने भोटका लागि अस्ति नै आइपुग्थे । अभावका बेला कुनै नेताले मुख देखाएको छैन ।८० वर्षकी फूलमुनी सोरेन चन्द्रगढीको होटलमा भाडा मस्काएर परिवार पाल्दै थिइन् । लकडायनसँगै काम बन्द भो । यिनलाई छाक टार्न धौधौ छ । घरजग्गा भएकाले राहत पाए भन्ने सुनियो, फूलमुनीले भनिन्, हामी भोकै छौं । यिनको घरमा न चामल छ, न त अरू खानेकुरा नै । छ त मात्रै पानी र नुन । पानी उमाल्छिन् नुन छर्किन्छिन् अनि घटघटी पिएर भोक मेटाउँछिन् । हामी त भोक सहन पनि सक्छौं, फूलमुनीले थपिन्, तर, बालबच्चालाई के ख्वाएर बचाउने ? ४५ वर्षका निर्मल उराउको सानो झुप्रो छ । परिवार भने १० जनाभन्दा बढी । निर्माण श्रमिकका रूपमा कार्यरत निर्मलको १० जनाको परिवारले के खाँदै होला यो बेला । लकडाउनअघि किनेको ५ किलो चालम सकिएपछि यो परिवार पनि भोकै छ । किन्न जाउँ, पैसा छैन । उधारो पनि कसैले पत्याउँदैन । गिट्ठा खान पनि पाइएको छैन, उनले भने, गिट्ठा खोज्न जंगल पस्नुपर्छ, पुलिसले घरबाट निस्कियो कि पिटिहाल्छ ।झापाका पालिकाहरूले विपन्न र ज्याला मजदुरी गर्ने श्रमिकका परिवारलाई धमाधम राहत वितरण गरिरहेका छन् । भद्रपुरले पनि पहिलो चरणमा विपद् व्यवस्थापन कोषमार्फत १५ लाख रुपैयाँ खाद्यान्न राहतका रूपमा वितरण गरेको छ । नगरका अनुसार ३ हजार २ सय ४८ विपन्न परिवारका लागि ५१ हजार १ सय ६४ किलो चामल, ३ हजार ४ सय ४ किलो दाल, २३ हजार ४ सय ४८ किलो नुन, २ हजार १ सय ९३ लिटर तेल, २ हजार ६ सय ६६ डल्ला साबुन, १ सय २० कार्टुन चाउचाउ, १ सय ४० किलो आलु, २४ किलो चियापत्ती र १ सय २० किलो चिनी वितरण गरेको छ । मेयर जीवनकुमार श्रेष्ठका अनुसार दोस्रो चरणमा थप विपन्नको पहिचान गरी राहत वितरण गरिने बताइएको छ ।"
मास डिप्रेसन को डर,"अनि आउँछ, राज्यको अभिभावकत्वमलाई संकट पर्दा राज्यले हेर्छ भन्ने विश्वास पैदा हुँदा मानसिक विचलनमा कमी आउने मनोविद्हरूको भनाइ छ । नेपालमा सरकारले दैनिक ज्यालादारी मजदुरका लागि राहत दिने, अपांगता भएका व्यक्ति, ज्येष्ठ नागरिकलाई विशेष हेरचाह गर्ने, औपचारिक क्षेत्रका श्रमिकका लागि रोजगारदाताले पारिश्रमिक उपलब्ध गराउने लगायतका घोषणा गरिसकेको छ । सरकारी राहत सकारात्मक तर अपर्याप्त भएको आवाज उठिरहेको छ । उता, अमेरिकी राष्ट्रपति डोनाल्ड ट्रम्पले दुई खर्ब डलरको आपतकालीन आर्थिक प्याकेज घोषणा गरे । आर्थिक संकटबाट पिल्सिएका अमेरिकीलाई यो राहत कार्यक्रमले मनोवैज्ञानिक रूपमा सक्षम बनाउने अपेक्षा छ । न्युयोर्कमा कोभिड१९ नियन्त्रण नहुँदै मानसिक परामर्श सुरु भएको छ । त्यहाँका गर्भनर एन्ड्री क्युमोले छ हजार कर्मचारी नियुक्ति गरेका छन् । उनीहरू मनोवैज्ञानिक उपचारका लागि चौबिसै घण्टा निःशुल्क खटिरहेका छन् ।यो महामारीका कारण जसको रोजगारी खोसिनेछ, जसले आफन्त गुमाउनेछन्, जो संक्रमणपछि रिकभर हुनेछन्, उनीहरू मानसिक रूपमा कमजोर हुन्छन् । अझ पहिल्यैबाट डिप्रेसन वा अन्य खालका समस्या हुने त झन् खतरामा पर्नेछन् । प्रकोपले निम्त्याउने मानसिक स्वास्थ्यसम्बन्धी अध्येता एलेना न्युम्यान भन्छिन्, हामीले आम महामारीको अध्ययनपछि के अनुभव गरेका छौं भने जसले आफन्त गुमाएको हुन्छ वा आर्थिक कठिनाइ भोग्नुपर्छ, उनीहरू सामान्य दिनचर्यामा फर्कन निकै मुस्किल पर्छ । अहिलेका लागि चाहिँ कोभिड१९ बाट जोगिनु नै सबथोक हो । संकटलाई सामना गरेपछि बेग्लै ऊर्जा आउन सक्छ । पेसाव्यवसायका नयाँ सम्भावना जन्मन सक्छन् । आचार्यको सुझाव छ, अहिले हामी घरमै बसेर रमाऔं, पारिवारिक प्रेम बढाऔं । यो समयमा एकदम मज्जा लुटौं, ताकि भोलि जस्तोसुकै परिस्थिति आए पनि सामूहिक प्रतिरोध गर्ने आँट विकास होस् ।"
देवरको हत्या,महोत्तरी (कास) देवरको हत्या आरोपमा महोत्तरीको सम्सी गाउँपालिका२ बाट भाउजू पक्राउ परेकी छन् । १३ वर्षीय मजिबुल अन्सारीको हत्या आरोपमा भाउजू २८ वर्षीया सगिरा खातुनलाई प्रहरीले पक्राउ गरेको हो । खातुनका श्रीमान् रोजगारीका लागि भारतमा छन् । अर्कैसँग आफ्नो सम्बन्ध रहेको थाहा पाएका देवरले हल्ला गरिदिने डरले खातुनले गत चैत १२ को बिहान ५ बजे घरमा सुतिरहेका बेला घाँटी थिचेर मारेको अनुसन्धानबाट खुलेको एसपी श्यामकृष्ण अधिकारीले बताए ।
४० बालक र ३० कैदी छाडिए,पर्सा (कास) वीरगन्जस्थित बाल सुधारगृहबाट ४० बालक र वीरगन्ज कारागारबाट ३० कैदी छुटेका छन् । सुधारगृह प्रमुख टीकाकृष्ण काफ्लेका अनुसार लकडाउनयता सोमबारसम्ममा ४० बालक छुटेका छन् । उनीहरूलाई अभिभावकको जिम्मा लगाई हाललाई तारेखमा छाडिएको छ । गृहमा अब ६५ बालक छन् । यस्तै उक्त अवधिमा वीरगन्ज कारागारबाट एक भारतीय नागरिकसहित ३० कैदी छुटेका छन् । जेलर श्रवणकुमार पोखरेलका अनुसार छुट्नका लागि ४९ जनाको निवेदन परेको थियो । छाडिएकाहरूले बाँकी कैद बराबरको दैनिक तीन सय जरिवाना तिरेका छन् भने अदालतले बोलाएका बेला हाजिर हुने सर्त छ ।
हुरीपीडितको रकम कोरोना कोषलाई,"बारा (कास) कांग्रेसले प्रदेश २ सरकारको कोरोना भाइरस संक्रमण रोकथाम नियन्त्रण तथा उपचार कोषमा ४० लाख ७५ हजार हस्तान्तरण गरेको छ । कोरोना पीडित बिरामीको उपचारका लागि भन्दै कांग्रेसको बारा जिल्ला कार्य समितिले उक्त रकम दिएको हो । गत वर्ष बारा र पर्साका हुरीपीडितका लागि संकलन गरेको उक्त रकम कांग्रेस जिल्ला समिति बाराले एक वर्षदेखि आफ्नै कोषमा थन्क्याएको थियो । ०७५ चैत १७ मा आएको हुरीबाट पीडितलाई उक्त रकम उपलब्ध गराउन कांग्रेस केन्द्रीय कार्यालयसहित पार्टीका सांसद र जिल्ला तहबाट जुटेको थियो । त्यतिबेला हुरीबाट बारामा २८ र पर्सामा एक गरी २९ जनाको मृत्य र सयौं घरविहीन र घाइते भएका थिए । कांग्रेस बाराका सभापति जयचन्द्र चौरसियाका अनुसार केन्द्रीय कार्यालयले उपलब्ध गराएको २५ लाखसहित अन्य सहयोग जुटेको त्यही बेलाको रकमको चेक प्रदेश २ का मुख्यमन्त्री लालबाबु राउतलाई हस्तान्तरण गरिएको हो । पार्टीले हुरीपीडितका लागि सहयोग रकम उपलब्ध गराएको थियो तर नेपाली सेनाले घर बनाइदिएपछि रकम ढिलो गरी उपलब्ध भयो, उनले भने, सेनाले घर बनाइदिएपछि त्यो सहयोग दिँदा खासै अर्थ राख्ने थिएन, त्यसैले रकम नमासेर जोगाएर राखेका थियौं । मानवीय सहयोगकै लागि राखेका थियौं ।"
लडेर दुई जनाको मृत्यु,"विराटनगर (कास) मोटरसाइकल र रुखबाट लडेर खोटाङ र भोजपुरमा दुई जनाको मृत्यु भएको छ । भोजपुरको षडानन्द नगरपालिका१० का ६९ वर्षीय हस्तबहादुर राई मंगलबार बिहान पौने १० बजेतिर घाँस झार्ने क्रममा घरनजिकैको काभ्राको रुखबाट लडेर गम्भीर घाइते भए । उनको उपचारका लागि लैजाने क्रममा बाटोमै मृत्यु भएको प्रहरीले जनाएको छ । यस्तै, खोटाङको हलेसी तुवाचुङ नगरपालिका९ का ३० वर्षीय वीरबहादुर राईको मोटरसाइकलबाट लडेर मृत्यु भएको छ । नगरपालिकाले विपन्नका लागि वितरण गर्ने राहतका लागि फाराम भर्न उनी नगर कार्यालय गएका थिए । कार्यालय परिसरमा रोकेर राखिएको मोटरसाइकलमा बस्ने क्रममा लडेपछि उनको छातीमा मोटरसाइकलले थिचेको थियो । उनको घटनास्थलमै मृत्यु भएको इलाका प्रहरी कार्यालय हलेसीले जनाएको छ ।"
फुटबलर मानेको कथा,"साडियो मानेबारे भर्खरै एउटा नयाँ वृत्तचित्र निस्केको छ । यसले कथा सुनाउँछ, कसरी उनको अद्वितीय यात्रा सम्भव भयो भनेर । सेनेगलको दुर्गम गाउँ बम्बालीमा उनको सुरुआती दिन बितेका थिए । त्यहाँबाट मानेले लिभरपुलका लागि सन् २०१९ को युरोपेली च्याम्पियन्स लिग फाइनल यात्रा तय गरे । सेनेगलको माटोमा हुर्केका मानेले आफ्नो कथा यो वृत्तचित्रमा भन्ने प्रयास गरेका छन् । यसमा योर्गन क्लोपसँगै एनफिल्डका केही खेलाडीको अन्तर्वार्ता पनि छ । विशेषतः मोहम्मद सलाह र भर्जिल भान डाइकको ।मानेको जीवनको सबैभन्दा निर्णायक मोड रह्यो, उनको बुवाको निधन । माने भन्छन्, त्यतिबेला म ७ वर्षको थिएँ । म फुटबल खेल्ने तयारीमा थिएँ । नातामा दाजु पर्ने आए र बुवाको मृत्यु भएको खबर सुनाए । मलाई लाग्यो, उनी ठट्टा गरिरहेका छन् । मलाई के भएको थियो, बुझ्नै गाह्रो भयो । निधनको केही समयअगाडि बुवा बिरामी हुनुभएको थियो । हामीले उहाँलाई केही पारम्परिक औषधि दियौं र त्यसले काम पनि गरेको थियो ।त्यसको ३४ महिनापछि फेरि रोग फर्केको थियो । यसपल्ट ती पारम्परिक औषधिले काम गरेन । मानेको गाउँमा अस्पताल भन्ने नै थिएन । त्यसैले नजिकैको अर्को गाउँको अस्पतालमा लगियो, तर यसपल्ट भाग्यले साथ दिएन । मानेका बुबा रहेनन् । माने पुराना दिन सम्झेर भन्छन्, म सानो छँदा बुवा मलाई धेरै माया गर्नुहुन्थ्यो । उहाँ निकै कोमल हृदयको हुनुहुन्थ्यो । जतिेला उहाँ रहनुभएन, त्यसबाट हाम्रो परिवारमा निकै ठूलो असर पर्यो ।फुच्चे मानेले आफैंलाई भनेछन्, अब मैले आफ्नो परिवारका लागि केही गर्नुपर्छ र आमालाई सहयोग गर्नुपर्छ । मानेलाई त्यति बेला वास्तवमै गहिरो चोट लागेको थियो । त्यसको दुई दशकपछि मानेकै व्यक्तिगत खर्चमै त्यो गाउँमा अस्पताल बन्दैछ । ६ महिनापछि त्यसको काम सुरु हुनेछ । यसअघि मानेले आफ्नै खर्चले गाउँमा स्कुल पनि खोले । माने जन्मेहुर्केको सेडहिग प्रान्तका ७० प्रतिशत जनता अझै गरिबीको रेखामुनि छन्, विश्व बैंकले यस्तै भन्छ ।मेरी बहिनीको जन्म हाम्रो आफ्नै घरमा भएको थियो, किनभने नजिकै अस्पताल थिएन । यो निकै खराब स्थिति थियो, त्यसैले मैले अस्पताल निर्माण गर्ने सोच बनाएँ, अस्पतालले कम्तीमा मानिसमा विश्वास त उत्पन्न गर्छ । मानेका बुवा इमाम थिए । उनको मृत्युको दिन पारे प्रत्येक वर्ष परिवारका सबै सदस्य जम्मा हुने गर्छन् र कुरान पढ्ने काम हुन्छ । व्यावसायिक फुटबलर हुने उद्देश्यका कारण मानेले आफ्नो पढाइलाई भने निरन्तरता दिएनन् ।फुटबल खेल्न पढाइ छाड्ने निर्णयका लागि मानेले आफ्नो परिवारलाई मनाउन नै सकेनन् । त्यसैले उनी घर छाडेर भागे । जतिखेर उनी १५ वर्षका थिए । साथी लुक डिजिबोनेसँग भागेका थिए । तर यो सजिलो काम भने थिएन । मानेको सपनालाई पूरा गर्न उनलाई सहयोग गर्ने कोही थिएनन् । माने भन्छन्, तर मैले सपना देख्न कहिले पनि छाडिनँ । आफ्नो घर छाडेर राजधानी सहर डकार जाने काम आफैंमा जोखिमपूर्ण थियो । तर मलाई के विश्वास थियो भने म एकदिन पक्कै सफल हुनेछु ।घर छाडेर गएपछि भने परिवारले मानेलाई गम्भीर लिन थाल्यो । किनभने उनको मनमा फुटबलबाहेक अरू केही थिएनद। फेरि मानेलाई फुटबल खेल्नबाहेक केही गर्न पनि आउँदैनथ्यो । सेनेगेलको राजधानी डकारमा रहेको जेनेरेसन फुट एकेडेमीबाट मानेले आफ्नो वास्तविक फुटबल यात्रा सुरु गरे । सुरुको एउटा अभ्यास खेलमा मानेले चार गोल गरे । त्यो खेल देखेर एकेडेमीका सबै मानेको खेलबाट प्रभावित रहे ।त्यहाँ माडे टुरेको रेखदेखमा माने हुर्केबढे । टुरेलाई माने आफ्नो पिता जत्तिकै मान्छन् । सन् २०११ को सुरुमा फ्रान्सेली क्लब मेट्जले मानेलाई अनुबन्ध गरिहाल्यो । त्यसको १८ महिनापछि उनी अस्ट्रेलियाली क्लब रेडबुल साल्सबर्गमा आबद्ध भए । मानेको प्रभावशाली प्रदर्शन मदतले सेनेगलले सन् २०१२ को ओलम्पिकमा राम्रो पनि गरेको थियो । क्वाटरफाइनलसम्मको यात्रा तय गरेर । क्लोप सन् २०१४ ताका बोर्सिया डर्टमन्डमा थिए र त्यही बेला मानेलाई पहिलो पल्ट भेटेका थिए ।मानेले बेसबल क्याप लगाइरहेका थिए र क्लोपलाई लागेको थियो, यी कुनै र्याप गायक हुन् । उनी प्रश्न गर्छन््, मैले त्यतिबेलाको खेलमा सकेसम्म राम्रो खेल्ने प्रयास गरें र यो नै जीवनको एक भाग हो नि होइन न र ? खासमा क्लोपले मलाई गलत बुझेका रहेछन् । जीवनमा कति बेला के हुन्छ, भन्नै सकिन्न । क्लोपले अन्ततः सन् २०१६ मा उनलाई लिभरपुलमा अनुबन्ध गरिहाले । साउथह्याम्पटनका लागि मानेले लिभरपुलविरुद्ध ३ खेलमा ४ गोल गरेपछि क्लोपसँग अरू विकल्प पनि थिएन ।आजकल क्लोप मानेको खुबै प्रशंसा गर्छन् । गत सिजन बार्सिलोनाविरुद्ध प्राप्त अद्वितीय पुनरागमन जितपछि माने आफैं पनि क्लोपका प्रशंसक भएका छन् । उनी भन्छन्, क्लोपको सबैभन्दा ठूलो विशेषता त हो, उनी कहिले पनि हरेस खाँदैनन् । बार्सिलोनाको त्यो जित अगाडि बसेको बैठकमा उनलाई पूरा विश्वास थियो, लिभरपुलले यो प्रख्यात जित निकाल्न सक्छ भनेर । त्यो खेलमा हाम्रा दुई प्रमुख खेलाडी सलाह र राबर्टो फिर्मिनो थिएन, तर पनि राम्रो खेल्न हामीलाई उनी खुबै उक्साइरहेका थिए ।फाइनलमा लिभरपुलले टोटेनहमलाई हराएर उपाधि चुम्यो । लिभरपुल खेलाडी र समर्थकले मनाएको खुसी अपार थियो । तर त्यति थिएन, जति माने आफ्नो घर फर्कदा प्राप्त भएको थियो । बम्बालीमा उनी पैदल हिँड्दै घुमेका थिए । त्यसक्रममा मानेले एक बुढी महिलालाई सोधेछन्, मलाई किन फोन नगरेको ? मैले तपाईलाई मेरो नम्बर दिएको थिएँ । ती महिलाले उत्तर फर्काइन्, मसँग त फोन नै छैन । माने छक्क परे, आफ्नो गाउँलेको कमजोर आर्थिक स्थिति देखेर ।पूरा वृत्तचित्रमा माने हँसिलो मुहारमा मात्र देख्न सकिन्छ । त्यसको एउटा भागले खुबै मन छुन्छ । आफूले खर्चेर बनाएको स्कुल चल्ने भएपछि त्यसको भवनअगाडि बसेर मानेले भनिरहेका छन्, मानिसको जीवनमा शिक्षाको ठूलो अर्थ हुन्छ । स्कुललाई सबैभन्दा बढी महत्त्व दिनुपर्छ । फेरि मानिसका लागि स्वास्थ्य पनि उत्तिकै महत्त्वपूर्ण हुन्छ, त्यसैले अब हाम्रो काम यो अस्पतालको निर्माण कार्य पूरा गर्नु हो । मानेको सफलताका लागि गाउँलेले हरदम प्रार्थना गरिरहेको हुन्छ । त्यसैले माने मान्छन्, तिनकै लागि केही गर्नु आफ्नो कर्तव्य हो । कोरोना भाइरस संक्रमणविरुद्ध लड्नका लागि भर्खरै मानेले सेनेगली सरकारलाई ४० हजार पाउन्ड सहयोग गरेका छन् । वृत्तचित्रमा मानेको निचोड हो, फुटबल पनि खेल्नुपर्छ, पढाइ पनि जारी राख्नुपर्छ । पढाइले मान्छेलाई जीवनमा सफल हुन मदत गर्छ । जतिबेला म सानो थिएँ, त्यतिबेला त्यो सम्भव थिएन, किनभने गाउँमा राम्रो स्कुल थिएन । त्यति बेलाको समय गाह्रो थियो ।"
मुलर बायर्नमा थप दुई वर्ष,"म्युनिख (एजेन्सी) बायर्न म्युनिखका फरवार्ड थोमस मुलरले दुई वर्षका लागि सम्झौता नवीकरण गरेका छन् । यससँगै उनी बायर्नमा सन् २०२३ सम्म रहनेछन् । २००९ मा बायर्न आएयता जर्मनीका ३० वर्षे यी अन्तर्राष्ट्रिय खेलाडीले ५ सयभन्दा बढी खेल खेल्दै १६ प्रमुख उपाधि जितिसकेका छन् ।यो क्लब मेरा लागि पुरानो रोजगारदाता मात्र नभएर धैर्य पनि हो, बुन्डेसलिगामा १ सय १६ गोल गरिसकेका मुलरले भने, यहाँ अर्को दुई वर्ष बिताउन पाउँँदा म खुसी छु । मैदानभित्र र बाहिर म आफ्नो तर्फबाट सबै योगदान दिने छु । बार्यन अहिले बुन्डेसालिगामा ४ अंकको फरकमा शीर्षस्थानमा छ । कोरोना भाइरसको त्राससँगै विश्व नै संकटमा रहेको अवस्थामा बुन्डेसलिगाका खेल पनि अप्रिल ३० यता हुन सकेका छैनन् ।हामी पुनः खेल्नेमा म निश्चित छु, त्यसपछि हामी हाम्रो सफलतालाई पनि निरन्तरता दिने छौं । यसले मलाई हौसला दिनेछ, मुलरले भने । बायर्नको ट्रेनिङ यस साता सुरु भएको छ र खेलाडीलाई ५ समूह बनाएर प्रशिक्षण गराइएको छ ।"
रोनाल्डिन्हो छुटे,असुनसिएन (एजेन्सी) ब्राजिली फुटबलका पूर्व स्टार खेलाडी रोनाल्डिन्हो मंगलबार जेलबाट छुटेका छन् । पाराग्वेको अदालतले रोनाल्डिन्हो र उनका दाजुलाई जेल मुक्त गर्ने निर्णय गरेको हो ।अब उनी होटलमा बन्दीका रूपमा रहनेछन् । यो निर्णय आएको ठीक एक महिनाअगाडि मात्र उनी जाली राहदानी प्रयोग गरेर पाराग्वे प्रवेश गरेको आरोपमा समातिएका थिए । रोनाल्डिन्होका वकिलले १६ लाख डलर धरौटीका लागि बुझाएका छन् । कोरोना भाइरस संक्रमण बच्न पाराग्वेको राजधानी अहिले लकडाउनबाट गुज्रिरहेको छ । त्यसकारण रोनाल्डिनो होटलमा बन्दी हुनेछन् ।
