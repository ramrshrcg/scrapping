शीर्षक,विवरण
जहाँको सास्ती सरकारले देख्दैन,"हिँडेर गलेकी १७ वर्षीया गर्भवती सल्यान कपुरकोटकी कमला घर्ती मगर बिहीबार थानकोट नागढुंगा नजिकै ओरालोमा खाली ट्रक आए चढेर जान पाइन्छ कि भनेर पर्खदै (१) । यस्तै नुवाकोटको छहरेबाट बुधबार रातिदेखि लगातार १५ घण्टा हिँडेर बिहीबार धादिङको आदमघाट आइपुगेपछि सुस्ताएका रौतहट, सिरहा, भैरहवा र पाल्पाका मजदुर (२) । र, आदमघाटमा केहीबेर आराम गरेपछि जुत्ता बोकेर खाली खुट्टा हिँड्दै (३) । खुट्टामा घाउ र फोका भएकाले उनीहरूले जुत्तासमेत लाउन सकेका थिएनन् । तस्बिर : प्रकाशचन्द्र तिमिल्सेनाकान्तिपुर"
आपत्मा सघाउँदै आविष्कार,"कति जनशक्ति छन् ? चिकित्सकको सुरक्षाको सामग्री बनाउन केन्द्रका १५ जना प्राविधिक खटिने गरेका छन् । १० जना भने १६ घण्टा खटिने गरेका छन् । केन्द्रमा मेकानिकल, इलेक्ट्रोनिकल, बायोमेडिकल इन्जिनियर छन् । उनीहरूका लागि केन्द्रमा सुत्ने र खाने व्यवस्था गरिएको छ । हामी राति १२ बजेसम्म काम गर्छौं, इन्जिनियर देवले भने, बिहान ८ बजेदेखि फेरि काममा घोटिन्छौं ।अस्पताल र स्वास्थ्यकर्मीको मागका आधारमा जनशक्ति र सामग्री बनाउन आवश्यक पर्ने कच्चा पदार्थको खोजीसमेत पुनले फेसबुकमार्फत गर्ने गरेका छन् । पीपीई बनाउने गार्मेन्टदेखि भेन्टिलेटर मर्मत गर्ने बायोमेडिकल र इलेक्ट्रोनिक इन्जिनियरसमेत उनले फेसबुकबाटै भेट्टाएका हुन् ।"
खाने व्यवस्था न जाने,"नरोकेकामा प्रदेश सरकारको गुनासोकेन्द्रीय सरकारले राजधानी र अन्य सहरमा खाने, बस्ने व्यवस्था मिलाउनुको साटो मानिस निस्कन दिएकामा प्रदेश सरकारहरू असन्तुष्ट छन् । मजदुर बसेकै ठाउँमा केन्द्रले उचित व्यवस्थापन गर्नुपर्ने उनीहरूको जोड छ ।कुनै पनि सरकारले जो जहाँ छ, त्यही व्यवस्थापन गर्ने हो । काठमाडौंलगायतका ठाउँबाट मान्छे निस्कन दिएपछि समस्या कसरी समाधान हुन्छ ? कर्णाली प्रदेश सरकारका प्रवक्ता एवं कृषिमन्त्री बिमला केसीले भनिन्, काठमाडौंबाट मजदुरहरू हिँड्ने अवस्था किन आयो ? केन्द्र सरकारले ध्यान दिनुपर्ने होइन ?उनले घर फर्कन लागेका व्यक्ति पुगेको ठाउँमा त्यहीँको सरकारले खाने, बस्ने (क्वारेन्टाइन) को व्यवस्था नगर्दा समस्या आएको सुनाइन् । संक्रमण रोक्ने हो भने जो जहाँ छ, त्यहीँ मजदुर र अन्य निम्न वर्गको उचित व्यवस्थापन गर्नुपर्छ, उनले भनिन् ।सुदूरपश्चिम प्रदेश सरकारको पनि उस्तै गुनासो छ । केन्द्र, अरू प्रदेश सरकारले सुदूरपश्चिमसम्म हिँडेर आउन दिने कारण कसरी उत्पन्न भयो ? आन्तरिक मामिला तथा कानुनमन्त्री प्रकाश शाहले भने, कि केन्द्र सरकारले आफ्ना मान्छे लिन भन्नुपर्यो, हामी लिए्र आउँछौं । लकडाउन कडा गर भनेर हामीलाई भन्दै खुरुखुरु मान्छे निस्कन दिने ?उनले घर फर्केका मान्छेलाई व्यवस्थापन गर्न केन्द्रीय सरकारले प्रशासनको सदुपयोग गर्नुपर्ने बताए । मन्त्री केसी र शाहले आफ्नो प्रदेशमा समस्या भएका व्यक्तिलाई खाने, बस्ने व्यवस्था गरिरहेको बताए ।प्रदेश१ का सरकारका प्रवक्ता तथा आन्तरिक मामिला तथा कानुनमन्त्री हिक्मतकुमार कार्कीले प्रदेशका बासिन्दा अन्यत्रबाट ल्याउने व्यवस्था मिलाइएको बताए । आउने क्रममा कतै समस्यामा परेको भए सम्बन्धित स्थानीय तह, जिल्ला प्रशासनलगायत निकायसँग समन्वय गरी गन्तव्यमा पुग्न सहयोग गर्दै आएका छौं, मन्त्री कार्कीले भने ।अरू प्रदेशका बासिन्दा प्रदेश १ का कुनै स्थानमा भए र घर जान चाहे सम्बन्धित प्रदेशसँग समन्वय गरी पठाउने व्यवस्था गरिएको पनि उनले बताए । खर्च सम्बन्धित प्रदेश र स्थानीय तहले नै गर्नुपर्छ । गाडीको अनुमतिलगायत पक्षमा प्रदेश सरकारले सहयोग गर्छ, उनले भने ।प्रदेश २ ले काठमाडौंमा रहेका मानिसको व्यवस्थापन र सहज आवागमनका लागि छलफल भइरहेको भौतिक पूर्वाधार तथा विकासमन्त्री जितेन्द्र सोनलले जानकारी दिए । मुख्यमन्त्रीजीले नै प्रदेश बाहिर रहेका यहाँका मानिसलाई ल्याउन वा अरू व्यवस्थापन गर्न चासो दिनुभएको छ, उनले भने, यो समस्या अचानक आयो । हिँडेर आउनेका लागि प्रदेशभित्र यातायातको बन्दोबस्त गरेर गन्तव्यसम्म पुर्याउन छलफल भइरहेको छ ।"
सुरक्षाकर्मी र प्रशासन किन निर्मम ?,"नागरिककै हितका लागि आउजाउमा कडाइ गरिएको हो, यसलाई अन्यथा लिनु हुँदैन, नागरिकले घरघरमा बसेर सहयोग गर्नुस् । केदारनाथ शर्मा, प्रवक्ता, गृह मन्त्रालय"
तीन सातापछि पनि रहिरहन्छ संक्रमण,"प्रताप विष्ट र सुवास विडारी (मकवानपुर), कलेन्द्र सेजुवाल (सुर्खेत), लालप्रसाद शर्मा (पोखरा)"
सुदूरपश्चिममा बढी जोखिम किन ?,दक्षिण नाका सिल पछिल्लो समयमा सशस्त्र प्रहरीले भारतसँग सीमा जोडिएका सुदूरपश्चिमका सबै जिल्लामा नाका पूर्ण रूपमा बन्द गरेको जनाएको छ । भारतसँग सीमा जोडिएको कैलालीको एक सय एक किलोमिटर क्षेत्रमा कडाइ गर्न ७२ ठाउँमा पोस्ट खडा गरेर पाँच सय बढी सुरक्षाकर्मी परिचालन गरिएको सशस्त्र प्रहरीको धनगढीस्थित ३४ नम्बर गणका गणपति एसपी कमल तिमिल्सिनाले बताए ।
सामग्री ल्याउन दुवै वाइडबडी चीनतर्फ,"स्वास्थ्य सामग्री लिन नेपाल एयरलाइन्सका दुई वटा वाइडबडी विमान चीनको ग्वाङजाउतर्फ उडेका छन् । चीनले लागू गरेको नयाँ भन्सार नीतिका कारण गएको शुक्रबार र शनिबार रद्द भएका दुई कार्गो उडान बिहीबार साँझ भएको नागरिक उड्डयन प्राधिकरणका महानिर्देशक राजन पोखरेलले बताए ।निगमको कर्पोरेट विभागकी निर्देशक अर्चना खड्काका अनुसार कोरोनाविरुद्ध प्रयोगमा आउने स्वास्थ्य सामग्री लिन गएका दुवै विमान ग्वाङजाउबाट शुक्रबार बिहान काठमाडौं फर्किने तालिका छ । दुवै कार्गो उडान काठमाडौंका दुई वटा कार्गो कम्पनीले भाडामा लिई गराएका उनले जानकारी दिइन् । एउटा कार्गो उडान सांग्रिला फेट र अर्को फ्ल्यास फेइट लजेस्टिक प्रालिले गर्न लागेका हुन्, उनले भनिन् ।लकडाउन सुरु भएपछि निगमका वाइडबडी विमानले ग्वाङजाउबाट यसअघि एउटा सरकारी र अर्को निजीका लागि गरी दुई वटा कार्गो उडान गरिसकेका छन् । सांग्रिला फेटले गत शुक्रबार तय गरेको उडान चीनको भन्सार नीतिका कारण त्यसै साँझ अन्तिम समयमा स्थगन गर्नुपरेको कम्पनीका प्रबन्ध निर्देशक अशोक कपालीले बताए । चीनले उत्पादन गरेका मेडिकल सामग्रीको गुणस्तरमाथि विश्वका धेरै मुलुकले शंका गरेपछि चीनको भन्सारले निर्यात गर्ने सामग्रीलाई सूक्ष्म तरिकाले जाँच्ने नियम ल्याएको कार्गो व्यवसायीहरूले बताए ।सांग्रिलाले काठमाडौंमा रहेका करिब २५ वटा मेडिकल सामग्री आयतकर्ताले चीनका विभिन्न सहरबाट खरिद गरेको करिब १२ टन औषधिजन्य सामग्री आयात गर्न कार्गो उडानको व्यवस्थापन गरेको हो । फ्ल्यास फेइट लजेस्टिक प्रालिकी महाप्रबन्धक अरुणा सिग्देलले काठमाडौंमा रहेका दूतावास, गैरसरकारी संस्था, व्यापारीलगायत ४० वटा संस्था तथा फार्मका लागि करिब २० टन स्वास्थ्य सामग्री ल्याउन लागेको बताइन् । उनले आफ्नो कम्पनीले निगमको वाइडबडी विमान भाडामा लिई तेस्रो कार्गो उडान पनि गर्ने तयारी गरिरहेको जानकारी दिइन् ।निगमलाई यी दुई कम्पनीले प्रतिघण्टा १८ हजार १ सय डलरका दरले चार्टर्ड भाडा तिरिसकेको दाबी गरेका छन् । निगमले काठमाडौंग्वाङजाउ रुटमा साढे ६ घण्टाको भाडा र दुई घण्टाको पार्किङ शुल्क लिन्छ । सांग्रिलाले यो चार्टर्ड उडानका लागि १ करोड ८७ लाख रुपैयाँ भुक्तानी गरिसकेको जनाएको छ । फ्ल्यास फेइटले पनि यही दरअनुसार नै भाडाबापतको रकम बुझाएको बताएको छ । निगमले चार्टर्ड उडान गराएबापत दुवै कार्गो कम्पनीलाई ५ प्रतिशत कमिसन दिनेछ ।"
संक्रमितसँगै आएका युवक एक महिनापछि क्वारेन्टाइनमा,"रौतहट (कास) कतारबाट आएर घरमै लुकेर बसेको अवस्थामा बिहीबार चन्द्रपुर नगरपालिका१ स्थित वाग्मतीका एक युवकलाई प्रहरीसहितको चिकित्सक टोलीले क्वारेन्टाइनमा ल्याएको छ । उनी नेपाल आउँदा यात्रा गरेको विमानमा सवार केही नेपालीमा कारोनाको संक्रमण देखिएको थियो । युवकको र्यापिड टेस्टमा नतिजा नेगेटिभ देखिए पनि चन्द्रनिगाहपुरस्थित महिला फुटबल एकेडेमीको क्वारेन्टाइन ल्याइएको हो । ती युवकलाई वडाअध्यक्षसमेत रहेका आफ्नै दाजुले घरमा लुकाएर राखेको प्रहरीले जनाएको छ । कतार एयरवेजमा गत चैत ४ मा नेपाल आएका ती युवक एक महिनादेखि घरमै लुकेर बसेका थिए । उक्त फ्लाइटबाट आएकाको अवस्था पत्ता लगाउने क्रममा प्रहरीले युवकबारे थाहा पाएको हो । उनको सुटुक्क परीक्षण गर्न वडाअध्यक्ष दाजुले चन्द्रपुरबाट चिकित्सक लैजान लागेका थिए । यसको जानकारी इलाका प्रहरी चन्द्रनिगाहपुरले थाहा पाएपछि चिकित्सक र प्रहरीको टोली साँझ घरै पुगेर र्यापिड टेस्ट गरेको थियो । युवकको स्वाब परीक्षण गरिने भएको छ । इलाका प्रहरीका डीएसपी हेमबहादुर शाहीले जनप्रतिनिधि आफैंले सूचना दिनुपर्नेमा भाइलाई लुकाएर राखेको बताए । अवस्था जस्तोसुकै भए पनि जनप्रतिनिधिको दायित्व बिर्सेर सबैलाई झुक्याउने काम गरे, उनले भने । कतार एयरवेजमै आएका रौतहटको साविक रंगपुरका अर्का युवकको पनि प्रहरीले खोजी गरिरहेको छ । रोजगारीका कतार गएका उनीहरू त्यहाँबाट घर आएर लुकेर बसे पनि प्रहरीले खोजतलासका लागि पत्राचारसमेत गरेको थियो ।"
संकटका बेला जम्बो आयोग किन ?,"सिंगै मुलुक लकडाउन मा रहेका बेला मासिक करोडौं प्रशासनिक खर्च हुने गरी जम्बो भूमिसम्बन्धी समस्या समाधान आयोग गठन गरे सरकार उल्टो दिशामा अघि बढेको टिप्पणी प्रशासनविद्हरूले गरेका छन् । कोभिड१९ को महामारी नियन्त्रण, रोकथाम र उपचारका लागि लकडाउन घोषणा गरी अत्यावश्यकबाहेक अरू सेवा बन्द गरेका सरकारले आयोग गठन गर्नु अस्वाभाविक भएको उनीहरूको भनाइ छ । आयोग गठनसँगै केन्द्र र ७७ जिल्लामा गरेर ७८ वटा नयाँ कार्यालय खुल्दै छन् । यसमा लाग्ने करोडौं प्रशासनिक खर्च यति बेला कोभिड१९ संक्रमितको परीक्षण र उपचार गराउने अत्याधुनिक अस्पताल सञ्चालन गर्नुपर्ने प्रशासनविद्को धारणा छ । पूर्वअर्थ सचिव शान्तराज सुवेदीले महामारीविरुद्ध लड्ने रकम जुटाउन विकास खर्चसमेत कटौती गरिरहेको र निजी क्षेत्र, सर्वसाधारण नागरिक तथा अन्तर्राष्ट्रिय दातृ निकाय र मुलुकसित आर्थिक सहयोग मागिरहेको सरकारले आयोग गठन गर्नुलाई सामान्य मान्न नसकिने बताए । महामारीका बेला राजस्वसमेत कम उठ्न थालेकाले मितव्ययी हुने निर्णय गरेको र धेरैजसो विकास आयोजनाको बजेट स्थगित गर्न थालेको सरकारले आयोग गठनमा हतारिनु अस्वाभाविक हो, उनले भने, आयोगको केन्द्रीय र जिल्ला तहको संरचना, पदाधिकारी, कार्यालय र कर्मचारीका लागि करोडौं खर्च बढ्छ ।आयोगको संघीय संरचनामा केन्द्रीय अध्यक्ष र १२ जना सदस्य र ७७ जिल्ला समितिमा संयोजक र ६ सदस्य रहन्छन् । केन्द्रीय अध्यक्षलाई राज्यमन्त्री र सदस्यलाई विशिष्ट श्रेणीसरह तलबभत्ता, गाडी, चालक, इन्धन र स्वकीय सचिवालयको सुविधा दिइएको छ । जिल्ला संयोजकले सहसचिव र सदस्यले उपसचिवस्तरको तलबसुविधा, गाडी, इन्धन, चालकलगायतको सुविधा पाउने व्यवस्था गठन आदेशमा गरिएको छ । केन्द्र र जिल्ला संरचनामा पदेनसहित ५ सय ५२ जना पदाधिकारी हुन्छन् । आयोगको आयोगको केन्द्रीय र जिल्लास्तरका कार्यालयमा काम गर्ने सम्पूर्ण कर्मचारीलाई नियमित तलबसुविधाको थप ५० प्रतिशत अतिरिक्त भत्ता दिने व्यवस्था गठन आदेशमा छ । आयोगको केन्द्रीय र जिल्ला संरचनाका पदाधिकारी, कार्यालय, भाडा र कर्मचारीका लागि मासिक १० करोड रुपैयाँभन्दा बढी खर्च हुने अनुमान अर्थ मन्त्रालयका अधिकारीहरूको छ । महामारी नियन्त्रण, रोकथाम र उपचार तथा लकडाउनलाई सफल बनाउन देशभर फ्रन्टलाइन (अग्रपंक्ति) मा खटिरहेका स्वास्थ्यकर्मी र सुरक्षाकर्मीकै समेत तलब काटेर कोभिड१९ रोकथाम कोषमा रकम जम्मा गरिँदै छ । आयोगमा खर्च हुने रकमले कोभिड१९ रोकथामका लागि एउटा ठूलो सुविधासम्पन्न अस्पताल नै सञ्चालन गर्न सकिने ती अधिकारीहरू बताउँछन् । पूर्वसचिव शरदचन्द्र पौडेलले प्रशासनिक खर्च बढ्ने गरी आयोग गठनले सरकार महामारीप्रति संवेदनशील नरहेको सन्देश प्रवाह भएको बताए । मुलुक जटिल संकटमा रहेका बेला आफ्ना मान्छेलाई केन्द्रदेखि जिल्लासम्म नियुक्त गरेर राज्यको ढुकुटीबाट अहिल्यै सुखभोग गर्न दिऊँ भन्ने मनोविज्ञान सरकारमा रहेको उनले टिप्पणी गरे । लकडाउनका बेला आयोग गठन गर्नु कुनै पनि अर्थमा उपयुक्त होइन । यसबाट प्रशासनिक खर्च बढ्छ । मुलुकमा सहज स्थिति आएपछि आयोग गठन गर्दा पनि हुन्थ्यो, पौडेलले भने, गलत कुरा प्राथमिकतामा परेको देखियो । पूर्वअर्थ सचिव सुवेदीले भूमिसम्बन्धी समस्याको अध्ययन गर्न, जग्गा हेर्न, सुकुम्बासी र अव्यवस्थित बसोबासीसित स्थलगत छलफल गर्न फिल्डमै गएर भीडभाड जम्मा गर्नुपर्ने तर लकडाउन र संक्रमणका कारण यस्ता काम गर्ने अहिले असम्भव हुने बताए । आयोग गठन भए पनि लकडाउन र संक्रमणका कारण स्थिति सहज नभएसम्म कुनै कामै अघि बढाउन सकिन्न । यस्तो अवस्थामा आयोग गठन गरिनु केन्द्र र जिल्लास्तरका संरचनामा नियुक्त सयौं व्यक्तिलाई राज्यको ढुकुटीबाट जागिर खुवाउनुमात्र हो, उनले भने ।सरकारले लकडाउनकै बीचमा केही सचिवको बढुवा र केहीको सरुवा, नेपाल प्रहरीमा डीआईजी र सशस्त्र प्रहरीमा एसएसपीमा पदोन्नति र नेपाल वायुसेवा निगम कार्यकारी अध्यक्षको नियुक्ति र १० जनाभन्दा बढी सहसचिवको सरुवा गरेको छ ।प्रशासनविद्हरू अत्यावश्यक र नेतृत्वदायी भूमिकाका पदमा सानो संख्यामा भइरहेका सरुवा, बढुवा र नियुक्तिलाई भने अन्यथा भन्न नमिल्ने बताउँछन् ।लकडाउनका क्रममा अत्यावश्यक सेवा बन्द भए पनि सरकार चलिरहेको छ । सरकार चलाउन सचिव र सहसचिव, डीआईजी, एसएसपी चाहिन्छ, त्यही कारण सरुवा र बढुवालाई अन्यथा लिन मिल्दैन, पूर्वसचिव विमल वाग्लेले भने, असहज परिस्थितिमा काम गर्न कुनै पनि नेतृत्वदायी पद रिक्त राखिनु हुँदैन । निमित्तलाई कन्फर्मसरह काम गर्ने अधिकार पनि हुँदैन । बरु कसैले गलत काम गरे उसलाई तुरुन्त कारबाही गर्न पनि सरकार पछि हट्नु हुन्न ।पूर्वअर्थ सचिव सुवेदीले पनि लकडाउनका क्रममा महत्त्वपूर्ण निकायमा नेतृत्वदायी पद रिक्त राख्न नहुने भएकाले नियमित रूपमा हुने सरुवा र बढुवालाई सरकारको सामान्य कामका रूपमा लिनुपर्ने बताए । सरकारले ठूलो मात्रामा सरुवा गर्दा मात्र अन्यथा रूपमा लिनुपर्छ, उनले भने ।अर्का पूर्वसचिव पौडेलले पनि सरकारका नियमित प्रकृतिका सरुवा र बढुवाजस्ता काम अघि बढ्नुलाई सामान्य रूपमा लिइनुपर्ने बताए । लकडाउनका क्रममा निजामतीसहित कुनै पनि सेवाका कर्मचारीको वृत्ति विकास रोकिन नहुने धारणा तीनै जना पूर्वसचिवको छ ।"
ज्ञवालीको पदबहाली,"भूमिसम्बन्धी समस्या समाधान आयोगका नवनियुक्त अध्यक्ष र सदस्यहरूले बिहीबार पद बहाली गरेका छन् । अध्यक्ष देवीप्रसाद ज्ञवाली, सदस्यहरू जगत् देउजा, दिनेशचन्द्र यादव, मञ्जली शाक्य र भीमबहादुर कार्कीले भूमि व्यवस्था, सहकारी तथा गरिबी निवारण मन्त्रालयको सभाकक्षमा बिहीबार अपराह्न पदबहाली गरेका हुन् । सरकारले देशभरका भूमिहीन सुकुम्बासी र अव्यवस्थित बसोबासीलाई जग्गा बाँड्न आयोग गठन गरेको हो । मुलुकमा १४ देखि १६ लाख परिवार सुकुम्बासी र अव्यवस्थित बसोबासी रहेको अनुमान भूमि व्यवस्था, सहकारी तथा गरिबी निवारण मन्त्रालयको छ । आयोगले पूर्णता पाउने भने बाँकी छ । आयोगमा सात प्रदेशबाट एकएक जना सदस्य र केन्द्र सरकारले तोकेको सहसचिव सदस्यसचिव रहने व्यवस्था छ । सातै प्रदेश सरकारले एकएक जना सदस्य र केन्द्र सरकारले सदस्यसचिव तोक्न बाँकी छ ।आयोगले केन्द्रीय संरचनाले पूर्णता नपाए पनि बिहीबारै काम सुरु गरेको छ । आयोगले कार्यविधि र वैशाख, जेठ र असारको कार्ययोजनाबारे छलफल सुरु गरेको जानकारी सदस्य देउजाले दिए । केही दिनभित्रै कार्यविधि र तीन महिने कार्ययोजना तयार हुन्छ, उनले भने । सदस्य देउजाले कोभिड१९ को महामारीका कारण मुलुक असहज स्थितिमा रहेकाले आयोगको कार्यालय तत्कालका लागि मन्त्रालयकै चारपाँच कोठामा सञ्चालन गर्ने र कुनै सरकारी भवन खाली भएपछि त्यही सार्ने निर्णय भएको जानकारीसमेत दिए । देउजाका अनुसार आयोगले स्थिति सहज नभएसम्म जिल्ला संरचना भने गठन नगर्ने निर्णय गरेको छ । को हुन् अध्यक्ष र सदस्य ?अध्यक्ष ज्ञवाली गत स्थानीय तह निर्वाचनमा भरतपुर महानगरको मेयरमा रेणु दाहालसँग पराजित तत्कालीन एमालेका उम्मेदवार हुन् । प्रतिनिधिसभा निर्वाचनमा तत्कालीन माओवादी केन्द्रका अध्यक्ष पुष्पकमल दाहाललाई विजयी गराउन सहयोग गरेकैले ज्ञवालीलाई आयोगको अध्यक्षको जिम्मेवारी दिइएको हो । आयोगका विज्ञ सदस्यका रूपमा नियुक्त देउजा यसअघि अतिक्रमित जग्गा छानबिन आयोग र सुकुम्बासी आयोगका सदस्य थिए । उनी भूमि मामिलाका जानकारसमेत हुन् । आयोगका तीन सदस्य बाँकेका दिनेशचन्द्र यादव, कास्कीका भीमबहादुर कार्की र ललितपुरका मञ्जली शाक्य तीनै जना सत्तारूढ नेकपाका जिल्लास्तरीय नेता हुन् । यादव पछिल्लो संविधानसभा सदस्य थिए ।"
प्रवासी फर्कने व्यवस्था मिलाऊ,"सर्वोच्च अदालतले सीमावर्ती क्षेत्रबाट नेपाल फर्किन खोजेका प्रवासी नेपालीलाई क्वारेन्टाइनको सर्तसहित व्यवस्थित रूपमा घर फर्किन दिने व्यवस्था मिलाउन सरकारका नाममा अन्तरिम आदेश जारी गरेको छ । न्यायाधीश सपना मल्ल प्रधानको एकल इजलासले उनीहरूलाई फिर्ता ल्याउन र उद्धारका लागि गृहकार्य गर्न सरकारका नाममा अन्तरिम आदेश दिएको हो । उनीहरूलाई फिर्ता ल्याउने क्रममा संक्रमण नियन्त्रणसम्बन्धी विश्वव्यापी मापदण्डअनुसारका सर्त भने लागू हुनुपर्ने आदेशमा उल्लेख छ । अधिवक्ता सोमप्रसाद लुइँटेलको निवेदन सुनुवाइपछि जारी आदेशमा उनीहरूलाई सर्त बन्देजसहित फिर्ता ल्याउनुपर्ने संकेत गरिएको छ । आफ्नो घर फर्कनु नागरिकको वैयत्तिक अधिकार भए पनि त्यससँग बहुसंख्यक जनताको जीवन, स्वास्थ्य र सुरक्षाको हित जोडिएको भन्दै सर्वोच्च अदालतले त्यसलाई समेत सन्तुलित रूपमा सम्बोधन गर्नुपर्ने औंल्याएको छ । आदेशमा भनिएअनुसार अब सरकारले सूक्ष्म, गम्भीर र संवेदनशील तरिकाबाट भेदभाव र स्वेच्छाचोरीबिना तथा विवेकपूर्ण तरिकाले नियमन र नियन्त्रणको सर्त बन्देजसहित उनीहरूलाई फिर्ता ल्याउने प्रक्रिया थाल्नुपर्नेछ । वैदेशिक रोजगारीमा अत्यन्त जोखिममा रहेका नेपाली नागरिकको अनियन्त्रित र अव्यवस्थित नेपाल प्रवेशबाट थप जोखिम हुने भन्दै सर्वोच्चले उनीहरूको अधिकारको रक्षाका साथै संक्रमणको जोखिम कम गरी संरक्षण गर्न आदेश दिएको हो । सर्वोच्चको यो आदेश भारतबाहेकका तेस्रो मुलुकमा वैदेशिक रोजगारीमा रहेका कामदारका हकमा पनि लागू हुन्छ वा हुँदैन, केही खुलाइएको छैन तर आदेशमा तेस्रो मुलुकमा रहेका नेपालीको पनि आधारभूत अधिकारबारे ध्यान दिन सरकारलाई भनिएको छ । सरकारले तत्काल केही नगर्दा वैदेशिक रोजगारमा रहेका नेपाली नागरिकको मानसिक, शारीरिक स्वास्थ्य तथा जीवन जोखिममा हुने भन्दै सर्वोच्च अदालतले उनीहरू जोखिममा परे यहाँ रहेका आश्रित परिवारका सदस्यको समेत ध्यान दिन सरकारलाई आदेश दिएको हो । सबै नागरिकको स्वास्थ्य, रक्षा वा अन्य आवश्यकताको सम्बोधन राज्यको वैध सरोकारको विषय हुने भन्दै सर्वोच्चले नेपाली जहाँ भए पनि बिनाभेदभाव उनीहरूको हितमा ध्यान दिनुपर्ने आदेशमा भनिएको छ । कोभिड१९ बाट प्रभावित मुलुकमा रहेका नेपालीको अवस्थाबारे दूतावास वा श्रमसहचारीमार्फत तत्काल प्रतिवेदन तयार गर्न र त्यसलाई नेपालमा पठाई कार्यान्वयन गर्न सर्वोच्ले आदेश दिएको छ । आदेशमा भनिएको छ, विश्व स्वास्थ्य संगठनको मापदण्डबमोजिम स्वास्थ्य सेवा, उपचार भेदभावरहित तरिकाले प्राप्त गर्न परराष्ट्रमार्फत कूटनीतिक सञ्चार र समन्वय गर्नु । सरकारले आफ्ना नागरिकको सुरक्षा र स्वास्थ्यका लागि विभिन्न उपाय अवलम्बन गर्दागर्दै पनि वैदेशिक रोजगारीमा गएका नागरिकका हकमा पनि सम्बोधन गर्नुपर्ने भन्दै आदेशमा तत्कालै पर्याप्त र प्रभावकारी थप प्रयास गर्न आवश्यक देखिएको औंल्याइएको हो । नेपालको अर्थतन्त्रलाई ठूलो टेवा दिइरहेको वैदेशिक रोजगारीका नेपालीले रोजगारी गुमाई अत्यन्त नाजुक, असुरक्षित, अस्वस्थ अवस्थामा बस्नुपरेको देखिएको भन्दै सर्वोच्चले त्यसलाई राज्यले देखेको नदेख्यै गर्न नहुने औंल्याएको छ । एकातिर उनीहरू संक्रमणको जोखिममा र अर्कोतिर संक्रमित हुँदा उपचारमा पहुँच नहुने अवस्था रहेको भन्दै आदेशमा त्यसका लागि कूटनीतिक पहल गर्न भनिएको छ । कतिपय देशले त्यहाँ रहेका कामदारलाई नेपाल फिर्ता ल्याउन समेत दबाब दिएका छन् । वैदेशिक रोजगारमा रहेका कतिपय नेपालीले आफूहरूलाई घर फर्काइदिन सरकारलाई गुहारेका छन् । अधिवक्ता लुइँटेलले नेपालको अर्थतन्त्रमा ठूलो टेवा दिई वैदेशिक रोजगारीमा रहेका तर हाल रोजगारीसमेत गुमाएका नेपालीलाई सरकारले बेवास्ता गरेको भन्दै उनीहरूको उद्धारको माग गरेका थिए । अत्यन्त जोखिम, अस्वस्थ्य, असुरक्षित अवस्थामा रहेका नेपाली नागरिकको जीवनको हक, स्वास्थ्य उपचारको पहुँचका विषयमा पहल गर्न आदेशको माग निवेदनमा गरिएको थियो । उनले सीमावर्ती क्षेत्रमा अलपत्र परेका नेपालीलाई क्वारेन्टाइनमा राख्ने गरी बिनाअवरोध नेपाल भित्र्याउन पनि आदेशको माग गरेका थिए ।युरोपमा रहेका नेपालीप्रति सरकारको चासोसरकारले कोरोना भाइरसको संक्रमणबाट गुज्रिरहेका युरोप, अस्ट्रेलिया र थाइल्यान्डमा रहेका नेपाली नागरिकको अवस्थाबारे बिहीबार जानकारी लिएको छ । परराष्ट्रमन्त्री प्रदीपकुमार ज्ञवालीले युरोपका विभिन्न मुलुकमा रहेका नेपाली राजदूतहरूसँग छुट्टाछुट्टै टेलिफोन संवाद गरी त्यहाँ रहेका नेपालीको सुरक्षा एवं हितका लागि नियोगहरूले गरेका कार्यबारे जानकारी लिएका हुन् । मन्त्री ज्ञवालीले त्यहाँ रहेका आफ्ना नागरिकलाई सहयोगका लागि हरबखत तयार रहन राजदूतहरूलाई निर्देशन दिए । उनले युरोपका आठ मुलुक (बेलायत, फ्रान्स, बेल्जियम, स्पेन, फ्रान्स, जर्मनी, डेनमार्क र रसिया) का राजदूत तथा नियोग प्रमुखहरूसँग संवाद गरेका हुन् । ज्ञवालीले युरोपमा रहेका संयुक्त राष्ट्रसंघका दुई स्थायी नियोगहरू (भियना र जेनेभा) का प्रमुखहरूसँग कोरोना भाइरसले नेपाली नागरिकलाई पारेको प्रभाव र त्यहाँ रहेर निर्वाह गर्नुपर्ने भूमिकाबारे छलफल गरेका थिए ।यसैगरी, ज्ञवालीले अस्ट्रेलिया र थाइल्यान्डका राजदूतहरूसँग पनि त्यहाँ रहेका नेपालीको अवस्थाबारे जानकारी लिएका थिए । ज्ञवालीले उक्त अवसरमा त्यहाँ रहेका नेपाली नागरिकको भिसा म्याद थप र अन्य सुरक्षाको बारेमा चासो दिएका थिए । ज्ञवालीले विद्यार्थी वा अन्य पर्यटन भिसामा सम्बन्धित मुलुकमा रहेका नेपाली नागरिकलाई परेको समस्यालाई समाधान गर्न कूटनीतिक प्रक्रिया थाल्न निर्देशन दिएका थिए । मन्त्रीका प्रेस सल्लाहकार सुदन ज्ञवालीका अनुसार मन्त्रीले राजदूतलाई अभिभावकको भूमिकामा निर्वाह गर्न निर्देशन दिएका थिए । तपार्इंहरू नै त्यहाँ रहेका हाम्रा नागरिकका लागि देश हो, मन्त्री ज्ञवालीलाई उद्धृत गर्दै सल्लाहकार ज्ञवालीले भने । मन्त्री ज्ञवालीले सम्बन्धित मुलुकका राजदूत तथा नियोग प्रमुखहरूलाई दैनिक रूपमा त्यहाँ रहेका नेपालीको अवस्थाबारे मन्त्रालयलाई रिपोर्ट गर्न पनि निर्देशन दिएका छन् । साथै, नेपाली नागरिकलाई समस्या पर्दा चौबिसै घण्टा हटलाइनमा तयार रहन पनि निर्देशन दिइएको छ । विदेशीको भिसा म्याद थप सरकारले नेपाल आउने तय भई विदेशस्थित नेपाली कूटनीतिक नियोगहरूबाट भिसा लिएका तर कोरोना भाइरस संक्रमणका कारण आउन नपाएका सबै विदेशी नागरिकको भिसा म्याद थप गरेको छ । अध्यागमन विभागका निर्देशक रामचन्द्र तिवारीका अनुसार जनवरी १ देखि मार्च १ सम्ममा विदेशस्थित नेपालका कूटनीतिक नियोगहरूबाट जारी भएका भिसाको म्याद थप गरेको हो । ६ महिनाको भिसा जारी गरेकोमा थप ६ महिना भिसा म्याद थप गरी अब एक वर्षसम्म नेपाल छिर्न पाउने व्यवस्था मिलाइएको हो, तिवारीले भने । यस सम्बन्धमा विदेशमा रहेका नेपाली कूटनीतिक नियोगहरूले पनि आफ्नो आधिकारिक बेबसाइटमार्फत जानकारी दिन थालिसकेका छन् ।"
घर फर्काउन २६ सय विद्यार्थीको आग्रह,"काठमाडौं (कास) उच्च शिक्षाका लागि साइप्रस र बंगलादेश पुगेका सयौं विद्यार्थीले तत्काल आफूहरूलाई स्वदेश फर्काउन आग्रह गरेका छन् । कोरोना संक्रमणको त्राससँगै पढाइ, खानपिनको टुंगो नभएको तथा स्वास्थ्य सुरक्षाको समेत प्रत्याभूति नभएको भन्दै घर फर्किन पाऊँ भन्दै सम्बन्धित नेपाली दूतावासमा नाम लेखाएका छन् ।पूर्वी भूमध्यसागरमा पर्ने टापु देश साइप्रसमा पाँच हजारभन्दा बढी नेपाली विद्यार्थी अध्ययनरत रहेको साइप्रस मामला हेर्ने इजरायलस्थित नेपाली दूतावासले जानकारी दिएको छ । साइप्रसमा विद्यार्थीबाहेक झन्डै दुई हजार नेपाली घरेलु कामदारका रूपमा कार्यरत छन् । साइप्रसमा नेपाली विद्यार्थीले बेहोर्न थालेको समस्याबारे हामी जानकार छौं, नियमित सम्पर्कसहित सकेको सहयोग गर्नमा लागिरहेका छौं, तेल अविवस्थित नेपाली राजदूत अन्जान शाक्यले कान्तिपुरसँग भनिन्, साइप्रसको राजधानी निकोज्या र आसपासमा रहेकामध्ये कतिपयले कोरोना संन्त्रासका कारण घर फर्कन चाहेका छन्, घर फर्कन चाहनेहरूको अनलाइन रजिस्ट्रेसन पनि भइरहेको छ । तर, नेपाल सरकारको निर्णय र अनुमतिबेगर अहिले घर फर्काउन सकिने स्थिति छैन ।साइप्रसस्थित गैरआवासीय नेपाली संघका एक प्रतिनिधिका अनुसार विद्यार्थीको शिक्षण शुल्क बुझाउनुपर्ने र पार्टटाइम कामसमेत खोसिएको अवस्थामा दुई हजारभन्दा बढीले तत्काल घर फर्कन चाहेका छन् । केही विद्यार्थीले खाना खर्चसमेत जुटाउन नसकेपछि तेल अविवस्थित दूतावासकै पहलमा काठमाडौंस्थित राष्ट्र बैंकबाट केही अभिभावकले आफ्ना छोराछोरीलाई आवश्यक खर्चसमेत पठाउनुपरेको थियो ।स्थानीय गैरआवासीय नेपाली प्रतिनिधि र साइप्रसस्थित अवैतनिक नेपाली वाणिज्यदूतले पनि नेपाली विद्यार्थीलाई आइपरेको समस्या सुल्झाउन सहयोग गरिरहनुभएको छ, राजदूत शाक्यले भनिन् । पछिल्लो तथ्यांकअनुसार साइप्रसमा सात सयभन्दा बढीमा कोरोना संक्रमण भएको पुष्टि भएको छ भने १२ जनाको मृत्यु भइसकेको छ ।इजरायलमा पनि कृषि मजदुर, केयर गिभर महिला र विद्यार्थी गरेर तीन हजारभन्दा बढी नेपाली छन् । त्यहाँ झन्डै १३ हजार इजरायली कोरोनाबाट संक्रमित भेटिएकामा १ सय ४० को मृत्यु भइसकेको छ । इजरायलमा नेपाली समुदाय कोरोना संक्रमणबाट सुरक्षित रहेको राजदूत शाक्यले जानकारी दिइन् ।यता दक्षिण एसियाली छिमेकी राष्ट्र बंगलादेशमा चिकित्सा शिक्षा अध्ययन गर्न गएका ६ सयभन्दा बढी विद्यार्थीले पनि कोरोना संन्त्रासका कारण घर फर्कने मनस्थिति बनाएका छन् । घर फर्कन चाहने विद्यार्थीका हकमा हामीले इमर्जेन्सी अनलाइन रजिस्ट्रेसन सुरु गरेका छौं, ढाकास्थित राजदूत डा वंशीधर मिश्रले कान्तिपुरसँग भने, कहीँकतै नेपाली विद्यार्थीले कुनै प्रकारको संकट बेहोर्ने स्थिति आएमा सम्पर्क गर्नु भनेर हटलाइन नम्बर दिएका छौं । राजदूत मिश्रले महामारीको सन्त्रासमाझ विद्यार्थीको घर फिर्ने इच्छा देखिए पनि तत्काल सम्भव नभएको र यसबारे नेपाल सरकारलाई अवगत गराइसकिएको जानकारी दिए ।"
"बसौं खाना छैन, जाऔं दिँदैनन्","रातारात १२ मजदुर पुगे तनहुँलमजुङ प्रशासनले कडाइ गरेको जनाए पनि रातारात लुकेर १२ कामदार तनहुँ पुगेका छन् । घर जान रातारात हिँडेका उनीहरू बिहीबार बिहान प्रहरीको सम्पर्कमा आएका हुन् । तनहुँ प्रहरीले उनीहरूलाई पृथ्वी राजमार्गको डुम्रेनजिकै सडकमा केही खाइरहेको भेटेपछि उद्धार गरेको हो । उनीहरूलाई दमौली लगिएको छ । पोखरा हुँदै कैलाली हिँडेका उनीहरूलाई दमौली ल्याइएको तनहुँका प्रमुख जिल्ला अधिकारी बद्रीनाथ अधिकारीले बताए ।उनीहरूलाई लमजुङ नै फर्काउन पनि नमिल्ने र घर जान दिन पनि नमिल्ने उनको भनाइ छ । क्वारेन्टाइनमा राखेर व्यवस्थापन गर्नुपर्ला, उनले भने ।"
फरक क्षमता भएकालाई थप पीडा,"लकडाउनले गर्दा सुनसान छ सडक । त्यही सडमा हातले ट्राइसाइकलको पाइडल पेलिरहेकी छन् । अगाडि पाँच वर्षीया छोरी टुसुक्क बसेकी छन् त पछाडि सात वर्षीया अर्की छोरी उभिएकी । चर्को घामको प्रवाह छैन, छ त भोकको । नेपालगन्ज उपमहानगरपालिका२०, गायत्री टोलकी मनकुमारी परियारको पोलियोका कारण बायाँ खुट्टा सुकेको छ । कम्मरमुनि उक्त खुट्टाले काम गर्दैन । जोखिमको समयमा पनि सुनसान सडकसम्म उनलाई यही भोकले ल्याइपुर्याएको हो ।यातायातका साधन कम चलेकाले पनि मनकुमारीलाई ट्राइसाइकल चलाउन केही सहज भने अवश्य भएको छ तर काममा जान नपाउँदा उत्तिकै अप्ठ्यारो छ परिवार पाल्न । मंगलबार नेपालगन्जको राँझा चोकमा भेटिएकी मनकुमारीलाई आफ्नै वडाका एक मनकारीले केही सहयोग गर्छु भनेपछि उनी घर खोज्दै त्यहाँ पुगेकी हुन् । एक जना दाइले बहिनी तपाईंलाई केही सहयोग गर्छु भन्नुभएको छ, त्यहीँ जान हिँडेकी हुँ, उनले भनिन्, वडाले दिएको रासन सकिएपछि के गर्ने होला भन्ने चिन्ताले सताएको छ ।होलसेलबाट खुद्रा किराना पसलमा सामान पुर्याउने काम गर्दै आएकी उनले लकडाउनपछि काम गर्न पाएकी छैनन् । घरमा दुई छोरीलाई हेर्ने आफन्त पनि छैनन् । मनकुमारी मात्र होइन, लकडाउनका कारण अपांगता भएका यस्ता थुप्रै मारमा परेका छन् । खजुरा गाउँपालिका६, गिजराका जयबहादुर विश्वकर्मा दृष्टिविहीन हुन् । २०५८ मा जलविन्दुका कारण उनको आँखाको दृष्टि गुम्यो । देख्न छोडेपछि बजार गएर काम गर्ने सम्भावना पनि हरायो । आफूजस्तै साथीहरूको समूह बनाएर बाटामा गीत गाउँदै बस्न थाले । कसैले दया मानेर कसैले कला देखेर पैसा दिन्थे । त्यही पैसाले परिवार धानिएको थियो तर अहिले घरबाट पनि निस्कन सकस छ । पैसा आउने कुनै बाटो छैन । वडाले दिएको राहत सकिएपछि अहिले उनलाई कसरी गुजारा चलाउने भन्ने चिन्ताले सताएको छ । चैत १२ मा वडाले २५ किलो चामल, एक किलो दाल, आधा लिटर तेल दिएको थियो । पाँच जनाको परिवारलाई दिनमा एक किलो चामल सकिन्छ, उनले भने, फेरि राहत माग्दा वडाले अब दिन सकिँदैन भन्छ । परियारले अहिले सडकमा निस्किएर गाउन पाएका छैनन् । त्यसैले हातमा पैसा परेको छैन । उनका नौ र चार वर्षीय छोरा तथा १८ वर्षीया एक छोरी छन् । पत्नीमा पनि न्यून दृष्टि रहेकाले घरमै बालबच्चा हेरेर बस्छिन् ।काममा जान नपाउँदा हातमा एक रुपैयाँ नगद छैन, उनले भने, हात धुनका लागि साबुन छैन । साबुन किन्ने पैसा पनि छैन । उनका अनुसार उनको वडामा रहेका सात परिवारको अवस्था यस्तै छ । अपांग महासंघ प्रदेश ५ का अध्यक्ष देवीदत्त आचार्यले लकडाउनमा फरक क्षमता भएका समुदाय थप पीडामा रहेको बताए । कति हिँड्न नसक्ने, बोल्न अनि माग्न पनि नसक्ने छन् । पहुँचमा नभएका यस्ता फरक क्षमताका विपन्न राहतबाटै वञ्चित भए, उनले समस्या सुनाए ।"
रोजगारदाता कम्पनी र श्रमिकलाई १९ करोड राहत,"सरकारले सामाजिक सुरक्षा कोषमा आबद्ध रोजगारदाता कम्पनी र तिनमा कार्यरत श्रमिक तथा कर्मचारीलाई करिब १९ करोड रुपैयाँ राहत प्रदान गरेको छ । सरकारले रोजगारदाता कम्पनी र श्रमिकका तर्फबाट कोषमा चैतमा जम्मा गर्नुपर्ने योगदान रकम तिरिदिएर राहत प्रदान गरेको हो ।श्रम, रोजगार तथा सामाजिक सुरक्षा मन्त्रालय मातहतको सामाजिक सुरक्षा कोषका कार्यकारी निर्देशक कपिल ज्ञवालीका अनुसार ८ सय ६१ रोजगारदाता कम्पनी र तिनमा कार्यरत ३३ हजार ४ सय श्रमिक तथा कर्मचारीले कोषमा जम्मा गर्नुपर्ने १८ करोड ६६ लाख रुपैयाँ सरकारले तिरिदिएको छ । रोजगारदाता कम्पनीले सरकारबाट १२ करोड र श्रमिक तथा कर्मचारीले करिब ६ करोड ६६ लाख राहत पाएका छन् ।कोषमा श्रमिक तथा कर्मचारीको न्यूनतम मासिक तलबबाट ११ प्रतिशत, निजी तथा गैरसरकारी क्षेत्रका रोजगारदाताका तर्फबाट २० प्रतिशत गरी ३१ प्रतिशत रकम हरेक महिना जम्मा गर्नुपर्ने कानुनी व्यवस्था छ । रोजगारदाताले आफ्ना श्रमिकहरूलाई न्यूनतम पारिश्रमिकको २० प्रतिशत रकम उपदान तथा सञ्चय कोषबापत कोषमा जम्मा गर्नुपर्छ । सरकारको राहतसँगै कोषमा आबद्ध श्रमिक तथा कर्मचारीले चैतको तलबसमेत पाएका छन् । लकडाउनका क्रममा व्यवसाय ठप्प रहेका रोजगारदाता कम्पनीले आफ्ना श्रमिक तथा कर्मचारीलाई चैतको तलब दिएको लिखित जानकारी प्राप्त भएपछि मात्र सरकारले राहत रकम कोषमा जम्मा गरिदिने गरेको छ । ३३ हजार ४ सय श्रमिक तथा कर्मचारी र तिनका रोजगारदाताले कोषमा जम्मा गर्नुपर्ने योगदान रकम सरकारले घोषित राहत कार्ययोजनाअनुसार तिरिदिएको हो, ज्ञवालीले भने । कोभिड१९ को विश्वव्यापी महामारीको संकट लम्बिए सरकारले कोषमा आबद्ध रोजगारदाता कम्पनी र श्रमिक तथा कर्मचारीलाई यस्तो राहत प्रदान गर्दै जाने श्रम, रोजगार तथा सामाजिक सुरक्षा मन्त्रालयका अधिकारीले बताए ।योगदानमा आधारित सामाजिक सुरक्षा कोषमा आबद्ध हुने श्रमिक तथा कर्मचारी र आश्रित परिवारले उपचार खर्च, दुर्घटना बिमा, अवकाशपछि पेन्सन र कार्यरत अवस्थामै मृत्यु भए परिवारले पेन्सन या उपदान सुविधा पाउने कानुनी व्यवस्था छ ।ज्ञवालीले कोभिड१९ को संक्रमण फैलिन नदिन सरकारद्वारा घोषित लकडाउनका कारण आर्थिक संकटमा परेका र कोषमा आबद्ध रोजगारदाता कम्पनी र तिनमा कार्यरत श्रमिक तथा कर्मचारीलाई राहत प्रदान गरिएको जानकारी दिए ।आर्थिक संकटमा परेका बेला सरकारले राहत प्रदान गरेकाले कोषमा आबद्ध हुन रोजगारदाता कम्पनी र श्रमिक तथा कर्मचारी दुवैमा आकर्षण बढेको उनले बताए । उनका अनुसार सरकारले राहत कार्ययोजना घोषणा गरेसँगै कोषमा अन्नपूर्ण, याक एन्ड यति, हायात रिजेन्सी, र्याडिसनजस्ता पाँचतारे होटलसहितका विभिन्न रोजगारदाता कम्पनी र तिनमा कार्यरत श्रमिक तथा कर्मचारी आबद्ध भएका छन् । यसबीचमा कोषमा थप ३८ सय जना श्रमिक तथा कर्मचारी आबद्ध भएका हुन् । ज्ञवालीले यो राहतले कोभिड१९ को महामारी लम्बिए या कुनै पनि क्षेत्र संकटमा परेका बेला सरकारले कोषमा आबद्ध रोजगारदाता कम्पनी र तिनमा कार्यरत श्रमिक तथा कर्मचारीका लागि सहयोग गर्छ भन्ने सकारात्मक सन्देश दिएको बताए । उनले सामाजिक सुरक्षाको दायरा बढाउन थप संगठित क्षेत्रका अतिरिक्त स्वरोजगार र असंगठित क्षेत्रमा कार्यरत व्यक्तिहरूलाई समेत क्रमशः कोषमा आबद्ध गर्ने प्रयास भइरहेको जानकारीसमेत दिए ।"
अब प्रतिरक्षा विश्वविद्यालय,"काठमाडौं (कास) सरकारले प्रतिरक्षा विश्वविद्यालय निर्माण विकास समिति गठन आदेश२०७६ जारी गरेको छ । राष्ट्रिय सुरक्षा, प्रतिरक्षा, सैन्य मामिला, राष्ट्रिय, क्षेत्रीय र अन्तर्राष्ट्रिय मामिलालगायत विषयमा रणनीति तय तथा अध्ययनअध्यापनका लागि विश्वविद्यालय खोल्न गठन आदेश जारी गरिएको हो ।मन्त्रिपरिषद्ले गत साता गठन आदेश जारी गर्ने निर्णय गरेको थियो । प्रतिरक्षा विश्वविद्यालयमा ११ सदस्यीय सञ्चालक समितिको व्यवस्था गरिएको छ । समितिमा अध्यक्ष र दुई जना सदस्य मन्त्रिपरिषद्ले बाहिरबाट नियुक्त गर्नेछ । ८ जना सदस्य राष्ट्रिय सुरक्षा परिषद् सचिवालयमा कार्यरत उपरथी, नेपाली सेनाको व्यवस्था, नीति तथा योजना महानिर्देशनालयका महानिर्देशकसहित रक्षा, शिक्षाविज्ञान तथा प्रविधि, अर्थ, कानुन, गृह र परराष्ट्र मन्त्रालयका सहसचिव रहनेछन् । समितिमा बस्ने पदाधिकारी तथा सदस्यको कार्यअवधि २ वर्ष वा विश्वविद्यालयसम्बन्धी ऐन लागू भएको ४५ दिन जुन अघि आउँछ, त्यसबेलासम्म रहनेछ । समितिमा प्रहरी, सशस्त्र प्रहरी र राष्ट्रिय अनुसन्धान विभागका अधिकारीलाई भने समावेश गरिएको छैन । गठन आदेशअनुसार समितिको कार्यकारी निर्देशक प्रधानसेनापतिको सिफारिसमा रक्षा मन्त्रालयले नियुक्त गरेका बहालवाला सहायक रथी रहनेछन् । कार्यकारी निर्देशक समितिको प्रशासनिक प्रमुखका रूपमा रहनेछन् । यसमा अन्य सुरक्षा निकाय वा मन्त्रालयका कर्मचारीलाई काममा खटाउन सकिनेछ । आवश्यकताअनुसार विज्ञ र कर्मचारी करारमा पनि नियुक्त गर्न सकिनेछ । अध्यक्ष र सदस्यको उमेर ४५ वर्षमाथि हुनुपर्नेछ । अध्यक्षको योग्यता मान्यताप्राप्त विश्वविद्यालयबाट प्रतिरक्षासम्बन्धी विषयमा कम्तीमा स्नातकोत्तर उपाधि हासिल गरेको हुनुपर्नेछ । प्रतिरक्षासम्बन्धी समितिले विश्वविद्यालय सञ्चालन, भौतिक संरचना निर्माण, व्यवस्थापन, यस्तै किसिमका अन्तर्राष्ट्रिय निकायहरूसँग समन्वय, साझेदार र सहयोग आदानप्रदान लगायतका काम गर्नेछ । राष्ट्रिय तथा अन्तर्राष्ट्रिय तहबाट प्राप्त तथा सरकारले दिएको अनुदान छुट्टै कोष स्थापना गरेर सञ्चित गर्नुपर्नेछ । प्रतिरक्षासम्बन्धी अन्तर्राष्ट्रिय मापदण्डअनुसार पाठ्यक्रमको मस्यौदा निर्माण, विश्वविद्यालयअन्तर्गतका महाविद्यालय, अध्ययनअनुसन्धान केन्द्र तथा शैक्षिक विभागहरूको ढाँचा निर्धारणलगायत काम पनि समितिले गर्नेछ । गठन आदेशअनुसार समितिको बैठक हरेक दुई महिनामा कम्तीमा एकपटक बस्नेछ । ५१ प्रतिशत सदस्य उपस्थित भए बैठक बस्न सक्नेछ । देशभित्रै प्रतिरक्षा विश्वविद्यालय नहुँदा नेपाली सेनाका जर्नेल तथा प्रशासक र अन्य सुरक्षा अधिकारी विभिन्न मुलुकमा नेसनल डिफेन्स कोर्सवार कलेज अध्ययनका लागि जाने गर्थे । अहिले राष्ट्रिय सुरक्षासम्बन्धी रणनीति बनाउने कुनै आधिकारिक प्राज्ञिक संस्था छैन । प्रतिरक्षासम्बन्धी विश्वविद्यालय स्थापनाका लागि यसअघि उपप्रधान तथा रक्षामन्त्री ईश्वर पोखरेलले विभिन्न मुलुकको भ्रमण गरेका थिए ।सुरक्षाविज्ञ सुरेश शर्माले प्रतिरक्षा विश्वविद्यालय स्थापना हुनु सुखद भएको जनाउँदै यसलाई मुलुकको आवश्यकता र हितमा प्रयोग गर्नुपर्ने बताए । ंहाम्रो देशको भौगोलिक अवस्था, राष्ट्र हित र चुनौतीलाई मध्यनजर गरेर प्रतिरक्षा वा नेसनल डिफेन्स युनिभर्सिटी सञ्चालन गरिनुपर्छ, नेपाली सेनाका पूर्वसहायक रथीसमेत रहेका शर्माले कान्तिपुरसँग भने, यस्तो अध्ययनअध्यापन तथा रणनीतिक महत्वका पाठ्यक्रम अन्तर्राष्ट्रियस्तरको पनि हुन जरुरी छ । सामुद्रिक पहुँच भएका देश र भूपरिवेष्टित मुलुकको सुरक्षा रणनीति तथा प्रतिरक्षा नीति फरक हुने भएकाले त्यहीअनुसार पाठ्यक्रमदेखि अध्ययनअध्यापन हुनुपर्ने उनको भनाइ छ ।"
ग्रीष्मकालीन चरालाई लकडाउन सुखद,"लकडाउनसँगै ध्वनि प्रदूषण रोकिएको छ । कोरोना संक्रमणको त्रासले ग्रीष्मकालीन चराको उडानलाई भने रोकेको छैन । होहल्ला र कोलाहल शून्यप्रायः हुँदा घर, आँगन, कौसी र करेसाबारीमा यसअघि नदेखिएका चरा देखिएका छन् । कोइली चरीको सुरिलो स्वरसमेत घरबाट प्रस्टै सुनिएको छ । कतिले घरबाटै विभिन्न प्रजातिका चराको तस्बिरसमेत खिचेर सामाजिक सञ्जालमा राखिरहेका छन् । कोलाहल नहुँदा बसाइँसराइ गरेर नेपाल भित्रिएका चराको दिनचर्यासमेत सुखद बनेको चराविद्हरू बताउँछन् । चराविद् विमल थापा ग्रीष्मकालीन चराका लागि लकडाउन सुखद अवसर बनेको विश्लेषण गर्छन् । उनी भन्छन्, स्वतन्त्र चरा, त्यहीमाथि होहल्ला र कोलाहल नभएपछि अरू के चाहियो ?मार्चसम्ममा ग्रीष्मकालीन चराहरू बसाइँ सरेर काठमाडौं उपत्यका र आसपास आइपुग्छन् । काठमाडौंका टौदह, फुलचोकी, चन्द्रागिरि, शिवपुरी, रानीबारी, गोकर्ण, सुन्दरीजल, नागार्जुनलगायतका स्थानमा गुँड बनाएर बस्छन् । एसियाली मुलुक र अफ्रिकाबाटसमेत करिब ६०६१ प्रजातिका ग्रीष्मकालीन चरा बसाइँ सरेर नेपाल आउँछन् । यहीँ बच्चा कोरल्छन् र हुर्काउँछन् पनि ।चराविद् थापाका अनुसार त्यसरी लामो यात्रा तय गरेर आएका चरा तीनदेखि चार महिनासम्म काठमाडौं आसपासका डाँडा र रुखहरूमा गुँड बनाएर बस्छन् । केही प्रजाति अलि लामो अवधि पनि बस्छन् । काठमाडौंमा यतिबेला कोइली, कुक्कु कोइली, काफल पाक्यो कोइली, पूर्वीय कोइली, जुरे कोइली, ठूलो जुरे कोइली, स्वर्गचरी, नीलकण्ठे अर्जुनक, नीलतुथो अर्जुनक, नीलश्वेत अर्जुनक, चिबे कोइली, सानो हजारा चाँचर, गाजले सुनचरी र कटुसटाउके मुरलीचरा देख्न सकिन्छ ।अर्का चराविद् टेक घर्तीमगरका अनुसार यो समयमा खासगरी कुक्कु प्रजातिका चरा बसाइँ सरेर नेपाल आउँछन् । त्यस्ता प्रजातिले बसाइँ सरेर आउने चराहरूमा करिब १९ प्रतिशत हिस्सा ओगट्छन् । सबैभन्दा लामो दूरी तय गरेर आउने जुरे कोइली अर्को महिना (मेतिर) आइपुग्छ । सुन्दर स्वर्गचरी दक्षिणी गोलार्धबाट नेपाल आउने गर्छ ।गर्मीयाममा आउने सबैजसो चराले यहीँ बच्चा कोरलेर हुर्काउँछन् र जाडो सुरु भएपछि फर्कन्छन् । चराविद् घर्ती भन्छन्, बच्चा कोरल्नका लागि नेपाल धेरै चराको मूल थलो हो । उनका अनुसार हाँस प्रजातिका चरा भने यतिबेला आफ्नो थलो साइबेरियातिर फर्किसकेका छन् । बसाइँसराइ गरेर आएका चरामध्ये कोइली प्रजातिले अरूलाई नै बच्चा हुर्काउने जिम्मा लगाउँछन् । उनी भन्छन्, कागले कोइलीको बच्चा हुर्काउँछ, काफल पाक्योले चिबे चरालाई जिम्मा दिन्छ ।बर्सेनी बसाइँ सरेर थुप्रै चरा नेपाल आउने भए पनि बासस्थान विनाश चराका लागि मुख्य खतरा बन्दै गएको विश्लेषण गर्छन् नेपाल पक्षी संरक्षण संघ (बीसीएन) का चराविद् कृष्णप्रसाद भुसाल । राष्ट्रिय रूपमा संकटापन्न अवस्थामा रहेका चराका १ सय ६८ प्रजातिमध्ये करिब ८६ प्रतिशत चरा बासस्थान विनाशले नै संकटापन्न अवस्थामा पुगेका छन् । उनका अनुसार घाँसे मैदानमा मात्र पाइने विश्वमै दुर्लभ १३ र राष्ट्रिय रूपमा संकटापन्न २५ प्रजातिका चराहरूले संकट झेलिरहेका छन् । यिनैमध्येको एक हो विश्वमै दुर्लभ र अति संकटापन्न अवस्थामा रहेको खरमुजुर ।भुसाल भन्छन्, यो आगामी १० वर्षभित्रै लोप हुने सम्भावना ५० प्रतिशत छ । पर्यावरणको सूचकका रूपमा हेरिने खरमुजुरको संख्यामा आएको उल्लेख्य गिरावटले नेपालको बिग्रँदो वातावरणीय सन्तुलन र प्राकृतिक स्रोतको ह्रासलाई जनाउँछ ।"
अर्थमन्त्रीबाट चाहिएको अग्रसरता,"वर्तमान संकटसित जुध्न स्रोत व्यवस्थापनका लागि सरकारलाई अर्थशास्त्री, योजनाविद् तथा नागरिक समाजका अगुवाहरू सबैजसोले प्रायः एउटै सुझाव दिइरहेका छन्, तत्कालका लागि सांसदका नाममा छुट्याइएको स्थानीय पूर्वाधार विकास साझेदारी कार्यक्रम निलम्बन गर । र, अबका वर्षमा पनि यो शीर्षकमा छुट्याइने रकम कोरोना कोषमा राख या अर्थतन्त्रलाई तंग्र्याउन खर्च गर । जान्नेबुझ्नेहरूको यो सुझावमा दम छ । किनभने, तल्लो तहका विकासका लागि स्थानीय र प्रदेश सरकारहरू क्रियाशील रहेको अवस्थामा यो कार्यक्रमको कुनै औचित्य छैन । यसको सदुपयोग हुन नसकेको तथ्य त महालेखापरीक्षकका प्रतिवेदनहरूले सालिन्दा औंल्याएकै छन् । चालु आर्थिक वर्षमा संघ र प्रदेशले यस्ता कार्यक्रमका लागि करिब २२ अर्ब रुपैयाँ छुट्याएका छन्, जसमध्ये खर्च नभइसकेको जति रकमान्तर गरेर कोरोना कोषमा राख्न सके तत्काल ठूलो गर्जो टार्न सकिन्छ । त्यसैले, विज्ञहरूको सुझाव मनन गर्दै सरकारले अविलम्ब सांसदहरूका नाममा छुट्याइएको बजेट निलम्बन गरी अहिलेको अत्यावश्यकीय काममा खर्चन जरुरी छ । यतिबेला कोरोना भाइरससँगसँगै विश्वभर अर्थतन्त्रले पनि खतराको घण्टी बजाइरहेको छ । नेपाल पनि यो असरबाट मुक्त छैन । लकडाउन का कारण आर्थिक गतिविधि ठप्पप्रायः छ, राजस्व संकलन घटेको छ । सम्पूर्ण विश्व प्रभावित भएकाले अर्थतन्त्रमा भोलिका दिनमा पनि चौतर्फी प्रभाव पर्ने देखिन्छ । यही बेला संक्रमण रोकथाम, नियन्त्रण, उपचारदेखि आर्थिक राहतसम्मका लागि ठूलो बजेट चाहिएको छ । सरकार, खासगरी अर्थ मन्त्रालयको नेतृत्वले बुद्धिमतापूर्वक स्रोत व्यवस्थापन गर्नुपर्ने देखिन्छ । संकट देखिएपछि तालिम, प्रशिक्षण गोष्ठीजस्ता १४ शीर्षकको रकम कटौती गरे पनि अर्थ मन्त्रालय स्थानीय पूर्वाधार विकास साझेदारी कार्यक्रम को बजेट निलम्बन गर्नेबारे भने चुप छ । सभामुख अग्निप्रसाद सापकोटाको अग्रसरतामा मंगलबार आयोजित संसद्को कार्यव्यवस्था परामर्श समितिको बैठकमा पनि यो रकम निलम्बन गर्न सहमति जुटेको थियो । प्रतिनिधिसभामा प्रतिनिधित्व गर्ने दलहरूका प्रमुख सचेतक, सचेतक, संघीय संसद्का कार्यबाहक महासचिव, सचिवलगायत यसमा सहमत थिए । बैठकले यो कार्यक्रमअन्तर्गतको चालु आर्थिक वर्षको खर्च हुन बाँकी र आगामी आर्थिक वर्षको रकम कोरोना कोषमा राख्न सरकारलाई सुझाव दिने निर्णय गरेको थियो । तर, संसद्को कार्यव्यवस्था समितिले सहमति जुटाउँदैमा यो निर्णय लागू हुने होइन । यसमा सरकारको खासगरी अर्थ मन्त्रालयको अग्रसरता चाहिन्छ । तर केकति कारणले हो, कुनै बेला यस्तो बजेटको विपक्षमा रहेका अर्थमन्त्री युवराज खतिवडा अहिले भने मौनता साधिरहेका छन् । अर्थमन्त्रीले यो विषयलाई प्राथमिकतामा राखेर औपचारिक निर्णय गर्न प्रस्ताव अगाडि बढाउनुपर्छ ।आखिर अर्थमन्त्री स्वयंलाई पनि यो मनले खाएको कार्यक्रम होइन । आफ्ना दलका सांसदहरूको दबाब झेल्न नसकेकैले उनी यसलाई बजेटमा निरन्तरता दिन बाध्य भएका हुन् । आर्थिक वर्ष २०७५७६ कै बजेटमा उनी यस्तो कार्यक्रम खारेज गर्ने सोचमा थिए । सांसदहरूले कार्यक्रम खारेज गरे, बजेट पारित नगर्ने चेतावनी दिएपछि मात्रै उनी आफ्नो अडानबाट पछि हटेका थिए । उता, सांसदहरूसित वादविवाद गरिरहेका अर्थमन्त्रीलाई नेकपाका दुवै अध्यक्षले कार्यक्रमलाई निरन्तरता दिन दबाब दिएका थिए । परिणामस्वरूप खतिवडाले समानुपातिक सांसदलाई दिइँदै आएको कार्यक्रम त खारेज गरे, तर निर्वाचन क्षेत्रका नामको रकम ३ करोडबाट ४ करोड पुर्याउन बाध्य भए । चालु आर्थिक वर्षमा त यसलाई प्रतिनिर्वाचन क्षेत्र ६ करोड रुपैयाँ पुर्याइएको छ । यसबीचमा प्रदेशहरूले पनि यस्तै सिको गरेका छन् । छरेरै सकिने यति धेरै बजेटबाट प्रदेशैपिच्छे राम्रा सुविधासम्पन्न अस्पताल बनाउन सकिन्छ, कति अस्पतालहरूमा सुविधा विस्तार गर्न सकिन्छ, सघन उपचार कक्षमा भेन्टिलेटर र बेड थप्न सकिन्छ । त्यसैले, यतिबेला अर्थमन्त्री खतिवडासामु राम्रो अवसर आएको छ, उनले समयको मागलाई बुझेर यो कार्यक्रम तत्काल निलम्बन गर्ने प्रक्रिया अगाडि बढाउनु मुलुकको समग्र हितमा छ ।यस्तो निर्णय गर्दा अर्थमन्त्री आफ्नो दलभित्रका केही सांसदहरूबीच अलोकप्रिय होलान्, तर आम नागरिकले उनलाई स्याबासी नै दिनेछन् । भनिरहनु परोइन, देशको मन्त्रीले मुलुकको प्राथमिकता, हित र आमनागरिकको मनोभावनाको पहिले ख्याल गर्नुपर्छ । यसका लागि उनले वर्तमान परिस्थितिको बोध गराएर प्रधानमन्त्री र आफ्नो दलको विश्वाससमेत जित्न सक्नुपर्छ । प्रधानमन्त्री केपी शर्मा ओली पनि यसप्रति सकारात्मक नहुनुपर्ने कारण छैन । सत्तारूढ नेकपाकै कतिपय नेता, समानुपातिक सांसदहरू यो कार्यक्रमको विपक्षमा रहेको पनि प्रस्टै छ । लोकमत कता छ भन्ने भेउ पाउन सरकारलाई पनि गाह्रो छैन । त्यसैले यस्तो मौकाको सदुपयोग गर्न अर्थ मन्त्रालय हिच्किचाउनु हुँदैन ।यो मात्र होइन, अहिलेका प्राथमिकता र मुलुकको दीर्घकालीन हितसित प्रत्यक्ष नजोडिएका, पुँजी निर्माण नहुने र वितरणमुखी शैलीका अरू बजेट पनि निलम्बन गर्नुपर्ने देखिन्छ । प्रधानमन्त्री रोजगार कोषजस्ता विवादास्पद कार्यक्रमको रकम पनि कोरोना प्रभावित विपन्न र गैरसंगठित क्षेत्रका मजदुर तथा श्रमिकहरूको हितमा खर्च गर्नु बढी न्यायोचित हुन्छ । नियमित प्रक्रियाभन्दा बाहिर गएर सोझै मन्त्रिपरिषद्द्वारा आर्थिक उपचार सहायता बाँड्न पनि रोक्नुपर्छ । अपवादबाहेक हुनेखाने र पहुँचवालाले नै पाउने त्यस्तो रकम स्वास्थ्य सेवाको गुणस्तर वृद्धिमा या विपन्नहरूका लागि दिइने निःशुल्क सेवामा खर्चिनु तर्कसंगत हुन्छ । रातो किताबमै व्यवस्था गरेर विभिन्न व्यक्तिका नाममा स्थापित संस्थाका लागि छुट्याइएको बजेट पनि निलम्बन गर्नु उचित हुन्छ । राज्यलाई कहाँबाट स्रोत जुटाउने भन्ने समस्या पर्न लागेको यो बेला खासै अर्थ र उपादेयता नभएका वितरणमुखी कार्यक्रमहरूलाई निरन्तरता दिइराख्नु हुँदैन । विषयविज्ञ अर्थमन्त्रीले फलाम तातेको यही बेला उचित निर्णयको घनले हिर्काउनुपर्छ ।"
"टेस्ट, टेस्ट, टेस्ट","केके परीक्षण गर्न सकिन्छ ?यसका निम्ति सर्वप्रथम निम्निलिखित तथ्य बुझ्नु जरुरी छ १ माथि नै भनियो, श्वासप्रश्वास प्रणालीका माध्यमद्वारा कोरोना भाइरसले हाम्रो शरीरमा प्रवेश पाउँछ र वंशवृद्धि गर्छ । यो भाइरस शरीरमा प्रवेश गर्ने बाटो ओरो फ्यार्याङ्स र ल्यार्याङो फ्यार्याङ्स मा टाँसिएर बसेको हुन्छ । त्यसैले संक्रमण भएनभएको पुष्टि गर्न ओरो फ्यार्याङ्स र ल्यार्याङो फ्यार्याङ्स बाट स्वाब संकलन गरी आरडीटी पीसीआर विधिबाट प्रयोगशालामा परीक्षण गरिन्छ । २ यो भाइरस शरीरमा प्रवेश गरेपछि व्यक्तिविशेषको रोगप्रतिरोधी क्षमताले शरीरमा यो भाइरसविरुद्ध लड्ने सिपाही बनाउन सुरु गर्छ, जसलाई मेडिकल भाषामा एन्टिबडी भन्छौं । सुरुमा शरीरमा यो भाइरस प्रवेश गरेको ५७ दिनदेखि आईजीएम नामक सिपाही उत्पादन हुन थाल्छ । यसले शरीरलाई अल्पकालीन सुरक्षा प्रदान गर्छ । यो अवस्थामा शरीरमा कोरोना भाइरसविरुद्ध आईजीएम उत्पादन भएनभएको परीक्षण गर्न सकिन्छ । यसका निम्ति र्यापिड टेस्ट किटहरू उपलब्ध छन् ।३ करिब दुई हप्तापछिदेखि दीर्घकालीन प्रतिरक्षा प्रदान गर्ने अर्को सिपाहीको उत्पादन सुरु हुन्छ, जसलाई हामी आईजीजी भन्छौं । सामान्यतः यसको उत्पादन भएसँगै बिरामी बिस्तारै निको हुँदै गएको हुन्छ ।कोरोना भाइरस भएनभएको पुष्टि गर्न पनि यिनै तीन पक्षका आधारमा परीक्षण गरिन्छ । स्वाबको पीसीआर परीक्षण गर्दा भाइरस भएनभएको जानकारी हुन्छ । विश्व स्वास्थ्य संगठनका अनुसार, स्वाबको आरडीटी पीसीआर परीक्षण विधिबाटै कोभिड१९ भएनभएको पहिचान र प्रयोगशालाबाट कोभिड१९ को पुष्टि गर्न सकिन्छ । यो परीक्षणले संक्रमण भएको दिनदेखि (लक्षणहरू देखिए पनि नदेखिए पनि) भाइरसको पहिचान गर्न सकिन्छ । तर यो पनि एकपटक नेगेटिभ आउँदैमा कोभिड१९ छैन भन्नचाहिँ सकिँदैन । यसको नतिजा स्वाब संकलनदेखि कसरी, कुन माध्यमबाट ल्याइयो भन्नेदेखि अन्य धेरै कुरामा निर्भर हुन्छ । यसै गरी, र्यापिड टेस्ट किटका माध्यमबाट शरीरमा कोरोनाविरुद्ध भएका सिपाहीहरू (आईजीएम, आईजीजी) को पहिचान गर्न सकिन्छ । तर यी कुनै पनि र्यापिड टेस्ट गर्ने विधिलाई विश्व स्वास्थ्य संगठनले रोग पहिचान तथा उपचारको उद्देश्यका लागि प्रयोग गर्न मान्यता भने दिएको छैन । यसलाई अनुसन्धानका लागि वा ती रोगको निगरानीका लागि मात्रै प्रयोग गर्ने सल्लाह दिएको छ । विश्व स्वास्थ्य संगठनकै शब्दमा भन्दा, अहिलेसम्मको सबै विवरण हेर्दा, हामी एन्टिबडी वा एन्टिजेन पहिचान गर्ने र्यापिड परीक्षण विधिलाई बिरामीको पहिचानका निम्ति प्रयोग नगर्न सल्लाह दिन्छौं, तर रोगको निगरानीका निम्ति र अनुसन्धान कार्यका लागि यस्ता साधनको प्रयोगलाई सुधार गर्दै प्रयोग गर्न प्रोत्साहित गर्छौं । यो पढ्दै गर्दा हाम्रो मनमा एउटा प्रश्न आउन सक्छ उसो भए र्यापिड टेस्टको उपयोगितै छैन त ? नेपालमा त झन् हामीले बागलुङ, कैलाली र कञ्चनपुरमा यही र्यापिड टेस्ट किट प्रयोग गरिरहेका छौं । यसको उपयोग संक्रमण पुष्टिभन्दा पनि समुदायमा संक्रमण सुरु भएर तेस्रो चरणमा पुगेपछि, रोगका लक्षणहरू नदेखिएका बिरामीको जाँचमा प्रयोग गर्न सकिन्छ । यसै गरी क्वारेन्टिनमा भएका मानिसलाई टेस्ट गरेर यदि पोजेटिभ आएको खण्डमा कन्ट्याक्ट ट्रेसिङमार्फत सम्भावित संक्रमितको पहिचानका लागि प्रयोग गर्न सकिन्छ ।यस्तै, इटालीका विज्ञहरूले त्यहाँको सरकारलाई यो महामारीसँग जुध्नका लागि दिएका सल्लाहसुझाव हाम्रानिम्ति पनि मननयोग्य छन्, जुन यस प्रकार छन्१ रोकथाम । अहिले सरकारले अवलम्बन गरेको लकडाउन, क्वारेन्टिन, सरसफाइ, सामाजिक दूरी ।२ पहिचान । रोगको लक्षण देखा परिनसकेका व्यक्तिहरूको पहिचान, विशेष गरी अग्रपंक्तिमा रहेर काम गर्ने स्वास्थ्यकर्मी र नर्सहरू । सामाजिक संक्रमण सुरु भैसकेपछि भने अस्पतालबाट हुन सक्ने संक्रमणको जोखिमबाट बचाउन अनि अग्रपंक्तिमा रहेर कार्य गरिरहेका व्यक्तिहरूलाई अत्यधिक सम्पर्कमा हुनबाट रोकेर चाँडै आइसोलेसनमा राख्नुपर्छ ।३ सुरक्षा सामग्री र भेन्टिलेटर । संक्रमणको जोखिमअनुसार पर्याप्त मात्रामा मास्क र व्यक्तिगत सुरक्षाकवचको प्रबन्धसँगै भेन्टिलेटरको संख्या पनि बढाउन पहल गर्नुपर्छ । अब भने आवश्यक ठाउँमा बोकेर लग्न सकिने खालका भेन्टिलेटरको पनि बन्दोबस्त गर्नुपर्छ । विश्वसंकटको घडीमा नयाँ भेन्टिलेटर बनाउन कठिन छ । त्यसैले हामीसँग भएका सबै भेन्टिलेटरलाई मर्मत गरेर तयारी अवस्थामा राख्नुपर्छ । यसमा पहलकदमी लिने राष्ट्रिय आविष्कार केन्द्रको कार्य सराहनीय छ ।४ अहिलेसम्म भ्याक्सिन उपलब्ध भैसकेको छैन । त्यसैले रोग लाग्न सक्ने जोखिमपूर्ण समुदायका बिरामीलाई बचाउनु छ ।५ धूमपान बन्द गर्ने । अहिलेसम्मको तथ्यांक हेर्दा महिलाका तुलनामा पुरुषको मृत्युदर बढी हुने कारकमध्ये धूमपानलाई प्रमुख मानिएको छ ।६ सहयोगी औषधिको उत्पादन । कोभिड१९ को रोकथाममा प्रयोग हुन सक्ने औषधिको उत्पादन तत्काल अघि बढाउनुपर्छ ।७ द्रुत प्रविधि भित्र्याउने प्रयास गर्ने । सम्भव भएसम्म अमेरिकी खाद्यान्न तथा औषधि विभागले मान्यता दिएको कोरोना भाइरस परीक्षण गर्ने पद्धति चाँडोभन्दा चाँडो भित्र्याउन सकेमा अहिले हामीले गर्दै गरेको परीक्षणको समय (जसका निम्ति लामो समयसम्म पर्खिनुपर्ने बाध्यता छ) घट्नेछ र परीक्षणको मात्रालाई अझै बढाउन सक्नेछौं । उक्त पद्धतिमा ४५ मिनेटमा परीक्षणको नतिजा निकाल्न सकिन्छ ।८ छुट्टै कोरोना अस्पतालको परिकल्पना । कोरोना संक्रमित र अन्य बिरामीको उपचार गर्न छुट्टाछुट्टै अस्पतालको व्यवस्था गर्ने ।प्रोफेसर शर्मा धरानस्थित बीपी कोइराला स्वास्थ्य विज्ञान प्रतिष्ठानको इन्टर्नल मेडिसिन डिपार्टमेन्टका प्रमुख हुन् ।"
मजदुरको बाध्यता नबुझ्ने सरकार,"कोरोना भाइरसले जनजीवन अस्तव्यस्त बनेको छ । नबनोस् कसरी ? विश्वका शक्तिशालि राष्ट्रहरू पनि कोरोनासामु निरीह भइरहेका छन् । भारतसँगको खुला सिमानाको व्यवस्थापनमा सरकार जिम्मेवार भएन । भारतबाट भित्रिएका नागरिकलाई सुरक्षित तरिकाले क्वारेन्टिनमा राखिएन । कोरोना भाइरसको पूर्वतयारी र रोकथाममा सरकारको कार्य चित्तबुझ्दो छैन । बिनाकुनै तयारी लकडाउन घोषणा गर्नु नै सरकारले आफ्नो सफलता ठानेको छ । सहरी क्षेत्रमा बस्दा खाद्यान्न संकट हुने देखिएपछि मजदुरहरूको हिँडेरै आफ्नो घर जाने क्रम चलिरहेको छ । मजदुरको बाध्यता सरकारले बुझेको छैन । ती मजदुरलाई कम से कम उनीहरूको गृहजिल्लासम्म यातायातको व्यवस्था त गर्न सक्थ्यो नि ! यति सामान्य काम गर्न सरकाललाई इच्छा मात्र भए पुग्छ । यो काम गर्न खासै खर्च लाग्ने पनि होइन । ती मजदुरले राज्यसँग केही मागेका पनि छैनन् । घर सहज तरिकाले पुर्याइदेऊ मात्र भेनका हुन् । शिवप्रसाद घिमिरे, बानेश्वर, काठमाडौं हामी लकडाउनमा छौं । सरकारको विरोध वा आलोचना गर्न यो पत्र कोरेको होइन । स्वास्थ्य मन्त्रालयले जनाएअनुसार हाम्रोमा १६ कोरोना संक्रमित छन् । अहिले संक्रमण संख्या कम रहे पनि बिस्तारै बढ्दै छ । र, हामी उच्च जोखिममा छौं । शक्तिशाली सरकारको शासनकालमा हामी छौं । तर सरकारको केन्द्रमा आम मानिसको समस्या कहिलै परेन । कोरोना संक्रमणबाट नागरिकलाई कसरी सुरक्षित पार्ने, खाद्यान्न अभावलाई कसरी पूर्ति गर्नेलगायतका जनतासँग सरोकार राख्ने विषय कहिलै प्राथमिकतामा परेनन् । मजदुर र विपन्न वर्ग, आमविद्यार्थीका लागि राहत वितरणको काम गर्ने भनेको छ तर चित्तबुझ्दो छैन । खान नपाएपछि मजदुरहरू आफ्नो घरतिर हिँडिरहेका छन् । सरकारले ती मजदुरलाई सहयोग गर्नुको सट्टा उल्टो बाटोमा अवरोध गरिदिएर अप्ठ्यारोमा पारेको छ । लकडाउन निकै लामो समय गइसक्यो । यतिका समयसम्म मजदुरको जीविकोपार्जन कसरी भइरहेको छ, सोचौं त । घर हुनेको केही न केही व्यवस्था होला तर भाडामा बस्नेले कसरी खाने ? काममा जान मिलेन, काम नगरी दाम आउँदैन । दाम नआई माम आउँदैन । घरमा बालबच्चा भोको भएपछि लकडाउन लाग्दो रहेनछ । सेतेमान तामाङ, कीर्तिपुरगोकर्णश्वर नगरपालिकाले केही दिनअघि विपन्न परिवारलाई ५ किलो चामल, १ किलो दाल र १ पाकेट नुन वितरण गरेको थियो । यतिले एक परिवारले कति खाने ? यो त देखाउनका लागि मात्र राहत बाँडेजस्तो भएन र ! १ बोरा चामल १० जनाले समातेको फोटो सामाजिक सञ्जालभरि छरपस्ट छ । तीन तहका सरकार छन् । तर सरकार भएको आभास मिलेको छैन । संघीय सरकारले माथिबाट आदेश दिने काम गरेको छ । प्रदेश र स्थानीय सरकार त जनताको नजिक छन् भन्ने सोचेको थिए । तर संकटको बेला कतै देखिएनन् । संघीय सरकारले बजेट व्यवस्था मात्र गर्दिने हो । संघीय प्रणालीमा स्थानीय सरकारको भूमिका महत्त्वपूर्ण हुन्छ । किनभने स्थानीय सरकार जनताको घर नजिकै छ । स्थानीय सरकारलाई आफ्नो क्षेत्रमा कति परिवार कोठामा बस्छन्, कसको आम्दानी कति छजस्ता तथ्यांक थाहा हुन्छ । अनि घर जान चाहनेको नामावली संकलन पनि सहजै गर्न सक्छन् । त्यसैले पनि घर जाने वातावरण र आम मानिसलाई सुरक्षित राख्ने मेसो स्थानीय जनप्रतिनिधिले गर्न सक्छन् । यस्तो गर्न सके मानिसहरू आफ्नो घर पुग्थे र कम्तीमा भोकै मर्नुपर्ने स्थिति त आउँदैन । काठमाडौंमा अझ कति दिन लकडाउनमा बस्ने हो, केही थाहा छैन । संक्रमित बढिरहेछन् । हाम्रो समाजमा सरकार काम नगर्ने, जनता सहेर बस्ने चलन सधैँ चलिरहेको छ । लकडाउनमा मात्र होइन पछि पनि जनतालाई के खुवाउने हो पत्तो छैन । कृषि र कलकारखाना सबै बन्द छन् । खाद्य सुरक्षाको दीर्घकालीन योजनासहित सरकारले काम गर्नुपर्ने आवश्यकता छ । पुरुषोत्तम घिमिरे, जोरपाटी, काठमाडौँजिम्मेवार पदमा बसेका र मन्त्रिपरिषद्भित्रकै उच्च कोटीमा गनिएका अर्थमन्त्री यतिबेला विवादमा तानिएका छन् । आफू सम्मिलित मन्त्रिपरिषद् बैठकको निर्णय उल्लंघन गर्दै अर्थमन्त्री युवराज खतिवडा सनसिटी अपार्टमेन्टमा गएको भन्ने समाचारहरू पछिल्लो समय विभिन्न सञ्चारमाध्यम र सामाजिक सञ्जालमा आइरहेका छन् । बाहिर यति धेरै हल्ला हुँदा पनि अथमन्त्री खतिवडा यो विषयमा मौन छन् । पहिलो कुरा, मन्त्रिपरिषद्को निर्णयलाई कुल्चिएर जथाभावी हिँड्नु नै एउटा गल्ती छँदै थियो । दोस्रो कुरा उनी त्यस दिन त्यहाँ गएको वा नगएको जे भए पनि प्रस्ट रूपमा नखोल्नु अर्को गल्ती हो । बाहिर हल्ला आइसकेपछि त्यसबारेमा आफैँले प्रस्ट पारिदिएको भए यति सारै चर्चा पनि हुने थिएन । अर्थमन्त्री खतिवडा उक्त अपार्टमेन्टमा पुगेको भए, म गएको थिएँ र कोरोनाको परीक्षण गर्न तयार छु भनिदिएको भए आज यो विषयले बाहिरी बजारमा यत्रो स्थान पाउने नै थिएन । तर आफैँलाई लाज लागेर हो या किन हो उनी मौन छन् । जनतालाई लकडाउन इज लकडाउन भन्ने प्रधानमन्त्रीसमेत उनका विश्वास पात्रका बारेमा बोलेका छैनन् । जबकि गोकुल बाँस्कोटाका बारेमा बाँस्कोटा नबोले पनि प्रधानमन्त्रीले उनी निर्दोष रहेको भनेर सपोर्ट गरेका थिए । अनि अर्थमन्त्री खतिवडाले आफू उक्त अपार्टमेन्ट गएको थिए भन्दा उनको पद नै खुस्किने डर त नहोला । तैपनि उनी आफैँले पारित गरेको निर्णय उल्लंघन गरेकोप्रति आफैँलाई हीनताबोध भएको हो वा यो नबोलेरै पचाइदिने समय हो भन्ने लागेर हो मौनतामै छन् । यसबाट हामीजस्ता जनताले के सिक्ने ? यता आज गाँस र बासको ठेगान नभएर जंगलजंगल, र सडकसडकमा अलपत्र परेका नागरिकले चाहिँ प्रहरीको भाटा खानुपर्ने मन्त्रीले चाहिँ जे गरे नि हुने । सुजन देवकोटा, पालुङ्टार४, गोरखा सांसद कोषको रकम कोरोना नियन्त्रणका लागि खर्च हुने भयो भन्ने समाचारले खुसी बनाए पनि आँखामा झलझली बाटोमा खाली खुट्टा हिँडेका ज्यामीका चित्र आउँछन् । भोकै हिँडेका ती मजदुरलाई कतै प्रहरीले, कतै स्थानीयले रोकेर दुःखमाथि दुःख थपिदिइरहेका छन् । कोरोनाबाट बचाउनका लागि भन्ने अनि यसरी दुःख दिनेहरूको भावना मानिसको जस्तो छैन । अझ सरकारको सोच त अमानवीय नै छ । जहाँको त्यहीँ बस्न खोज्दा खान नपाइने, आफ्नो थातथलोमा जान खोज्दा जान पनि नपाइने ! श्रमजीवीहरू पनि यही देशका नागरिक हुन् । यतिखेर सरकारको सहयोग तिनीहरूलाई चाहिने हो । मजदुरको उद्धारका लागि सरकारले हेलिकोप्टर चार्टर्ड गर्नुपरेको थिएन । थोत्रा बसमा हालेर गन्तव्यमा पुर्याउने व्यवस्था मात्रै पुग्ने थियो । यति जाबो गर्न नसकिने पनि होइन । तर सरकारको ध्यान मजदुरतिर गएको देखिएन । धेरै मजदुर हजार दुःख सहँदै गइसके पनि होलान् । अब बाँकी रहेकालाई पनि दुःख नदेऊ । इन्द्रकुमार श्रेष्ठ, ओखलढुंगालकडाउन अवधि थपिएपछि उपत्यकामा रोकिएका हजारौं मजदुरको समस्या झन् बढेको छ । सरकारले लकडाउन बढाए पनि मजदुरहरूलाई घर फर्किन दिन्छ होला भन्ने धेरैको आस थियो । स्थानीय सरकारले राहत वितरण गरे पनि बाहिरी जिल्लाबाट उपत्यका आएका मजदुरले पाएका छैनन् । यहाँको स्थानीय सरकारले ती मजदुरलाई चिन्दा पनि चिन्दैन । उपत्यकाकै विपन्न मानिसले राहत पाए । राजधानीबाहिरका मजदुरको छटपटी त्यही भएर बढेको हो । काम लगाउने ठेकेदार पनि बेपता भएको गुनासा आइरहेका छन् । केही सीप नलागेर गाउँ फर्कन पैदल हिँडिरहेका मजदुरहरूका दुःखका कथाहरू दिनदिनै मिडियामा आइरहेका छन् । तर सरकार झन् लकडाउन कडा गर्ने भन्दै ती मजदुरलाई पीडा थपिरहेको छ । कामबिना यो सहरमा मजदुर कसरी बस्न सक्छन् । यति सामान्य विषय पनि नबुझ्ने सरकार छ । राहतको व्यवस्था गर्न नसके सुरक्षित तरिकाले मजदुरलाई आआफ्नो जिल्ला त फर्काउन सकिन्थ्यो ? अहिले झन् स्थानीय सरकारहरूले पनि आफ्ना क्षेत्रमा यस्ता मजदुरलाई प्रवेश रोक लगाएको समाचारले साह्रै दुःखी बनायो । मजदुरहरूलाई लुँडोको गोटी जसरी यताबाट उता र उताबाट यता घुमाउन मिल्छ ? सम्बन्धित जिल्ला प्रवेश गरेपछि क्वारेन्टिनको व्यवस्था गर्नुपर्छ । स्वास्थ्य परीक्षण गर्ने, समुदायमा घुलमिल हुन नदिनेजस्ता उपाय लगाएर कोरोना भाइरस आफ्नो गाउँमा रोक्ने हो । मजदुरलाई हिँड्नै नदिएर कोरोना भाइरस रोकिन्न । स्थानीय सरकारले संघको आदेश कुरेर बस्ने होइन । आफूसँग भएको बजेटलाई प्रयोग गरी कोराना रोकथाममा भूमिका खेल्ने हो । स्थानीय जनसमुदायको भावनालाई नजिकबाट बुझ्ने स्थानीय सरकारले नै हो । यदि कोही मजदुर सम्बन्धित जिल्लामा पुग्न सकेन र बाटोमा नै अलपत्र पर्यो भने उनीहरूलाई धपाउने होइन । बरु राहतको व्यवस्था गर्नुपर्छ । कतिपय मजदुरहरूलाई त घरबेटीहरूले नै जान भनेका समाचार पनि आएका छन् । कम्तीमा उपत्यकाका बासिन्दाले त यो विषय बुझ्नुपर्थ्यो । यो विषयमा पनि सम्बन्धित स्थानीय तहको ध्यान जाओस् । उपत्यकाबाहिरबाट काम गर्न आएका यस्ता मजदुरको मत पाइँदैन, किन यिनीहरूका लागि काम गर्ने भन्ने सोचेका छन् भने यो गलत कुरा हो यो । यस्तो बेला बेपत्ता हुने ठेकेदार खोजी गरी कारबाही गर्नुपर्छ । गोविन्द विक, बूढानीलकण्ठ१२, काठमाडौँ"
संयन्त्र राजनीतिक कि प्राविधिक ?,"कोभिड१९ नियन्त्रणलाई लिएर मुलुकभर विश्वासको संकट देखा परिरहेको छ । सरसर्ती हेर्दा महामारी अहिलेसम्म नियन्त्रणबाहिर देखिन्न, तैपनि जिम्मेवार अधिकारीहरू र आमजनताले यो नियन्त्रणमा छ र सुरक्षित छु भन्ने अनुभूति गर्न पाइरहेका छैनन् । स्वास्थ्यकर्मीहरू आफ्नो कर्तव्यप्रति प्रतिबद्ध भएर काम गरिरहेका छन् र आकस्मिक विपत्का लागि आफूलाई तम्तयार पनि राखेका छन्, तैपनि हाम्रो स्वास्थ्यसेवा प्रणाली भरयोग्य छैन भन्ने वास्तविकताले सबैतिर आतंक छ । आवश्यक साधन, जरुरी सुरक्षाकवच र अस्पतालहरूमा न्यूनतम पूर्वाधारको कमीले कर्तव्यनिष्ठ स्वास्थ्यकर्मीहरूको निष्ठा र प्रतिबद्धता भित्रभित्रै खण्डित हुँदै जाने अवस्था छ । अस्पतालहरूमाथि जनताको अविश्वास अर्को ठूलो संकट हो । अन्य रोगव्याधिको उपचार पनि सहज हुन नसक्ने आशंकाले घर गरेको छ । केही अस्पतालले गैरजिम्मेवारीपूर्ण व्यवहार गरे अनि संकटमा पलायन भए । यसले गर्दा चिकित्सा क्षेत्रप्रति जनताको विश्वास गहिरिन लामो समय लाग्ने भएको छ ।कोरोना संकटमा तीनै तहका सरकारको ध्यान गएको देखिन्छ । तिनलाई स्थितिको गम्भीरताको बोध पनि होला । तर, मनस्थिति के गरौं र कसो गरौंको दुविधा र अन्योलमै रहेको भान हुन्छ । सरकारहरूले प्रभावकारी काम गरेको अनि अहिलेसम्मको गतिविधि र अवस्थाको मूल्यांकन गर्दा आफ्नै प्रयासमा सफल रहेको कदापि मान्न सकिन्न । अधिकांश राष्ट्र कोभिड१९ सँगको संघर्षमा छन् । शक्तिसम्पन्नदेखि अपेक्षाकृत कमजोर र अत्यन्त कमजोर राष्ट्रहरू पनि भिडिरहेका छन् । तिनको अवस्था, भोगिरहेका त्रासदी र कार्यान्वयनमा ल्याएका आफूअनुकूलका रणनीतिहरूको विश्लेषण गर्दा हाम्रोमा सुरक्षा र उपचार प्रणालीको विकास र प्रयोग क्षमताको आभाव देखिन्छ । नियन्त्रण सन्दर्भमा अरू राष्ट्रको अनुसरण गर्दै स्थितिको विश्लेषण र भविष्यको आकलन गरी त्यसअनुरूपको योजना निर्माण र कार्यान्वयन आवश्यक छ । अन्य राष्ट्रले गरेका प्रयोगहरू र अपनाएका रणनीति हेर्दा आफ्नो अवस्था अनुसार योजना निर्माण र त्यसको सफल कार्यान्वयन हुनु जरुरी छ । त्यस्ता रणनीतिलाई व्यवस्थित रूपमा थाम्न सहायक योजनाहरूको परिचालन पनि त्यत्तिकै आवश्यक छ । यो दिशामा सरकार गएको छैन । निर्णय गर्ने र आलोचना भएपछि अरूमाथि थुपार्ने, उल्टाउने वा निर्णय नै नभएको भनी ढाँट्ने प्रवृत्तिले सरकार सञ्चालनकर्तामा आत्मविश्वासको खडेरी रहेको प्रस्ट पारेको छ । यस्तो नेतृत्वले यो विषम परिस्थितिको मुकाबिला गर्न सक्दैन । कोरोना नियन्त्रणको सरकारी प्रयाससँग सम्बन्धित कामकाजमा भ्रष्टाचार तथा राजनीतिक लाभको प्रवृत्ति जोडिएको छ । यसैबारे समाचार आइरहेका छन्, जसबाट आम जनताको आत्मविश्वास डगमगाएको छ ।अहिले स्थिति नियन्त्रणमा देखिनुको श्रेय जनताको स्वनियन्त्रण, उत्तरको हिमालय तथा भारतको लकडाउनलाई जान्छ । तीनतिरको नेपाली सिमानामा भारतको सफल लकडाउन सुरक्षाकवच साबित भएको छ, जसलाई प्रयोग गर्दै आफ्नो सुरक्षा अवस्थालाई झन्झन् मजबुत गर्दै जानु आवश्यक छ । नियन्त्रण तथा उपचारमा समेत भारतीय सहयोगको विकल्प छैन । औषधिदेखि उपचारका सामग्रीसाधनमा समेत भारतको सट्टा अर्को विकल्प खोज्न सकिन्न । भारत र नेपालको अभिन्नता एवं अन्योन्याश्रितताको विशेषतालाई बुझ्ने यो दुर्लभ अवसर हो । भारतले सफलतापूर्वक नियन्त्रण गर्न सकेन भने नेपालका जनता के गर्छन् ? उपचारका निम्ति कता ताक्छन् ? भारतले नियन्त्रण गर्यो र त्यसपछि हामी भुमरीमा पर्यौं भने कसरी नियन्त्रण गर्ने ? सहयोगका लागि कता हेर्ने ? यस्ता प्रश्नमाथि सरकारले पर्याप्त ध्यान पुर्याएको देखिँदैन ।नागरिकमा आधिकारिक र सन्तोषजनक सूचनाको अभाव छ । यस्तोमा गैरजिम्मेवारीपूर्ण समाचार र अनजानमा नकारात्मक सन्देशहरू फिँजिँदै छन् । समाज एकजुट छ तर विभाजनका अनजान कुप्रयासहरू पनि भइरहेका छन् । यो यस्तो संकट हो जसबाट कोही अलग्गिएर सुरक्षित हुन सक्दैन । त्यसैले हामी विभाजित भए के हुन्छ भन्ने तथ्य गम्भीरतापूर्वक मनन र आत्मसात् गर्नुपर्ने भएको छ । कतिपय मिडिया सरकारको खोइरो खन्नमै मग्न छन् । यसले कतिपय सकारात्मक प्रयासहरू ओझेलमा परिरहेका छन् भने जनतामा अत्यासलाग्दो भय निरन्तर बढ्दै गइरहेको छ ।आखिर के हो यसको निदान ? केही दिनदेखि सर्वदलीय राजनीतिक संयन्त्रको माग र त्यस मागमाथि बहसको क्रम प्रारम्भ भएको छ । सुन्दा माग कर्णप्रिय लाग्छ । सर्वपक्षीय शब्द नै आफैंमा मीठो छ । तर, के यो राजनीतिक समस्या हो ? राजनीतिज्ञहरू नै सब थोकका समाधान हुन् ? हरेक कुरालाई राजनीतिक नजरियाले हेर्ने, आफ्नो उपस्थिति मात्र खोजेर राजनीतिक अस्तित्वको जगेर्ना र लाभकारी प्रयोग गर्ने मानसिकताले अहिलेको समस्या टर्नेवाला छैन ।निश्चय नै संयन्त्र आवश्यक छ । संघीय सरकारले संघ, प्रदेश र स्थानीय निकायसँग परिणामोन्मुख समन्वयको प्रणालीसमेत विकसित गर्न नसकेको अवस्थामा कुनै व्यावहारिक संयन्त्र अत्यावश्यक भएको छ । महामारीसँग मुकाबिलाका लागि रणनीति निर्माण, त्यसको कार्यान्वयन तथा परिणाममुखी व्यवस्थापनका निम्ति उच्चस्तरीय अधिकारप्राप्त संयन्त्र यथाशीघ्र बनाउनु पनि पर्छ । तर, त्यस्तो संयन्त्रमा अनुभवी प्रशासक र सम्बन्धित क्षेत्रका विज्ञहरू समेटिनुपर्छ । प्रभावितको परीक्षण (टेस्ट), उपचार, नियन्त्रण, सहयोग, राहत जस्ता गतिविधिमाथि पर्ने प्रभावलाई न्यून गर्न योजना परिचालन, सन्देश प्रवाह आदिका लागि अलगअलग उपसंयन्त्रहरू गठन र रेखदेख मूल संयन्त्रको शीर्ष तहबाट हुनुपर्छ । कोरोना संक्रमितको परीक्षण स्वास्थ्य क्षेत्रका प्राविधिकहरूले नै गर्न सक्छन् । परीक्षणको लक्ष्य पूरा गर्न, नमुना संकलन र जाँच मात्र होइन, आवश्यक रणनीति र सामग्रीसाधनको जानकारी पनि तिनै प्राविधिकबाट मात्र प्राप्त गर्न सकिन्छ । उपचार चिकित्सकले नै गर्ने हो । उपचारका लागि चाहिने सुरक्षाकवच र पूर्वाधार अनुभवी एवं जानकार चिकित्सकहरूको सल्लाहबाटै उपलब्ध गराइनुपर्ने हुन्छ । देशभरका चिकित्सकहरूका लागि चाहिने मार्गनिर्देशन र बेलाबेला त्यसको समीक्षा पनि तिनै विज्ञहरूबाट हुन सक्छ, हुनुपर्छ । महामारीको अवस्था हेरी नियन्त्रणको योजना विज्ञहरूले नै बनाउन सक्छन् । सरकारी निर्देशनहरूको कडाइका साथ पालना अनुभवी प्रशासक र सुरक्षाकर्मीबाहेक अन्यले गर्ने होइन । र, अन्ततः यी सबैको व्यवस्थापनका लागि एक मात्र जिम्मेवार केन्द्र संघीय सरकार नै हुनेछ । त्यसैले सम्बन्धित विज्ञहरूको संयन्त्र मात्र परिणाममुखी हुन सक्छ । वस्तुस्थितिको सूचना, विश्लेषण, रणनीतिको तयारी र कार्यान्वयनमा चिकित्सक, प्राविधिक, विज्ञ, प्रशासक र सुरक्षाकर्मीका अगुवाहरूको सहभागिताले नयाँ जोस र कर्तव्यबोधको लहर चल्न सक्छ । अनि हामीले कोभिड१९ को मुकाबिला पूर्ण क्षमताका साथ गर्न सक्नेछौं ।यो महामारीको नियन्त्रणमा नागरिक संगठनसहित गैरसरकारी संस्थाहरूको भूमिकामाथि समेत गम्भीर मनन आवश्यक छ । यिनले अपनाउने विभिन्न बाटा र भिन्नभिन्न प्रयासको उद्देश्य पवित्र भए पनि अहिलेको अवस्थामा यस्ता गतिविधिले अराजकता उत्पन्न गर्न सक्छन् । स्थिति बिग्रिँदै गए त्यस्ता मोर्चाहरू एकाएक खाली पनि हुन सक्छन् । आमजनमा गम्भीरता होइन खेलाँचीपन बढ्न सक्छ । यस्तो स्थिति कहिलेसम्म बेहोर्नुपर्ने हो, अन्दाज गर्न पनि नसकिने अवस्था छ । त्यसैले सम्भावनाका आधारमा उपलब्ध सामग्रीहरूको उपयोग गर्नुपर्ने बाध्यतालाई मध्यनजर राखी सहयोग र राहत वितरणको उपयुक्त नीति बनाउनु पनि जरुरी छ । महामारीविरुद्ध लडाइँको मूल जिम्मेवारी सरकारको हो र यसको नेतृत्व सरकारले नै गर्नुपर्छ । यो सन्दर्भमा कुनै पनि स्वरूपको राजनीतिक संयन्त्रले राज्य सञ्चालन शक्ति असन्तुलित र विभाजित गर्नेछ । आफ्नो जिम्मेवारी पूरा गर्न संघीय सरकारले प्रदेश परिषद्को सदुपयोग गर्न सक्छ । अहिलेको परिस्थितिमा राजनीतिक दलहरूले विज्ञहरूको सल्लाहमा सरकारले रणनीति कार्यान्वयनका निम्ति उठाएका र उठाउने कदमहरूको बिनासर्त समर्थन गर्नुपर्छ । महामारी नियन्त्रणका निम्ति चाहिने संयन्त्रमा राजनीतिकर्मीको बाहुल्यले निर्णयमा ढिलाइ, आग्रहपूर्वाग्रह र हानथाप निम्त्याउनेछ । वस्तुस्थितिको जानकारी, रायसुझाव र राष्ट्रिय एकताको सन्देश दिन बेलाबेला सर्वपक्षीय छलफल लाभदायी नै भए पनि मूल जिम्मेवारीबाट सरकारलाई पन्छिन दिने राजनीतिक संयन्त्रको बाटो यो लडाइँमा हानिकारक सिद्ध हुन सक्छ ।"
बन्दाबन्दीका बाईप्रोडक्ट,"बन्दाबन्दीले आम मान्छेको दिनचर्यामा केकस्ता समस्या पार्न सक्छ र तिनको व्यवस्थापन कसरी गर्ने भन्नेमा सरकारको तयारी ज्यादै कमजोर देखियो । परिणाम, दैनिक ज्यालादरी गरी जीवन निर्वाह गर्ने हजारौं मजदुर एकाध दिनपछि नै हातमुख जोर्ने समस्याले विचलित देखिन थाले । विभिन्न मिडियामा आएअनुसार, सुरुआती दिनहरूमा उनीहरूले आफू कार्यरत क्षेत्रका स्थानीय सरकार र जनप्रतिनिधिहरूसँग समस्या राखे । उनीहरूले हातमुख जोर्न खाद्यान्नको व्यवस्थापनका लागि अनुरोध गरे । त्यो सम्भव नभए घरसम्म पुर्याउने व्यवस्था गरिदिन माग गरे । तर अधिकांशले यसतर्फ चासो देखाएनन् । फलस्वरूप त्यस्ता मजदुर पैदलै घरतर्फ लागे । यस्ता कथाहरूले आममान्छेको सहानुभूति बटुले पनि हालसम्म यसलाई संघीय सरकारले सम्बोधन भने गरेको छैन । केही दिनअघि यसरी अलपत्र परेका नागरिकलाई सरकारले उनीहरूका घरघर पुर्याउने व्यवस्था गर्ने भन्ने समाचार आए पनि एकाध घण्टामै त्यस निर्णयबाट पछाडि हट्यो ।कतिपय देशमा महामारीको हाहाकार भैसक्दा नेपालमा संक्रमितहरू खासै नदेखिनुले पनि हुन सक्छ, सरकारले समस्याको गम्भीरता खासै बुझ्न सकेन । त्यस अवधिमा संक्रमण रोक्न र नेपालभित्रै महामारी फैलिए के गर्ने भन्नेबारे तयारी गर्नुको साटो नेपाल कोरोना फ्री देश भन्नेजस्ता ठट्यौली लाग्ने भनाइहरू सुनिए । तर जब समस्या संघारमै आइपुग्यो, तब सरकारले अचानक बन्दाबन्दी घोषणा गरिदियो । तयारीका लागि एकदुई दिन पनि नदिनुले मानिसहरू जहाँ थिए, त्यहीँ रोकिन बाध्य भए । यसबाट घरगाउँभन्दा टाढा काम गर्ने मजदुरहरू तत्कालै पीडित भए ।सरकारले चाहेको भए यसको समाधान त्यति जटिल थिएन । हरेक समस्यामा जोखिमको सबैभन्दा निकट रहन अभिशप्त यस वर्गको माग खासै ठूलो पनि थिएन । स्थानीय सरकारले बन्दाबन्दीको अवधिभर त्यस्ता मानिसहरूको खाने व्यवस्था मात्र गरिदिएको भए धेरै हदसम्म यो समस्या समाधान हुन्थ्यो । त्यसका लागि आवश्यक बजेट राहत कोषका नाममा संघीय सरकारले व्यवस्था गरिसकेको थियो । सरकारी कर्मचारीहरूको केही दिनको तलब कटौती तथा सरकारी कार्यालयहरूका तालिम, गोष्ठी लगायत तत्कालका लागि रोक्न सकिने कार्यक्रमहरूका लागि विनियोजित बजेट खर्च नगर्न र आवश्यक परे राहत कोषमा पठाउन परिपत्र जारी भैसकेको थियो । यसरी आवश्यक रकम हुँदाहुँदै पनि समयमै निर्णय र व्यवस्थापन हुन नसक्दा ती वर्ग पीडित भए । राहत व्यवस्थापनमा स्वार्थप्रेरित राजनीतिकर्मीका कारण धेरै प्रभाव पर्ने गरेको छ । अधिकांश ज्यालामजदुर तत्तत् स्थानका भोटर नहुनुले पनि जनप्रतिनिधिहरू संवेदनशील नभएका हुन् । कतिपयले यो कुरा हाकाहाकी स्विकारेका छन् भने कतिपयले व्यवहारमा देखाएका छन् । काठमाडौंको तारकेश्वर नगरपालिकामा जनप्रतिनिधिको यस्तो व्यवहार पीडितको मुखबाट मैले सुनेकी छु । यस्तो जटिल समयमा कतिपयले स्वस्फूर्त सक्दो सहयोग पुर्याएका पनि छन् । सम्भव भएसम्म त्यस्तो गर्नु हरेक मानिसको कर्तव्य पनि हो । जनताको सेवा गर्ने आधारभूत जिम्मेवारी लिएका सरकारका अंगहरू कर्तव्यविमुख हुनु तथा जनताका नाममा राजनीति गर्नेहरूले भोटको राजनीतिको हिसाबकिताब गर्नु चाहिँ अक्षम्य हो । सामान्य समयमा त हरेक नागरिकले आफ्नै श्रम र पसिनामा जीवनयापन गरेकै थिए । सरकारकै अचानकको कदमका कारण अलपत्र भएकाले आवश्यक सहयोग पाउँदैनन् भने उनीहरूका लागि सरकार हुनु र नहुनुको के फरक ? यस जटिल अवस्थामा युरोपका विभिन्न देशले विभिन्न क्षेत्रमा कार्यरत तर हाल कामविहीन भएका श्रमिकको ज्यालातलबको ८० प्रतिशत रकम सरकारले उपलब्ध गराउने भएका छन् । भारतले नै सामान्य अवस्थामा भन्दा ज्यादै सस्तो मूल्यमा खाद्यान्न उपलब्ध गराइरहेको छ । यस पृष्ठभूमिमा संविधानको प्रस्तावनामै समाजवादउन्मुख राष्ट्र निर्माण भनिएको हाम्रो देशका शासकहरूले श्रमजीवी वर्गको यो दुरवस्थालाई बेवास्ता गरिरहन मिल्ला ? त्यस्तै, अहिले सारा देशको ध्यान कोरोना संक्रमण नियन्त्रण र उपचारमा केन्द्रित भएको छ, जुन अपरिहार्य पनि हो । तर यसको कारण मृगौलासम्बन्धी समस्या भएका, मधुमेहजस्ता नियमित चेकजाँचमा जानुपर्ने बिरामी तथा भैपरी तथा दुर्घटनावश चेकजाँचका लागि अस्पताल जानुपर्ने बिरामीहरूको अवस्था जटिल बनेको छ । एकातर्फ बन्दाबन्दीका कारण यातायात ठप्प छ भने, अर्कातर्फ अधिकांश निजी स्वास्थ्यसेवा प्रदायक संस्थाहरूले पनि सेवा बन्द गरेका छन् । परिणामस्वरूप, यस्ता बिरामीहरू गम्भीर समस्यामा परेका मात्र नभई नियमित चेकजाँचको अभावमा उनीहरूमा थपिएको मनोवैज्ञानिक त्रास अर्को समस्या बनेको छ । यस्ता समस्या समाधान गर्न सरकारले केही तोकिएका अस्पतालहरू सम्भावित कोरोनाका बिरामी चेकजाँचका लागि र अन्य नियमित तथा भैपरी आउने बिरामीका लागि भनेर छुट्याइदिने हो धेरै समस्या समाधान हुन्छन् । अस्पताल जाउआउका लागि एम्बुलेन्स सेवालाई अझै प्रभावकारी बनाउनुपर्ने पनि देखिन्छ । त्यस्तै, सम्भावित संक्रमणबाट बच्न र बचाउन सामाजिक दूरी कायम गर्न भएका आह्वानको कतिपय स्थानमा पालना भएको देखिँदैन । काठमाडौंका कालीमाटी तथा माछापोखरी तरकारी बजारमा देखिने भीडभाडले भौतिक दूरी कायम गर्नुपर्ने अनिवार्यताको खिल्ली उडाइरहेको छ । सरकारले बन्दाबन्दीका कारण घरमै रहेका कर्मचारीलाई आआफ्ना क्षेत्रमा सहयोग पुर्याउन आह्वान पनि गरेको छ । यसका लागि उच्च सतर्कता अपनाउन जनता आफैं सचेत हुनुपर्ने तथा विभिन्न टोल तथा क्षेत्रमा भएका युवा क्लब, राजनीतिक दलका भ्रातृ संगठन आदिले प्रशासनसँगको समन्वयमा भूमिका निर्वाह गर्नुपर्ने हुन्छ । यो उनीहरूको सामाजिक दायित्व पनि हो । बन्दाबन्दी अपरिहार्य कदम थियो, जसमा सरकारले आफ्नो दायित्व निर्वाह गरेको थियो । तर तीन हप्ताको अवधिमा बन्दाबन्दीले सिर्जना गरेका अन्य समस्या पनि प्रधान बनेर आएका छन् । अब तिनको पनि समाधान गर्नु सरकारको कर्तव्य हो । बन्दाबन्दीको समायवधि लम्ब्याउँदै गर्दा यसबाट सिर्जना हुन सक्ने अन्य बहुआयामिक समस्या र त्यसबाट उत्पन्न हुने सम्भावित जोखिम न्यूनीकरणलाई पनि अहिल्यै ध्यान पुर्याउनु जरुरी छ ।"
मानव (गैर)जिम्मेवारी र महामारी,"वातावरणीय प्रभावअहिले कोभिड१९ का कारण संसारभरि घोषितअघोषित रूपमा लकडाउनको स्थिति छ । सम्पूर्ण विश्व ठप्पप्रायः छ । सम्पूर्ण कलकारखाना, उद्योगधन्दा, स्कुलकलेज, मठमन्दिर, यातायात, सपिङ मल, हाटबजारसहित निर्माण कार्यहरू लगभग बन्द छन् । जरुरी नपरी मान्छेहरू घरबाहिर निस्कन छोडेका छन् । समाजको आर्थिक, राजनीतिक, सामाजिकलगायत हरेक क्षेत्रमा यसले दूरगामी प्रभाव पार्ने निश्चित छ । यति हुँदाहुँदै पनि वातावरणीय प्रभावका दृष्टिले केही सकारात्मक संकेतहरू फेला परेका छन् । उद्योग, कलकारखाना तथा सवारीसाधनहरूबाट उत्सर्जन हुने हानिकारक ग्यासहरूमा उल्लेखनीय कमी आउँदा सहरहरू आश्चर्यजनक रूपले सफा देखिएका छन् । सधैं तुवाँलोले ढाकिरहने काठमाडौं निकै सफा देखिएको छ, चराहरूको चिरबिर सुनिन थालेको छ । हिमशृंखलाहरू मनमोहक अन्दाजमा खुलेका छन् । नदीहरूमा नीलो पानी देखिएको छ । जलचरहरूको उपस्थिति बाक्लिन थालेको छ । जंगल र आसपासका चरनहरूमा जंगली जनावरहरू निस्फिक्री घुम्न थालेका छन् । समग्रमा प्रकृति स्वाभाविक लयमा फर्कन खोजेको छ । अर्थात्, प्रकृतिको स्वरूप जस्तो देखिनुपर्ने हो, त्यस्तै हुन थालेको देखिएको छ । रेबेका राइटले सीएनएनमा प्रकाशित गरेको एक रिपोर्टअनुसार दिल्ली, मुम्बई, चेन्नई, कोलकाता र बैंग्लोरजस्ता अत्यधिक प्रदूषित सहरहरूमा नाइट्रोजन डाइअक्साइड ग्यासको स्तर ५२ देखि ७१ प्रतिशतसम्म घटेको छ । सँगसँगै पीएम २५ र पीएम १० जस्ता प्रदूषणको मात्रामा पनि उल्लेख्य गिरावट आएको छ, जसले गर्दा भिजिबिलिटीमा गुणात्मक सुधार आएको छ । यसरी प्रदूषणको दृष्टिबाट भन्न सकिन्छ विश्वका ठूला सहरहरूले सास फेर्ने मौका पाएका छन् ।केही दशकयता मान्छेको जीवनशैलीमा आएको परिवर्तनले समाजका विभिन्न पक्षमा थुप्रै असर देखा परेका छन् । अत्यधिक मात्रामा भैरहेको कार्बन उत्सर्जन, जैविक तथा अजैविक पदार्थहरूको जलन, अनियन्त्रित निर्माण आदि प्रक्रियाहरूबाट मानव स्वास्थ्य, कृषि उत्पादन, पर्यटन उद्योग, वातावरणजस्ता क्षेत्रहरूमा गम्भीर समस्या उत्पन्न भैरहेको छ । यी समस्याको सही पहिचान र यथार्थ विश्लेषणका लागि एरोसोलका भौतिक र प्रकाशीय विभिन्न गुणबारे नियमित अध्ययन, अनुसन्धान तथा मापन आजको अनिवार्य आवश्यकता हो । किनकि संसारभरिको वायु प्रदूषण जाँच्ने र मापन गर्ने संस्था आई क्यु एयरको रिपोर्टअनुसार संसारभरका लगभग ९० प्रतिशत मानिस यही प्रदूषित हावामा सास फेर्न बाध्य छन्, जसले मान्छेलाई बिस्तारै मृत्युको मुखतिर धकेलिरहेको छ । अमेरिकी अनुसन्धान संस्था नासाका अनुसार बलेको कोइला तथा सवारीसाधनहरूबाट निस्कने धूवाँ तथा खेतबारी सफा गर्न लगाइने आगोबाट पैदा हुने वायु प्रदूषणका कारण बर्सेनि संसारभर लगभग ५५ लाख मान्छेको मृत्यु हुने गरेको छ । यो कुनै महामारीभन्दा कम होइन । हामीले यसको गम्भीरतालाई नबुझेको मात्र हो ।हुन त हामी अहिले निकै कठिन परिस्थितिमा छौं । यो परिस्थितिबाट सिर्जित सुधारहरू महामारीपछिका दिनहरूमा रहिरहँदैनन् । आगामी दिनहरू झनै चुनौतीपूर्ण हुनेछन् । अहिलेको क्षतिलाई पूर्ति गर्न सम्पूर्ण आर्थिक गतिविधि तीव्र हुनेछन्, जसका कारण वायु प्रदूषणको चुनौती निकै जटिल हुनेछ । यसबाट फोक्सो र श्वासप्रश्वाससँग सम्बन्धित दम, ब्रोंकाइटिस, निमोनिया, सीओपीडी (क्रोनिक अब्स्ट्रक्टिभ पल्मोनरी डिजिज) जस्ता रोगहरू बढ्नेछन्, जसले स्वाभाविक रूपमा कोभिड१९ को खतरालाई बढाउँछन् । यसले सम्पूर्ण विश्वलाई एउटा गम्भीर पाठ भने पढाएको छ यी सबै गतिविधिका लागि हामी नै जिम्मेवार छौं । नीतिनिर्माताहरूलाई यसले निश्चय नै घचघच्याउनेछ, अब कसरी अगाडि बढ्ने भनेर । वातावरणीय स्वास्थ्यमा लगानी विलासिता होइन, मान्छेको सबल अस्तित्वका लागि अपरिहार्य छ । तर अहिलेका लागि योभन्दा जटिल र गम्भीर विषय कोभिड१९ नै हो । कारण हो यसको भरपर्दो र प्रभावकारी खोप तथा औषधि पत्ता नलाग्नु । त्यसैले यतिखेर आर्थिक र प्राविधिक रूपले सक्षम राष्ट्रहरू नै अत्यन्त जोखिमयुक्त समयबाट गुज्रिरहेका छन् । यो हाम्रा लागि पनि निकै जोखिमयुक्त समय हो । स्रोतसाधनहरूको सीमितता, दक्ष स्वास्थ्यकर्मीहरूको अभाव, भौगोलिक अप्ठ्याराहरूले गर्दा भाइरससँगको हाम्रो लडाइँ झनै चुनौतीपूर्ण छ । यस्तो विषम परिस्थितिमा हामीसँग उपलब्ध विकल्प भनेको संक्रमण फैलनबाट जतिसक्दो रोक्नु मात्रै हो । अर्थात्, पूर्ण सावधानी अपनाउने र लकडाउनमा बस्दा गर्नुपर्ने सम्पूर्ण नियम इमानदारीपूर्वक पालना गर्ने । पछिल्ला अध्ययनहरूको निष्कर्षलाई आधार मान्दा हामीले बोल्दा, खोक्दा वा हाच्छ्युँ गर्दा निस्कने छिटा र कणहरू तुरुन्तै जमिनमा खसिहाल्नुको सट्टा केही समय हावामै तैरिरहने भएकाले मास्कको प्रयोग संक्रमणको जोखिम न्यूनीकरण गर्ने प्रभावकारी उपाय हुन सक्छ । साथै अहिले मानिआएको ६ फिटको सामाजिक दूरी संक्रमण रोक्नका लागि पर्याप्त नहुन सक्छ । हेल्सिन्की विश्वविद्यालयका प्रोफेसर भिल्ले भ्योरिनेनले भनेका छन्, हामीले कोही मान्छे नै नदेखेको ठाउँमा पनि त्यही बाटो भएर गएको संक्रमित व्यक्तिको भाइरस बोकेको एरोसोल हुन सक्छ । यसको अर्थ हो घरबाहिर निस्कँदा अनिवार्य रूपमा मास्कको प्रयोग गर्नुपर्छ । यसो गर्नु भनेको हामी आफू बच्नु र अरूलाई पनि बचाउनु हो । संक्रमण फैलनबाट जतिसक्दो रोक्नु भनेको कुनै पनि चेतनशील नागरिकले वहन गर्नैपर्ने सामाजिक उत्तरदायित्व हो । अन्त्यमा, कोरोना भाइरसका कारण हामीले प्रस्टसँग बुझ्ने मौका पाएका छौं, प्रदूषण र वातावरणीय विनाशका लागि सम्पूर्ण रूपमा जिम्मेवार प्राणी भनेको मानव नै हो । आफूले गरेको वातावरण विनाशको खराब परिणाम आफैंले बेहोर्नुपर्ने हुनाले यसको संरक्षणको पनि दायित्व हाम्रै हो । हामी सचेत भएनौं भने यस्ता महामारीहरू बारम्बार बेहोर्नुको विकल्प हुनेछैन । पृथ्वीनारायण क्याम्पस, पोखरामा भौतिकशास्त्रका प्राध्यापक रेग्मी लोअर एट्मस्फेरिक फिजिक्स का अनुसन्धाता हुन् । ट्वीटर :"
रोजगारदाताकामदार सहमति गर,"कामदारलाई गैरकानुनी रूपमा डिपोर्ट गरियो : एम्नेस्टीकतारका अधिकारीहरूले नेपालीसहित आप्रवासी कामदारलाई नियन्त्रणमा लिई गैरकानुनी रूपमा निष्कासन गरेको प्रमाणित भएको एम्नेस्टी इन्टरनेसनलले जनाएको छ । कतार प्रहरीले गत फागुनको अन्तिम शुक्रबार आप्रवासी कामदार रहेको सनैयाबाट सयौं कामदारलाई पक्राउ गरी चैतको पहिलो साता डिपोर्ट गरेको थियो । जसमा झन्डै ५ सय नेपाली कामदार थिए । एम्नेस्टीले ती कामदारलाई निष्कासन गरिएको विषयको वैधानिकतालाई चुनौती गर्ने अवसरसमेत उपलब्ध नगराई डिपोर्ट गराइएको जनाएको छ । एम्नेस्टीले कतारबाट डिपोर्ट भएका कामदार र कतारी अधिकारीहरूसित छानबिन गरी आफ्नो निष्कर्ष निकालेको हो । एम्नेस्टीले हिरासतमा लिइएको र निष्कासन गर्ने धम्की दिइएको कुनै पनि आप्रवासी श्रमिकलाई यसो गर्नाको कारण खुलाउन र उनीहरूलाई त्यसको प्रतिवाद गर्ने अवसर दिन कतारी अधिकारीलाई आह्वान गरेको छ । कतारले अधिकार उल्लंघन भोगेका श्रमिकलाई प्रभावकारी उपचार र परिपूरण पनि सुनिश्चित गर्नुपर्छ । साथै कतारी अधिकारीहरूले कोभिड१९ को संकटका क्रममा आप्रवासी श्रमिकको स्वास्थ्यसम्बन्धी अधिकार पूर्णरूपमा संरक्षण गरेको सुनिश्चित गर्नुपर्छ, एम्नेस्टीको विज्ञप्तिमा भनिएको छ । कोभिड१९ को परीक्षणका लागि लगेको तथा परीक्षण सकिएपछि उनीहरूलाई आआफ्नो क्याम्पमा फर्काइदिने भन्दै प्रहरीले नियन्त्रणमा लिएको भए पनि धेरै दिनसम्म हिरासतमा राखेर पछि नेपाल पठाएको एम्नेस्टीले जनाएको छ । हामीले कुराकानी गरेका कसैले पनि उनीहरूलाई किन यस्तो व्यवहार गरिएको थियो भन्ने कुराको स्पष्टीकरण पाएका छैनन् । न त उनीहरूले आफूहरूलाई हिरासतमा राखिएको तथा निष्कासन गरिएको विरुद्ध कुनै उजुरी नै गर्न सकेका थिए, एम्नेस्टी इन्टरनेसनल ग्लोबल इस्युज्का निर्देशक स्टिभ ककबर्नले भने, कतारी अधिकारीले यो महामारीलाई आप्रवासी श्रमिकविरुद्ध थप दुर्व्यवहार गर्ने अवसरका रूपमा प्रयोग गर्नु दुःखद छ । कोभिड१९ मानिसलाई स्वेच्छाचरी रूपमा नियन्त्रणमा लिने कुनै बहाना होइन ।एम्नेस्टीले डिपोर्टमा परेका कामदारले चाहेमा कतार फर्कन र कानुनी उपचार खोज्न दिइनुपर्ने मागसमेत गरेको छ । यी व्यक्तिहरूलाई जसरी दुर्व्यवहार गरिएको छ सोबापत अधिकारीहरूले उनीहरूलाई परिपूरण उपलब्ध गराउनुपर्छ र चाहेको खण्डमा उनीहरूलाई कतार फर्कन दिइनुपर्छ । त्यसका साथै उनीहरू कार्यरत रोजगारदाताले पारिश्रमिकलगायतका अन्य सुविधा यथाशीघ्र भुक्तानी दिनुपर्छ, विज्ञप्तिमा भनिएको छ ।कतारले भने एम्नेस्टी इन्टरनेसनललाई कोभिड१९ प्रतिकार्यको हिस्साअन्तर्गत औद्योगिक क्षेत्रमा निरीक्षण गर्ने क्रममा अधिकारीहरूले गैरकानुनी र अनैतिक गतिविधिमा संलग्न व्यक्तिहरू फेला पारेको जवाफ दिएको छ । यस्ता गतिविधिमा मानव स्वास्थ्यलाई गम्भीर रूपमा खतरामा पार्न सक्ने खतरनाक खाद्य वस्तुलगायतका निषेधित र प्रतिबन्धित वस्तुहरूको उत्पादन र बेचबिखन आदि रहेको पाइयो, कतारले भनेको छ । तर कामदारले कतारको दाबी अस्वीकार गरेका एम्नेस्टीले जनाएको छ । कामदारलाई दिइएको कतारी भाषामा लेखिएको कागजातलाई समीक्षा गर्यो जसले उनीहरूलाई फौजदारी अपराधको आरोप लगाएको कुनै संकेत गर्दैनन्, एम्नेस्टीको विज्ञप्तिमा उल्लेख छ ।"
कोरियामा सत्तारूढ दलको बहुमत,सोल (एएफपी) दक्षिण कोरियामा बुधबार भएको संसदीय चुनावमा सत्तारूढ डेमोक््रयाटिक पार्टीले बहुमत हासिल गरेको छ । कोरोना भाइरस (कोभिड१९) को प्रकोपबीच सम्पन्न चुनावमा राष्ट्रपति मुन जाएइनको दल १ सय ६३ स्थानमा विजयी भएको हो । तीन सय सदस्यीय राष्ट्रिय सभाका लागि चुनाव भएको थियो । वामपन्थी झुकाव राख्ने दलले दक्षिण कोरियामा १६ वर्षपछि बहुमत ल्याएको हो । सत्तारूढ गठबन्धनमा सहभागी प्ल्याटफर्म पार्टीले १७ सिट जितेको छ । विपक्षी युनाइटेड फ्युचर पार्टी १ सय ३ स्थानमा सीमित भएको छ । उत्तर कोरियाबाट भागेका पूर्वकूटनीतिज्ञ थाए योङहो पनि फ्युचर पार्टीबाट विजयी भएका छन् । उनले उत्तर कोरियाको लन्डनस्थित दूतावासमा काम गरेका थिए । चुनावी प्रतिस्पर्धामा ३५ पार्टी थिए । चुनावी नतिजालाई राष्ट्रपति मुनले भाइरस नियन्त्रणका लागि चालेका कदमलाई जनताले अनुमोदन गरेका जनाइएको छ । देशको सुस्त गतिको आर्थिक वृद्धि तथा शक्तिको दुरुपयोग गरेको आलोचना व्यहोरेका मुन केही अघिसम्म निकै आलोचित थिए । राष्ट्रपति मुनले उत्तर कोरिया मामिलामा चालेका कदमहरू पनि अपरिपक्व रहेको कतिपय आलोचकले बताउँदै आएका थिए । तर विश्वव्यापी रूपमा फैलिएको कोभिड१९ को नियन्त्रण तथा रोकथाममा उनले चालेका कदमका कारण उनी जनतामा पुनः छाएका छन् । यसबीचमा कोरियाले २० भन्दाबढी देशलाई कोभिड१९ परीक्षण किटसमेत उपलब्ध गराएको थियो । कतिपय विश्लेषकहरूले कोरोना भाइरस कूटनीति जस्ता कदमले मुन प्रशासनको साख बढाउनुका साथै जनतामा आत्मविश्वास बढाएको बताएका छन् । राष्ट्रपति मुनको जनमतसंग्रहका रूपमा हेरिएको चुनावलाई स्थगन गर्न कतिपयले दबाब दिएका थिए । तर सरकारले चुनाव कुनै पनि हालतमा नसर्ने जवाफ दिएको थियो । चुनावी परिणामसँगै मुनलाई आगामी दुई वर्ष सरकार चलाउन निकै सहज हुने भएको छ । कोरियामा सन् २०२२ को मार्चमा राष्ट्रपतीय चुनाव हुँदै छ । बुधबारको चुनावमा सामाजिक दूरी कायम गर्दै मास्क लगाएर मतदाताहरू मत केन्द्रहरूमा उपस्थित भएका थिए । स्वास्थ्यकर्मीले तापक्रम नापेपछि उनीहरूलाई स्यानिटाइजर र पन्जा लगाएर मत खसाल्न दिइएको थियो ।
अमेरिका चाँडै खुल्छ : ट्रम्प,"वासिङ्टनन्युयोर्क (एजेन्सी) अमेरिकी राष्ट्रपति डोनाल्ड ट्रम्पले कोरोना भाइरस (कोभिड१९) को प्रकोप उच्च विन्दुमा पुगिसकेको दाबी गर्दै अप्रिल महिनाभित्रै केही राज्यमा प्रतिबन्धहरू हटाइने बताएका छन् । ह्वाइटहाउसमा कोभिड१९ बारे जानकारी दिँदै उनले नयाँ निर्देशिका घोषणा गर्ने बताए । राज्यका गभर्नरहरूसँग छलफल गरेर उनीहरूले उपयुक्त ठानेका समयमा प्रतिबन्धहरू खुला गर्ने प्रक्रिया सुरु गरिने ट्रम्पले बताए ।हामी फर्कंदै छौं, हामीले हाम्रो देशलाई पहिलेको अवस्थामा ल्याउन चाहन्छौं, ट्रम्पले भने । देशलाई बन्द राखिरहँदा पनि मानिसहरूको ज्यान गएको उनको ट्रम्पको तर्क छ । देशव्यापी तथ्यांकहरूले बताइरहेका छन् कि हामीले नयाँ संक्रमितको उत्कर्ष पार गरिसक्यौं, उनले भने । ह्वाइटहाउसको कोरोना भाइरस कार्यदलका सहसंयोजक डेबोराह ब्रिक्सले पछिल्ला केही दिनमा संक्रमितको संख्या घट्दै गएको बताए । अमेरिकामा मात्रै भाइरस संक्रमितको संख्या करिब ६ लाख ४० हजार छ । हालसम्म ३१ हजारभन्दा बढीले ज्यान गुमाइसकेका छन् । तर भाइरसबाट बुधबार हालसम्मकै धेरै संक्रमितको मृत्यु भएको थियो । न्युयोर्क राज्यमा भाइरसका कारण मृत्यु हुनेको संख्या बढेर १० हजार ४ सय पुगेको समाचार सार्वजनिक भएसँगै राष्ट्रपतिले प्रतबिन्ध हटाउने बताएका हुन् । जसका कारण उनले त्यसबाट उत्पन्न हुने खतराबारे विभिन्न प्रश्न सामना गर्नुपरेको छ ।अमेरिकाले हालसम्म करिब ३३ लाख जनामा कोभिड१९ को संक्रमण परीक्षण गरिएको जनाएको छ । यो अमेरिकाको जनसंख्याको एक प्रतिशत हो । अहिले सबै अमेरिकी राज्यमा संकटकाल लगाइएको छ । जसका कारण बेरोजगारहरूको संख्या हालसम्मकै उच्च छ ।"
"साना उद्योग आंशिक चले, ठूलामा समस्या","उद्योग बन्द हुनुको कारण कच्चापदार्थ आयात नहुनु हो । भन्सारबाट जुन रफ्तारमा आउनुपर्थ्यो, त्यो भएन, उनले भने, ५ सय ट्रक छुट्नेमा करिब २५ प्रतिशत मात्रै भित्रिएका छन् । कर्मचारी पनि काम गर्न डराएको उनको भनाइ छ । खाद्य उद्योगमा करिब २० प्रतिशत कर्मचारीले मात्रै काम गरिरहेको उनले बताए । उद्योग परिसंघका अध्यक्ष सतीश मोरले पनि त्रासका कारण कामदार उद्योगमा आउन नचाहेको दाबी गरे । औषधि, पोल्ट्रीलगायत उद्योगमा पनि समस्या उस्तै छ, उनले भने । आपूर्तिको अवस्थालाई ध्यान दिए पनि कोभिड१९ का कारण राजस्व कम उठ्ने र रेमिट्यान्स पनि धेरै घट्ने उनको भनाइ छ । उद्योग वाणिज्य महासंघकी अध्यक्ष भवानी राणाले पनि अर्थतन्त्र शिथिल अवस्थामा पुगेको बताइन् । नाफाभन्दा व्यवसायलाई कसरी निरन्तरता दिने भन्नेतर्फ सोच्नुपर्ने उनको भनाइ छ । कामदारलाई हिँडडुल गर्न समस्या भएको छ । यस्तो अवस्थामा पनि अत्यावश्यक उद्योग चलिरहेका छन्, उनले भनिन्, निजी क्षेत्रलाई ब्याज तिर्न समस्या छ । यस्तो अवस्थामा सरकारले पनि राहत प्याकेज दिन जरुरी छ । चेम्बर अफ कमर्सका अध्यक्ष राजेशकाजी श्रेष्ठले पनि उद्योग सञ्चालन र श्रमिक ढुवानीका लागि सरकारले व्यवस्था गरिदिनुपर्ने बताए । अहिले खाद्यान्नमा कुनै समस्या देखिएको छैन । ढुवानी सहज भइरहेको छ, उनले भने, तर अवस्था यस्तै रहे वैशाखपछि केही गाह्रो हुन्छ । त्यसका लागि सरकारले गृहकार्य गर्नुपर्छ ।आपूर्ति व्यवस्था सहज बनाउन स्थानीय सरकारसँग पहल गरिरहेको उद्योग वाणिज्य तथा आपूर्ति मन्त्रालयका प्रवक्ता प्रकाश दाहालले बताए । औषधि उद्योगका लागि चाहिने प्याकेजिङ सामग्री बोकेका सवारी पनि चल्न दिइने उनको भनाइ छ । अत्यावश्यकबाहेकका उद्योग सञ्चालन पनि केही खुकुलो बनाइने उनले बताए । सहजीकरणका लागि स्थानीय तहले पास नखोज्ने, उद्योगका सवारी सञ्चालन गर्न दिने विषयमा छलफल गरिरहेका छौं, दाहालले भने । कच्चापदार्थ नहुँदा समस्याविराटनगर मजदुर र कच्चापदार्थको अभावले सुनसरी मोरङ औद्योगिक करिडोरका अत्यावश्यक उद्योग सञ्चालनमा समस्या भएको उद्योगीहरूले बताएका छन् । सरकारले लकडाउन अवधिको डेढी पारिश्रमिक दिने बताए पनि मजदुर नपाएको उनीहरूको भनाइ छ ।करिडोरमा खाद्य, औषधि, पानी, तेल, चाउचाउलगायत गरी झन्डै डेढ सय हाराहारी उद्योग छन् । तीमध्ये प्रायः मजदुर र कच्चापदार्थ अभावमा बन्द छन् । चलेका उद्योगले पनि क्षमताअनुसार तयारी वस्तु उत्पादन गर्न सकेका छैनन्, उद्योग संगठन मोरङका अध्यक्ष भीम घिमिरेले भने ।सञ्चालनमा भएका उद्योगले पनि मुस्किलले क्षमताको ४० प्रतिशत मात्र उत्पादन गर्दै आएको नेपाल उद्योग वाणिज्य महासंघका केन्द्रीय सदस्य अविनाश बोहोराले बताए । सामान्य अवस्थामा दैनिक १५१६ टन चामल उत्पादन गर्दै आएको चन्द्रशिव राइस मिलले अहिले मजदुर समस्याले दैनिक सरदर सातआठ टन मात्र चामल उत्पादन र प्याकिङ गर्दै आएको छ ।सामान्य अवस्थाको भन्दा डेढी पारिश्रमिक दिँदा पनि मजदुर काममा नआउँदा मागअनुसार चामल उत्पादन गर्न नसकिएको मिल सञ्चालक नरेश राठीको भनाइ छ । सामान्य अवस्थामा उनको मिलमा दैनिक ४५ जना मजदुर काम गर्थे । अहिले मुस्किलले १० जना मजदुर मात्र काममा आउने गरेका छन् । काममा खटिने मजदुरको उचित स्वास्थ्य सुरक्षा गरिएको छ, उनले भने ।दैनिक २५ टन चामल उत्पादन गर्दै आएको राधाकृष्ण खाद्य उद्योग मजदुर अभावकै कारण बन्द छ । उद्योगका अपरेटर सबै भारतीय थिए । उनीहरू घर फर्किए । स्थानीय मजदुर पनि काममा नआउँदा तीन सातादेखि मिल बन्द छ, मिल सञ्चालक सुशील अग्रवालले भने, मिलमा स्टक चामल पनि सकियो ।चल्दै खाद्यान्न र औषधि उद्योगवीरगन्ज लकडाउनका बेला वीरगन्जपथलैया औद्योगिक कोरिडोरका अधिकांश उद्योग बन्द रहे पनि खाद्यान्न र औषधिका केही उद्योग सञ्चालनमा छन् । खाद्यान्न र औषधि उद्योगमध्ये ५० प्रतिशत मात्र सञ्चालनमा रहेको वीरगन्ज उद्योग वाणिज्य संघले जनाएको छ ।आपूर्तिमा समस्या नआउन दिन खाद्यान्न र औषधिका उद्योग सञ्चालन गरिएको संघले बताएको छ । कुखुराको दाना उत्पादन गर्ने उद्योग पनि सञ्चालनमा छन् । सञ्चालनमा रहेका उद्योगले कर्मचारीकामदारलाई आवश्यक स्वास्थ्य सतर्कता अपनाएको वीरगन्ज उद्योग वाणिज्य संघका अध्यक्ष गोपाल केडियाको भनाइ छ ।आपूर्तिमा समस्या नहोस् भनेर खाद्यान्न उद्योग क्षमताको ५०६० प्रतिशत मात्र सञ्चालनमा छन्, केडियाले भने, केही अरू उद्योग पनि चलिरहेका छन् । लकडाउन लम्बिएपछि उद्योगमा कार्यरत अधिकांश भारतीय कामदार घर फर्किएकाले उद्योग सञ्चालनमा समस्या आएको उनको भनाइ छ ।खाद्यान्न र औषधिका उद्योग पूर्ण क्षमतामा सञ्चालनमा नआए पनि केही महिनासम्म खाद्यान्न र औषधिको मौज्दात अभाव नहुने वीरगन्ज उद्योग वाणिज्य संघका वरिष्ठ उपाध्यक्ष सुबोध गुप्ता बताउँछन् । उनका अनुसार कच्चापदार्थ, कामदार अभाव र बैंकको कारोबारका कारण उद्योग सञ्चालनमा कठिनाइ छ । कोरिडोरमा करिब एक हजार उद्योगमध्ये खाद्यान्न र औषधिका तीन सय उद्योग छन् ।"
पार्टी प्यालेसमा अस्थायी तरकारी बजार,"काठमाडौं महानगरपालिकाले महानगरका पार्टी प्यालेसलाई अस्थायी तरकारी बजार बनाउने भएको छ । कालिमाटीका व्यापारीहरूले खुला चोकमा पसल नराखेपछि पार्टी प्यालेसलाई अस्थायी बजार बनाउन महानगरसँग छलफल गरिरहेको कालिमाटी फलफूल तथा तरकारी बजार विकास समितिका सूचना अधिकृत विनय श्रेष्ठले बताए ।खुला ठाउँ हुँदा व्यापारीहरूलाई तरकारी पसल राख्न समस्या भएकाले उनीहरू फर्केका थिए, उनले भने, चोकहरूमा सामान्य पूर्वाधार पनि छैन, ससाना कुराको पनि समस्या छ । प्रयोगविहीन रहेका पार्टी प्यालेसलाई अस्थायी तरकारी बजारका रूपमा प्रयोग गर्न छलफल गरिरहेको उनले बताए । महानगरले तोकेकै ठाउँमा पायक पर्ने गरी पार्टी प्यालेसको खोजी गरिरहेको उनले जानकारी दिए ।जिल्ला प्रशासन कार्यालय काठमाडौंले कालिमाटी र बल्खुको तरकारी तथा फलफूल बजारमा भीड कम गर्न चैत २४ गते अन्य ११ स्थानमा बिक्री केन्द्र स्थापना गर्ने निर्णय गरेको थियो । काठमाडौंका प्रमुख जिल्ला अधिकारी जनकराज दाहालको अध्यक्षतामा सुरक्षा, स्वास्थ्य, कृषि र महानगरपालिकाका अधिकारी तथा तरकारी र फलफूल बिक्रेता संघका पदाधिकारी सम्मिलित बैठकले यस्तो निर्णय गरेको थियो । त्यसका लागि महानगरपालिकाले बल्खु र कालिमाटीबाहेक कलंकी, बाफल, स्वयम्भू, वनस्थली, गोंगबु, वसुन्धरा, गोपीकृष्ण, तीनकुने, लैनचौर, रत्नपार्क र कोटेश्वरचोकमा फलफूल र तरकारीका थोक बिक्री केन्द्र खोल्न ठाउँ उपलब्ध गराउने जनाएको थियो । महानगरपालिकाका कृषि विभागका प्रमुख हरिबहादुर भण्डारीले बुधबारदेखि तरकारी बिक्री केन्द्र सञ्चालन हुने दाबी गरेका थिए । तर कलंकी र स्वयम्भूमा मात्र सञ्चालनमा आए । अन्य स्थानमा आउन सकेनन् । कालिमाटी तरकारी बजार बन्द भएपछि तरकारी किन्नेहरूको भीड बल्खु बजारमा हुन थालेको थियो ।शनिबारदेखि ११ ठाउँबाट खुद्रा बिक्रीमहानगरपालिकाको समन्वयमा उपत्यकाका ११ स्थानबाट तरकारीको थोक बिक्री गरिने भएको छ । बन्द पार्टी प्यालेस र आसपासका खाली ठाउँमा शनिबारबाट खुद्रा तरकारी पसल सञ्चालनमा ल्याउन लागिएको काठमाडौंका सहायक प्रमुख जिल्ला अधिकारी जीवनप्रसाद आचार्यले जानकारी दिए । सामाजिक दूरी कायम हुने गरी तरकारी बिक्री गर्ने ठाउँको व्यवस्थापन गर्न खोजिएको उनको भनाइ छ । अनुगमनका लागि महानगरका कृषि प्रमुख हरिबहादुर भण्डारीको संयोजकत्वमा ७ जनाको समिति बनाइएको छ । समितिले उपभोक्तालाई तरकारी पसलबाट सुविधा दिइएको छछैन, सामाजिक दूरी कायम भएको छछैनलगायत अनुगमन गर्नेछ । अहिले कोरोनाले गर्दा देशभरका पार्टी प्यालेस बन्द छन् । लकडाउन हुनुअघिबाटै सबै पार्टी प्यालेस बन्द गरेको नेपाल राष्ट्रिय पार्टी प्यालेस तथा क्याटरिङ व्यवसायी महासंघका प्रवक्ता कृष्णप्रसाद पाण्डेले बताए । महानगरले बन्द रहेका पार्टी प्यालेसबाट तरकारी बिक्री गर्ने निर्णय गरेको छ, उनले भने, यसमा हाम्रो पनि सहमति छ । देशभर महासंघमा आबद्ध ७ सय पार्टी प्यालेस तथा क्याटरिङ छन् ।"
लुभुका केही कपडा उद्योग निरन्तर,"ललितपुरको लुभुका करिब एक दर्जन कपडा उद्योगले सुरक्षाका मापदण्ड अपनाएर कपडा उत्पादन गरिरहेका छन् । कामदारलाई मास्क दिएर, शारीरिक दूरी कायम राखेर र उद्योगभित्र प्रवेश गर्दा साबुनपानीले हातगोडा धुनेलगायत व्यवस्थासहित उद्योग सञ्चालनमा ल्याइएको उद्योग सञ्चालकहरू बताउँछन् । अपरिचित व्यक्तिलाई उद्योग प्रवेशमा रोकसमेत लगाइएको छ । सरसफाइमा लागि पनि छुट्टै जनशक्ति तयार गरेर काम अघि बढाइएको छ । एउटा उद्योगमा बढीमा पाँच जना कामदार खटिएका छन् । बारा कोहलपुरका २२ वर्षीय रुपेश चौधरी, रौतहटका मोहन चौधरी, अनिश अधिकारीलगायत मिलेर एउटा उद्योगबाट प्रतिदिन डेढ सय मिटर कपडा उत्पादन गरिरहेका छन् । कोहलपुरका चौधरीका श्रीमान्श्रीमती नै काममा खटिएका छन् । उनका दुई छोरा छन् । रुपेश भन्छन्, अहिले आफ्नो घर जान सकिँदैन । कोठामा त्यसै बस्नुभन्दा सुरक्षित भएर काम गरिरहेका छौं । उद्योगमा धागो सकिने हो कि भन्नेमा भने उनलाई चिन्ता छ । रौटहटको भवानीपुरकी २१ वर्षीया बितुकुमारी चौधरी पनि केआर कपडा उद्योगमा काम गरिरहेकी छन् । उनका श्रीमान् पनि उद्योगमा कपडा बुन्ने काम गर्छन् । उनी भन्छिन्, उद्योगबाट कोठा र कोठाबाट उद्योगबाहेक कहीँ गएका छैनौं । बस्तीमा लकडाउन गरेर एक साता अघिदेखि उद्योग चलाइरहेको ललितपुर उद्योग वाणिज्य संघ क्षेत्र नम्बर २ लुभु शाखा प्रमुख केशवकृष्ण श्रेष्ठले जानकारी दिए । पहिला बिहान ६ देखि बेलुका ६ बजेसम्म उद्योग सञ्चालन हुन्थे । अहिले बिहान १० देखि ५ बजेसम्म मात्र चलाएका छौं, उनले भने, कच्चापदार्थ स्टकमा रहेसम्म चलाउने योजना छ ।ललितपुरको पूर्वी भेगमा अवस्थित लुभु कपडाका लागि परिचित छ । यहाँ एक सयभन्दा बढी कपडा उद्योग छन् । तिनमा एक हजारभन्दा बढी कालिगडले रोजगारी पाएका छन् । सुती कपडा, पस्मिना सल, ढाका, ऊनी, बुटे सल, मफलर, हाकुपटासी, कोरा र धर्के कपडा, तन्ना तथा साडीलगायत विभिन्न कपडा यहाँ उत्पादन हुन्छन् । यहाँ उत्पादित कपडा अमेरिका, फ्रान्स, जर्मनीलगायत देशमा समेत निर्यात हुँदै आएका छन् ।"
अब अर्थसमितिको नियमित अनलाइन बैठक,"चालू आर्थिक वर्षको बाँकी तीन महिनामा गर्नुपर्ने खर्चको पुनः प्राथमिकीकरण र आगामी वर्षको बजेटबारे छलफल गर्न संसद्को अर्थ समितिले अनलाइन बैठक (भर्चुअल मिटिङ) गर्ने भएको छ । अनौपचारिक रूपमा एउटा अनलाइन बैठक गरी आइतबारका लागि औपचारिक बैठकको मिति तय भएको समितिका सभापति कृष्णप्रसाद दाहालले जानकारी दिए । ट्रायल बैठक बसिसक्यौं । अब औपचारिक बैठक बस्छ, उनले भने, कोरोनाले आर्थिक क्षेत्रमा पारेको प्रभाव मूल्यांकन र आगामी बजेटको दिशाबारे छलफल गर्ने भनेर सदस्यहरूलाई ऐजेन्डा बाँडिसकेका छौं । बैठक ११ देखि २ बजेसम्म चलाउने तयारी रहेको उनले बताए । अनलाइन बैठकमा अर्थसचिव शिशिर ढुंगाना र राजस्व सचिव रामशरण पुडासैनीलाई पनि बोलाइएको उनले बताए । अर्को बैठकमा अर्थमन्त्री युवराज खतिवडालाई पनि बोलाउने तयारी रहेको दाहालले जानकारी दिए । यसपछि बैठक निरन्तर चल्ने समितिले जनाएको छ । पहिलो अनलाइन बैठकमा छलफल गर्न अर्थ मन्त्रालयसँग आधा दर्जन विषयमा विवरण माग गरिएको समितिका सचिव सुरेन्द्र अर्यालले बताए । राहत उपलब्ध गराउन सम्बन्धित मन्त्रालय, प्रदेश र स्थानीय तहलाई गरिएको रकमान्तर, स्रोतान्तर र थप निकासा भएको बजेटको विवरण मागिएको उनको भनाइ छ । चालू आवमा विनियोजित बजेटमध्ये फागुन मसान्तसम्म भएको खर्च, बजेट समर्पणको अवस्था र बाँकी अवधिमा खर्च नहुने रकमबारेको विवरण पनि मागिएको उनले बताए । स्रोत व्यवस्थापनअन्तर्गत राजस्व परिचालन, वैदेशिक अनुदान र ऋण परिचालनको अवस्था र अर्थतन्त्रका बढी प्रभावित क्षेत्रलाई सरकारका तर्फबाट तत्काल उपलब्ध गराउने राहत योजना पनि माग गरिएको अर्यालले जानकारी दिए । गरिबीको रेखामुनि रहेका नागरिक, बेरोजगार, श्रमिक, अशक्त र पिछडिएका समुदायलाई उपलब्ध गराउने आर्थिक सहयोगको खाका, आगामी आर्थिक वर्षको बजेट तयारीको अवस्था, बजेटका प्राथमिकता र स्रोत व्यवस्थापनको सोचबारे विवरण पठाउन समितिले अर्थलाई भनेको छ । मुलुकको उद्योग, वाणिज्य, आयातनिर्यात, व्यापार घाटा, विप्रेषण, शोधनान्तर, विदेशी विनिमय सञ्चीति, वित्तीय स्थायित्व र समष्टिगत आर्थिक परिसूचकको अवस्था पनि मागेका छौं, अर्यालले भने । उनका अनुसार खर्च र अबको बजेटका विषयमा मात्रै बैठक केन्द्रित हुनेछ । अबको तीन महिनामा चालू बजेटलाई कोरोना महामारीमा लगाउन प्राथमिकीकरण गरी बढी प्रभावित क्षेत्रलाई कसरी सहयोग गर्ने र त्यसलाई आगामी नयाँ बजेटले कसरी दिगो बनाउने भन्ने विषयमा छलफल गर्न अनलाइनमै भए पनि बैठक गर्ने भएका हौं, अर्यालले भने ।"
प्रभावितले सहायता नपाए अस्थिरता निम्तिन्छ : आईएमएफ,"वासिङ्टन (रोयटर्स) कोभिड१९ महामारी न्यूनीकरण गर्न सरकारले चाल्ने कदम अपर्याप्त भए वा सम्पन्नहरूलाई मात्रै प्राथमिकता दिए केही देशमा नयाँ खालको सामाजिक अस्थिरता निम्तिन सक्ने अन्तर्राष्ट्रिय मुद्रा कोष (आईएमएफ) ले चेतावनी दिएको छ ।संसारभरका सरकारले कोभिड महामारीविरुद्ध र आर्थिक क्षति न्यूनीकरणका लागि ८० खर्ब अमेरिकी डलर खर्च गरिसकेको भए पनि यो संकटपछि पनि सरकारले आर्थिक राहत दिनुपर्ने मुद्रा कोषले बुधबार सार्वजनिक गरेको अर्धवार्षिक आर्थिक सुपरीवेक्षण प्रतिवेदनमा भनिएको छ । खर्चमा हुने वृद्धिका कारण वित्तीय घाटा बढ्ने प्रतिवेदनमा जनाइएको छ । विश्वभरका सरकारको सार्वजनिक ऋण १३ प्रतिशत बढेर सन् २०२० मा कुल गार्हस्थ्य उत्पादनको ९६ प्रतिशतभन्दा बढी हुने मुद्रा कोषले जनाएको छ । मुद्रा कोषले मंगलबार कोभिड१९ महामारीका कारण विश्व अर्थतन्त्र ३ प्रतिशतले खुम्चने प्रक्षेपण गरेको थियो । यो तत्कालीन अवस्थाको प्रक्षेपण भए पनि नतिजा थप खराब हुन सक्ने कोषको भनाइ छ । महामारी फैलिन नदिन भएको लकडाउनका कारण विश्व अर्थतन्त्रको ठूलो हिस्सा बन्द रहेको र यसले उदाउँदो बजार र विकासोन्मुख देशलाई सबैभन्दा बढी प्रभाव पार्ने प्रतिवेदनमा उल्लेख छ ।लकडाउन कडाइका साथ कार्यान्वयन भइरहेकाले ठूलो विरोध प्रदर्शन हुने सम्भावना तत्काल नदेखिए पनि महामारीको प्रभाव नियन्त्रणमा आएपछि भने अस्थिरता निम्तिन सक्ने कोषका वित्तीय मामिला विभाग निर्देशक भिटोर गास्परले बताएका छन् । विगतका केही वर्षमा विश्वका विभिन्न भागमा दर्जनौं विरोध प्रदर्शन भएको सन्दर्भमा थप अस्थिरता हुन दिन नीति निर्माताहरूले संकट समाधानको उपाय पत्ता लगाउन प्रभावित समुदायहरूसँग संवाद गर्नुपर्ने उनको भनाइ छ । हामीले महत्त्व दिएको विषय यही हो, यो संकटले जोखिममा पारेका परिवार र व्यवसायलाई सहायता प्रदान गर्नु अत्यन्तै जरुरी छ, उनले भने, लकडाउनका कारण प्रभावित परिवार र व्यवसायलाई सहायता प्रदान गर्ने लक्ष्य हुनुपर्छ । साथै दैनिक ज्यालादारीमा काम गर्ने र अपनौपचारिक अर्थतन्त्रमा काम गरिरहेकाहरूले रोजगारी गुमाएको र खानाको अभाव भोग्नुपरेको तथ्य सतहमा देखिएको उनले बताए ।भारतको आर्थिक राजधानी मुम्बईमा रोजगारी गुमाएका हजारौं आप्रवासी कामदारले मंगलबार रेल स्टेसनमा घर जान पाउनुपर्ने माग गर्दै विरोध प्रदर्शन गरेका थिए । भारतीय प्रधानमन्त्री नरेन्द्र मोदीले लकडाउन अवधि लम्ब्याउने घोषणा गरेसँगै यस्तो प्रदर्शन भएको हो । सेन्टर फर मनिटरिङ इन्डियन इकोनोमी नामक एक निजी संस्थाका अनुसार मार्च अन्त्यदेखि लकडाउन सुरु भएसँगै भारतमा बेरोजगारी दर दोब्बर बढेर १४५ प्रतिशत पुगेको छ ।भारतसहित अन्यत्र पनि लकडाउनका कारण दसौं लाख मजदुरको रोजगारी गुमेका कारण कार्यस्थल छाड्नुपर्ने अवस्था आइपरेको छ । लकडाउनका कारण दैनिक ज्यालादारीमा काम गर्ने मजदुर सबैभन्दा बढी प्रभावित भएको र धेरैले छाक टार्न समस्या भोगिरहेको विश्व बैंकका एक अधिकारीको भनाइ छ । यसअघि भएका संकट र विपद्ले मानवबीच सद्भाव बढाए पनि योपटक भने नतिजा फरक हुन सक्ने कोषकी प्रमुख अर्थशास्त्री गीता गोपीनाथले बताइन् ।यो संकटको व्यवस्थापन राम्ररी नभए र जनतालाई पर्याप्त सहयोग नदिएको भन्ने भावना भए सामाजिक अस्थिरता निम्तिन सक्छ, उनले रोयटर्सलाई भनिन् । भविष्यमा हुन सक्ने सामाजिक अस्थिरता रोक्न सहुलियत ऋण र ऋण सहुलियतमार्फत अन्तर्राष्ट्रिय समुदायले गरिब देशहरूका लागि सहयोगी भूमिका खेल्नुपर्ने उनले बताइन् । कोषको प्रतिवेदनमा विश्वभरका सरकारले प्रत्यक्ष बजेटबाट ३३ ट्रिलियन डलर, सार्वजनिक क्षेत्र ऋण र स्वपुँजीबाट १८ ट्रिलियन डलर र २७ अर्थ डलर जमानी र २७ ट्रिलियन डलर सर्तसहितको दायित्वमार्फत खर्च गरेको जनाइएको छ । विश्वव्यापी कुल गार्हस्थ्य उत्पादनको २५ प्रतिशत मात्रै सरकारी राजस्व उठ्ने प्रतिवेदनमा जनाइएको छ, जुन अक्टोबरमा गरिएको प्रक्षेपणभन्दा कम हो । विश्वभरका सरकारले कोभिडविरुद्धको लडाइँमा कति रकम खर्चिनुपर्छ भन्ने अहिले नै यकिन गर्न नसकिए पनि महामारीको प्रभाव सकिएपछि आर्थिक पुनरुत्थानका लागि बृहत् आर्थिक राहत आवश्यक पर्ने गास्पर बताउँछन् ।"
पाइपलाइनबाट डिजेल आयात बन्द,"आईओसीले मूल्य घटाए पनि नेपालमा समायोजन भएनयसैबीच आईओसीले इन्धनको मूल्य घटाएर पठाए पनि निगमले भने मूल्य समायोजन गरेको छैन । आईओसीले १ र १५ तारिखमा इन्धनको नयाँ मूल्यसूची पठाउँछ । अन्तर्राष्ट्रिय बजारमा इन्धनको मुल्यमा गिरावट आएपछि आईओसीले सोहीअनुसार मूल्य घटाई पठाएको हो । नयाँ सूचीअनुसार पेट्रोलमा प्रतिलिटर ४ रुपैयाँ ६५ पैसा र डिजेलमा ४ रुपैयाँ ३५ पैसा रुपैयाँ घटेको छ । इन्धनको माग अत्यन्त न्यून रहेकाले समायोजन नगरिएको निगमको भनाइ छ । लकडाउनका कारण इन्धन खपत भएको छैन, उपाध्यायले भने, त्यसैले हाललाई बिक्री मूल्य यथावत् राख्ने निर्णय भएको छ ।"
व्यवसाय मर्न दिन्नौं,"काठमाडौं (कास) ब्याजको भारले संकटमा परेका व्यवसाय उठ्नै नसक्ने अवस्था आउन नदिने अर्थमन्त्री युवराज खतिवडाले बताएका छन् । कोरोना संक्रमणका कारण उद्योग व्यवसाय सञ्चालन गर्न नसकिएको अवस्थामा राहत प्याकेजका सम्बन्धमा नेपाल उद्योग परिसंघ (सीएनआई) सँगको छलफलमा बिहीबार अर्थमन्त्री खतिवडाले संकटका समयमा बैंकिङ क्षेत्रलाई नाफामुखी हुन नदिएर भए पनि उद्योग व्यवसाय बचाउने प्रतिबद्धता जनाए । लकडाउन लम्बिएर कारोबार नै हुन नसकेकाले कतिपय उद्योग व्यवसायले तलब तथा ज्याला दिनै नसक्ने अवस्थामा श्रम लचकता र सामाजिक सुरक्षामा जाने रकमका विषयमा पनि अर्थमन्त्रीको ध्यानाकर्षण गराइएको परिसंघले बिहीबार जारी विज्ञप्तिमा उल्लेख छ । छलफलमा बैंकिङ क्षेत्रसँग समन्वय गरेर कर्जाको लागत घटाउने र त्यसकै आधारमा ब्याजदर पनि कम गर्ने विषयमा राष्ट्र बैंकसँग मिलेर काम भइरहेको र छिट्टै निर्णयमा पुगिने अर्थमन्त्री खतिवडाले बताएका थिए । तरलतामा चाप पर्न नदिन र लगानी खुम्चिन नदिन बैंकले बाह्य क्षेत्रबाट ऋण लिने प्रक्रिया र वैदेशिक लगानीलाई थप खुकुलो बनाउनेतर्फ पनि गृहकार्य भइरहेको उनको भनाइ थियो । अर्थ व्यवस्थामा देखापरेको संकट सामना गर्न राहत प्याकेजका साथै थप योजना तथा रणनीति ल्याउन परिसंघले आग्रह गरेको छ । लकडाउन लम्बिने अवस्थामा उद्योग व्यवसाय पुनरुत्थान गर्दै अर्थतन्त्रलाई कसरी चलायमान बनाउने भनेर वित्तीय, मौद्रिक तथा प्रशासनिक उपायबारे पनि काम भइरहेको अर्थमन्त्री खतिवडाले बताए । यसका लागि स्थानीय निकायमा खर्च हुन नसकेको रकम बैंकिङ प्रणालीमा ल्याउन सकिने उनको भनाइ छ । अन्तर्राष्ट्रिय मुद्रा कोष, विश्व बैंक, एसियाली विकास बैंक र एसियाली पूर्वाधार विकास बैंकले कोभिड प्रभावित अर्थतन्त्र तथा स्वास्थ्य क्षेत्रमा जाने थप खर्चका लागि खुलेर सहयोग गर्ने आश्वासन दिएका छन् ।"
अब कोरोना बिरामीको पनि बिमा,काठमाडौं (कास) बिमा कम्पनीहरूले कोरोना बिमालेख पनि जारी गर्नुपर्ने भएको छ । बिमा समितिले बिहीबार यस्तो बिमालेख जारी गर्न निर्देशन दिएको हो । निर्देशनअनुसार सबै निर्जीवन बिमा कम्पनीले सो बिमालेख जारी गर्नुपर्नेछ । समितिले क र ख गरेर दुई वटा बिमालेख तयार पारेको हो । क वर्गको बिमालेखको बिमांक रकम एक लाख रुपैयाँ छ । ख वर्गको बिमालेखको बिमांक रकम ५० हजार रुपैयाँ रहनेछ । ग्रामीणस्तरसम्म न्यून आय भएका वर्गलाई समावेश गर्ने उद्देश्यले दुई श्रेणीको कोरोना बिमालेख जारी गर्न निर्देशन दिइएको समितिले जनाएको छ । व्यक्तिगत रूपमा बिमा गर्दा प्रतिव्यक्ति एक हजार रुपैयाँ बिमा शुल्क लाग्नेछ । परिवारका सम्पूर्णको गर्दा प्रतिव्यक्ति ६ सय रुपैयाँका दरले बिमाशुल्क लाग्छ । ख वर्गको प्रतिव्यक्ति बिमाशुल्क ५ रुपैयाँ सय हुनेछ ।
कोरोना कोषमा एनआईसीको १ करोड ५ लाख,"काठमाडौं (कास) एनआईसी एसिया बैंकले सरकारी कोरोना भाइरस संक्रमण रोकथाम, नियन्त्रण तथा उपचार कोषमा १ करोड ५ लाख रुपैयाँ सहयोग गरेको छ । बैंकले बुधबार सातै प्रदेश सरकारको कोरोना कोषमा १५१५ लाखका दरले रकम जम्मा गरिसकेको जनाएको छ । भाइरस संक्रमण फैलन नदिन बैंकले सामाजिक उत्तरदायित्वअन्तर्गत सरकारलाई उक्त सहयोग गरेको बताएको छ । साथै बैंकले दैनिक ज्याला मजदुरी गर्नेहरूका लागि प्रादेशिक तथा स्थानीय सरकारको सहकार्यमा ४५ लाख ६८ हजार रुपैयाँ बराबरको खाद्यान्न सामग्री वितरण गरेको पनि जनाएको छ ।"
कोरोना कोषमा एनआईसीको १ करोड ५ लाख,"काठमाडौं (कास) एनआईसी एसिया बैंकले सरकारी कोरोना भाइरस संक्रमण रोकथाम, नियन्त्रण तथा उपचार कोषमा १ करोड ५ लाख रुपैयाँ सहयोग गरेको छ । बैंकले बुधबार सातै प्रदेश सरकारको कोरोना कोषमा १५१५ लाखका दरले रकम जम्मा गरिसकेको जनाएको छ । भाइरस संक्रमण फैलन नदिन बैंकले सामाजिक उत्तरदायित्वअन्तर्गत सरकारलाई उक्त सहयोग गरेको बताएको छ । साथै बैंकले दैनिक ज्याला मजदुरी गर्नेहरूका लागि प्रादेशिक तथा स्थानीय सरकारको सहकार्यमा ४५ लाख ६८ हजार रुपैयाँ बराबरको खाद्यान्न सामग्री वितरण गरेको पनि जनाएको छ ।"
संक्रमित पहिचानमा एनसेलले सघाउने,काठमाडौं (कास) एनसेलले सरकारलाई कोभिड१९ संक्रमित व्यक्ति पहिचानमा सहयोग गर्ने भएको छ । एनसेलले कोभिड१९ संकट व्यवस्थापन केन्द्र (सीसीएमसी) सँगको सहकार्यमा सरकारलाई भाइरस संक्रमितहरूको पहिचानमा सघाउन बुधबारदेखि यूएसएसडीे माध्यमबाट सर्वेक्षण थालेको छ । सर्वेक्षणमा भाग लिने व्यक्ति वा एनसेलका ग्राहकले यूएसएसडी कोड एस्ट्रिक्स १७१०० ह्यास डायल गरी भाइरससँग सम्बन्धित पाँच प्रश्नको जवाफ आफ्नो स्वास्थ्य स्थितिअनुसार १ वा २ विकल्प छानेर दिन सक्छन् ।
कोषका ऋणीलाई ब्याज छुट,"काठमाडौं (कास) नागरिक लगानी कोषबाट कर्जा तथा सापटी लिएका ऋणीले पनि १० प्रतिशत ब्याज छुट पाउने भएका छन् । कोषले बिहीबार ०७६ चैतदेखि ०७७ असारसम्मको ब्याज असारभित्र बुझाए सो अवधिमा पाकेको ब्याज रकममा छुट दिने निर्णय गरेको हो । कोषमा नियमित कोष कट्टी गर्ने सेवाग्राहीले लिएको आवास कर्जा, सरल कर्जा तथा शैक्षिक कर्जामा तोकिएको समयमा ब्याज भुक्तानी गर्ने सहभागीलाई हाल छुट प्रदान गर्ने निर्णय गरिएको हो । कोभिड१९ को संक्रमणको अवस्थालाई दृष्टिगत गरी यस्तो निर्णय गरिएको कोषले जारी गरेको विज्ञप्तिमा उल्लेख छ ।"
आउजाउ रोक्न आआफ्नै तरिका,"अगन्धर तिवारी (पर्वत), घनश्याम खड्का (म्याग्दी), प्रकाश बराल (बागलुङ) र दीपक परियार (पोखरा)"
क्वारेन्टाइनबाट घर फर्केकालाई अपमान,"क्वारेन्टाइनबाट १०० जना घर फर्किएमोरङका क्वारेन्टाइनहरूमा बसेका एक सय जना घर फर्किएका छन् । जिल्लाका ६ स्थानका क्वारेन्टाइनमा बसेका एक सय ७६ जनामध्ये १ सय जना घर फर्केका मोरङ प्रहरीले जनाएको छ । क्वारेन्टाइनमा बस्नेहरूमा संक्रमणको लक्षण नदेखिएपछि घर पठाइएको हो । मोरङको टाँडीस्थित आर्मी क्याम्पसमा रहेका एक सय ५१ मध्ये ९७ जना र घिनाघाटस्थित प्राथमिक स्वास्थ्य केन्द्रमा राखिएको क्वारेन्टाइनमा बसेका ११ मध्ये ३ जना घर गएका हुन् । जिल्लाभर २ सय ४८ शय्याको क्वारेन्टाइन बनाइएको छ भने विभिन्न पाँच स्थानमा ९६ शय्याको आइसोलेसन केन्द्र खडा गरिएको छ । तीमध्ये कोसी अस्पतालमा आइसोलेसनमा राखिएका १२ जनामध्ये ११ जना घर फर्केका छन् । उनीहरूको स्वाब नमुना परीक्षणमा संक्रमण नदेखिएपछि घर फर्काइएको प्रहरीले जनाएको छ । यसैगरी, गोठगाउँस्थित पूर्वाञ्चल विश्वविद्यालयको आइसोलेसनमा बसेका तीनैजना फिर्ता भएका छन् । तीबाहेक विराटनगरस्थित नेसनल ट्रेडिङ (५०), ग्रामथानस्थित प्राथमिक स्वास्थ्य केन्द्र (१८) र पथरी अस्पताल (८) का आइसोलेसनमा हालसम्म कसैलाई राखिएको छैन ।"
कोरोना विशेष बन्यो पाटन अस्पताल,"पाटन अस्पताललाई कोरोना भाइरस (कोभिड१९) संक्रमित बिरामीको मात्रै उपचार गर्ने गरी विशेष रूपमा तयार पारिएको छ । अस्पतालमा मंगलबार दुई संक्रमितलाई भर्ना गरिएको छ भने हालसम्म ४२ जना कोरोना शंकास्पद बिरामीलाई भर्ना गरेर उपचार गरिसकिएको छ । जतिबेला चीनको वुहानमा कोरोना भाइरसको संक्रमण फैलिरहेको थियो, त्यतिबेलै स्वास्थ्य मन्त्रालयले हामीलाई तयार रहन निर्देशन दिएको थियो, तुरुन्तै आइसोलेसन बेड छुट्याउन भनियो, पाटन स्वास्थ्य विज्ञान प्रतिष्ठानका निर्देशक डा विष्णुप्रसाद शर्माले भने, भर्ना भएर उपचार लिइरहेका १० जना बिरामीलाई अन्तै सारेर हामीले पाँच बेडको आइसोलेसन कक्ष बनायौं । बिरामीबाटै उठेको रकमले चल्ने अस्पताललाई बिरामी सारेर आइसोलेसन बेड तयार गर्न मुस्किल भएको उनले बताए । थोरै जनशक्ति र सीमित पूर्वाधारका बीच अस्पतालले गरेको तयारी आकर्षक छ । वार्डलाई विस्तार गरेर कोभिड१९ कै लागि अस्पतालले चारतले भवन तयार पारिसकेको छ । अस्पतालको सेवा विस्तारका लागि नयाँ भवन निर्माण भइरहेको थियो । त्यसैलाई अहिले कोभिड१९ को उपचारका लागि छुट्याइएको हो । जहाँ १५ जना संक्रमित राख्ने क्षमता छ । भुँइचालोले भत्काएको भवनलाई हामी पुनर्निर्माण गर्दै थियौं, डा शर्माले भने, प्रशासनिक प्रायोजनका लागि बनिरहेको भवन अब कोभिड१९ उपचार भवनमा परिणत भयो । यही भवनमा ज्वरो क्लिनिकदेखि आइसोलेसन वार्ड छन् । शंकास्पद बिरामी राख्न ६ वटा आइसोलेसन कोठा छन् । मंगलबारसम्म आइसोलेसनमा चार जना शंकास्पद बिरामी भर्ना थिए । यस्ता बिरामी शिथिल भए विशेष उपचारका लागि १४ भेन्टिलेटरसहित २१ बेडको आईसीयू तयार रहेको उनले बताए । अस्पतालको आईसीयू सेवा विस्तारका लागि हामीले यी सामान खरिद गरेका थियौं, उनले भने, संयोगले यसरी काम लाग्यो यो पूर्वाधार । कोभिडकै उपचारमा खटिने चिकित्सक, नर्स र अन्य जनशक्ति गरी ४० जना तयार राखिएको उनले बताए । जसले विभिन्न टिममा विभाजन भएर काम गर्नेछन् । तीमध्ये आठ जनालाई अहिले पालैपालो गरी ज्वरो क्लिनिकमा खटाइएको छ ।शंकास्पद र संक्रमित बिरामी हेर्ने चिकित्सक र स्वास्थ्यकर्मीका लागि विषेश सुरक्षा अपनाइएको उनले बताए । आइसोलेसनमा खट्ने सबैलाई पीपीईको व्यवस्था छ, उनले भने, विश्व स्वास्थ्य संगठनको मान्यताप्राप्त पीपीई अभाव भएकाले अस्पतालमा आफैं बनेका स्थानीय पीपीईको प्रयोग भइरहेको छ । अस्पतालले हालसम्म दुई सयको हाराहारीमा पीपीई सिलाइसकेको छ भने दैनिक पाँच वटासम्म पीपीई अस्पतालकै चार कर्मचारीले सिलाइरहेका छन् । दुई हजार वटा मास्क पनि अस्पतालमै सिलाइएको छ । पानी र हावा नछिर्ने कपडाको पीपीई बनेको छ, उनले भने, हामीलाई यो लगाएर काम गर्दा सुरक्षित नै महसुस हुन्छ, आवश्यक परेको ठाउँमा मात्रै एन९५ र सर्जिकल मास्क दिइन्छ । भोलि मास्कबिनै काम गर्नुपर्ने स्थिति नआओस् भनेर कर्मचारीलाई फारु गरेर मास्क दिइएको उनले बताए । अधिकांश कर्मचारीले कपडाकै मास्क लगाएर काम गरिरहेका छन् । पीपीईलाई संक्रमणमुक्त बनाएर पुनःप्रयोग गर्ने गरिएको छ । पीपीई जोगाउन यसो गरिएको उनको भनाइ छ । संक्रमणमुक्त बनाउन अटोक्लेभ गर्दा पीपीईको आयु र गुणस्तर घट्दो रहेछ, उनले भने, त्यसैले एउटै पीपीई धेरै प्रयोग हुन्छ भन्ने आशा गर्ने स्थिति छैन । भोलिका दिनमा बिरामी बढेको खण्डमा अस्पतालमा भएका पीपीईले नपुग्ने उनले बताए । अस्पतालमा १ हजार ५ सय कर्मचारी छन् । सबै कर्मचारीलाई अहिले अस्पतालमा आउँदैनन् । ५० प्रतिशत कर्मचारीलाई बिदा दिएर अस्पतालको भिड कम गरिएको डा शर्माले बताए ।"
गर्भवतीले के गर्ने ?,"कोरोना भाइरस हामी सबैको लागि नयाँ हो । त्यसैले गर्भावस्थामा यसको प्रभाव कस्तो हुन्छ, यकिनका साथ भन्न सकिन्न । रिसर्च भइरहेका छन् । तर विगतका महामारीपश्चात् गरिएका अध्ययनमा चाहिँ समय अगाडि बच्चा जन्मिएको पाइएको छ । सोही कारण त्यस्तो हुन नदिन गर्भवती र उनको परिवार अहिले सचेत हुन जरुरी छ । भाइरसबाट बच्न हातले नाक, आँखा, मुख नछुने र साबुनपानीले हातधुनेजस्ता सुरक्षित विधि अपनाउनु परिहाल्यो ।गर्भावस्थाका तीन चरण हुन्छन् । प्रत्येक चरण तीनतीन महिनाको हुन्छ । भाइरसको इन्फेक्सनले गर्भ खेर जाने वा समय नपुगी जन्मने डर त हुन्छ नै तर यसकै आधारमा अहिले नवगर्भवतीहरूलाई बच्चा नराख्नु वा फाल्नु भन्न सकिन्न । भोलि आइपर्न सक्ने कठिनाइबारे परामर्शचाहिँ दिनुपर्छ । पहिलो १२ हप्तामा फलिक एसिड चक्की खाइरहनुपर्छ । गर्भ रहनासाथ स्वास्थ्य परीक्षणका लागि अस्पताल गइहाल्नु पर्दैन । तर रगत जाने, पेट दुख्ने वा अन्य समस्या देखियो भने अस्पताल गएर भिडियो एक्सरे गर्दा ढुक्क हुन्छ । बच्चा पाठेघरभित्र बसेको छछैन, बच्चाको धड्कन कस्तो छ, थाहा पाइन्छ । सामान्यतया यो आठदेखि १२ हप्ताभित्र गरिन्छ । समस्या देखिएन भने भिडियो एक्सरे गर्नैपर्छ भन्ने छैन ।घरमै बसेर पौष्टिक आहार खानुपर्छ । खुसी हुनुपर्छ । चिन्ता लिनु हुन्न । भिटामिन सीले शरीरको प्रतिरक्षा प्रणाली बलियो बनाउँछ । त्यसैले किवी, एभोकाडो, कागती, अमला खानुपर्छ । गर्भावस्थाको पहिलो तीन महिना संवेदनशील र महत्त्वपूर्ण हुन्छ । यो अवधिमा पेटभित्रको बच्चा राम्रो छ भने बाँकी अवधिमा पनि राम्रै हुन्छ भनेर आशा गर्न सकिन्छ, शतप्रतिशत यस्तै हुन्छ भन्ने चाहिँ होइन ।दोस्रो चरणमा भने एक पटक भिडियो एक्सरे गर्नुपर्छ, १८ देखि २० हप्तासम्म । यो बेला बच्चा अंगभंग भएनभएको थाहा पाइन्छ । त्यसैले घर नजिकै एक्सरे गर्ने ठाउँ छ, संक्रमणको प्रभाव त्यति देखिएको छैन भने जाँदा राम्रो हुन्छ । पहिलेको गर्भमा केही समस्या देखिएको थियो भने त्यसलाई दोहोरिन नदिन सोहीअनुरूपको परामर्श र पूर्वतयारी गर्नुपर्छ । सबैले एउटै तरिका अपनाउने भन्दा गर्भवती महिलाले आफूलाई कस्तो भइरहेको छ, सोहीअनुसार चिकित्सकसँग परामर्श लिने कुरा हो । अहिले अत्यावश्यक नभएसम्म अस्पताल जानु बेस हुन्न । बरु नजिकैको स्वास्थ्यचौकी जाने वा चिकित्सकसँग फोनमा सल्लाह लिनुपर्छ । तर रगत देखापर्यो, सेतो पानी बग्यो, बेस्सरी पेट दुख्यो भने अस्पताल जानैपर्छ । यस्तो बेला गुगल गरेर जान्न खोज्दा द्विविधा बढाइन्छ । पहिलो ६ महिनामा शरीरलाई आराम पुगेन भने गर्भपतन हुने भय हुन्छ । तेस्रो चरणमा पुगेपछि भने हल्काफुल्का काम र हिँडडुल गर्दा हुन्छ । भारी सामान कहिल्यै बोक्नु हुन्न । आराम छ, पौष्टिक आहार पनि खाएको छ तर मनमा चिन्ता, डर छ भने तनावले हर्मोन सन्तुलन बिथोलिन सक्छ, जसले समय नपुगी बच्चा जन्मने डर हुन्छ । बच्चाको अंग पूर्ण विकास भएको हुन्न । बनिसकेको हुन्छ तर अपूरो । आवश्यक काम गर्न नसक्ने हुन्छ । जस्तो ः फोक्सो बनिसकेको हुन्छ तर ३५ हप्ताभन्दा पहिले बच्चा जन्मियो भने सास फेर्न गाह्रो हुन्छ । त्यसैले गर्भवती महिला चिन्ताबाट मुक्त हुनैपर्छ । मनमा आनन्द हुनुपर्छ । बच्चा पेटभित्र कम खेल्न थाल्यो जस्तो लाग्यो भने चिकित्सकसँग सल्लाह लिनुपर्छ । यो भयो, गर्भ बसिसकेको हकमा । अब अहिलेको अवस्थामा गर्भ राख्न कतिको उपयुक्त हुन्छ, त्यसबारे कुरा गरौं । अहिले जति चिन्ता लिन्न भने पनि चिन्ता भइहाल्ने अवस्था छ, भोलि के होला भनेर यसै भन्ने अवस्था छैन । लकडाउन कहिले खुल्ने पनि टुंगो छैन । त्यसैले मिल्छ भने यस्तो माहोलमा गर्भ नराख्न नै सुझाव दिन्छु म । गर्भधारण गर्नै हुन्न भनेको त हैन तर रिस्क ज्यादा हुन्छ । त्यसैले केही समय कुर्दा राम्रो । अर्को महत्त्वपूर्ण कुराचाहिँ पतिपत्नीले यो समयमा परिवार नियोजनको अस्थायी साधन प्रयोग गर्नुपर्छ । कतिपय एक्सिडेन्टल प्रेग्नेन्सी भएर गर्भपतन गराउन आउनुहुन्छ, यसले आमाको स्वास्थ्यमा असर पर्न सक्छ । त्यसैले यौन सम्पर्क गर्दा सुरक्षित विधि अपनाउनु आवश्यक छ । अहिलेको समयमा गर्भवती महिलाहरू थप सुरक्षित भएर बस्नुपर्छ ।प्रस्तुति : गोकर्ण गौतम"
रोकिएका प्रतियोगिताहरू,"०६८ सालको अन्त्यतिरबाट आयोजना गर्न थालिएको जनज्योति फुटबल कप पनि स्थगित भयो । तिलोत्तमा४, डिंगरनगरस्थित जनज्योति क्लबले हरेक वर्ष गर्ने गरेकोमा यस वर्ष तयारी थाल्दाथाल्दै कोरोना भाइरसको त्रासका कारण रोकिएको क्लबले जनाएको छ । पहिले त स्थानीय सरकारले भीडभाड गरी प्रतियोगिता तथा कुनै कार्यक्रम नगर्न सूचना जारी गरेको र पछि लकडाउन नै भएपछि यस वर्ष प्रतियोगिता गर्न नसकिएको क्लबका अध्यक्ष मित्रलाल न्यौपानेले बताए । प्रतियोगिताको तयारी गरिरहेका थियौं, उनले भने, मैदानको मर्मत सम्भारमा ६० हजार रुपैयाँ खर्च भइसकेको थियो । प्रतियोगिता हुनुभन्दा तीन महिनाअघिबाटै मैदान हेरचाह र स्याहारका लागि कर्मचारी खटाएको र उनलाई मासिक ८ हजार रुपैयाँ दिने गरेको न्यौपानेले बताए । यस वर्ष क्लबले घरेलु मैदानमै सेभेन ए साइड ग्राउन्डसमेत बनाएको र भेट्रान्स खेल खेलाउने तयारी अघि बढाएको उनले बताए । १४ टिम सहभागी हुने प्रतियोगिता माघमा सम्पन्न गरी वैशाखमा भेट्रान्स गर्ने भनेरै तयारी गरिएको थियो । नेपालभरका क्लबमा खबर भइसकेको र ३५ वर्ष नाघेका खेलाडीलाई समेट्ने गरी प्रतियोगितामा नयाँपन थप्ने प्रयाससहित अघि बढ्दा स्थगित गर्नुपरेको उनले सुनाए । प्यारापिट निर्माणको कामसमेत सकिएको भए पनि अब लकडाउन खुलेपछि खेल गर्ने सम्भावना यसपालि नरहेको न्यौपानेले बताए । १ लाख ७५ हजार रुपैयाँ पुरस्कार राशिको प्रतियोगितामा रूपन्देहीबाहेक नवलपरासी, चितवन, दाङ र पाल्पाका गरी १४ टिम सहभागी हुँदैथिए । अन्य जिल्लाका एकएक टिम र यहाँका १० टिमको सहभागितामा प्रतियोगिता हुँदै आएको थियो । स्थानीयबाट सहयोग संकलन गरी सञ्चालित प्रतियोगिताको रौनक स्थानीय स्तर र अन्य जिल्लामा पनि रहेको र यस वर्ष खेल गराउन नसक्दा केही खल्लो महसुस भएको न्यौपानेले सुनाए ।ओमसतिया गाउँपालिका१ मा रहेको नवयुवा खेलकुद तथा सांस्कृतिक परिवार क्लबको १० औं नवयुवा कपलाई कोभिड १९ का कारण स्थगित गराइदिएपछि आयोजक चिन्तामा छन् । फागुन महिनामा भइरहेको उक्त प्रतियोगिताका लागि विभिन्न स्थानमा सहयोगका लागि पत्र गइसकेको अध्यक्ष अमित थापाले बताए । स्थगित भएपछि अब अर्को मिति तोक्न समय लाग्छ, उनले भने, यहाँ थुप्रै क्लबले खेल गराउने भएकाले कसैसँग नजुधाई प्रतियोगिता गर्नुपर्छ । यो सिजन अब प्रतियोगिता गराउन सम्भव नरहेको थापाले बताए । २ लाख ११ हजार राशिको यो प्रतियोगितामा नवलपरासी र कपिलवस्तुका टिम पनि सहभागी हुने गरेका थिए । कोरोना संक्रमणको त्रासले समस्या भयो, अध्यक्ष थापाले भने, खेल गर्ने भनेपछि छुट्टै उत्साह र उमंग हुन्थ्यो, टिमलाई पहिल्यै खबर गरिसकिएको थियो । जिल्लाकै देवदह नगरपालिकाले वैशाख महिनाभर सञ्चालन गर्ने गरी तय गरेको विभिन्न प्रतियोगिता अहिले स्थगित भएको छ । नगरको खेलकुद विकास समितिले एक महिनामै सप्ताहव्यापी तय गरी आयोजना गर्ने तयारी गरेको मेयर कप फुटबल, उपमेयर कप भलिबल, कराते, क्रिकेट प्रतियोगिता रोकिएको संयोजक दीपक चापागाईंले बताए । यस वर्षको २६ लाख रुपैयाँ बजेटको नगर खेलकुदलाई अघि बढाउन एकै महिनामा विभिन्न खेल सञ्चालन गर्ने गरी बैठक बसी पत्रसमेत तयार गरेका थियौं, उनले भने, लकडाउन अवधि नलम्बिए अझै पनि गर्ने सोचमै छौं । अहिलेको विषम परिस्थितिमा खेल सम्पन्न गर्न छुट्याएको बजेट विपन्न परिवारलाई राहत वितरणमा उपयोग गरिने चापागाईंले बताए । नगरपालिकाको योजनाअनुसार नगरभित्रका युवा तथा बालबालिकालाई खेलक्षेत्रमा अघि बढाउन तीन वर्षदेखि निरन्तर प्रतियोगिता खेलाउन थालिएको उनले जानकारी गराए ।जिल्लाका विभिन्न स्थानमा ठूलासँगै साना प्रतियोगिता गर्ने तयारीमा क्लबहरू जुटेका थिए । फुटबलमात्र नभई क्रिकेट लिग पनि हुँदै थियो । क्रिकेटमा राष्ट्रिय स्तरका खेलाडी उत्पादन गरिरहेको रूपन्देहीमा वार्षिक क्यालेन्डरअनुसार यस वर्ष पाँच प्रतियोगिता स्थगित भए । रूपन्देही क्रिकेट संघको आयोजनामा चैत १४ देखि गर्ने तय भएको ट्वान्टी२० क्रिकेट, चैत २४ देखि हुने भनिएको जिल्लास्तरीय महिला क्रिकेट प्रतियोगिता पनि रोकिएको संघका अध्यक्ष प्रशान्तविक्रम मल्लले बताए । यसबाहेक जिल्लाका खेलाडी समेटेर तीन टिम बनाएर राष्ट्रिय खेलका लागि छनोट प्रतियोगिता गर्ने गरी वैशाखमा खेलाइने आन्तरिक सुपर लिग पनि रोकिएको छ । वार्षिक तालिकाअनुसार सात प्रतियोगितामा दुईवटा मात्र गर्न सकिएको मल्लले जनाए । राष्ट्रिय क्यालेन्डर आएपछि जिल्ला लिग हुनुपर्ने भएकाले यी प्रतियोगिता गर्न नसकिने अवस्था रहेको उनले बताए । उनले भने, अहिले तय भएको मितिपछि लकडाउन नलम्बिए केही प्रतियोगिता गर्न सकिने आशा छ । लकडाउन लम्बिए यस वर्षका सबै खेल रोकिनेछ ।सात लिगमध्ये सुपर लिगका लागि डेढ लाख रुपैयाँको पुरस्कार राशि थियो ।कोरोना संक्रमणबाट बच्न गरिएको लकडाउनले खेलाडीको भविष्य र वृत्ति विकासमा असर गरेको मल्लले बताए । विभिन्न उमेर समूहमा सहभागी हुन तयार भएका खेलाडीले अर्को वर्ष उमेरकै कारण खेल्न नपाउँदा मनोबल खस्कने र राम्रा खेलाडी ओझेलमा पर्ने सम्भावना रहने उनले सुनाए । अन्तर्राष्ट्रिय सिरिज खेल्नका लागि जिल्लाकै खेलाडी छनोट गरेर पठाइने भएकाले यसले समग्र नेपाली क्रिकेटमै बाधा पुग्ने मल्लले बताए ।सैनामैनास्थित पर्रोहा युवा क्लबको आयोजनामा चैत १५ देखि हुनुपर्ने सैनामैना प्रिमियर लिग पनि स्थगित गरिएको लिगका सीईओ कृष्ण भण्डारीले बताए । नगर प्रमुख चित्रबहादुर कार्कीले हौसला दिएर सुरुआत भएको लिगमा नगरपालिकाको संरक्षकत्व रहेको बताए । ६ टिम सहभागी हुने लिगको तयारी र टिम दर्ताको काम सकिसकेपछि पनि स्थगित गर्नुपरेको हो । गौतम बुद्ध क्रिकेट मैदानमा गत वर्षदेखि सुरु भएको उक्त लिगको प्रचारप्रसार र तयारीमा ५० हजार रुपैयाँ खर्च भइसकेको उनले बताए । लकडाउनबाट प्रतियोगिता रोकिएपछि जेठ अन्तिमसम्म स्थिति सामान्य भए सञ्चालन गर्ने गरी आफूहरू तयारीमा रहेको सीईओ भण्डारीले सुनाए । विजेताले एक लाख रुपैयाँभन्दा बढी पुरस्कार पाउने गरी आयोजकले व्यवस्थापन गरेका थिए ।"
कुरान दाजुभाइको सँगै टेस्ट खेल्ने सपना,कुरान दाजुभाइ दायाँबाट टम र साम ।तस्बिर : रोयटर्स
फिफालाई कानुनी चुनौती,"जुरिच (एपी) कोभिड१९ संक्रमणको महामारीका कारण उत्पन्न विषम परिस्थितिमा अन्तर्राष्ट्रिय फुटबल महासंघ (फिफा) ले खेलाडीको स्थानान्तरण अर्को सिजनसम्म लम्ब्याउने घोषणालाई लिएर कानुनी चुनौती सामना गर्नुपर्ने हुन सक्नेछ । विश्व फुटबलको सर्वोच्च संस्थाले खेल रोकिएपछि खेलाडीको स्थानान्तरण प्रक्रिया जटिल भएको मानेको छ । त्यसका लागि केही सम्भावित उपाय प्रस्तुत गरेको छ ।युरोपमा लगभग सबै देशमा फुटबल रोकिएको स्थिति छ । सबै देशका फुटबल संघ कहिले खेल सुरु हुनसक्छ भनेर त्यसको मिति प्रतीक्षा गरिहेका छन् । त्यसमध्ये पहिलो उपाय दर्शकबिना बन्द रंगशालामा सुरु गर्नु पनि रहेको छ । यसको समयसीमा अगस्टसम्म राखिएको छ, तर खेलाडी स्थानान्तरण टाउको दुखाइको विषय हुन सक्नेछ । धेरै खेलाडीको जुन ३० मा क्लबसँगको अनुबन्ध सकिनेछ । त्यसपछि उनीहरू नयाँ क्लब जान सक्छन् । फिफाका उपाध्यक्ष तथा कन्काफका अध्यक्ष भिक्टर मान्टागलिनीले यसमा जटिलता भएको स्विकार्दै त्यसका लागि आफ्नो संस्थाले केही नीति बनाएको बताए । उनका अनुसार खेलाडी र क्लबबीचको अनुबन्ध व्यक्ति र संस्थापिच्छे फरक हुने हुनाले त्यसमा समस्या हुनेछ ।उनले भनेका छन्, खेलाडी स्थानान्तरणलाई लिएर कोभिड१९ संक्रमण अगाडि जुन प्रकारको नियम थियो, त्यो अहिले पनि कामय छ । तर अहिले समय र परिस्थिति फेरिएको छ । त्यसैले हामीले प्रत्येक खेलाडी र घटनाको फरकफरक व्यवहार गर्नुपर्ने हुन सक्छ । हामीले त्यहीअनुसार काम पनि गर्नेछौं ।"
बेलारुसमा महिला फुटबल रोकियो,"मिन्स्क (एपी) बेलारुसमा महिला फुटबलको नयाँ सिजनको लिग कोभिड१९ संक्रमणको डरले रोकिएको छ । पुरुषतर्फको लिग भने चलिरहेको छ । सन् २०२० सिजनको महिला लिग बिहीबार सुरु हुनुपर्ने हो । बेलारुस फुटबल संघले अर्को सूचना नआएसम्मका लागि महिला लिग रोकिएको जनाएको छ ।संघका अनुसार केही महिला खेलाडीले त्यस्ता धेरै व्यक्तिलाई भेटेको पाइएको छ, जसलाई भाइरस संक्रमण सार्न सक्ने मानिएको छ । युरोपमा बेलारुस नै एकमात्र यस्तो देश रहेको छ, जहाँ फुटबल चलिरहेको छ । दर्शकले पनि खेल निर्वाध हेरिरहेका छन् । बेलारुसका राष्ट्रपति एलेक्जान्डर लुकासेन्को कडा लकडाउनको विपक्षमा छन् । त्यसलाई देखाउनकै लागि उनले गत महिना दर्शकअगाडि आफैं आइस हक्की खेलमा सहभागी भएका थिए । खेलकुद तथा पर्यटन मन्त्रीले पनि असअघि पुरुष फुटबल रोक्नुपर्ने कुनै कारण नभएको दाबी गरेका थिए । तर त्यसलगत्तै संघले महिला फुटबलमा भने रोक लगाएको छ । पुरुष फुटबलमा पनि पछिल्लो समय दर्शकको संख्यामा ठूलो गिरावट आएको छ । कुल १६ टिमसम्मिलित माथिल्लो डिभिजनको लिगमा समर्थकले खेल बहिष्कार गर्ने रणनीति लिएका छन् । उनीहरू घरमै रहेका छन् । अन्यत्र युरोपमा फुटबल रोकिएको स्थितिमा बेलारुसमा खेल जारी रहँदा धेरैको त्यसमाथि रूचि बढेको छ । बेलारुसमा अहिलेसम्म ३ हजार ७ सय २८ कोभिड१९ बाट संक्रमित भएका छन् । त्यसमध्ये ३६ जनाको मृत्यु भएको छ ।"
फुटबल सुरु हुनेमा अनिश्चित,"लन्डन (एएफपी) युरोपेली लिग फुटबलको सर्वोच्च संस्था यूईएफएले त्यहाँको माथिल्लो लिग खेल कहिले सुरु हुने हो त्यसबारे निश्चित रूपमा भन्ने स्थिति नभएको बुधबार जनाएको छ । कोभिड१९ संक्रमणका कारण अहिले युरोपेली क्लब फुटबललगायतका प्रमुख प्रतियोगिता स्थगित स्थितिमा छ ।संस्थाका महासचिव अल्बर्टो कोलम्बोले लिग सुरु भए पनि सुरुआती दिनमा त्यो दर्शकविहीन बन्द रंगशालमा हुने बताएका छन् । उनले बीबीसीसँगको कुराकानीमा भनेका छन्, हाम्रो पहिलो लक्ष्य भनेको फेरि फुटबल सुरु गर्नु नै हो । हामी त्यसका लागि उपयुक्त समयको पर्खाइमा छौं । त्यसअगाडि हामीले टिमको तयारी र खेलाडीले अभ्यासका लागि पर्याप्त समय पनि दिनुपर्ने हुन्छ ।उनले भने, प्रतियोगिता फेरि सुरु हुनुअगाडि आयोजक सबै दृष्टिकोणबाट तयार हुनुपर्नेछ । तर हामी लिग फुटबल फेरि यही समयमा सुरु हुन्छ भनेर भन्न सक्ने स्थितिमा छैनौं । यसबारे कसैसँग पनि उत्तर छैन । इंग्लिस प्रिमियर लिग आयोजकले पनि कुनै प्रकारको कदम चाल्नु अगाडि सरकारको निर्णय कुर्ने बताएको छ ।"
