शीर्षक,विवरण
अस्थिरता निम्त्याउने अध्यादेश,"यद्यपि कानुन, न्याय तथा संसदीय व्यवस्थामन्त्री शिवमाया तुम्बाहाङ्फेले भने अध्यादेश ल्याउने निर्णयलाई नियमित, संवैधानिक र कानुनी प्रक्रिया भनेकी छन् । सोमबारको मन्त्रिपरिषद् बैठकले १२ वटा विषयमा छलफल र निर्णय गर्यो, तुम्बाहाङ्फेले कान्तिपुरसँग भनिन्, संसद् अधिवेशन नचलेका बेला अध्यादेशमार्फत आवश्यक ऐन संशोधन गर्नु नियमित कानुनी र संवैधानिक प्रक्रिया नै हो । मन्त्रिपरिषद् बैठक सकिएलगत्तै पूर्वमाओवादीका केही मन्त्रीहरू ऊर्जामन्त्री वर्षमान पुनको कार्यकक्षमा बसेर छलफल गरेका थिए । बैठकमा प्रधानमन्त्रीले ठीक गर्नु भएन भन्ने निचोडमा पुग्यौं, त्यही कुरा प्रचण्डलाई जानकारी दिन अनन्तजी (पुन) खुमलटार जानुभएको हो, पूर्वमाओवादी पक्षका एक मन्त्रीले भने । त्यहाँ यो टोलीको छलफल चलिरहँदा रक्षामन्त्री ईश्वर पोखरेल, गृहमन्त्री रामबहादुर थापालगायत केही मन्त्रीसँग प्रधानमन्त्री ओलीले बालुवाटारमा थप परामर्श गरिरहेका थिए । पुनसँगको कुराकानीपछि दाहालले अरू सचिवालय सदस्यहरूसँग छलफल गरेर पार्टी सचिवालय बैठक बोलाउन प्रधानमन्त्रीसँग आग्रह गरे । दाहालले त्यसबीचमा आफूनिकट नेताहरूलाई आगामी घटनाक्रम कसरी विकसित हुन्छ, एक दुई दिनमा थाहा हुने भन्दै काठमाडौं नछाड्न निर्देशन दिएका थिए भने बाहिर रहेका नेताहरूलाई राजधानी बोलाएका थिए ।स्रोतका अनुसार प्रधानमन्त्री ओलीले मन्त्रिपरिषद् सदस्यहरूसँग मात्रै होइन, पार्टीकै शीर्ष नेताहरूसँग पनि अध्यादेश ल्याउने विषयमा छलफल गरेका थिएनन् । उनले शनिबारको भेटमा अध्यक्ष दाहालसँग भने आफूले अध्यादेश ल्याउनेबारे सोचिरहेको सम्म भनेका थिए । ओलीलाई दाहालले त्यो विषयमा छलफल गर्दै गरौंला मात्रै भनेको दाहालको भनाइ उद्धृत गर्दै नेकपा स्थायी कमिटी सदस्य हरिबोल गजुरेलले बताए । ओलीले आइतबार वरिष्ठ नेता माधवकुमार नेपालसँग पनि करिब २ घण्टा छलफल गरेका थिए, तर अध्यादेश ल्याउने विषयमा भने कुनै कुराकानी नभएको नेपालनिकट स्रोतले बतायो । अरू त अरू महासचिव विष्णु पौडेलसमेत ओलीले यो खालको अध्यादेश ल्याउँदैछन् भन्ने विषयमा पूर्ण जानकार थिएनन्, स्रोतले भन्यो, रक्षामन्त्री पोखरेललाई अलिअलि थाहा थियो कि ? किन ल्याइयो अध्यादेश ? अध्यादेश ल्याउनुका पछाडि प्रधानमन्त्री ओलीले लोकतान्त्रिक व्यवस्थामा सांसदहरूलाई आफ्नो अधिकार प्रयोग गर्नका लागि थप स्वतन्त्र बनाउन खोजेको तर्क गरेका छन् । त्यस्तै महाधिवेशन र निर्वाचनबाट निर्वाचित केन्द्रीय सदस्यहरूभन्दा दलहरूको एकताबाट जोडिने केन्द्रीय सदस्यहरूको संख्या बढ्ता हँॅदै जाँदा सांसदहरूको लोकतान्त्रिक अधिकार खुम्चिँदै गएको उनले पार्टी नेताहरूसँग तर्क गरेका छन् । तर संविधान जारी गर्ने र दलसम्बन्धी ऐन बनाउने बेला केन्द्रीय समिति र संसदीय दल दुवैमा ४० प्रतिशत मत पुर्याउनैपर्ने प्रावधान राख्दा लोकतन्त्र बलियो र दलीय स्थिरता कायम हुने भन्दै ओली नेतृत्वको तत्कालीन एमालेले बढ्ता वकालत गरेको थियो । अहिले ओलीले नै त्यही प्रावधान हटाउन खोजेका छन् ।अध्यादेश जारी गर्ने निर्णयलगत्तै प्रधानमन्त्री ओलीको कदमलाई समर्थन गर्दै उनीनिकट स्थायी कमिटी सदस्य तथा प्रदेश ५ का मुख्यमन्त्री शंकर पोखरेलले टिप्पणी गरेका छन् । उनले आफ्नो फेसबुकमा लेखेका छन्, ऐनले पार्टी फुट्ने नि होइन, ऐनले पार्टी जुट्ने पनि होइन । ४० प्रतिशतको प्रावधान लोकतान्त्रिक विशेषता नै हो, अनुशासित बनौं जिम्मेवार बनौं । यता कानुनमन्त्री तुम्बाहाङ्फेको तर्क पनि पोखरेलसँग मिल्छ । काम गर्न सजिलो होस् भनेर अध्यादेश ल्याइएकाले यही कारण पार्टी फुट्ने या लोकतन्त्र खतरामा पर्न सक्ने तर्क गर्न नहुने उनले बताइन् ।नेकपाको ठूलो पंक्तिले भने यो निर्णयलाई राम्रो मानेको छैन । गलत समयमा आएको निर्णयले पार्टीलाई नै समस्यामा पार्ने उनीहरूको बुझाइ छ । स्थायी समिति सदस्य पम्फा भुसालले अहिले विश्व र नेपाल पनि कोरोनाको महामारीसँग जुधिरहेका बेला यस्तो खालको अध्यादेश ल्याउनु उपयुक्त नहुने प्रतिक्रिया दिइन् । आफ्नै पार्टी फुटाउन होस् या अरूको पार्टी फुटाउन होस् जिम्मेवार दलले लोकतन्त्रमा यस्तो खालको भूमिका खेल्नु हुँदैन, भुसालले कान्तिपुरसित भनिन् । स्रोतका अनुसार प्रधानमन्त्री ओलीले राजपा, समाजवादीलगायत दलहरूको सम्भावित विभाजनलाई दृष्टिगत गरी अध्यादेश ल्याउनुपरेको गोप्य कारण पनि केही नेताहरूसँग उल्लेख गरेका छन् । अहिले राजपा र समाजवादी दुवै पार्टीभित्र खटपटी छ । प्रदेश २ को सरकारको संरचना र केन्द्रमा रिक्त उपसभामुख पदको भागबन्डालाई लिएर दुई दलबीच आन्तरिक किचलो छ । यो किचलोलाई विभाजनको तहमा पुर्याउन अध्यादेशले ढोका खोल्न सक्ने र त्यसका आधारमा प्रदेश २ सरकार र उपसभामुख पद पनि आफ्नो पक्षमा पार्न सकिने ओली पक्षको तर्क छ । पछिल्लो समय विभिन्न सूत्रमार्फत समाजवादी पार्टीका मोहम्मद इस्तियाक राई र राजपाका राजेन्द्र महतोसँग प्रधानमन्त्रीले विभिन्न माध्यमबाट कुरा गरिरहनुभएको थियो, ओलीनिकट एक नेताले दाबी गरे, उनीहरूले संसदीय दलका ४० प्रतिशत सांसद फुटाएर छुट्टै पार्टी बनाउन सक्ने ग्यारेन्टी पनि गरेका थिए । अहिले संसद्मा प्रधानमन्त्री ओलीको दुई तिहाइ समर्थन गुमेको छ । त्यसैले परिआएको खण्डमा संविधान संशोधनसम्म जानका लागि दुई तिहाइ चाहिने उनले ठानेका छन् । त्यसैले दुई तिहाइ पुर्याउन मधेसी दलका असन्तुष्टलाई तान्ने जमिन तयार पार्न अध्यादेश ल्याउनु परेको तर्कसमेत गरिएको छ । तर प्रधानमन्त्री ओलीलाई नजिकबाट चिन्ने एक नेताका अनुसार अध्यादेश ल्याउनुमा राजपा र समजावादी पार्टीभन्दा सत्तारूढ नेकपाभित्रकै रस्साकसीले मुख्य भूमिका खेलेको छ । ओलीले परिआएको खण्डमा आफ्नै संसदीय दलबाट मात्रै निर्णय गरेर भए पनि पार्टी अलग गर्न सक्छु भन्ने सन्देश आफ्ना विरोधी नेता विशेषगरी पुष्पकमल दाहाल र माधवकुमार नेपाललाई दिन खोजेका हुन्, उनले बताए । संविधानविद् पूर्णमान शाक्यले अरू पार्टीलाई फुटाउने गरी र आफ्नै पार्टीलाई समेत खतरामा पार्ने खालको अध्यादेश आउनुलाई रहस्यपूर्ण भएको टिप्पणी गरे । दुई तिहाइ नजिकको बहुमतवाला सरकारले पार्टी फुटाउने उद्देश्य नभई संशोधनको प्रस्ताव ल्याउने त कुरै भएन । अध्यादेशले सरासर पार्टी फुटाउने बाटो खोलिदिएको छ, शाक्यले भने, यसबाट सत्तारूढ पार्टीमा ठूलो विभाजन छ भन्ने बुझ्न सकिन्छ । सुरक्षित प्रधानमन्त्रीले आफ्नो सरकार नै असुरक्षित हुने गरी अध्यादेश ल्याएको उनको टिप्पणी छ । उनी यस्तो अवस्थामा मन्त्रीहरूले समेत निरीहता प्रदर्शन गरेको ठान्छन् । पार्टीभित्र मतभेद छ र प्रधानमन्त्रीको ठाडो आदेशमा अध्यादेश आएको हो भने असहमत मन्त्रीहरूले राजीनामा दिनुपर्छ, शाक्यले भने, राजीनामा नगर्नुको अर्थ उनीहरूले पनि आफ्नै पार्टी विभाजन गर्ने अध्यादेश स्विकारेका छन् भन्ने बुझिन्छ । शृंखलाबद्ध खटपटमा नयाँ मसला पार्टीभित्र प्रधानमन्त्री ओली र अध्यक्ष दाहालबीच चलेका खटपटका धेरैवटा शृंखलापछि दल विभाजनका लागि लचिलो प्रावधानसहितको अध्यादेश आएको हो । यसले दलभित्रको झगडा चर्काउने नयाँ मसला थपेको छ । हालै मात्र अध्यक्ष दाहालले कोरोनाविरुद्ध लड्न सबै दलहरू सम्मिलित उच्चस्तरीय राजनीतिक संयन्त्र निर्माणको प्रस्ताव गरेका थिए । उक्त प्रस्ताव ओलीले ठाडै अस्वीकार गरेका थिए । गत मंसिरमा अध्यक्षद्वयको कार्यविभाजन भएयता नै उनीहरूबीचको सम्बन्ध सौहार्दपूर्ण थिएन । राष्ट्रिय सभा सदस्यमा वामदेव गौतम या युवराज खतिवडालाई पठाउने, राष्ट्र बैंकको गभर्नर नियुक्ति, विश्वविद्यालयहरूको उपकुलपति नियुक्ति, चीनका लागि नेपाली राजदूत लीलामणि पौडेलको फिर्ती आदि विषयलाई लिएर चुलिएको मतभेद उच्चस्तरीय राजनीतिक संयन्त्र बनाउने या नबनाउने भन्ने विषयमा आइपुग्दा उत्कर्षमा पुगेको हो ।आइतबारमात्र सरकारी सञ्चार माध्यमलाई दिएको अन्तर्वार्तामा प्रधानमन्त्री ओलीले अध्यक्ष दाहालको प्रस्तावलाई कुण्ठा र हुटिट्याउँ प्रवृत्ति को संज्ञा दिएका थिए । उनीहरूबीच व्यक्तिगत रूपमा नै चिसो बढेको छ । ओली र दाहालबीच लकडाउनको अवधिमा शनिबारमात्र निकै दिनपछि भेट भएको थियो । प्रधानमन्त्री ओली आफूइतरका नेताले आफ्नाविरुद्ध षड्यन्त्र गरिरहेका छन् कि भनेर शंका मानिरहनुहुन्थ्यो, ओलीलाई भेटिरहने एक स्थायी कमिटी सदस्यले भने, त्यसैले नेतासँगको सम्बन्धका आधारमा केन्द्रीय सदस्य बनेकाहरूभन्दा चुनाव जितेर आएका सांसदको ताकत बलियो हुन्छ भन्ने सन्देश दिन चाहनुभएको हो । दाहाल र नेपालको गठबन्धन बलियो हुँॅदै जानु र सरकारी कामको सार्वजनिक आलोचना बढ्नुलाई बालुवाटारले आफूविरुद्धको षड्यन्त्रका रूपमा अर्थ्याउन थालेको थियो । पार्टीको उपल्लो निकाय केन्द्रीय सचिवालयमा अल्पमतमा रहेका ओलीलाई अविश्वासको प्रस्ताव आउँछ कि भन्ने आशंका बढ्दै गएको थियो । नेकपा संसदीय दलमा प्रधानमन्त्री ओलीको पक्षमा ४० प्रतिशतभन्दा बढी सांसद रहे पनि केन्द्रीय समितिमा भने उनको पक्षमा ४० प्रतिशत सदस्यहरू छैनन् । यही पृष्ठभूमिमा उनले कुनै एउटामा ४० प्रतिशत भए पार्टी फुटाउन मिल्ने अध्यादेश ल्याएका हुन् ।संविधानविद् विपिन अधिकारी प्रधानमन्त्री ओलीको यो निर्णयलाई आफ्नो शक्तिबारेको अज्ञानताका रूपमा लिन्छन् । प्रधानमन्त्रीजीले पार्टीभित्रको तँछाडमछाड बुझेर त्यसलाई सम्बोधन गर्नका लागि नभई, आफू बलियो बन्छु भनेर अध्यादेश ल्याउनुभएको हो भने दुई तिहाइको प्रधानमन्त्रीलाई बलियो बनाउने संवैधानिक र कानुनी प्रावधानबारे उहाँमा धेरै अज्ञानता रहेछ भन्ने बुझ्नुपर्यो, अधिकारीले भने ।"
सचिवालय बैठकमा ओलीको प्रस्टीकरण अध्यादेश पार्टी छाडेर आउनेका लागि,"प्रधानमन्त्रीको स्पष्टीकरणपछि बोलेका अर्का अध्यक्ष पुष्पकमल दाहालले सुरुमै अध्यादेश फिर्ता लिन माग गरेका थिए । उनले पार्टीमा कुनै छलफलै नगरी अध्यादेश ल्याउनु उपयुक्त नभएको बताएका थिए । पार्टी एकातिर सरकार अर्कातिरजस्तो भयो । यो त मिल्दै मिलेन, दाहालको भनाइ उद्धृत गर्दै स्रोतले भन्यो, यति गम्भीर विषयमा निर्णय गर्नुअघि पार्टीभित्र कम्तीमा एकपटक त छलफल हुनुपर्थ्यो । दाहाल बैठकमा आक्रोशित रूपमा प्रस्तुत भएका थिए । पार्टी र सरकार दुईतिरजस्तो देखियो भन्ने दाहालको कुरामा वरिष्ठ नेताहरू झलनाथ खनाल र माधव नेपाल पनि सहमत भएका थिए । खनालले पार्टीको सल्लाहसुझाव र निर्देशनमा सरकार चल्नुपर्नेमा एकलौटी गरेको बताएका थिए । नेपालले भने सरकारले निर्णय नै गरिसकेको कुरामा अब छलफल गरेर फाइदा नहुने भन्दै अब आपसी सहमतिमा अघि बढ्नुपर्ने कुरालाई सबैले ध्यान दिनुपर्ने धारणा राखेका थिए । प्रवक्ता नारायणकाजी श्रेष्ठले पनि यसरी छलफलै नगरी अध्यादेश ल्याइनु लोकतान्त्रिक चरित्र नभएको प्रतिक्रिया दिएका थिए । पार्टी उपाध्यक्ष वामदेव गौतमले भने अध्यादेश ल्याउन आवश्यक भए पनि यो उचित बेला नभएको धारणा राखेका थिए । उहाँले अध्यादेश त ल्याउनै पर्थ्यो, ठीक निर्णय हो, तर बेला ठीक भएन भन्नुभयो, स्रोतले भन्यो, कुनै राजनीतिक दल फुटेर सरकारमा आए दुई तिहाइको बलमा संविधान संशोधन गरेर आफू प्रधानमन्त्री बन्ने बाटो खुल्छ कि भन्नेमा उहाँ आशावादी भएकोजस्तो अभिव्यक्ति आयो । सरकारमा समेत रहेका सचिवालय सदस्यहरू ईश्वर पोखरेल, रामबहादुर थापा तथा महासचिव विष्णु पौडेल भने सरकारको निर्णयको पक्षमा थिए । थापा दिउँसो अध्यादेश ल्याउने निर्णय सरकारले गरेसँगै भएको पूर्वमाओवादी पक्षधरका मन्त्रीहरूको बैठकमा समेत उपस्थित भएका थिएनन । अध्यादेशका पक्षमा बादल (थापा) जीको अस्वाभाविक समर्थन देखियो, ती नेताले भने । प्रवक्ता श्रेष्ठका अनुसार अध्यादेशको सान्दर्भिकताबारे छलफल भइरहेका बेला राष्ट्रपति कार्यालयबाट जारी नै भइसकेको सूचना आएको थियो । सबै कमरेडहरू आआफ्नो ढंगले गम्भीर छलफल गरिरहनुभएको थियो, श्रेष्ठले भने, छलफलकै क्रममा राष्ट्रपतिबाट अध्यादेश जारी भएको सूचना पायौं, त्यसपछि स्वाभाविक रूपमा नयाँ केही गर्ने स्थिति पनि रहेन, छलफल गर्नुको औचित्य पनि रहेन । अध्यादेश जारी भएको सूचना पाउनेबित्तिकै नेताहरूले छलफल गरिरहेकै बेला जारी गर्ने हतारो गरेको भन्दै प्रधानमन्त्रीको आलोचना गरेका थिए । पार्टीको छलफल चल्दासम्म पनि कुर्न नसकेको भनेर नेताहरूले प्रधानमन्त्रीको आलोचना गरेका थिए । जवाफमा प्रधानमन्त्री ओलीले सरकारले अध्यादेश ल्याउनु कुनै ठूलो कुरा नभएको बताएका थिए ।गम्भीर राजनीतिक विषय भएकाले र यसअघि पार्टीमा छलफल नभएकाले आकस्मिक रूपमा छलफलमा बसियो, प्रवक्ता श्रेष्ठले भने, निर्णय नै भइसकेको कुरामा थप छलफल गर्नुको अहिले औचित्य रहेन तर यस्ता विषय पार्टीमा छलफल गर्न उपयुक्त हुन्छ भन्ने निष्कर्ष सचिवालयले निकालेको छ । प्रवक्ता श्रेष्ठका अनुसार आइन्दा यस्ता निर्णयहरू विधिसम्मत तरिकाले गर्ने विषयमा प्रधानमन्त्री ओली पनि सहमत भएका छन् । सचिवालयको बैठकपछि प्रधानमन्त्री ओली राष्ट्रपतिलाई भेट्न शीतल निवास गएका थिए ।"
विपक्षीबिनै संवैधानिक नियुक्तिको दाउ,"अध्यादेशमा पहिलो बैठकमा अध्यक्ष र कम्तीमा चार सदस्य उपस्थित भए परिषद्को बैठकका लागि गणपूरक संख्या पुगेको मानिने प्रावधान र प्रत्येक निर्णय सर्वसम्मतिका आधारमा हुने प्रावधान यथावत् राखिएको छ । पहिलो बैठकबाट सर्वसम्मति कायम हुन नसके निर्णय हुन नसक्ने व्यवस्थासमेत यथावत् राखिएको छ । अध्यादेशमा पहिलो बैठकबाट सर्वसम्मत हुन नसके निर्णय गर्न अध्यक्षले पुनः अर्को बैठक बोलाउने र त्यसका लागि अध्यक्ष र तीन सदस्य उपस्थित भए बैठकका लागि गणपूरक संख्या पुगेको मानिने नयाँ प्रावधान राखिएको हो । दोस्रो बैठकले सम्पूर्ण सदस्यको बहुमतबाट निर्णय गर्ने प्रावधान छ । ऐनमा भने दोस्रो बैठकमा परिषद्ले सहमतिमा निर्णय गर्नुपर्ने र नभए तेस्रो बैठकले बहुमतबाट निर्णय गर्ने प्रावधान थियो । दोस्रो बैठकका लागि गणपूरक संख्याको फरक व्यवस्था थिएन । संविधानविद्हरूले अध्यादेशको प्रावधान संविधानको मर्मविपरीत रहेको टिप्पणी गरेका छन् । संविधानमा संवैधानिक निकायहरूलाई निष्पक्ष बनाउनकै लागि त्यसमा सर्वसम्मत व्यक्ति नियुक्त गर्न प्रधानमन्त्री, प्रधानन्यायाधीशसहित विपक्षी दलको नेतासमेतलाई सिफारिस गर्ने परिषद्मा राखिएको उनीहरूको भनाइ छ । सरकारले एक वर्ष अगाडिसमेत गणपूरक संख्या घटाउने प्रावधान राखी अध्यादेश जारी गर्ने निर्णय गरेको थियो । संविधानको मर्मविपरीत विपक्षी दलको नेतालाई बाइपास गर्न खोजिएको भनेर विरोध भएपछि रोकिएको थियो ।संवैधानिक निकाय अख्तियार दुरुपयोग अनुसन्धान आयोगमा दुई सदस्य रिक्त छन् । अख्तियारमा एक आयुक्त गत वर्ष र अर्को आयुक्त पद दुई वर्षदेखि खाली छ । यस्तै, संविधानसभाबाट जारी संविधानले व्यवस्था गरेका ७ वटा आयोगमा सबैजसो पदाधिकारी रिक्त छन् । महिला, दलित र आदिवासी जनजाति आयोगमा एक जना पनि पदाधिकारी छैनन् । राष्ट्रिय समावेशी आयोगमा एक जना मात्र सदस्य छन् भने मुस्लिम आयोग, मधेसी आयोग र थारू आयोगमा एकएक जना अध्यक्ष मात्र छन् । अन्य पदाधिकारी नियुक्त हुन बाँकी छ । संविधानको व्यवस्थाअनुसार रिक्त हुनुभन्दा एक महिनाअघि नै संवैधानिक निकायमा पदाधिकारी सिफारिस हुनुपर्छ । राजीनामा वा मृत्युले पद रिक्त भए पनि एक महिनाभित्र नियुक्ति भइसक्नुपर्छ ।संवैधानिक परिषद् के हो ? सीमित सरकारको अवधारणाअनुसार भ्रष्टाचार नियन्त्रण, मानव अधिकारको अनुगमन, सार्वजनिक सेवामा नियुक्तिलगायतका काम मुलुकको कार्यपालिकाको अधीनमा नभई विभिन्न संवैधानिक निकायको जिम्मेवारीमा छन् । ती निकायको पदाधिकारीमा योग्य र इमानदार व्यक्ति सिफारिसका लागि संवैधानिक परिषद् व्यवस्था गरिएको हो । परिषद्को सिफारिस संसदीय सुनुवाइबाट अनुमोदन भएपछि मात्रै पदाधिकारी नियुक्त हुनेछन् । संवैधानिक परिषद्को काम, कर्तव्य र अधिकार तथा कार्यविधिसम्बन्धी ऐनको व्यवस्थामा अध्यक्ष र कम्तीमा चार जना अन्य सदस्य उपस्थित भए गणपूरक संख्या मानिनेछ । ६ सदस्यीय परिषद्मा ऐनले नै कम्तीमा ५ जना उपस्थित हुनुपर्छ भनेको छ । उपसभामुख पद रिक्त रहेकाले परिषद्का अध्यक्षका हैसियतले प्रधानमन्त्री केपी शर्मा ओलीले बैठक बोलाउँदा विपक्षी दलका नेता शेरबहादुर देउवा अनुपस्थित भए कानुनी व्यवस्थाअनुसार नै संवैधानिक परिषद्को बैठक बस्न सक्दैन । अध्यादेशमा परिषद्को गणपूरक संख्या ५ बाट घटाएर चार बनाइएको छ । यसो हुँदा देउवा अनुपस्थित भए पनि अन्य चार जना उपस्थित भएर निर्णय गर्न मिल्नेछ । सरकारले झन्डै एक वर्ष अगाडि पनि अध्यादेश जारी गरेर विपक्षी दलको भूमिका गौण बनाउने प्रयास गरेको थियो । त्यतिबेला उपसभामुख पद रिक्त थिएन । तर सरकारले सर्वसम्मतिको साटो बहुमतबाट निर्णय हुने बाटो समाउन खोजेको थियो । ऐनको कार्यविधिमा पहिलोपटकको बैठकमा सर्वसम्मतिको प्रयास असफल भए दोस्रो बैठकमा पनि सर्वसम्मतिको प्रयास हुने र असफल भए बहुमतबाट निर्णय हुने व्यवस्था छ । उपसभामुखको नियुक्ति भइनसकेको अहिलेको अवस्थामा अध्यादेश जारी नगरेको भए विपक्षी दलको नेता देउवा वा कुनै पनि सदस्यले फरक मत राख्नासाथ उक्त एजेन्डा अर्को बैठकमा अनिवार्य पेस गर्नुपर्ने हुन्थ्यो । आफू प्रतिकूल निर्णय हुने भएमा देउवा बैठकमै उपस्थित नहुने सम्भावना थियो । जसका कारण गणपूरक संख्या पुग्दैनथ्यो । देउवा सामेल भएको अवस्थामा उनकै सहमतिमा पनि परिषद्ले निर्णय गर्ने अवस्था थियो । तर त्यो जोखिममा प्रवेश गर्न नचाहेर सरकारले अध्यादेश ल्याएको हो । संविधानको नजर अन्दाज : कानुनविद्संसद् अधिवेशन नचलेका बेला सरकारले आवश्यकता र औचित्यका आधारमा कानुनसरहको अध्यादेश जारी गर्न सक्छ । कार्यकारिणी नेतृत्वको यो अधिकार निरपेक्ष भने नरहेको पूर्वमहान्यायाधिवक्ता रमण श्रेष्ठले बताए । सिंगो मुलुक कोभिड१९ को संक्रमण नियन्त्रणमा केन्द्रित भएका बेला त्यससँग कुनै सरोकार नराख्ने अध्यादेश जारी गर्नु गलत हो, श्रेष्ठले कान्तिपुरसित भने, नभई नहुने र अत्यावश्यक अवस्थामा ल्याउनुपर्ने अध्यादेश सरकारले दल फुटाउन र संवैधानिक परिषद्मा आफू अनुकूल निर्णय गर्न ल्याएको छ । यो संविधानवादको आधारभूत अवधारणाविपरीत छ ।श्रेष्ठ तिनै कानून व्यवसायी हुन्, जसले संवैधानिक परिषद् र त्यसमा विपक्षी दलका नेताको हक जोडिएको विषयलाई सर्वोच्च अदालतमा प्रवेश गराएका थिए । माधवकुमार नेपाल प्रधानमन्त्री भएका बेला २०६७ वैशाख १० गते डाकिएको संवैधानिक परिषद्को बैठकको सूचना आफूले प्रक्रियासम्मत रूपमा नपाएको दाबी गर्दै तत्कालीन विपक्षी दलका नेता पुष्पकमल दाहालले सर्वोच्च अदालतमा रिट निवेदन दर्ता गरेका थिए । बैठक बस्नुभन्दा ४८ घण्टाअघि पाउनुपर्ने सूचना कम समयमा पाएको भन्ने उनको दाबीलाई सर्वोच्चले उचित ठहर्यायो । तीन सदस्यीय विशेष इजलासले विभिन्न संवैधानिक नियुक्तिको सिफारिस गरेको परिषद्को तत्कालीन निर्णय नै खारेज गरिदियो । अघिल्लो बैठकमा उपस्थित नभएकाले पछिल्लोमा पनि नबोलाएको भन्ने तत्कालीन सरकारको तर्कलाई सर्वोच्चले औचित्यहीन सावित गरिदियो । संवैधानिक परिषद्बारे २०६७ सालको नजिरले संवैधानिक परिषद्को सदस्यलाई कुनै पनि बहानामा निस्तेज बनाउन नहुने राय व्यक्त गरेको थियो । त्यतिबेलाको मुद्दामा तत्कालीन प्रधानमन्त्री दाहालले विपक्षी बनाएका सभामुख सुवासचन्द्र नेम्वाङ अहिले प्रधानमन्त्री ओलीसँग अत्यन्त नजिक छन् । रक्षामन्त्रीको हैसियतमा संवैधानिक परिषद्को सदस्य रहेकी विद्यादेवी भण्डारी हाल राष्ट्रपति छिन् । नेपाल बार एसोसिएसनका महासचिव लीलामणि पौडेलले यस्तो विषम परिस्थितिमा सरकारले जथाभावी निर्णय गर्दा संवैधानिक निकायको औचित्य नै सकिने बताए ।"
बिरामी खोज्दै दैलोदैलो,"चिकित्सक नदेखी थलिन्छन् विपन्नहेलम्बु७ मजुवाका ८४ वर्षीया खाइपा तामाङको तिघ्रा र कम्मरबीचको हड्डी खुस्केको दुई वर्ष बितेको छ । आँखा नदेख्ने खाइपा ऐयाऐया भन्दै लठ्ठी टेकेर बल्लतल्ल बाहिरभित्र गर्छन् । उनको उच्च रक्तचाप जाँच गरेपछि चिकित्सक पासाङ छिरिङ लामाले अचम्म मान्दै भने, अहो १ यस्तो अवस्थामा पनि बा त अस्पताल नगई बस्नुभएको रहेछ । उनको रक्तचाप असामान्य थियो । उनी आफ्नो पिँढीमै लडेर घाइते भएका हुन् । विपन्न परिवारका खाइपाका नाति सन्चमानले भने, एकदुई पटक स्वास्थ्य चौकी र मेडिकलमा त जचाएकै हो, निको भएन । नातिका समेत ६ सन्तान भइसकेका खाइपाको परिवार पाल्नै धौधौ छ । लेकको गोठमा बसेर खोरिया फाँड्दाफाँड्दै जीवन बित्ने गरेको छ । ६ महिनादेखि १२ वर्षसम्मका बालबच्चा देखाउँदै सन्चमान भन्छन्, यिनीहरूलाई खुवाउन काम नगरी भएन । चिकित्सक घरमा पुग्दा सन्चमानका बाबु गोठमै गएका थिए । वडा नम्बर ६ कि किउल गाउँकी ४० वर्षीया गमला क्षत्री पाठेघर र ग्यास्टिकको समस्याबाट ग्रसित छिन् । दुई वर्षअघि पाठेघरको शल्यक्रिया गरे पनि उनको पीडा झन् थपिएको छ । अस्पताल जान खर्च छैन । विशेषज्ञ सेवाको अभावमा उनी बेलाबेलामा उठ्नै नसक्ने गरी बिरामी पर्छिन् । रगत बगेर कमजोर हुन्छिन् । औषधि खाएर केही दिन आराम भएपछि फेरि काममा निस्किन्छिन् । वडा नम्बर ७, मजुवाका शंकर तामाङको नाकबाट रगत बग्ने समस्या छ । उनी बेलाबेलामा बेहोस हुन्छन् । चिकित्सक टोलीले भेटेको दिन उनलाई गापाको एम्बुलेन्समा राखेर अस्पताल पठाइएको छ । यी तीनैवटा घटनाका बिरामी एकै दिनको चिकित्सक अभियानमा भेटिएका हुन् । सोही वडाका अध्यक्ष खेतनाथ घिमिरेका अनुसार गाउँमा धेरै जना यस्तैखालका रोग पालेर बसेका छन् । औषधि किन्न पैसा र अस्पतालसम्मको पहुँॅच नहुँॅदा कतिपय बिरामीले त चिकित्सकको अनुहारै देख्दैनन् । गमला, शंकर र खाइपा घरदैलो अभियानमा भेटिएका उदाहरण मात्र हुन् । अभियानका क्रममा भेटिएका बिरामीलाई गाउँपालिकाले तत्काल एम्बुलेन्स उपलब्ध गराएर अस्पताल पठाउने गरेको छ । शेर्पाका अनुसार अभियान सुरु गरेको तीन सातामा १३ जना बिरामीलाई उपचारका लागि राजधानी र धुलिखेल पठाइसकिएको छ । एम्बुलेन्स भाडा ६ हजार ५ सय तोकिएको छ । तर परिवारको अवस्था साह्रै दयनीय भएमा निःशुल्क सेवा दिने नीति बनाएको जानकारी उनले दिए । बिरामी निको भएपछि त्यही एम्बुलेन्सले घर पुर्याउने गरेको छ । पालिकाका स्वास्थ्य प्रमुख ज्ञानेन्द्र सिग्देलका अनुसार गाउँमा कस्ताकस्ता रोगका बिरामी कति संख्यामा रहेछन् र उनीहरूको उपचारका लागि के गर्न सकिन्छ योजना बनाउने तयारी गरिएको छ ।लकडाउनका कारण आउजाउमा समस्या भएपछि गाउँपालिकाले कम्तीमा एक महिनाका लागि घरघरमै निःशुल्क औषधि पुर्याउन थालेको छ । गापाका स्वास्थ्य प्रमुख ज्ञानेन्द्र सिग्देलका अनुसार औषधि सेवन गरिरहेका र नयाँसमेत सवा सय जना बिरामीको सूची तयार भएको छ । सूचीमा नाम भएकालाई चिकित्सक कान्छाबाबुको नेतृत्वमा स्थानीय मेलम्चीघ्याङ, नाकोते, तोर्केघ्याङ, शेर्माथाङमा पहिलो चरणमा औषधि वितरण गरिसकिएको छ । सबै बिरामीको हातहातमा औषधि पुर्याउने योजना गापाले बनाएको छ । हामी सबै बस्ती र घरमा औषधि पर्याउँछौं, अध्यक्ष शेर्पाले भने, लकडाउनमा सर्वसाधारण औषधि किन्न सहर जान सक्दैनन् । नयाँ बिरामीलाई भने औषधि खाने बानी बसाल्न खोजेको उनले बताए ।घरदैलो अभियानमा उनले चिकित्सक टोलीसँगै प्रत्येक परिवारको समस्याबारे जानकारी लिने गरेका छन् । बच्चा कति छन् ? विद्यालय पठाएको छछैन ? विद्यालयमा छोराछोरीको पैसा तिर्ने गरेको छछैन ? कति वर्षमा बिहे गरेको ? सुत्केरी हुन स्वास्थ्य चौकी जाने गरेको छछैन ? जस्ता विषयमा चासो राख्ने गरेको उनले बताए ।"
अध्यादेश फिर्ता गर : विपक्षी,"संकटको घडीमा राजनीतिक अस्थिरता बढाउने गरी सरकारले दुई विवादास्पद अध्यादेश ल्याएको भन्दै प्रमुख प्रतिपक्ष दल कांग्रेस र विपक्षी दल समाजवादी र राजपाले फिर्ता गर्न माग गरेका छन् । प्रमुख प्रतिपक्षी कांग्रेसले सबै खेलभन्दा माथि उठेर कोभिड१९ बाट जनताको जीवनरक्षामा सम्पूर्ण रूपले केन्द्रित हुन सरकारसँग अपिल गरेको छ ।संकटको घडीमा अस्थिरता बढाउन प्रधानमन्त्री केपी शर्मा ओली स्वयं लागिपरेको कांग्रेस नेताहरूको आरोप छ । यो घडीमा सत्ताको उन्माद या खेल प्रस्तुत गर्नु भनेको नेपाली इतिहासकै सबैभन्दा दुःखद घटना हो र यो बेमौसमको बाँसुरी हो, सभापति शेरबहादुर देउवाले भनेका छन् । हतारमा अध्यादेश जारी गरेकामा राष्ट्रपति विद्यादेवी भण्डारीप्रति पनि कांग्रेसले असन्तुष्टि व्यक्त गरेको छ । राजनीतिक दलसम्बन्धी ऐनको व्यवस्थालाई संशोधन गर्दै सरकारले पार्टीको केन्द्रीय कार्यसमिति वा संसदीय दलमा ४० प्रतिशत पुगेमा पार्टी विभाजन गर्न सकिने र संवैधानिक परिषद्को गणपूरक संख्या घटाउने व्यवस्थासहितको दुई अध्यादेश ल्याउने सरकारको निर्णय सोमबारबाटै कार्यान्वयनमा आइसकेको छ ।सामान्यतः संसद् नभएको अवस्थामा अध्यादेश ल्याउने बाटो सरकारलाई खुला भए पनि सबै राजनीतिक दलको सरोकार जोडिएको ऐनमाथिको संशोधन एकपक्षीय रूपमा भएको भन्दै नेताहरूले आपत्ति जनाएका छन् ।देउवाले कोरोनाको संक्रमणसँग पूरै विश्व एक भएर लडिरहेका बेला जारी भएका अध्यादेशले सरकार नागरिकको जीवनरक्षाका लागि गम्भीर नभएको पुष्टि गरेको बताएका छन् । देउवाले दुवै अध्यादेशप्रति कांग्रेसको गम्भीर असहमति रहेको उल्लेख गरेका छन् । यो संशोधनले सत्तारूढ नेकपाभित्र मात्रै नभई अन्य राजनीतिक दलमा समेत अस्थिरता बढ्ने चिन्ता कांग्रेस नेताहरूले व्यक्त गरेका छन् । आजको संविधान निर्माण गर्दा राजनीतिक स्थिरताको बन्दोबस्त गरिएको थियो, सँगै संवैधानिक नियुक्तिहरूमा साझा स्वामित्वको परिकल्पना गरिएको थियो, देउवाद्वारा जारी विज्ञप्तिमा छ, नागरिक जीवन संकटमा रहेको घडीमा सरकारले चालेको कदम र राष्ट्रपतिबाट हतारमा गरिएको प्रमाणीकरणले यी सबै व्यवस्थालाई हठात् उल्लंघन गरेको छ ।वरिष्ठ नेता रामचन्द्र पौडेलले महत्त्वाकांक्षी नेताहरूको सत्तालिप्साका लागि पार्टी, संसद् र देशलाई दुर्घटनामा पुर्याउने यसअघिका शृंखलाकै रूपमा आफूले यो घटनालाई लिएको बताए । यो नेपाली राजनीतिको विडम्बना हो, सबै पार्टीमा अस्थिरता ल्याउने खेल दुर्भाग्यपूर्ण छ, उनले कान्तिपुरसँग भने । संविधान र कानुन निर्माणका बखतमा मुलुकको स्थिरता, सुशासन र स्थायित्वका लागि असल नियतका साथ राखिएका व्यवस्थालाई प्रधानमन्त्री ओलीले अध्यादेशबाट भत्काउने काम गरेको टिप्पणी उनको छ । स्वेच्छाचारिताको जग स्थापित गराउन संविधान र कानुनका पर्खाललाई यसरी भत्काउँदै जाने गरिन्छ, यस्तो कानुन बनाउँदा कहिले कुन दललाई सजिलो हुन्छ, कहिले कुनलाई, उनले भने, अहिले सबै दलभित्र अस्थिरता ल्याउन यस्तो अध्यादेश जारी गरिएको छ ।कानुनका जानकारसमेत रहेका कांग्रेसका राष्ट्रिय सभा संसदीय दलका नेता राधेश्याम अधिकारीले संसद् बैठक नभएका बेला अध्यादेश ल्याउने बाटो सरकारलाई भए पनि अहिलेको संकटको घडीमा र राजनीतिक रूपमा उचित हो कि होइन भन्ने मुख्य सवाल रहेको बताए । परिस्थितिलाई आकलन गरेर सहमतिका साथ गर्नुपर्ने विषयमा सत्तारूढ दलभित्रै पनि सहमति भएको पाइएन, उनले भने, राजनीतिक दलसम्बन्धी ऐन कुनै एउटा दलका लागि निर्माण भएको होइन । यस्तो ऐन संशोधन गर्दा प्रमुख प्रतिपक्षसहित सबै राजनीतिक दलको सहमति आवश्यक पर्छ, जुन देखिएन ।सँगै जारी भएको संवैधानिक परिषद्को गणपूरक संख्या घटाउनेसम्बन्धी प्रावधानले राज्यको शक्ति पृथकीकरण र सन्तुलनको नियमलाई भत्काउने टिप्पणी कांग्रेस नेताहरूको छ । यसअघि गणपूरक संख्या अध्यक्ष (प्रधानमन्त्री) र चार सदस्यको रहने व्यवस्था थियो । त्यसलाई संशोधन गरी अहिले अध्यक्ष र तीन सदस्य भए हुने व्यवस्था राखिएको छ । संशोधित यो व्यवस्थाले प्रमुख प्रतिपक्ष दलको नेता उपस्थित नभए पनि बैठक बस्न सक्ने अवस्था बनेको छ । संवैधानिक आयोगहरूलाई आफ्नो अनुकूल बनाउने गरी नियुक्ति प्रक्रिया अघि बढाउनकै निम्ति परिषद्को बैठकसम्बन्धी कानुनमा संशोधन गरिएको कांग्रेस नेताहरूको मत छ ।वरिष्ठ नेता पौडेलले संवैधानिक आयोगलाई आफ्नो खुसीबाट चलाउन खोज्ने प्रधानमन्त्रीको सोच अधिनायकवादी भएको बताए । यसले परिषद्को मर्यादा, भावना र मर्ममा कुठराघात गरेको छ, शक्तिको सन्तुलन, नियन्त्रण र सर्वस्वीकार्यताको मान्यतालाई समाप्त पारेको छ, उनले भने, प्रधानमन्त्रीको यस्तो स्वेच्छाचारिताप्रति हाम्रो घोर आपत्ति छ । भर्त्सना गर्छौं ।दलभित्र खेल्न खोजियोसमाजावादी र राजपाले संकटको घडीमा राजनीतिक अस्थिरता बढाउने काम कुनै पनि दृष्टिकोणले जान नहुने भन्दै सरकारले अध्यादेश ल्याएर राजनीतिक दलभित्र खेल्न खोजिएको उनीहरूको धारणा छ ।समाजवादीको संघीय परिष्दका अध्यक्ष बाबुराम भट्टराईले जुनसुकै पार्टी फुटाउने लक्ष्य राखिएको भए पनि यस्तो कदम लोकतन्त्रविरुद्धको गम्भीर अपराध भएको उल्लेख गरेका छन । सम्पूर्ण देश एकढिक्का भएर कोरोनाबिरुद्ध लड्नुपर्ने बेलामा पार्टी फुटाउने अध्यादेश जारी गर्नु ओली सरकार सुध्रनै नसक्ने गरी रसातालतिर भासिएको प्रमाण हो, भट्टराईले ट्वीट गर्दै भनेका छन्, देश थप संकटमा फस्दै छ । लोकतन्त्रको हत्यारदेखि सावधान ।राजपाका नेता राजेन्द्र महतोले पार्टी फुटाउने र प्रोत्साहन गर्ने खालको अध्यादेश कुनै हालतमा पनि आफ्नो पार्टीले स्वीकार गर्न नसक्ने बताए । मुलुक संकटमा छ, यस्तो बेलामा सबै राजनीतिक दललाई विश्वासमा लिएर हिँड्नुपर्ने हो तर प्रधामन्त्री ओली दलभित्रै अस्थिरता ल्याउन खोज्दै छन्, उनले भने, जुनसुकै पार्टी फुटाउने काम किन नहोस्, यस्तो कदमले देशलाई स्थिरिता दिँदैन । राजपा यस्तो कदमको विरोध गर्छ र फिर्ता गर्न माग गर्छ ।"
लक्षणविहीन संक्रमित ८४,"मुलुकमा हालसम्म प्रयोगशालाबाट पुष्टि भएका कोभिड१९ का बिरामीमध्ये ८४ प्रतिशतमा कुनै पनि लक्षण थिएन । कुल संक्रमित ३१ मध्ये २६ जनाले आफूलाई कुनै पनि प्रकारको अस्वस्थता र बिरामी अनुभव नभएको चिकित्सकीय जाँचमा बताएका हुन् । लक्षणविहीन संक्रमितलाई चिकित्सा भाषामा एसिम्प्टोम्याटिक भनिन्छ । सबैभन्दा बढी संक्रमित १३ जना विराटनगरको कोसी अस्पतालमा छन् । अस्पतालकी मेडिकल सुपरिटेन्डेन्ट डा संगीता मिश्रका अनुसार त्यहाँ सबै सक्रमित स्वस्थ छन् । उनीहरूमा कोभिड१९ को कुनै लक्षण देखिएको छैन । उहाँहरूले कुनै प्रकारको शारीरिक अस्वस्थता पनि अनुभव गर्नुभएको छैन, डा मिश्रले कान्तिपुरसँग भनिन् ।कोसी अस्पतालमा २० देखि ३० वर्ष उमेर समूहका १० जना छन् । अरू ३४ वर्ष, ४० वर्ष र ६५ वर्षका छन् । कोसीपछि सबैभन्दा बढी बिरामी सुदूरपश्चिमको सेती अञ्चल अस्पतालमा चार जना उपचाररत छन् भने एक जना निको भएर गइसकेका छन् । भर्ना भएका पाँच जनामध्ये चार जनामा कोभिड१९ को लक्षण नदेखिएको अस्पतालका डा शेरबहादुर कमरले जानकारी दिए ।सेतीमा कोभिड१९ का पहिलो बिरामीमा एकदुई दिन सामान्य ज्वरो, सुक्खा खोकी र अलिअलि घाँटी दुखेको थियो । दुई दिन पातलो दिसा भएको थियो । त्यो मधुरो लक्षण हो, डा कमरले भने । नारायणी उपक्षेत्रीय अस्पतालमा हाल भर्ना रहेका चार जना कोभिड१९ संक्रमितमा समेत कुनै प्रकारको लक्षण देखिएको छैन । चारै जनाले बिरामी भएको अनुभव गरिरहनुभएको छैन । उहाँहरूमा कोभिड१९ को कुनै पनि लक्षण देखिएको छैन, नारायणी अस्पताल वीरगन्जका मेडिकल सुपरिटेन्डेन्ट डा मदन उपाध्यायले भने । उनले कुनै शारीरिक समस्या, लक्षण नहुँदा हाल संक्रमितहरू अस्पतालको निगरानीमा बसेजस्तो मात्र भएको बताए । धौलागिरि अस्पताल बागलुङमा कोभिड१९ संक्रमण पुष्टि भएर भर्ना भएका दुई जनामध्ये एक जनामा कुनै लक्षण देखिएन भने एक जनामा सामान्य मधुरो लक्षण देखिएको थियो । धौलागिरि अस्पतालका मेडिकल सुपरिटेन्डेन्ट डा शैलेन्द्र विक पोखरेलका अनुसार हालै अस्पतालबाट डिस्चार्ज भएकी ६५ वर्षीया महिलामा कोभिड१९ संक्रमणको कुनै लक्षण थिएन । उनलाई पहिलेदेखि नै दम र उच्च रक्तचाप थियो । उपचाररत १९ वर्षीया युवतीमा भने अस्पताल भर्ना हुनु अगाडि हल्का ज्वरो, सुक्खा खोकीको लक्षण देखिएको थियो । उनलाई पनि अहिले कुनै समस्या छैन, डा शैलेन्द्रले भने, २४ दिनमा चार पटक घाँटीको र्यालको नमुना पठाउँदा पनि पोजिटिभ नै देखिएकाले उनलाई अस्पतालमै राखिएको छ । पाटन स्वास्थ्य विज्ञान प्रतिष्ठानमा हाल भर्ना रहेका ८१ महिला र उनका छोरामा कुनै पनि प्रकारको लक्षण र अस्वस्थता नदेखिएको निर्देशक डा विष्णुप्रसाद शर्माले जानकारी दिए । सरुवा रोगसम्बन्धी मुलुकको एक मात्र केन्द्रीयस्तरको शुक्रराज ट्रपिकल तथा सरुवा रोग अस्पताल टेकु, काठमाडौंमा हालसम्म तीन जना कोभिड१९ का संक्रमित भर्ना भएकामा २ जना निको भएर घर गइसकेका छन् । टेकुमा रहेका तीनै जनामा कोभिड१९ को कुनै जटिलता नदेखिए पनि हल्का लक्षण देखिएको थियो । हामीकहाँ भर्ना भएका पहिलो संक्रमितलाई सास फेर्न अलि गाह्रो भए पनि अन्य लक्षण खासै थिएन, टेकु अस्पतालका निर्देशक डा सागरकुमार राजभण्डारीले भने, दोस्रो र हाल भर्ना रहेका तेस्रो बिरामीमा सुक्खा खोकीबाहेक खासै लक्षण देखिएन । इपिडिमियोलजी तथा रोग नियन्त्रण महाशाखाका निर्देशक डा वासुदेव पाण्डेले हालसम्म ३ जना कोभिड१९ संक्रमितमा मात्र ज्वरो देखिएको बताए । पाटनमा भर्ना भएकी ८१ वर्षीया महिला पूर्ण स्वस्थ रहेको र निजको छाती क्लियर रहेको समेत उनले जनाए । वरिष्ठ छाती रोग विशेषज्ञ डा रमेश चोखानीले कोभिड१९ बाट संक्रमित भएपछि २० प्रतिशतलाई मात्र लक्षण देखिने बताए । २० प्रतिशतलाई समस्या हुन्छ, उनीहरू अस्पताल पुग्न सक्छन्, उनले भने, करिब ८० प्रतिशतलाई स्वास्थ्यसम्बन्धी खास समस्या हुँदैन, परीक्षण नगरे संक्रमित भएको थाहा पनि हुँदैन । कोभिड१९ बाट संक्रमितमध्ये करिब ५ प्रतिशतलाई मात्र आईसीयू उपचार आवश्यक पर्ने उनले बताए । कर्णालीलाई पीसीआर मेसिनस्वास्थ्य मन्त्रालयका अनुसार त्रिवि माइक्रोबायोलजी केन्द्रीय विभाग कीर्तिपुरबाट रियल टाइम पीसीआर मेसिन कर्णाली प्रदेश सरकारलाई उपलब्ध गराइएको छ । हाल मुलुकका १५ ठाउँबाट पीसीआर परीक्षण भइरहेको थियो । आरडीटी किटबाट प्रदेश १ मा २ हजार ३ सय ४९, प्रदेश २ मा ३ हजार २ सय ३८, वाग्मतीमा ४ हजार ६ सय ७६ जनाको परीक्षण भएको छ । यस्तै गण्डकीमा ३ हजार ७ सय ५१, प्रदेश ५ मा २ हजार ३ सय २४, कर्णालीमा ३ हजार २ सय ३२ र सुदूरपश्चिम प्रदेशमा ५ हजार ५ सय ७८ जनाको द्रुत परीक्षण गरिएको छ । स्वास्थ्य मन्त्रालयका अनुसार हाल ५ हजार ९ सय ३६ जना क्वारेन्टाइनमा छन् भने उपत्यका भित्र ४ जना र उपत्यका बाहिर १ सय ७ गरी जम्मा १ सय ११ जना आइसोलेसनमा छन् । जंगी अड्डामा सुरक्षा निकाय प्रमुखको बैठकसैनिक मुख्यालय जंगी अड्डामा चार सुरक्षाका निकायबीच कोभिड१९ रोकथाम र नियन्त्रण तथा सामयिक घटनाको सुरक्षाबारे सोमबार साँझ छलफल भएको छ । प्रधानसेनापति पूर्णचन्द्र थापा, नेपाल प्रहरीका महानिरीक्षक ठाकुरप्रसाद ज्ञवाली, सशस्त्र प्रहरी बलका महानिरीक्षक शैलेन्द्र खनाल र राष्ट्रिय अनुसन्धान विभागका प्रमुख गणेश अधिकारीबीच बैठक भएको हो । बैठकमा कोभिड१९ रोकथाममा सरकारसँगै सुरक्षा निकायले खेलेको भूमिका, समन्वय र भविष्यमा थप कसरी प्रभावकारी रूपमा जान सकिन्छ भन्नेबारे छलफल भएको एक सुरक्षा अधिकारीले जानकारी दिए । बैठकमा सबै सुरक्षा निकाय प्रमुखले आआफ्नो संगठनले गरेका कामको जानकारी दिएका थिए । एक सुरक्षा निकाय प्रमुखले नियमित बैठक गरेको जनाउँदै सोमबार भएको राजनीतिक घटनाक्रमसँग यसको कुनै साइनो नरहेको बताए ।"
सेनाले पूरा गर्यो खरिद प्रक्रिया,"नेपाली सेनाले कोभिड१९ रोकथाम तथा नियन्त्रणका लागि आवश्यक स्वास्थ्य सामग्री र औषधि ल्याउने प्रक्रिया पूरा गरेको छ । सेनाले आन्तरिक रूपमा खरिद प्रक्रिया पूरा गरे पनि चीनबाट स्वास्थ्य सामग्री र औषधि काठमाडौं आइपुग्न भने अझै दुई साता लाग्ने भएको छ । मन्त्रिपरिषद् बैठकले चैत १६ मा सेनालाई सरकारसरकार (जीटुजी) प्रक्रियामार्फत स्वास्थ्य सामग्री र औषधि खरिद गरेर ल्याउन जिम्मा दिने निर्णय गरेको थियो । सोहीअनुसार सेनाले करिब तीन साता लगाएर खरिदको सम्पूर्ण आन्तरिक काम पूरा गरिसकेको छ । आर्थिक नियममा रहेर खरिद प्रक्रियालाई पूरा गरेका छौं, सैनिक प्रवक्ता विज्ञानदेव पाण्डेले भने । सेनाले औषधि खरिदका लागि विदेशी कम्पनीहरूसँग ती मुलुकमा रहेका नेपालका सैनिक सहचारीमार्फत हस्ताक्षर गरिसकेको छ । सेनालाई सरकारबाट आइतबारै औषधि तथा स्वास्थ्य सामग्रीका लागि आवश्यक रकम पनि प्राप्त भइसकेको छ । सेनाले स्वास्थ्य सामग्री र औषधि गरेर पहिलो चरणमा १ सय २० थरी सामग्री ल्याउन लागेको हो । भारतबाट ५३ थरी औषधि, चीनबाट स्वास्थ्य सामग्री र औषधि गरी ६७ थरी ल्याउन लागिएको हो ।भारतमा ल्याउन लागिएको औषधि एक साताभित्र नेपाल आइपुग्नेछ । भारतले दिल्लीस्थित नेपाली दूतावासलाई हस्तान्तरण गर्नेछ र त्यहाँबाट नेपालले हवाई जहाज वा गाडीमा ल्याउनेछ । केमा ढुवानी गर्ने भन्ने सम्बन्धमा निर्णय भइसकेको छैन । अर्कोतर्फ चीनबाट सामग्री केमा ल्याउने भन्ने टुंगो लागिसकेको छैन । सोमबारको सात दिनभित्रमा चीनको गोन्जाउमा सम्पूर्ण सामग्री जम्मा गरिसक्ने सम्बन्धित कम्पनीहरूले सेनालाई वाचा गरेका छन् । चिनियाँ कम्पनीहरूले अन्य मुलुकलाई पनि सामग्री दिनुपर्ने कारणले गर्दा केही समय लाग्ने भएको हो । चीनबाट ल्याउने सामग्रीको तौल ३ सय ४० टनभन्दा बढी हुनेछ । हवाई जहाजमा पनि सामग्री ल्याउन धेरैपटक ओहोरदोहोर गर्नुपर्ने हुन्छ । नेपालमा उपलब्ध जहाजले एकपटकमा १५ देखि २० टन सामग्री ल्याउन सक्छन् । त्यहीअनुसार हुने हो भने दुई दर्जनभन्दा बढीपटक जहाज गएर सामग्री ल्याउनुपर्ने हुन्छ । हवाई जहाजबाट सामग्री ल्याउन नमिले वा उपयुक्त नदेखिए सेनाले स्वास्थ्य सामग्री र औषधि गोन्जाउबाट सडकको बाटो हुँदै तातोपानी नाकाबाट ल्याउने योजना बनाएको छ । गोन्जाउबाट गाडीमा तातोपानी नाकासम्म सामग्री ल्याउन सात दिन लाग्छ । र, तातोपानी नाकामा आएपछि भन्सारको काम पूरा गर्न थप दुई दिन लाग्ने सेनाले जनाएको छ । विभिन्न मुलुकमा चीनबाट गएका सामग्रीहरूबाट प्रश्न उठ्न थालेपछि केन्द्रीय सरकारले आफ्नो मुलुकबाट जाने सम्पूर्ण सामग्रीलाई भन्सारमा विस्तृत रूपमा परीक्षण गर्नेछ, त्यसैले दुई दिन लाग्छ, सैनिक स्रोतले भन्यो । यसरी हेर्दा पनि सेनाले काठमाडौंमा सामग्री ल्याउन कम्तीमा अझै दुई साता लाग्ने देखिन्छ । कोरोना भाइरसलाई मध्यनजर राखेर स्थापना गरिएको कोभिड१९ विपत् व्यवस्थापन केन्द्रले नेपाललाई कोरोना भाइरसविरुद्ध लड्नका लागि ३ सय ९६ स्वास्थ्य सामग्री र औषधि आवश्यक परेको औंल्याएको थियो । त्यसमध्ये सेनाले पहिलो चरणमा १ सय २० स्वास्थ्य सामग्री र औषधि ल्याउन लागेको हो ।"
विश्वभर सुध्रियो वायुको गुणस्तर,"कोभिड१९ महामारीले ठूला सहर लकडाउन भएपछि संसारभर नै वायुको गुणस्तरमा उल्लेख्य सुधार आएको पाइएको छ । कोभिड१९ का कारण संसारका आधा मानिस घरभित्र बस्न बाध्य छन् । सवारी साधन, कलकारखाना, भट्टीलगायत सबै बन्द छन् । वायुको गुणस्तरमा सुधार त्यसैको प्रतिफल हो । लकडाउनले वातावरणमा आएको परिवर्तनबारे विस्तृत वैज्ञानिक अध्ययन गर्न बाँकी नै छ । नेपालस्थित ग्लोबल इन्स्टिच्युट फर इन्टरडिस्प्लिनरी स्टडिजका तीन जना तथा जर्मनी र अस्ट्रेलियाका तीन जना अनुसन्धानकर्ताले गरेको अनुसन्धानले पनि लकडाउनपछि सधैं व्यस्त रहने सहरमा वायु प्रदूषणको मात्रा उल्लेख्य घटेको देखाएको छ । डा अशेश्वरमान श्रेष्ठ, डा उत्तमबाबु श्रेष्ठ, रोशन शर्मा, डासुरज भट्टराई, हान ट्रान र डा महेश्वर रूपाखेतीको संयुक्त टोलीले ६ वटै महादेशका ३५ देशका ४० वटा सहरको वायु प्रदूषणको अवस्था अनुसन्धान गरेका हुन् । उनीहरूको अनुसन्धान अर्थ आर्जिभ जर्नलमा प्रिप्रिन्ट (अन्तिम प्रतिवेदनअघिको निष्कर्ष) भर्खरै प्रकाशित भएको छ । अन्तिम प्रतिवेदन सार्वजनिक हुन बाँकी नै छ । नेपालका अनुसन्धान संस्था र विश्वविद्यालयहरू अलमलमा परिरहेका बेला उनीहरूले नेपालबाटै विश्वका सहरहरूको प्रदूषण अध्ययन गर्ने अग्रसरता देखाएका हुन् । अनुसन्धानमा संलग्न नेपालस्थित ग्लोबल इन्स्टिच्युट फर इन्टरडिस्प्लिनरी स्टडिजका निर्देशक डा उत्तमबाबु श्रेष्ठले कान्तिपुरसित भने, नेपालमै बसेर प्रविधि प्रयोग गर्दै विश्वका सहररूको वायुको गुणस्तर हेरौं न त भनेर लकडाउनको समयमा तीन साता अनुसन्धानमा जुटेका हौं । नेपालस्थित ग्लोबल इन्स्टिच्युट फर इन्टरडिस्प्लिनरी स्टडिजका अनुसन्धानकर्ता डा अशेश्वरमान श्रेष्ठका अनुसार यो अनुसन्धानमा सन् २०१९ को फेब्रुअरी र मार्च तथा यो वर्षको फेब्रुअरी र मार्चको वायु प्रदूषणको कारक मानिने धूलोका कण, कार्बनमोनो अक्साइड, नाइट्रोजन डाइअक्साइड, सल्फर डाइअक्साइड, ओजन गरी ६ प्रकारका रासायनिक तत्त्वको वायुमा भएको मात्राको तुलनात्मक अध्ययन गरिएको छ । त्यससँगै एक सय दिनयताको प्रदूषणको अवस्था र लकडाउनले त्यसमा आएको फरक पनि विश्लेषण गरेका छौं, उनले भने । यसअघि भूउपग्रहबाट प्राप्त हुने तस्बिरहरू विश्लेषण गरेर वायु प्रदूषण घटेबढेको विश्लेषण हुने गरेकामा यो अनुसन्धानमा उनीहरूले ४० वटा सहरका सडकमा राखिएका प्रदूषण मापन गर्ने उपकरणले संकलन गरेको तथ्यांक प्रयोग गरेर निष्कर्ष निकालेका हुन् । स्याटेलाइट तस्बिर आँखाले हेरेर गरेको विश्लेषणमा त्रुटि हुने सम्भावना हुन्छ, अनुसन्धानकर्ता निर्देशक डा श्रेष्ठले भने, हामीले ४० वटा सहरका सडकमा राखिएका प्रदूषण मापन गर्ने उपकरणले संकलन गरेको तथ्यांक प्रयोग गरेर अनुसन्धान गरेका हौं, सम्भवत यो धेरै सहरको वायु प्रदूषणको अवस्था हेरिएको पहिलो अध्ययन होला । अस्ट्रेलियाको आरएमआईटी विश्वविद्यालयमा विद्यावारिधि गरिरहेका रोशन शर्माका अनुसार ४० वटा सहरका वायु प्रदूषण मापन गर्ने ३ सय १ वटा स्टेसनबाट लिइएको तथ्यांकलाई विश्लेषण गरिएको छ । अनुसन्धानअनुसार आँखाले देख्न नसकिने धूलोका कण (पीएम २५) को मात्रा गत वर्षको फेब्रुअरीभन्दा अहिले १७ वटा सहरमा कम देखिएको छ । त्यही कण गत वर्षको मार्चमा भन्दा अहिलेको मार्चमा १४ वटा सहरमा कम देखिएको छ । काठमाडौं, भियना, लन्डन, आम्सटर्डम, न्युयोर्क, सिड्नीजस्ता सहरमा धूलोको मात्रामा उल्लेख्य रूपमा कमी आएको छ, निर्देशक श्रेष्ठले भने । अनुसन्धानले गत फेब्रुअरीमा पीएम २५ को मात्रा भियनामा ५७, पेरिसमा ५३, आम्सटर्डममा ४७५, लन्डनमा ४५६, दुबईमा ४५२ प्रतिशतले घटेको देखाएको छ । मार्चमा न्युयोर्कमा ३७, सिड्नीमा ३५, अबुधाबीमा ३२२, नान्जिङमा ३१, उलनबटोरमा २६ प्रतिशतले प्रदूषण घटेको छ । संसारकै प्रदूषित सहर भनेर चिनिएका बैंगलोर, बैंकक, बेइजिङ, दिल्ली, नान्जिङ, वुहान, उलनबटोरमा धूलोको मात्रा उल्लेख्य कम भएको तथ्यांक विश्लेषणबाट देखिन्छ । ती सहरहरूमा पीएम २५ भन्दा ठूलो धूलोको कण (पीएम १०) को मात्रामा पनि उलेख्य फरक आएको छ । काठमाडौंमा गत वर्षको फेब्रुअरीमा भन्दा यो वर्षको फेब्रुअरीमा प्रदूषण बढे पनि मार्चपछि वायुको गुणस्तरमा उल्लेख्य सुधार आएको श्रेष्ठले बताए । नेपालमा मार्च २४ मा लकडाउन सुरु भएको हो । लकडाउन सुरु भएलगत्तैदेखि काठमाडौंसहित देशका विभिन्न स्थानमा प्रदूषणको मात्रा मापन केन्द्रले कम रेकर्ड गरेको देखिन्छ । काठमाडौंसहित देशका विभिन्न स्थानमा यतिबेला पीएम २५ को मात्रा विश्व स्वास्थ्य संगठन (डब्लूएचओ) ले तोकेको मापदण्डजत्तिकै र कतिपय स्थानमा त्योभन्दा पनि कम देखिएको छ । डब्लूएचओले पीएम २५ को मात्रा २५ माइक्रोग्राम (प्रति २४ घण्टा) तोकेको छ । सरकारले प्रतिघनमिटर हावामा पीएम २५ को मात्रा ४० माइक्रोग्राम तोकेको छ । फागुनमा आईक्यू एयरले प्रकाशन गरेको विश्वको वायुको गुणस्तरसम्बन्धी प्रतिवेदन मा पनि अघिल्लो वर्षभन्दा यो वर्ष काठमाडौंमा वायुको गुणस्तरमा सुधार आएको प्रतिवेदन सार्वजनिक गरेको थियो । गत वर्ष आँखाले देख्न नसकिने धूलोको कण (पीएम २५) को मात्रा प्रतिघनमिटर हावामा सरदर ५४४ माइक्रोग्राम रहेकामा यो वर्ष ४४५ माइक्रोग्राममा झरेको उसले उल्लेख गरेको छ । निर्देशक श्रेष्ठका अनुसार विभिन्न सहरमा गाडी र कलकारखानाबाट निस्कने नाइट्रोजन डाइअक्साइडजस्ता धूवाँको अनुपातमा पनि उल्लेख्य कमी आएको छ । लकडाउनपछि संसारका १९ सहरमा नाइट्रोजन डाइअक्साइडको प्रदूषणमा कमी आएको छ । त्यसैगरी कार्बन मोनोअक्साइडमा पनि उल्लेख्य कमी आएको छ । प्रदूषण गर्ने मुख्य कारकको मात्रामा संसारका सबै सहरमा एकैनाशले कमी भने आएको छैन । लकडाउन नभएका सहरमा प्रदूषण बढेको छ । श्रेष्ठले थपे, सल्फर डाइअक्साइड, ओजन जस्ता हानिकारक रसायन पनि कतै बढेका छन्, कतै घटेका छन् ।"
चीनले नेपाललाई सहयोग गर्छ,"काठमाडौं (कास) नेकपा अध्यक्ष पुष्पकमल दाहालले चीनले कोभिड१९ रोकथाम र नियन्त्रणमा सहयोग गर्ने बताएका छन् । यसअघि चिनियाँ राष्ट्रपतिलाई पत्र लेखी सहयोगको आग्रह गरिसकेका दाहालले सही विधि र प्रक्रियाबाट अनुरोध गर्दा चीनबाट सहयोग मिल्ने विश्वास व्यक्त गरेका छन् । चीनले सहयोग गर्ने भनेको छ र गर्छ पनि, उनले भने । अध्यक्ष दाहालले चीनले कोभिड१९ संक्रमणबाट बढी प्रभावित भएका मुलुकलाई सहयोग दिने प्राथमिकतामा राखेको बताए । अहिले चीनको प्राथमिकता युरोप र अमेरिकालाई छ । नेपालमा संक्रमण व्यापक नफैलिएकाले सहयोगमा ढिलाइ भएको हो, उनले भने, हाम्रो सरकारले मागेअनुसार चीनले सहयोग गर्छ । दाहालले भारतमा संक्रमण बढेकाले त्यताबाट तत्काल सहयोगको अपेक्षा गर्नु उपयुक्त नहुने बताए । उनले भारतका प्रधानमन्त्री नरेन्द्र मोदीले सार्कमार्फत कोभिड१९ नियन्त्रणका लागि गरेको पहल प्रशंसनीय भएको बताए ।"
१४ स्थानीय तहलाई चिनियाँ सहयोग स्थगित,काठमाडौं (कास) चीन सरकारले आफ्नो देशसँग सिमाना जोडिएका नेपालका १४ जिल्लाका १४ स्थानीय तहलाई प्रदान गर्न लागेको सडक निर्माण सामग्री सहयोग स्थगित गरेको छ । कोभिड१९ महामारीका कारण आफ्नो वैदेशिक अनुदान सहायताको प्राथमिकता परिवर्तन भएकाले नेपालका १४ स्थानीय तहलाई यस वर्ष गर्न लागिएको सहयोग स्थगित गरिएको चीनले जानकारी गराएको छ । चीनले परराष्ट्रमार्फत संघीय मामिला तथा सामान्य प्रशासन मन्त्रालयलाई सहयोग रकम अरू आयोजनाबाट कटाएर कोभिड१९ को रोकथाम र नियन्त्रणका क्षेत्रमा केन्द्रित गर्नु परेको जनाएको छ । ती स्थानीय तहलाई सडक निर्माणका लागि एकएक वटा एक्स्काभेटरसहितका सामग्री प्रदान गर्ने प्रक्रिया अन्तिम चरणमा पुगेको थियो ।
डीआईजी प्रदेश प्रहरी प्रमुखमा पदस्थापन,"काठमाडौं (कास) गृह मन्त्रालयले सातवटै प्रदेश प्रहरी प्रमुखमा हालै बढुवा भएका डीआईजीहरूलाई पदस्थापन गरेको छ । गृहमन्त्री रामबहादुर थापाले सोमबार साँझ मन्त्रीस्तरीय निर्णयबाट प्रदेश प्रहरी प्रमुखमा उनीहरूलाई पदस्थापन गरेका हुन् । प्रदेश १ मा ईश्वरबाबु कार्की, २ मा धिरजप्रताप सिंह, वाग्मतीमा वसन्तकुमार लामा, गण्डकीमा घनश्याम अर्याल, ५ मा रवीन्द्रबहादुर धानुक, कर्णालीमा वसन्तकुमार पन्त र सुदूरपश्चिममा उत्तमराज सुवेदी प्रहरी प्रमुख भएका छन् । अख्तियार दुरुपयोग अनुसन्धान आयोगको प्रहरी महाशाखामा अरुणकुमार बीसी र केन्द्रीय अनुसन्धान ब्युरो (सीआईबी) मा सहकुलबहादुर थापा तथा राष्ट्रिय प्रहरी प्रशिक्षण प्रतिष्ठानमा प्रकाशजंग कार्कीको पदस्थापन गरिएको छ । तीन जना डीआईजीको पनि सरुवा भएको छ । सीआईबीमा कार्यरत निरजबहादुर शाहीलाई प्रहरी महानिरीक्षकको सचिवालय, प्रदेश २ मा कार्यरत प्रद्युम्नकुमार कार्कीलाई विशेष ब्युरो र सचिवालयका सूर्यप्रसाद उपाध्यायलाई प्रशासन विभागमा सरुवा गरिएको छ ।"
डीआईजी प्रदेश प्रहरी प्रमुखमा पदस्थापन,"काठमाडौं (कास) गृह मन्त्रालयले सातवटै प्रदेश प्रहरी प्रमुखमा हालै बढुवा भएका डीआईजीहरूलाई पदस्थापन गरेको छ । गृहमन्त्री रामबहादुर थापाले सोमबार साँझ मन्त्रीस्तरीय निर्णयबाट प्रदेश प्रहरी प्रमुखमा उनीहरूलाई पदस्थापन गरेका हुन् । प्रदेश १ मा ईश्वरबाबु कार्की, २ मा धिरजप्रताप सिंह, वाग्मतीमा वसन्तकुमार लामा, गण्डकीमा घनश्याम अर्याल, ५ मा रवीन्द्रबहादुर धानुक, कर्णालीमा वसन्तकुमार पन्त र सुदूरपश्चिममा उत्तमराज सुवेदी प्रहरी प्रमुख भएका छन् । अख्तियार दुरुपयोग अनुसन्धान आयोगको प्रहरी महाशाखामा अरुणकुमार बीसी र केन्द्रीय अनुसन्धान ब्युरो (सीआईबी) मा सहकुलबहादुर थापा तथा राष्ट्रिय प्रहरी प्रशिक्षण प्रतिष्ठानमा प्रकाशजंग कार्कीको पदस्थापन गरिएको छ । तीन जना डीआईजीको पनि सरुवा भएको छ । सीआईबीमा कार्यरत निरजबहादुर शाहीलाई प्रहरी महानिरीक्षकको सचिवालय, प्रदेश २ मा कार्यरत प्रद्युम्नकुमार कार्कीलाई विशेष ब्युरो र सचिवालयका सूर्यप्रसाद उपाध्यायलाई प्रशासन विभागमा सरुवा गरिएको छ ।"
सर्वपक्षीय समिति बनाऊ,"काठमाडौं (कास) प्रतिनिधिसभाको राज्य व्यवस्था तथा सुशासन समितिले सरकारलाई कोभिड१९ विरुद्ध एक भएर लड्न सर्वपक्षीय उच्चस्तरीय समिति गठन गर्न सुझाव दिएको छ । समितिले विषम परिस्थितिमा रणनीतिक योजना निर्माण, कार्यान्वयन र व्यवस्थापनका लागि राजनीतिक दल, जनस्वास्थ्य विज्ञ र सरोकारवालाको सहभागितामा उच्चस्तरीय समिति बनाउन सुझाव दिएको हो । समितिले सांसदहरूबाट राय लिई मुख्य सचिवलाई सम्बोधन गरेर आइतबार सरकारलाई पठाएको ९ बुँदे सुझावमा प्रत्येक निर्वाचन क्षेत्रमा संघीय संसद्को नेतृत्वमा प्रदेश र स्थानीय जनप्रतिनिधि सम्मिलित अनुगमन समिति बनाउन सुझाव दिइएको छ ।"
खाडीका दूतावासलाई थपियो बोझ,"राजदूतबीच समन्वय परराष्ट्र मन्त्रालयले नेपाली बाहुल्य भएको दूतावासबाट नियमित सूचना लिइरहेको छ । परराष्ट्रले नागरिकको संरक्षण र सुरक्षा गर्न, सरकारका निर्णयहरूलाई कार्यान्वयन गर्न, सम्बन्धित मुलुकले त्यहाँको परिस्थितिअनुसार जारी राखेका निर्णयहरूलाई पालना गर्न र नेपाली नागरिकलाई त्यसको जानकारी दिन निर्देशन दिइरहेको छ । यतिखेर दूतावास सरकार र कामदारबाट दोहोरो दबाबमा छ ।खाडीका समान सवाल रहेको भन्दै सरकारलाई एउटै आवाज दिनका लागि राजदूतबीच समन्वय हुन थालेको छ । आइतबार ओमानका लागि नेपाली राजदूत शर्मिला पराजुली ढकालको समन्वयमा खाडीका राजदूतबीच बैठक बसेको थियो । हामीले नियमित रूपमा सामना गर्नुपरेको अनुभवलाई एकापसमा साटेर बदलिँदो परिस्थितिअनुसार नीति बनाउन सरकारलाई सुझाव दिने तयारी गरेका छौं, राजदूतबीचको छलफलको निचोड सुनाउँदै ढकालले कान्तिपुरसँग भनिन्, हामीबीच खाडीमा विकसित वातावरणबारे छलफल भयो । होस्ट सरकारले लिएका नीति र त्यसमा नेपाली नागरिकको सुरक्षाका लागि दूतावासले खेल्नुपर्ने भूमिकाबारे सरकारलाई सुझाव पठाउने विषयमा सहमत भयौं ।राजदूत ढकालले न्यून जनशक्तिका बाबजुद पनि नेपालीलाई समस्या परेमा कसरी प्रभावकारी रूपमा समन्वय बढाउन सकिन्छ भनेर तयारी थालेको बताइन् । सबै देशमा नेपाली समुदाय ठूलो संख्यामा छन् । एकआपसमा संगठित छन् । यही समुदायलाई परिचालन गरी सम्भावित समस्याको सामना गर्न सकिन्छ, उनले भनिन् ।"
परराष्ट्र भन्छ आवश्यक परे जनशक्ति थपिन्छ,"दूतावासमा कार्यरत कर्मचारीहरू आफैं त्रसित छन् । दूतावासले कर्मचारीलाई अहिलेसम्म फिल्डमा खटाएको छैन । दूतावासभित्रैबाट समुदायसँग निरन्तर सम्पर्क गरी सूचना लिइरहेको छ । फिल्डमा जाँदा हामीलाई सुरक्षित उपकरण छैन । एक जना कर्मचारीमा मात्रै संक्रमण देखिए दूतावासका सबै कर्मचारी क्वारेन्टाइनमा बस्नुपर्ने अवस्था पनि आउन सक्छ । यस्तो परिस्थिति आयो भने के गर्ने ? एक कूटनीतिक कर्मचारीले भने, सरकारले बेलैमा फिल्डमा जानुपर्ने कर्मचारीका लागि सुरक्षात्मक रणनीति बनाउनुपर्छ । कर्मचारीको सुरक्षा र कन्सुलर सेवा प्रभावकारी नदेखिए नेपालीहरू निकै अप्ठेरोमा पर्न सक्ने कूटनीतिज्ञ अर्जुनकान्त मैनालीले बताए । उसो त राजनीतिक नियुक्ति र भागबन्डाले दूतावासहरू बलियो हुन सकेको छैन, कमजोर कूटनीतिक क्षमताले दुवै देशका सरकारसँग बलियो उपस्थिति देखाउन सकेका छैनन्, त्यसमाथि कर्मचारीहरू निकै कम छन्, भएका पनि अदक्ष छन्, उनले भने, न परराष्ट्रका कर्मचारीलाई राम्रो प्रशिक्षण दिइन्छ न त अन्य मन्त्रालयका कर्मचारीलाई पर्याप्त प्रशिक्षण दिएर दूतावासमा पोस्टिङ गरिन्छ । जसले काम नबुझ्ने र काम गर्दा पनि मन्त्रालयमन्त्रालयबीच टसल हुन्छ । कूटनीतिक जानकार निश्चलनाथ पाण्डेले लाखौंको संख्यामा रहेका नेपाली कामदारलाई नेपाल फिर्ता ल्याउनुभन्दा उतै राख्ने गरी काम हुनुपर्ने बताए । हाम्रा नियोगहरू साना छन् । धेरै ठाउँमा दूतावास खोल्ने तर खोलेकालाई पर्याप्त स्रोत र साधन नदिने चलनले गर्दा अहिले असजिलो पर्ने देखिएको छ, उनले थपे ।दूतावासका अधिकारीहरूका अनुसार अहिलेको परिस्थितिसँग सामना गर्नका लागि दूतावासमा स्थानीय कर्मचारीका रूपमा पीआरओको नियुक्तिलाई प्राथमिकता दिन ढिलाइ भइसकेको छ । कूटनीतिक कर्मचारी राख्दा राज्यलाई नै भार पर्छ । काम गर्न सहज हुने गरी पीआरओ नियुक्ति गर्नुपर्छ, ती अधिकारीले भने । दूतावासमा स्थानीय कर्मचारी नियुक्ति गर्नका लागि वैदेशिक रोजगार बोर्डले समेत आवश्यक बजेट दूतावासलाई उपलब्ध गराउँदै आएको छ । पराष्ट्र मन्त्रालयका प्रवक्ता भरतराज पौड्यालले दूतावासले सुरक्षित ढंगले कार्यसम्पादन गरिरहेको बताए । अहिले लकडाउन छ, त्यसपछि सेवा दिनका लागि कत्तिको चाप हुन्छ भन्नेदेखि लिएर अन्य गर्नुपर्ने काम कसरी आउँछन् भन्ने विषयमा मन्त्रालयले काम गरिहेको छ, उनले भने, दूतावासले सेवाग्राहीलाई भेटेरै सेवा दिने अवस्था छैन । अनलाइन र हटलाइनमार्फत सेवा दिइरहेको उनले बताए । थप प्रभावकारी रूपमा त्यहाँ रहेका संघसंस्था, अगुवालगायतसँग सम्पर्कमा रहेर काम गरिरहेको छ ।उनले साधारण अवस्थामा पुग्ने मात्रै जनशक्ति रहेको बताए । दूतावासहरूमा हाम्रो जनशक्ति साधारण अवस्थामा पुग्ने जनशक्ति नै छ तर केही समस्या परे के गर्ने भन्ने अर्कै कुरा हो, उनले भने, अवस्था हेरी थपिन सक्छ ।"
"माल्दिभ्सका नेपाली भन्छन् उद्धार गर्नुपर्दैन, उडान अनुमति दिइयोस्","रुसीसहित ११० विदेशी मस्को फर्केलकडाउनका कारण अलपत्र १ सय १० रसियनसहित विदेशी नागरिक सोमबार चार्टर उडानबाट स्वदेश फर्केका छन् । त्रिभुवन अन्तर्राष्ट्रिय विमानस्थलका अनुसार मस्कोस्थित सेरेमेत्येवो अन्तर्राष्ट्रिय विमानस्थलबाट आएको चार्टर वायुसेवा कम्पनी रोयल फ्लाइटको बोइङ ७५७ विमान पौने १ बजे काठमाडौंबाट फर्केको छ ।१ सय ४३ जनाको नाम सूचीमा थियो, विमानको काठमाडौंमा व्यवस्थापनको जिम्मा पाएको नेपाली एजेन्सी फ्रिडम फाइटका सञ्चालक सुदर्शन शर्माले भने, तर ३३ जना अन्तिम समयमा आउन नसकेकाले उक्त चार्टरले १ सय १० मात्रै लिएर फर्कियो । उक्त उडानमा १ सय ३ जना रुसी र अरू ७ जना युक्रेन र बोलिभियाका नागरिक थिए । काठमाडौंबाट दिउँसो उडेको उक्त जहाज म्यानमार अवतरण गरेर यात्रुहरूका लागि खानेकुरा राखेर मात्रै मस्को उडेको थियो ।यो चार्टर उडान काठमाडौंमा रहेको रसियन दूतावासले व्यवस्थापन गरेको नागरिक उड्डयन प्राधिकरणले जनाएको छ । मस्कोबाट काठमाडौंसम्मको हवाई दूरी साढे ६ घण्टा हाराहारीको छ । यसैबीच श्री एयरलाइन्सको सीआरजे७०० बमबार्डियर विमान सिंगापुर जाने भएको छ । उक्त विमानले काठमाडौंबाट बिरामी लैजाने र उताबाट औषधि लिएर फर्किने अनुमति प्राप्त गरेको एक अधिकारीले बताए ।७२ घण्टाभित्र चार्टर उडान गरिसक्नुपर्ने अनुमति दिइएको छ, सम्बद्ध एक अधिकारीले भने, तर सिंगापुर जाने हवाई रुटमा पर्ने अन्य मुलुकहरूको आकाशको अनुमतिको म्याद गुज्रेकाले मंगलबारसम्म उड्ला ।"
घर फर्किंदा २ जनाको बाटैमा मृत्यु,"थोत्रो साइकलमा खाली सिसी, पुराना कागज भनेर टोलटोलमा पुग्नु उनीहरूको दिनचर्या थियो । भारत मोतिहारीका दीनानाथ महतो, सन्तोष महतो, मुन्ना गुप्ता र मुकेश गुप्ताले उठाएका कबाडी सामान चापागाउँका पप्पु गुप्तालाई बुझाउँथे । यसमध्ये दीनानाथ र सन्तोष बाबुछोरा हुन् ।दिनहुँ कबाडी संकलन गरेर गोदाममा बिक्री गरेबापतको पैसाले गुजारा चल्थ्यो । बचेको पैसा घर पठाउँथे । चैतवैशाख उनीहरूको सबैभन्दा बढी आम्दानी हुने महिना पनि हो । दिनभर राम्रै कबाडी संकलन भए बेलुका मिठै खान्थे, नहुँदा चिउराको भर । जुन दिनका लागि खानेकुरा चाहिने हो त्यही दिन जोहो गर्थे । कोरोनाको हल्ला चल्दा पनि उनीहरू नियमित कबाडी उठाउनचाहिँ गइरहन्थे । सरकारले चैत ११ मा लकडाउन गरेपछि उनीहरूको काम पनि ठप्प भयो । लकडाउन हुनुअघि कमाएको पैसाले जसोतसो ६ दिन त धाने । तर सरकारले लकडाउन लम्ब्याउने निर्णय गरेपछि सात जनाको समूहमा उनीहरू चारवटा कबाडी संकलन गर्ने साइकलमै घर जाने निधो गरे । चैत १७ को बिहानै उनीहरू कान्ति लोकपथको तीनपाने भन्ज्याङको उकालोतर्फ लागे । तीनपानेमा खाजा खाएपछि केहीबेर थकाइ मारे । दीनानाथ, मुन्ना र अरू अघिअघि गए । मुकेश र सन्तोष चढेको साइकल भने पछि पर्यो । चापागाउँबाट करिब २२ किलोमिटर यात्रा गरेका मुकेश र सन्तोष चढेको साइकल झाँक्रीडाँडामा पुगेपछि दुर्घटनामा पर्यो । बिहान साढे १० बजे भएको दुर्घटनामा दुवैको घटनास्थलमै मृत्यु भएको महानगरीय प्रहरी वृत्त, चापागाउँका प्रहरी निरीक्षक राजेन्द्र थापाले बताए । उनीहरू सडकबाट उछिट्टिएर एक सय ५० मिटर तल भीरमा अड्किएको अवस्थामा फेला परेको प्रहरीले जनाएको छ ।ओरालोमा साइकल स्पिडमा थियो, घटनाका प्रत्यक्षदर्शी धनबहादुर तामाङले भने, हेर्दाहेर्दै साइकल डिलमा अडियो तर उनीहरू दुवै भीरमा खसे । गाउँलेले निकाल्ने प्रयास गरे पनि नसकेपछि प्रहरी र नेपाली सेनालाई खबर गरेका थिए । तामाङका अन्सुार उनीहरूको उद्धार गर्दा नै मृत्यु भइसकेको थियो । ओरालो हुँदै गएपछि मोडिएर बायाँ जानुपर्ने साइकल सिधै भीरमा खसेको थियो । झाँक्रीडाँडाको मोडमा अनियन्त्रित भई सन्तोष भीरबाट ५० र मुकेशको शव एक सय ५० मिटर तल खसेको अवस्थामा भेटिएको प्रहरी निरीक्षक थापाले बताए । दुर्घटनामा परेर साइकलको पछाडिको रिङ र टायर नै छुट्टिएको छ ।दुर्घटनापछि अन्य भने मोतिहारी गइसकेको चापागाउँस्थित कबाडीखाना सञ्चालक पप्पु गुप्ताले बताए । उनका अनुसार मुकेश अविवाहित हुन् । सन्तोषको भने विवाह भएको ९ महिना मात्र भएको थियो । सन्तोष घरबाट काठमाडौं आएको पनि ३ महिना मात्रै भएको थियो । उनकी श्रीमती गर्भवती छिन् । मुकेशको घरमा आमा, बुवा र दाइ छन् । सन्तोषका आमा, बुबा, श्रीमती, दाइ र भाइ छन् ।"
भुल्के मस्जिदका १३ संक्रमित कहाँबाट आयो संक्रमण ?,"नेपाल पसेको चार महिनाको ट्राभल हिस्ट्री मा उनीहरू बीचमा भारत गएर फिरेको खुल्दैन । उनीहरू पनि जोगबनीबाट पसेदेखि मोरङ, सुनसरी, सप्तरी र उदयपुरका मस्जिदमा मात्रै बसेको बताइरहेका छन् । यसबीच १३ जनालाई कोभिड१९ को संक्रमण कसरी भयो भन्ने प्रश्नको उत्तर खोज्न चिकित्सक, प्रहरी र प्रदेश सरकारलाई हम्मे परेको छ । प्रहरीले उनीहरूले बताएको मात्रै यात्रा विवरणलाई पत्यारिलो मानेको छैन । किनभने उदयपुरबाहेक तीनवटै जिल्लामा नेपालभारत आउजाउ गर्न सिमाना खुला छ । सबै जिल्लाका सीमाका बस्तीमा मुस्लिम बसोबास छ ।भारतको दिल्लीबाट जोगबनी आइपुगेर गत मंसिर २५ मा नेपाल प्रवेश गरेकामध्ये ११ र उनीहरूसँगै बसेका विराटनगर१७ का चार जनामध्ये दुई जनामा कोरोना भाइरसको संक्रमण पुष्टि भएयता उनीहरूले बताएअनुसारको यात्रा विवरण मा आश्वस्त हुन प्रहरीलाई गाह्रो परेको छ । उनीहरूले जति पटक सोधे पनि मोरङ, सुनसरी, सप्तरी हुँदै उदयपुरको त्रियुगा३ भुल्केस्थित नुरी मस्जिदमा चैत १ देखि बस्दै आएको दोहोर्याउँदै आएका छन् ।र्यापिड टेस्ट नेगेटिभ आउनु र पीसीआर परीक्षणमा कोरोना भाइरस पोजिटिभ देखिए पनि हालसम्म रोगको कुनै लक्षण नदेखिएकाले उनीहरू १४ दिनयतै अन्य कुनै व्यक्तिबाट संक्रमित भएको हुन सक्ने कोसी अस्पतालका चिकित्सक डा दीपक सिग्देलले बताए । उनीहरूलाई संक्रमित गराउने व्यक्ति खोज्न संघीय, प्रदेश, स्थानीय सरकारका साथै सुरक्षाकर्मीले प्रयास गरिरहे पनि हालसम्म सफलता हात लागेको छैन ।प्रदेश १ सरकारका प्रवक्ता आन्तरिक मामिला तथा कानुनमन्त्री हिक्मत कार्कीले संक्रमित १३ जनाको ट्राभल हिस्ट्री तयार गरी अहिले कन्ट्याक्ट ट्रेसिङको काम भइरहेको बताए । भुल्केवासीको स्वाब संकलन गर्ने काम भइरहेको छ, उनले भने, कोरोना भाइरसको पहिलो संक्रमित पत्ता लगाउनका लागि कन्ट्याक्ट ट्रेसिङका आधारमा मान्छेको पहिचान गर्ने काम सुरक्षाकर्मीले गरिरहेका छन् ।प्रदेश १ प्रहरी कार्यालय विराटनगरका प्रवक्ता प्रहरी नायब उपरीक्षक सुमनकुमार तिम्सिनाले संक्रमण पुष्टि भएपछि तत्काल नुरी मस्जिद र उक्त मस्जिद भएको भुल्केको मुस्लिम बस्तीमा पूर्ण रूपमा सर्वसाधारणको आवतजावतमा रोक लगाइएको बताए ।संक्रमितहरू चैत १ गतेदेखि नै नुरी मस्जिदमा बसेको दोहोर्याउँदै आएकाले मस्जिदमा आउनेहरूको सूची तयार गर्ने काम गरिएको छ, उनले भने, मस्जिदमा आउने भुल्केका ५२ परिवार र उदयपुरका विभिन्न मस्जिदका ३५ जना धर्मगुरुहरूको सूची तयार गरी थ्रोट स्वाबको नमुना संकलन गर्ने काम भइरहेको छ । ३५ जनै धर्मगुरुहरूका साथै उनीहरू बस्ने उदयपुरका सबै मस्जिद र उनीहरू बस्ने बस्तीमा सर्वसाधारणलाई आवतजावतमा रोक लगाई स्वाब संकलनको काम भइरहेको तिम्सिनाले बताए ।चिकित्सकको भनाइअनुसार पछिल्लो १४ दिनभित्रै उनीहरू संक्रमित हुन सक्ने भएकाले अन्य मस्जिदबाट नुरी मस्जिदमा आएका ३५ जनाको स्वाब संकलन प्राथमिकताका साथ गरिएको तिम्सिनाले बताए ।भारतको दिल्लीका १२ र विराटनगर१७ का चार जनासहित १६ जना चैत १ गतेदेखि उदयपुरको भुल्केको नुरी मस्जिदमा बस्दै आएका थिए । कोरोनाको संक्रमणबाट जोगिने सूचना सुनेका स्थानीयवासीले भारतीय नागरिक उक्त मस्जिदमा आएर बसेको भन्दै स्थानीय प्रशासनलाई जानकारी गराएका थिए ।वीरगन्जमा तीन जना भारतीयमा संक्रमण पुष्टि भएपछि उक्त मस्जिदमा पनि भारतीय लुकेर बसेको सूचनाका आधारमा स्थानीय प्रशासनले वैशाख २ गते अनुगमन गरेको थियो । उनीहरूलाई बाहिर नस्किन र मस्जिदमा अन्य व्यक्तिलाई प्रवेश गर्न नदिने व्यवस्था मिलाएर अनुगमन टोली फर्किएको थियो ।सुरक्षाकर्मीसहित जिल्ला स्वास्थ्य कार्यालय उदयपुरको टोलीले गत बुधबार मस्जिदमा बसेका १६ जनालाई आरडीटी टेस्ट गर्दा नेगेटिभ रिपोर्ट आएको थियो । नेगेटिभ रिपोर्ट आएको खुसीमा सुरक्षाकर्मीसहितका स्वास्थ्यकर्मीहरूलाई उक्त मस्जिदका धर्मगुरुले चिया खुवाएका थिए । चिया खाने क्रममा जिल्ला स्वास्थ्य कार्यालयका प्रतिनिधिले मस्जिदमा बस्ने भारतीय भएकाले थ्रोट स्वाबको नमुना संकलन गरी परीक्षण गर्दा निश्चिन्त हुने निष्कर्ष निकाले ।स्वास्थ्य कार्यालयका कर्मचारीले १६ जनाकै स्वाबको नमुना संकलन गरी परीक्षणका लागि कोसी अस्पतालमा पठाएका थिए । कोसी अस्पतालको पीसीआर ल्याबमा १२ जनाको रिपोर्टमा बिहीबार कोरोना पोजिटिभ आएपछि थप पुष्टिका लागि टेकुस्थित राष्ट्रिय प्रयोगशालामा स्वाब पठाएको थियो ।टेकुमा गरिएको परीक्षणमा पनि ११ जना भारतीय र एक जना विराटनगरवासीमा कोरोना भाइरस पोजिटिभ देखिएपछि उनीहरूलाई शुक्रबार राति नै कोसी अस्पतालको कोभिड१९ उपचार केन्द्रमा ल्याएर राखिएको छ । शनिबार थप एक जना विराटनगरवासीमा कोरोना पुष्टि गरेपछि उनलाई पनि उपचार केन्द्रमा ल्याइएको हो । अझै दुई जना विराटनगरवासी र एक जना भारतीयको स्वाब नमुना परीक्षण रिपोर्ट आउन बाँकी रहेकाले उनीहरूलाई टाँडीस्थित क्वारेन्टाइनमा राखिएको छ । उनीहरूमा संक्रमण पुष्टि भएदेखि प्रहरीले तत्काल मस्जिद र मस्जिद भएको मुस्लिम बस्ती क्षेत्रमा आवतजावत निषेध गरेको छ । संक्रमण पुष्टि भएका १३ जना उदयपुरको चौदण्डीगढी नगरपालिका५ सिवाईका स्थानीयसँग एक सातासम्म घुलमिल भएर बसेको खुलेको छ । सिवाईमा रहेको मस्जिदमा बबस बसेको समयमा उनीहरू गाउँबस्ती पनि डुलेका थिए । त्रियुगा३ भुल्केको नुरी मस्जिदमा जानुभन्दा पहिले कोरोना संक्रमण पुष्टि भएका १३ जना सिवाईको मस्जिदमा साताभन्दा बढी बसेको स्थानीयले बताएका छन् । उनीहरू भुल्केको मस्जिदमा रहँदा शुक्रबार कोरोना संक्रमण पुष्टि भएपछि भुल्के क्षेत्रमा सतर्कता बढाइएको छ । तर संक्रमण पुष्टि हुनुपूर्व बसेको सिवाई मस्जिद सिल गरिएको छैन । उनीहरू हिँडडुल गरेको र स्थानीयसँग अंकमाल गरेको स्थानमा सर्तकता अफनाइएको छैन ।अहिले सत्रंमण देखिएका १३ सहित १६ जनाको समूह सिवाईको मस्जिदमा बसेको थियो, मस्जिदनजिकका धनपति आचार्यले भने, मेरो घर र पसलमा आएका थिए । म घरमा चिया खाँदै गरेको समयमा आएकाले उनीहरूलाई पनि चिया दिएको थिएँ । बाहिर पनि उनीहरूसँग घुलमिल भएको उनले बताए । उनका अनुसार ती संक्रमित सिवाईमा चैत १० सम्म बसेका थिए । उनीहरू सिवाईका प्रत्येक मुस्लिम समुदायको घरमा पुगेका थिए । मुस्लिम समुदायका पुरुषहरूसँग ती जमातीले भेटेको आर्चायले बताए ।सप्तरीको फत्तेपुर हँॅदै आएका ती सक्रमित चौदण्डगढी नगरपालिका५ र ९ को सिवाई, ज्यामिरेलगायत विभिन्न स्थानमा हिँडडुल गरेको नगरपालिकाका प्रवक्ता रामकुमार खड्काले बताए । ती संक्रमितले त्यस क्षेत्रका झन्डै ९० भन्दा बढी सर्वसाधारणसँग घुलमिल गरेको पाइयो, प्रवक्ता खड्काले भने, त्यसैले त्यस क्षेत्रमा जोखिम छ । जोखिम क्षेत्रको पहिचान भइसकेकाले तत्काल परीक्षणका लागि प्रदेश र संघीय सरकारलाई अनुरोध गरिएको उनले बताए । यता प्रशासनले भुल्केलगायत उदयपुरका ६ वटै मस्जिद सिल गरेको छ । भुल्के क्षेत्रमा सेना, सशस्त्र र नेपाल प्रहरीले चौबिसै घण्टा सुरक्षा दिइरहेका छन् । गाउँबाट कसैलाई पनि बाहिर निस्किन दिइएको छैन ।२५१ को स्वाब संकलनसंक्रमणको स्रोत पत्ता लगाउन भुल्के क्षेत्रमा नेपाली सेनाको चिकित्सक टोलीले २ सय ५१ स्वाबका नमुना संकलन गरेको छ । सेनाको छाउनी अस्पतालको चार सदस्यीय चिकित्सक टोलीले सोमबार मस्जिदसँगै जोडिएको बस्तीका सर्वसाधारणको स्वाब संकलन गरेको हो ।किटसहित छाउनी अस्पतालका मेजर डा प्राची रायमाझीको नेतृत्वमा चिकित्सक टोली भुल्के आएको थियो । टोलीले हाललाई स्वाब संकलन कार्य सकेको नेपाली सेनाको १८ नम्बर बाहिनी अड्डा भुल्केका बाहिनीपति सहायक रथी कृष्णप्रसाद सापकोटाले बताए ।"
संक्रमितको सम्पर्कका ८ को पीसीआर नेगेटिभ,"चितवन (कास) कोरोना संक्रमितको निकट सम्पर्कमा रहेका चितवनका आठ जनाको स्वाबको पीसीआर परीक्षण नतिजा नेगेटिभ आएको छ । बेलायतबाट फर्केका राप्ती नगरपालिका८ का आमा र छोरामा कोरोना संक्रमण पुष्टि भएपछि उनीहरूको सम्पर्कमा आएकाको परीक्षण भएको थियो । शनिबार गरिएको र्यापिड डाइग्नोस्टिक टेस्ट (आरडीटी) मा पनि उनीहरूको नतिजा नेगेटिभ आएको थियो । उनीहरू संक्रमितका परिवारकै सदस्य भएका कारण स्वाब पनि परीक्षण गरिएको हो । भरतपुरको कोरोना परीक्षण प्रयोगशालामा भएको परीक्षणमा आठ जनामा संक्रमण नभेटिएको भरतपुर अस्पतालका सूचना अधिकारी लीलाधर पौडेलले बताए । संक्रमित दुवैको भरतपुर अस्पतालकै आइसोलेसनमा राखेर उपचार भइरहेको छ । बेलायतबाट चैत ३ मा काठमाडौं आएर चैत ५ मा चितवन पुगेका आमाछोरालाई शुक्रबार (वैशाख ५) मा कोरोना संक्रमण पुष्टि भएको थियो । त्यसयता उनीहरूको सम्पर्कमा आएकाको खोजी गरिएको हो । परिवार र घर आसपास १९ जनासँग उनीहरूको बाक्लो सम्पर्क देखिएको राप्ती नगरप्रमुख प्रभा बरालले बताइन् । १९ जनाकै आरडीटी नेगेटिभ आएको थियो । आरडीटी गरिएको १९ जनाकै पीसीआर पनि भइरहेको बरालले जानकारी दिइन् । १९ जनाबाहेक उनीहरूले बाँडेको चकलेट खाने ३० जना भेटिएका छन् । सम्पर्कमा आएका थियौं भन्ने धेरै नै भेटिएका थिए । अहिले सबै कुरा बुझेर सम्पर्कमा आएकाको निर्क्योल गरेर परीक्षण गर्छौं, उनले भनिन् ।"
१८१ जना दशगजामै,"भारतसँग सीमा जोडिएको बाँकेको जमुनाहस्थित दशगजामा निर्माण गरिएको अस्थायी क्वारेन्टाइनमा बसेका १ सय ८१ जनालाई घर पठाउने भन्दै बसमा राखेर पनि ओरालिएको छ । बिहीबार र्यापिड डाइग्नोस्टिक टेस्ट (आरडीटी) गरिएकामा सबैको रिपोर्ट नेगेटिभ आएपछि उनीहरूलाई घर पठाउने भन्दै बसमा पाँच घण्टा राखेर पुनः ओरालिएको हो ।उनीहरू १४ दिनसम्म क्वारेन्टाइन बसिसकेका छन् । यसअघि बाँके प्रशासनले क्वारेन्टाइन अवधि पूरा गरेपछि घर पठाउने प्रतिबद्धता जनाएको थियो । क्वारेन्टाइन बसाइको १६ औं दिनमा घर जान पाउने भयौं भन्दै उनीहरू खुसी भए । उनीहरूलाई लैजान ६ वटा गाडीसमेत दशगजा क्षेत्रमा आइपुगेका थिए । नेपालभारत सीमा क्षेत्रमा तीन दिन खुला आकाशमुनि र १५ दिन टेन्टमा बिताएका उनीहरू बसमा चढे । झोला राखेर सिटमा पनि बसे । तर, गृह मन्त्रालयले उनीहरूलाई घर पठाउन रोकेको सूचना आयो । बसभित्र चढेका उनीहरू बाहिर निस्किए । प्रहरीले बसभित्रबाट झोला फालिदिए । गाडीमा पाँच घण्टा बसेपछि घर जान पाउनु हुन्न भन्नुभयो, आइतबार दशगजामा भेटिएका बर्दियाको ठाकुरबाबा नगरपालिका१, भुरीगाउँका झलक थापाले भने, कुनै समन्वय नगरी किन हामीलाई पठाउन गाडी बोलाइयो, फेरि के कारण ओरालियो ?क्वारेन्टाइनमा बसेर अवधि पूरा गरे पनि घर जान नपाएकामा उनीहरू खिन्न छन् । आफ्नोभन्दा पनि परिवारको चिन्ताले सतायो, थापाले भने, यत्रो दिनसम्म किन आएनन् भनेर समाजले कुरा काट्न थालिसके । सामाजिक बहिष्कारमा परिन्छ कि भन्ने चिन्ताले सताएको छ । उनीसँगै भारतको उत्तर प्रदेशबाट बर्दियाका १९ जनाको समूह एकैसाथ यहाँ आइपुगेको हो । समयमा घर नपुग्दा आफन्त र परिवार आत्तिएका छन्, रुकुम पश्चिमका सन्दीप केसीले भने, न हामीलाई कुनै जाँच गरिन्छ । २१ दिन राखेर पनि जाँच गर्दैनौं भन्छन् । उनका अनुसार उपमहानगर प्रमुख धवलशमशेर राणाले जति दिन बसे पनि १४ दिनको स्वास्थ्य परीक्षणको प्रमाणपत्र मात्र पाउने बताएका छन् । घर जान पाउनुपर्छ भन्ने विषयमा विवाद हुँदा हातमा चोट लागेका दाङका ईश्वर जीसीले स्थानीय निकाय र प्रशासनबीच तालमेल नमिल्दा आफूहरू अन्यायमा परेको गुनासो गरे । हातमा सात वटा टाँका लगाएर ६ जनासम्म एउटै टेन्टमा घाममा कोचिएका छौं, उनले भने, फेरि आफ्नै गाउँका स्थानीय तहले पनि क्वारेन्टाइनमा राख्ने कुरा छ । अब हामी घर कहिले जान पाउने ? यहाँ क्वारेन्टाइनमा बस्ने सबैको माग एउटै छ यहाँ जति दिन बसाले पनि गाउँमा पुनः क्वारेन्टाइनमा नबसालियोस् । यता पनि बस्ने गाउँ गएर पनि क्वारेन्टाइनमा बस्न सकिँदैन, सल्यानका अमृत कुँवरले भने, रोगले भन्दा हामी चिन्ताले मर्न थाल्यौं ।प्रशासनले आफूहरूको बाध्यता नबुझिदिएको भन्दै उनीहरूले शनिबार प्रमुख जिल्ला अधिकारीलाई ध्यानाकर्षण पत्र पठाएका छन् । जसमा घर जाने व्यवस्था मिलाइदिन, भाडा निःशुल्क र जिल्लाका स्थानीय तहसँग समन्वय गरिदिन माग गरेका छन् । पाँच सय लाग्ने गाडी भाडाका लागि २५ सय भाडा मागियो, कुँवरले भने, हामी आफ्नै पैसा तिरेर घर जान्छौं भन्दा पनि माथिको आदेश छैन भनेर फर्काइयो ।प्रमुख जिल्ला अधिकारी कुमारबहादुर खड्काले गृह मन्त्रालयबाट आदेश नआएकाले उनीहरूलाई घर फर्काउन नसकिएको प्रतिक्रिया दिए । माथिल्लो निकायसँग कुराकानी भइरहेको छ, उनले भने, अझै पठाउने निर्णय भइसकेको छैन । समन्वय हुँदै छ । गाडीमा बसाएर पनि घर पठाउने निर्णय भइसकेको छैन भन्नुले जिल्ला प्रशासन र गृह मन्त्रालयबीच समन्वय नदेखिएको नेपालगन्ज उपमहानगरकी उपप्रमुख उमा थापा मगरको बुझाइ छ । जति दिन बसे पनि हामी व्यवस्थापनमा सघाइरहन्छौं, उनले स्पष्ट पारिन् । भारतका विभिन्न ठाउँबाट आएका २६ जिल्लाका बासिन्दा यहाँको क्वारेन्टाइनमा बसिरहेका छन् ।"
लकडाउनमा महिला असुरक्षित,"गत चैत १२ गते रूपन्देहीको कञ्चन गाउँपालिकाकी १४ वर्षीया किशोरी जबर्जस्ती करणीको सिकार बनिन् । किशोरी करणीमा संलग्न आरोपमा प्रहरीले दुई जनालाई पक्राउ गरेर अनुसन्धान गरिरहेको जिल्ला प्रहरीले जनाएको छ । गत चैत २९ गते रूपन्देहीकै गैडहवा गाउँपालिकामा आफ्नै बाबुबाट १५ वर्षीया किशोरी बलात्कृत भइन् । परिवारले घटना साम्य पार्न खोज्यो । तर वैशाख २ गते घटना सार्वजनिक भएपछि फरार आरोपी शुक्रबार पक्राउ परेको प्रहरीले जनाएको छ । गत वैशाख ३ गते प्रलोभनमा पारेर १५ वर्षीयालाई बलात्कार गरेको आरोपमा एक व्यक्ति पक्राउ परे । उनीमाथि अहिले अनुसन्धान भइरहेको छ ।कोभिड१९ को जोखिम कम गर्न मुलुकभर लकडाउन घोषणा गरिएका बेला प्रदेश ५ मा महिला असुरक्षित भएको पाइएको छ । प्रदेशका आठ जिल्लामा लकडाउनको २६ दिनमा २० महिला जबर्जस्ती करणीमा परेका छन् । पूर्व रुकुम, अर्घाखाँची, दाङ र पाल्पाबाहेकका जिल्लामा यस्ता घटना भएको प्रदेश प्रहरी कार्यालयका प्रवक्ता प्रहरी नायब उपरीक्षक (डीएसपी) नवराज पोखरेलले बताए । प्रदेशमा सबैभन्दा बढी रूपन्देहीमा ६ वटा बलात्कारका घटना भएका छन्, उनले भने, कपिलवस्तुमा चार, बाँकेमा तीन, रोल्पामा दुई, गुल्मीमा दुई, बर्दिया, प्यूठान र नवलपरासीमा एकएक गरी २० यस्ता घटना भएका हुन् ।त्यसअघि फागुनमा प्रदेशभरि ३५ वटा बलात्कारका घटना भएको प्रदेश प्रहरीको तथ्यांक छ । डीएसपी पोखरेलका अनुसार लकडाउन अवधिमा भएका घटनामा आफन्त र छिमेकी संलग्न रहेको पाइएको छ । कोरोना भाइरसका कारण अहिले व्यक्तिगत गतिविधि ठप्पप्रायः छन् । यस्ता संकटका बेला व्यक्तिको मानसिकता अव्यवस्थित रहने भएकाले विकृत खालका घटना बढ्ने गरेको समाजशास्त्री बलबहादुर पाण्डेले बताए । यस्तो बेला मानिसको ध्यान धेरै विषयमा केन्द्रित हुने गर्छ, उनले भने, आफूमा विकास भएका अनेक विचारलाई व्यवस्थित गर्न नसक्दा व्यक्ति अपराधमा संलग्न हुन्छ ।अहिले समय व्यतित गर्न मानिस इन्टरनेट, सामाजिक सञ्जालमा निर्भर देखिन्छन् । इन्टरनेटमा विकृतिपूर्ण दृश्य हेर्ने गरेकाले त्यसले मानिसलाई अपराधमा सघाउने गरेको पाण्डेको भनाइ छ । लकडाउन अवधिमा मात्र नभएर विगतमा विश्वयुद्ध, भूकम्पजस्ता बेलामा समेत बलात्कार र हिंसाका घटना बढेको देखिएको उनले बताए । तनाव व्यवस्थापन गर्न नसक्दा विकृतिका क्रियाकलापमा ध्यान जाने पाण्डेको भनाइ छ ।महिला अधिकारकर्मी रीमा बीसीले परिवारसँगै रहेका बेला पनि यस्ता घटना बढेकामा आश्चर्य व्यक्त गरिन् । लकडाउन बन्द हो, यो समयमा यस्ता घटना नहोलान् भन्ने सोच थियो, उनले भनिन्, अघिपछिका भन्दा दर्दनाक घटना पाइएका छन् । पिता, छिमेकी, परिवारकै सदस्यबाट महिला जबर्जस्ती करणीमा परेका फोन आउने गरेको उनले बताइन् । अघिपछि घटनाको जानकारी पाउनेबित्तिकै सम्बन्धित स्थलमा पुग्ने गरेको भए पनि अहिले लकडाउनले गर्दा पीडितलाई प्रत्यक्ष भेट्न नपाएको उनले जनाइन् । यस्ता बेला फोनबाट परामर्श दिने, सहयोग गर्ने, गुनासो सम्बन्धित निकायमा पुर्याउने काम गरिरहेको बीसीले बताइन् ।उनका अनुसार अधिकारकर्मीले तालिम आयोजना गरेर अधिकारका कुरा सिकाए पनि महिलालाई दायित्व र कर्तव्यबारे चेतना नदिँदा यस्ता घटनाले स्थान पाइरहेको छ । सामाजिक सञ्जालको प्रभावले करणीका घटना बढेको हुन सक्ने उनको धारणा छ । एकोहोरो सामाजिक सञ्जालमा घोरिइरहने र त्यसबाट नराम्रा विषयमा प्रेरित भएको पाइएको उनले जनाइन् । अहिले परिवारपरिवारबीच सम्पर्क टुटेको छ । एउटा घरमा भएको घटना अर्कोमा जानकारी हुँदैन । सबै घरभित्र केन्द्रित भएकाले टोल, छिमेकमा के घटना भइरहेको छ भन्नेसमेत जानकारी हुँदैन । लकडाउनको अर्थ बुझेर घरमै अभिभावकसित बस्नु यस्ता घटनाबाट जोगिने उपाय भएको प्रदेश प्रहरी प्रवक्ता पोखरेलले बताए । गाईबस्तु चराउँदा होस् वा अन्य कामले घरबाहिर निस्कनुपरे अभिभावकलाई साथै लिएर जानु बेस हुन्छ, उनले भने, परिवारकै सदस्य यस्ता क्रियाकलापमा संलग्न भएको पाइन्छ । त्यसको कारण कतिपयलाई के गर्न हुनेनहुने चेतना नै नभएर हो । महिलाले आफू समस्यामा परेको कुरा लुकाउँदा पनि यस्ता घटना बढेको उनले बताए । आफ्नो समस्या अभिभावक या प्रहरीसँग राख्ने साहस महिलामा आउनु जरुरी रहेको पोखरेलले बताए ।यही अवधिमा प्रदेशभरि ११ वटा घरेलु हिंसाका मुद्दा दर्ता भएको प्रवक्ता पोखरेलले बताए । उनका अनुसार घरेलु हिंसाका उजुरी धेरै आएका छन् । त्यसअनुसार मुद्दा दर्ता हुन सकेका छैनन् । सबैभन्दा धेरै बाँके र दाङमा चारचार वटा, रोल्पामा दुई र पाल्पामा एउटा घरेलु हिंसाका मुद्दा दर्ता भएका छन् । लकडाउनका बेला सबैभन्दा धेरै आत्महत्याका घटना भएका छन् । प्रदेशका पाल्पा र बाँकेबाहेक १० जिल्लामा ३० जनाले आत्महत्या गरेको प्रहरीले जनाएको छ ।"
सूचनाको पहुँच र पारदर्शिताप्रतिको विरक्ति,"हाम्रा प्रधानमन्त्री केपी शर्मा ओली आफू लोकतन्त्रका लागि १४ वर्ष जेल बसेको बताउन खुबै रुचाउँछन् । दुई साताअघि राष्ट्रका नाममा सम्बोधन भनिएको एक भिडियो सन्देशमा पनि उनले आफ्नो जेलजीवनको सम्झना गरेका थिए । तर, उनीलगायत सयौंको जेलप्रवास जीवन, कैयौंको बलिदानी र वर्षौंको संघर्षबाट प्राप्त यस लोकतन्त्र र खुलापनको खम्बामध्येका रूपमा लिइने पारदर्शिता र सूचनामाथि नागरिकको पहुँचप्रति भने पछिल्लो समय किनकिन प्रधानमन्त्री ओलीमा एकदमै वितृष्णा देखिन थालेको छ । पारदर्शिता र सूचनाको पहुँचले जवाफदेही राज्यको माग गर्ने भएकाले कतै मुलुकको कार्यकारी प्रमुखमा जवाफदेहितासँग नै डर पलाएको त होइन भन्ने प्रश्न यतिबेला उब्जिएको छ । सूचना र पारदर्शिताप्रति प्रधानमन्त्री ओलीको विरक्तिलाई बुझ्न हाल सालैका तीन उदाहरण हेरौं । पहिलो, प्रधानमन्त्रीले राससलगायत सरकारी सञ्चारमाध्यमहरूलाई अन्तर्वार्ता दिँदै घर फिर्नेको ताँतीसम्बन्धी सञ्चारमाध्यममा आएका सामग्रीलाई विचारहीन र आग्रहपूर्ण ढंगले गरिएको एकाध मान्छेको कर्कश धुन भनेका छन् । दोस्रो, कोभिड१९ को प्रभाव रोक्न तीन सातादेखि जारी लकडाउनमा जनतालाई पर्याप्त राहत दिन नसकेको भनी आलोचित सरकारले मन्त्रिपरिषद्कै निर्णय लुकाउन थालेको छ । तेस्रो, साताअघि मात्रै नेकपा अध्यक्षसमेत रहेका प्रधानमन्त्रीले पार्टीका सचिवालय सदस्यहरूलाई सञ्चारमाध्यमसँग दूरी कायम गर्न निर्देशन दिएका छन् । पार्टी निर्णय जस्ताको त्यस्तै बाहिरिँदा पार्टी र सरकारको आलोचना भएको भन्दै उनले सचिवालय सदस्यहरूलाई सञ्चारमाध्यमसँग टाढै बस्न आदेश दिएका छन् । सञ्चारमाध्यममा आएका सामग्रीलाई षड्यन्त्रका रूपमा बुझ्दै प्रधानमन्त्री ओलीले रासससितको अन्तर्वार्तामा भनेका छन्, प्रहरीलाई थाहा नदिई एकाएक धादिङको सडकमा केही यात्रु कसरी देखिए ? अनि प्रहरी र सीडीओलाई थाहा नभएको घटनामा त्यहाँ पहिल्यै काठमाडौंदेखि पत्रकार कसरी पुगे ? के यो रहस्यपूर्ण छैन र ? वास्तवमा, प्रधानमन्त्रीले यस्तो प्रश्न त आफ्नो प्रणालीमा पो गर्नुपर्थ्यो सञ्चारमाध्यमले थाहा पाउन्जेलसम्म तिमीहरूले किन वास्ता नगरेको, समस्याको समाधानमा किन ढिलाइ गरेको भनेर सोध्नुपर्थ्यो । र, बेलैमा सूचना दिएकामा सञ्चारमाध्यमहरूलाई धन्यवाद भन्नुपर्थ्यो । सञ्चारमाध्यमहरूले पेसागत जिम्मेवारी निर्वाह गर्दा आफ्ना कमजोरी उजागर गरिदिएको भन्दै सरकार रुष्ट हुन मिल्दैन । सरकारको दायित्व नागरिकको सूचनामाथिको पहुँच र उपलब्धतालाई अझ सरल र सहज बनाउने हो । बरु, त्यसका लागि सञ्चारमाध्यमहरूलाई प्रोत्साहन गर्ने हो । जिम्मेवार सञ्चारमाध्यमले निष्ठापूर्वक प्रवाह गरेको समाचार सामग्रीलाई षड्यन्त्रको चस्माबाट हेरेर कहीँ पुगिँदैन । यसो गर्दा सरकार आफैंलाई दृष्टिभ्रम हुन्छ, नदेखी नहुने विषयवस्तु पनि छोपिन पुग्छ । अनि, हिँड्नुपर्ने बाटो र चाल्नुपर्ने कदम तय गर्न अलमल हुन्छ, मनको बाघले खाँदै जान्छ । आफ्नो नियमित सूचना प्रणालीलाई चुस्तदुरुस्त राख्न नसकेको सरकारले सूचना बाहिर ल्याएकैमा सञ्चारमाध्यमहरूलाई लाञ्छना लगाउन मिल्दैन । सरकारी प्रणालीले ढाकछोप गर्न चाहेका मात्र होइन, खोज्दा नदेखेका कुरा पनि सार्वजनिक सञ्चारमाध्यमहरूले औंल्याइरहेका हुन्छन्, तिनलाई सरकारले आफ्नो आँखा खोलिदिने खुराकका रूपमा लिनुपर्छ, आफूविरुद्धको षड्यन्त्रका रूपमा होइन । विवेकी सरकारले मिडिया र नागरिकले औंल्याएका तथ्यहरूलाई आफ्नो प्रणाली र संयन्त्रहरूमा भएका त्रुटि सच्याउने अवसरका रूपमा बुझ्छ । आलोचना सुन्न नसक्ने र सच्चिन नचाहनेले मात्र यसलाई आफूविरुद्धको षड्यन्त्र ठान्छ । सम्भावित आलोचनालाई रोक्न मन्त्रिपरिषद्ले कतिपय महत्त्वपूर्ण निर्णय सार्वजनिक नगर्नु त्यत्तिकै चिन्ताको विषय हो । गत मंगलबारको मन्त्रिपरिषद् बैठक सकिएको केही बेरमा सरकारका प्रवक्ता एवम् अर्थमन्त्री युवराज खतिवडाले भिडियोमार्फत केही निर्णय सार्वजनिक गरे । तर मन्त्रिपरिषद्ले निर्णय लिएका सुकुम्बासी आयोग गठन आदेश जारी गरी राजपत्रमा सूचना प्रकाशन गर्ने, नेपाल वायुसेवा निगममा अध्यक्ष नियुक्ति र विभिन्न कोषमा रहेको रकम सरकारी खातामा जम्मा गर्ने विषय सार्वजनिक गरिएन । मन्त्रिपरिषद्का निर्णय जनतालाई थाहा नदिने परिपाटीले सरकारमा स्वेच्छाचारिताको विकास हुन्छ । विधिको शासन भएको पारदर्शी राज्यमा सूचना लुकाइँदैन, यसलाई नागरिकको हकका रूपमा लिइन्छ । हाम्रो संविधानले पनि सूचनाको हकको प्रत्याभूति गरेको छ । सरकारको नागरिकसँग असल संवाद निर्णयहरूको पारदर्शिता र सूचनाको पहुँचका माध्यमबाट हुन सक्छ । सरकारले आफ्ना कामकारबाही तथा सेवाप्रवाहलाई प्रभावकारी बनाउन र जनउत्तरदायित्व निर्वाह गर्न नागरिकलाई सुसूचित हुनबाट रोक्नु हुँदैन । मन्त्रिपरिषद्को सूचना लुकाउनु भनेको नागरिकको जान्न पाउने अधिकार तथा सूचनाको पहुँचविरुद्ध धावा बोल्नु हो, जनताप्रतिको जवाफदेहिताबाट भाग्नु हो । सार्वजनिक निर्णय लुकाएर न पारदर्शिता प्रवर्द्धन हुन्छ, न लोकतन्त्र बलियो बन्छ । गोपनीयता र ढाकछोप त तानाशाही र अधिनायकवादी शासन चरित्रका द्योतक हुन् । आफूलाई सर्वोपरि ठान्ने र गुणदोष परीक्षणको दायराभन्दा माथि राख्ने शासकले मात्र सूचना लुकाउन चाहन्छ । गल्तीहरू सुधार्न चाहने र आफ्ना सीमाबारे अरूले औंल्याइदियोस् भन्ने कामना गर्नेले कहिल्यै सूचना लुकाउँदैन । आशा गरौं, हाम्रा प्रधानमन्त्री ओलीमा पनि पारदर्शिताप्रतिको प्रेम फेरि पलाउनेछ ।"
राजनीतिक संयन्त्रको प्रस्ताव,"गत हप्ता नेकपाका अध्यक्ष प्रचण्डले एउटा रणनीतिक प्रस्ताव गरे । साझा राजनीतिक संयन्त्रको प्रस्ताव । कोरोनाविरुद्धको लडाइँका लागि साझा राजनीतिक संयन्त्र बनाऔं । प्रस्तावको चुरोकुरा यही थियो । यद्यपि प्रस्तावमाथि प्रतिक्रिया दिँदै कानुनमन्त्री शिवमाया तुम्बाहाम्फेले एउटा अन्तर्वार्तामा भनिन्, किन चाहियो राजनीतिक संयन्त्र ? कोभिड१९ लाई रोक्न ? त्यो त सरकारले रोकी नै राखेको छ त । रोकेको छैन र ? स्वयं प्रधानमन्त्रीको प्रतिकृया छ, यो बेमौसमी बाजा हो । त्यसो त केही विश्लेषकहरू पनि यस्तै सोच्छन् । उनीहरूको तर्क छ, संविधानले नचिन्ने यस्तो संरचना आवश्यक छैन । कुरा के हो ? के प्रचण्डले छिपछिपे तर्क र मनोगत आग्रहमा यस्तो प्रस्ताव गरेका हुन् ? कि सरकारको बुझाइ छिपछिपे छ ? मन्थन गरौं ।सर्वप्रथम कुरा गरौं कोरोनाकै । कोरोना संकट के हो ? के यो महाव्याधि स्वास्थ्य समस्या मात्र हो, जसलाई जित्न बन्दाबन्दी गरेपछि पुग्छ ? कि गर्नुपर्ने कामहरू अरू पनि छन् ? भनिन्छ, कोरोना स्वास्थ्य समस्या त हो नै, तर यो त्यति मात्र होइन । कतिपय विश्लेषक कोरोना संकटलाई पछिल्लो सय वर्षकै सबैभन्दा ठूलो विश्वसंकट मान्छन् । उनीहरूको तर्क छ यो स्वास्थ्य संकट मात्र होइन । यो त प्रचलित राज्यप्रणाली, चिन्तन पद्धति, विकास ढाँचा र सभ्यताकै संकट हो, जसका प्रभावहरू भविष्यमा अझ व्यापक र विश्वव्यापी हुँदै जानेछन् । जो यति प्रबल हुनेछन्, प्रचलित राजनीतिक, आर्थिक र सामाजिक क्षेत्रमा उथलपुथल आउने पक्का छ । जसबाट उम्किन व्यक्ति, समाज, राज्य र समग्र विश्वले नै महान् संकल्प गर्नुपर्छ । के हो त्यो महान् संकल्प ? कोरोनासँग जोडिएर आउने अर्थराजनीतिक कथ्यहरूको के अर्थ छ ? यो असाधारण संकटले हाम्रो देशमा कस्तो प्रभाव पार्ला ? के हाम्रा प्रधानमन्त्री र मन्त्रीहरू यो संकट झेल्न योग्य छन् ? के सामुन्ने उपस्थित अनेकौं प्रश्नको जवाफ दिने अन्तिम प्राधिकार सरकार मात्र हो ? प्रश्नहरू निकै भारी छन् । निश्चित छ, सरकारले मात्र यावत् प्रश्नको भारी बोक्ने सामर्थ्य राख्दैन । न त प्रधानमन्त्रीसँग त्यो सामर्थ्य देखियो, न त नेकपासँग । यदि सरकार स्वयं आफूसँग त्यो भारी बोक्ने सामर्थ्य छ भन्छ भने, त्यो उसको शासकीय हठ र अहंकार मात्र हुन्छ । कोरोनाविरुद्ध अहिले सरकार जे गर्दै छ, त्यो प्रारम्भिक लडाइँ मात्र हो । जस्तो सरकारले बन्दाबन्दी गरेको छ । रोगीहरूको पहिचान गरिँदै छ । एकान्तबास चल्दै छ । उपचारको व्यवस्था हुँदै छ । यसको अर्थ, अहिले सरकारले समाधान गर्नुपर्ने प्रश्नहरू साधारण छन् । जस्तो लकडाउन कतिन्जेल गर्ने ? स्वास्थ्य सामग्रीहरू कहाँबाट खरिद गर्ने ? कसले खरिद गर्ने ? जीटुजी मोडेलमा किन्ने कि प्राइभेटमा जाने ? आपूर्ति व्यवस्था कसरी सहज बनाउने ? सुरक्षा प्रबन्ध कसरी मिलाउने ? निश्चय नै, यस्ता प्रश्नहरूको समाधान गर्न सरकारी संरचना प्रभावकारी भए पुग्छ । यी काम गर्न धेरै ठूलो राजनीतिक संकल्प चाहिँदैन । मात्र राज्यसंरचनाको नियत, विवेक र प्रतिबद्धता ठीक भए हुन्छ । तर के सरकारले गर्नुपर्ने कामहरू यति मात्र हुन् ? जस्तो आर्थिक जोखिमको आकलन, राहत वितरण र जीविकाको सुनिश्चितता छुटिरहेको छ । दुर्भाग्य, यता सरकारको ध्यान पुगेकै देखिँदैन । जस्तो पछिल्लो तीन हप्ताको बन्दाबन्दीका कारण ठूलो संख्यामा किसान, मजदुर, श्रमजीवी वर्ग र विपन्नहरू संकटमा परे । सहरमा दैनिक श्रम गरी गुजारा चलाउनेहरूको काम खोसियो । यातायात मजदुरहरू खाली छन् । ट्याक्सीचालकहरू खाली छन् । उद्योगहरू चलेका छैनन् । लाखौं मजदुरको कमाइ बन्द छ । पछिल्ला तथ्यांकहरूले भन्छन् नेपालमा झन्डै २५ प्रतिशत जनसंख्या गरिबीको रेखामुनि छ, जसको अर्थ हुन्छ ७५ लाख नेपालीसँग बचत छैन । दैनिक सरदर २०० रुपैयाँभन्दा कम कमाउने नेपाली ७ प्रतिशत छन् । यी २१ लाख मान्छे बन्दाबन्दीमा कसरी खाँदै होलान् ? उता, वैदेशिक रोजगारीमा गएका ५० लाखभन्दा बढी नेपालीको रोजगारी संकटमा छ । आर्थिक संकटमा परेकाहरूलाई न्याय गर्ने योजना खोइ ? सरकार अन्योलमा छ ।कुरा राहतको मात्र होइन । कुरा अर्थतन्त्रमा परेको प्रभावको आकलन र भरणपोषणको पनि छ । विचार गरौं, बन्दाबन्दीले हाम्रो अर्थतन्त्रमा कस्तो प्रभाव पारेको होला ? उद्योगहरू बन्द छन् । होटलहरू बन्द छन् । यातायात बन्द छ । उत्पादन बन्द छ । निकासी बन्द छ । विकास योजनाहरू बन्द छन् । सरकारी बजेट खर्च हुन सकेको छैन । बजार बन्द छ । तरकारी, फलफूल, दूध, अण्डा र मासुको खपत घटेको छ । कृषि फार्महरूमा घाँस, पराल, दाना र चोकर छैन । रेमिट्यान्सको स्रोत सुकेको छ । स्वयं कृषिमन्त्री घनश्याम भुसालले आगामी वर्ष व्यापक भोकमरी आउन सक्ने चेतावनी दिएका छन् । कुनै बेला, एक दिन यातायात बन्द हुँदा २ अर्ब नोक्सान हुने आकलन गरिन्थ्यो । अहिले सम्पूर्ण देश बन्द छ । नोक्सान कति होला ? बन्दाबन्दी अझै लम्बियो भने के होला ? संकटको घनत्व र गहिराइ कति होला ? जब यस्ता प्रश्न अगाडि आउँछन्, सरकार निरीह देखापर्छ । ऊसँग न त आँकडा छ, न विवेक, न योजना । मुख्य प्रश्न यही हो यस्तो बेला सरकारले के गर्ने ? जे गरिँदै छ त्यसैमा रमाउने, आलोचनालाई निमोठ्ने र समस्यालाई कार्पेटमुनि हालेर निदाउने ? कि समस्या समाधानका लागि राष्ट्रिय एकताको आह्वान गर्ने ? निश्चय नै, यस्तो बेला राष्ट्रिय एकता, ऐक्यबद्धता र साझा संकल्प आवश्यक हुन्छ, जसका लागि सरकारले सबै राजनीतिक दल र नागरिक समाजलाई आह्वान गर्नुपर्छ । सरकार उदार हुनुपर्छ । उदारतासाथ सरकारले सबैलाई जोड्ने साझा संयन्त्र बनाउनुपर्छ । त्यो संयन्त्रले साझा संकल्पको घोषणा गर्नुपर्छ । त्यही संकल्पअनुसार सरकारको आगामी नीति, कार्यक्रम, विकास प्राथमिकता, सामाजिक सुरक्षा योजना र बजेटहरू बनाउनुपर्छ । त्यही संकल्पअनुसार सरकारले वैदेशिक सहयोग लिनुपर्छ । संकटमा राष्ट्रिय संकल्पबिना गरिएका प्रयत्नहरू प्रभावकारी हुँदैनन् । तर सरकारले यस्ता रणनीतिक विषयमा थोरै पनी सोचेको देखिँदैन ।कोरोना संकट केही समयपछि पक्कै टर्छ । टर्नैपर्छ । तर यसले पारेका खतहरू हाम्रो जीवनमा निकै लामो समयसम्म रहने पक्का छ । ती खतलाई पुर्न हामीले हाम्रो उत्पादन र वितरणको नीति फेर्नुपर्ला । श्रम र स्वामित्वको नीति फेर्नुपर्ला । कर नीति फेर्नुपर्ला । बैंकिङ नीति फेर्नुपर्ला । कृषि नीति फेर्नुपर्ला । हजारौं मान्छेलाई रोगजारी कसरी दिने ? रोजगार नीति फेर्नुपर्ला । सामाजिक सुरक्षा नीति फेर्नुपर्ला । के एउटा पार्टी र सरकारले यावत् विषयमा सन्तुलित निर्णय गर्न सक्छ ? के ती निर्णयले साझा मान्यता पाउन सक्छन् ? के संकटमा गरिने निर्णयहरूमा सबैको स्वामित्व आवश्यक पर्दैन ? असाधारण अवस्थामा गरिने ठूलठूला निर्णयहरू कार्यान्वयन गर्न सरकारलाई शक्ति चाहिन्छ । साझा राजनीतिक संयन्त्र त्यही शक्तिको स्रोत हो । यसर्थ यो सरकारलाई अप्ठ्यारो पार्ने प्रस्ताव होइन । सहयोगी प्रस्ताव हो । निश्चय नै, राजनीतिक दलका आफ्नै दर्शन, सिद्धान्त र कार्यक्रमहरू हुन्छन् । स्वभावतः प्रचलित राज्यप्रणाली, चिन्तनपद्धति र सभ्यतामाथि दलहरूका आफ्नै खाले आलोचना, प्रश्न र प्रस्तावहरू होलान् । चालु राजनीतिक, आर्थिक र सामाजिक ढाँचामाथि दलहरूका आआफ्नै निष्कर्षहरू आउलान् । सायद पुँजीवाद, साम्यवाद कि त्यसको विकल्प भन्ने विषयमा पनि दलहरूका फरकफरक संश्लेषणहरू बन्लान् । दलहरूमा प्रतिस्पर्धा पनि हुन्छ र चुनाव पनी । भोलि चुनावमा भाग लिनु त छँदै छ । तर, यो संकटको समाधानका लागि नेपाली राजनीतिको साझा संकल्प के हो ? अहिलेलाई यो मुख्य कुरा हो । जसले सरकारलाई आत्मविश्वाससाथ अगाडि जान मार्गदर्शन गरोस् । जसले जनतामा व्यापक आशा जागृत गरोस् । यो अर्थमा, साझा राजनीतिक संयन्त्रको प्रस्ताव निकै महत्त्वपूर्ण प्रस्ताव हो । प्रश्न आउँछ, के संविधानले यस्तो संरचनाको परिकल्पना गरेको छ ? निश्चय नै छैन । साझा राजनीतिक संयन्त्र कुनै संवैधानिक संरचना होइन । न त यो समानान्तर सरकारको प्रस्ताव हो, न यो सरकारको विकल्प । यो एउटा अस्थायी, खुला र सहयोगी राजनीतिक संरचना हो । जसले संकटमा सबै दललाई एक ठाउँमा उभ्याउँछ । सरकारलाई उचित निर्णय गर्न उत्प्रेरित गर्छ । सल्लाह दिन्छ । सरकारले गर्ने निर्णयहरूको स्वामित्व लिन्छ । निर्णय कार्यान्वयन गर्न सघाउँछ । यसरी हेर्दा यो न संविधानविरोधी प्रस्ताव हो, न त सरकारविरोधी । संकटमा सरकारलाई सहयोग गर्ने यो सबैभन्दा रचनात्मक राजनीतिक प्रयोग हो । ठूला लडाइँहरू जित्न ठूलै संकल्प चाहिन्छ । आशा गरौं, प्रचण्डले त्यही संकल्पको प्रस्ताव गरेका हुन् । सरकार यो प्रस्तावमा कति उदार हुन्छ, त्यो भने हेर्न बाँकी छ ।"
सरकारलाई सोधेर समाचार लेख्ने र छाप्ने हो र !,"प्रहरी र सीडीओलाई थाहा नभएका घटनामा पत्रकार पुग्नु रहस्यपूर्ण भन्ने प्रधानमन्त्रीको भनाइले आश्चर्यमा पार्यो । अहिले प्रधानमन्त्री केपी शर्मा ओलीमा राज्यशक्तिको आडमा दम्भ र अहंकारको हर्मोन निरन्तर उत्पादन भइरहेको सहजै बुझ्न सकिन्छ । देशको कार्यकारी हुनुको नाताले सबै भूभागमा प्रधानमन्त्री पुग्ने कुरा भएन । कार्यकारी प्रमुखले समाचार प्रकाशन अनि प्रसारण गर्ने आमसञ्चार माध्यमहरूलाई विचारहीन र आग्रहपूर्ण ढंगले विरोध गरिरहेछन् भन्नु कतिको जायज हो ? जोखिम मोलेर काठमाडौंबाट भोकले लखेटिएका मजदुरले बाटोमा पाएको कठिनाइको वास्तविक अवस्था चित्रिण गर्न पत्रकारहरू धादिङ पुगे । तर, धादिङ पुग्नु र समाचार संकलन गर्नु रहस्यमय भनेर कार्यकारी प्रधानमन्त्रीले टिप्पणी गर्नु कत्तिको सान्दर्भिक हो ? सञ्चारमाध्यमले अघिल्लो दिन लिएको भिडियो भोलिपल्ट देखाउनुभन्दा तत्कालै सूचना दिएर सहयोग गर्न सक्छ भनेर प्रधानमन्त्रीले भने । तर, मन्त्रिपरिषद् बैठकका निर्णय सार्वजनिक गर्न किन एक साता लाग्छ ? त्यो पनि मन्त्रिपरिषद्का सबै निर्णय किन सार्बजनिक हुँदैनन् र गोप्य राखिन्छ ? अनि के प्रहरी र सीडीओलाई थाहा नभएका घटनामा पत्रकार पुग्नु हुँदैन र ? राज्यको नोटिसबिना समाचार लेखिनु, छापिनु हुँदैन र ? के अहिले लकडाउनमा मौलिक हक कुण्ठित गर्न खोजिएको हो ? अब सबै सञ्चारमाध्यमहरूले संकटको समय भनेर प्रहरी र सीडीओ मातहत रहेर सेन्सरसिपमा काम गर्नुपर्ने हो र ? लोकतन्त्रमा पूर्ण प्रेस स्वतन्त्रताको मूलमर्म यही हो त ? के नागरिकहरूका आवाजहरूलाई थाती राखेर सरकारका कामकारबाहीहरू मात्र मिडियामा आइरहनुपर्ने मान्यता हो प्रधानमन्त्रीको ? कस्तो अचम्मको कुरा छ ! आफ्नो विकल्प नरहेको, हरेक विषयमा आफू सर्वज्ञाता रहेको र कसैको विरोध अनि अर्ती उपदेश चाहिँदैन भन्ने सोचबाट प्रधानमन्त्रीमाथि उठ्न नपर्ने हो ? शक्तिले मान्छेलाई अन्धो बनाउँछ भन्ने उखान चरितार्थ भएकै हो त प्रधानमन्त्रीज्यू ? यस्तो महामारी र संकटको समयमा सार्वजनिक पद धारण गरेका जो कोहीले पनि सबै खालका विचार र विकल्पहरूबारे सुन्नुपर्ने, सोच्नुपर्ने र छलफल बहसलाई प्रोत्साहन गर्नुपर्नेमा सरकार प्रमुखको यो अभिव्यक्तिले पूर्ण प्रेस स्वतन्त्रता र वाक् स्वतन्त्रतामा कतै धक्का पुगेको छैन ? यसले सरकार जनताप्रति जवाफदेही छ कि निरंकुश शासनको अभ्यास गर्न खोज्दै छ ? भन्ने गम्भीर प्रश्नचिह्न खडा गरिदिएको छ । सरकारका काम कारबाहीमाथि प्रश्न उठाएका सबै विषय मिथ्या हुन्, सरकार असफल पार्ने प्रयास हुन्, प्रधानमन्त्री, सरकार, मन्त्रिपरिषद्लाई जोडेर लेखिने सबैखाले नकारात्मक सामग्रीहरू केवल कर्कश धुन बजाउनुजस्तै हो भन्नेजस्ता अभिव्यक्तिले सरकार विपक्षी विचारको सम्मान गर्दैन र अभिव्यक्ति स्वतन्त्रतामा अनुदार भइरहेको छ भन्ने प्रस्ट पारेको छ । विपद्का बेला अनेकन विकल्पबारे टीकाटिप्पणी हुनुलाई सरकारले सहज पृष्ठपोषणको रूपमा लिएर संसद्, पार्टी र सरकारबीच हुने बैठकहरूमा छलफलको एजेन्डा बनाउनुपर्ने हो । नागरिक समाजलाई केही होइन, मैं सर्वेसर्वा हुँ भन्ने आशयले अभिव्यक्ति दिनु नैतिक रूपमा सुहाउने कुरा होलान् र ? यसले त भोलिका दिनमा संकटको राजनीतिभित्र थप राजनीति घुस्ने सम्भावनालाई पनि प्रश्रय दिन सक्ला नि ! अनि राष्ट्रिय एकता निर्माणको वातावरण बनाउनुपर्ने दुईतिहाइ नजिकको सरकार स्वयम्का अभिव्यक्तिका कारण एक तिहाइतिर झर्ने त होइन ? शक्ति पृथकीकरणको सिद्धान्तबमोजिम सर्बोच्च अदालतले न्यायिक सक्रियता देखाउँदै निर्देशनात्मक आदेश दिइरहेको सन्दर्भसमेतलाई नजरअन्दाज गर्दै किन आधारभूत जिम्मेवारीबाट कर्तव्यविमुख हुन खोज्दै छ सरकार ? नोदनाथ त्रिताल, चौबीसे गाउँपालिका३, धनकुटा पटकपटक सञ्चारमाध्यम र पत्रकारलाई गाली गर्दै आएका प्रधानमन्त्री केपी शर्मा ओलीले फेरि पनि पत्रकारलाई आफ्नो निसाना बनाएका छन् । सरकारी निकाय प्रहरी र सीडीओ नपुगेको ठाउँमा पत्रकार पुग्नुलाई उनले रहस्यपूर्ण भनी अर्थ्याएका छन् । प्रधानमन्त्रीको भानाइको आशय पत्रकारले कहीँकतैबाट ती मान्छे जम्मा गरेर लाइन लगाउन लगाएर फोटो खिचेर वा भिडियो बनाएर सार्वजनिक गरे । यो अभिव्यक्ति आफूले गर्न नसकेको काम अरूले गरेर आफ्नो बद्नाम गराएको भन्नेप्रतिको आक्रोश हो । सायद प्रधानमन्त्रीले भनेजस्तो जहाँ जतिबेला समाचार भेट्यो त्यसलाई त्यति नै बेला प्रकाशन गरिहाल्न नमिल्ला किनकि त्यसलाई विधि प्रक्रिया पुर्याएर मात्रै छाप्ने गर्नुपर्ने होला । प्रधानमन्त्रीको गुनासो छ भने पत्रकारले कसैको बिजोग देख्यो भने सिधै सरकारी निकायमा खबर गरिदिए हुन्थ्यो । अनि सरकारी निकायमा खबरै गरे पनि प्रधानमन्त्री वा कुनै मन्त्री तत्कालै त्यहाँ पुगेर उद्धार गर्ने होइनन् । सरकारी निकाय भनेको तिनै प्रहरी हुन् जो बाटाबाटामा भाटा बोकेर बेसेका छन् । हामीले नदेखेका होइनौं र सायद प्रधानमन्त्रीले पनि नदेखेका नहोलान् । प्रधानमन्त्रीकै शब्दमा भन्दा जो बिजोग अवस्थामा सडकमा भौंतारिरहेका छन् उनीहरूमाथि प्रहरीको कस्तो व्यवहार हुन्छ ? सबैले देखिरहेका छन् । पत्रकारले देखेको दृश्य प्रहरीले नदेखेको भन्ने कुरा सम्भवतः झूटो हो किनकि पीडितहरूको भनिरहेका हुन्छन् कति ठाउँमा पुलिसले नालीबेली सोधिरहेका छन् । प्रधानमन्त्रीले भनेकै ठाउँ कुरा गर्दा ती धादिङ पुग्ने मानिसहरू राजधानीकै बाटो हुँदै त्यहाँ पुगेको बताइन्छ र पुग्नेको भनाइ सुन्दा बाटोमा धेरै ठाउँमा उनीहरूसँग प्रहरीको भेट भएको छ । बरु प्रहरी प्रहरीकै बीचमा समन्वय नहुँदा नागरिकले दुःख पाएको देखिन्छ । किनकि काठमाडौंमा प्रहरीका तर्फबाट नरोकिएका पैदलयात्रु धादिङमा गएर प्रहरीकै कारण रोकिन पुगेका छन् । यदि रोक्ने नै हो भने नागरिकलाई जहाँबाट हिँडेका हुन्छन् त्यहीँ रोकिदिएर खानपानको व्यवस्था गरिदिए कम से कम दुःख पाउने त थिएनन् । मजदुरहरूले पाएको सास्तीबारेमा बारम्बार सञ्चारमाध्यममा आइरहेको समाचारले प्रधानमन्त्रीमा आक्रोश पैदा भएको बुझिन्छ । सरकारका कमीकमजोरीलाई बाहिर ल्याइदिएकोमा पत्रकारलाई बधाई दिनुपर्ने बेलामा उल्टो प्रधानमन्त्रीलाई रिस उठेको छ । प्रतिक्रियास्वरूप प्रधानमन्त्रीले आइतबार दिएको अन्तर्वार्तामा सञ्चारकर्मीलाई निसानामा राखेको देखिन्छ । यसो गर्नु भनेको आफ्ना कमजोरीलाई सुधार गर्न नसकेर लुकाइरहन खोज्नु हो भन्ने बुझिन्छ । सुजन देवकोटा, पालुङटार४ गोरखा"
अन्योलमा विद्यार्थीको भविष्य,"लकडाउनले विद्यार्थीहरूको भविष्य अन्योल बनाएको छ । अब कहिलेदेखि स्कुल सञ्चालन हुने हो टुंगो छैन । कोरोना भाइरस नियन्त्रणमा आए पनि स्कुल र कलेज चाँडो खोलिन्छजस्तो लागेन । स्कुलजस्तो संवेदनशील क्षेत्र विचार गरेर मात्र खोल्नुपर्छ । सानो लापरबाहीले ठूलो दुर्घटना निम्ताउन सक्छ । यतिबेला शिक्षक, अभिभावक र विद्यार्थी तीनै पक्षलाई भविष्यको चिन्ता छ । एसईई परीक्षा स्थगित छ । कति स्कुलमा कक्षा १ देखि ९ सम्मको परीक्षा लिइयो कतिमा लिइएको छैन । नयाँ शैक्षिक सत्र कहिले सुरु गर्न त्यसको टुंगो लागेको छैन । विद्यार्थीहरू घरमा निस्सासिएका छन् । कतिपय विद्यार्थी गाउँ घर पुगेका छन् । गाउँ पुगेका विद्यार्थी कहिले फर्कने हुन् पत्तो छैन । राष्ट्रिय परीक्षा बोर्डले १२ र एसईईको परीक्षासँगै लिने तयारी गरेको जनाएको छ । १२ कक्षा त पढाइ नै पूरा भएको छैन । अनि भविष्यमा परीक्षा लिन सम्भव भयो भने पनि एकैचोटि परीक्षा लिनु हुन्न । अनि यो लकडाउन अवधिमा विद्यार्थीहरूसँग फिस लिन पाइँदैन । निजी स्कुललाई अहिलेको परिस्थति त्यति सहज छैन । घर भाडा, शिक्षकको तलब र अरू नियमित खर्चको बारेमा अप्ठ्यारो परेको होला । अनि सबै निजी स्कुल एकनासका छैनन् । त्यसैले सरकारले निजी विद्यालयलाई एउटै दृष्टिले हेर्न मिल्दैन । पुरुषोत्तम घिमिरे, जोरपाटी, काठमाडौं"
प्रतिशोधमा उत्रनु दुःखदायी,"सन् २०१० मा नेपाली सेना शान्ति स्थापनार्थ हैटीमा तैनाथ थियो । हैटीमा महा भूकम्पपछि कलेरा (हैजा) को महामारी फैलियो । महामारी लगत्तैको केही अध्ययनले नेपाली सेनाको ब्यारेकबाट महामारी फैलिएको हुन सक्ने आशंका जनायो । विश्वभरको मिडियाले सो अध्ययन जोड्बलले प्रचार गरे । यो बेइजतिको विषय थियो । त्यसको केही हप्तामै भाइरोलोजिस्ट शेरबहादुर पुनले प्रतिप्रश्न सहितको वैज्ञानिक लेख लेखे जसमा विज्ञानका केही आधारभूत प्रश्न थिए । हैटीमा फैलिएको हैजा जिवाणुको वंशाणुगत गुण नेपालको सुदूरपश्चिममा फैलिएको हैजाको प्रकोपभन्दा बङ्गलादेशमा फैलिएको हैजा जिवाणुसँग मिल्दोजुल्दो थियो । त्यस अलावा हैटीमा तैनाथ नेपाली सेनाको जवानका दिसा परीक्षण गर्दा कलेराको जिवाणु देखिएन । साथै नेपाली सेनासँगै सोही समय बङ्गलादेश प्रहरीको एउटा डफ्फा पनि हैटीमा तैनाथ थियो । भाइरोलोजिस्ट पुनको उक्त लेखले नेपालमाथिको आक्षेप आधारहीन सावित गरिदियो र संयुक्त राष्ट्रसंघसहित विश्व मञ्चमा नेपालको साख जोगियो । उक्त सोधपत्र कुनै चिकित्सक या सोधकर्ताले मुलुकप्रति गरेको विशिष्ठ सेवा ठान्छु म । भाइरोलोजिस्ट पुन संक्रमण रोग विषेशज्ञ हुन् र त्यसबेला टेकु अस्पातलमा कार्यरत थिए । दुःखका साथ भन्नुपर्छ कोभिड१९ को प्यान्डेमिकको बीच भाइरोलोजिस्ट पुन मन्त्रालयमा तानिन सक्ने समाचार आएको छ । स्वास्थ्य मन्त्रालयले प्राविधिक दक्षता र व्यावसायिक दखलको पहिचान गर्न नसक्नु र ठूलो मानवीय संकटबीच पनि राजनीतिक पूर्वाग्रह र प्रतिशोधमा उत्रनु अत्यन्त दुःखदायी छ । युवराज सेढाई, अमेरिका"
"खाना, खेतीपाती र कोभिड१९","कोरोना भाइरस संक्रमणको विश्वव्यापी विस्तारले भविष्यका लागि खानेकुराको जोहो आजैदेखि गर्न हामीलाई झकझकाएको छ । हुन त सहज खाद्यान्न आपूर्ति पुरानै चुनौती हो तर यो अझै बढी बल्झिएको छ । खेतीपाती सपार्ने दृष्टिकोण, योजना र कार्यक्रम स्थानीय बासिन्दा अनि किसानको तहबाट भन्दा पनि केन्द्रीकृत ढाँचाबाट निर्माण गर्ने गरिएबाटै यो क्षेत्र धराशायी हुँदै गएको हो । उदाहरणका लागि, छ वर्षअगाडि तयार कृषि विकास रणनीति अहिले पूर्णतः असान्दर्भिक भएको छ । कोरोनाकालमा महसुस भएको संकटले यसलाई स्पष्ट पारेको छ । यस्ता संकटको सबैभन्दा ठूलो प्रभाव किसानको जीविका र समग्र जीवन पद्धतिलाई पर्ने गरेको छ । कृषि क्षेत्रलाई तत्कालीन दुष्प्रभावबाट जोगाउँदै भविष्यका लागि सपार्नर् हामी सबैका सार्थक प्रयत्नहरू महत्त्वपूर्ण छन् । यसको दीर्घकालीन र दिगो प्रणालीको मार्गचित्र बनाउँदै आजैदेखिको खाने बन्दोबस्त गर्न जुट्नुपरेको छ । भाइरस संक्रमणबाट तत्काल जोगिँदै खेतीपातीमा पर्ने तत्कालीन र दीर्घकालीन प्रभावहरूलाई कम गराउँदै लैजाने सार्थक पहल गर्नुपर्ने आवश्यकता बढिरहेको छ ।एकातिर अहिले नै बजारमा खाद्य अभावसँगसँगै मूल्यमा वृद्धि भइसकेको छ भने, आयात त्यति सहज छैन र आगामी दिनमा यो अझै असहज हुने सम्भावन देखिएको छ । अर्कातिर, किसानहरूको उत्पादन बजारसम्म पुर्याउन समस्या भएको छ भने, किसानहरूलाई आवश्यक सामग्री उपलब्ध पनि छैन । मुख्यतः ग्रामीण भेगमा खेतीपातीका श्रमिक, किसानी गर्ने महिला, बालबालिका, दलित, जनजाति, सडकमा रहेका मानिस, सहरिया श्रमिक मजदुर, साना व्यापारी र उद्यमीहरू यस्तो अवस्थामा सबैभन्दा बढी उपेक्षित छन् । यसरी छेउ परेका मानिस नै भविष्यमा पनि झनै अप्ठेरोमा पर्ने निश्चित छ । यस अवधिमा विभिन्न सञ्चारमाध्यममा आएका समाचार र घटना विवरणले यो देखाइसकेका छन् । कोरोना भाइरस जसरी अन्दाज गर्न नसकिने गरी सबै क्षेत्रमा फैलिँदै छ, यसको समाधानका लागि गरिने प्रयास र यसका प्रभावहरूसमेत स्थानपिच्छे फरक हुने नै छन् । उपर्युक्त समस्याहरू सम्बोधन तात्कालिक रूपमा हुनुपर्छ, तर यीसँगै भूराजनीतिक प्रभाव र वैदेशिक सहायताले फरक पार्छ । त्यससँगै हाम्रो समाजमा विद्यमान असमान रोजगारी र बेरोजगारी, सुशासन, समावेशीकरणका मुद्दाहरू वर्षौंदेखि चुनौती बनिरहेका छन् । यस्ता मुद्दाहरू अहिलेको अनि कोरोनापछिको परिवेशमा अझै बढी चुनौतीपूर्ण बनेर आउनेछन् । विशेषतः अहिले अपनाएको बन्दाबन्दीको विधिका कारण गरिब तथा साना किसानले पेटभर खान नपाउने या हिउँदे बाली भित्र्याउने र बर्खे बाली लगाउने बेला बन्दाबन्दी हुँदा, आउने वर्ष भोकमरीमा पर्न सक्ने असरबारे समेत सचेत हुँदै स्थानीय स्तरमा खाद्य उत्पादन गर्नुको विकल्प छैन । यसर्थ तत्कालीन र दीर्घकालीन समाधानका उपायहरूको मस्यौदा छलफलका लागि तल प्रस्तुत गरिएको छ । पहिलो कुरा, हामी सबै तत्कालीन, संक्रमणकालीन र दीर्घकालीन खानाका लागि कृषि सपार्ने काममा लाग्नुपर्छ । यसको अगुवाइ सरकारले गर्नुपर्छ । बन्दाबन्दी अवधिमा खानाको प्रभावकारी वितरण र सामुदायिक स्तरमा उपलब्ध खानेकुराको व्यवस्थापनमा स्थानीय सरकार र समुदाय परिचालन गर्ने अनि सबै तहमा आधारभूत सुरक्षा व्यवस्थासहित खाद्य सुरक्षा प्रणाली सशक्त बनाउने काम तत्कालै सुरु हुनुपर्छ । यसका लागि सरकारले सकेसम्म छिटो खाद्यवस्तुको उत्पादन थालिहाल्न किसानहरूलाई उत्प्रेरित गर्नुपर्छ । साथै अहिलेसम्म कति खाद्यान्न सञ्चित छ या वितरण प्रणाली कस्तो हुँदा माथि भनिएजस्तो छेउमा परेका समूहहरू छुट्दैनन् भनी स्पष्ट योजना बनाउनुपर्छ ।दिगो कृषि प्रणाली अपनाउँदै संक्रमणकालीन र दीर्घकालीन रूपमा खानाको जोहो गर्ने, किसानको आम्दानी बढाउने र जीवनयापनको सहजतामा ध्यान दिने आवश्यकता छ । यसका लागि बीउ संरक्षण गर्दै, किसानलाई खेती गर्ने जमिन उपलब्ध गराउँदै आवश्यक कृषि सामग्री र सेवाको बन्दोबस्त गर्नुपर्छ । यसका लागि संघीय सरकारले स्थानीय तह र प्रदेश सरकारलाई रणनीतिक ढाँचासहितको नीतिगत सुझाव तत्कालै उपलब्ध गराउनुपर्छ अनि प्रदेश सरकारले आवश्यक स्रोत, कृषि प्राविधिक सेवा र सामग्रीको बन्दोबस्त मिलाउने जिम्मेवारी दिनुपर्छ । स्थानीय सरकारले सबै सरोकारवाला परिचालन गरी खाना र खेतीपातीको जोहो गर्ने अभ्यास थाल्नुपर्छ । साथै स्थानीय तहमा उत्पादन सहकार्य र सहकारिता, स्थानीय बजार र उपभोग चेतना विस्तार गर्न गाउँस्तरमा खाद्यका लागि खानेकुराको अभियान सञ्चालन गर्नुपर्छ । कृषि शिक्षा र अनुसन्धानलाई यही अल्पकालीन रणनीतिक योजनामा समेत काम गर्न लगाउँदै दीर्घकालीन समाधान खोज्न क्षेत्रीय, अन्तरदेशीय तथा अन्तर्राष्ट्रिय सहकार्य बढाउन सहजीकरण गर्नुपर्छ । र, यसबाट आएका नतिजा छिटछिटो किसानसमक्ष पुर्याउने बन्दोबस्त मिलाउनुपर्छ । सबै सरकारी कृषि फार्म र जमिनको सदुपयोग गरी अहिले खाना उब्जाउने र भविष्यमा खेतीपातीतर्फ लाग्ने व्यवस्था गर्नुपर्छ । जीवन र जीविकाको मूल आधार कृषि सपार्न दीर्घकालीन रणनीतिको पहल गर्नुपर्छ । यस्तो रणनीति मुख्यतः उत्पादनमा अनुदान, किसानलाई राहत, युवाहरूलाई कृषिमा आकर्षित गर्ने योजना र निजी तथा सरकारी खेतीयोग्य बाँझो जमिनको उपयोगमा केन्द्रित हुनुपर्छ । हामी अहिले सम्भावित संकटको संघारमा छौं । विकसित मुलुकले यो महामारीबाट उत्पन्न परिस्थितिको सामना गर्न ल्याएको अनुमानित खर्चको प्रारम्भिक आँकडाले मात्र पनि हाम्रो स्थितिको आकलन गर्न सचेत हुनुपर्ने जनाउँछ । अमेरिका या अन्य देशमा हेर्दा मात्र पनि यसको चित्र धेरै भयानक देखिन्छ । छिमेकीलाई पर्ने असर र प्रभावबारे चिन्ता नगर्दा पनि यी मुलुकबाट २० प्रतिशत नेपाली फर्के भने पनि थप १५ लाख पेट भर्ने बन्दोबस्त गर्नुपर्नेछ । जनधनको योभन्दा ठूलो क्षतिको अहिले कल्पना नगरौं । यत्तिले मात्र पनि हाम्रो अर्थतन्त्र सम्हाल्न नसकिने अवस्थामा पुग्छ । यो थाहा पाउन केही समय लाग्ने मात्र हो । त्यसमाथि अझ केही गरी बन्दाबन्दी बढाउनुपर्यो भने तत्कालीन खानेकुराको हाहाकारले नै महामारी फैलिने डरसमेत छ । अहिले खानाका लागि खेतीपातीमा प्रतिकूल परिस्थितिको सामना गर्नुपरिरहेको छ । अहिलेकै तरिकाले लाखौं विपन्नको रोग र भोकको सामना गर्न सकिँदैन कि भन्ने आशंका बढेको छ । किसान र खानेकुराका लागि खेतीपाती सपार्ने मर्म आत्मसात् गरेर मात्र यसका आधारभूत आयामहरूमा फेरबदल गर्न र भविष्यका लागि उपयुक्त बाटो समाउन सकिन्छ । अवश्य पनि खाद्य उत्पादन प्रणाली रूपान्तरणको स्पष्ट मार्गचित्रबिना अगाडि बढ्न सकिँदैन । विगतमा खेतीपाती सपार्न गर्नुपर्ने काम बिर्सिएकाले पनि खाद्य आयातबाट देश थलिएको हो । देशले सम्भावित भोकमरीपछि भोग्ने र अहिले भोगिरहेको सबैभन्दा ठूलो समस्या त खाद्यान्न आयातले अर्थतन्त्रमा ल्याउने असन्तुलन हो । हामी अहिले किसानी छाडेर गएकाहरूको विप्रेषणले खाद्यान्न किनिरहेका छौं । अब त्यो अवस्थामा समेत फेरबदल हुने देखिन्छ । अहिले नै भारत र अन्य मुलुकबाट फर्किन चाहनेलाई ल्याउन र आवश्यक परीक्षण गर्न यो बन्दाबन्दी सकिँदानसकिँदै सुरु गर्नुपर्ने खेतीपातीका काममा ध्यान दिन ढिला हुँदै छ ।यस्ता सवालमा नीति र अभ्यासको निरन्तर खोजी गर्न अनि आफ्नै र अरूका अनुभवबाट सच्याउन थालिहाल्नुपर्छ । यति बेला यस्तो संकटको सामना गरिसकेका देशका अनुभव धेरै उपयोगी हुन्छन् । खाद्य संकट भोगेको क्युबा तथा सुनामी, भूकम्प झेलेका देश र सम्भावित खाद्य संकटबाट जोगिन समयमै पाठ सिकेका सिक्किम, गढवाल र पहाडी क्षेत्रका अनुभवबाट सिक्न सकिन्छ । कुनै पनि विपत्तिमा सबैभन्दा महत्त्वपूर्ण सुरक्षाकवच भनेको खानेकुरा नै हो । यो व्यवस्था गर्न चुक्नु भनेको हाम्रो आफ्नै बिचल्ली बढाउँदै जानु हो । तसर्थ खानेकुराको जोहो गर्न यसको पूर्वतयारी तत्कालै सुरु गर्न आवश्यक छ । यो कार्यमा सघाउनु हामी सबैको कर्तव्य हो । यस विषयमा सरोकार समूहहरूसँग सार्थक संवाद र बहस गरी उपयुक्त बाटो पहिचान गर्न तत्कालै लाग्नुपर्छ । अहिले हामी सबैको मुख्य साझा दायित्व हो अभाव भोगिरहेका समुदायका लागि तत्कालीन खानेकुराको जोहो गर्न मौज्दातको वितरण प्रभावकारी बनाउनु र निकट भविष्यका लागि यसको निरन्तरको बन्दोबस्त मिलाउनु । यस विषम परिस्थितिको सामनासँगै भविष्यमा यस्ता जोखिममा नपर्न अपनाउनुपर्ने सबै खाले सावधानीका लागि तयारी गर्नु पनि जरुरी छ । कोभिड१९ को विश्वव्यापी विस्तार र यसले सबै तहका मानव समुदायमा सिर्जना गरेको महामारीको भय, तत्काल खानेकुरा र अन्य दैनिकीमा देखिएका समस्याहरू त्रासदीपूर्ण छन् । यिनबाट विचलित नहुन धैर्य, आँट र भरोसा बढाउन हामीले सबै तहमा प्रयास गर्नुको विकल्प छैन ।अन्त्यमा, आजको खानेकुरा र भविष्यको खेतीपातीबारे आश्वस्त हुँदै यो सपार्ने काममा लाग्ने अहिले सबैभन्दा उपयुक्त समय हो । ढिला भए अग्राख पलाउँछ ।"
महामारीमा मानसिक स्वास्थ्य,"संसारभरका स्वास्थ्यकर्मी लागिरहे पनि कोभिड१९ नियन्त्रणका प्रयासहरू अपर्याप्त साबित भइरहेका छन् । कोरोनाले त्रास र चिन्ता बढाइरहेको छ । सामाजिक सञ्जाल र सञ्चारमाध्यममा सम्प्रेषण भइरहेका समाचार तथा सूचनाहरूले हामीलाई चिन्तित बनाइरहेका छन् । तर, भरसक चिन्ता पैदा गर्ने समाचार तथा सूचनाहरू नसुनौं, नपढौं । आफू र आफ्ना परिवार सुरक्षित राख्न मद्दत गर्ने सूचनाहरू मात्र लिऔं । कुनै निश्चित समयमा दैनिक एक वा दुईपटक कोरोनासम्बन्धी सूचनाहरू लिने गरौं भनेर विश्व स्वास्थ्य संगठनले आग्रह गरिरहेको छ । जुनसुकै बेला कोरोनासम्बन्धी सूचना सुन्नाले जोकोहीको चिन्ता बढ्न सक्छ । कोरोना विपत्मा तनाव हुनु सामान्य हो तर लामो समय चिन्तित भइरहनु हुँदैन । प्रत्येक मानिसको तनावसम्बन्धी प्रतिक्रिया फरकफरक हुन्छ । अहिले मुख्य गरी बालबालिका, वृद्घवृद्घा र स्वास्थ्यकर्मीको तनावसम्बन्धी प्रतिक्रिया जटिल छ । निद्रा नलाग्ने, काम गर्न मन नलाग्ने, छटपटी हुने, मुटुको धड्कन बढ्ने, सास फुल्ने, पुरानो स्वास्थ्य समस्या जटिल हुँदै जाने तथा बढी मद्यपान गर्नेजस्ता समस्या बढ्न सक्छन् । यसलाई रोगकै रूपमा लिइहाल्न भने मिल्दैन । महामारी सकिएलगत्तै पहिलेझैं सामान्य अवस्थामा फर्किन सकिन्छ । महामारीे सम्बन्धी समाचार हेरिरहँदा खास गरी एन्जाइटी डिसअर्डरका बिरामीहरू बढ्न सक्छन् । आफू वा परिवारको सदस्यलाई केही नराम्रो भइहाल्छ कि भन्ने चिन्ताले निरन्तर सताउनु नै एन्जाइटी डिसअर्डरको मुख्य लक्षण हो । आफूलाई हुन सक्ने नराम्रो अवस्थाको परिकल्पना गर्दा दैनिक काम प्रभावित हुन्छ । जोखिममा रहेकाहरूमा महामारी सम्बन्धी समाचारले एन्जाइटी हुन सक्छ । याद गरौं, सामान्य तनाव वा चिन्ता कमजोरीको संकेत हैन ।लकडाउनले बालबालिकाको दैनिक कार्यतालिका बदलेको छ । आफूलाई त्यस अनुरूप ढाल्न बालबालिकालाई कठिनाइ हुनसक्छ । अभिभावकले लकडाउनमा देखाइरहेको प्रतिक्रियाले बालबालिकालाई असर गर्छ । यो बेला कोरोना भाइरसबारे बालबालिकाले धेरै प्रश्न गर्छन् । झैझगडा गर्ने, खान नमान्ने, रुने, झर्कने, टाउको वा पेट दुख्ने हुन सक्छ । अभिभावकले गाली गर्ने होइन, सहानुभूति दिनुपर्छ ।बालबालिकालाई आफ्नो खुलदुली र प्रश्नहरू व्यक्त गर्ने सकारात्मक वातावरण प्रदान गरौं । प्रत्येक बालबालिकाको आफ्नै अभिव्यक्तिका शैलीहरू हुन्छन् । कहिलेकाहीं चित्रकला वा खेलकुदजस्ता सिर्जनशील क्रियाकलापका माध्यमबाट बालबालिकाको मनोदशा अभिव्यक्त हुन सक्छन् । आफ्ना खुलदुली सुरक्षित वातावरणमा राख्न पाएमा उनीहरूलाई सहज हुन्छ । त्यस्तै बालबालिकालाई अभिभावकसँगै राख्नुपर्छ । अभिभावकसँग राख्न नसकिने अवस्थामा मात्र स्याहारको जिम्मेवारी अरूलाई दिऔं । अरूले स्याहार गरे पनि आफ्ना बालबालिकासँग नियमित फोन वा भिडियो कल गर्न आवश्यक छ ।कोरोनाले वृद्घवृद्घामा मानसिकव्यावहारिक समस्या बढाउन सक्ने विभिन्न अध्ययनले देखाएका छन् । प्रायः मठमन्दिर जाने अनि सामाजिक कार्यमा संलग्न हुने तिनको दिनचर्यामा लकडाउनले असर पुर्याएको छ । यस्तो अवस्थामा ती बढी झर्कने, रिसाउने हुन सक्छन् । तिनलाई अहिलेको कठिनाइबारे अवगत गराउँदै घरै बस्न प्रेरित गर्नुपर्छ । तिनलाई घरभित्रै सामान्य व्यायाम गर्न लगाउनुपर्छ । विश्व स्वास्थ्य संगठनले संक्रमित व्यक्तिहरूलाई कोभिड१९ का केसहरू, पीडित, कोभिड१९ परिवार वा रोगी भनेर सम्बोधन नगर्न आग्रह गरेको छ । उनीहरू कोभिड१९ संक्रमित, कोभिड१९ को उपचारमा रहेका व्यक्तिहरू हुन् । उपचार भइसकेपछि कोरोना संक्रमितहरूले अरूसरह सामान्य जीवनयापन गर्न सक्नेछन् । कोभिड१९ संक्रमणबाट बाँचेकाहरूका सकारात्मक कथा बढी प्रचारप्रसार गर्नुपर्छ । संक्रमित व्यक्तिहरूको हेरचाहमा लागेका स्वास्थ्यकर्मीलाई पनि सम्मान दिनुपर्छ । यस्तो महामारीमा निर्वाह गरेको भूमिकाका लागि स्वास्थ्यकर्मीप्रति आभार जनाउन विश्व स्वास्थ्य संगठनले पनि आह्वान गरेको छ । यस्तो बेला सामाजिक सञ्जालमा राखिएका भ्रामक समाचार वा कोरोनासम्बन्धी जानकारी नभएका व्यक्तिका कुरा सुन्नुभन्दा आधिकारिक सूचनामा भर पर्नु बुद्घिमानी हुन्छ । कोरोनाको तनावले निद्रामा समस्या आए वा दैनिक काममा असर पुर्याए मानसिक स्वास्थ्यविज्ञहरूको सहयोग लिनु उचित हुन्छ ।पाटन स्वास्थ्य विज्ञान प्रतिष्ठानमा कार्यरत शर्मा मानसिक रोग विशेषज्ञ हुन् ।"
ओम्निभोरस तन्त्रको प्रतिरोध,"पुनको अपराध खासमा नेपाली ओम्निभोरस हरूलाई पनि कोरोना भाइरसले नेपालमा पार्ने जोखिमबारे पूर्वचेतावनी दिने पुनको दुस्साहस मन परेको थिएन । पुनले चार महिनाअघि नै, वेनलियाङले चेताएकै बेला, कोरोनाको सम्भावित कहरबारे झ्याली पिट्नु उनीहरूका लागि सरकार र सरकारी विज्ञहरूको बदख्वाइँ गर्नु थियो । पुस २० मै नेपालमा कोरोना नदेखिएको अवस्थामा पनि पूर्वतयारी गर्नुपर्ने सूचनामूलक लेख लेखेर सरकारलाई सचेत गराउनु उनीहरूको नजरमा अपराध थियो । भाइरोलोजीमा जापानबाट पीएचडी गरेका पुनले टेकु अस्पतालमा करार अवस्थामै रहेर बिरामीको उपचारसँगै सरुवा रोगबारे जनचेतना जगाउने लेख लेख्नु, आफूभन्दा चर्चित हुनु र मिडियामा छाउनु केही चिकित्सकप्रशासकलाई असह्य भएको देखियो । कोरोना भाइरसबारे बोलेर अकर्मण्य सरकारलाई सचेत गर्नु, भ्रष्टाचारमा डुबेको प्रशासनका कमीकमजोरी औंल्याउनु र महाव्याधि नियन्त्रणमा भएका कामकारबाहीका समस्याबारे विज्ञको हैसियतले चेताउनु सरकारी भाइरसहरू का लागि कसुर भएको पाइयो । पेसागत मर्यादा र मानवीय मूल्यमान्यताको पक्षमा उभिएर पुनले वेनलियाङले जस्तै जेजस्तो आचरण गरे, त्यसलाई सम्मान गर्नुको साटो अपमान गरिएको छ । यस्ता सबै खाले पेसागत मर्यादा, मानवीय कर्म र स्वविवेकलाई हतोत्साही बनाउन सुरु गरिएका स्पष्टीकरण, चेतावनी वा कारबाहीका पत्रले सरकारी भाइरस का कुरूप अनुहार र सर्वभक्षी व्यवहारका अनेक पत्रलाई उजागर गरेका छन् । नेपालकै अपमान हुने गरी हैटीमा नेपाली सेनाले हैजा फैलाएको प्रचारबाजीको वैज्ञानिक रूपमा प्रतिवाद गर्ने पुन वा अन्य विज्ञजनका स्वविवेकपूर्ण विचार र पेसागत व्यवहारलाई हेप्ने र दमन गर्ने संकेत हो पत्र प्रकरण । त्यसैले अब विज्ञजनदेखि जनजनसम्मले प्रश्न उठाएका छन् सरकार, केके गर्दा मन्त्री, प्रशासक र अरिंगालहरूको नजरमा अपराध ठहरिन्छ र अपमानित, दण्डित होइन्छ ? यस्ता थप प्रश्न पढ्दा ओम्निभोरस लाई संरक्षण र संवर्द्धन गर्दै आएको सरकारलाई चिडचिडाहट हुन सक्छ । हामीलाई थाहा छ, यहाँलाई अरूको प्रश्न मन पर्दैन । यहाँसँग त जनताका प्रश्नभन्दा बेसी उत्तर छन् । प्रश्न र प्रश्न गर्नेलाई नै थला पार्ने खालका यहाँका जवाफबारे पनि हामी जानकार छौं । अब त हेर्ने, सोच्ने, बोल्ने, लेख्ने र व्याख्याविश्लेषण गर्ने अधिकारसमेत आफूमा निहित रहेको औपचारिक घोषणा मात्रै हुन बाँकी छ । त्यसो त अन्टसन्ट बोल्ने र प्रश्न गर्नेहरूलाई थला पार्ने शैली यहाँ मात्रै होइन, ज्ञान र विवेकविरोधी भावमण्डल फैलिरहेका सबै देशमा व्याप्त छ । ओलीदेखि ट्रम्पसम्मका धेरैजसो पपुलिस्ट शासकको आम प्रवृत्तिका रूपमा अभिव्यक्त हुँदै छ यो । अन्टसन्ट बोल्नमा प्रतिस्पर्धाधेरैलाई थाहा छ, अमेरिकी राष्ट्रपति डोनाल्ड ट्रम्पले अन्टसन्ट बोल्न र झुटा प्रचार गर्नमा संसारका सबै शासकलाई पछि पारेका छन् । महाव्याधिको ओलम्पिकमा पनि सबै मुलुकलाई पछाडि पारेका ट्रम्पले कोरोना कहरप्रति गर्दै आएको ठट्टा जतिसुकै महँगो भए पनि चेत्ने संकेत दिएका छैनन् । डाक्टर एन्थोनी फाउसी ट्रम्पलाई कोरोना कहरप्रति गम्भीर बनाउन र सत्यतथ्य बोल्न लगाउन रातोदिन खटेका चिकित्सकको नाम हो, जुन अब त ट्रम्पबाट बेसी बदख्वाइँ हुने व्यक्तिको पहिचान पनि भएको छ । नेसनल इन्स्टिच्युट अफ एलर्जी एन्ड इन्फेक्सन डिजिज (एनआईएआईडी) का निर्देशक फाउसी सन् १९८४ मा राष्ट्रपति रोनाल्ड रेगनकै पालादेखि सरुवा रोगसम्बन्धी अनुसन्धान र नीति तर्जुमामा सक्रिय छन् । छ राष्ट्रपति बेहोरेका फाउसीले ट्रम्पलाई कसरी झेलिरहेका छन्, एउटा उदाहरणबाटै थाहा हुन्छ । केही समयअघि साइन्स म्यागाजिनले उनलाई सोधेको थियो, ह्वाइटहाउस ब्रिफिङमै ट्रम्पले कतिपय अवैज्ञानिक एवं झुटो तर्क पेस गर्दा किन हेरिरहेको ? त्यसको जवाफमा फाउसीले भनेका थिए, हामीले (सत्य) बोल्न सुझाव दिने हो, पोडियममै गएर उनको माइक्रोफोन त खोस्न सक्दैनौं नि !फाउसी जसरी आफ्ना शासकले अन्टसन्ट बोल्दा पनि, आफूलाई अपमान गर्दा पनि सुन्दै बस्न विवश छन्, त्यस्तै विवशता आम मान्छेमा थोपर्न हाम्रा शासकहरू उद्यत छन् । पत्रकारले गरेका भुइँतहको रिपोर्टिङ, विश्लेषकले गरिखानेहरूको पक्षमा गरेको वकालत, विषयविज्ञले दिएका सुझाव र चेतावनी तथा सडकमा टाउकाले टेकेर हिँडिरहेका आम मान्छेका ऐया र आत्थु को पनि उछित्तो काढ्ने हाम्रा मन्त्री र प्रधानमन्त्रीले ट्रम्पकै शैलीमा हाम्रा बोली, व्यवहार र विचारमा एकाधिकारबाहेक केही खोजेका होइनन् । अन्टसन्ट बोल्नमा ट्रम्पसँग प्रतिस्पर्धारत ओलीले कोरोना भाइरसको निवारणका लागि विज्ञ र अनुसन्धातालाई माथ गर्ने गरी दिएको प्रेस्क्रिप्सन प्रति सरकारीगैरसरकारी चिकित्सक र विज्ञहरूबाट गतिलो प्रतिवाद नहुनु त्यसकै संकेत हो । अँधेर नगरी, चौपट राजा को देशकालमा बोल्यो कि पोल्यो भन्ने भावले धेरै विज्ञको मुख थुनेको छ, जबकि संविधान र ऐनकानुनअनुसार अपराध ठहरिने बोसीय र फ्याटीय बकवास शासकहरूका मुखबाट प्रचारित भइरहेको छ ।लोकतन्त्र र स्वतन्त्रताको पक्षमा हाम्रा कमरेडहरूलाई थाहा छ, सन् १९१७ मा सोभियत संघको निर्माणताका विभिन्न देशबाट हमला हुँदा वार कम्युनिज्म का नाममा कम्युनिस्ट पार्टी र सरकारले जनवाद वा लोकतन्त्र निषेध गरेका थिए । प्रश्न, बहस, आलोचना र विरोधको लोकतान्त्रिक अभ्यासलाई खुम्च्याएर सर्वहारा नेता र शासकहरूले मात्रै सोच्ने, बोल्ने, लेख्ने र शासन गर्ने काममा जसरी प्रभुत्व जमाए, त्यो सर्वआहारावादी साबित भयो । त्यही ओम्निभोरस प्रवृत्ति विभिन्न पार्टी, सरकार, नेताप्रधानमन्त्रीराष्ट्रपतिका नाममा लोकतन्त्रको भक्षणका रूपमा अवतरित भइरहेको छ । युद्ध वा महाव्याधिका नाममा जीवन रोज्ने कि स्वतन्त्रता भन्दै आमजनतालाई छनोटको अधिकार दिँदैमा कोही लोकतान्त्रिक वा वामपन्थी हुँदैन, न त संकटमोचक मानवीय व्यवहार नै ठहरिन्छ । कुनै पनि निहुँ र नारामा प्रकृति, जीवन र स्वतन्त्रतामाथि एकाधिकारको नौटंकी चौतर्फी प्रतिरोधका लागि योग्य छ ।प्रतिरोधका क्रममा आममान्छे वा खास मानिसहरूमा पनि विरोधाभास देखिनु अनौठो होइन । पुनले एकातिर दक्षता र स्वविवेकका साथ बोलेका छन्, अर्कातिर सत्तासँग सम्झौता पनि गरेका छन् । उनको प्रतिरोधलाई वैज्ञानिक ग्यालिलियो ग्यालिलीले धार्मिक र राजनीतिक सत्तासँग गरेको संघर्षसँग तुलना गर्न मिल्छ कि मिल्दैन, बहसको विषय होला । पृथ्वीलाई सूर्य र अन्य ग्रहले घुम्ने पुरातन सिद्धान्तको खण्डन गरेपछि धार्मिक र राजनीतिक सत्तासँग ग्यालिलियोको चर्को द्वन्द्व भएको थियो । त्यसबापत सजायको भागीदार बनाइएपछि उनले आफ्नै वैज्ञानिक मतको समेत खण्डन गरेका थिए । भनिन्छ, आफ्नै मत खण्डन गर्नुपरे पनि अन्तिममा भुइँ (पृथ्वी) मा खुट्टा बजार्दै उनले भनेका थिए, जे होस्, मैले जे भने पनि घुम्नचाहिँ यो घुम्छ । विवेक र सत्ताबीचको द्वन्द्वमा, सत्ताको केन्द्रीकरण र अलोकतन्त्रीकरणको कालखण्डमा जसरी ग्यालिलियोको जीवनसंघर्ष स्मरणीय छ, त्यसरी नै वेनलियाङ, फाउसी, दीक्षित र पुनहरूको संघर्षको आफ्नै महत्त्व छ । कामना गरौं, सबै प्रतिरोधकारीले ग्यालिलियो र वेनलियाङको नियति भोग्न नफरोस् ! ट्वीटर :"
अमेरिकामा लकडाउनविरोधी प्रदर्शन,केही देशमा लकडाउन खुकुलोकोझिड१९ सत्रंमितको दर घट्दै गएपछि जर्मनीले लकडाउनलाई केही खुकुलो पारेको छ । जर्मनीमा सोमबारबाट साना पसलहरू खुलेका छन् भने परीक्षा नजिकिँदै गरेका विद्यालय र कलेज सुचारु हुने भएका छन् । जर्मनीले गत साता संक्रमण दर घट्दै गएको र संक्रमणको महामारी नियन्त्रणमै रहेको जनाएको थियो । तर उसले दोस्रो चरणको संक्रमण फैलन सक्ने भन्दै सबैलाई सचेत रहन आग्रह गरेको थियो ।पोल्यान्डले पनि सोमबारबाटै सबै पार्क र जंगलक्षेत्र खुला गरेको छ । नर्वेले साना बालबालिकाका लागि विद्यालय खुला गरेको छ । चेक गणतन्त्रमा व्यापारका लागि हवाई मार्ग सुचारु गरिएको छ ।संक्रमित र मृतक संख्या घट्दै गएका युरोपका केही राष्ट्रले लकडाउन खुकुलो गरे पनि युरोपको सबैभन्दा बढी प्रभावित इटालीले मे ३ पछि दोस्रो चरण को लकडाउन गर्ने भएको छ । अधिकारीका अनुसार उक्त लकडाउन ६ देखि ८ महिना लामो हुन सक्छ । स्पेन र फ्रान्सले भने अझै केही साता कडाइ गर्ने जनाएका छन् ।
अस्ट्रेलियामा कन्ट्याक्टट्रेसिङ एप,"अस्ट्रेलियाले कोरोना भाइरस (कोभिड१९) को थप संक्रमण रोक्ने उद्देश्यका साथ कोभिड१९ कन्ट्याक्ट ट्रेसिङ एप ल्याउने तयारी गरेको छ । मोबाइल फोनमा डाउनलोड गर्न मिल्ने एपमार्फत वरपर भएका ब्यक्तिहरूको डिजिटल क्रियाकलापलाई रेकर्ड गर्ने र थप संक्रमण फैलन नदिन उक्त तथ्यांकलाई सरकारले प्रयोग गर्न सक्ने जनाइएको छ । अस्ट्रेलियाका प्रधानमन्त्री स्कट मरिसनले भाइरसको संक्रमण रोक्न एपले महत्त्वपूर्ण भूमिका खेल्ने दाबी गरेका छन् । सिंगापुर र दक्षिण कोरियाले यसअघि यस्तै किसिमको एपको प्रयोग गरेका थिए । एपले मोबाइल फोनमा भएको ब्लुटुथमार्फत आफ्नो नजिकमा आएका ब्यक्तिको क्रियाकलाप रेकर्ड गर्छ । अटोमेटिक दुई मोबाइलले अज्ञात रूपमा आफ्नो आईडी साटासाट गरेर आपसी क्रियाकलापलाई रेकर्ड गर्नेछन् । यसरी रेकर्ड गरिएका क्रियाकलापका आधारमा कसैलाई कोभिड१९ भएनभएको पहिचान गर्न सकिनेछ । अज्ञात रूपमा रेकर्ड गरिएका दुई सातासम्मका तथ्यांकका आधारमा सरकारी अधिकारीले संक्रमित ब्यक्तिको क्रियाकलाप अध्ययन र अनुसन्धान गर्न सक्नेछन् । त्यसका आधारमा संक्रमित ब्यक्तिलाई आइसोलेसनमा बस्न निर्देशन दिइनेछ । साथै, ती ब्यक्ति पुगेका हरेक स्थानलाई सिल गरी डिस्इन्फेक्टेन्ट छर्किइने जनाइएको छ ।एपको प्रभावकारिताका लागि कम्तीमा ४० प्रतिशत जनताले यसलाई आफ्नो मोबाइलमा डाउनलोड गर्नुपर्ने विज्ञहरूलाई उल्लेख गर्दै स्थानीय समाचारमाध्यमले जनाएका छन् । यद्यपि, एप निर्माणकर्ताहरूले १० देखि २० प्रतिशतले यसलाई डाउनलोड गरेका खण्डमा यो प्रभावकारी हुने दाबी गरेका छन् । प्रधानमन्त्री मरिसनले एप डाउनलोड गरेर कोभिड१९ नियन्त्रणका लागि सरकारी प्रयासलाई सहयोग पुर्याउन आग्रह गरेका छन् । यदि तपाईंले यो एप डाउनलोड गर्नुभयो भने, तपाईंले कसैको ज्यान बचाउन सहयोग पुर्याउनुहुन्छ, मरिसनले भनेका छन् । स्वास्थ्य अधिकारी तथा प्रधानमन्त्रीले कोभिड१९ को थप संक्रमण नियन्त्रणका लागि महत्त्वपूर्ण हुने बताए पनि यो अनिवार्य भने नभएको जनाएका छन् । सरकारले एपमार्फत ब्यक्तिगत जानकारीहरू सुरक्षित हुने दाबी गरे पनि विभिन्न मानवअधिकारवादी संस्थाले भने यसको विश्वसनीयतामा शंका प्रकट गरेका स्थानीय सञ्चारमाध्यमले जनाएका छन् । यस एपले सरकारले भनेजसरी कारोना भाइरसको थप संक्रमण रोक्न मद्दत पुर्याउने भए पनि यसको विश्वसनीयता कायम राख्दै दुरुपयोग कसरी रोक्ने भन्नेबारे सर्वसाधारणलाई सचेत तुल्याउन सञ्चारमाध्यमलाई उपयोग गरिएको देखिन्छ, सञ्चारविद् डा भरतराज पौडेल भन्छन् । उनी यस प्रकारको ट्रेसिङ एप नेपालजस्तो देशमा पनि प्रयोग गर्न सकिने दाबी गर्छन् ।पछिल्लो समय अस्ट्रेलिया कोभिड१९ को भाइरस संक्रमण नियन्त्रणमा अग्रपंक्तिमा देखिएको छ । त्यसका कारण पनि सरकारले सार्वजनिक गर्ने एपलाई स्थानीयले निकै चासो लिएका छन् । दैनिक रूपमा संक्रमितको संख्या कम हुँदै गएको अवस्थामा एपको विकास र प्रयोगसँगै अस्ट्रेलियाले हाल बन्द रहेका केही व्यवसाय खोल्ने तथा अर्थतन्त्रलाई केही मात्रामा सुचारु गर्न सक्ने संकेत गरेको छ । हाल अस्ट्रेलियाको केन्द्रीय स्वास्थ्य विभागले कोभिड१९ बारे हरेक राज्यबाट प्राप्त जानकारी प्रत्येकको मोबाइलमा उपलब्ध गराउँदै आएको छ ।"
बेलायतमा नेपाली लक्षित आक्रमण बढे,"बेलायतको दक्षिणपूर्वी क्षेत्र मेडिस्टोनमा पार्किङ गरी राखिएका नेपालीका दुईवटा कार गत बुधबार राति ११ बजे आगो लगाएर जलाइयो ।अज्ञात व्यक्तिले एल्मस्टोन लेनस्थित भूतपूर्व गोर्खा रामकुमार लिम्बूको फोर्ड फोकस कार जलाएका थिए । लगत्तै करिब २ सय मिटर पर फ्यान्ट लेन निवासी वसन्त मादेनको कार पनि जलाइयो । अर्को सहर फार्नबोरोमा भूतपूर्व गोर्खा वृद्धवृद्धा पनि जातीय विभेदको सिकार भए । केही दिनअघि केही स्थानीय व्यक्तिले ती वृद्धवृद्धाले लगाएको मास्क थुतेर अपमानित हुने गरी गाली गरेको फार्नबोरो निवासी खेजी राईले जनाइन् । ब्रिस्टोल सहरमा पनि गतमहिना एक नेपालीले अपशब्द सामना गर्नुपर्यो । २३ वर्षका रोशन गुरुङ ग्लोस्टररोडमा हिँडिरहँदा कारमा सवार एक व्यक्तिले झ्याल खोलेर ओइ, चमेरा कतिमा बिक्री गरिरहेका छौ ? कोरोना भाइरसका लागि बधाइ भन्दै चिच्याएको गुरुङले सम्झिए । बेलायतमा पहिलो पटक आफूले जातीय विभेद अनुभव गरेको उनी बताउँछन् । बेलायतमा नेपालीमाथि जातीय आक्रमण मुद्दा नौलो होइन् । तर अहिले घटना झन् बढेका छन् । गत जुलाईमा पनि मिडल्सबरोस्थित मिडलहेभनको एउटा सुपरस्टोरमा कामका बेला भूतपूर्व गोर्खामाथि ढुंगा प्रहार भएको थियो । मेडस्टोनका पीडित परिवारले उक्त घटनालाई कोरोनासित गाँसिएको जातीय घृणा हुन सक्ने दाबी गरे पनि अनुसन्धान गरिरहेको केन्ट प्रहरीले जातीय आक्रमण हो वा होइन केही बताएको छैन । कोरोना भाइरसको महामारी सुरु भएयता सो क्षेत्रमा नेपालीप्रति जातीय द्वेष बढेको लिम्बूकी भतिजीलाई उद्धृत गर्दै स्थानीय मिडियाले उल्लेख गरेका छन् । बाहिर हिँड्न निस्कन लाग्दा चाइनिज आफ्नो देश जा, चमेरा खान छोड जस्ता शब्द सुन्नुपरेको अनुभव पनि उनीसँग छ ।मेडिस्टोनस्थित नेपालीमूलका काउन्सिलर दिनेश खड्का साढे १९ वर्षदेखि सोही क्षेत्रमा छन् । यसअघि जातीय आक्रमण आफूले कहिल्यै नभोगेको बताउँदै उनले केन्ट पुलिसले अनुसन्धानका क्रममा ५ जनालाई शंकास्पद रूपमा निगरानी गरिरहेको बताए । अहिले स्थानीय बासिन्दाले नेपालीको योगदान देखेर पीडितलाई ८ सय पाउन्ड उठाइसकेका छन्, काउन्सिलर खड्काले भने, हामी समग्रमा एकदम सौहार्दपूर्ण वातावरणमा बसेका छौं । केही उच्छृंखल व्यक्तिको क्रियाकलाप जोडेर हेर्नुहुँदैन तर यसले सजग हुन भने पाठ सिकाएको छ । लन्डनस्थित नेपाली दूतावासले मेडस्टोन घटनापछि तुरुन्त ब्रिटिस सरकारलई जानकारी गराइएको बताएको छ । दूतावासका उपनियोग प्रमुख शरदराज आरनले बेलायत सरकारले घटनालाई गम्भीर रूपमा लिने बताएको आरनले जनाए । कोभिड १९ नियन्त्रणपछि पनि जातीय आक्रमण हुन सक्ने अवस्था मध्यनजर गर्दै ब्रिटिस सरकारलाई अवगत गराएको हौं, आरनले थपे, नेपालीभन्दा पनि चाइनिज मूलका देखिने व्यक्तिमाथि कोरोना भाइरसलाई जोडेर आक्रमण भएका देखिएको छ । नेपालीहरू धेरै रहेको रसमोरमा जातीय आक्रमण नभएको ग्रेटर रसमोर नेप्लिज कम्युनिटीकी महासचिव प्रमिला लाबुंग राईले बताइन् । तर, काउन्सिलले लकडाउन नियम नमानेको, बीबीक्यू खाएको जस्ता गुनासा गरेपछि त्यो समाधान गरिएको राईले जनाइन् । कम्युनिटीले पूर्व गोर्खा वृद्धवृद्धालाई औषधि, खाद्यान्न लगायत आवश्यक सामग्री नियमित सपिङ गरिदिने र सातै दिन योगा र मेडिटेसन गर्ने गरेको उनले सुनाइन् ।"
लकडाउनअघि रेमिट्यान्समा १८ प्रतिशतको वृद्धि,"गत फागुनमा नेपालको मूल्य वृद्धिदर भारतको भन्दा बढी हो । भारतमा यस्तो (मार्च महिनाको) मूल्य वृद्धिदर ५९१ प्रतिशत छ । अघिल्लो वर्षको सोही महिनामा नेपाल र भारतको मूल्य वृद्धिदर क्रमशः ४३० र २८६ प्रतिशत थियो ।शोधनान्तरमा सुधार चालु आवको ८ महिनासम्म भुक्तानी सन्तुलन ३७ अर्ब ८४ करोड रुपैयाँले बचतमा छ । अघिल्लो वर्षको सोही अवधिमा शोधनान्तर स्थिति ५८ अर्ब ९९ करोड रुपैयाँले घाटामा थियो । गत माघमा शोधनान्तर २१ अर्ब ६१ करोड बचतमा थियो । चालु आवको सुरुदेखि नै शोधनान्तर बचतमा रहँदै आएको छ । यस अवधिमा आयात घटेको, निर्यात बढेको, पर्यटन आय बढेको (कोभिड१९ का कारण अहिले घट्दो छ), पर्यटन खर्च घटेको, बिजुलीको आयात घटेको, रेमिट्यान्स आप्रवाह बढेकोलगायत कारण शोधनान्तर बचतमा रहेको राष्ट्र बैंकले बताएको छ । आठ महिनासम्मको तथ्यांक हेर्दा समष्टिगत आर्थिक स्थायित्व कायम छ । बाह्य क्षेत्र सन्तुलित छ । शोधनान्तर बचतमा छ भने विदेशी विनिमय सञ्चिति पर्याप्त छ, प्रवक्ता भट्टले भने । विदेशी मुद्रा सञ्चिति ११ खर्ब ३६ अर्ब गत फागुनमा मुलुकमा रहेको विदेशी विनिमय सञ्चिति ११ खर्ब ३६ अर्ब रुपैयाँ छ । गत असारको तुलनामा यो करिब साढे ९ प्रतिशत बढेको हो । यो सञ्चितिले नेपालका लागि १० महिनालाई पुग्ने वस्तु र करिब साढे ८ महिनालाई पुग्ने वस्तु तथा सेवा आयात गर्न पुग्ने राष्ट्र बैंकको दाबी छ । चालु आवको आठ महिनासम्मको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १० महिनाको वस्तु आयात र ८८ महिनाको वस्तु तथा सेवा आयात धान्न पर्याप्त रहने देखिन्छ, प्रतिवेदनमा उल्लेख छ ।०७६ असारमा यस्तो सञ्चिति १० खर्ब ३८ अर्ब ९२ करोड रुपैयाँ थियो । अमेरिकी डलरमा यस्तो सञ्चिति ०७६ असार मसान्तमा ९ अर्ब ५० करोड रहेकोमा ०७६ फागुन मसान्तमा ९ अर्ब ६० करोड पुगेको छ, प्रतिवेदनमा भनिएको छ । कुल विदेशी विनिमय सञ्चितिमध्ये राष्ट्र बैंकमा रहेको सञ्चिति ९ खर्ब ८३ अर्ब ५५ करोड रुपैयाँ छ । ०७६ असारमा यो ९ खर्ब २ अर्ब ४४ करोड थियो । फागुनको कुल विदेशी विनिमय सञ्चितिमा भारतीय मुद्राको अंश २२३ प्रतिशत छ ।१५ अर्ब ५६ करोड विदेशी लगानी चालु आवको आठ महिनामा १५ अर्ब ५६ करोड रुपैयाँ प्रत्यक्ष विदेशी लगानी (एफडीआई) नेपाल भित्रियो । गत आवको फागुनको तुलनामा यो वर्षको सोही अवधिमा एफडीआई करिब १ सय ३४ प्रतिशत बढेको छ । अघिल्लो वर्षको सोही अवधिमा ६ अर्ब ६६ करोड रुपैयाँ विदेशी लगानी आएको थियो । कोरोनाका कारण चालु वर्षको बाँकी महिना एफडीआई पनि घट्ने आकलन गरिएका छन् । गत आवमा भने सबै महिनाजसो एफडीआई घटेको थियो ।"
तरकारीमा किसान र उपभोक्ता दुवै मारमा,"पश्चिम चितवनको पर्साढाब निवासी गणेश भुसालले पाँच बिघामा तरकारी खेती गर्दै आएका छन् । १६ वर्षदेखि व्यावसायिक खेती गरिरहेका उनले सशस्त्र द्वन्द्वताका सामान्य समस्या भोग्नुपरेको थियो । त्यसपछि कहिल्यै तरकारीको बजारीकरणमा समस्या आइलागेन । कोभिड१९ संक्रमण नफैलियोस् भनेर सरकारले लकडाउन गरेपछि भने भुसाललाई तरकारीको समस्याले पिरोलेको छ । उनको बारीमा काँक्रा, सिमी, खुर्सानी, बोडीलगायत तरकारी पर्याप्त छन् । तर, बिक्री गर्ने ठाउँ छैन । उनले तरकारीको मूल्य पनि पाएका छैनन् । तरकारी बिक्री नभएपछि उखेलेर फाल्न बाध्य भएको उनको गुनासो छ । अत्यावश्यक वस्तु ढुवानीमा रोकावट नभए पनि बेच्ने ठाउँ छैन । तरकारी खाने मान्छे पनि छैनन्, अभियान बहुमुखी कृषि फार्मका सञ्चालक भुसालले भने, बारीमा यत्तिकै राख्नु भएन, त्यसैले उखेलेर फाल्नुपर्यो । पाँच बिघामध्ये एक बिघाको तरकारी फालिसकेको उनको भनाइ छ । भुसालले बोडी प्रतिकिलो १० रुपैयाँमा बिक्री गरिरहेका छन् । तर खेतबारीबाट टिपेर प्याकिङ गर्दासम्म एक किलोको लागत १५ रुपैयाँ पर्ने उनले बताए । लागतभन्दा प्रतिकिलो ५ रुपैयाँ घाटा खाएर बेच्दा पनि तरकारीले बजार पाएन, उनले गुनासो गरे । पश्चिम चितवनबाट काठमाडौंको दूरी करिब १ सय ७५ किमि छ । किसानले प्रतिकिलो १० रुपैयाँमा बेचेको बोडी उपत्यकाको खुद्रा बजारमा भने प्रतिकिलो एक सय रुपैयाँसम्ममा बिक्री भइरहेको छ । भुसाल जस्तै भरतपुर महानगरपालिका१८ का टंक रेग्मीको भनाइ पनि उस्तै छ । रेग्मीले १० बिघामा व्यावसायिक खेती गरिरहेका छन् । तरकारी बिक्री नभएपछि उनले ४ बिघामा लगाएको विभिन्न तरकारी फाल्नुपरेको सुनाए । बिक्री नभएपछि स्थानीयलाई केही टिपेर खान दिएँ, उनले भने । करेला प्रतिकिलो २५ रुपैयाँ, टमाटर १५ रुपैयाँ, लौका २० रुपैयाँ, मूला ८ रुपैयाँ र खुर्सानी ३० रुपैयाँमा बिक्री गरिरहेको उनले जानकारी दिए । काठमाडौंको खुद्रा पसलमा भने घिरौंला प्रतिकिलो ६० रुपैयाँ, करेला एक सय रुपैयाँ, टमाटर ८० रुपैयाँ, लौका ६० रुपैयाँ, मूला ६० रुपैयाँभन्दा घटी पाइँदैन । चितवनमा किलोको ३० रुपैयाँ पर्ने भेडे खुर्सानी काठमाडौंमा २ सय ५० रुपैयाँमा बिक्री भइरहेको छ । मकवानपुर क्षेत्रमा पनि भेडे खुर्सानी किलोको ३५ रुपैयाँ, काँक्रो १० देखि १५ रुपैयाँ र फर्सी २० रुपैयाँमा बिक्री भइरहेको किसान बताउँछन् । तर, आपूर्ति प्रणाली बिग्रँदा बिचौलियाका कारण सर्वसाधारण चर्को मूल्य तिर्न बाध्य भएको जानकार बताउँछन् । चितवन, मकवानपुर, धादिङलगायत क्षेत्रका किसानले बाहिरी जिल्ला बजारलाई केन्द्रित गरेर खेती गर्छन् । किसानले उत्पादन गरेको अधिकांश तरकारी कालीमाटी तरकारी बजारमा बिक्री हुन्छ । तर लकडाउनले ढुवानीमा समस्या भइरहेको किसानको गुनासो छ । प्रधानमन्त्री कृषि आधुनिकीकरण परियोजना चितवन प्रमुख मेघनाथ तिमिल्सिनाका अनुसार चितवनमा उत्पादित करिब ७५ प्रतिशत तरकारी काठमाडौंलगायत अन्य जिल्लामा बिक्री गरिन्छ । तर अहिले बजारसम्म पुर्याउने प्रणाली बन्द जस्तै छ । लकडाउनका मौकामा बिचौलियासमेत सलबलाएको किसानको गुनासो छ । जसले गर्दा किसान र उपभोक्तालाई मार परेको उनीहरूको भनाइ छ ।व्यवसायीहरूले तरकारीको मूल्य सस्तो भएको दाबी गर्छन् । बजार बन्द भएकाले तरकारीको मूल्य बढेको छैन । उपभोक्ताले सस्तोमै किन्न पाएका छन्, तरकारी तथा फलफूल थोक बजार व्यवसायी संस्थाका निवर्तमान अध्यक्ष भरत रेग्मीले भने, बजारमा तरकारी बिक्री नहुँदा किसानले मूल्य पाएनन् । कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठले भारतबाट आलुबाहेक अन्य तरकारी आयात नभएको बताए । बन्दा, काउली, सिमी, फर्सीलगायत स्थानीय उत्पादन नै पर्याप्त छ । दैनिक ३ सय टन तरकारी भित्रिएको छ, उनले भने, आयातमा समस्या छैन । तर, खपतको अवस्था कमजोर भयो ।उत्पादनमा वृद्धि र खपत नभएपछि लकडाउनमा मूल्य घटेको समितिको तथ्यांक छ । चैत १० देखि वैशाख ८ सम्मको तुलनामा तरकारीको होलसेल मूल्य ८० प्रतिशतसम्म घटेको समितिले बताएको छ । माग नभएपछि विगतको तुलनामा होलसेलमा मूल्य घटेको छ, श्रेष्ठले भने । गोलभेंडाको होलसेल मूल्य ४० प्रतिशत घटेर प्रतिकिलो ३७ रुपैयाँ, काउली ३५ प्रतिशत घटेर १८ रुपैयाँ, बोडी ८० प्रतिशत घटेर २८ रुपैयाँ भएको समितिको तथ्यांक छ । मटरकोसाको मूल्य ४० प्रतिशत घटेर प्रतिकिलो ३३ रुपैयाँ, घिउ सिमी ४७ प्रतिशत घटेर २२ रुपैयाँ, लौका ५२ प्रतिशत घटेर १८ रुपैयाँमा बिक्री भएको छ । सरकारी तथ्यांकमा मूल्य घटेको देखिए पनि बजारमा भने चर्को मूल्य कायमै छ । उपभोक्ताले धेरैजसो तरकारी किलोकै एक सय रुपैयाँभन्दा बढी तिर्न बाध्य छन् । किलोको एक सय रुपैयाँभन्दा घटीमा तरकारी पाउनै मुस्किल छ । खुद्रा पसलले मनोमानी गरेका छन्, लैनचौर निकासी मञ्जरी पाठकले भनिन्, किसानले मूल्य नपाउने, उपभोक्ताले पनि चर्को मूल्य तिर्नुपर्ने कस्तो अवस्था हो यो ?"
पैसा नतिरे इन्टरनेट दिन सक्दैनौं,"नेपाल दूरसञ्चार प्राधिकरणले लकडाउन अवधिभरका लागि उपभोक्ताले महसुल भुक्तानी गर्न नसके इन्टरनेट सेवा अवरुद्ध नगर्न दिएको निर्देशन पालना गर्न नसकिने सेवा प्रदायकले बताएका छन् । लकडाउन अवधिभर महसुल नतिरे पनि इन्टरनेट सेवा अवरुद्ध नगर्न भन्दै प्राधिकरणले शुक्रबार सूचना जारी गरेको थियो ।प्राधिकरणको सूचनाको जवाफ लेख्दै इन्टरनेट सेवा प्रदायकहरूको संस्था (आईस्पान) नेपालले वृद्धवृद्धा र अशक्त ग्राहकको हकमा मात्रै यस्तो व्यवस्था गर्न सकिने जनाएको छ । सबै ग्राहकलाई लकडाउन अवधिभर महसुल नतिरे सेवा दिन नसकिने आईस्पान नेपालका अध्यक्ष भोजराज भट्टको भनाइ छ । हामीले कर्मचारीलाई तलब दिनुपर्यो, ब्यान्डविथको पैसा तिर्नुपर्यो, उनले भने, ब्यान्डविथको माग बढेका कारण कतिपय सेवा प्रदायकले अन्तर्राष्ट्रिय ब्यान्डविथ थप गरेका छन् । लकडाउनका कारण ब्यान्डविथको माग बढेकाले सेवा प्रदायकलाई आर्थिक भार पनि बढेको उनको दाबी छ । यसअघि मन्त्रिपरिषद्ले सरकारी सेवा प्रदायकलाई लकडाउनभरका इन्टरनेट र भ्वाइस शुल्कमा २५ प्रतिशत छुट दिन भनेको थियो । निजी इन्टरनेट सेवा प्रदायकलाई पनि छुट दिन आग्रह गरेको थियो ।सेवा प्रदायकले भने इन्टरनेट सेवामा लकडाउन अवधिभर २५ प्रतिशत छुट दिन सरकारले राहत प्याकेज दिए मात्रै सम्भव हुने बताएका छन् । ब्यालेन्स सकिएका सिममा सेवा देऊअर्थ, सञ्चार तथा सूचना प्रविधिमन्त्री युवराज खतिवडाले ब्यालेन्स सकिएका सिममा केही समयका लागि फोन र म्यासेज पठाउने सेवा पुनः सुरु गर्न नेपाल टेलिकमलाई निर्देशन दिएका छन् । यसबाट टेलिकमका ब्यालेन्स न्यून भएका २ लाखभन्दा बढी ग्राहक लाभान्वित हुने मन्त्री खतिवडाको सचिवालयले जारी गरेको विज्ञप्तिमा उल्लेख छ । ब्यालेन्स न्यून वा शून्य भएका ग्राहकलाई पनि २५ वटा एसएमएस, ५० मिनेट भ्वाइस कल र एक सय एमबीपीएस डेटा उपलब्ध गराउन मन्त्री खतिवडाले भनेका हुन् । सात दिनसम्म प्रयोग गर्न मिल्ने गरी दुई दिनभित्र यो प्याकेज उपलब्ध गराउन उनको निर्देशन छ । यो प्याकेज प्राप्त गर्ने ग्राहकलाई एसएमएसमार्फत जानकारी पठाइने विज्ञप्तिमा जनाइएको छ । टेलिकमका जीएसएम तथा सीडीएमए प्रिपेड ग्राहकलाई यस्तो प्याकेज उपलब्ध गराउन मन्त्री खतिवडाले निर्देशन दिएका हुन् । टेलिकमले यसअघि नै लकडाउनभरका लागि विभिन्न खाले सस्ता प्याकेज सार्वजनिक गरिसकेको छ । उसले इन्टरनेटमा ३० प्रतिशतसम्म छुट दिने घोषणा गरिसकेको छ । टेलिकमले यसअघि नै जीएसएम मोबाइल इन्टरनेटमा ३० प्रतिशत र सीडीएमए इन्टरनेटमा २७ प्रतिशत छुट दिने घोषणा गरेको थियो ।"
बजेट माग्दै स्थानीय तह,"स्थानीय तहहरूले कोभिड१९ रोकथाम र नियन्त्रणका लागि संघले जिम्मेवारी थप्दै गए पनि त्यसअनुसारको बजेट नपठाएको गुनासो गरेका छन् । महामारी नियन्त्रण र राहत वितरणका लागि संघ सरकारले बजेट पठाउनुपर्ने पालिका प्रमुखले माग गरेका छन् ।जनचेतना, स्वास्थ्य सामग्रीको व्यवस्थापन, बस्तीलाई सेनिटाइज गर्ने, राहत वितरण, क्वारेन्टाइन निर्माणलगायत काममा पालिकाले आफ्नै स्रोतको बजेट खर्च गरिरहेका छन् । प्रदेश सरकारले भने पालिकाहरूलाई प्रदेशपिच्छे फरकफरक ढंगले केही अनुदान पठाए पनि संघले कोभिड नियन्त्रण वा राहतका लागि बजेट पठाएको छैन । त्यसमाथि राहत खोज्नेको संख्या ठूलो भएको र लकडाउनको समयावधि थपिँदै गएसँगै दोहोर्याएर राहतको माग बढेपछि स्थानीय तह थप दबाबमा छन् । कोभिड१९ को नियन्त्रण र रोकथाम तथा राहतको कार्यक्रमका लागि धेरैजसो जिम्मेवारी संघ (केन्द्र) सरकारले पालिकाहरूलाई दिएको छ । तर छुट्टै बजेट दिएको छैन । संघीय मामिला तथा सामान्य प्रशासनमन्त्री हृदयेश त्रिपाठीले गत साता पालिका प्रमुखअध्यक्षहरूसँग गरेको भिडयो संवादमा उनीहरूले बजेट अभावको कुरा उठाएका छन् । मन्त्री त्रिपाठीले गत साता ५८ स्थानीय तहका प्रमुखअध्यक्षसँग भिडियो कन्फरेन्समार्फत संवाद गरेका छन् । स्थानीय तहलाई बजेटको समस्या हुन थालेको नगरपालिका संघका महासचिव भीम ढुंगानाले बताए । नगर प्रमुखहरूसँग निरन्तर संवादमा छु, धेरैजसोले पालिकालाई काम थपिएको तर बजेट नथपिएको गुनासो गरेका छन्, उनले भने, भिडियो कन्फरेन्समा त्यसको जानकारी मन्त्री र मन्त्रालयलाई गराएको छु । सरकारले विपन्न परिवारलाई राहत वितरणसँगै कोभिड१९ नियन्त्रण र रोकथामका कार्यक्रमको जिम्मेवारी पालिकाहरूलाई दिएको छ । त्यसका लागि संघले पठाएको सामान्यीकरण अनुदान बजेटलाई रकमान्तर गरी कोष खडा गर्न भनिएको थियो ।कतिपय योजना छनोट भएर काम सुरु भइसकेको र कतिपयको सम्झौतासमेत भइसकेको अवस्थामा पालिकाले सामान्यीकरण अनुदानको सबै बजेट कोभिड१९ मा खर्चिने अवस्था नरहेको ढुंगानाको भनाइ छ । संघले परिपत्र गर्नुबाहेक अन्य जिम्मेवारी पूरा गर्न नसकेको उनले गुनासो गरे । संघले पठाएको सामान्यीकरण अनुदान, राजस्व स्रोतको बाँडफाँट, आन्तरिक राजस्वको बजेटबाट कोभिड१९ कार्यक्रममा खर्च गर्न पालिकाहरूलाई भनिएको छ । ती शीर्षकका रकम पालिकाहरूले आफूअनुकूल खर्च गर्न पाउने बजेट हो । यो आर्थिक वर्षमा खर्च नभए ती रकम पालिकाले अर्को वर्ष खर्च गर्न पाउँछन् । पालिकाहरूको गुनासो छ स्थानीय तहले योजना बनाएर खर्च गर्न पाउने रकमलाई नै कोभिड महामारीमा खर्च गराइएपछि आगामी दिनमा स्थानीय तहका विकास निर्माणको काम प्रभावित हुनेछ ।यतिबेलासम्म स्थानीय तहहरूले ७ लाख विपन्न, श्रमिक र सीमान्तकृत परिवारलाई राहत वितरण गरेका छन् । उक्त संख्या १ सय ७६ पालिकाबाट राहत वितरण भएका परिवारको हो । धेरै स्थानीय तहले अझै राहत वितरण थालिसकेका छैनन् । अर्कोतिर, लकडाउन थपिँदै गएपछि राहत दोहोर्याउनुपर्ने दबाब पनि स्थानीय तहलाई छ । खाद्यान्न अभावकै कारण सहरबाट घर फर्किनेको लर्को थामिएको छैन । दोहोर्याएर राहत बाँड्नुपर्ने अवस्था आइसकेको मध्यपुर थिमि नगरपालिका१ का अध्यक्ष सुरज खड्का बताउँछन् । एक पटक दिएको राहत सकिएको भन्दै विपन्न र श्रमिक परिवारले फेरि राहत मागेका छन्, उनले भने, लकडाउन थपिँदै गएकाले राहत थप्नुपर्ने स्थिति छ । तर बजेट अभावका कारण समस्या भइरहेको छ । वडाले नगरपालिकाले दिएको ५ लाख रुपैयाँ र अर्को दातृ संस्थाको सहयोगमा वडामा ७ सय ४५ परिवारलाई राहत बाँडेको थियो । पाँच जना परिवारलाई १५ किलोका दरले बाँडिएको चामल सकिएको विपन्न वर्गले बताउन थालेका छन् । राहत वितरण, त्यसको व्यवस्थापन र त्यसका लागि आर्थिक स्रोतसम्बन्धी समस्या स्थानीय तहहरूलाई थपिएको छ । लक्ष्य गरिएको भन्दा राहत लिनेको संख्या बढेको र दोहोर्याएरसमेत माग हुन थालेपछि स्थानीय तहलाई स्रोतको समस्या भएको हो । राहत दिनुपर्ने विपन्न र गरिबको औपचारिक पहिचानको रेकर्ड नहुँदा समस्या भएको पालिका प्रमुखहरूको भनाइ छ । गरिब तथा विपन्न परिवारलाई भारतमा जस्तै रासन कार्डको व्यवस्था गरिहाल्न उनीहरूको सुझाव छ । सरकारले एक महिनालाई पुग्ने गरी चार जनामाथिको परिवारलाई ३० किलो राहत वितरण गर्ने मापदण्ड बनाएर पालिकाहरूलाई पठाएको थियो । तर धेरैजसो पालिकाले राहत माग्नेको संख्या ठूलो र स्रोतको कमीका कारण त्यसलाई आधा घटाएर राहत वितरण गरेका छन् । लकडाउनको अवधि थपिँदै गएसँगै राहत माग्नेको संख्या पनि थपिएको गाउँपालिका महासंघका अध्यक्ष होमनारायण श्रेष्ठ बताउँछन् । कसरी स्रोत खोज्ने भन्ने हुन थालेको छ, उनले भने, खर्च हुन नसकेका ससर्त अनुदानलाई कोभिड१९ नियन्त्रणमा खर्च गर्ने बाटो संघले खोलिदिनुपर्छ । संघ सरकारले स्थानीय तहमा खर्चका लागि शीर्षक र सर्त तोकेर पठाउने त्यस्ता बजेटमा सम्पूर्ण अधिकार संघीय सरकारको हुन्छ । आर्थिक वर्षको अन्त्यमा स्थानीय तहमा खर्च हुन नसकेका त्यस्ता बजेट संघमै फर्किन्छ । कतिपय पालिका प्रमुखले आर्थिक दायित्व बढेकाले बजेटको माग गरेको मन्त्रालयका प्रवक्ता सहसचिव वसन्त अधिकारीले बताए । उहाँहरूले कोभिड१९ नियन्त्रण र रोकथामको कार्यक्रमका लागि संघले छुट्टै बजेट पठाओस् भन्नुभएको छ, उनले भने ।"
फोटोकपी कागजले एलसी भुक्तानी,"काठमाडौं (कास) अब फोटोकपी कागजातका आधारमा पनि प्रतीतपत्र (एलसी) रकम भुक्तानी हुने भएको छ । राष्ट्र बैंकले लकडाउनको समयमा सक्कली (ओरिजिनल) कागजपत्र समयमै आउन नसकेपछि फोटोकपीकै भरमा पनि भुक्तानी गर्न मिल्ने व्यवस्था गरेको हो । राष्ट्र बैंकले सोमबार सूचनामार्फत नयाँ व्यवस्थाबारे जानकारी दिएको हो । विदेशबाट सामान आयात गर्दा बैंकमार्फत रकम भुक्तानी गर्ने माध्यम एलसी हो । सामान्य अवस्थामा एलसीमार्फत रकम भुक्तानी गर्दा विदेशबाट सामान पठाएको प्रक्रियासहितका सक्कली कागजात हुनुपर्छ । अहिले विश्वका धेरै राष्ट्रमा लकडाउन भएकाले अन्तर्राष्ट्रिय कुरिअर सञ्चालन भएका छैनन् । राष्ट्र बैंकले अप्ठ्यारो परिस्थितिका लागि नयाँ व्यवस्था ल्याएको हो । विदेशबाट बन्दरगाहमा सामान आए पनि कागजात आइनपुगेकाले भुक्तानी रोकिएको छ, राष्ट्र बैंक विदेशी विनिमय व्यवस्था विभाग प्रमुख बमबहादुर मिश्रले भने । ती भुक्तानीका लागि यो व्यवस्था गरिएको हो । अवस्था सहज भए पनि यो व्यवस्थामा परिमार्जन गरिने उनको भनाइ छ । यस्तो भुक्तानीका लागि सम्बन्धित बैंकले एलसीको स्क्यान प्रति भने इमेलमार्फत पठाउनुपर्नेछ ।"
पोखरा नुडल्स र रारा पुनः सञ्चालनमा,"लकडाउनपछि बन्द पोखरा नुडल्स प्रालि र रारा चाउचाउ उत्पादन गर्दै आएको हिमश्री फुड्स सोमबारबाट सञ्चालनमा आएका छन् । पोखरा नुडल्सले एक सिफ्ट मात्रै सञ्चालनका लागि ८५ मजदुरलाई बोलाएको छ । उनीहरूलाई आवासीय सुविधा दिइएको छ । धेरै प्रकारका असहजताबीच उद्योग सञ्चालन थालेका हौं, उद्योगका कार्यकारी निर्देशक बाबुराम पन्तले भने, उद्योगमा शारीरिक दूरी कायम गरेका छौं । मौज्दात कच्चापदार्थबाटै उद्योग सञ्चालनमा ल्याइएको हो ।उद्योगले प्रतिदिन रम्बा, बोनस, जोजो चाउचाउ २५ हजार कार्टुन उत्पादन गर्दै आएको छ । अब भने १२ प्रतिशत मात्रै उत्पादन गरिने पन्तले बताए । पोखरा औद्योगिक क्षेत्रभित्र रहेको उद्योगमा २ सय ७५ कामदार छन् । यसैगरी रारा चाउचाउ उत्पादन गर्ने हिमश्री फुड्स पनि सोमबारबाट सञ्चालनमा आएको छ । उद्योगले पनि नजिकैका ५० जना कामदार बोलाएर एक सिफ्टमा उत्पादन थालेको हो । अधिकांश उद्योग नजिकै घर भएका हुनुहुन्छ । टाढाबाट कोही आएको भए आवासीय रूपमा राख्ने गरी उद्योग सञ्चालन गरेका हौं, उद्योगका महाप्रबन्धक अमित थापाले भने, स्टक कच्चापदार्थबाट काम सुरु गरिएको छ । यसअघि प्रतिदिन १०१२ टनसम्म रारा चाउचाउ उत्पादन हुने गरेकोमा अहिले भने त्यसको १५ प्रतिशत उत्पादन तयारीमा उद्योग छ । कोरोना संक्रमण रोक्न लकडाउन सुरु भएसँगै बन्द पोखरा औद्योगिक क्षेत्रभित्रका उद्योग पछिल्लो समय सञ्चालन हुन थालेका छन् । चार दिनअघि मात्र पोखरा फुड्स र गौरीशंकर फुड्स सञ्चालनमा आएका थिए । केही उद्योग सञ्चालनको तयारीमा रहेको पोखरा औद्योगिक क्षेत्र व्यवस्थापन कार्यालयका प्रबन्धक भूषणकुमार उपाध्यायले जानकारी दिए । सुजल, पन्थी र फिस्टेल डेरी कम क्षमतामा भए पनि नियमित सञ्चालन भइरहेको उनले बताए । सुजलले पाउडर दूध बनाइरहको छ । अन्नपूर्ण र हिमालयन बेभरेज (पानी), दुईवटा अक्सिजन ग्यास उद्योग, प्लास्टिक बोतल र जार बनाउने सत्यं इन्डस्ट्रिज, सुजल प्लास्टिक र पीआर नेसनल पनि नियमित सञ्चालनमा छन् । विश्व दाना उद्योग (कुखुराको दाना) र फलामको सामान बनाउने हिलटेक आइरन उद्योग पनि नियमित सञ्चालन भएको कार्यालयले जनाएको छ । नियमित सञ्चालित शान्ति इन्जिनियरिङले कोरोना संक्रमण जाँचका लागि फाइबरबाट स्वाब संकलन बुथ बनाएर पोखरा स्वास्थ्य विज्ञान प्रतिष्ठानलाई दिएको जनाएको छ । साथै कोरोना जाँच प्रयोगशालामा बायोमेट्रिक लक बनाइएको सञ्चालक वसन्त रेग्मीले बताए । अहिलेसम्म निरन्तर चलिरहेको गण्डकी टायल (ब्लक उद्योग) मा अब भने सिमेन्ट सकिएकाले समस्या पर्न थालेको छ । उपाध्यायका अनुसार ताजा पाउरोटी उद्योग सञ्चालनको तयारीमा छ । औद्योगिक क्षेत्रभित्र ७६ उद्योग छन् । त्यसमध्ये २७ उद्योग ८ देखि ५० प्रतिशत क्षमतामा चलेको कार्यालयले जनाएको छ । उत्पादन बिक्रीवितरणमा कठिनाइ र बजारमा कतिपय सामानको मागै नभएकाले पनि अन्य उद्योग बन्द भएको उपाध्यायको भनाइ छ । अहिलेसम्म पुरानै कच्चा पदार्थको स्टकले धानिरहेको पोखरा औद्योगिक क्षेत्र उद्योग संघका अध्यक्ष बलभद्र नकर्मीले बताए ।"
पाँच हजार रोपनीको तरकारी नष्ट,"असिनापानीले जिल्लाका प्रायः क्षेत्रमा क्षति पुर्याएको छ । पर्वत र बागलुङका मुख्य तरकारी पकेट क्षेत्रको तरकारी र फलफूलमा आइतबारको असिनापानीले ठूलो क्षति पुर्याएको कृषि ज्ञान केन्द्रले जनाएको छ । असिनाले बेमौसमी तरकारी, फलफूल र थन्काउने बेलाको गहुँ, जौलगायत बालीमा क्षति पुर्याएको किसानले बताएका छन् । कतिपय गाउँमा गोड्ने समयका मकैसमेत असिनाले थिचेको छ । यसअघि समेत दुई पटक परेको असिनाले कुस्मा र गलकोट नगरपालिका, जलजला र मोदी गाउँपालिकामा क्षति पुर्याएको थियो । तिनै गाउँमा समेत आइतबारको असिनाले केही बाँकी रहेको तरकारी बालीमा शतप्रतिशत क्षति पुर्याएको किसानको गुनासो छ । अस्तिअस्तिको असिनाले अलिअलि जोगिएको पनि अहिले सोत्तर परेको छ, जलजला८ का रामु सुवेदीले भने, दुःख जति माटोमा गयो । असिनाले सबैभन्दा धेरै महाशीला र पैयुँ गाउँपालिकामा क्षति पुर्याएको छ । करिब एक किलोसम्मका असिना परेको पैयुँ७ की उमादेवी बस्यालले बताइन् । मसला पिस्ने लोरा जत्रै असिना परेका छन्, उनले भनिन्, खेतीबालीको कुरै नगरौं । रुखका बोक्रासमेत खोल्सिएका छन् । फलेवास, जलजला, बिहादी, पैंयु र छिमेकी जिल्ला बागलुङको जैमिनीमा समेत असिनाले करोडौं रुपैयाँको अन्न, तरकारी र फलफूलमा क्षति पर्याएको कृषि ज्ञान केन्द्र पर्वतका प्रमुख वासुदेव रेग्मीले बताए । क्षतिको विवरण संकलन हुँदै छ, रेग्मीले भने, अन्नबालीभन्दा तरकारी र फलफूलमा धेरै क्षति भएको छ । सुन्तला, आँप, लिचीलगायत फलफूल फुल्ने समय भएकाले असिनाले फूल झारेपछि बोट रित्तै भएको उनको भनाइ छ । ज्ञान केन्द्रले संकलन गरेको विवरणअनुसार हालसम्म करिब पाँच हजार रोपनी क्षेत्रफलको तरकारी, फलफूल तथा अन्नबाली नष्ट भएको छ ।"
पाखाभरिका काँक्रा बोटमै पहेंलिए,"लटरम्म फलेका पाखाभरिका काँक्रा पहेंलिएका छन् । बिक्री गर्ने ठाउँ छैन । गण्डकी गाउँपालिका६ भुम्लिचोकका करिब डेढ सय किसानको दुःख खेर गएको छ । लकडाउन लम्बिने संकेत पाएका केही किसानले टिपेर बारीमा फालेका छन् । हजारौं रुपैया आम्दानी दिने काँक्रो यतिखेर पशु चौपायाको आहारा बनेको छ । बिक्री नहुने अवस्था आएपछि खेती नष्ट गर्न पानी हाल्न छाडेको स्थानीय केयरबहादुर श्रेष्ठले बताए । बोट मार्ने दुई तरिका छन्, दुई दिन बिराएर फल नटिपेपछि बोट यसै पहेंलिन्छ, उनले भने, पानी नपाएपछि बोट मर्ने नै भयो । पहिले काँक्रा फलाउन पानी हाल्थ्यौं, अहिले बोट मार्न पानी हाल्न छाड्यौं । फागुन दोस्रो साता उत्पादन बिक्री सुरु गर्दा प्रतिकिलो १ सय ३० रुपैयाँसम्म मूल्य पाएका थिए । लकडाउनपछि प्रतिकिलो १३ रुपैयाँमा पनि नबिकेको स्थानीय धनमाया श्रेष्ठले बताइन् । उनले लगाएको तीन रोपनी क्षेत्रफलको काँक्रो बिके ३ लाख रुपैयाँसम्म आम्दानी हुने थियो । अहिलेसम्म तीन लट बेचें । चैत १३ पछि बजार लानै सकेको छैन, काँक्रो जति बोटमै सुकिसके, उनले भनिन् । उत्पादित कृषि उपज पृथ्वी राजमार्गअन्तर्गत फिस्लिङ पुर्याएपछि काठमाडौं, पोखरालगायत सहरमा पुर्याइन्थ्यो । लकडाउनका कारण सवारी नचल्दा फिस्लिङसम्म पनि पुर्याउनै नसकिएको स्थानीय लुननारायाण श्रेष्ठले गुनासो गरे । डोकोमा बोकेर फिस्लिङ पुर्याउँदा पनि काँक्रो बिकेन, बिक्री भए पनि मूल्य थोरै पाउँदा झनै घाटा लाग्यो, उनले भने । गत वर्ष साढे ५ लाख रुपैयाँको काँक्रो बेचेका श्रेष्ठले यस वर्ष डेढ लाख पनि आम्दानी नभएको जानकारी दिए । आम्दानीको मुख्य स्रोत नै यही हो, उनले भने, काँक्रो बेचेर चामल किन्थ्यौं । वर्षभरिलाई नुनतेल किन्न पनि पुगेकै थियो । तर अब वर्षभरि नै दुःख झेल्नुपर्छ ।उत्पादित काँक्रो बिक्री भए एकै किसानले २ देखि ७ लाखसम्म कमाउने स्थानीय मेखवबादुर थापाले बताए । अहिले बारीतिर हेर्न पनि मन लाग्दैन, उनले भने, काँक्रो पाकेर बसेको छ, अचार हालूँ भने पनि साध्य लाग्दैन, टिपेर गोरुलाई दिएका छौं । विदेश छाडेर खेतीमा लागेका युवा पनि निराश भएका छन् । यस वर्ष आम्दानीसम्म नओतेको थापाको भनाइ छ । मल, श्रम गर्दा एउटा किसानको ५० हजारदेखि १ लाख रुपैयाँ खर्च भएको छ, उनले भने, त्यही लगानी पनि नउठ्ने भयो ।भुम्लिचोक, ताङलीचोक र मकैसिङको बुट्टारका क्षेत्रका प्रायः किसानका काँक्रो नबिकेको गाउँपालिकाले जनाएको छ । गाउँपालिकाभरि दैनिक ५० टन काँक्रो उत्पादन हुने प्रमुख प्रशासकीय अधिकृत राकेश गुरुङ बताउँछन् । किसानका दुःख देखेका छौं, बिक्रीमा कसरी सहजीकरण गर्न सकिन्छ भनेर गाउँपालिकामा पनि छलफल भएको छ, उनले भने । गाउँपालिकाभरि झन्डै दुई सय किसानले उत्पादन गरेको कृषि उपज नबिकेको उनको भनाइ छ । भुम्लिचोककै डाँडागाउँका किसानले पनि काउली मासेका छन् ।"
लोमसको ह्यान्ड सेनिटाइजर,काठमाडौं (कास) लोमस फार्मास्युटिकल कम्पनीको ह्यान्ड सेनिटाइजर बजारमा आएको छ । बजारमा सेनिटाइजर अभाव नहोस् भनेर उत्पादन सुरु गरिएको कम्पनीले जनाएको छ । कम्पनीले दैनिक १० हजार बोतल सेनिटाइजर उत्पादन गरिरहेको बताएको छ । एक सय एमएल (मिलिलिटर) सेनिटाइजरको मूल्य एक सय ५० रुपैयाँ रहेको कम्पनीको भनाइ छ ।
पञ्चकन्याका कर्मचारीले दिए ५ लाख,काठमाडौं (कास) पञ्चकन्या समूहमा कार्यरत कर्मचारीले तिलोत्तमा नगरपालिकालाई ५ लाख रुपैयाँ र १ हजार थान मास्क सहयोग गरेका छन् । समूहको कोटिहवास्थित कारखानामा कार्यरत कर्मचारीले चैतको पारिश्रमिकबाट केही दिनको रकम कट्टा गरेर नगरपालिकाको प्रकोप व्यवस्थापन कोषमा सहयोग गरेका हुन् । कोरोना भाइरस संक्रमणबाट समस्यामा परेका मजदुर तथा विपन्न परिवारलाई राहत पुर्याउने उद्देश्यले उक्त रकम सहयोग गरिएको समूहले जनाएको छ ।
राहतमा राजनीति,"(परासीबाट नवीन पौडेल, कपिलवस्तुबाट मनोज पौडेल, नेपालगन्जबाट रूपा गहतराज र बर्दियाबाट कमल पन्थी)"
वन जोगाउनै गाह्रो,"लकडाउनले मुलुक ठप्पै रहेका बेला वन क्षेत्रभित्र भने तस्करहरूको बिगबिगी बढेको छ । खासगरी तराई र चुरे क्षेत्रका वनभित्र तस्करहरू सलबलाउन थालेका हुन् । ती क्षेत्रका धेरैजसो डिभिजन वन कार्यालयका प्रमुखहरू कार्यस्थलमा नहुँदा झनै समस्या देखिएको छ । त्यस्ता गिरोह दिउँसोभन्दा रातमा वन क्षेत्रभित्र प्रवेश गर्ने गरेको देखिन्छ । बाराको डिभिजन वन कार्यालयले वन्यजन्तु तस्करी गर्ने गिरोहलाई बुधबार मध्यराति पक्राउ गरेबाट त्यसको पुष्टि हुन्छ । गस्तीमा रहेको वनको टोलीले बाराको मधुवन क्षेत्रबाट ५० फिट लामो जाल, भाला, बन्चरो, टर्चलाइटसहित आठ जनालाई पक्राउ गरेको डिभिजन वन अधिकृत मन्जुर अहमदले बताए । उनीहरूलाई वन्यजन्तु मार्ने कसुरअनुसार कारबाही अघि बढाइएको छ ।रौतहटमा डिभिजन वन कार्यालय प्रमुख विनोद सिंहले वन्यजन्तु सिकार गर्न जंगल छिर्नेहरूलाई नियन्त्रण गर्नै गाह्रो भएको बताए । दिउँसो भए त लखेटेर भगाइरहेका छौं, उनले भने, रातमा जंगल छिर्नेहरूलाई नियन्त्रण गर्न गाह्रो छ, सबका हातमा बन्दुक हुन्छ । केही दिनअघि तस्करलाई नियन्त्रण गर्ने क्रममा दुवै पक्षबीच गोली हानाहान भएको थियो । केही दिनयता कार्यालयले गस्ती पनि बढाएको छ ।मोरङको डिभिजन वन कार्यालय प्रमुख विशाल घिमिरे लकडाउनले खाली भएका व्यक्तिहरू जंगल छिर्ने र वन्यजन्तुको चोरी सिकार गर्ने गतिविधिमा संलग्न हुने क्रम बढेको बताउँछन् । केही दिनअघि वन कार्यालयको गस्तीले बन्दुकसहित व्यक्तिलाई पक्राउ गरेपछि अहिले चित्तल, बँदेल र वन कुखुरालगायतका जीव मार्न पासोको प्रयोग गर्न थालेको पाइएको छ । घिमिरेका अनुसार पथरी क्षेत्रमा गस्ती टोलीले मंगलबार वन्यजन्तुलाई पासोमा पार्न हालिएको जाल नियन्त्रणमा लिएको छ । जंगलमा वनकुखुरा मार्ने, खाने र त्यस क्रममा डढेलो लाग्ने भएकाले वन कार्यालयले सबैतिर गस्ती बढाएको उनले बताए । वाग्मती प्रदेशका मकवानपुर, सिन्धुली र चितवनलगायत जिल्ला पनि वन संरक्षणका दृष्टिले संवेदनशील हुन् । मकवानपुर र सिन्धुलीमा दुईदुईवटा डिभिजन वन कार्यालय छन् । ती क्षेत्रबाट वन पैदावार तस्करी र अवैध रूपमा ढुंगा उत्खनन हुने भएकाले संवेदनशील मानिन्छन् । केही समयअघि केही व्यक्तिहरूलाई पक्राउसमेत गरिएको थियो । चितवन वन क्षेत्र निकुञ्जसँग जोडिएकाले आफैंमा संवेदनशील मानिन्छ । पूर्वी नवलपरासीका विभिन्न वन क्षेत्रमा पनि तस्करले केही दिनअघि रुख काटेको पाइएको थियो । सुदूरपश्चिम प्रदेशको वन निर्देशनालय, धनगढीका प्रमुख हेमराज विष्टले धेरैजसो डिभिजनल वन प्रमुखहरू जानकारी नै नदिई र बिदा नलिई काठमाडौं बसेकाले सुदूरपश्चिमका वन संरक्षणमा समस्या देखिएको बताए । कोरोनाबाट बच्न सामाजिक दूरी कायम गर्ने भनिएको छ, विष्टले भने, तर डीएफओहरू कामै नगरी कार्यस्थलबाट भागेका छन्, त्यही भएर चुनौती थपिएको छ, डीएफओ नभएका जिल्लाबाट वास्तविक रिपोर्टिङ हुन सकेको छैन ।कैलाली, कञ्चनपुर र डडेलधुरा बढी संवेदनशील जिल्ला हुन् । वन क्षेत्र र जनसंख्या पनि तिनै जिल्लामा बढी छ । प्रमुख विष्टले कैलाली र कञ्चनपुरका विभिन्न क्षेत्रमा काठ चोरी नियन्त्रण गर्न समस्या परेको बताए । आज पनि असनाको गोलियासहित कैलाली, पहलमानपुर क्षेत्रमा केही व्यक्ति समातिएको जानकारी आएको छ, विष्टले भने । डिभिजन वन कार्यालय कञ्चनपुरका प्रमुख अजयविक्रम मानन्धर बिदा नै नलिई काठमाडौंमा बसेका छन् । काठमाडौं बसे पनि फिल्डमा स्थानीय कर्मचारी धेरै भएकाले उनीहरूमार्फत संरक्षण र अनुगमन भइरहेको उनको दाबी छ । डडेलधुराको डिभिजन वन कार्यालयका प्रमुख विष्णुप्रसाद आचार्य पनि लकडाउनले आफू काठमाडौंमा थन्किए पनि तस्करी नहोस् भनेर कर्मचारीमार्फत निगरानी बढाइरहेको बताउँछन् । सम्भावित चोरी निकासी रोक्न स्थानीय तह, उपभोक्ता समूह र सुरक्षा निकायहरूसँग समेत सहकार्य गरिएकाले अहिलेसम्म अवैध गतिविधि हुन नपाएको उनले सुनाए ।"
तस्करी गर्ने १० पक्राउ,"दाङ (कास) लकडाउनको मौका छोपी जिल्लाका विभिन्न वन क्षेत्रमा चोरी तस्करी बढ्न थालेको छ । मानिसहरूको चहलपहल कम भएको मौका छोपी तस्करी गर्ने १० जनालाई पक्राउ गरिएको डिभिजन वन कार्यालयले जनाएको छ । उनीहरूलाई कार्यालयको सशस्त्र वन सुरक्षा शाखाको थुनामा राखिएको छ ।चोरी तस्करी बढ्न थालेपछि जिल्लास्थित आठ वटै सबडिभिजन कार्यालयबाट गस्ती बढाइएको छ । सबै सबडिभिजन कार्यालयका कर्मचारीलाई चरणबद्ध रूपमा रात्रि तथा दिवा सत्रमा गस्तीका लागि खटाइएको कार्यालयका प्रमुख दीपक ज्ञवालीले बताए । गस्तीका क्रममा पक्राउ परेका व्यक्तिलाई कानुनी कारबाहीसमेत थालेको उनले जानकारी दिए । उनका अनुसार लकडाउन अवधिभर विभिन्न ६ ठाउँबाट वन पैदावार चोरी तस्करी गरिरहेको अवस्थामा उनीहरूलाई गस्ती टोलीले पक्राउ गरेको हो । तीन ट्र्याक्टर र काठ पनि बरामद भएको छ । लकडाउनको मौका छोपी तस्करी बढ्यो । प्रायःजसो तस्करी नहुने नयाँ ठाउँमा समेत अहिले तस्करी भएको छ, उनले भने, लामो समयदेखि वन पैदावार तस्करीमा संलग्न पेसेवरहरू नै अहिले पक्राउ परेका हुन् । वनमै रुख काटिरहेको अवस्थामा उनीहरूलाई फेला पारेका हौं ।गस्ती टोलीले पश्चिम दाङमा सिकार गर्न प्रयोग गरिएको भरुवा बन्दुक, बारुद र गोली बरामद गरेको छ । बबई गाउँपालिका७, हुरुमसल्लेरी र सातपोखरी सामुदायिक वन क्षेत्रको सिमानाबाट ती हतियार बरामद गरिएको वन कार्यालयले जानकारी दिएको छ । चोरी सिकारी भइरहेको सुराकीका आधारमा शुक्रबार पुरनधारा सबडिभिजन वन कार्यालयबाट गएको गस्ती टोलीले सिकारीले प्रयोग गर्ने एक थान भरुवा बन्दुक, बारुद, दुई थान सिसाको गोली र तीन थान बेरिङ बरामद गरेको हो । गस्ती टोलीलाई देखेपछि सिकारी हतियार फालेर भागेको डिभिजन प्रमुख ज्ञवालीको भनाइ छ । घटनालगत्तै वन क्षेत्रमा खोजी गर्दा सिकारीले वन्यजन्तु मार्ने क्रममा लुक्न बनाएका मचान (रुखमाथि बनाएका छाप्रा) फेला पारेको छ ।"
सडेको दाल बाँड्दा फेरि ३ वडाध्यक्ष पक्राउ,"बारा (कास) लकडाउनले बिचल्ली परेका आधा दर्जन वडाका सयौं परिवारलाई राहतमा खाद्यान्न बाँड्दा गुणस्तरहीन दाल दिएको उजुरीपछि पक्राउ पर्नेहरू आठ जना पुगेका छन् । सोमबार कलैया उपमहानगरपालिकाका थप तीन जना वडाध्यक्ष पक्राउ परेका हुन् । पक्राउ पर्नेमा कलैया११ का वडाध्यक्ष सर्वनारायण चौधरी, १३ का राजनप्रसाद कुर्मी र २६ का महेश साह छ्न् ।यसअघि कलैया१ का वडाध्यक्ष हरिओम साह सोनार, ७ का सर्फुलाह अंसारी र २० का वडासचिव खेदु मियाँ अन्सारीसहित यादव कोल्डस्टोरका कर्मचारी कुष्ण यादव र धनलक्ष्मी दाल मिलका सञ्चालक तेजकरण जैन पक्राउ परेका थिए । उनीहरूमाथि कालोबजारी ऐनअन्तर्गतको मुद्दामा कारवाही गर्न प्रहरीले जिल्ला प्रशासन कार्यालयबाट म्याद थप गरी हिरासतमा राखेको छ । कलैया७ मा रहेको यादव आइस एण्ड कोल्ड स्टोरमा चार वर्षदेखि भण्डारण गरेको रहरको दाल खरिद गरी राहतमा बाँडेको आरोप छ । कोल्डस्टोरमा भण्डारण गरिएको बाँकी ३ सय ८० बोरा दाल प्रहरीले सिल गरिसकेको छ ।"
वितरणमा विवाद,राजविराज (कास) विपन्न र मजदुरीबाट गुजारा गर्ने परिवारलाई राहत वितरणका क्रममा सप्तरीका विभिन्न स्थानमा विवाद भएको छ । कतै झडप भएर जनप्रतिनिधि नै घाइते भएका छन् भने कतै विवादले राहत वितरण स्थगित गरिएको छ । केही स्थानमा वडास्तरीय संयन्त्र निर्माण पनि हुन सकेको छैन । केही ठाउँ भने विवादकै बीच राहत वितरण कार्य जारी छ ।राहत वितरणकै क्रममा आइतबार कञ्चनरूप नगरपालिकामा भएको विवादका क्रममा एक समूहको आक्रमणबाट जनप्रतिनिधि घाइते भएका छन् । इलाका प्रहरी कार्यालय कञ्चनरूपका डीएसपी मकेन्द्रकुमार मिश्रका अनुसार सोमबार वडा नम्बर ८ मा राहत वितरणमा विवाद उत्पन्न हुँदा एक समूहको आक्रमणबाट वडा सदस्य सञ्जय पासमान घाइते भएका थिए । उनलाई जोगाउन गएका उनका भाइ सुरेश पासमान पनि घाइते भएका छन् । वडा सदस्य सञ्जयको टाउको फुटेको छ । उनको टाउकामा चारवटा टाँका लगाइएको र बीपी कोइराला स्वास्थ्य विज्ञान प्रतिष्ठान धरानमा उपचार भइरहेको डीएसपी मिश्रले बताए । विपन्नले राहत नपाएको र नपाउनुपर्ने पनि पाउनेको सूचीमा रहेको जस्ता विवादपछि राहत वितरण स्थगित गरिएको छ ।सप्तरीकै डाक्नेश्वरी नगरपालिकामा पनि सोमबार राहत वितरणका क्रममा विवाद भएको छ । डाक्नेश्वरी८ मा राहत वितरण सुरु भएपछि स्थानीय बासिन्दा र जनप्रतिनिधिबीच विवाद भएको थियो । समयमै सुरक्षाकर्मीको थप बल पुगेकाले स्थिति नियन्त्रणमा लिइएको थियो । अहिले सो वडाको राहत वितरण स्थगित गरिएको नगरप्रमुख शिवनारायण साहले बताए ।
ढाँटेर लिए जरिवाना,नवलपरासी (कास) सुनवल नगरपालिकाले ढाँटेर राहत लिनेलाई जरिवाना गर्ने भएको छ । त्यसरी राहत लिनेलाई पाँच हजार जरिवाना र सम्पत्ति विवरणको मूल्यांकन गर्न आउँदा सिफारिस नदिने निर्णय गरेको छ । त्यसका लागि नगरपालिकाले अनुगमन समितिसमेत गठन गरेको छ । घरमा कमाइ गर्ने र आयस्रोत नभएका व्यक्तिबाहेक अन्यले झूटा विवरण पेस गरेर राहत लिएको पाइएमा जरिवाना र सम्पत्ति मूल्यांकन सिफारिस रोक्का गर्ने निर्णय गरिएको नगरप्रमुख भीमबहादुर थापाले बताए । १३ वडा रहेको नगरपालिकामा वडा कार्यालयमार्फत १ हजार ९ सय १० जना विपन्नको लगत संकलन गरिएको छ । अनुगमन समितिले तथ्यांकका आधारमा घरमै पुगेर अनुगमन गर्ने जनाइएको छ ।
लाराको त्यो कीर्तिमान,"लाराको कीर्तिमान पछि कीर्तिमानले धेरैतिर सुखबोध गराएको थियो । यस्तोमा ट्रिनिडाडका प्रधानमन्त्रीले निकै उत्सुक भएर लाराका लागि घर किनेको घोषणा गरेका थिए । जोन्सनले अगाडि लेखेका छन्, त्यहाँका आधाभन्दा बढी टापुहरू लाराको नाममा पुनः नामाङ्कन गरिएको थियो । लाराले यति धेरै संख्यामा उपहार पाए कि जुन लिँदा उनलाई ७ सय ९ मिनेट क्रिजमा बिताउनभन्दा सस्तो भयो ।बेलायतको नयाँ बेटिङ कम्पनी स्पोर्टिङ इन्डेक्स भन्नेले त्यो शृंखलामा लाराले कुल ३ सय ७५ रन बनाउँछ भन्नेमा बेटिङ गरेको थियो, तर एन्टिगुवामा त्यो कीर्तिमानी इनिङ्स खेल्नु अगाडि नै लाराले ४ सय २३ रन बनाइसकेका थिए । हिसाब गर्दा लाराले हानेको प्रत्येक रनको १ हजार पाउन्ड परेको थियो र कुलमा ५ लाख ६२ हजार ५ सय पाउन्ड ।  दुई महिनापछि लाराले अर्को कीर्तिमानी इनिङ्स खेले । वारविकसायरबाट खेल्दै उनले इंग्लिस काउन्टीमा डरहमविरुद्ध अविजित ५ सय १ रन बनाएका थिए । प्रथम श्रेणीको क्रिकेटमा एक इनिङ्समा ५ सय रन बनाउने उनी एक्लो खेलाडी हुन् ।  लाराको कीर्तिमान सन् २००३ को अक्टोबरमा अस्ट्रेलियाका म्याथ्यु हेडनले कमजोर जिम्बावेविरुद्ध ३ सय ८० रन बनाउँदै तोडेका थिए । तर त्यो ६ महिनाका लागि मात्र रह्यो । ३ सय ७५ रन बनाएको ठीक १० वर्षपछि लाराले अविजित ४ सय रन बनाए । प्रतिद्वन्द्वी अरु कोही थिएन, त्यही इंग्ल्यान्ड थियो । मैदान पनि त्यही एन्टिगुवाको रिक्रिएसन नै थियो । ईएसपीएन क्रिकइन्फो"
वाटफोर्डमा तलब रोकिने,लन्डन (एजेन्सी) वाटफोर्ड इंग्लिस प्रिमियर लिगमा पहिलो रोजाइका खेलाडीको तलब रोक्ने तेस्रो क्लब भएको छ । यसअघि साउथह्याम्पटन र वेस्ट ह्यामले पनि आफ्ना पहिलो रोजाइमा पर्ने टिमका खेलाडीको तलब नदिने घोषणा गरेका थिए । कोभिड१९ को महामारीका कारण उत्पन्न विषम परिस्थितिमा क्लबहरूले यो निर्णय गरेको हो । यस्तै आर्सनल र चेल्सीले पनि आफ्ना खेलाडीको तलबबाट निश्चित रकम कट्टा गर्ने निर्णय गरेको थियो । वाटफोर्डको व्यवस्थापनमा रहेका प्रमुख कार्यकारीहरूले पनि आफ्नो निश्चित समयको तलब पाउने छैनन् । लिगमा वाटफोर्ड रेलिगेसनबाट बच्न संघर्षरत छ ।
रोमाका खेलाडीले तलब नलिने,"रोमा (एएफपी) एएस रोमाका खेलाडी तथा प्रशिक्षक पाउलो फोन्सेसाले यस सिजनको बाँकी तलब नलिने भएका छन् । कोभिड१९ महामारीका कारण कमजोर आर्थिक स्थितिमा पुगेको इटालीको सिरी ए टिमलाई सहयोग गर्न यो निर्णय भएको क्लबले आइतबार जनाएको छ । यो निर्णयअनुसार खेलाडी, प्रशिक्षक तथा उनका सहयोगी कर्मचारीले मार्च, अप्रिल, मे र जुनको तलब लिने छैनन् । सिजनको अन्त्यमा टिमले एक निश्चित उद्देश्य हात पार्न सफल रहेमा खेलाडी र प्रशिक्षकलाई फेरि कुनै न कुनै प्रकारको भत्ता दिइने पनि सहमति भएको क्लबले जनाएको छ ।"
रोनाल्डोभन्दा मेसी राम्रो,"लन्डन (एजेन्सी) लियोनल मेसी र क्रिस्टियानो रोनाल्डोमध्ये कुन फुटबल खेलाडी राम्रो भन्ने बहसमा इंग्ल्यान्डका पूर्व खेलाडी डेविड बेकह्याम पनि सामेल भएका छन् । द टाइम्सलाई दिएको अन्तर्वार्तामा इन्टर मियामी क्लबका मालिक बेकह्यामले भनेका छन्, बार्सिलोनाका मेसी विश्व फुटबलकै सबैभन्दा महान् र उत्कृष्ट खेलाडी हुन् । म्यानचेस्टर युनाइेटड लिजेन्डसमेत रहेका बेकह्यामले दुबै खेलाडी आधुनिक फुटबलका बाँकी खेलाडीमध्ये स्तरीयताका आधारमा धेरै अगाडि रहेको बताउँदै त्यसमा पनि मेसी नै उत्कृष्ट रहेको मानेका छन् । बेकह्याम पेरिस सेन्ट जर्मेनमा छँदा उनले बार्सिलोनासँग खेल्दा मेसीविरुद्ध खेल्ने अवसर पाएका थिए ।"
