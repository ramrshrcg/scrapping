शीर्षक,विवरण
कोभिड१९ संक्रमण दोस्रो चरणमा,अब क्वारेन्टाइन १४ दिनभन्दा बढी स्वास्थ्य तथा जनसंख्या मन्त्रालयका प्रवक्ता डा विकास देवकोटाले क्वारेन्टाइनमा बस्ने समय १४ दिनबाट बढाउने बताएका छन् । १४ दिन बित्दासमेत केहीलाई संक्रमण देखिएकाले क्वारेन्टाइनको सीमा बढाउन जरुरी रहेको बताए । विभिन्न ठाउँमा विदेशबाट आएकालाई १४ दिनसम्म क्वारेन्टाइनमा राख्ने गरिएको थियो ।
ठूलो दुर्घटनाको जोखिम,"सरसर्ती हेर्दा यो भाइरसले पूर्वबाट अपवाद संख्या छाडेर एकैपटक पश्चिमका देशमा ठूलो मानवीय क्षति पुर्याइरहेको छ । यस भाइरसबारे विदेशी भाषामा लेखिएको पहिलो लेखमध्ये मेरो नेपालीमा प्रकाशित लेख पनि पर्छ । मध्यरातमा सो लेख लेख्दै गर्दा आजको मितिसम्म यस्तो भयावह स्थिति सिर्जना हुन्छ भनेर कल्पनासमेत गरेको थिइनँ । सिंगापुर, हङकङ, कोरियाजस्ता देशले कोरोना संक्रमित देखिनासाथ नियन्त्रणका उपाय कडा रूपमा अपनाउँदा व्यापक फैलावटबाट रोकेको देखिन्छ । संक्रमितको संख्या भने आगामी दिनमा केही घटबढ हुन सक्छ । तर यी देशमा एकै दिनमा सयौंको संख्यामा कोरोना भाइरसको कारण मृत्युवरण गर्नॅपरेको समाचार सुन्नुपरेको छैन । नेपालमा पनि आयातित केसहरू बढ्दै गइरहेको अवस्थामा समुदायमा नजाओस् भन्नका लागि धेरै मेहनत गर्नॅपर्ने हुन्छ । सोसल डिस्ट्यान्स कोरोना भाइरसको प्रसारण रोक्नमा सबैभन्दा प्रभावकारी विधि मानिन्छ । हालको लकडाउनले सबैभन्दा ठूलो भूमिका निर्वाह गरेको छ । यसको पालनामा भने अझै कडाइ गर्न जरुरी छ ।स्वास्थ्यकर्मीलाई व्यक्तिगत सुरक्षा कवच (पीपीई) कोरोना शंकास्पद वा संक्रमितको उपचार गर्दा सबैभन्दा आवश्यक सामग्री हो । यसको प्रयोगबिना काम गर्दा स्वास्थ्यकर्मी आफैं संक्रमित हुन सक्ने र थप अरूलाई संक्रमण फैलाउन सक्ने सम्भावना रहन्छ । हुन त पीपीई संक्रमित बिरामीको उपचारमा खटिने स्वास्थ्यकर्मीले मात्र लगाए पनि पुग्ने हो । तर जुन अस्पतालमा फिबर क्लिनिक चलाइएको छ, त्यहाँका स्वास्थ्यकर्मीलाई पनि पीपीई व्यवस्था गरिनुपर्छ । वैज्ञानिक अनुसन्धानात्मक लेखहरूले लक्षणविहीन संक्रमितबाट पनि अरूलाई कोरोना सर्न सक्छ भनेर देखाएको छ । नेपालमा हालसम्मका कोरोना संक्रमितमा लक्षण कडा भएको देखिएको छैन वा लक्षणविहीन अवस्थामा भेटिएका छन् । यो अवस्था नै हाम्रा लागि सबैभन्दा चुनौतीपूर्ण देखिएको छ । हाम्रो प्रोटोकलमा विदेशबाट आए पनि लक्षण नदेखिए प्रयोगशाला परीक्षण गर्नॅपर्दैन भन्ने छ । विदेशबाट आएको व्यक्ति संक्रमित रहेछ र क्वारेन्टाइनमा बसेको रहेनछ भने सो व्यक्तिले अरूलाई सार्ने सम्भावना अत्यधिक हुन्छ । यस्तो अवस्थामा स्थानीय सरकारले कडा अनुगमन गर्न सक्नुपर्छ, नत्र भने ती सबै व्यक्तिको नमुना (लक्षण भए पनि नभए पनि) संकलन गरी जाँच गर्नॅपर्छ । यसले सुरुवाती समयमा संक्रमण पत्ता लाग्नेछ र उपचारमा सहजता ल्याउनेछ । हालै नेपालमा पहिलोपटक स्थानीय स्तरमा कोरोना संक्रमण देखिएको कुरा सार्वजनिक भएको छ । यो नै ठूलो दुर्घटना नभए पनि हामीले अझै हेलचेक्र्य्राइँ गर्दै गए अप्रिय घटना हुन सक्नेतर्फ भने यसले संकेत गरेको छ । अब स्थानीय स्तरमा कोरोना देखिएको ठाउँमा जतिसक्दो छिटो कन्ट्याक्ट ट्रेसिङ गरेर सबैलाई परीक्षणको दायरामा ल्याउनुपर्छ । यो समुदाय स्तरमा पुग्नु अगावै द्रुत गतिमा गरिसक्नुपर्छ ।अब जोखिमको स्तर ह्वात्तै बढेकाले हामीले नयाँ रणनीतिका साथ अगाडि बढ्नुको विकल्प छैन । कोरोनाको संक्रमण फैलिएको पनि तीन महिना पुगिसकेको छ । यस अवधिमा नेपालले युरोप तथा अमेरिका जस्तो नियति भोग्नुपरेको त छैन तर आगामी दिनमा त्यस्तै नियति भोग्नु नपरोस् भन्नाका लागि हाल देखिएको कमीकमजोरीलाई सुधार्दै लैजानुपर्छ । यो विषम घडीमा हामी सबैले आआफ्नो ठाउँबाट सहयोग गरौं र एकजुट भई कोरोनाविरुद्ध लडौं । (डा पुन शुक्रराज ट्रपिकल तथा सरुवा रोग अस्पतालको क्लिनिकल रिसर्च युनिटका संयोजक हुन् ।)"
संक्रमितका १०० सहयात्री सम्पर्क बाहिर,इन्फोग्राफिक : रामकृष्ण श्रेष्ठ
"नडराउनुस्, बिस्तारै निको हुन्छ","डिस्चार्जपछि पोजिटिभ रिपोर्टत्यतिबेला कोभिड१९ को परीक्षण सुविधा नेपालमा उपलब्ध रहेनछ । डाक्टरका अनुसार मेरो लक्षण कोरोनासँग मिल्दोजुल्दो थियो, यसैले म शंकाको घेरामा भने थिएँ । अस्पतालमा भर्ना हुँदा स्याम्पलहरू लिइएको थियो । मेरो स्याम्पल तीन दिनपछि हङकङको ल्याबमा पठाइयो । स्वास्थ्य मन्त्रालयले पत्रकार सम्मेलन गरेर जनवरी २४ मा मेरो कोरोना परीक्षणको रिपोर्ट पोजेटिभ आएको जानकारी दियो । यो खबर मैले पनि मिडियाबाटै सुरुमा थाहा पाएको हुँ । सुरुमा त विश्वास लागेन । जानाजान पोजेटिभ भनेको जस्तो पनि लाग्यो । तर लक्षण भने मिल्दोजुल्दै नै थियो । किनकि रुघाखोकी लाग्दा हाम्रो शरीर त्यति कमजोर हुँदैन । कोरोनाले भने कमजोर बनाउने रहेछ । श्वासप्रश्वास छिटोछिटो हुन्थ्यो । पोजेटिभ रिपोर्ट आएको सुन्दा परिवारमा खासै डराइनँ किनकि म ठीक भइसकेको थिएँ ।रिपोर्ट आएपछि रुममै बस्नु भनेर डाक्टरहरूले भने । निको भएपछि मैले साथी र एकदुई जना आफन्तलाई मात्र भेटेको थिएँ । अस्पतालमा (जनवरी २६ तिर) मेरो पुनः परीक्षण गरियो । रिपोर्ट नेगेटिभ आयो । फेरि अर्कोपटक पनि परीक्षण भयो । जनवरी ३१ को रिपोर्टमा पनि नेगेटिभ नै आयो । त्यसपछि मात्र बल्ल मलाई घर जान सक्नुहुन्छ भनेर डाक्टरहरूले भने । कोरोना संक्रमित भइसकेको म चाँडै रिकभर भएँ र निको भएर घर फर्किएँ ।कोरोना लाग्दैमा मरिँदैनअहिले म घरमै सामान्य दिनचर्या बिताइरहेको छु । युनिभर्सिटीको अनलाइन मिटिङ भइरहेको हुन्छ । पेपर वर्कहरू छन्, त्यसमै व्यस्त छु । प्रोजेक्ट वर्क पनि गरिरहनुपर्ने हुन्छ ।अहिले कोभिड१९ बारे सामाजिक सञ्जालमार्फत धेरै भ्रामक सूचनासमाचार प्रवाह भइराखेका छन् । यही कारण पनि धेरै मानिसमा कोरोना फोबिया भएको देख्छु । संक्रमण भइहाले अलि बूढापाकालाई केही गाह्रो होला तर हामीजस्ता युवालाई सामान्य लक्षण नै हुन्छ । मलाई चौबिसै घण्टा ज्वरो आएन । तापक्रम थपघट भयो । तर एकदमै उच्च पनि आएन । मेरो ९९ देखि १०२४ सम्म उच्च ज्वरो थियो ।यदि कसैलाई संक्रमण भइहाले नडराउनु, बिस्तारै निको हुन्छ । जसमा प्रतिरक्षा प्रणाली कमजोर छ वा कुनै रोग छ, त्यस्ता व्यक्तिलाई अलि गाह्रो हुने हो । तर कोरोना लाग्दैमा मरिँदैन, निको भइन्छ । यसका लागि आशावादी बन्नुपर्छ, नकारात्मक सोच्नु हुन्न ।"
सुदूरपश्चिममा संक्रमण तीब्र,धनगढीमै परीक्षण सुरुउच्च जोखिम देखिएपछि कोरोना भाइरसविरुद्धको परीक्षण बिहीबारदेखि धनगढीको सेती प्रादेशिक अस्पतालमा सुरु भएको छ । एकजना विशेषज्ञ सहित ४ जनाको टोलीबाट अस्पतालमा स्थापना गरिएको प्रयोगशालामा परीक्षण सुरु भएको हो । तर हालसम्म परीक्षण भएका पोजेटिभ केसहरू राष्ट्रिय प्रयोगशाला टेकु र नेपाली सेनाको छाउनी अस्पतालमा परीक्षण गरिएको हो ।
नियन्त्रणमा सरकार सुस्त,"कोभिड१९ बाट संक्रमितको संख्या ९ पुगिसक्दा पनि महामारी नियन्त्रणका लागि सरकारको सुस्त शैलीमा परिवर्तन देखिएको छैन । कोभिड१९ सँग सम्बन्धित व्यक्तिको परीक्षण र उपचारका संलग्न चिकित्सक तथा स्वास्थ्यकर्मीका लागि व्यक्तिगत सुरक्षा सामग्री (पीपीई) लगायतका वस्तुको देशैभर अभाव छ । स्वास्थ्य मन्त्रालयले त्यसलाई सम्बोधन गर्न उल्लेख्य केही काम गरेको छैन । बलजफ्ती तरिकाले किनिएका सामग्री पनि कमसल र महँगो परेपछि खरिद प्रक्रिया नै रद्द गरेको मन्त्रालयको हातबाट अब खरिदको अधिकार नै खोसिएको छ । मन्त्रिपरिषद्ले संक्रमणको महामारीसँग जुध्न स्वास्थ्य मन्त्रालयसँगको समन्वयमा नेपाली सेनाले रक्षा मन्त्रालयमार्फत औषधिलगायतका उपकरण तथा सामान खरिद गर्ने निर्णय गरेको छ । मन्त्रिपरिषद्ले बनाएको कोभिड१९ क्राइसिस म्यानेजमेन्ट सेन्टर (सीसीएमसी) ले पनि काम सुरु गरिसकेको छ । जसको मुख्यालय छाउनीस्थित ब्यारेकभित्र छ ।अहिलेको विषम परिस्थितिसँग जुध्न सरकारले जे जति तयारी गरिरहेको छ, त्यो पर्याप्त छैन । सरकारले विभिन्न निर्णय गरेर सबै कुराको व्यवस्थापन गरिरहेको दाबी गरे पनि काठमाडौं उपत्यकामा हब अस्पताल भनेर तोकिएका कुनै पनि स्वास्थ्य संस्थाले आधारभूत पीपीई पनि पाएका छैनन् । स्वास्थ्य मन्त्रालयले सातै प्रदेशमा केही हजार थान पीपीई, मास्क, पञ्जा, थर्मोमिटर पठाए पनि उपत्यकाभित्र रहेका अस्पताललाई केही बाँडिएको छैन । उपत्यकाका हब अस्पतालले आफ्नै हिसाबमा उपचारमा आवश्यक सामग्री जोहो गरिरहेका छन् ।मीनभवनस्थित निजामती कर्मचारी अस्पतालका एक चिकित्सकले दिएको जानकारीअनुसार मन्त्रालयबाट केही साताअघि ५० वटा पीपीई प्राप्त भए पनि पछिल्लो समय भने केही दिइएको छैन । एक जना शंकास्पद बिरामी आए थोरैमा पनि ४५ वटा पीपीई त प्रयोग भइहाल्छ, उनले भने, हामीले पीपीई अपुग हुने देखेरै पाटन अस्पतालले झैं धोएर प्रयोग गर्न मिल्ने पीपीई अर्डर गरेका छौं । मन्त्रालयको भर परेर मात्रै त भएन नि ।स्वास्थ्य मन्त्रालयले कोभिड१९ का विषयमा बोले कारबाही गर्ने धम्की दिएकाले चिकित्सकहरू आफ्नो नाम खुलाउन चाहँदैनन् । एक निजी अस्पतालका सञ्चालकले भने, सरकारले आफूले केही पनि तयारी गरेको छैन । त्यसबाट ध्यान हटाउनका लागि कहिले चिकित्सक त कहिले अस्पताललाई कारबाही गर्ने भनेर धम्क्याइरहेको छ ।उनका अनुसार पीपीईकै अभाव भएसम्म प्रायः सबै अस्पतालमा कोभिड१९ को संक्रमण भएको शंका लागेका बिरामीले दुःख पाउने निश्चित छ । मैले व्यवस्थापनको पक्षबाट शंकास्पद बिरामी भर्ना गरेर उपचार गर त भनेकै हुन्छु । तर उपचारमा संलग्नहरूका लागि मैले पीपीई लगायतका सामग्री पनि त दिन सक्नुपर्यो नि, उनले भने, उपचार गर्ने चिकित्सककै ज्यान जोखिममा पर्ने भएपछि उसले म उपचार गर्दिनँ भन्न पाउने कि नपाउने ? चिकित्सकलाई सबै जोखिम मोलेर उपचार गर भनेर व्यवस्थापनले कुन हैसियतमा भन्ने ?उनले सरकारले आँखामा छारो हालेर कसलाई झुक्याउन खोजेको हो भन्ने आफूले नबुझेको बताए । केही बोल्न पनि नपाइने । बोले पनि डर, नबोली काम गर्ने वातावरण नै छैन, उनले भने ।पाटन अस्पतालका निर्देशक विष्णु शर्माले सरकारबाट कुनै पीपीई प्राप्त नगरेको बताए । उनले केही संस्था तथा नगरपालिकाले थोरै संख्यामा दिएको र अस्पतालले पनि पीपीई बनाउन थालेको जानकारी दिए । कुनै रिसाइकल गरेर पनि प्रयोग गरिन्छ, उनले भने, सरकारबाट आएको छैन । पुग्दो छैन काम चलाइरहेका छौं । यस्तै हब अस्पतालका रूपमा तोकिएको त्रिवि शिक्षण अस्पतालका निर्देशक डा प्रेमकृष्ण खड्गाले स्थानीय रूपमा बनाइएको पीपीई अस्पतालमा ५०६० थान रहेको बताए । हामीसँग भएको पीपीई पुनः प्रयोग गर्न मिल्ने खालको हो । स्टेरेलाइज गरेर पुनः प्रयोग गर्छौं, उनले भने, सरकारबाट भने आएको छैन । सायद आउँछ होला ।स्याटेलाइट अस्पतालका रूपमा तोकिएको अस्पताल नर्भिकका कार्यकारी निर्देशक राजेन्द्रबहादुर सिंहले भने अस्पतालले पीपीईको जोहो आफैं गरेको बताए । हिजो मात्र बाहिरबाट सामान आएको छ । केही पीपीई पनि आएको छ । कति छ, हेर्न भ्याएको छैन, उनले भने, हामीसँग १५ वटा आइसोलेसन बेड छ । त्यसका लागि पुग्दो ल्याएका छौं । एक निजी अस्पतालमा कार्यरत चिकित्सकका अनुसार सरकारले पर्याप्त परीक्षण नगरेर ठूलो गल्ती गरिरहेको बताए । उनले सरकारले आफ्नो कमजोरी देखिने डरले धेरै परीक्षण नगरेको हो कि भन्ने लाग्न थालेको सुनाए । मास टेस्टिङ गर्दा धेरै संख्यामा संक्रमित देखिए उपचारको प्रबन्ध गर्न सकिँदैन भनेर पनि सरकार डराएको हो कि ? उनले भने, त्यो होइन भन्न सकिने अवस्था छैन । सरकारी तयारी शून्य छ ।सरकारले सातै प्रदेशमा चीनबाट ल्याइएका र प्राप्त भएका सामग्री केही संख्यामा भने वितरण गरेको छ । सातै प्रदेशलाई केन्द्र सरकारले एक हजार थान पीपीईलगायत केही हजार थान पञ्जा, एन९५ मास्क, थर्मोमिटर दिएको छ । तर प्रदेशमा दिइएको पीपीई पनि गुणस्तरीय नभएको र पीपीईमा गाउन मात्रै भएको भनेर सर्वत्र आलोचना भइरहेको छ । स्वास्थ्य सेवा विभागका महानिर्देशक महेन्द्र श्रेष्ठले भने, यस्तै भएकाले त खरिद प्रक्रिया रद्द भएको हो । पीपीईमा गाउन मात्रै छ । पीपीईका लागि आवश्यक बाँकी सामग्री स्थानीय बजारबाट खरिद गरेर दिन्छौं । उनले विभागले कहाँकहाँ, कसलाई कति स्वास्थ्य सामग्री उपलब्ध गरायो भन्नेबारे भने आफूलाई अक्षरशः थाहा नभएको प्रतिक्रिया दिए । हामीले माग भएर आएका स्थानमा दिन सक्ने जति पठाइरहेको छौं, उनले भने, कहाँ कति संख्यामा दिइएको छ भनेर चाहिँ व्यवस्थापन महाशाखामै गएर बुझ्नुस् ।"
प्यास मेटिने गरी पानी पनि पिउन पाएका छैनौं,"झुलाघाट नाकाको पुल खुल्ने हल्ला सुनेर भारतको अल्मोडाबाट उनी दुई दिन पैदल हिँडेर त्यहाँ पुगे । चैत १८ मा पुगेका बैतडीको पुरचौडी नगरपालिका८, मल्लादेहीका दीपकसिंह धामीले दुई दिनसम्म झुलाघाट बजार र पुल आसपास खुला आकाशमुनि दिनरात कटाए । तीन दिनअघि मात्रै उनीहरूलाई भारतको पिथौरागढ जिल्ला प्रशासनले सार्वजनिक ठाउँ, वन विभागको कार्यालय र विद्यालयमा क्वारेन्टाइनमा राखेको छ । सुरक्षित राख्छौं भनेर सबैलाई राखेको हो । तर, हामीले तिर्खा मेटिने गरी पानीसम्म खान पाएका छैनौं । ३० जनाभन्दा धेरैलाई एकै ठाउमा राखिएको छ, उनले फोनमा भने, चामल र दालमात्र दिएको छ । आफैं पकाएर खानुपर्छ तर पानी, दाउरा केही पनि छैन । नजिक धारा छुन र बारीमा दाउरा लिन जान पनि पाउँदैनौं । रोग लिएर आएका छौ भनेर गाली गर्छन् । झुलाघाट नाकामा दीपकजस्तै झन्डै साढे तीन सय नेपाली अलपत्र छन् । जसमा महिला र बालबालिकासमेत छन् । बीच बाटोमा पनि धेरै नेपाली बसिरहेको दीपक बताउँछन् । लकडाउनपछि यस क्षेत्रका धेरै जना कैलाली र कञ्चनपुरका सिमानाका भएर नेपाल भित्रिए । भारत गएका कतिपय भने घर पायक पर्ने भन्दै झुलाघाट नाकामा जम्मा भएका थिए । नयाँ वर्षको चाड बिसुसम्म फर्कने भनेर काम गर्न भारत गएको थिएँ, दीपकले भने, घरनजिकै पुगेर अलपत्र परियो । उनी दुई महिना अघिमात्रै रोजगारीका लागि अल्मोडा गएका थिए ।सीमापारि नै क्वारेन्टाइनमा राखिएका पुर्चौडी नगरपालिका८ का वीरेन्द्र पाठकले ६ वटा थालमा ३० जनाले पालो कुरेर भात खाने गरेको सुनाए । सरकारमा बसेकाहरूले हामी पनि नेपाली हौं भन्ने किन बिर्सिए ?, उनले आक्रोश पोखे, हामी भोट हालेर आएका थियौं । तर, अहिले यो अवस्था आएको छ । आजसम्म नेपालका कसैले पनि खोजखबर गरेको छैन । सांसद, मन्त्रीलाई फोन गरे पनि सबै उठाउँदैनन् । उठाएकाले माथि कुरा भइरहेको छ मात्र भन्छन् ।भात पकाउन एउटा मात्र भाँडो दिइएको र आलोपालो गरी पकाएर खाने गरेको उनले दुखेसो पोखे । पेट भर्न नभई ज्यान जोगाउनलाई मात्र दाल, चामल दिएको भारतीयहरूले भन्दै आएको उनले सुनाए । काम गर्ने अफिस बन्द हुँदा खर्च पनि ल्याउन पाइएन, दीपकले भने, अहिले आफ्नैले हामीलाई देश छिर्न दिएका छैनन् । यताकाहरूले केही गरेनन् भनेर कति भन्नु ? हाम्रो त यहाँ बिजोग छ । ओड्ने, ओछ्याउने कपडा पनि छैन । उताबाट ल्याएका तन्ना, सिरकका खोलहरू बिछ्याएर भुइँमा रात बिताइरहेका छौं । कसैसँग यति पनि छैन । कोरोनाभन्दा आफूहरू खान नपाएर र भीडमा बस्दा अरुनै रोग लाग्ने खतरा बढेको उनीहरूले चिन्ता जनाए । हामी कसैलाई पनि नछोएर १४ दिन होइन २६ महिना क्वारेन्टाइमा बस्ने थियौं, नेपाल मात्र जान पाएको भए । यताको अपहेलना र दुःख सहनुभन्दा भोकै भए पनि आफ्नै घरमा मर्ने रहर छ, दीपकले याचना गरे ।यहाँ रोकिएकामध्ये अधिकांश नेपाली बझाङ र बैतडीको पुर्चौडी नगरपालिका, मेलौली नगरपालिका, दोगडाकेदार, सिगास गाउँपालिकालगायतका रहेका पुर्चौडीका रामबहादुर धामीले बताए । उनका अनुसार दार्चुलापारि रोकिएका नेपाली महाकाली तरेर गएको खबर सुन्दा झुलाघाटका नेपालीले पनि त्यस्तै योजना बनाएका थिए । तर, धेरैजसो पौडिन नसक्ने हुँदा त्यसो गर्न नसकेको उनको भनाइ छ ।बैतडीका सहायक प्रमुख जिल्ला अधिकारी लोकन्द्रसिंह नेगीले माथिल्लो निकायबाट आदेश नआएकाले आफूहरूले केही गर्न नसकेको बताए । सरकारले गर् भनेपछि हामी तयार छौं । केही समयअघि पहिले रोकिएकालाई ल्याएका पनि थियौं, नेगीले भने । उनका अनुसार २ सय २७ जना सीमापारि रोकिएका छन् ।"
सेना र स्वास्थ्य सेवा विभाग दुवैबखरिद प्रक्रियामा,"स्वास्थ्य सामग्री खरिदको जिम्मा नेपाली सेनालाई दिने निर्णयको आलोचना भएपछि सरकारले स्वास्थ्य सेवा विभागबाट पनि खरिद प्रक्रिया सँगसँगै अघि बढाउने भएको छ ।मन्त्रिपरिषद्को निर्णयअनुसार नेपाली सेनाले सरकारसरकार (जीटूजी) प्रक्रियाबाट खरिदका लागि काम सुरु गरिसकेको छ । तर, सेनाले ल्याउनुअघि नै नियमित खरिद प्रक्रियाबाट कुनै सामान ल्याउन सक्ने अवस्था बने त्यसका लागि प्रक्रिया अघि बढाउने निर्णय कोभिड१९ रोकथाम तथा नियन्त्रण उच्चस्तरीय समन्वय समितिले गरेपछि स्वास्थ्य सेवा विभाग फेरि खरिदको काममा अग्रसर हुन लागेको हो ।यसअघि खरिदमा अनियमितता भएपछि विभागले ओम्नी ग्रुपसँगको सम्झौता रद्द गरेको थियो । मन्त्रिपरिषद्ले जीटूजी प्रक्रियाबाट सेनाले खरिद गर्ने निर्णय गरेपछि विभाग पछि हटेको थियो । तर नागरिक प्रशासनलाई कमजोर बनाएर जंगी प्रशासनलाई खरिदको काम सुम्पेको भन्दै चर्को आलोचना भएपछि उपप्रधानमन्त्री ईश्वर पोखरेल नेतृत्वको समितिले बिहीबार चतुर्याइँपूर्वक नयाँ निर्णय गरेर विभाग पनि खरिद प्रक्रिया छ भन्ने देखाउन खोजेको हो । समितिको निर्णयपछि विभागले खरिदबारे छलफल गरिरहेको बताएको छ । आवश्यक स्वास्थ्य सामग्री खरिदबारे छलफल गरिरहेका छौं, खरिदको विषयमा छिट्टै निर्णय गर्नेछौं, विभागका महानिर्देशक महेन्द्र श्रेष्ठले शनिबार कान्तिपुरसँग भने । निश्चित समयावधि तोकेर विभागले खरिदका लागि आह्वान गर्ने र त्यो अवधिमा सामान आउन नसक्ने अवस्थामा जीटूजीबाट खरिद गर्ने समितिको निर्णय छ । कोभिड१९ को संक्रमण रोकथाम तथा नियन्त्रण गर्न आवश्यक पर्ने औषधि तथा उपकरणहरू निजी क्षेत्रबाट प्रतिस्पर्धात्मक रूपमा खरिद गर्ने व्यवस्था स्वास्थ्य तथा जनसंख्या मन्त्रालयले मिलाउने । निर्धारित अवधिभित्र निजी क्षेत्रबाट प्रतिस्पर्धात्मक रूपमा औषधि, उपकरण तथा सामग्री पर्याप्त आपूर्ति हुन नसकेमा जीटूजी प्रक्रिया अवलम्बन गरी खरिद गर्ने समितिको निर्णयमा छ ।मन्त्रिपरिषद्को चैत १६ को निर्णयमा भने कोरोना भाइरस रोकथाम र नियन्त्रणका लागि आवश्यक सामग्री नेपाली सेनाले जीटूजी प्रक्रियामार्फत ल्याउने उल्लेख छ । उक्त निर्णयको आधारमा सेना भने खरिदमा सक्रिय भइसकेको छ । सरकारको निर्णयअनुसार कोरोना भाइरस रोकथामका लागि कति सामान ल्याउने, केके ल्याउनेलगायतका विषयमा छलफल भइरहेको छ, छिट्टै यसबारे टुंगो लाग्छ, सैनिक प्रवक्ता विज्ञानदेव पाण्डेले भने । उनका अनुसार जीटूजी प्रक्रियामार्फत गए पनि स्वास्थ्य सामग्री ल्याउन करिब १० दिन लाग्छ ।जीटूजी प्रक्रियाबाट खरिदका लागि नै १० दिन लाग्ने भएपछि त्यो अवधिअगावै अरू सप्लायर्स कम्पनीहरूले सामान ल्याउन सक्ने सम्भावना कम हुन्छ । यसअघि पनि जम्मा पाँच दिनको समय तोकेर सामान ल्याउन विभागले कम्पनीहरूलाई अफर गरेको थियो । त्यति अवधिमा गर्न नसक्ने भन्दै अरू सप्लायर्सहरू पछि हटेका थिए । अरू पछि हटेको बहानामा ओम्नी कम्पनीलाई खरिदमा छिराइएको थियो । स्रोतका अनुसार अहिले पनि विभागले छोटो समय दिएर आह्वान गर्ने र त्यो अवधिमा सप्लायर्सहरूले सामान ल्याउन नसक्ने अवस्था सिर्जना भएको भन्दै सेनामार्फत हुने खरिद प्रक्रियाको औचित्य पुष्टि गर्न चलाखीपूर्ण निर्णय भएको हो ।"
प्रशासनविद् भन्छन् सेना खरिदमा जोडिनु कानुनविपरीत,"मुलुकभरका सरकारी अस्पताललाई अत्यावश्यक स्वास्थ्य सामग्री जीटूजी प्रक्रियाबाट खरिद गर्ने जिम्मा नेपाली सेनालाई दिने सरकारको निर्णय सार्वजनिक खरिद ऐनको मर्मविपरीत रहेको टिप्पणी प्रशासनविद्हरूले गरेका छन् । जीटूजीमा सरकारको कूटनीतिक च्यानल (परराष्ट्र मन्त्रालय) मार्फत पहल गरी खरिद प्रक्रिया अघि बढाइनुपर्नेमा सैन्य डिप्लोमेसी को बाटो अख्तियार गर्नु कानुनी रूपमै गलत भएको उनीहरूले बताए । कोभिड१९ को रोकथाम, नियन्त्रण र उपचारमा चाहिने स्वास्थ्य सामग्री तत्काल ल्याउन छोटो प्रक्रियाबाट खरिद गर्ने निर्णय सही भए पनि सेनालाई जिम्मा दिनु कानुनी रूपमै नमिल्ने धारणा प्रशासनविद्को छ । जीटूजीमा सरकार अर्थात् जुन सार्वजनिक निकायले खरिद गर्नुपर्ने हो, त्यसले परराष्ट्र मन्त्रालयमार्फत पहल गर्ने हो । यस्तो खरिद प्रक्रियामा सैन्य डिप्लोमेसी प्रयोग गर्ने होइन, पूर्वसचिव बिमल वाग्लेले कान्तिपुरसित भने, सरकारले नै मित्रराष्ट्रको सरकारसित पहल गरेर तत्काल अत्यावश्यक सामग्री खरिद गर्ने हो । जीटूजी भन्दै सेनालाई सामान खरिदको जिम्मा दिनु सुहाउने कुरा होइन, कानुनसम्मत पनि हुँदैन । स्वास्थ्य सामग्री खरिद सेनाको अनुभव र दक्षता भएको विषय पनि होइन । उनले स्वास्थ्य सामग्री खरिद गर्न स्वास्थ्य मन्त्रालय, स्वास्थ्य सेवा विभाग या सरकारी निकायले नसकेर नेपाली सेनालाई दिइएको गलत सन्देश राष्ट्रिय तथा अन्तर्राष्ट्रिय रूपमा गएको समेत बताए । त्यसले सरकारको सक्षमता र विश्वसनीयतामाथि गम्भीर प्रश्न उठेको छ, उनले भने । एकाध व्यक्तिले गलत नियत राख्दा अघिल्लो खरिद प्रक्रिया विवादमा पर्यो भन्दैमा जीटूजी र सार्वजनिक खरिद ऐनको मर्मविपरीत सेनालाई अगाडि सार्दा सिभिलियन नेतृत्वका सबै सरकारी निकाय अक्षम रहेको सन्देश गएको पूर्वसचिव वाग्लेको भनाइ छ । यसले सिंगो निजामती तथा स्वास्थ्य प्रशासन डेमोरलाइज हुन पुगेको उनले बताए । अघिल्लो विवादास्पद खरिद प्रक्रियाबाट डराएका एकाध व्यक्तिकै पहलमा सेनाको खरिदमाथि अख्तियार दुरुपयोग अनुसन्धान आयोगले छानबिन गर्न मिल्दैन भनेर नै ऐनको मर्मविपरीत यो विकल्प रोजिएको बुझाइसमेत वाग्लेको छ । अख्तियारले छानबिन गर्न मिल्दैन भनेर नै सेनालाई जिम्मा दिइएको हो, यो विकल्प रोज्नुमा अरू कुनै कारण छैन, उनले भने ।सार्वजनिक खरिद नियमावलीको सोझै खरिदसम्बन्धी व्यवस्था रहेको नियम ८५ को उपनियम ५ख मा सार्वजनिक निकायले कुनै अन्तर्राष्ट्रिय अन्तरसरकारी संस्था वा विदेशी मुलुकको सरकार या त्यस्तो मुलुकको सार्वजनिक निकायसँग कुनै मालसामान खरिद गर्नुपर्दा त्यस्तो संस्था, सरकार वा निकायबाट निर्धारित बिक्री मूल्यमा सोझै खरिद गर्न सक्नेछ उल्लेख छ ।अर्का प्रशासनविद्का अनुसार नियमावलीमा उल्लिखित सार्वजनिक निकाय भनेको सरकारले अत्यावश्यक स्वास्थ्य सामग्री खरिद गर्न बजेट दिएको स्वास्थ्य मन्त्रालय र मातहतको स्वास्थ्य सेवा विभाग नै हो । सार्वजनिक खरिद अनुगमन कार्यालयको नेतृत्व सम्हालिसकेका बहालवाला एक सचिवले भने, कानुनतः खरिदको जिम्मेवारी स्वास्थ्य मन्त्रालय र विभागको हो, बजेट स्वास्थ्य मन्त्रालय र विभागमा रहने, सेनाले खरिदको जिम्मा दिन मिल्दैन ।ती सचिवले स्वास्थ्य सामग्री खरिद गर्न सेनालाई जिम्मा दिने निर्णयले कोभिड१९ को महामारी नियन्त्रण तथा संक्रमणको आशंकामा परेका र संक्रमित बिरामीको उपचारमा अहोरात्र खटिरहेका सम्पूर्ण चिकित्सक तथा स्वास्थ्यकर्मीको मनोबल गिराएको बताए । स्वास्थ्य मन्त्रालय र विभागको खरिदमा त्यहाँका स्वास्थ्य अधिकारीहरू सक्षम छैनन् भन्दै मन्त्रिपरिषद्ले सेनालाई खरिदको जिम्मा दिँदा स्वास्थ्यकर्मीहरू डेमोरलाइज भएका छन् । अरू सरकारी निकायको हकमा पनि यस्तै हुँदै जाने हो भने भोलि सिंगो सिभिलियन अथरिटीको मनोबल गिर्छ । त्यतिबेला सरकार कसरी चलाउने ? ती अधिकारीले भने ।ती सचिवका अनुसार जीटूजीमा मुलुकको एउटा मन्त्रालय र मातहतको निकायले अर्को राष्ट्रको समकक्षी मन्त्रालय या निकायसित सोझै खरिदको प्रक्रिया अपनाइन्छ । कृषि मन्त्रालय र मातहतको कृषि सामग्री संस्थानले भारतीय कृषि मन्त्रालय र मातहतको निकायसित सोझै जीटूजी प्रक्रियाबाट बर्सेनिजसो रासायनिक मल खरिद गर्ने गरेका छन् । यसमा सरकारको कूटनीतिक च्यानल उपयोग गरिएको हुन्छ ।जीटूजी प्रक्रियाबाट चीनबाट स्वास्थ्य सामग्री खरिद गर्ने जिम्मा सेनालाई दिइएको छ । चीनको सेना या त्यहाँको रक्षा मन्त्रालयले स्वास्थ्य सामग्री उत्पादन गर्ने होइनन् । चीनमा त्यहाँको सरकारले निजी क्षेत्रका १९ संस्थालाई गुणस्तरीय स्वास्थ्य सामग्री उत्पादन गर्ने कम्पनीमा सूचीकरण गरेको छ, ती सचिवले भने, हाम्रो मुलुकको सेनाले चीनबाट स्वास्थ्य सामग्री ल्याउन चिनियाँका निजी या स्वायत्त कम्पनीसित खरिद गर्नुको विकल्प छैन । विदेशी निजी क्षेत्रसित स्वास्थ्य सामग्री खरिद कसरी जीटूजी हुन सक्छ ?अर्का पूर्वसचिव शरदचन्द्र पौडेल भने कुनै विदेशी मुलुकमा निर्यातका लागि ससर्त प्रतिबन्धित सामग्री खरिदका लागि मात्र जीटूजी प्रक्रिया अपनाउनु उपयुक्त हुने बताए । कुनै मुलुकमा कुनै सामान निर्यातका लागि रेस्ट्रिक्टेड छ भने कूटनीतिक च्यानलबाट जीटूजी प्रक्रिया अपनाएर पहिला प्रतिबन्ध खुलाउन लगाउने र त्यसपछि सोझै खरिद गर्ने गरिन्छ । यस्तोमा मात्र जीटूजी प्रक्रिया अपनाउने हो, उनले भने । सरकारले यो प्रक्रियाबाट विदेशी मुलुकबाट नेपाली सेनाका लागि हतियार खरिद गर्ने गरेको छ ।पौडेलले सेनामा स्वास्थ्य सामग्री खरिद गर्ने, आएका सामान स्पेसिफिकेसन अनुसार भएनभएको जाँच्ने अनुभव नभएकाले पनि मन्त्रिपरिषद्को निर्णय गलत रहेको बताए । हाम्रो सेना स्वास्थ्य सामग्री खरिद गर्न दक्ष छैन, सामान गुणस्तरीय र स्पेसिफिकेसनअनुसार आयोआएन भनेर हेर्ने अनुभवी र दक्ष जनशक्ति पनि उससित छैन, उनले भने । उनी स्वास्थ्य सामग्री खरिदको जिम्मा कानुनअनुसार सम्बन्धित मन्त्रालय र विभागलाई दिनु उपयुक्त हुने बताउँछन् ।"
प्रधानमन्त्रीको रहस्यमयी मौनता,"सरकारले लकडाउन घोषणा गरेपछिको पहिलो साता नेकपा नेतृत्वको सरकार निकै सक्रिय भयो । कोभिड१९ को महामारीविरुद्ध लड्नका लागि भन्दै सरकारले विभिन्न निर्णय गर्यो, सरकारबाहिर रहेका पार्टीका अरू नेताहरू शान्तजस्तै देखिए ।पछिल्लो समय स्वास्थ्य उपकरण खरिद प्रकरण बाहिर आएपछि सेल्फ क्वारेन्टाइन मा बसेका सचिवालय सदस्यहरू जुर्मुराएका छन् । सचिवालयका अधिकांश सदस्यले जतिसक्दो छिटो सचिवालय बैठक बोलाएर सतहमा आएका विवादबारे स्पष्ट पार्न माग गरे पनि पार्टी अध्यक्ष एवं प्रधानमन्त्री केपी शर्मा ओलीको बेवास्ताका कारण बैठक बस्न नसकेको सचिवालय सदस्यहरूले नै बताएका छन् । सचिवालय सदस्य झलनाथ खनालले आफूहरूले बैठक बोलाउनुस् भनेर बारम्बार भने पनि अध्यक्षहरूले नबोलाएको बताए । हामीले बैठक बोलाउनुस् भनेका छौं, छलफल गर्नुपर्ने इस्यु धेरै छन्, नेता खनालले भने, खोई किन हो, अहिलेसम्म बोलाइएको छैन । केही सूचना पनि आएको छैन । उनले सचिवालय बैठक डाक्ने विषयमा कार्यकारी अध्यक्ष पुष्पकमल दाहालले प्रयत्न गरिरहेको जानकारी दिए ।प्रधानमन्त्री केपी शर्मा ओली दोस्रो पटक मिर्गौला प्रत्यारोपण गरेर फर्किएपछि नेकपा सचिवालयको बैठक एक पटक बसेको छ । गत चैत ५ मा बसेको बैठकले एसइई परीक्षा स्थगित गर्नुपर्ने, सीमा नाकामा आउजाउ रोक्नुपर्नेलगायत सुझाव सरकारलाई दिएको थियो । शीर्ष नेताहरूको सुझावकै आधारमा सरकारले चैत ६ देखि सुरु हुने एसईई परीक्षा स्थगन गर्ने निर्णय गरेको थियो । त्यसयता मन्त्रिपरिषद्को बैठक तीन पटकसम्म बसेको भए पनि पार्टी सचिवालय बैठक भने बस्न सकेको छैन ।प्रवक्ता नारायणकाजी श्रेष्ठका अनुसार विश्वभर महामारीका रूपमा फैलिरेहको कोभिड१९ को आतंकका विषयमा अहिलेसम्म पार्टीभित्र औपचारिक छलफल भएको छैन । कोभिड१९ विरुद्ध सिंगो राष्ट्रलाई एकताबद्ध बनाएर सबै जुट्न जरुरी छ, त्यस विषयमा पार्टीमा एक पटक पनि छलफल भएको छैन, प्रवक्ता श्रेष्ठले भने, लकडाउन अवधि सकिने मिति पनि आउँदै छ, यसरी कहिलेसम्म जान सकिन्छ भन्नेबारे छलफल गरौं भन्ने हो तर बैठक आह्वान भएको छैन । उनले बैठक डाक्ने विषयमा प्रधानमन्त्री केपी शर्मा ओली र अर्का अध्यक्ष दाहालबीच सहमति भए पनि कहिले बोलाउने भन्नेबारे जानकारी नआएको बताए । चैत ५ यता दुई पटक मात्रै ओलीसँग भेटघाट गरेका दाहालले पार्टीको बैठक डाक्ने विषयमा शनिबार टेलिफोनमा कुरा गरेका थिए । हामीले आग्रह गरेपछि प्रचण्डजीले प्रधानमन्त्रीसँग कुराकानी गरेर बैठक बस्ने विषयमा सहमति भयो भन्नुभएको थियो, एक सचिवालय सदस्यले कान्तिपुरसँग भने, मिति, स्थान र समय तोकेर खबर आउँछ भन्ने कुरा थियो, अहिलेसम्म आएको छैन । प्रवक्ता श्रेष्ठले सतहमा आएका विभिन्न विवादबारे छलफल गर्नुपर्ने भए पनि बैठक बस्न नसकेका कारण पार्टीको आधिकारिक धारणा सार्वजनिक गर्न नसकिएको बताए । सतहमा देखापरेका राष्ट्रिय महत्त्वका कतिपय विषय छन्, कतिपय विषयमा पार्टीले छलफल गरेर स्पष्ट पार्नुपर्ने कुरा छ भने स्पष्ट पारौं, कतिपय विषयमा पार्टीले छानबिनको अनुरोध गर्नुपर्नेछ भने त्यो पनि गरौं भनिएको हो, श्रेष्ठले भने, पार्टी एकताबद्ध रूपमा स्पष्ट भएर अघि बढ्न बैठक बसेर छलफल गर्नुपर्नेछ, बैठक जसरी भए पनि बस्छ ।सरकारले ओम्नी समूहसँग स्वास्थ्य उपकरण किन्ने भनेर गरेको निर्णय विवादको उत्कर्षमा पुगेपछि उक्त समूहसँग सम्झौता तोडेको छ । सरकारको यो निर्णय पारदर्शी नभएको भन्दै नेकपाभित्र आलोचना भइरहेका बेला स्वास्थ्य उपकरण खरिदको जिम्मा सेनालाई दिने निर्णय बाहिरिएको छ । नेपाली सेनालाई व्यापार व्यवसायमा लगाउने सरकारी निर्णयमा समेत पार्टीपंक्ति सन्तुष्ट हुन सकेको छैन । सरकारका यस्ता निर्णय पारदर्शी र पार्टीभित्र समेत छलफल गरेर हुनुपर्नेमा प्रधानमन्त्रीले बैठक डाक्नसमेत आनाकानी गरिरहेको नेकपा नेताहरूको भनाइ छ ।कतिपय नेताहरूले सामाजिक साञ्जालमा स्टाटस लेखेरसमेत मौनता तोड्न प्रधानमन्त्रीसँग आग्रह गरेका छन् । प्रधानमन्त्री ओलीनिकट मानिने स्थायी कमिटी सदस्य कृष्णगोपाल श्रेष्ठले फेसबुक स्टाटसमार्फत प्रधानमन्त्रीलाई राष्ट्रका नाममा साहसिक र ऐतिहासिक सम्बोधन गर्न सुझाव दिएका छन् ।अध्यक्ष दाहालले गत बुधबार प्रधानमन्त्री ओलीसँग भेटेर स्वास्थ्य उपकरण खरिदमा अनियमितता भएको खबरबारे कुरा गरेका थिए । त्यतिखेर उनीहरूबीच यस विषयमा गम्भीर भएर छलफल गर्ने र आवश्यक परे छानबिन गर्ने सहमति भएको थियो । त्यतिखेर पनि सचिवालय बैठक डाक्ने विषयमा कुराकानी भए पनि निर्णय भने भएको थिएन । वरिष्ठ नेता माधवकुमार नेपालले पनि अहिलेको उपयुक्त विकल्पमा छलफल नभएकाले जतिसक्दो छिटो सचिवालय बैठक डाक्नुपर्ने बताए । बसेर छलफल गरेपछि धेरै विषयमा क्लियर होइन्छ, नेता नेपालले भने, अहिले अधिकांश सचिवालय सदस्यहरू पनि बैठक बोलाऔं भन्नेमै हुनुहुन्छ, मेरो धारणा पनि त्यही हो ।"
"कैलाली, कञ्चनपुर र बागलुङमा र्यापिड टेस्ट बढाइने","काठमाडौं (कास) सरकारले कैलाली, कञ्चनपुर र बागलुङमा कोभिड१९ परीक्षणको दायरा बढाउने भएको छ । ती जिल्लामा भेटिएका संक्रमितबाट अन्यमा पनि सरेको आशंकामा ठूलो संख्यामा र्यापिड टेस्ट गर्ने निर्णय मन्त्रिपरिषद्ले गरेको हो । मन्त्रिपरिषद्को शनिबार साँझ बसेको बैठकले पहिलो चरणमा र्यापिड टेस्ट गर्ने र त्यसबाट आशंका लागेकाहरूको पीसीआर (अर्को चरणको परीक्षण) गर्ने निर्णय गरेको छ । अलि मास स्केलमा परीक्षण गर्न ती जिल्लालाई केन्द्रित गरिएको हो, मन्त्रिपरिषद् बैठकपछि सरकारका प्रवक्ता तथा अर्थमन्त्री युवराज खतिवडाले भने । शनिबार मात्र कैलाली र कञ्चनपुरमा गरी तीन जनामा संक्रमण पुष्टि भएको थियो । त्यस्तै विदेशबाट आएका व्यक्तिबाट कोभिड१९ सरेको केस पनि भेटिएको थियो । लकडाउनमा कडाइ संक्रमितको संख्या बढेसँगै सरकारले लकडाउनमा पनि थप कडाइ गर्ने भएको छ । मन्त्रिपरिषद् बैठकले स्थिति मूल्यांकन गर्दै जोखिमको मात्रा बढ्न नदिन सबै एक स्थानीय तहबाट अर्को स्थानीय, एक प्रदेशबाट अर्को प्रदेशको आवागमनमा पूर्णतः निधेष गरेको छ । यसअघि लकडाउनकै अवधि भए पनि केही मानिस अत्यावश्यक कामको बहानामा बाहिर हिँड्ने गरेका थिए । यो खालको आवागमनमा पनि कडाइ गर्न सरकारले स्थानीय तह र प्रदेश सरकारहरूलाई निर्देशन दिएको छ । कतिपय स्थानीय तहले अहिले नै अत्याश्यक कामका लागि प्रत्येक घरमा निश्चित समय मात्र निस्कन पाउने गरी पास व्यवस्था गरिसकेका छन् । लकडाउनलाई अझै प्रभावकारी बनाउनुपर्ने भएकाले यस्तो निर्णय गरिएको हो, मन्त्री खतिवडाले भने ।मन्त्रिपरिषद् बैठकले स्वास्थ्यकर्मीको काम र स्वास्थ्य सुरक्षामा अवरोध गर्नेहरूलाई कडा कारबाही गर्ने निर्णय गरेको छ । स्वास्थ्यकर्मीलाई अत्यावश्यक स्वास्थ्य उपकरण पनि उपलब्ध गराउने निर्णय गरेको मन्त्री खतिवडाले जानकारी दिए ।स्वास्थ्यकर्मीलाई सुरक्षा सामग्री उपलब्ध गराउन मागनेपाल चिकित्सक संघले स्वास्थ्यकर्मीलाई उपयुक्त सुरक्षा सामग्री उपलब्ध गराउन सरकारलाई सर्वोच्च अदालतले दिएको आदेश पालना गर्न आग्रह गरेको छ । स्वास्थ्यकर्मीले आवश्यक पर्ने सुरक्षा सामग्रीबिना हाल कोरोना भाइरसको महामारीसँग भिड्दै निरन्तर स्वास्थ्य सेवा प्रवाह गरिरहेको संघले जनाएको छ । संघले शनिबार विज्ञप्ति जारी गर्दै कोभिड१९ तथा अन्य स्वास्थ्य सेवामा बाधा पुर्याउने चिकित्साकर्मीको लाइसेन्ससम्म खारेज गर्न सकिने स्वास्थ्य मन्त्रालयको निर्णयको समेत विरोध गरेको छ । उक्त निर्णय खारेज गर्न संघले माग गरेको छ । संक्रमण विस्तार भइरहेकाले स्वास्थ्य मन्त्रालयले अनिवार्य रूपमा निर्वाह गर्नुपर्ने दायित्वप्रति विचलित भएर उल्टै स्वास्थ्यकर्मी तथा चिकित्सकमाथि दोष थुपार्ने कार्य उचित नभएको संघको भनाइ छ । मन्त्रालयले स्वास्थ्य सेवामा बाधा पुर्याउने चिकित्साकर्मीको विवरण संकलन गरी आवश्यक छानबिन गरेर भविष्यमा सरकारी सेवाका लागि अयोग्य ठहरिने गरी पेसागत लाइसेन्स खारेज गर्न सम्बन्धित परिषद्मा सिफारिस गर्ने सचिवस्तरको निर्णय गरेको थियो ।विश्व स्वास्थ्य संगठनले महामारीको घोषणा गरेर दक्षिण एसियाका देशहरूलाई तयारी अवस्थामा बस्न गरेको आग्रहलाई समेत सरकाले अवमूल्यन गरेको विज्ञप्तिमा उल्लेख छ । कोरोना भाइरसको उपचारमा आवश्यक पर्ने अत्यावश्यक सामग्रीहरू समयमै खरिद गरेर सबै स्वास्थ्य संस्थामा पुर्याउन नसक्दा हाल मुलुक दिनहुँ गम्भीर अवस्थामा प्रवेश गर्दैै गइरहेको संघले जनाएको छ ।परीक्षणको दायरा फराकिलो बनाऊप्रमुख प्रतिपक्षी दल कांग्रेसले कोरोना परीक्षणलाई व्यापकता बनाउन सकारसँग आग्रह गरेको छ । कैलालीमा एक महिलामा कोरोना संक्रमण देखिएको विषयलाई गम्भीरतापूर्वक लिई परिक्षणको व्यापकता बढाउनु पर्ने कांग्रेसको जोड छ । यसअघि संक्रमण देखिएका ६ जना सबै विदेशबाट आएका नेपाली हुनु तर सातौं संक्रमण स्थानीय देखिनुको अर्थ गम्भीरताको दोस्रो चरणमा प्रवेश गरेको उल्लेख गर्दै कांग्रेसले शनिबार विज्ञप्ति जारी गर्दै परिक्षणको दायारा तत्काल बढाउन सरकारको ध्यानआकर्षण गराएको हो । ती महिलाले संक्रमण कहीँ बाहिरबाट लिएर आइनन्, हाम्रो गम्भीर सतर्कता नपुग्नुको परिणाममा उनी संक्रमित बन्न पुगिन् कांग्रेस प्रवक्ता विश्वप्रकाश शर्माद्धारा जारी विज्ञप्तिमा उल्लेख छ,समयमै दोहरो अर्न्तराष्ट्रिय उडान रोक्ने, बाहिरबाट आएका नेपालीलाई अनिबार्य क्वारेन्टाईनमा राख्ने र परिक्षणको दायारा विस्तार गर्ने कार्य गरेको भए खतराको आकार बढेर जाने थिएन । कांग्रेसले सबै खाले ढिलासुस्ती, अकर्मण्यतालाई आहुती दिएर व्यापक सतर्कता, व्यापक परिक्षण र व्यापक उपचार बढाउने सरकारसंग आग्रह गरेको छ ।"
रोगको भन्दा भोकको पीर,"लकडाउन भएको शनिबार १२ दिन भयो । सम्झना बजगाईंको चुलोमा खाना नपाकेको चाहिँ आठ दिन । चार दिनसम्म पहिल्यै पाएको खाद्यान्नले जेनतेन धानिन् ।झापा स्थायी घर भएकी उनी पशुपति वरिपरि घरघरमा गएर कपडा धुने र सफाइको काम गर्ने गर्थिन् । त्यसबापत पाएको ज्यालाले परिवार पाल्थिन् । उनका श्रीमान् पनि उनीजस्तै ज्याला मजदुरी गर्छन् । शनिबार बिहान आठ बजे उनी चिउरा र दालमोठ बाँडिएको ठाउँमा लाम बसेकी थिइन् । उनकी सात वर्षीया छोरी भने खाना खोज्दै पशुपति आउने अर्को बच्चासँग खेलिरहेकी थिइन् । श्रीमान् पशुपतिमा शव जलाउने दाउरा व्यवस्थापन गर्ने टिम्बर कर्पोरेसनको डिपोमा काम खोज्न गएका थिए । हामीलाई खाना थापेर खाँदै गर्नु भनेर उहाँ दाउराको डिपोमा काम खोज्न जानुभएको छ, उनले भनिन्, यहाँ एक माना चिउरा र अलिकति दालमोठ दिन लागेका छन्, त्यही खाएर आजको दिन काट्ने हो ।उनकी ११ वर्षीया छोरी पनि चिउरा र दालमोठ लिने लाममै थिइन् । खाना खोज्दै बौद्ध नयाँ बस्तीबाट उज्यालो हुनेबित्तिकै उनीहरू परिवारै पशुपति आइपुगेका हुन् । लकडाउन भएलगत्तै एक संस्थाले उनको परिवारलाई दुई किलो चामल र साबुन दिएको थियो । त्यो दुई दिनमै सकियो । जति कमाएर ल्यायो, त्यो त्यही दिन खान्थ्यौं, हामीसँग सामान जोहो गर्ने पैसा पनि थिएन, सम्झनाले भनिन्, काम हुँदा त जसरी नि खाने खर्च जोहो गर्थ्यौं । नहुँदा कोठामा के गरी बस्नु ? न खानेकुरा छ न खर्च । उनका श्रीमान् कहिले टिम्बर कर्पोरेसनको दाउरा झार्न त कहिले ढलाको काम गर्न जान्थे । लकडाउनपछि उनीहरूको आयस्ताको सबै बाटो बन्द भएको छ ।यही बेला सात वर्षीया कान्छी छोरी बिरामी परेपछि उनीहरू थप आत्तिएका छन् । पशुपतिमा विभिन्न संघसंस्थाले कहिले पलेटी कसेर भुइँमा खाना खुवाउँछन् त कहिले लाम लगाएर वितरण गर्दै आइरहेका छन् । यही भीडमा बजगाईंको चार जनाको परिवार पनि मिसिने गरेको छ ।चिउरा लिने लाममै थिए सिन्धुलीका चन्द्र तामाङ । लकडाउनअघि नै श्रीमती र छोरालाई गाउँ पठाए । एक महिनामा कमाएको ३० हजारमध्ये घरभाडा तिरे । रासनको उधारो तिरे । बचत गरेको केही रकम आमाको उपचार गर्न घरमा पठाए । लकडाउनको समय लम्बिँदै गएपछि उनी आपत्मा पर्न थाले । न काम गर्न जान पाएका छन् न त साथमा खर्च नै छ । उनी घर ढलानको काम गर्थे । आफूसँग भएको रकम सकिएपछि कहाँ खान दिन्छन् भनेर खोज्न थाले । बाँच्नु त पर्यो, कहाँ खाना दिन्छन् भनेर खोज्दै आउँदा यहाँ आइपुगें, बिहान ४ बजे उठ्छु, ५ बजे पशुपति आइपुग्छु, ग्वार्कोबाट हिँडेरै पशुपति आइपुगेका चन्द्रले भने, भीडभाडमा जानु हुँदैन भन्छन्, दुई जनाबीच एक मिटरको दूरी राख्नु भन्छन् तर बाँच्नकै लागि यसरी भीडभाडमा मागेर खानुपरेको छ । खान पाइने आसमा सँगै काम गर्ने अरू १९ जना पनि पशुपतिमा बिहान नियमित आउने गरेको उनले बताए । हामी सबै जना ढलानको काम गर्थ्यौं, बन्द भयो । काम बन्द भएपछि खाने खर्च भएन । खाना बन्द हुँदा त मरिने भयो अनि हामी खानाको खोजीमा हिँड्यौं, उनले भने ।खानाको खोजीमा आउँदा पनि काममा निस्के जस्तै पछाडि झोला भिर्छन् । बाटोमा प्रहरीले सोध्यो भने गाउँ जान लागेको भन्दै पशुपति आइपुग्छन् । उनीसँगै मागेर खाने समूहमा तीन सयजति ढलानको काम गर्ने ज्यामी रहेको उनको अनुमान छ । उनीहरू पशुपतिमा बाँडिने चिउरा, दालमोठ, रोटी, तरकारी खान्छन्, बेलुका आआफ्नो कोठामा फर्कन्छन् । पशुपति विकास कोषले पनि दिउँसो खाना खुवाउने व्यवस्था मिलाएको छ । दिनभरि कहिले कहाँ, कहिले कहाँ खाना खुवाउँछन्, दिनभरि खाएर बेलुका ६ बजे मात्रै कोठा फर्कने गरेको उनले बताए । ज्यामी काम गर्ने बाजुराका गोरख रावलले सरकारले राहत दिने भने पनि घरबेटीको सिफारिस र नागरिकता मागेर राहत पाउन नसकिएको बताए । हामी ज्यामी काम गर्नेसँग नागरिकता साथमा हुँदैन । धेरै त सडकमै सुत्छौं । राहत कसरी पाउनु ? उनले भने, रोगले भन्दा पनि भोकले मर्ने भयौं । खाना खोज्दै पशुपति आउनेहरू एकछिनमै चिउरा खाने लाममा बस्छन् । लगत्तै हलुवा, पुरी र तरकारीको लाममा पुगिहाल्छन् । त्यही लाममा थियो, हेटौंडाका गोपाल भण्डारीको परिवार । उनी अगाडि थिए । उनीभन्दा पछाडि छोरा र त्यसपछि छोरी च्यापेर उनकी श्रीमती उभिएकी थिइन् । पछाडि तीन सयभन्दा बढी थिए । ट्रेकिङ पेसा गर्ने प्रेम लाक्पा शेर्पा पनि खाना खोज्दै कपनदेखि पशुपति आइपुगेका थिए । घरमा खानेकुरा नभएपछि परिवारै पशुपति आइपुगेका हौं, उनले भने । उनकी जेठी छोरी जर्मनीमा छन् । अर्का छोरा भारतमा पढ्न गएका छन् । श्रीमती र कान्छी छोरी भने खाना खान पशुपति आइपुगेको उनले बताए । सरकारले २५ जनाभन्दा बढी भेला नहुने भने पनि उज्यालो भएदेखि साँझसम्म पशुपति क्षेत्रमा करिब ५ सय जना खानाको खोजीमा आइपुग्छन् । पशुपति मन्दिरको मूलगेटमै ताल्चा लगाएका कारण सुनसान हुन्छ । घाटमा पनि मलामी आउने न्यून छन् तर पार्किङ वरिपरि भने कसले खाना देला भनेर पर्खाइमा हूल बाँधेर बसेका हुन्छन् । बाध्यता नपरी मागेर खान को आउँछन् र ? शेर्पाले भने ।अहिले पशुपतिमा आउने सबैजसो खानाको आवश्यकता भएका व्यक्ति भएको दैनिक खाना खुवाउँदै आएका स्थानीय कपिल अग्रवालले बताए । शनिबार उनी र उनका साथीहरूले पाँच सय जनाजतिलाई हलुवा, पुरी, तरकारी, पाउरोटी र पानी दिए । एक सातादेखि दिइरहेका छौं, सुरुमा डेढ सयजति थिए, अहिले करिब ५ सयलाई दिइरहेका छौं, उनले भने,सुक्खा रासनभन्दा यस्ता खाना दिनु उपयुक्त हुन्छ ।कोभिड१९ को महामारी फैलिन नदिन सरकारले चैत ११ गतेबाट गरेको लकडाउनका कारण सबैभन्दा बढी दैनिक ज्यालादारी गर्ने मजदुर तथा असहाय वर्ग मारमा परेका छन् । सरकारले उनीहरूलाई सम्बन्धित वडा कार्यालयबाटै राहत वितरणको कार्ययोजना तयारसमेत गरेको छ । अर्थ मन्त्रालयले तयार पारेको तत्काल राहत कार्यक्रम कार्यान्वयन कार्ययोजनामा लक्षित व्यक्ति तथा परिवारको पहिचान गरी तिनलाई राहत उपलब्ध गराउने जिम्मेवारी वडालाई तोकिएको छ । ७ सय ५३ स्थानीय तहमा देशैभर ६ हजार ७ सय ४३ वटा वडा छन् । अर्थले असंगठित क्षेत्रमा कार्यरत श्रमिक वर्ग तथा असहायलाई उपलब्ध गराइने राहतसम्बन्धी नमुना मापदण्डसमेत तयार गरी संघीय मामिला तथा सामान्य प्रशासन मन्त्रालयमार्फत सबै स्थानीय तहमा पठाएको छ । स्थानीय तहले उक्त मापदण्डलाई स्वीकृत गरी लागू गर्नुपर्ने हो । स्थानीय तह भने राहत पाउने वर्गको तथ्यांक संकलन भइरहेको भन्दै पन्छिने गरेको छ । काठमाडौं महानगरका प्रवक्ता ईश्वर डंगोलले केही वडाले राहत वितरण सुरु गरिसकेको र अरू वडामा पनि चाँडै वितरण हुने बताए । राहत पाउने व्यक्तिको पहिचान गर्न समय लागेको उनले जनाए । अर्थले बनाएको मापदण्डमा लक्षित प्रत्येक परिवारलाई ३० किलो चामल, ३ किलो दाल, २ प्याकेट नुन, २ लिटर खाने तेल, ४ वटा साबुन र २ किलो चिनी दिने उल्लेख छ । दुई जनासम्मको परिवारलाई भने ती सामग्रीको आधा मात्रै उपलब्ध गराइनेछ । स्थानीय तहले आफ्नो आवश्यकताअनुसार मापदण्डमा उल्लेखित राहत सामग्रीलाई बढाउन पनि सक्नेछन् । काठमाडौं महानगरसहित उपत्यका सबै नगरपालिकाले राहत वितरणको मापदण्डसमेत बनाइसकेको छ । तर प्रभावकारी राहत वितरण नगर्दा दैनिक ज्यालादारी गर्ने मजदुरहरू पशुपतिलगायतका स्थानमा माग्न जाने गरेका छन् । लक्षित व्यक्तिसम्म तत्कालै राहत पुर्याउनुपर्ने सरकारको लक्ष्य रहेकाले राहत पाउने व्यक्ति तथा परिवारको पहिचान तीन दिनभित्र गरिसक्नुपर्ने अर्थले तयार पारेको कार्ययोजनामा उल्लेख छ । कुनै व्यक्ति वा संघसंस्थाले छुट्टै राहत वितरण गर्न नपाउने भनिएको छ तर पशुपतिमा भेला भएका पाँच सय जना व्यक्तिले यसैगरी वितरण गरिएको राहतमा १२ दिनसम्म खाना, खाजा खाइरहेका छन् । सरकारले राहत पाउने लक्षित श्रमिक वर्ग तथा असहाय व्यक्ति र समूहमा पसलबाट ग्राहकका घरमा सामान ओसारपसार गर्ने, पर्यटन भरिया, निर्माण सामग्री ओसार्ने भरिया, सवारी नचल्ने बाटाका भरिया, ट्रक, टिपर, भ्यानमा सामान लोडअनलोड गर्ने, अन्य व्यक्तिको खेतबारीमा दैनिक ज्याला गर्ने कृषि मजदुर, गिट्टी कुट्ने, बालुवा चाल्ने, इँटाभट्टामा काम गर्ने मजदुर र निर्माण कार्यमा दैनिक ज्यालादारीमा काम गर्ने डकर्मी, सिकर्मी, हेल्पर पर्छन् । उनीहरूसम्म राहत नपुग्दा सार्वजनिक स्थलमा खानाको खोजी गर्दैर् हिँड्ने गरेका छन् ।"
दबाबपछि मात्रै बिरामी भर्ना,"स्वास्थ्यकर्मीमा त्रास पूर्वखोला गाउँपालिका१ सिलुवाको जनमार्ग मावि क्वारेन्टाइनमा २१ जना बस्छन् । उनीहरू भारतबाट फर्केका हुन् । हतारहतार निर्माण गरेको क्वारेन्टाइनमा उनीहरूलाई लगेर राखिएको हो । एक जना भान्छेको व्यवस्थापन गरेर खाना खुवाइएको छ । गाउँपालिकाले सबैलाई एकएक थर्मोमिटर (ज्वरो नाप्ने यन्त्र) दिएको छ । कुनै पनि स्वास्थ्यकर्मीले जाँच गर्न नमानेपछि प्रत्येकलाई दिइएको हो । हाम्रो आफ्नै सुरक्षा नभएपछि कसरी जाँच गर्न जाऊँ भन्ने भयो, गाउँपालिकाका स्वास्थ्य शाखा प्रमुख मोहन ढकालले भने, व्यक्तिगत सुरक्षा उपकरण (पीपीई) छैन, त्यसैले अहिले काम चलाउनका लागि थर्मोमिटर दिएका हौं ।गाउँपालिकाको वीरकोटका दुई स्थानमा ज्वरोका बिरामी भेटिएका छन् । कर्नेडाँडाका ज्वरोका बिरामीलाई तानसेनको मिसन अस्पतालले गेटबाट ज्वरो नापेर फिर्ता पठाएको छ । अर्का पोखरीछापका बिरामीलाई पनि लुम्बिनी मेडिकल कलेजले गेटमै ज्वरो नापेर फिर्ता पठाएपछि घरमै बसेका छन् । लुम्बिनी मेडिकल कलेजका कार्यकारी निर्देशक गोपालबहादुर पोखरेलले फिजिसियनले हेरेर फिर्ता पठाएको बताए । रैनादेवी छहराको भुवनपोखरीमा रहेको क्वारेन्टाइनमा पनि चार दिनदेखि स्वास्थ्य जाँच हुन सकेन । गाउँपालिकाले व्यक्तिगत सुरक्षा उपकरण नभएकाले अहिलेसम्म स्वास्थ्यकर्मी पठाउन नसकेको जनायो । प्रमुख प्रशासकीय अधिकृत खेतबहादुर खत्रीका अनुसार पीपीई जुगाड गरेर भए पनि हेल्थ असिस्टेन्टको नेतृत्वमा त्यहाँ स्वास्थ्यकर्मी पुगेका छन् । हतियारबिनाका सुरक्षाकर्मीलाई लडाइँमा पठाउनेजस्तो भयो, उनले भने, त्यसैले जुगाड गरेर भए पनि पीपीई लगाउने र औषधिसहित ज्वरो नापिएको छ । रामपुर नगरपालिकाले भने रामपुर अस्पतालबाट क्वारेन्टाइनमा बसेका बिरामी हेर्न जानका लागि सामान्य पीपीईको व्यवस्थापन गरेको नगर प्रमुख रमणबहादुर थापाले बताए । उनले दुई घुम्ती टोली पनि खटाएका छन् । उनीहरूलाई सुरुमा बेड व्यवस्थापन गर्न नसकेको तर अहिले भने बेड पनि व्यवस्थापन भइसकेको थापाले बताए । जिल्लामा कुनै पनि स्थानीय तहमा पीपीई व्यवस्थापन नहुँदै थापाले प्रदान गरिसकेका थिए । एम्बुलेन्स चालकलाई पनि पीपीई व्यवस्थापन गरिएको छ । चिकित्सकलाई घर नआउन चेतावनी बुटवलस्थित कोरोना विशेष अस्पतालमा कार्यरत एक चिकित्सकले घरबेटीले कोठा सर्न बाध्य पारेको गुनासो गरेका छन् । लुम्बिनी प्रादेशिक अस्पतालका मेडिकल अफिसर विनोद बरईले घरबेटीले कोठा सर्न चेतावनी दिएको गुनासो गरेका हुन् । उनले धागो कारखानामा बनाइएको कोरोना अस्थायी अस्पतालमा ड्युटी सुरु गरेका थिए । कोरोना संक्रमण आशंकाका बिरामी जाँच्ने थाहा पाएसँगै घरबेटीले फोन गरेर घरमा नआउन भनेको उनले बताए । एक साताअघि ड्युटीमै रहेका बेला घरबेटीले फोन गरे, उनले भने, हामीलाई मर्नु छैन । तपाईं आउँदा कोरोना सर्न सक्छ । त्यसैले नआउनू भने । उनी तिलोत्तमा नगरपालिकास्थित सुरज पन्थको घरमा भाडामा बस्थे । त्यसपछि उनी घर गएका छैनन् । बुटवलकै एउटा होटलमा बसिरहेका छन् । होटलमा बस्दा फेर्ने लुगा नभएपछि गत बुधबार डेरामा गएका थिए । म कोठामा पुग्नेबित्तिकै घरबेटीका छोराले झपारे, उनले भने, छुट्टै फ्ल्याट हो । म सुरक्षित तरिकाले बसेको छु । नआत्तिनुस् भन्दा पनि दुर्व्यवहार गरे । बरईमाथि घरबेटीले दुर्व्यवहार गरेको भन्दै हेल्थ असिस्टेन्ट संघ जिल्ला शाखाले खेद व्यक्त गरेको छ । संघका अध्यक्ष राजेश ज्ञवालीले बिहीबार प्रेस विज्ञप्ति जारी गर्दै विश्वव्यापी महामारीका रूपमा फैलिएको कोभिड१९ को रोकथाम र उपचारमा खटिने चिकित्सकलाई घरबेटीले घर प्रवेश नगर्न भन्नु अमानवीय व्यवहार भएको जनाएका छन् ।"
फर्काउने अस्पताललाई कारबाही गर्न निर्देशन,"गण्डकी प्रदेश सरकारले कुनै पनि बहानामा उपचार नगरी बिरामी फर्काउने अस्पताल वा स्वास्थ्य संस्थाका प्रमुख तथा जिम्मेवार पदाधिकारीलाई कारबाही गर्न स्थानीय प्रशासनलाई निर्देशन दिएको छ ।प्रदेश मन्त्रिपरिषद्को शनिबारको बैठकले सरकारी, निजी, सामुदायिक र विश्वविद्यालय वा अन्य शैक्षिक क्षेत्रका अस्पताल तथा स्वास्थ्य संस्थाले सबै बिरामीलाई अनिवार्य उपचारको व्यवस्था नगरे संक्रमण रोग ऐन, २०२० लगायत प्रचलित कानुनअन्तर्गत कारबाही गर्न स्थानीय प्रशासनलाई निर्देशन दिएको हो ।यसैगरी, कोभिड१९ को रोकथाम, नियन्त्रण तथा उपचारका लागि कर्मचारीलाई तयारी राख्नुपर्ने भन्दै सामाजिक विकास मन्त्रालय, मातहतका निकाय एवं स्वास्थ्य सेवासँग आबद्ध सबै तह र निकायका कर्मचारीको सुत्केरी र किरिया बिदाबाहेक अन्य बिदा स्वीकृत नगर्न पनि मन्त्रिपरिषद्ले भनेको छ । स्वीकृत भइसकेका बिदा रद्द गरी कर्मचारीलाई तयारी हालतमा राख्ने र अर्को आदेश नभएसम्मका लागि स्वास्थ्य सेवासँग आबद्ध कर्मचारीको राजीनामासमेत स्वीकृत नगर्न सामाजिक विकास मन्त्रालयलाई निर्देशन दिइएको छ । निजी, सामुदायिक, विश्वविद्यालय वा शैक्षिक क्षेत्रअन्तर्गत सञ्चालित अस्पताल तथा स्वास्थ्य संस्थालाई पनि यस्तो व्यवस्था गर्न भनिएको छ । त्यसो नगरेमा संक्रामक रोग ऐन, २०२० को अधिकार प्रयोग गरी स्थानीय प्रशासनले सम्बन्धित अस्पताल प्रशासन तथा सञ्चालकलाई निर्देशन दिने र सोको जानकारी मुख्यमन्त्री तथा मन्त्रिपरिषद्को कार्यालयलाई समेत गराउनुपर्ने निर्णयमा उल्लेख छ ।कोरोना रोकथाम, नियन्त्रण तथा उपचारको काममा खटाइएका सबै क्षेत्रका कर्मचारीले अनिवार्य रूपमा जिम्मेवारी सम्हाल्न जाने गरी सामाजिक विकास मन्त्रालयले मातहतका निकायलाई निर्देशन दिन भनिएको छ । बैठकपछि सरकारका प्रवक्ता भौतिक पूर्वाधार विकासमन्त्री रामशरण बस्नेतले कोरोनाको रोकथाम, नियन्त्रण तथा उपचारको सम्बन्धमा आवश्यक सामग्री, औषधि तथा उपकरण प्रतिस्पर्धाको आधारमा तत्काल खरिद गर्ने व्यवस्थासमेत मिलाउने निर्णय भएको बताए ।प्रदेश सरकारअन्तर्गतका मन्त्रालय तथा सबै कार्यालयका प्रमुखहरू अनिवार्य रूपमा हाजिर हुन तथा अन्य कर्मचारीहरूलाई जुनसुकै बखत कार्यालयमा उपस्थित हुने व्यवस्था मिलाउन कार्यालय प्रमुखलाई मन्त्रिपरिषद्ले निर्देशन दिएको छ । कोरोना रोकथाम, नियन्त्रण तथा उपचारको कार्यमा असहयोग गर्ने, बाधा व्यवधान पुर्याउने व्यक्ति वा संस्थालाई तत्काल कारबाही गर्न सबै स्थानीय प्रशासनलाई निर्देशन दिने निर्णय भएको मन्त्री बस्नेतले बताए । दैनिक सूचना प्रवाह गर्ने जिम्मेवारी प्रदेश स्वास्थ्य निर्देशनालयका निर्देशकलाई दिइएको छ । चालकसहितका एम्बुलेन्स जुनसुकै अवस्थामा प्रयोग गर्न सकिने गरी तयारी हालतमा राख्ने व्यवस्था मिलाउन पनि स्थानीय प्रशासनलाई निर्देशन दिइएको छ । कोरोना आशंकित व्यक्तिको निगरानी तथा स्वास्थ्य परीक्षण, क्वारेन्टाइन, आइसोलेसन तथा डेडिकेटेड अस्पतालको व्यवस्थापन गर्न तथा नियन्त्रण, रोकथाम तथा उपचारको कार्यलाई थप प्रभावकारी बनाउन सामाजिक विकास मन्त्रालयलाई कार्यादेश दिइएको छ ।विदेशबाट आएर क्वारेन्टाइन तथा होम क्वारेन्टाइनमा बस्दै आएकाको आवश्यकता र प्राथमिकताका आधारमा अनिवार्य रूपमा स्वाब परीक्षण गर्ने व्यवस्था मिलाउन सामाजिक विकास मन्त्रालय, स्वास्थ्य संघसंस्था, जिल्ला प्रशासन कार्यालय तथा सबै स्थानीय तहलाई निर्देशन दिइएको छ ।"
खाडीमा २२ नेपाली संक्रमित,"बहराइनमा एकैपटक नौ जना नेपाली कामदार कोरोना भाइरसबाट संक्रमित भएका छन् । यसअघि तीन नेपालीलाई देखिएको थियो । बहराइनस्थित नेपाली दूतावासका अनुसार सल्माबादस्थित एक श्रमिक क्याम्पमा बसेका कामदारलाई संक्रमण देखिएको थियो । त्यो क्याम्पमा नेपालीसहित चार सय जना बस्दथे । चार सय जनामध्ये ६६ जनालाई कोरोना देखिएको हो । जसमा नौ जना नेपाली परे, बहराइनका लागि नेपाली राजदूत पदम सुन्दासले कान्तिपुरलाई भने, त्यो क्याम्पमा जम्मा त्यतिमात्रै नेपाली कामदार रहेछन् । संक्रमितहरूलाई क्वारेन्टाइनमा राखेर उपचार भइरहेको छ । उनीहरूको अवस्था सामान्य रहेको सुन्दासले बताए । त्यस क्याम्पमा एक जना भारतीय कामदारलाई संक्रमण भएको देखिएपछि बहराइनको स्वास्थ्य मन्त्रालयले क्याम्पमा बस्ने सबैलाई क्वारेन्टाइनमा राखेको थियो । बहराइनको स्वास्थ्य मन्त्रालयका अनुसार शुक्रबारसम्म १२ नेपालीसहित २ सय ८६ जनाको उपचार भइरहेको छ । ३ सय ८२ जना भने निको भएर अस्पतालबाट घर र आफ्नो क्याम्प फर्किसकेका छन् । चार जनाको मृत्यु भएको छ । हालसम्म ३७ हजार ९ सय ९६ जनाको स्वास्थ्य परीक्षण भइसकेको छ ।बहराइनमा एकैपटक नौ जना नेपाली कामदारलाई संक्रमण देखिएपछि प्रधानमन्त्री केपी शर्मा ओलीले शनिबार समकक्षी खालिफा विना सलमान अल खालिफालाई टेलिफोन गरी चासो राखेका थिए । प्रधानमन्त्री ओलीले बहराइनमा कार्यरत नेपालीको सुरक्षामा बहराइनबाट प्राप्त सहयोगप्रति धन्यवाद दिएका थिए । बहराइनसहित यूएई र कुवेत मुलुकमा कोरोना भाइरसबाट संक्रमित हुनेको सख्या २१ पुगेको छ । नेपाली कामदारको प्रमुख गन्तव्य रहेको कतार र साउदी अरबले भने कोरोना भाइरसको पोजेटिभ देखिएका बिरामीको राष्ट्रियता सार्वजनिक गरेका छैनन् । साउदी अरबमा शुक्रबारसम्म २ हजार २९ जनालाई पोजेटिभ देखिएको छ । जुन खाडीको उच्च संख्या हो । साउदीका लागि नेपाली राजदूत महेन्द्रसिंह राजपुतले हालसम्म नेपाली संक्रमित भएको आधिकारिक विवरण प्राप्त नभएको बताए । बहराइनपछि बढी संक्रमित भएको संयुक्त अरब इमिरेट्स (यूएई) हो । आबुधाबीस्थित नेपाली दूतावासका अनुसार आठ जना नेपाली कामदार संक्रमित भइसकेका छन् । दुई जना निको भएर काममा फर्किसकेका छन् ।यूएईका लागि नेपाली राजदूत कृष्णप्रसाद ढकालका अनुसार ६ जनाको अवस्था स्थिर छ । यूएईले उपचारमा कुनै विभेद गरेको छैन, उनले भने । यूएईमा १ हजार २ सय ६४ जनालाई पोजेटिभ देखिएको छ । १ सय ८ जना निको भइसकेका छन् भने नौ जनाको मृत्यु भएको छ । कुवेतमा दुई नेपाली कामदार संक्रमित छन् । कुवेतमा संक्रमितको सख्या ४ सय १७ देखिएको छ ।कतारमा ९ सय ४९ जना संक्रमित भएका छन्, जसमा ठूलो संख्यामा आप्रवासी कामदार छन् । कतारका लागि नेपाली राजदूत नारदनाथ भारद्धाजका अनुसार कतारले पनि बिरामीको राष्ट्रियता सार्वजनिक नगरेको बताए । नेपाली कामदार बसोबास गरेकै क्याम्पबाट कोरोना भाइरस संक्रमित व्यक्ति पहिचान गरेको हो । कामदार बसेको क्याम्पमा कोरोना देखिएपछि कतारले झन्डै ५० हजार नेपाली बसोबास गरेको सनैया क्षेत्रलाई संवेदनशील मान्दै सिल गरेको छ । संक्रमितको संख्या बढेपछि कतारले बिहीबारदेखि लागू हुने गरी निजी क्षेत्रका ८० प्रतिशत कामदारलाई घरबाटै काममा लगाएको छ । काम गर्ने अवधिलाई ६ घण्टामा कायम गरेको छ । बिहान ७ बजेदेखि दिउँसो १ बजेसम्म मात्रै काम गर्ने समय तोकिएको छ । विभिन्न क्लिनिङ कम्पनीबाट घरको काम गर्न पठाउने कार्यलाई समेत रोकेको छ । कतारमा विभिन्न कम्पनीले महिलालाई घण्टा वा दिनभर घरेलु कामका लागि घरघरमा पठाउँदै आएको थियो । यसमा नेपाली महिलाको संख्या धेरै छ । कामदार बोक्ने बसले सिट क्षमताअनुसार कामदारलाई बोक्न पनि रोक लगाएको छ । त्यस्तो बसले सिट क्षमताको आधा मात्रै कामदार बोक्न पाइनेछ ।उच्चस्तरीय संकट व्यवस्थापन समितिका प्रवक्ता लोलवाह विन्ट रसिद विन मोहम्मद अल खतिरले कतार र कामदारको सुरक्षाका लागि लकडाउनको अवधिलाई बढाइएको बताइन् । त्यो क्षेत्रमा कार्यरत कामदारलाई कोरोना भाइरसको संक्रमण देखिएपछि कतारले निकै संवेदनशीलका रूपमा राख्दै आवतजावतलाई पूर्ण नियन्त्रण गरी कामदारको स्वास्थ्य परीक्षण गरिरहेको प्रवक्ता खतिरले बताइन् । यो क्षेत्रभित्र रहेका कामदारलाई खाद्यान्नको अभाव हुन नदिइएको र तीन ठाउँमा मोबाइल जाँच केन्द्र राखेर परीक्षण भइरहेको छ । मलेसियाको सेलाङगुरमा कार्यरत एक नेपाली कामदारलाई संक्रमण देखिएपछि सुङ्गाई बुल्व अस्पतालमा उपचार भइरहेको छ । उनी झापाका हुन् । मलेसियाका लागि नेपाली राजदूत उदयराज पाण्डेका अनुसार उनको अवस्था सुधारोन्मुख छ । उनीसँग नेपाली दूतावासले नियमित सम्पर्क गरिरहेको छ । स्वास्थ्यमा निकै सुधार आइसक्यो । बिरामी र परिवारबीच नियमित सम्पर्क भइरहेको छ, राजदूत पाण्डेले भने,यो नेपालीको पहिलो केस हो । कोरोना भाइरसको लक्षण देखिएपछि उनलाई कम्पनीेले नै अस्पताल पुर्याएको थियो । मलेसियाले विदेशी र स्वदेशी नागरिकबीच उपचारमा विभेद नगरेको उनले बताए । कोरोना भाइरसको उपचार सरकारी अस्पतालमा मात्रै निःशुल्क रूपमा भइरहेको छ । त्यस्तै एक जना नेपालीको परीक्षणका लागि पेनाङ अस्पतालमा भर्ना गरिएको छ । उनको जाँचको रिपोर्ट आइसकेको छैन ।मलेसियाको स्वास्थ्य विभागका अनुसार शनिबार मात्रै नयाँ १ सय ५० जनामा कोरोना पोजेटिभ देखिएको छ । हालसम्म मलेसियामा संक्रमितको संख्या ३ हजार ४ सय ८३ जना पुगेको छ । ९ सय १५ जना निको भएका छन् भने ५७ जनाको मृत्यु भएको छ । मलेसियाको अध्यागमन विभागले आवागमन बन्देज उल्लंघन गर्ने चार नेपालीलाई तीन महिना कैद र जनही १ हजार १ हजार रिंगेट जरिवाना गरेको छ । उनीहरू मेलक्कामा पक्राउ परेका थिए । मलेसियाले कोरोना भाइरसको संक्रमणलाई नियन्त्रण गर्न १८ मार्चदेखि १४ अप्रिलसम्म आवागमन नियन्त्रण आदेश जारी गरेको थियो । यो अवधिमा अत्यावश्यक र अनुमति प्राप्त कामदार मात्रै आउजाउ गर्न पाइने राजदूत पाण्डेले बताए । न्यायाधीश मोहम्मद नजरिन अलि रहिमको इजलासले ४४ वर्षीय पूर्णबहादुर लिम्बू, ३३ वर्षीय दुर्गाबहादुर सार्की, ३९ वर्षीय पुण्य तामाङ र २९ वर्षीय भरोसी सदालाई कैद र जरिवाना तोकेको हो । उनीहरूसँगै पक्राउ परेका अन्य विदेशी नागरिकलाई पनि सजाय भएको छ ।"
भारतमा तीन नेपालीलाई कोरोना,बैंग्लोरमा दम्पतीमा संक्रमणकामको सिलसिलामा दक्षिण भारतको बैंग्लोरमा बस्दै आएका बझाङका ४५ वर्षीय पुरुष र ३५ वर्षीया महिलामा संक्रमण पुष्टि भएको छ । यी दम्पतीमध्ये संक्रमित महिला एक भारतीय परिवारमा घरेलु कामदारका रूपमा कार्यरत थिइन् । सोही परिवारकी एक महिला सदस्य गत १२ मार्चमा लन्डनबाट बैंग्लोर आएकी थिइन् । दुई दिन घरमा बसेकी उनलाई स्वास्थ्यमा समस्या देखिएपछि अस्पताल भर्ना गरिएको थियो । पछि उनमा संक्रमण देखिएपछि तिनको घरमा काम गर्ने सबैलाई आइसोलेसन राखिएको थियो ।दुई दिनपछि आएको स्वास्थ्य परीक्षण रिपोर्टमा ती नेपाली महिलामा संक्रमण पुष्टि भएको थियो । त्यसपछि स्थानीय प्रशासनले उनका श्रीमान् र चारजना छोराछोरीलाई पनि तत्कालै आइसोलेसनमा राख्न स्थानीय केसी जनरल अस्पताल पुर्याइएको थियो । पछि स्वास्थ्य परीक्षण गर्दा श्रीमान्मा पनि कोरोना भाइरसको संक्रमण देखिएको थियो । छोराछोरीको रिपोर्ट भने नेगेटिभ आएको छ । संक्रमित दुवै दम्पतीको स्वास्थ्य सामान्य छ ।
धमाधम आकस्मिक कोष,"कोरोना भाइरसको संक्रमणविरुद्धको सतर्कताका लागि गतिविधि गर्न स्थानीय तहहरूले छुट्टै कोष बनाउन थालेका छन् । काठमाडौं उपत्यकाका स्थानीय तहमध्ये अधिकांशले यस्तो गरेका हुन् ।ललितपुर महानगरपालिकाले आकस्मिक कोष नछुट्याए पनि विपद् व्यवस्थापन समितिमार्फत काम गर्दै आएको जनाएको छ । प्रवक्ता राजु महर्जनले नगरस्तरीय समितिको कोषमा १ करोड ५० लाख र २९ वटै वडाको विपद् व्यवस्थापन समितिमा पनि ११ लाख रुपैयाँ रहेको बताए । वडाले जनचेतनामूलक कार्यक्रम गरिरहेका छन्, मास्क, स्यानिटाइजर वितरण र किटनाशक औषधि छर्किने काम भइरहेको छ, उनले भने, विदेशबाट आएका र मजदुरहरूको तथ्यांक संकलन भइरहेको छ । दैनिक ज्याला तथा मजदुरी गर्नेलाई राहत वितरण गर्न संघीय सरकारले २५ लाख रुपैयाँ दिने जानकारी प्राप्त भएको उनले बताए । काठमाडौं महानगरपालिकाले भने १० करोड रुपैयाँको आकस्मिक कोष स्थापना गरेको छ । वडाअनुसार २ देखि ४ लाख रुपैयाँ बजेट पठासइकेको छ भने पुनः अर्को किस्ता पठाउने तयारी छ । महानगरका प्रवक्ता ईश्वरमान डंगोलले कोषबाटै कोरोना भाइरस रोकथामका लागि आवश्यक पर्ने सामग्रीदेखि व्यवस्थापनसम्म खर्च गरिरहेको बताए । चेतनामूलक पम्प्लेट, ब्यानर र पर्चादेखि मास्क वितरण र किटनाशक औषधि छर्किंने काम गरिरहेका छौं, उनले भने, अब क्वारेन्टाइन तथा आइसोलेसन वार्ड बनाउने तयारी छ । ललितपुरको गोदावरी नगरपालिकाले ५१ लाख रुपैयाँको आकस्मिक कोष बनाएको छ । उक्त कोषबाटै स्वास्थ्यकर्मीलाई दैनिक ५ सय रुपैयाँ प्रोत्साहन भत्ता दिइरहेको मेयर गजेन्द्र महर्जनले बताए । नगरबाट परिचालित स्वास्थ्यकर्मी, जनप्रतिनिधि तथा कर्मचारी संक्रमित भई उपचार गर्नुपरेमा निःशुल्क गरिने र संक्रमणबाट मृत्यु भएमा तिनका परिवारलाई १० लाख रुपैयाँ पनि कोषबाटै उपलब्ध गराउँछौं, उनले भने । नगरपालिकाले लकडाउनको अवधिभर स्वास्थ्य चौकीमा खटिएका स्वास्थ्यकर्मीलाई मासिक २५ लिटरका दरले इन्धनसमेत उपलब्ध गराउने भएको छ । गोकर्णेश्वर नगरपालिकाले पनि ५० लाख रुपैयाँको आकस्मिक कोष बनाएको नगरप्रमुख सन्तोष चालिसेले बताए ।भक्तपुरको मध्यपुर थिमि र चाँगुनारायण नगरपालिकाले पनि विपद् कोष स्थापना गरेका छन् । मध्यपुर थिमिले ३ करोड र चाँगुनारायणले २ करोड ५० लाख रुपैयाँको कोष खडा गरेका हुन् । मध्यपुर थिमिका नौवटै वडामा वडाध्यक्षको संयोजकत्वमा ५५ लाखका दरले वडा विपद् कोषसमेत स्थापना गर्ने निर्णय भएको छ । नगरपालिकाले खाद्यान्न आपूर्ति, राहत व्यवस्थापन तथा वितरण समिति गठन गरेर वडामार्फत वितरण थालेको छ । मध्यपुर थिमि नगरद्वारा सञ्चालित नेपालकोरियामैत्री नगरपालिका अस्पतालमा कोभिड१९ का संक्रमितलाई सेवा दिन चिकित्सकसहित स्वास्थ्यकर्मी र आइसोलेटेड एम्बुलेन्स तयारी अवस्थामा राखेको नगरप्रमुख मदनसुन्दर श्रेष्ठले बताए । चाँगुनारायणले कोषमा तत्कालका लागि ३० लाख रुपैयाँ जम्मा गरेको नगरप्रमुख सोमप्रसाद मिश्रले जानकारी दिए । नगरपालिकाले लकडाउन अवधिमा काममा खटिएका स्वास्थ्यकर्मीलाई तलबको ५० प्रतिशत थप प्रोत्साहन भत्ता दिने निर्णय गरेको छ । नगरपालिकाले पीपलबोटस्थित खानेपानी सरसफाइ तालिम केन्द्र र नेपाल इन्जिनियरिङ कलेजमा क्वारेन्टाइन कक्ष बनाउने तयारी गरेको छ । दुवाकोटस्थित काठमाडौं मेडिकल कलेजलाई कोभिड१९ संक्रमितको उपचारका लागि सात वटा भेन्टिलेटरसहितको आइसोलेसन वार्ड बनाइएको छ ।"
अस्पतालमै बसेर खट्दै,"यतिबेला कोभिड१९ का कारण प्रायः सबैको दिनचर्या बिथोलिएको छ । लकडाउनले हिँडडुल गर्न नपाएर कोही दिक्क छन् भने कति अस्पतालको बसाइले तनावमा । आइसोलेसनमै रहेकालाई त झन् चिन्ता हुने नै भयो र केही यस्ता पनि छन्, जसमा सबैको भन्दा बढी जोखिम र जिम्मेवारी छ । तिनैमध्येकी एक हुन् २६ वर्षीया सञ्जिता आचार्य । आचार्य शुक्रराज ट्रपिकल तथा सरुवा रोग अस्पतालकी नर्सिङ कर्मचारी हुन् । अस्पतालमा कोभिड१९ संक्रमणका बिरामी भर्ना हुन थालेको खबर फैलिएसँगै घरबेटीले उनलाई निको मानेनन् । दिनहुँ जोखिम मोलेर आउजाउ गर्नुभन्दा बाहिरै बसिदिएहुन्थ्यो जस्तो गरे । त्यसपछि उनले अस्पतालमै बस्ने निणर्य गरिन् । १० दिनदेखि उनी अस्पतालमै बस्न थालेकी छन् । अस्पतालको आइसोलेसनमा काम गर्ने आचार्य अचेल अस्पतालबाटै बिरामी हेर्न जान्छिन् । ड्युटी नभएको समयमा मोनोटोनस हुन्छ, उनी भन्छिन्, कहिले यो समस्या सकिएला र घर फर्किउँला जस्तो भएको छ । आफू कोठामा जान छाडेसँगै उनले सँगै बस्ने बहिनीलाई दाङको गाउँमा पठाइदिइन् । आफू, परिवार र समुदायकै सुरक्षाका लागि यसरी बस्नुपरेको हो, आचार्य भन्छिन्, संक्रमित भर्ना हुने अस्पतालमा काम गर्ने भएकाले परिवारका सदस्यमा केही त्रास छ । तैपनि आजसम्म आफू चाहिँ सुरक्षित नै छु भन्ने लागेको छ । आइसोलेसनमा संक्रमित बिरामी हेर्दा पीपीई लगाउने र अहिलेसम्म वार्डमा भर्ना भएका बिरामी कोभिड१९ संक्रमित भए पनि गम्भीरखाले नभएकाले आफू पनि संक्रमित होइएला भन्ने डर नलागेको उनी बताउँछिन् । समय काट्न उनी किताब पढ्छिन् । युट्युबमा फिल्म हेर्छिन् । अत्यास लाग्दा आमासँग फोनमा कुरा गर्छिन् । कहिलेकाहीँ त कुरा गर्दागर्दै कहिले घरमै पुगेर भेटौं जस्तो हुन्छ, उनी सुनाउँछिन् । आचार्य जस्तै १० दिनदेखि अस्पतालमै बस्ने नर्स हुन् मीरा निरौला । श्रीमान्लाई १२ वर्षदेखि मधुमेह र सासूलाई उच्चरक्तचाप भएकाले आफ्नै रोजाइमा अस्पतालमै बस्ने गरेको उनले बताइन् । उनी पनि आइसोलेसनमै खटिन्छिन् । बेलाबखत घाँटी दुख्ने र ज्वरो आउने भइहरहन्छ । अहिलेसम्म दुईपटक कोरोना परीक्षण गराइसकेको र दुवै रिपोर्ट नेगेटिभ आएको उनले बताइन् । मलाई त रोग लागिसक्यो कि जस्तो लाग्छ । रिपोर्ट मात्रै नेगेटिभ आएको हो कि जस्तो सोच आउँछ, निरौला सुनाउँछिन्, वार्डमा छर्किने कडा औषधिको असर हो कि घाँटी मात्रै दुख्छ । अस्पतालमा कोभिडको पहिलो बिरामी हेर्दा आफूहरूले पीपीई प्रयोग नगरेको उनले बताइन् । आचार्यका घरमा बस्नका लागि छुट्टै कोठा छ तैपनि अरूलाई कोरोना सर्छ कि जस्तो लाग्ने भएकाले नजाने गरेकी हुन् । हुन त हामीले हेरेका बिरामी अहिलेसम्म गम्भीर छैनन् । बिरामीको धेरै नजिक भएर काम गर्नुपरेको छैन, उनले भनिन्, यस्तो अवस्थामा स्वास्थ्यकर्मीलाई सर्ने चान्स एकदम कम छ । तैपनि मान्छेको मन हो, कता कता डर हुन्छ । अस्पतालले सन्चो नभए बिदा लिए हुन्छ भने पनि जान मन नलागेको उनले बताइन् किनभने समुदायमा जाँदा एकदुईपटक विभेद महसुस गरिन् । बीचमा एकचोटि कपडा दिन घर गएकी थिएँ, आफ्नै घरको कोठामा बस्ने मान्छे बोलेनन्, उनले भनिन्, हुन त डिस्टेन्स मेन्टेन गरेकै राम्रो हो तर टोलका बच्चा पनि मलाई देख्दा परपर भए । त्यसो त अस्पतालमा आचार्य र निरौला मात्र बस्दैनन् । उनीहरू जस्तै स्वास्थ्यकर्मी र चिकित्सक गरी १६ जना छन् । कोभिड१९ का बिरामीको प्रत्यक्ष उपचार र हेरचाह गर्ने भएकाले उनीहरू एक सातादेखि अस्पतालमै बसेका हुन् । कोभिडका बिरामी हेर्ने स्वास्थ्यकर्मी संक्रमित हुने र समुदायमा सार्ने जोखिम रोक्न यस्तो व्यवस्था गरिएको अस्पतालका निर्देशक डासागरकुमार राजभण्डारीले बताए । केही स्वास्थ्यकर्मीका घरमा मघुमेह, मिर्गौला जस्ता दीर्घरोगी, बालबच्चा र वृद्धवृद्धा भएकाले नगएका हुन्, उनले भने, केही स्वास्थ्यकर्मीलाई घरबेटी र समुदायले राम्रो व्यवहार गरेनन् । कोभिडका बिरामी अस्पतालमा भर्ना भएसम्म ती स्वास्थ्यकर्मीलाई क्वारेन्टाइनको व्यवस्था गरिने उनले बताए । उनका अनुसार जोखिम नहुने चिकित्सक भने ड्युटी सकेर घरमै फर्किरहेका छन् । कोभिड संक्रमित बिरामी उपचार गर्नेलाई अस्पतालमै राखिने अन्तर्राष्ट्रिय अभ्यास हो । आइसोलेसन वार्ड छिर्ने स्वास्थ्यकर्मीलाई सक्दो जोगाएका छौं, अनिवार्य रूपमा पीपीई लगाउँछन्, उनले भने । अस्पतालमै बसेर सेवा दिँदै आएकी अर्की नर्स सानुमाया नकर्मी हुन् । उनी सरकारले लकडाउन घोषणा गरेकै दिनदेखि अस्पतालमै बस्दै आएकी छन् । ड्युटी सकिएपछि उनलाई समय कटाउन अत्यास लाग्छ । समाचार पढ्छिन्, कहिले फिल्म हेर्छिन् । बिहानको समयमा व्यायाम गर्छिन्, घाम ताप्छिन् । घरको याद आउँदा फोन गर्छिन् । डा राजभण्डारीका अनुसार स्वास्थ्यकर्मी बढी जोखिममा हुने भएकाले सकभर सबैलाई आइसोलेसनमा खटाइएको छैन । जो जति खटिएका छन्, उनीहरूका लागि टेकुस्थित राष्ट्रिय स्वास्थ्य तालिम केन्द्रमा बस्ने व्यवस्था मिलाइएको छ । तालिम लिने सबै कर्मचारी घर गएकाले केन्द्रको भवन अहिले पूरै क्वारेन्टाइन प्रयोजनमा छ ।अस्पतालमा कोभिड पोजेटिभ बिरामी फेला परेपछि खानाको ठेक्का लिएको होटलवाला भागेको डा भण्डारीले बताए । स्वास्थ्यकर्मीका लागि खाना खुवाउनै समस्या भयो । स्वास्थ्य मन्त्रालयले खुवाउने वचन दिए पनि पूरा गरेन, उनले भने, लकडाउनले गर्दा बाहिरबाट खाना ल्याउन पनि सम्भव भएन । अहिले अस्पतालमै खाना खाजा पकाइरहेका छौं ।"
नागरिक प्रशासनको काम सेनालाई नसुम्प !,"कोरोना भाइरस (कोभिड१९) को संक्रमण नियन्त्रण, रोकथाम र उपचारका लागि चाहिने स्वास्थ्य सामग्री खरिदको जिम्मा नेपाली सेनालाई दिने सरकारी निर्णय सर्वथा अनुचित छ । आपत्विपत् पर्दा राज्यले सेनालाई खटाउनै सक्दैन भन्ने होइन, तर अहिले जंगी अड्डाबाहेक अन्य नागरिक संस्थाहरूले कामै गर्न नसक्ने संकटकालीन अवस्थामा देश पुगेको छैन । र, यो निर्णय सेनालाई राहत तथा उद्धारका लागि खटाउन नभएर विदेशी सरकारसँग जीटुजी विधिबाट सामग्री खरिदको जिम्मा दिन गरिएको हो । सामान्य अवस्थामा सेनालाई यस्ता काममा प्रयोग गर्दा तत्कालीन रूपमा केही सजिलो त होला, तर यसले भविष्यमा निम्त्याउन सक्ने जटिलताको मूल्य महँगो पर्न सक्छ । यसबारे मुलुकको राजनीतिक नेतृत्वले बेलैमा विचार पुर्याउनुपर्छ । प्रशासनिक संयन्त्रहरूलाई सुदृढ गर्नुको सट्टा तिनको उपेक्षा गर्दै विकल्पमा सेनालाई अघि सार्दा कुनै पनि विषयको समाधान होइन, दीर्घकालीन समस्या सुरु हुन सक्छ । यस्तो प्रवृत्तिले अन्ततः सैन्य संस्थाको पनि भलो गर्दैन । तसर्थ सरकारले यो निर्णय तुरुन्त सच्च्याएर सम्बन्धित विषयगत मन्त्रालयबाटै स्वास्थ्य सामग्री खरिद प्रक्रिया अगाडि बढाउनुपर्छ । यो निर्णय आफैंमा अपारदर्शी त छँदै छ, साथमा केही विरोधाभास पनि देखिएका छन् । स्वास्थ्य सेवा विभागले निजी क्षेत्रको ओम्नी समूहसित गरेको विवादास्पद सम्झौता रद्द गरेसँगै एकाएक मन्त्रिपरिषद्ले जीटुजीमार्फत खरिद गर्ने र त्यसको जिम्मा नेपाली सेनालाई दिने निर्णय गरेको जानकारी सार्वजनिक हुन पुगेको थियो । जबकि उक्त निर्णय एजेन्डा र छलफलबिनै मन्त्रिपरिषद्को आइतबारकै बैठकले गरेको रहेछ । यसबारे मन्त्रीहरूलाई समेत जानकारी नदिई प्रधानमन्त्रीको ठाडो आदेशमा माइन्युट भएको बताइन्छ । मुख्यसचिव लोकदर्शन रेग्मीले रक्षा मन्त्रालय र स्वास्थ्य मन्त्रालयका सचिवहरूलाई परिपत्र गरेपछि मात्र यो निर्णय बाहिर आएको हो । उता, उपप्रधानमन्त्री ईश्वर पोखरेलको संयोजकत्वमा गठित कोभिड१९ संक्रमण रोकथाम तथा नियन्त्रण समन्वय समितिको बिहीबारको बैठकले स्वास्थ्य मन्त्रालयले नै टेन्डर आह्वान गर्ने आशयको निर्णय गरेको छ । आपसमा बाझिएका यी निर्णयले स्वयं सरकारभित्र यसबारे एकमत नभएको सन्देश मात्र दिएको छैन, अत्यावश्यक स्वास्थ्य सामग्रीको आपूर्तिमा अन्योल पनि बढाएको छ । सेनालाई ठेक्कापट्टा र किनबेचको जिम्मा दिने प्रचलन केही वर्षयता बढ्दै गएको छ । यसले अन्ततोगत्वा सैन्य संगठन र समग्र राष्ट्रिय सामर्थ्यलाई नै क्षति पुर्याउनेछ । त्यसैले, करिब दर्जन ठूला गैरसैन्य आयोजना तथा काममा संलग्न सेनाको भूमिकामाथि नै बहस गर्नुपर्ने बेला भएको छ । सेनालाई उसको संवैधानिक र कानुनी रूपमा परिभाषित भूमिकाभन्दा बाहिर गएर जति कामहरू लगाइन्छ, त्यति नै यो ऐतिहासिक सुरक्षा संस्थाको गरिमामा ह्रास आउँछ । नागरिक प्रशासनले गर्नुपर्ने काम एकपछि अर्को गर्दै जंगी अड्डालाई दिँदै जाँदा भोलि उक्त संगठनभित्र राजनीतिक महत्त्वाकांक्षा पलाउन थाल्यो भने नसोचेको परिस्थिति पनि आउन सक्छ । यसका निम्ति टाढा पुग्नु पर्दैन, दक्षिण एसियाकै कतिपय मुलुकको दृष्टान्त हेरे पुग्छ । त्यसबाट पाठ सिक्दै नेपाली सेनालाई अराजनीतिक, व्यावसायिक भूमिकामै सीमित राख्ने दायित्व सैनिक अधिकारीको मात्र होइन, राजनीतिक नेतृत्वको पनि हो । राष्ट्रिय संकटकाल लागेको अवस्थामा बाहेक अन्य परिस्थितिमा सिपाहीहरूलाई नागरिक प्रशासनको जिम्मेवारी थप्नु हुन्न, संवैधानिक र कानुनी रूपमा परिभाषित काममा मात्र लगाइनुपर्छ ।सरकारले आपत्विपत्मा पनि काम गर्न सक्ने गरी निजामती प्रशासनकै क्षमता अभिवृद्धि गर्नुको विकल्प छैन । यस्ता खरिदका कामहरू सम्बन्धित मन्त्रालय तथा विभाग र तिनको राजनीतिक तथा प्रशासनिक नेतृत्वले नै टुंग्याउनुपर्छ । स्वास्थ्य सेवा विभागले गरेको एउटा खरिद सम्झौता रद्द भए पनि उसैले अर्को प्रक्रिया सुरु गर्नुपर्छ । राजनीतिक नेतृत्वले आफू कमिसनको खेलमा नजोडिने तथा खरिद प्रक्रियामा आफ्नो मान्छेलाई पारियोस् भन्ने चाहना नराख्ने र निजामती प्रशासनलाई स्वतन्त्र ढंगले काम गर्न दिने हो भने यस्तो काम हाम्रो प्रशासनिक संयन्त्रको बुताभन्दा बाहिरको होइन । त्यसमाथि राजनीतिक नेतृत्वले राम्ररी अनुगमन गर्दा काम अझ पारदर्शी र प्रभावकारी ढंगले हुन सक्छ । त्यसले सही नियत राख्ने हो भने स्वास्थ्य सामग्री खरिदका लागि सेनालाई गुहार्नै पर्दैन । यो जिम्मा नागरिक प्रशासन अर्थात् स्वास्थ्य मन्त्रालयकै हो, उसैले काम फत्ते गर्न सक्छ । कतिपयले खरिद प्रक्रियामा हुने सम्भावित अनियमितता मा अख्तियार दुरुपयोग अनुसन्धान आयोगलाई छल्न सेनालाई यस्तो जिम्मा दिने गरिएको टिप्पणी पनि गरेका छन् । सरकारले अनियमितताको आरोपबाट उन्मुक्ति पाउने अस्त्रका रूपमा यस्ता काममा सेनालाई प्रयोग गर्नु हुँदैन । नागरिक संस्थाहरूले आफ्नो काम अनियमित नहुने गरी, पारदर्शी र विधिपूर्वक ढंगले गर्ने हो, काम पन्छाउने होइन । नेपाली सेनालाई एकपछि अर्को गरी नागरिक प्रशासनका काममा लगाउँदै जाँदा भोलि सैन्य संस्था र नागरिक सरकारबीच टकराव आयो भने त्यसले निम्त्याउने परिणाम कस्तो हुन्छ, इस्लामावादबाट मुस्किलले १५ सय किलोमिटर टाढाको काठमाडौंले यसको आकलन गर्न चुक्नु हुँदैन । यस्तो निर्णयले यो देशमा राजनीतिक र प्रशासनिक नेतृत्व कमजोर छ र सेना मात्रै सक्षम छ भन्ने भान आम नागरिकमा स्वाभाविक रूपमा पर्न जान्छ, जसले राम्रो सन्देश दिँदैन । जुनसुकै राष्ट्रलाई बलियो सेना चाहिन्छ, तर त्यो सैन्य काममा मात्र सीमित हुनुपर्छ । यस्ता काममा विवाद वा भ्रष्टाचार भएमा त्यसले राष्ट्रिय सेनाको अस्तित्व र गरिमामै आँच आउनेछ । लामो गौरवशाली इतिहास भएको र मुलुकको एउटा प्रमुख स्थायी संरचनाका रूपमा रहेको नेपाली सेना सदैव विवादरहित हुनुपर्छ । त्यसैले यसको व्यावसायिक क्षमता र छवि जोगाउँछबढाउँछ । कुनै कारणवश सेना विवादमा आएमा र बदनाम भएमा त्यसको हानि प्रकारान्तरले राष्ट्रमाथि नै पर्नेछ । त्यसैले नागरिक प्रशासन र जननिर्वाचित सरकार आफ्नो जिम्मेवारीबाट पन्छिन कदापि मिल्दैन । गल्तीकमजोरी भए पनि नागरिक प्रशासनले विकल्पहरू आफैंभित्र खोज्नुपर्छ ।"
संकटमा शासकीय दुरवस्था,"चीनको वुहानबाट फैलिएको कोरोना भाइरस (कोभिड१९) महामारीबाट चीन बिस्तारै तंग्रिन थाले पनि यसको प्रकोप विश्वव्यापी रूपमा बढ्दो छ! नियन्त्रणका आशालाग्दा ठाउँ अझै राम्ररी देख्न सकिएको छैन । युरोप, अमेरिकाका तुलनामा दक्षिण एसियामा यसको प्रकोप त्यति धेरै फैलिएको छैन । लकडाउनले हो वा अरू नै कारण, त्यसको विश्लेषण र विवेचना मेरो क्षमताबाहिरको कुरा हो, र मैले जानेको विषय पनि होइन । तर फैलियो भने त्यसको विकरालताबाट जोगिने उपाय देखिंदैन । मैले सरकारका प्रचार र प्रयत्नहरू पनि देखिरहेछु, सञ्चारमाध्यमबाट । आइसोलेसन वार्ड बनेका छन्, फोटो फिचरमा देख्न पाइन्छ । तर भारतबाट आफ्नो देश आउन लागेका मानिसको बिचल्ली पनि उत्तिकै छ । परीक्षण क्षमताको प्रश्न छ । मैले एक महिनाभन्दा अघिदेखि अलि गतिलो मास्क खोजेको, कहिल्यै पाउन सकिनँ । अब त दस रुपैयाँमा पाइने सामान्य मास्क पनि बजारमा छैन । तथापि यो महामारीका बखत सरकार आफ्नो गच्छे र क्षमताले भ्याएसम्म केही गरिरहेकै होला भन्ने लागेको थियो । तर केही दिनदेखि सरकारको तयारी र घोटालाका समाचार कोभिड१९ को महामारीभन्दा पनि डरलाग्दो भएर देखिन थालेका छन् ।सरकारले स्वास्थ्य सामग्री खरिदको जिम्मा सेनालाई दिने निर्णय गरेपछि गत शुक्रबार मैले एउटा ट्वीट गरें, के अब सरकारको नालायकी र भ्रष्टाचारको विकल्प सेना नै हो ? यसरी आंशिक र किस्ताबन्दीमा बुझाउँदै जानुभन्दा सिंगो क्याबिनेट नै बुझाए भैहाल्यो नि ! यो मेरो व्यंग्यात्मक टिप्पणी वा प्रतिक्रिया मात्र थियो । सामाजिक सञ्जालमा यो दिनभर दौडिरह्यो! पाँच सयभन्दा बढीले मन पराएछन्! रिट्वीट गरेछन् । मलाई केही सञ्चारमाध्यमले यसबारे थप प्रश्न गरे, मेरो विचार लिए । अहिले सेनालाई खरिदको जिम्मा दिइएको यो समाचार व्यापक नागरिक चासोको विषय बनेको छ । यसमा थोरै थप विमर्श गर्नु उचित लागेको छ ।राष्ट्रिय आपत्विपत्का बेला सेनाको सहयोग लिइन्छ । नागरिकसेना (सिभिलमिलिटरी) सहयोगसम्बन्धको यो एउटा स्थापित मान्यता पनि हो । हामीले पनि त्यसलाई कायम राखेका छौं । चाहे २०७२ सालको महाभूकम्पका बेला होस् वा बाढी, पहिरो, आँधी, आगजनी नै किन नहोस्, नेपाली सेना तत्काल जुट्ने गरेको छ, उद्धार र सहयोगका लागि । नागरिकले पनि त्यसको सराहना गरेका छन् । विपत्का बेला उद्धार, राहत र व्यवस्थापनका लागि सेनाले विशेष रूपमा प्रशिक्षण पाएको हुन्छ । यो सैन्य तालिम र कर्तव्यको एउटा अभिन्न अंग पनि हो । नेपाली सेनाले पनि त्यो कर्तव्य निर्वाह गर्दै आएको छ । यसलाई यसै अर्थमा बुझ्नुपर्छ, हामीकहाँ मात्र यो सेनाको कुनै विशिष्ट कार्य होइन ।कोरोना महामारीसँग जुधिरहेका सबै देशमा सेनाको सहयोग परिचालन भएको छ । चाहे संयुक्त राज्य अमेरिकामा होस् वा युरोप वा अरू कुनै देशमा, तिनका जवान, स्वास्थ्य संरचना, जनशक्ति सबै उपयोग गरिएका छन् । अहिले यी दृश्य हामी दिनहुँ देखिरहेका छौं, टीभी च्यानलहरूमा । युद्ध लड्नुभन्दा कठिन भएको छ कोभिड१९ विरुद्धको सामना । न पालमा पनि यस्ता कतिपय जिम्मेवारी सेनालाई दिइयो भनेर हल्ला मच्चाउनु वा तर्सिनुपर्ने होइन । तर अहिले जुन ढंग र पृष्ठभूमिमा यो खरिदको जिम्मा सेनालाई दिने भनिएको छ, त्यो चाहिँ आपत्तिजनक छ र त्यसको विरोध हुनु स्वाभाविक छ, विरोध हुनुपर्छ ।गलत तरिकाबाट, गलत कम्पनी, कम्पनी पनि होइन, एउटा गिरोहलाई बिनाप्रतिस्पर्धा अपारदर्शी रूपमा ठेक्का दिइएको रहेछ । त्यसको घोटाला र गलत धन्दा सार्वजनिक भएपछि मात्र त्यो काम सेनालाई दिने कुरा आएको हो । अहिले सरकारसरकार (जीटुजी) माध्यमबाट सेनालाई दिने निर्णयमा पुगिएको छ । कोभिड१९ को भयावह रूप त दुईअढाई महिनापहिले नै देखिएको हो । चीनबाट फर्किएका विद्यार्थीहरूको क्वारेन्टाइनको पहिलो जिम्मेवारी पनि सेनाले नै सम्हालेको थियो । किन त्यतिखेरदेखि नै यस्ता अत्यावश्यक स्वास्थ्य सामग्री खरिदको जिम्मेवारी उसलाई दिने पहल भएन ? जब घोटाला सार्वजनिक भयो, आलोचनाको सामना गर्न नसकिने भयो अनि मात्र सेनालाई दिने कुरा आयो । सरकारमा बसेर यो जिम्मेवारी लिनेहरू, खास गरी कोभिड१९ नियन्त्रणको समन्वय गर्ने जिम्मेवारी पाएका उपप्रधानमन्त्री र स्वास्थ्यमन्त्री यसका लागि प्रत्यक्ष जिम्मेवार छन् भने, प्रधानमन्त्री र उनको कोटरी पनि आफू चाहिँ चोखो छु भनेर यसबाट पन्छिन मिल्दैन ।यति होल्डिङ्ससँगको धन्दा सेलाउन नपाउँदै अर्को ओम्नी समूहका नाममा प्रमुख धन्दावालाहरूको बालुवाटार अर्थात् प्रधानमन्त्री कनेक्सनको जुन चर्चा आएको छ, त्यसबाट यो सरकार गलत धन्दामा कसरी आफैं फसेको छ र त्यसमा रमाउँदै गएको छ भन्ने अझ स्पष्ट हुन्छ । कोरोना भाइरसभन्दा पनि डरलाग्दो भाइरसले त हाम्रै प्रतिनिधि बनेर हामीमाथि नै शासन गर्न थालेको छ । कोभिड१९ लाई त गज्जबको सुरक्षा कवच बनाउने प्रयत्न गर्दै रहेछन् सत्ताभित्रका कोरोना भाइरसहरू । योभन्दा निकृष्ट र अनैतिक शासकीय व्यवहार अर्को के हुन्छ ? तत्काल पदमुक्त गरेर भ्रष्टाचारको कारबाही चलाउनुपर्ने हो, यदि प्रधानमन्त्रीलाई आफूले वाचा गरेको सुशासन र सदाचारको अलिकति पनि स्मरण छ भने ।मलाई डर लाग्न थालेको छ, कतै सरकारभित्रको यो भाइरस सेनामा पनि छिर्ने हो कि भनेर । अरू पनि उदाहरण छन्, खास गरी विकासनिर्माणका परियोजनाहरूमा । जब सरकारका ठेक्कापट्टा वा खरिदबिक्री विवादमा आउँछन्, सेनालाई सुम्पिने गरिन्छ । यसबाहेक पनि व्यापारिकव्यावसायिक प्रवृत्तिका अरू कतिपय कारोबारमा सेना संलग्न भएको छ । सेना भन्नेबित्तिकै हामी नागरिकसँगको एउटा दूरी पाउँछौं । त्यहाँ सबैका लागि पहुँच हुँदैन, सम्पर्क र सूचना नियन्त्रित (रेगुलेटेड) हुन्छन् । यो उसको विभागीय चरित्र पनि हो । सेनाको जिम्मामा छ भन्दैमा त्यहाँ सबै कुरा ठीक छ भन्न पनि सकिन्न । यस्ता कारोबार त्यहाँ पनि स्वच्छ छैनन्! अपारदर्शिता, अनियमितता र भ्रष्टाचारका कुरा आउने गरेका छन् । अलि घुमाउरो बाटो मात्र हुन सक्छ, त्यो पनि एउटा खराब संक्रमण हो ।अर्को कुरा, हामी शान्ति प्रक्रियाभन्दा पहिले सेनाको संख्याबारे कुरा गर्थ्यौं, त्यसको जिम्मेवारी र व्यवसायीकरण वा लोकतान्त्रीकरण जे भनौं, त्यसबारे बहस गर्थ्यौं । नेपालमा कुन साइजको र कस्तो सेना चाहिन्छ भन्थ्यौं, जुन बहस र चर्चा आज पूरै बन्द भएको छ । मानौं, सेना हाम्रा सबै कमीकमजोरीको अचूक अस्त्र हो । यो एउटा डरलाग्दो प्रवृत्ति हो । सरकार चलाउने राजनीतिक मान्छे अयोग्य हुने, भ्रष्ट हुने, त्यसको विकल्पमा सेनालाई शासकीय जिम्मेवारी थप्दै जाने, के संकेत दिन्छ यस्तो कुराले ? आज विश्वमा बुट बजारेर, कू गरेर सेना प्रत्यक्ष सत्तामा आएका दृश्य देखिंदैनन् । परिस्थिति बदलिएको छ । नागरिक सर्वोच्चताको मान्यताका हिसाबले यो निकै सकारात्मक कुरा हो । तर सेनाको, खास गरी त्यसका उच्चपदस्थहरूको, निहित स्वार्थको दैनिक शासनप्रशासनमा कसरी समायोजन भैरहेछ र त्यसबाट को कसरी नाजायज लाभमा छ, त्यसप्रति हामी सचेत रहन सक्नुपर्छ । त्यसको सार्वजनिकीकरण र बहस अपेक्षित हुन्छ । खुला समाज र प्रेस फ्रिडमको त्यो महत्त्वपूर्ण आधार पनि हो ।जहाँसम्म कोभिड१९ नियन्त्रणको कुरा छ, हामीले अरूको अनुभवबाट सिक्ने र त्यसकोप्रयोग गर्ने मात्र हो । हाम्रो अरू क्षमता छैन । संक्रमण युरोप र अमेरिकातिर भर्खर पुग्न लागेको मात्र थियो, सामाजिक सञ्जालमा कसैको एउटा ट्वीट देखेको थिएँ, सायद सरकारको कुनै कर्मचारीकै हो कि, नेपालमा यो फैलिए हामी निरीह हुनेछौं, छैन हाम्रो सामर्थ्य यसको सामना गर्न । यो यथार्थ अभिव्यक्ति थियो । हाम्रो सबैभन्दा ठूलो सामर्थ्य भनेको नेताहरूले गर्ने भाषण नै हो । तर अहिले उनीहरू पनि तर्सिएका हुन् कि जस्तो लाग्छ, धेरै बोल्दा मुखैमा भाइरस छिर्नेको हो कि भनेर । त्यसैले भाषण र राजनीति चकमन्न छ । संक्रमणको सम्भावनाबाट जोगिन हरसम्भव उपायको अवलम्बन र सावधानी नै हाम्रो विकल्प हो । तर सार्वजनिक जिम्मेवारीमा बस्नेका लागि, चाहे मन्त्रीप्रधानमन्त्री होऊन् वा पार्टीका नेता, लकडाउन अनुहार लुकाउने सजिलो माध्यम बन्नु हुँदैन । सबैले सरकारलाई सघाउनुपर्छ, तर भ्रष्ट गिरोहलाई नङ्ग्याउँदै र पन्छाउँदै ।अहिले चर्चित स्वास्थ्य सामग्री खरिद प्रकरणलाई अलग गरेर हेर्ने हो भने पनि सरकारको काममा सन्तोष गर्ने ठाउँ भेटिन्न । स्वास्थ्यकर्मी, सुरक्षाकर्मी होऊन् वा यसको सत्यतथ्यलाई नागरिकसम्म पुर्याउने सञ्चारकर्मी, सबैले सुरक्षित किट पाउनुपर्ने हो, तर गतिलो मास्क पनि पाउन सकेका छैनन् । यो सर्वत्र सुनिन्छ र देखिन्छ पनि । त्यसैले त डाक्टर, नर्स सबै बिरामी आएको देख्नेबित्तिकै भाग्नुपर्ने अवस्था छ । प्रचार धेरै भएको छ क्वारेन्टाइन र आइसोलेसन बेडको । तर त्यहाँको दुरवस्थाले गर्दा कोरोना भाइरसबाट संक्रमित नभएका बिरामी पनि बिनाउपचार मर्न बाध्य भएका छन् ।लकडाउन सबैका लागि सजिलो उपाय भएको छ । हामी यसका आर्थिक पक्षमा बहस गर्न खोज्दै छौं, योजना आयोगले त्यसको अध्ययन गर्ने रे । तर लकडाउनले आम मानिसलाई, खास गरी अहिले नै के प्रभाव पारेको छ, दिनहुँ काम गरेर निर्वाह गर्नुपर्ने मानिसको के हालत छ, सरकारको ध्यान मात्र होइन काम पनि त्यता पुग्नुपर्ने हो, डिपार्टमेन्ट स्टोरहरूलाई घरघरमा सामान पुर्याइदेऊ भन्ने निर्देशन होइन । त्यो वर्ग त त्यसै पनि घरमै बसेर टेलिफोन गरीगरी मगाउन सक्छ । ऊ मर्दैन, अभाव र महँगीले । म बसेको वरिपरि दैनिक मजदुरी गरेर जीवन गुजारा गर्नेहरू धेरै छन् । मैले देखिरहेछु, तिनको दैनिक अवस्था । कुन बेला विस्फोट हुन्छ र लकडाउन तोडिन्छ, भन्न सकिन्न । लकडाउन कोरोनाबाट बच्ने सुरक्षित उपाय होला नै, तर अभाव र भोकबाट पनि त बच्नु पर्यो नि !त्यसैले लकडाउन भनेर मात्र होइन, सुरक्षित र सावधान भएर मानिसको दैनिकीलाई पनि सामान्य बनाउनुपर्यो । मरिन्छ भन्ने त्रासबाट मानिसलाई पलायनमा धकेल्न भएन । यदि त्यसो हो भने हामीले कुन मुखले, कुन नैतिकताले भन्ने ती स्वास्थ्यकर्मी, सुरक्षाकर्मी वा तिनलाई जो खटिएका छन् कोरोनाविरुद्धको मैदानमा, राम्रोसँग आफ्नो कर्तव्य निर्वाह गर भनेर । अर्को कुरा, महामारी यति घातक भएर आएको छ सामाजिक र मानवीय रूपमा, यसले हाम्रो सामाजिक मूल्य नै समाप्त गर्न सक्छ । रिपोर्ट नेगेटिभ आएको छ भन्दा पनि बुटवलका मृतक बाबुराम थापाको लास उठ्न सकिराखेको छैन । योभन्दा असामाजिक, अमानवीय अरू के हुन्छ ? त्यसैले मलाई लाग्छ, लकडाउनका नाममा लुक्ने होइन, सावधानी र सुरक्षित रहँदै यसको सामना गर्नु जरुरी छ । गाउँगाउँमा, टोलटोलमा बनाऔं स्वयंसेवी समूह र उत्रौं यसको सामना गर्न ।"
नागरिकलाई छ प्रश्न सोध्ने अधिकार,"धेरै देश कोरोना भाइरस नियन्त्रणको प्रभावकारी संरचनाको खोजीमा छन् । नागरिकको सुरक्षा नै सबै देशको पहिलो प्राथमिकता हो । राज्य र जिम्मेवार नेतृत्वले संकटको बेला नागरिकलाई सुरक्षाको प्रत्याभूति दिलाउँछन् । तर नेपालमा न राज्यले उपस्थिति देखाएको छ न त नेताहरू नै जिम्मेवार छन् । यसैको कारण हामी सम्भावित संक्रमणको दलदलमा भासिँदै छौं । देश लकडाउनमा छ अनि जनता घरमा छन् । यही मौका छोपी सरकारको उपप्रधानमन्त्रीजस्तो उच्च पदमा आसीन ईश्वर पोखरेल र स्वास्थ्यमन्त्री भानुभक्त ढकाल भ्रष्टाचारमा मस्त छन् । मानवीय संकटको यस्तो घडीमा राज्यकोषको चाबी भएका नेता आफैँ लुटेरा निस्के । हामी यस्ता लुटेराबाट शासित हुन अभिशप्त छौं । अत्यावश्यक औषधि र स्वास्थ्य सामग्रीमा समेत र्याल चुहाउने नेताबाट हामीले के आस गर्नु । बजारमूल्यभन्दा निकै गुणा बेसी पैसा तिरेर ल्याएको स्वास्थ्य सामग्री पनि कमसल परेछ । कमसल स्वास्थ्य सामग्रीले स्वास्थ्यकर्मी र बिरामीको ज्यान जान सक्छ । सरकार तिम्रो नियत के हो ? यो सरकार नागरिकको स्वास्थ्यप्रति असंवेदनशील छ । कतिसम्म असंवेदनशील छ भन्ने कुरा सरकार र सम्बन्धित मन्त्रालयको कामबाट छर्लंग भइसक्यो । यदि भोलि संक्रमण फैलिहाल्यो भने के गर्ने केही अत्तोपत्तो छैन । यसको मतलब जनता निरीह भएर मर्नुको विकल्प नहोला भन्न सकिँदैन । हिजो सर्वहारा र मजदुरको सारथि भन्ने आज यस्तो चर्तिकला देखाउने ? दैनिक ज्यालादारी गरेर जीविकोपार्जन गर्ने मजदुरलाई यति बेला दुई छाक टार्न कति गार्हो भइरहेछ । रोजगारी गुमाउने युवाको संख्या निकै छ । यस्तो मुद्दालाई खै सरकारले गम्भीरतापूर्वक लिएको ? जीवनमृत्युको घडीमा संक्रमण रोकथामका लागि सामान खरिद गर्दा करोडौं भ्रष्टाचार र अनियमितता छर्लंग भएको छ । यसो भइसक्दा पनि देशको कार्यकारी प्रमुखबाट कानुनसम्मत किनिएको र छलफल नगरौं भन्ने, सम्बन्धित मन्त्रीहरू बोल्न नचाहने अनि बोले पनि गैरजिम्मेवारपूर्ण अभिव्यक्ति दिने कस्तो राज्य हो हाम्रो । भ्रष्टाचार तथ्यसहित सार्वजनिक भइरहँदा पनि सरकार कुम्भकर्णजस्तै निद्रामा मस्त छ । यस्तो हर्कतका कारण यो सरकारले जनमत गुमाइसक्यो । आफ्नै जनता बल्लतल्ल हाइलकायल भएर सिमानामा आइपुग्दासमेत अमानवीय व्यवहार गरेर देश छिर्न दिँदैन । नाकामै अलपत्र छाड्दिन्छ । र, त यो कसको सरकार हो भन्ने प्रश्न उठ्छ । अन्तर्राष्ट्रिय सञ्चारमाध्यममा पनि नेपालको भ्रष्टाचारको समाचार आइरहेको छ । यो राष्ट्रिय लज्जाको विषय हो । यस्तो संकटमा राज्यलाई सहयोग गर्नु नागरिकको कर्तव्य हो तर यसको अर्थ प्रश्नै नगर्ने भन्ने होइन । जिम्मेवार नागरिकको प्रश्न गर्ने अधिकार सुरक्षित छ । सार्वजनिक सवालमा अनेकौं प्रश्न उठिसकेपछि अख्तियार र न्यायालयले नडराई र निष्पक्ष छानबिन गरोस् । र, कारबाही पनि गरिनुपर्छ । प्रधानमन्त्रीको बोली कानुन हुँदै होइन । लोकतन्त्र र कानुनी शासनको प्रत्याभूति र सम्मानका लागि छानबिन र कारबाही हुनैपर्छ । सुभाष अर्याल, भीरकोट५, स्याङ्जा डाक्टरहरू भन्छन् सबैतिर ढोका बन्द भए पनि अस्पतालको ढोका खुला रहन्छ । मन्दिरको सट्टा अस्पताल बनाउनुपर्छ पनि भनिन्छ । तर, अहिले कोरोना भाइरसको महामारीमा न त अस्पतालका ढोका खुला छ न त डाक्टरका हृदय नै । अस्पतालभन्दा अहिले नेपालमा मन्दिरभित्रको भगवान्मा भरोसा बढ्न थालेको छ । विश्वव्यापी महामारीको रूपमा कोरोना भाइरसले सबैलाई प्रतिकूल प्रभाव परिरहेको छ । कोरोनाबाट बच्ने उपाए खोज्न विकसित मुलुकहरू दिनरात खटिएका छन् । नेपालमा पनि सरकारी तथ्यांकअनुसार अहिलेसम्म ७ जना कोरोना संक्रमित छन् यीमध्ये एक संक्रमित उपचारपछि घर फर्किसकेका छन् ।कोरोनाको उपचार सन्दर्भमा निजी अस्पतालहरूले सहयोग गरेका छैनन् । यस्तो गैरजिम्मेवार प्रवृत्तिले जनतालाई निराश बनाइरहेको छ । स्वास्थ्य सेवालाई कमाउ धन्दा मात्रै ठान्ने निजी अस्पतालको मानसिकता छ । अहिले कोरोना भाइरसको महामारीको बेला थप स्वास्थ्य संरचना र स्वास्थ्यकर्मी मुलुकलाई चाहिन्छ । सरकारी अस्पतालले मात्र संक्रमितको चाप धान्ने र उपचार गर्न सम्भव हुने पनि होइन । यस्तो अप्ठ्यारो परिस्थितिमा जनतालाई सहयोग नगरेर अस्पताल नै बन्द गर्ने व्यापारीहरूलाई तुरुन्तै सरकारले कारबाही गर्नुपर्छ । यस्ता काम नलाग्ने अस्पताल के काम ? चिकित्सक गोविन्द केसीले पटकपटक निजी अस्पतालको विरोध किन गरेका रहेछन् भन्ने कुरा अहिले प्रस्ट देखियो । गाउँगाउँमा अस्पताल खोलौं । राजधानीकेन्द्रित अस्पताल नखोलौं भनेको ठीक रहेछ नि ! अहिले साधारण रुघा, खोकी र ज्वरो आएका बिरामीलाई डाक्टरले हेर्न छाडिसके । अन्यत्र रिफर गर्छन् । यहाँबाट त्यहाँबाट फेरि अन्त हुँदाहुँदै बिरामीको ज्यान जान्छ यसको जिम्मा कसले लिने ? जसले बिरामी हेर्न आलटाल गर्छन्, त्यस्ता चिकित्सकहरूको लाइसेन्स खारेज गरिदिँदा फरक नपर्ला । चीनका डाक्टरहरू इटालीसम्म गएर बिरामीको उपचार गरिरहेका छन् । हाम्रो यहीँका डाक्टरले यहीँको उपचार गर्न सकेका छैनन् । यस्तो विषम परिस्थितिमा डाक्टरहरू सुरक्षित भएर काम गर्नुपर्छ, त्यसमा दुईमत छैन । कसरी सुरक्षित हुने त्यसमा ध्यान दिने हो तर उपचार नै गर्दिनँ भन्न पाइन्न । अस्पतालले स्वास्थ्यकर्मीको जिम्मा लिने हो । तर, उपचार नै गर्न नमान्ने निजी अस्पताललाई सरकारले बन्द वा सरकारीकरण गर्नुपर्छ । सरकारले जनताका लागि काम गर्ने सुवर्ण अवसर गुमाउनु हुन्न । पुरुषोत्तम घिमिरे, जोरपाटी, काठमाडाैकालीमाटी तरकारी बजारमा लकडाउनको बेला पनि भीडभाड देखिन्छ । कोरोना संक्रमण नफैलियोस् भनेर सरकारले लकडाउन घोषणा गरेको हो । तर, यस्ता सार्वजनिक ठाउँमा भीडभाड कम पार्न सकिएको छैन । तरकारी बजारको व्यवस्थापन सहज र भीडभाडबिना गर्न सरकारको ध्यान जानुपर्छ । तरकारी बिक्रेताले पन्जा र मास्क अनिवार्य लगाउने र स्यानिटाइज गर्ने गर्नुपर्छ । तरकारी किन्न जानेले पनि पन्जा र मास्क प्रयोग गर्नुपर्यो । तरकारी बजार व्यवस्थापन समितिले ट्यांकीमा पानी, साबुन र स्यानिटाइजरको व्यवस्था गरेजस्तो लागेन । यस्तो विषयमा अलि संवेदनशील हुन आवश्यक छ । नवीन्द्रराज जोशी, वसन्तपुर, काठमाडौंििबुटवलको अस्थायी कोरोना अस्पतालमा पाल्पाको रिब्दीकोटका ३३ वर्षीय बाबुराम थापाको मृत्यु भयो । समाचार सामान्य लाग्छ । एउटा मानिस त मर्या हो नि । तर, यो मृत्युलाई पछ्याउँदा राज्य संयन्त्रको लाचारीलाई उजागर गर्छ । आगामी दिनमा यस्ता घटनाको साक्षी कति बन्नुपर्ने हो थाहा छैन । बाबुरामको रोग के हो, पत्तो छैन । उनलाई आइसोलेसनमा राखिएको समाचार आयो । आइसोलेनमा न राम्रो सुत्ने व्यवस्था न त खानपिन नै राम्रो । बिरामीलाई चाहिने उपचारको व्यवस्था त टाढाको कुरा भयो । तातोपानीसमेत उपलब्ध थिएन । अझ बाबुरामको परिवारलाई पनि घृणा र अपमान गरियो । के रोग लागेको थियो भन्ने परीक्षण नै नगरी हचुवामा कोरोना भनियो । स्वास्थ्यकर्मीले बिरामीलाई छुनसमेत मानेनन् । यसैको कारण उनको मृत्यु भयो । क्वारेन्टाइन र आइसोलेसनको नाममा अब कति जनताले ज्यान गुमाउनुपर्ने हो, थाहा छैन । कोरोनाकै शंका लागे पनि क्वारेन्टाइन भनेर मानिस मार्ने खोरमा राख्नु भएन । अस्पतालभित्रै उपचार गर्ने व्यवस्था गर्नुपर्छ । स्वास्थ्यकर्मीलाई उचित सामग्रीको व्यवस्था गर्नुपर्यो । परीक्षण छिटोभन्दा छिटो गरिनुपर्यो । मौसमी ज्वरो, रुघाखोकी र टाइफाइडको जाँचसम्म नगरी बिरामी मर्नुपर्ने । यो विषयमा सरकार र सम्बन्धित निकायको ध्यान जान आवश्यक छ । कपिल केसी, काठमाडौं ििकाठमाडौं महानगरपालिकाका सबै वडामा कति व्यक्ति हालसालै विदेशबाट आएका छन् । तिनीहरूको तथ्यांक नगरपालिकाले निकाल्नुपर्यो । तथ्यांककै आधारमा यसरी बाहिरबाट आएका व्यक्तिको परिवारमा सुरुको चरणमा कोरोना परीक्षण गरिनुपर्छ । काठमाडौं नगरपालिकाले यस्तो काम गर्न सक्यो भने देशभरिका स्थानीय तहको हौसला पनि बढ्छ । लकडाउनले मात्र कोरोना भाइरसबाट जोगिने होइन । भाइरसबाट जोगिन राज्य आक्रामक हुनुपर्छ । त्यसका लागि समुदायमा कस्तो परिवार र व्यक्तिलाई तत्काल कोरोना परीक्षण गर्न आवश्यक छ भन्ने जानकारी र तथ्यांक स्थानीय तहले नै निकाल्ने हो । तथ्यांक आइसकेर परीक्षण भएपछि आइसोलेन वा क्वारेन्टाइनको आवश्यकता हुन्छ । व्यवस्थित, सफा र उपचार सेवासहित सहरको भीडभाडभन्दा टाढा क्वारेन्टाइन बनाउनुपर्छ । नगरप्रमुख विद्यासुन्दर शाक्यले नै यो विषयमा नेतृत्व लिने हो । अनि कति मानिस ज्यालादारीमा काम गरिरहेका छन्, कति सुकुम्बासी घरपरिवार छन्, टोल सुधार समिति वा त्योभन्दा पनि सानो एकाइ कति छ, यसको पनि तथ्यांक निकाल्नुपर्छ । टोल सुधार समितिलाई टोलका मानिसको आर्थिक स्तर र आवश्यकताबारे धेरै थाहा हुन्छ । कमजोर र निम्न वर्गका मानिसले मात्र राहत पाऊन् भन्नेमा नगरपालिका सचेत हुनुपर्छ । २०७२ सालको भूकम्पका बेला जस्तो समुदायमा कसले आएर के काम गरे, कसले के काम गर्ने हो भन्ने स्थिति अहिले आउनु हुन्न । काम गरेर नै नगरवासीको मन पनि जित्नुपर्छ । यसो हुन सक्यो भने सबैतिरबाट निराश भइरहेका जनतालाई कम से कम सकरात्मक हुने केही आधार त मिल्छ । राजुराज जोशी, काठमाडौं१९"
महामारीले गरेको ढकढक,"आज कोरोना महामारीबीच जति भयानक आतंक, पीडा र स्तब्धता मानव जातिले बेहोर्नुपरे पनि यो अवस्था अन्ततः साम्य हुने नै छ । विश्वमा यसअघि फैलिएका व्याधिमय महामारीहरू जसरी क्रमशः हराउँदै गए, कोरोनाको नियति पनि त्योभन्दा गुणात्मक रूपमा फरक हुने देखिँदैन । नाफाखोर वा सेवामूलक सबैजसो स्वास्थ्य संगठनले प्रचार गरेको जानकारीलाई आधार बनाउँदा विश्वका ७ अर्ब ५० करोड मानिसमै संक्रमण भए पनि उपचारतिर ध्यान दिनैपर्ने अवस्था केवल २० प्रतिशत अर्थात् १ अर्ब ५० करोडको मात्र हुनेछ, ८० प्रतिशत स्वतः निको हुन्छन् । संक्रमितमध्येको मृत्यु ३ प्रतिशतसम्म पुग्न सक्ने अनुमान पनि आजको मृत्युदरलाई हेर्दा धेरै फरक परेको देखिन्न । त्यसमाथि साढे ४ अर्ब जनसंख्या ओगट्ने ठूलो जनसंख्या भएका दश देशहरूमध्ये अमेरिकाबाहेक अरूमा भयावह संक्रमण दर छैन । यी सबै परिदृश्यका आधारमा भन्न सकिन्छ कोरोनाले मानव जातिमाथि थप एउटा नयाँ चुनौती त थप्नेछ, तर मानव जातिको अस्तित्वकै निम्ति चुनौती सिर्जना गर्न सक्ने ल्याकत भने राख्नेछैन । तर यस प्रकारका महामारीको प्रभाव जनस्वास्थ्यसम्म मात्र सीमित रहने गरेको छैन, बरु त्यसले आर्थिक, राजनीतिक र वैचारिक संकट एवं त्यसमाथि नयाँ बहसहरू लिएर आउने गरेको छ र त्यो स्वाभाविक छ । विश्वव्यापी रूपमा लिइएको सामाजिक दूरी र बन्द को रणनीतिका कारण आर्थिक जर्जरताको सिकार बनेको श्रमिक वर्गको स्थिति र भविष्यबारे ठूलो बहस तत्काल नदेखिए पनि भविष्यमा ठूलो बनेर आउने नै छ । अहिले अमेरिका र युरोपबाट विश्व पुँजीवादी व्यवस्थाको नेतृत्व चीनको पकडमा आउन यस महामारीले गम्भीर भूमिका खेल्न सक्ने प्रक्षेपण भने सुरु भैसकेको छ । तर केही अर्ब डलरको स्वास्थ्य सामग्रीको व्यापारबाट मात्रै त्यो स्थिति उत्पन्न भैहाल्ला भन्नु हतारो नै हुनेछ । महामारीपछिको भविष्यका विभिन्न आयामसम्बन्धी प्रक्षेपणबाहेक यो महामारी के हो र कसरी आयो भन्ने विषयमा मूलतः तीन प्रकारका बुझाइ, अनुमान र बहसहरू चलिरहेका छन् ।एक, प्रकृतिको विकृत दोहनको परिणाम । विश्व पुँजीवादको नेतृत्वमा भैरहेको पर्यावरण विनाशका विरुद्ध लगातार आवाज उठाइरहेकाहरूले कोरोना भाइरसलाई त्यही मानव क्रियाविरुद्ध प्रकृतिको प्रतिक्रियाका रूपमा व्याख्या गर्न थालेका छन् । पर्यावरण विनाशले स्वाभाविक वातावरणमा आइरहेको घातक विकृति त अनुसन्धानहरूबाट पुष्टि भएको कुरा हो, तर नयाँ भाइरस नै उत्पन्न भयो भन्ने अनुसन्धान त भएको छैन । वातावरणीय विनाशको प्रतिक्रियास्वरूप जंगली र घरेलु जनावर पनि यस प्रकारको कुनै महामारीबीच फस्न थालेका तथ्यहरू नदेखिनुले मानवलाई मात्र निसाना बनाउने प्रकृतिको प्रतिक्रिया कसरी सम्भव होला भन्ने प्रश्न स्वतः जन्मिन्छ । कतिपयले विभिन्न जनावरको मासु खाने चिनियाँ संस्कृतिलाई पनि दोष थुपार्न थालेका छन्, तर त्यो संस्कृति त एकाध वर्षको होइन । जनावरकै मासुबाट सरेको न कुनै प्रमाण छ, न अहिले मात्र किन सर्यो भन्ने अनुसन्धान । प्रकृतिको प्रतिक्रियासम्बन्धी यो दाबी तत्कालै पुष्टि नभए पनि खारेज गरिहाल्न सजिलै सकिने खालको चाहिँ होइन, किनभने प्रकृतिका करोडौं नखुलिसकेका रहस्यमध्ये यो एक हुन पनि सक्छ, जसरी प्लास्टिक खाने ब्याक्टेरिया पनि पृथ्वीमा सम्भव हुन सक्छ भन्ने कुरा पत्ता लाग्नुभन्दा पहिले असम्भव नै त मानिन्थ्यो । सम्भावनाहरूमाथि टेकेर नै यथार्थको गन्तव्यसम्म पुगिने हुँदा बहसको यस प्रवृत्तिलाई प्रोत्साहित गर्नु नै सही हुन्छ ।दुई, प्रकृतिको स्वाभाविक प्रक्रिया । व्याधिमय महामारीहरू प्रकृतिमा बेलाबेला आइरहन्छन् र यो एक स्वाभाविक प्राकृतिक प्रक्रिया मात्र भएको बताउने यो मत आदर्शवादी प्रकारको देखिन्छ । यसले महामारीका सामाजिक कारणहरू खोज्ने वा औंल्याउनेतिरभन्दा भवितव्यमा सीमित पार्ने कोसिस गर्छ । कुनै परिघटनाको भवितव्य नै कारण बताएपछि मानिससँग त्योबाट बच्ने वा त्यसलाई रोक्ने कुनै उपाय बाँकी रहन्न । यही प्रकारको धूमिल मानसिकताबीच नै तमाम धर्मपन्थीहरूले मानिसहरूलाई थप धार्मिक बनाउने, ईश्वरको सर्वसत्ता स्विकार्न लगाउने खेल खेल्छन् । कोरोनाकै सन्दर्भमा पनि विभिन्न धार्मिक टुकडीहरूले आआफ्नो मतलबका ईश्वरको शरणमा जाँदा ठीक हुने भनी गरेका हर्कतहरू सर्वत्र धेरथोर देखा परेकै छन् । कोही यशुलाई पुकार्न, कोही होम गर्न र गौमूत्र ख्वाउन त कोही अल्लाह डाक्न लागिपरेकै छन् । तर यो कुनै बहस होइन, यो त केवल अन्धविश्वास वा धन्दा भएकाले यसलाई भने खारेज गर्नतिर लाग्नु जरुरी छ ।तीन, नाफाखोरहरूको षड्यन्त्र । कोरोना महामारीलाई षड्यन्त्रका रूपमा व्याख्या गर्ने दुइटा प्रवृत्ति पनि सतहमा उत्रिएका छन् । तीमध्ये एउटा पक्षले भनेको छ यो चीन वा अमेरिकाले बनाएको नयाँ युद्ध हतियार हो । यो आरोप अनुमानबाहेक धेरै देखा पर्दैन, यदि त्यसै हो भने पनि भविष्यको अनुसन्धानले विषय स्पष्ट पार्दै जाला । यस तर्कलाई खारेज नै गरिहाल्नुपर्ने नलागे पनि कोरोनाको आजको विश्वव्यापी चरित्रलाई हेर्दा त्यस अनुमानमाथि धेरै घोत्लिनु आवश्यक देखिँदैन । आजको महामारीलाई षड्यन्त्रका रूपमा प्रस्तुत गर्दै त्यसको सजिलो समाधानसमेत अगाडि सारेर अर्को प्रवृत्तिका रूपमा प्राकृतिक चिकित्साकर्मी एवं न्युट्रिसियन हरूको जमात उपस्थित भएको छ । यसको नेतृत्व छिमेकी भारतमा विश्वरूप राय चौधरीले गरिरहेका छन् । यस प्रवृत्तिले प्राकृतिक चिकित्सा विधिको मान्यतामा टेकेर नभई आजसम्मको वास्तविक स्वास्थ्य विज्ञानमा भएका अनुसन्धानहरूमा आधारित भएर आफ्नो दाबी प्रस्तुत गरेको छ । यो त्यही प्रवृत्ति हो जसले एचआईभीएड्स, डेंगु, एचवानएनवानलगायतका महामारीलाई केवल स्वास्थ्य क्षेत्रका माफियाको खेल भएको दाबी गरेको थियो । विश्व स्वास्थ्य संगठनले सिफारिस गरेका तमाम औषधिलाई बहिष्कार गर्दै गैरनाफामूलक विधिबाट दर्जनौं घातक रोगका लाखौं रोगीको सफल उपचार गरिसकेको यो प्रवृत्तिले तथ्यहरूसहित दाबा प्रस्तुत गरेको छ कोरोना साधारण रुघाखोकी ल्याउने भाइरसबाहेक केही होइन, तर विश्व स्वास्थ्य माफियाहरूले विश्व स्वास्थ्य संगठनसँग मिलेर महामारीको डर बेचिरहेछन् ! तर मान्छेहरू किन यति मरिरहेछन् भन्ने स्वाभाविक प्रश्नको उत्तर दिने कोसिस गर्दै रुघाज्वरोजन्य रोगबाट हरेक वर्ष अमेरिकामा ६० हजार, इटालीमा २५ हजार र पूरै संसारमा १ करोड ६० लाख मर्ने गरेको विश्व स्वास्थ्य संगठनकै तथ्यांक अघि सार्दै तीमध्ये केही हजारलाई कोरोनाको खातामा हालेर नयाँ डरको व्यापार सुरु भएको बताइरहेछ यसले । यो प्रवृत्ति सानो छ र विश्वको सत्ताधारी वर्गले यसतिर ध्यान दिएको छैन । यस प्रवृत्तिले स्वास्थ्यलाई नाफाबाट अलग पार्ने भएकाले स्वाभाविक छ तत्काल यस प्रवृत्तिको कुरा थोरै सुनिनेछ । यो प्रवृत्तिसँग सबै विषयको समाधान नहोला, तर कोरोनासहित धेरै विषयमा सबैले गम्भीरतापूर्वक ध्यान दिनैपर्ने एउटा प्रवृत्तिका रूपमा भने अवश्य अगाडि आएको छ ।समाजवादका लागि अझै संघर्षरत क्युबाबाहेक चीनसहित सम्पूर्ण विश्व आज पुँजीवादी नाफाको होडमा छ । यो त्यही पुँजीवादी व्यवस्था त हो, जसले नाफाका निम्ति पहिलो र दोस्रो विश्वयुद्धमा मानवसंहार मच्चायो । त्यही घरानाका पुँजीपतिहरू हुन्, जसले आज पनि सिरिया, इराक, अफगानिस्तान र अफ्रिकाका कैयौं मुलुकमा रगत पिइरहेका छन्, नाफाका लागि । पुँजीवादलाई सर्वोत्तम मान्नेहरूको कुरा बेग्लै भयो, तर पुँजीवादी विश्वव्यवस्थालाई गलत ठान्नेहरू पनि स्वास्थ्य क्षेत्रमा चाहिँ निरपेक्ष मानवतावादी दृष्टि अपनाउने गर्छन्, जुन कदापि सही मान्न सकिंदैन । नाफाका लागि अन्धो बनेर मानव जातिलाई संकटमा पार्ने गरी पर्यावरण सिध्याउन क्रियारत पुँजीपतिहरू के स्वास्थ्य क्षेत्रमा चाहिँ गौतम वुद्धका असल शिष्य बनेर ध्यानरत होलान् ? विश्व स्वास्थ्य संगठनका अधिकारीहरू कथित भगवान्हरूको अवतार त होइनन्, तब उनीहरूबाट गल्ती हुन सक्दैन ? उनीहरू आजको विश्व पुँजीवादकै तलब खाने जागिरे होइनन् ? त्यो त्यही संगठन त हो, जसका अधिकारीहरूमाथि दुनियाँभरिबाट जनताको छाक काटेर जम्मा पारिएको बजेटको आधाभन्दा बढी हिस्सा भ्रमणका नाममा सक्छन् भन्ने आरोप लगातार लाग्दै आएको छ । संयुक्त राष्ट्र संघका जागिरेहरू विश्वव्यापी विकासका नाममा विनाशको मोडेल सिफारिस गर्न लाग्दा रहेछन् भने त्यसकै विश्व स्वास्थ्य संगठनका अधिकारीहरूले नियोजित अपराध गर्दैनन् भन्ने ग्यारेन्टी के, त्यस ग्यारेन्टीको वैचारिकी के ? आज आँधीमय एकोहोरो प्रचारबीच यस्तो भय र मानसिक संकुचनको माहोल बन्न पुगेको छ, महामारी प्रचारबाट उत्पन्न त्रासबाट पृथक् रहेर उठाइएका प्रश्न र कदमहरूतिर समेत ध्यान जान छाडेको छ । ब्राजिलका राष्ट्रपतिले महामारीलाई अस्वीकार गरे । स्विडेन, बेलारुसलगायत बन्दको रणनीति लागू गर्न पटक्कै तयार भएनन्, तर पनि ती देशमा कोरोना विस्फोट भएन, किन ? के ती देशका नेताहरू पटमूर्ख हुन् या तिनका कदमहरूको अन्तर्यमा कुनै सत्य लुकेको छ ? जतिसुकै विपत्का बेला पनि सत्ताले उरालेका अवधारणाहरूमाथि संशयसहित प्रश्न गर्ने होस गुमाउनु कदापि सही हुन सक्दैन । विश्वव्यापी श्रमिकवर्गीय स्वास्थ्य शिविर नभएका बेला नाफाखोर पुँजीपतिहरूका राज्यहरूले नियुक्त गरेका कर्मचारीहरूको सिफारिस अकाट्य र निर्विकल्प स्विकार्नुपर्ने बढीमा बाध्यता मान्न सकिन्छ, अन्तिम सत्य कसरी मान्न सकिएला ? त्यसैले विश्व पुँजीवादको विकल्पमा नयाँ विश्व व्यवस्था खोज्ने यात्रामा स्वास्थ्य क्षेत्रलाई सबैभन्दा अग्रिम पंक्तिमा राख्ने वैचारिकी अब सुरु गर्नैपर्छ । यो कुरा बेग्लै हो कि पुँजीवादी भुलभुलैयाबीच निर्मित आजका कतिपय बौद्धिक कोरोनामा षड्यन्त्रको आशंकालाई समेत हास्यास्पद कुतर्क ठान्छन् । उनीहरूले त्यस्तो सोच्नु स्वाभाविक छ, किनकि पुँजीवादले सबैभन्दा बढी बौद्धिक रोगी र कुण्ठाग्रस्त मानिस उत्पादन गर्छ ।कोरोना माहोलको समग्र बहसबीच कम्युनिस्टबाहेक आज नवउदारवादी रणनीति अख्तियार गर्ने पुँजीवादी व्यवस्थाको आलोचनामा प्रसिद्ध अमेरिकी चिन्तक नोम चोम्स्की फेरि अगाडि आए । उनले पुँजीवादी व्यवस्थाको आजको तारतम्यले महामारीको उद्गम र निवारणमा घिसेपिटे भूमिका खेल्ने विषय साहसपूर्वक बोले, जुन बिलकुल सत्य देखिन्छ । पुरानो पुँजीवादले कम्तीमा जनसरोकारका अत्यावश्यक चीज राज्यको नियन्त्रणमा राख्थ्यो, तर नवउदारवादी आजको पुँजीवादले जनसरोकारका सबैजसो विषय निजी र बहुराष्ट्रिय नाफाखोर पुँजीपतिको जिम्मा लगायो । आज औषधी उत्पादन र बिक्री विश्वव्यापी रूपमा नाफाखोर पुँजीपतिको हातमा पुग्यो । यथार्थमा आधारित अनुसन्धानहरू सजिलै छोपछाप पार्न सकिने परिस्थिति उत्पन्न भयो । सेवामूलक विज्ञान प्रतिष्ठानहरू पनि निजी पुँजीद्वारा प्रभावित हुन सक्ने वातावरण बन्यो । सरकार केवल नाफाखोर तथा माफिया पुँजीपतिहरूको चन्दामा बन्ने अनि ढल्ने पर्यावरणको निर्माणले गर्दा स्वास्थ्य क्षेत्रमा न नयाँ भाइरसलगायतका चुनौतीमा ध्यान जान सक्यो, न त उपस्थित महामारीकै ठीक व्यवस्थापनको रणनीति बनाउने जिम्मेवारीमा निष्ठा । चोम्स्कीले औंल्याएको यो यथार्थ र आज भोगिरहेको महामारीको कहरले मानव समाजलाई ब्युँझाउन समयले गरेको ढकढक यही नै हो पुँजीपति हावी हुने र समाज निरीह बन्नुपर्ने पुँजीवादी विश्व व्यवस्थाको विकल्पमा समाजप्रति समाज नै जिम्मेवार हुने समाजवादी विश्व व्यवस्थातिर अघि बढ्ने बहस र पहललाई तीव्र बनाउनुको विकल्प छैन ।"
लकडाउनमा सकारात्मक सोच,"अहिले हामी प्रत्येक क्षण कोरोनाले भकाभक मानिसको मृत्यु भएका खबरले नीरस भइरहेछौं । कुनै सिर्जनात्मक काम गर्न पनि जाँगर छैन । विशेष गरी सहरी क्षेत्रमा लकडाउनले हामी एउटै कोठाभित्र गुम्सिएर बस्न बाध्य छौं । साथीभाइसँग कुराकानी गर्दा पनि नैराश्यपूर्ण भावमा पोखिइरहेछौं । गाउँघरमा भने स्थिति अलि फरक छ । मानिसहरू बस्तुभाउ, खेतीपातीलगायतका काममा अरू बेलामा झैं खटिरहेका छन् । स्वास्थ्यकर्मीले सामाजिक दूरी कायम गर्ने, साबुनपानीले हात धुने, सरसफाइमा ध्यान दिने, पौष्टिक खाना र तरल पदार्थ खाने सुझाव दिएका छन् । यसो गर्दा कोरोना भाइरसबाट बँच्न सकिन्छ । लकडाउनले व्यक्तिगत स्वतन्त्रतालाई अप्ठ्यारोमा पारिरहेको छ । सबैलाई सञ्चित खाद्यान्न कहिले सकिएला भन्ने डर छ । उता दैनिक ज्यालादारीमा काम गर्ने मजदुरहरूलाई कोरोना महामारी हो र जो कोही प्रभावित हुन सक्छन् भन्ने खासै चिन्ता देखिँदैन । उनीहरू पैदलै हिँडेर ज्याला मजदुरी गर्ने ठाउँसम्म पुगेका छन् । भारतमा काम गर्ने सयौं मजदुर भने कोरोनाको हल्लाले आफ्ना परिवार सन्तानसँग बिछोडिनु पो पर्ने हो कि भनेर अतालिँदै क्वारेन्टाइन र लकडाउनको पर्बाह नै नगरी देशको सिमानामा आइपुगेका छन् । कामको खोजीमा अर्काको देश गएका नेपाली मजदुरलाई आफ्नो घरमा आउन दिने कि नदिने भन्ने विवाद अहिले भइरहेको छ । जब संकटहरू आइपर्छन् तब धेरै मानिस अस्थिर अनि विचलित भएर हडबडाउने, चिन्ता लिने र निराश हुन्छन् । यस्तै संकटहरूको सामना गर्न व्यक्तिले भावनात्मक ज्ञानको अभिवृद्धि गर्नुपर्छ । कतिपयको हुर्काइसँगै प्राकृतिक रूपमै बौद्धिक हुन सक्छन् । यस्ता व्यक्तिले आफू सम्हालिने र परिवार तथा समाजलाई पनि सम्हाल्ने क्षमता राख्छन् । भावनात्मक ज्ञान त्यो क्षमता हो जसले व्यक्ति स्वयंको भावनालाई सकारात्मक व्यवस्थापन गरी प्रभावकारी तरिकाले सञ्चार गर्न, अरूलाई समभावले हेर्न, चुनौतीहरूलाई कम गर्न र द्वन्द्व रोक्न सहयोग पुर्याउँछ । व्यक्तिलाई मानसिक रूपले बलियो र अरूसँगको सम्बन्ध पनि मजबुत बनाउँछ । त्यस्तै मानिसलाई आफ्नो कार्यमा सफल बन्न मद्दत गर्ने अनि लक्ष्य हाासिल गर्न पनि सहयोग गर्छ । मनोविज्ञ डेनियल गोलमेनका अनुसार भावनात्मक ज्ञानले सामान्यतया स्वव्यवस्थापन, स्वचेतन, सामाजिक सचेतना र सम्बन्ध व्यवस्थापनमा मद्दत पुर्याउँछ । कोरोनाले जुराइदिएको शून्य समयलाई भिन्न तरिकाले सोच्ने, बहस गर्ने, योजना बनाउने, प्रकृतिलाई बुझ्ने, गरिब र धनीबीचको खाडल पुर्ने, असमानताको अन्त्य गर्ने र अस्वस्थ होडबाजी त्याग्नेमा प्रयोग गर्नुपर्छ । त्यस्तै अन्धाधुन्ध तरिकाले आकाश छोएका विकसित भनिएका राष्ट्रहरूको पछि नलाग्ने, उपयोगी र प्रकृतिसँग मिल्ने खालका पुराना खेतीपाती, पशुपालन, वनजंगल रेखदेख र सहयोगलाई निरन्तरता दिने खालका ज्ञान र शिक्षा पनि अपरिहार्य भएको छ । कोभिड१९ ले विश्व आक्रान्त छ । मानिसहरू त्रास छन् । समृद्धिको चरमचुली पुगेको भनिएका राष्ट्रहरूमै भकाभक यो भाइसरले मानिसहरू ढल्न थालेका छन् । लाग्दै छ सम्पत्ति र आविष्कारले मात्र प्रकृतिलाई जित्न सकिँदो रहेनछ । प्रकृतिमा रहेका जीवाणुहरूले मानवमाथि जाइलागेर बेलाबेला हायलकायल पार्दा रहेछन् । लकडाउनको अहिलेको अवस्थामा हामी शून्य भएर बस्नुभन्दा केके सिक्न सकिन्छ भनेर छलफल र मनन गर्न सक्छौं । केही प्रकृतिले सिकाउँछ, केही अध्ययन र व्यवहारबाट सिकिन्छ । सिकाइ हस्तान्तरण हुँदै जान्छन् । विज्ञान र गणित विषय आधुनिक र वैज्ञानिक चेतका लागि पढ्नु अनिवार्यजस्तै हो । तर यी विषयसँगसँगै सामाजिक सीपहरू पनि नयाँ पुस्ताका लागि अपरिहार्य छ । बालबालिकाको सन्दर्भमा द्वन्द्व कसरी व्यवस्थापन गर्ने र सरसफाइका नियम बेलैमा अनिवार्य रूपमा सिकाउनुपर्ने देखिन्छ । अधिकांश ग्रामीण समुदायमा सरसफाइ पहिलो प्राथमिकतामा पर्दैन । अर्को प्राथमिकतामा नपर्ने विषय खानपान हो । हामीले खाने र बालबालिकालाई दिने खानेकुरा स्वस्थकर छ वा छैन, बासी वा सडेगलेका हो कि होइन भन्नेमा ख्याल गरिएको पाइँदैन । केवल भोक र मीठो लागेको भरमा कहिले आवश्यकताभन्दा धेरै त कहिले खाँदै नखाने अनि जंक फुडमा अभ्यस्त भएको देख्न सकिन्छ । यी र यस्ता खानपान र जिम्मेवारीका कुराहरू पहिले ठूलाले व्यवहारमा लागू गर्ने र सिक्ने उमेरका बालबालिकालाई सिकाउँदै जानुपर्नेछ । सिक्ने मामलामा सबै मानिसको तरिका र क्षमता एउटै हुँदैन । कसैकसैलाई जिन्दगीको धेरै समय समाज र सामाजिकीकरणका विभिन्न विषयवस्तुबारे बुझ्नै लाग्छ । त्यसैले सिकाइ प्रक्रिया निरन्तर चल्छ भन्ने चलन नै छ । सबै मानिस सिकेका विषयमा विज्ञ नै हुन्छन् भन्ने पनि छैन । सिक्नु र सिकेका असल कुराहरू जीवनमा लागू गर्न सक्नु वास्तवमा सिकाइ हो । जब व्यक्ति आफैं विभिन्न पारिवारिक, आर्थिक र मनोसामाजिक समस्याहरूसँग साक्षात्कार हुँदैन तबसम्म सामाजिक सिकाइ कठिन हुन्छ । व्यक्तिले समाजबाट नै आफ्नो भावावेगलाई नियन्त्रण र पहिचान गर्न सिकिरहेको हुन्छ । यदि बालबालिकालाई यी सब नसिकाए सामाजिकीकरणमा समस्या पर्न सक्छ । सामाजिक सिकाइलाई प्रभावकारी बनाउन सर्वप्रथम व्यक्तिले स्वयंलाई भावनात्मक ज्ञानका लागि तयार पार्नुपर्ने हुन्छ । मानव जीवनलाई पुनर्विचार गर्ने र पुनःसमायोजन अहिलेको आवश्यकता हो । यस्तो कार्यका लागि गन्नेमान्यले अहम् छोड्नुपर्छ, भ्रष्टाचार तोड्नुपर्छ, एक व्यक्ति मात्र बाँच्ने र आफ्नो परिवारका कैयौं पुस्तासम्मको सम्पत्ति साँच्ने तीव्र आकांक्षा बन्द गर्दै समाजप्रतिको आफ्नो जिम्मेवारी महसुस गर्नुपर्छ । गरे असम्भव केही थिएन । हुर्किरहेका नयाँ पुस्ताहरूलाई सकारात्मक ज्ञानका लागि भावनात्मक शिक्षाको मद्दत लिनुपर्छ । यो परिस्थितिले जुराइदिएको समयलाई नेतृत्व तहबाटै असल कर्मको सुरुआत गरे, गर्न नसकिने केही छैन ।"
चिकित्सा क्षेत्र सुधार्ने अवसर,"नियमन र संयोजनको अभावचीन कोरोना संक्रमण नियन्त्रणमा संसारमै उत्कृष्ट बन्नुको कारण हो स्वास्थ्यलगायतका विभिन्न क्षेत्र समेटेर व्यवस्थित अधिकारसम्पन्न राष्ट्रिय स्वास्थ्य आयोगको गठन ।नेपालको संविधान लेख्ने क्रममा समग्र स्वास्थ्य सेवा एवं शिक्षाको नियमन गर्न चीनलगायतका देशमा रहेजस्तै राष्ट्रिय स्वास्थ्य आयोगको व्यवस्था गर्न माग भएको हो । त्यसैगरी चिकित्सा शिक्षा आयोगको सट्टा सेवा र शिक्षा दुवैलाई समेट्ने गरी राष्ट्रिय चिकित्सा आयोगको समेत औचित्य प्रस्ट्याउने प्रयास भएको थियो । तर राजनीतिक पार्टीका जिम्मेवार एवं चिकित्सा शिक्षा ऐन निर्माणको जिम्मेवारी लिएकाहरूले नै सुनुवाइ गरेनन् ।अहिले चिकित्सा शिक्षाको छुट्टै शक्तिशाली नियमनकारी निकाय खडा छ । चिकित्सा सेवाभन्दा पनि मूलतः चिकित्सकको दर्ता र नियमन गर्ने अस्पष्ट एवं कमजोर कानुनी अख्तियारी बोकेको नेपाल मेडिकल काउन्सिल छ, जुन पड्कन मात्रै सक्ने बन्दुकझैं प्रतीत हुन्छ । चिकित्सा सेवामा मूलतः तीन पक्ष हुन्छन् चिकित्सक, अन्य स्वास्थ्यकर्मी एवं संस्था सञ्चालक । मेडिकल काउन्सिल मूलतः चिकित्सकप्रति सम्बद्ध छ । अन्यको हकमा छुट्टाछुट्टै व्यवस्था छ । त्यसैले अहिले उपचारबारे सुनिएका गुनासाहरूको उचित सम्बोधन र उपचार पनि प्रभावकारी छैन ।अहिले सुरक्षाको सुनिश्चितता गर्न, संयोजन, सूचना, व्यवस्थापन या आपूर्ति र सुपरिवेक्षणलाई प्रभावकारी बनाउन आवश्यक छ । अपेक्षा गरौं, व्यापक उपचारको चरणमा प्रवेश नगरे पनि कोरोना महामारी हाम्रा कमीकमजोरी सच्याउँदै चिकित्सा सेवामा सुधार ल्याउन अनि पूर्वतयारीलाई प्रभावी बनाउन सुनौलो अवसर बन्नेछ ।पौडेल नेपाल मेडिकल काउन्सिलका कार्यकारी सदस्य हुन् ।"
मास्क र मेडिकल सामानमा बेइमानी,"बर्लिनवासिङ्टन (एजेन्सी) विश्व बजारमा देखिएको अभावसँगै विभिन्न देशले मास्क, पीपीई (व्यक्तिगत सुरक्षा सामग्री) तथा अन्य मेडिकल उपकरणको व्यापारमा बेइमानी भएको बताएका छन् । जर्मनीले आफ्नो देश ल्याउन लागिएका २ लाख मास्क लगेको भन्दै अमेरिकामाथि आधुनिक डकैती गरेको बताएको छ ।अन्तर्राष्ट्रिय सञ्चारमाध्यमका अनुसार जर्मनी लैजान लागिएका मास्क अमेरिकामा निर्मित हुन् । बर्लिनस्थित एक स्थानीय सरकारले मगाएका एफएफपी२ मास्क बैंककमा जफत गरिएको हो । ती मास्क बर्लिनको प्रहरीका निम्ति मगाइएको बताइएको छ ।चीनका वुहानबाट फैलिएको भाइरसबाट युरोपेली देश र अमेरिका अति प्रभावित भएको देखिएको छ । बर्लिनका आन्तरिक मामिलामन्त्री आन्द्रियास गिजेलले ती मास्क अमेरिकातर्फ लगिएको दाबी गरेका छन् । कोरियाली युद्धताका निर्मित कानुनको उपयोग गर्दै राष्ट्रपति ट्रम्पले आफ्नो देशका उत्पादन अन्य देशमा निर्यात गर्न प्रतिबन्ध लगाएपछि मास्क निर्माता अमेरिकी कम्पनी थ्री एम उक्त कदम चाल्न बाध्य भएको जनाइएको छ । ट्रम्पले डिफेन्स प्रोडक्सन एक्ट नामक कानुन लागू गर्दै मेडिकल सामग्रीको उत्पादन तथा आपूर्ति गर्ने अमेरिकी कम्पनीलाई घरेलु माग धान्न बाध्य पारेका थिए । ती सामान घरेलु प्रयोगका लागि तत्काल हामीलाई चाहिन्छ । ती हामीसँगै हुनैपर्छ, कारोना भाइरससम्बन्धी दैनिक ब्रिफिङका क्रममा ट्रम्पले भने ।ट्रम्पले करिब २ लाख एन९५ मास्क, १ लाख ३० हजार सर्जिकल मास्क तथा ६ लाख पन्जा अमेरिकी अधिकारीहरूले जफत गरेका बताए । यद्यपि, राष्ट्रपति ट्रम्पले ती कहाँ र कसरी जफत गरिएका हुन् भन्ने खुलाएनन् ।जर्मनमन्त्री गिजेलले त्यसरी बर्लिन ल्याउन लागिएका मास्क अन्यत्र लगिनु आधुनिक डकैती भएको बताउँदै ट्रम्प प्रशासनलाई व्यापारका नियम मान्न सुझाव दिएका छन् । एटलान्टिक पारिका आफ्ना साझेदारहरूसँग व्यवहार गर्ने यो उपयुक्त शैली होइन । विश्वव्यापी संकटकै बेला यस्ता जबरजस्ती गरिनु झन् उचित होइन, उनले भने । युरोपेली देशका अन्य नेताहरूले पनि मास्क तथा मेडिकल सामग्री खरिदमा आफूलाई धोका भएको बताएका छन् । फ्रान्सको लेदेफ्रान्स क्षेत्रका सभापति भेलेरी पेक्रेसेंले पनि आफूहरूलाई मास्क खरिदका क्रममा अमेरिकी कम्पनीले बेइमानी गरेको बताएका छन् । मैले मास्कको मौज्दात भेटें र किन्न खोजें, उनले भने, तर अमेरिकीहरूले तीन पटकसम्म फरकफरक मूल्य प्रस्ताव गरे र बढी तिर्न बाध्य पारे । उनले युरोपमा महामारी फैलिएसँगै मास्क तथा अत्यावश्यक मेडिकल सामग्रीको भाउ बढाइएको बताए । त्यसैगरी, चीनबाट डेनमार्क लग्न लागिएका ४ लाख मेडिकल मास्क तथा कोभिड१९ परीक्षण किट बीचबाटै अन्यत्र पुर्याइएको थियो । धेरै मूल्य पाएपछि ती सामान अर्को देशलाई बेचिएको डेनमार्कको आरोप छ । कोभिड१९ को संक्रमण फैलिएसँगै इटाली र स्पेन यसअघि चीनसँग अर्डर गरेका मेडिकल सामग्री आफ्नो देशमा पुगेका भए पनि कम गुणस्तरका भएपछि फिर्ता गरेका थिए ।"
म मास्क लगाउँदिनँ,"कोभिड१९ को सम्भावित संक्रमणबाट बच्न अमेरिकी संघीय सरकारले आफ्ना नागरिकलाई अनिवार्य रूपमा मास्क लगाउन निर्देशन दिए पनि राष्ट्रपति डोनाल्ड ट्रम्पले मास्क नलगाउने बताएका छन् । मैले मास्क नलगाउने निर्णय गरेको छु, राष्ट्रपति कार्यालय ह्वाइटहाउसमा बोल्दै ट्रम्पले भने ।संघीय सरकारको रोग नियन्त्रण तथा रोकथाम केन्द्रले सबै नागरिकलाई मास्क लागाउन तथा मुख ढाक्न निर्देशन दिइसकेको छ । तर ट्रम्पले राष्ट्रपति कार्यालयको कार्यकक्षमा बसेर मास्क लगाएर विश्वका नेताहरूलाई अभिवादन गर्नु उपयुक्त नहुने भन्दै मास्क नलगाउने बताएका हुन् । यो एक सुझाव हो, तिनीहरूले यो सुझाव दिए, उनले भने, तर म आफैंले मास्क लगाउन चाहन्नँ । नयाँ निर्देशनसँगै संघीय अधिकारीले नागरिकलाई अन्य मास्क लगाउन र एन९५ मास्क सकभर स्वास्थ्यकर्मीका लागि उपलब्ध गराइदिनसमेत आग्रह गरेका छन् । ट्रम्पले आफ्नो प्रशासनले कोभिड१९ विरुद्ध राम्रो तयारी गरेको र उपचार भइरहको बताए । सरकारको राम्रो कामका कारण हजारौं मानिसको ज्यान बचेको ट्रम्पको दाबी छ । ट्रम्पले कोभिड१९ का कारण अमेरिकी राष्ट्रपतिको चुनाव नसर्ने पनि बताएका छन् । पछिल्लो समय कोभिड१९ को संक्रमण सबैभन्दा बढी अमेरिकामा फैलिइरहेको छ । शनिबार साँझसम्म अमेरिकामा कोभिड१९ का कारण ७ हजार ४ सय जनाभन्दा बढीले ज्यान गुमाइसकेका छन् । २ लाख ७७ हजारभन्दा बढी संक्रमित भएका छन् ।"
भारतद्वारा परीक्षण किट्स निर्यातमा रोक,"भारतले कोरोना भाइरस (कोभिड१९) को संक्रमण बढ्दै गएपछि बिरामीको स्वास्थ्य परीक्षणका लागि प्रयोग गरिने डायग्नोस्टिक किट्सको निर्यातमा समेत रोक लगाएको छ । जबकि करिब दुई साताअघि नै भारत सरकारले अत्यावश्यक भेन्टिलेटर र स्यानिटाइजरको निर्यातमा पनि रोक लगाइसकेको छ । निर्यातमा रोक लगाइएको परीक्षण किट्स विशेषगरी बिरामीमा देखिएको संक्रमणको पहिचान गर्न प्रयोग गर्ने गरिन्छ । भारतको वैदेशिक व्यापार महानिर्देशनालयले शनिबार एक सूचना जारी गर्दै त्यस्तो रोक लगाउने निर्णय गरेको हो । परीक्षण किटहरू (परीक्षण वा प्रयोगशालामा प्रयोग गरिने कुनै पनि पदार्थ) को निर्यातमा तत्काल रोक लगाइएको छ, महानिर्देशनालयद्वारा जारी सूचनामा भनिएको छ । पछिल्लो निर्णयसँगै भारतबाट हुने परीक्षण किटको निकासीमा रोक लागेको छ । भारतले लगाएको यो रोकले नेपालमा कोभिड१९ भाइरसलगायत अन्य रोगको परीक्षणका लागि आवश्यक पर्ने सामग्रीहरूको अभाव हुन सक्ने जानकारहरू बताउँछन् । नेपालमा प्रयोग हुने डायग्नोस्टिक किट्स बढीजसो जापान, जर्मनी, चीनलगायत मुलुकमा बन्ने गरे पनि तिनको क्षेत्रीय विक्रेता भारतमै केन्द्रित रहेकाले रोक लगाउने पछिल्लो निर्णयले नेपालमा त्यस्ता किट्सको अभाव हन सक्ने उनीहरूको तर्क छ । यद्यपि भारत सरकारबाट लाइसेन्स प्राप्त निश्चित व्यवसायी वा कम्पनीले भने सामग्री निर्यात गर्न पाउनेछन् ।भारत सरकारले भेन्टिलेटर र स्यानिटाइजरको निर्यातमा त दुई साताअघि नै बन्देज लगाइसकेको छ । महानिर्देशनालयले नै गत २४ मार्चमा यी सामग्रीको निकासीमा रोक लगाउने निर्णय गरेको थियो । भारतमा कोरोना महाव्याधीको प्रकोपसँगै यी अत्यावश्यक सामग्रीको माग बढ्दै गएपछि निर्यातमा रोक लगाउने निर्णय गरिएको हो । भारतीय राष्ट्रिय कांग्रेसलगायतका विपक्षी दलहरूले समेत देशभित्रै यी सामग्रीहरूको अभाव भएको हुँदा तत्काल निर्यातमा रोक लगाउनुपर्ने माग गरेका थिए । भारतको निर्णयले नेपालका लागि हुने निर्यातलाई प्रभाव नपार्ने दिल्लीस्थित दूतावासका अधिकारीहरूले दाबी गर्दै आएका छन् ।"
बेलायतले स्वास्थ्यकर्मीको भिसा थप्ने,"कोरोना भाइरस (कोभिड १९) संक्रमितको उपचारमा खटिएका चिकित्सक, नर्स र प्यारामेडिक्सको भिसा बेलायतले एक वर्ष थपिदिने भएको छ । स्वास्थ्यकर्मीहरूलाई प्रोत्साहन गर्न सरकारले बिनाशुल्क एक वर्ष भिसा अवधि स्वतः थपिदिने गृह मन्त्रालयले जनाएको हो । करिब २८ सय माइग्रेन्ट डाक्टर, नर्स र प्यारामेडिक्सको भिसा २०२० को अक्टोबर १ अघि सकिने भए पनि उनीहरूसहित परिवारको भिसा स्वतः थपिने गृहमन्त्री प्रीति पटेलले एक विज्ञप्तिमा जनाएकी छन् । महामारीका बेला स्वास्थ्यकर्मीलाई भिसा थपका लागि झन्झट बेहोर्नु नपरोस् भन्ने गृहमन्त्रीको चाहना रहेको पटेलले बताइन् । लन्डनस्थित एकजना कानुनविद् राजु थापाका अनुसार अहिलेको जटिल परिस्थितिलाई मध्यनजर गर्दै सरकारले ट्रेनी डाक्टर तथा नर्सलाई एनएचएसमा तोकिएको घण्टा मात्र काम गर्न पाउने प्रतिबन्ध पनि फुकुवा गरेको छ । तर भिसा स्वतः थपिने सुविधा केयर वर्करलाई नदिइएपछि भने सरकारको आलोचना भएको छ । केयर वर्कर्स युनिटकी एक्जुकेटिभ डिरेक्टर क्यारोलिन गेरलिचले होम अफिसको यो नीति विभेदपूर्ण रहेको बताएकी छन् । उनले यो सुविधा केयर गिभरलाई पनि दिइनुपर्ने माग गरिन् । त्यसैगरी, भिजिट भिसामा आएर कोभिड१९ कै कारण बेलायतमा रोकिएका विदेशीहरूको पनि सरकारले भिसा अवधि थपिदिने भएको छ । गत जनवरी २४ यता भिसा सकिएकाहरूको अवधि २०२० मे ३१ सम्म थपिने सोलिसिटर थापाले बताए । सरकारले भिजिट भिसामा आएका विदेशीलाई कोरोना भाइरसको परीक्षण र उपचार सुविधा पनि निःशुल्क प्रदान गर्ने भएको छ । राष्ट्रिय हितलाई मध्यनजर गरी कुनै पनि व्यक्तिको अध्यागमन स्थिति सोधपुछ नगरी कोरोना भाइरसको उपचार गरिने जनाइएको छ । यसअघि भिजिट भिसाका आप्रवासीलाई नेसनल हेल्थ सर्भिस (एनएचएस) को सुविधा लिन शुल्क तिर्नुपर्ने प्रावधान छ । त्यसैगरी, कोभिड१९ का बिरामीको उपचारका लागि सरकारले आपतकालीन सेवाका लागि लन्डनको एक्सेल प्रदर्शनी कक्षलाई नाइटेंगल अस्पतालमा रूपान्तरण गरेको छ । अस्पतालमा ४ हजार शय्या रहनेछन् । उपचारमा सहयोग पुर्याउन सरकारले २ लाख ४० हजार स्वयंसेवक माग गरेकामा करिब ७ लाख ५० हजारले आवेदन दिएका छन् तर कतिपयले भने हाल एनएचएसअन्तर्गतकै स्वाथ्यकर्मीलाई समेत सरकारले आवश्यक सुरक्षा सामग्री उपलबध गराउन नसकेको आरोप लगाउने गरेका छन् । वाटफोर्ड जनरल अस्पतालमा कार्यरत कन्सल्टेन्ट फिजिसियन डा मोहन थापा कोभिड१९ का बिरामी परीक्षण र उपचारका लागि चिकित्सक तथा नर्ससँग अझै पर्याप्त व्यक्तिगत सुरक्षा सामग्री (पीपीई) नभएको बताउँछन् ।"
अस्ट्रेलियाका विद्यार्थीलाई राहत,"अस्ट्रेलिया (कास) कोरोना भाइरस (कोभिड१९) को महामारीसँगै समस्यमा परेका विदेशी विद्यार्थीलाई अस्ट्रेलियाली सरकारले सुपरएनुएसन रकम निकाल्न दिने भएको छ । अध्यागमन तथा नागरिकता मन्त्रालयले एक वर्षदेखि अस्ट्रेलियामा अस्थायी भिसामा रहेका विदेशीलाई राहतस्वरूप आफ्नो सुपरएनुएसन कोषको रकम झिक्न दिने भएको हो । यसअघि सेवा निवृत्त भएपछि मात्र उक्त रकम झिक्न पाइने नियम रहेको थियो । निमित्तमन्त्री एलन टजले शनिबार एक विज्ञप्ति जारी गर्दै विद्यार्थीका लागि तत्कालीन राहतस्वरूप सरकारले उक्त निर्णय लिएको जनाए । मन्त्री टजले तत्काल समस्यामा परेका र कम्तीमा ६ महिना खानबस्नका लागि आर्थिक अभाव हुन सक्ने विदेशी विद्यार्थीलाई देश फर्कन समेत सुझाव दिएका छन् । तपाईं अस्थायी भिसामा हुनुहुन्छ र ६ महिनासम्म आफूलाई धान्न सक्ने अवस्था छ जस्तो लाग्दैन भने यो समय आफ्नो घरतर्फ जान सक्नुहुन्छ । यसको प्रबन्ध जतिसक्दो छिटो मिलाउन आग्रह छ । विज्ञप्तिमा उल्लेख छ । अस्ट्रेलियामा हाल करिब २२ लाख जना अस्थायी भिसावाहक छन् । अस्ट्रेलियामा लामो समयदेखि व्यावसायिक एकाउन्टेन्टका रूपमा कार्यरत योगेन्द्र अधिकारीका अनुसार कानुनी हैसियतमा कुनै पनि व्यक्तिले काम गरेको कम्पनीले न्यूनतम ९ दशमलव ५० प्रतिशत थप रकम सुपरएनुएसन कोषमा दाखिला गर्ने नियम छ । अस्ट्रेलियामा हाल ५ लाख ६५ हजार विदेशी विद्यार्थीहरू छन् । तीमध्ये २ लाख ४० हजारले अस्ट्रेलियाको श्रम क्षेत्रमा योगदान पुर्याइरहेका छन् । विद्यार्थीलाई आफ्नो परिवारमा भर पर्न तथा पार्टटाइम कामबाट हुने आर्जनमा भर पर्न आग्रह गरेका छन् । मन्त्री टजले नर्सिङ, डिसाबिलिटी, सुपरमार्केटलगायत क्षेत्रमा काम गर्नेको काम गर्ने समय बढाइएको समेत उल्लेख गरेका छन् । सरकारले यसअघि नै स्वास्थ्य क्षेत्र तथा ठूला सुपरमार्केटमा काम गर्ने विद्यार्थीले दुई सातामा अधिकतम ४० घण्टा मात्र काम गर्न पाउने अधिकार बढाइसकेको छ । यद्यपि यो नियम मे १ देखि पुनः ४० घण्टामा सीमित हुनेछ ।"
भन्सार छुट विवादले विमानस्थलमै अड्किए स्वास्थ्य सामग्री,सरकारले नसक्नु अनि निजीलाई वातावरण नबनाउनु भनेको समयको मूल्य नबुझ्नु हो शान्तराज सुवेदीपूर्वअर्थ सचिव
आईएमएफबाट १३ अर्बको विशेष कर्जा,"अन्तर्राष्ट्रिय मुद्रा कोष (आईएमएफ) बाट शून्य ब्याजदरको विशेष कर्जा (र्यापिड क्रेडिट फेसिलिटी (आरसीएफ) लिन राष्ट्र बैंकले प्रक्रिया थालेको छ । सरकारको निर्देशनमा करिब १३ अर्ब ९ करोड रुपैयाँ बराबरको उक्त कर्जाका लागि राष्ट्र बैंकले प्रक्रिया अघि बढाएको हो ।कोभिड१९ का कारण प्रभावित क्षेत्रका लागि राहत सुविधा घोषणा गर्दा सरकारले आईएमएफबाट आरसीएफ सुविधा लिने निर्णय गरेको थियो । सोही आधारमा राष्ट्र बैंकले आरसीएफका लागि आईएमएफलाई पत्र पठाएको छ । सरकारले सन् २०१५ पछि यस्तो सुविधा लिने निर्णय गरेको हो । आरसीएफ आईएमएफले आफ्ना सदस्य राष्ट्रलाई प्रदान गर्ने एक प्रकारको शून्य ब्याजदरको कर्जा (सुविधा) हो । विभिन्न सर्तसहित दिइने यो कर्जा सामान्यतया सदस्य राष्ट्रको शोधनान्तर स्थिति ऋणात्मक भएको बेलामा पाइन्छ । तर परिस्थितिअनुसार अरू बेलामा पनि आईएमएफले सदस्य राष्ट्रहरूलाई यस्तो कर्जा सुविधा दिँदै आएको छ । अहिले नेपालको शोधनान्तर स्थिति ऋणात्मक नभए पनि भविष्यमा हुन सक्ने भन्दै सरकारले उक्त सुविधा लिने निर्णय गरेको हो । आरसीएफको अवधि १० वर्षको हुन्छ । पाँच वर्षसम्म साँवाको किस्ता पनि तिर्नुपर्दैन । अथवा ग्रेस अवधि ५ वर्षको हुन्छ । पाँच वर्षपछि मात्र किस्ताका रूपमा ऋण भुक्तानी गर्दै जानुपर्छ । भुक्तानी सन्तुलन तथा विदेशी विनिमय मौज्दात व्यवस्थापन गर्न आईएमएफबाट उपलब्ध हुने आरसीएफअन्तर्गत ७८५ मिलियन एसडीआर (स्पेसल ड्रइङ राइट) करिब १३ अर्ब ९ करोड रुपैयाँ बराबर कोटाको सुविधा परिचालन गर्ने, दुई साताअघि सरकारले गरेको निर्णयमा भनिएको छ । ३४ दिनअघि राष्ट्र बैंकले ७८६ मिलियन एसडीआर (करिब १३ अर्ब ९ करोड रुपैयाँ) बराबरको ऋण सुविधाका लागि पत्र पठाएको थियो, राष्ट्र बैंक स्रोतले भन्यो, आईएमएफबाट पत्रको जवाफ पनि आइसकेको छ । जवाफमा आरसीएफको प्रक्रिया सुरु भइसकेको र केही दिनमा थप छलफल गर्ने उल्लेख रहेको बताइएको छ । एकडेढ सातापछि भिडियो कन्फेरेन्स गर्ने र त्यसका आधारमा ऋण स्वीकृत गर्ने आईएमएफले बताएको छ, स्रोतले भन्यो, आरसीएफमार्फत ल्याउने रकम कुन प्रयोजनका लागि हो, खर्चको विधि क्षेत्र कुन हो लगायत विषयमा आईएमएफ स्पष्ट हुन चाहेको होला । आईएमएफबाट सदस्य राष्ट्रले आरसीएफ र ईसीएफ (एक्सटेन्डेड क्रेडिट फेसिलिटी) गरी दुई प्रकारको ऋण सुविधा पाउँछन् । आरसीएफ ब्याजरहित कर्जा हो भने ईसीएफ ब्याजसहितको । नेपालले धेरै पहिलेदेखि नै यी सुविधा लिँदै आएको छ । सन् २००७ अघि गरिबी निवारण र वृद्धिका लागि सहयोग (पीआरजीएफ) का नाममा यस्तो कर्जा सुविधा ल्याइन्थ्यो । त्यसपछि आरसीएफ र ईसीएसका नाममा लिन थालिएको हो । पछिल्लो पटक सन् २०१५ मा (गत वैशाखको भूकम्पपछि) नेपालले आरसीएफ सुविधा लिएको छ । त्यति बेला राष्ट्र बैंकले ३५६५ मिलियन एसडीआर सुविधा लिएको थियो । सामान्यतया आरसीएफ र ईसीएफमार्फत लिएको कर्जा बजेटरी खर्च गर्न पाइँदैन । तर तत्कालीन समयमा नेपालको अडानका आधारमा आईएमएफले बजेटरी खर्चमा समावेश गर्न सकिने सुविधा दिएको थियो ।यो वर्ष नेपालका लागि आईएमएफले १ सय ५६ अर्ब मिलियन एसडीआर बराबरको आरसीएफ कोटा दिएको छ । यस पटक कोटाको आधा मात्र सुविधा लिने निर्णय सरकारले गरेको हो । आरसीएफ मुलुकको शोधनान्तर अवस्था सकारात्मक बनाउने क्रियाकलापमा मात्र उपयोग गर्न पाइन्छ । अहिले कोरोना संक्रमणको जोखिमबाट बच्न ठूलो परिमाणमा औषधि, औषधिजन्य औजारहरू आयात गर्नुपर्ने अवस्था छ । यो प्रक्रियामा धेरै विदेशी मुद्रा बाहिरिने अनुमानका आधारमा सरकारले आरसीएफ सुविधा लिने निर्णय गरेको हो । आरसीएफमार्फतको पैसा आयात प्रतिस्थापन र निर्यात प्रोत्साहन हुने खालका कार्यक्रम सञ्चालन गर्न पाइने राष्ट्र बैंकले बताएको छ । गत वर्ष सबै महिना शोधनान्तर ऋणात्मक भए पनि आरसीएफ सुविधा लिइएको थिएन । चालु आर्थिक वर्षको पुससम्म शोधनान्तर स्थिति २१ अर्ब ६१ करोड रुपैयाँ बचतमा छ । सोही अवधिमा कुल विदेशी विनिमय सञ्चिति १० खर्ब ९६ अर्ब ६८ करोड रुपैयाँ छ ।"
इन्टरनेटमा २५ प्रतिशत छुट कार्यान्वयन भएन,"सरकारले लकडाउन अवधिका लागि इन्टरनेटमा २५ प्रतिशत छुट दिन सेवा प्रदायकहरूलाई निर्देशन दिए भए पनि कार्यान्वयन भएको छैन । चैत १६ मा बसेको मन्त्रिपरिषद् बैठकले सेवाप्रदायकलाई लकडाउन अवधिका लागि इन्टरनेटमा २५ प्रतिशत छुट दिन निर्देशन दिएको थियो ।मन्त्रिपरिषद्को निर्णयअनुसार नेपाल दूरसञ्चार प्राधिकरणले सेवाप्रदायकलाई पत्र लेखी छुट व्यवस्था कार्यान्वयन गर्न निर्देशन दिइसकेको छ । तर इन्टरनेट सेवाप्रदायकहरूको संस्था नेपाल (आईस्पान) ले सरकालाई पत्र लेख्दै छुट व्यवस्था कार्यान्वयन गर्न नसक्ने जनाएको छ । लकडाउनको अवधिमा इन्टरनेटको खपत बढेको र सेवाप्रदायकलाई थप आर्थिक भार परेको भन्दै सरकारले आफूहरूलाई राहत नदिएसम्म छुट व्यवस्था कार्यान्वयन गर्न नसक्ने आईस्पान अध्यक्ष भोजराज भट्टको भनाइ छ । आईस्पानले प्राधिकरणलाई लेखेको पत्रमा भनिएको छ, संकटका बेलामा पनि उही मूल्यमा सेवा प्रदान गर्नु नै राज्यलाई सहयोग गरेको हुन आउँछ । लकडाउनको अवधिमा इन्टरनेट ब्यान्डविथ खपत ४०५० प्रतिशत बढेको र ग्राहकबाट उठ्नुपर्ने रकमसमेत उठ्न नसकेको पनि पत्रमा उल्लेख छ । साथै लकडाउनको अवधिमा मर्मतसम्भारमा समेत सकस भएकाले लागत बढेको बताइएको छ । प्रयोगकर्ता घरमै बसेकाले इन्टरनेटको खपत बढेको भट्ट बताउँछन् । हामीले दिने सेवा अनलिमिटेड हो । प्रयोगकर्ताले जति पनि ब्यान्डविथ खर्च गर्न पाउँछन्, उनले भने, यसले हाम्रो लागत बढाएको छ । टेलिकम कम्पनीले जस्तो सीमित डाटाका लागि हामीले सेवा दिएका हुन्नौं । सरकारले टेलिकम कम्पनी र इन्टरनेट सेवाप्रदायकलाई एउटै वर्गमा राख्न नहुने उनको भनाइ छ । सरकारले अहिले नै इन्टरनेट उपभोक्तालाई २५ प्रतिशत कर लगाइरहेको छ, भट्टले भने, यसमा छुट दिए हामी उपभोक्तालाई सहुलियत दिन सक्छौं । सरकारले मूल्य अभिवृद्धि कर, ग्रामीण दूरसञ्चार कोष, रोयल्टी, दूरसञ्चार सेवा शुल्क जस्ता शीर्षकमा इन्टरनेटमा कर लगाएको उनको दाबी छ । सरकारले अघिल्लो आवदेखि इन्टरनेटमा दूरसञ्चार सेवा शुल्कबापत १३ प्रतिशत कर थपेको थियो ।प्राधिकरणका अध्यक्ष पुरुषोत्तम खनालले भने सरकारको निर्देशन कार्यान्वयन नगरे कारबाही हुने बताए । सरकारले दिएको लाइसेन्सबाट सेवा प्रदान गर्ने र सरकारको निर्देशन नटेर्ने भए सोहीअनुसार कारबाही हुन्छ, उनले भने, सेवा प्रदायकलाई साँच्चिकै समस्या रहेछ भने हामी हेर्छौं । छुट कार्यान्वयनका विषयमा प्राधिकरणले अध्ययन गरिरहेको उनको भनाइ छ । टेलिकम कम्पनीहरूले भने इन्टरनेट र भ्वाइसमा छुट दिइरहेका छन् । नेपाल टेलिकमले आफ्नो जीएसएम सेवामा २५ र एडीएसएल सेवामा २७ प्रतिशत छुट दिने निर्णय गरेको छ । एनसेलले पनि आफ्नो आधारभूत मूल्यमा २५ प्रतिशत छुट दिने निर्णय गरिसकेको छ ।सरकारले इन्टरनेटमा छुट दिने निर्णय गर्नुअघि नै दूरसञ्चार प्राधिकरणले लकडाउन अवधिभरका लागि रिचार्जमा शतप्रतिशत बोनस ल्याउन टेलिकम कम्पनीहरूलाई निर्देशन दिएको थियो । सोही आधारमा नेपाल टेलिकमले रिचार्जमा शतप्रतिशत र एनसेलले हरेक रिचार्जमा १ सय २० प्रतिशत बोनस दिने निर्णय गरेका छन् । सीमित अवधिमा खर्च गरिसक्नुपर्ने गरी टेलिकम कम्पनीहरूले रिचार्ज गर्दा डाटा, भ्वाइस र एसएमएसमा बोनस घोषणा गरेका हुन् । प्राधिकरणले अहिले जारी मूल्यभन्दा कम लागत लाग्ने गरी टेलिकम कम्पनीले प्याकेज घोषणा गर्दा प्राधिकरणको स्वीकृति आवश्यक नपर्ने निर्णय पनि गरेको थियो । सोही आधारमा नेपाल टेलिकम र एनसेल दुवैले सस्तो डाटा प्याक घोषणा गरिसकेका छन् ।"
सेनिटाइजर उद्योगलाई डब्लुएचओकै मापदण्ड,"विश्व स्वास्थ्य संगठन (डब्लुएचओ) को मापदण्डअनुसार ह्यान्ड सेनिटाइजर बनाउनुपर्ने भएको छ । औषधि व्यवस्था विभागले चैत ९ गते विज्ञप्ति जारी गर्दै सेनिटाइजर बनाउने उद्योगले डब्ल्यूएचओको मापदण्डअनुसार ह्यान्ड सेनिटाइजर बनाउन निर्देशन दिएको हो । यसअनुसार प्रविधिजन्य स्वास्थ्य सामग्री तथा उपकरणसम्बन्धी निर्देशिका ०७४ अनुसार डब्ल्यूएचओले निर्धारण गरेको मापदण्डका आधारमा ह्यान्ड सेनिटाइजर बनाउनुपर्नेछ । मापदण्डमा इथाइल र अल्कोहलको मात्रा ८० प्रतिशत हुनपर्ने औषधि व्यवस्था विभागका महानिर्देशक नारायणप्रसाद ढकालले जानकारी दिए । ह्यान्ड सेनिटाइजर बनाउँदा त्यसमा ८० प्रतिशत इथाइनल वा अल्कोहल र अन्य तत्त्व मिसाएर बनाउन मिल्छ भन्ने डब्ल्यूएचओको सूत्र छ, उनले भने, अल्कोहलले भाइरस मार्ने वा बढ्न नदिने हुनाले सेनिटाइजरका रूपमा काम गर्ने भन्ने वैज्ञानिक मापदण्ड हो । त्यसैले अहिले तत्काल बनाउने सेनिटाइजरका लागि डब्ल्यूएचओले मापदण्ड ल्याएको छ ।निर्देशिकाअनुसार नेपालभित्र उत्पादन, पैठारी तथा बिक्रीवितरण गरिने कुनै पनि प्रविधिजन्य स्वास्थ्य सामग्री वा उपकरण डब्ल्यूएचओले तोकेको राष्ट्रियस्तर बमोजिमको हुनुपर्नेछ । कोभिड१९ को संक्रमणबाट बच्न सेनिटाइजरको माग बढेपछि नयाँ उद्योग खुल्ने क्रम पनि बढेको छ । कसैले ह्यान्ड सेनिटाइजर उत्पादन गर्न चाहे विभागबाट स्वीकृति लिनुपर्नेछ साथै विभागले विज्ञप्ति जारी भएको मितिदेखि ३ महिनाभित्र स्वीकृति लिनुपर्ने पनि बताएको छ । निर्देशिकाअनुसार प्रविधिजन्य स्वास्थ्य सामग्री वा उपकरण उत्पादन गर्न उद्योग स्थापना वा निकासी पैठारी गर्न चाहने व्यक्तिले सिफारिस पत्रका लागि विभागमा निवेदन पेस गर्नुपर्नेछ । त्यस्तो कुनै निवेदन परे विभागले निवदेन जाँचबुझ गरी प्रविधिजन्य स्वास्थ्य सामग्री वा उपकरण उत्पदन गर्ने उद्योग स्थापनाका लागि सिफारिसपत्र दिनुपर्नेछ । उद्योग दर्ताका लागि सबै कागजात प्रक्रियाअनुसार भए एक दिनमा स्वीकृति पाउने विभागका महानिर्देशक ढकालले जानकारी दिए । स्वीकृतिपछि निर्देशिकाबमोजिम दिइएका सिफारिसपत्र तथा प्रमाणपत्रको अद्यावधिक अभिलेख राख्नुपर्नेछ । त्यस्तो सिफारिस वा प्रमाणपत्रको अवधि स्वीकृति लिएको मितिदेखि १ वर्षसम्मको हुनेछ । नवीकरण गराउन चाहने व्यक्तिले अवधि समाप्त हुनुभन्दा एक महिनाअघि विभागमा निवेदन दिनुपर्ने व्यवस्था पनि गरिएको छ । विभागले प्रविधिजन्य स्वास्थ्य सामग्री वा उपकरणको राष्ट्रियस्तर निर्धारण गर्नेछ, निर्देशिकामा भनिएको छ, राष्ट्रियस्तर निर्धारण गर्दा प्रविधिजन्य स्वास्थ्य सामग्री वा उपकरणका सम्बन्धमा डब्ल्यूएचओले निर्धारण गरेको मापदण्डलाई आधार लिनुपर्नेछ । मापदण्ड उपलब्ध नभए प्रचलित अन्तर्राष्ट्रिय मान्यताका आधारमा समेत प्रविधिजन्य स्वास्थ्य सामग्री वा उपकरणको राष्ट्रियस्तर निर्धारण गरिने व्यवस्था निर्देशिकामा भनिएको छ । विभागले मानव तथा पशु स्वास्थ्यमा पर्ने असर तथा जोखिमलाई समेत ध्यानमा राखी राष्ट्रियस्तर निर्धारण गर्नुपर्नेछ । निर्धारण गरिएको प्रविधिजन्य स्वास्थ्य सामग्री वा उपकरणको गुणस्तरको जाँच नापतौल तथा गुणस्तर विभागले परीक्षण गर्नेछ । निर्देशिकाअनुसार राष्ट्रिय गुणस्तरयुक्त नभए उक्त वस्तु नेपालभित्र उत्पादन वा पैठारी गर्न पाइँदैन । अन्य मुलुकमा एक पटक प्रयोग भइसकेको, पुरानो, मर्मत गरिएको वा पुनर्निमित प्रविधिजन्य स्वास्थ्य सामग्री वा उपकरण पनि नेपालभित्र पैठारी गर्न र गराउन पाइँदैन । विभागले औषधि परामर्श परिषद्को परामर्श वा औषधि सल्लाहकार समितिको सल्लाह एवं प्राथमिकताका आधारमा प्रविधिजन्य स्वास्थ्य सामग्री वा उपकरणको खुद्रा मूल्य तोक्नेछ । विभागले प्रविधिजन्य स्वास्थ्य सामग्री वा उपकरणको उत्पादन, निकासी, पैठारी तथा बिक्रीवितरण सम्बन्धमा नियमित रूपमा अनुगमन तथा परीक्षण गर्नुपर्नेछ । अनुगमन तथा निरीक्षण गर्दा विभागले सल्लाहकार समितिको सल्लाहमा अनुगमन तथा निरीक्षण गर्नुपर्ने प्रविधिजन्य स्वास्थ्य सामग्री वा उपकरणको प्राथमिकता क्रम निर्धारण गर्न सक्नेछ । निर्देशिकाविपरीत गर्ने व्यक्तिलाई आवश्यक कारबाही गरिने ढकालले जानकारी दिए । शुक्रबारसम्म १२ उद्योगले सेनिटाइजर उत्पादनका लागि स्वीकृति पाइसकेको उनले बताए । दुईको भने प्रक्रियामा छ । विशेष गरी औषधि बनाउने उद्योग सेनिटाइजर उत्पादन गर्छौं भनेर आइरहेको उनको भनाइ छ । बजारमा ६० प्रतिशतसम्मको अल्कोहल भएको ह्यान्ड सेनिटाइजर पाइन्छ, उनले भने, यसलाई नियमन गर्न ७० देखि ८० प्रतिशतसम्म अल्कोहल प्रयोग गर्न विभागले निर्दशन दिएको छ ।"
पोल्ट्री क्षेत्रले गुमायो साढे दुई अर्ब,"जिउँदो कुखुराको मूल्य प्रतिकिलो १ सय ७० रुपैयाँमासुको माग घटेपछि मूल्य जिउँदो कुखुराको मूल्य प्रतिकिलो १ सय ७० रुपैयाँमा झरेको छ । व्यवसायीका अनुसार मासुको बिक्री ७० प्रतिशत घटेको छ । माग नभएपछि व्यवसायीले मूल्य घटाएका हुन् । तयारी मासुको मूल्य भने २ सय ६० देखि ७० रुपैयाँ छ, अध्यक्ष पुरीले भने । तीन महिनाअघि कुखुरा मासुको खुद्रा मूल्य ४ सय २० रुपैयाँसम्म पुगेको थियो । मंसिर अन्तिम साता कुखुरा व्यवसायीले उत्पादन बढी भएको भन्दै कुखुराका चल्ला नष्ट गरेका थिए । त्यसपछि उत्पादन कम भएको र माग धान्न नसकेको भन्दै मासुको मूल्य एकाएक बढाइएको थियो । अहिले कोरोनाको त्रास र लकडाउनका कारण मासु खपत घटेको छ । लकडाउनका कारण बजार ध्वस्त भएको चम्पादेवी पोल्ट्री फार्मका सञ्चालक विष्णु खड्काले बताए ।"
फुड बैंकमार्फत विपन्नलाई खाद्यान्न,"दाङ (कास) तुलसीपुर उपमहानगरपालिकाले फुड बैंक स्थापना गरेर विपन्नलाई खाद्यान्न वितरण सुरु गरेको छ । बैंकमा विभिन्न सहयोगीले जम्मा गरेको खाद्यान्न उपमहानगरले निर्देशिका बनाएर वितरण गरेको हो । कोरोना संक्रमण नियन्त्रण गर्न लकडाउन घोषणा भएपछि दैनिक ज्यालामजदुरी गरी खानेलाई जीविका चलाउन कठिन भएको छ । वडा समितिमार्फत यस्ता विपन्न परिवारको पहिचान गरी उपमहानगरले बस्तीमै पुगेर खाद्यान्न वितरण गरेको छ । हुनेखानेले लिन नपाऊन् र विपन्नहरू नछुटून् भनेर निर्देशिका बनाएर व्यवस्थित ढंगले खाद्यान्न वितरण गरिएको उपमहानगर प्रमुख घनश्याम पाण्डेले बताए ।दैनिक मजदुरी नगरे चुलो बाल्न नसक्नेहरूको खोजी गरेर राहत बाँडेका छौं । मापदण्ड बनाएर वितरण गरिएकाले खास आवश्यक परेका वर्गले पाइरहेका छन्, उनले भने, फुड बैंकमा विभिन्न व्यक्ति र संस्थाले खाद्यान्न जम्मा गर्ने क्रम जारी छ । जम्मा भएको खाद्यान्न टोलटोलमा पुगेर वितरण गरिरहेका छौं । राहत पाएपछि चुलो बाल्न चिन्तित मजदुरहरू खुसी भएका छन् । तुलसीपुर१०, गौलोरीका टीकाराम बस्नेत तुलसीपुरस्थित गणपति मिलमा काम गर्थे । लकडाउनसँगै मिल बन्द भयो । उनको रोजीरोटी संकटमा पर्यो । उनी अहिले घरबाहिर निस्कन सकिरहेका छैनन् । दिनदिनै के खाने भन्ने चिन्ता छ । राहत पाएपछि मन हलुंगो भएको छ, उनले भने, दिनदिनै काम गर्न नपाए चुलो बाल्न मुस्किल पर्छ । आजसम्म थोरैथोरै बचाएर खाइयो ।तुलसीपुर२, तकियापुरकी रामकली कामीलाई ६ जनाको परिवार पाल्न साह्रै कठिन भएको छ । श्रीमान् काठमाडौंमा घर बनाउने मिस्त्री काम गर्छन् । उनको काम पनि लकडाउनले रोकिएको छ । बन्दले गर्दा सबैतिर काम ठप्प छ । पैसा आउने ठाउँ कतै छैन, उनले भनिन्, राहत नपाए यत्रो परिवार पाल्नै गाह्रो छ । यो बन्दमा सरकारले यसरी नै राहत बाँड्नुपर्छ । राहत पाएपछि उनले केही दिन चुलो बाल्न सजिलो हुने बताइन् । तुलसीपुर१, रामनगरकी भवी विकले दुई सातादेखि काम पाएकी छैनन् । उनलाई पनि परिवार पाल्न गाह्रो भएको छ । शुक्रबार राहत पाएपछि उनको मन खुसी भयो । एकातिर रोगको चिन्ता छ, अर्कोतिर खानाको । बन्द लम्बियो भने त भोकै मर्ने अवस्था हुन्छ, उनले भनिन्, यो नगरपालिका सरकारले हाम्रा दुःख हेर्नुपर्छ । अहिले पाएको चामलले कति दिन पुग्ने हो, हामीलाई बचाउने जिम्मा सरकारको हो ।टोल विकास संस्थामार्फत पहिचान भई वडाबाट सिफारिस भएका विपन्न वर्गलाई उपमहानगरपालिकाले राहत वितरण गरिरहेको छ । प्रतिपरिवार ३० किलो चामल, एक लिटर तेल, एक किलो नुन, दुई किलो दाल र दुई वटा साबुन वितरण गरिएको उपमहानगरका प्रवक्ता श्याम डाँगीले बताए । पहिलो दिन शुक्रबार वडा १ मा १ सय ६२, २ मा ७०, १० मा ३१ र १३ मा २ सय ३८ जनालाई राहत वितरण गरिएको उपमहानगरका विपद् व्यवस्थापन समिति संयोजक नवराज लामिछानेले बताए । एकै ठाउँमा वितरण गर्दा भीड हुने भएकाले टोलटोलमा सानो समूह बनाएर वितरण गरिरहेको वडा १ का वडाध्यक्ष लक्ष्मण भण्डारीले बताए ।राप्ती गाउँपालिकाले पनि दैनिक कामकाज गरेर जीविका चलाउने मजदुरका साथै अपांग, ज्येष्ठ नागरिक र असहाय घरपरिवारलाई राहत वितरण गरिरहेको छ । एक हजारभन्दा बढी घरपरिवारमा खाद्यान्न संकट भएपछि घरघरमै पुगेर राहत वितरण थालेको गाउँपालिकाका प्रवक्ता विद्याशरण चौधरीले जानकारी दिए । परिवार संख्याका आधारमा प्रथम चरणमा ५ देखि १० किलो चामल, एक किलो दाल, दुई प्याकेट नुन, एक लिटर तेल र दुई पिस साबुन वितरण गरिएको उनको भनाइ छ । पहिलो चरणमा वडा १ मा ३५, वडा २ मा १ सय २, वडा ३ मा १ सय, वडा ४ मा ५५, वडा ५ मा ८०, वडा ६ मा १ सय, ७ मा ८८, वडा ८ मा ८५ र वडा ९ मा ७० घरधुरीलाई राहत वितरण गरेको चौधरीले बताए ।"
"आशयपत्र होइन, नोटिफाइड गरेका हौं","काठमाडौं (कास) नेपाली सेनाले तराई मधेस द्रुतमार्ग निर्माणका लागि अन्तर्राष्ट्रिय परामर्शदातालाई आशयपत्र नदिएको जनाएको छ । प्रक्रिया चित्त नबुझे कानुनी प्रक्रियामा जान पाउने भन्दै सेनाले चैत १८ गते योसिन इन्जिनियरिङ करर्पोरेसन जेभीलाई दिएको आशयपत्रलाई सच्याएको हो । सुरुमा आशयपत्र भनेर गए पनि त्यसलाई सूचित (नोटिफाइड) गर्ने हो, सेनाका प्रवक्ता विज्ञानदेव पाण्डेले भने, यसमा सात दिनको समय हुन्छ, त्यसपछि आपसी समझदारीका लागि छलफल गर्न बोलाइनेछ । छलफलपछि मात्र आशयपत्र दिइने उनको भनाइ छ । पहिला नै परामर्शदाता छनोट भयो भन्ने कुरा आएको छ, यो गलत हो, उनले भने, यसबारे आइतबार पत्रकार सम्मेलनमार्फत जानकारी गराउनेछौं । उक्त कम्पनीलाई भारतको एउटा राज्यले सन् २०१७ मा कालोसूचीमा राखेको भन्ने कुरा आए पनि यसबारे प्रस्ट नभएको सेनाले जनाएको छ । सेनाको व्यवस्थापनमा निर्माणाधीन द्रुतमार्गमा लकडाउनको मौका छोप्दै परामर्शदाता छान्न लागिएको थियो । सेनाले गत मंसिरमा आह्वान गरेको प्रिक्वालिफाइड टेन्डरअनुसार पाँच कम्पनी छानिएका थिए । सेनाले पत्र सच्याएर परामर्शदातालाई पठाएको सूचना पाए पनि प्रस्ट नभएको सार्वजनिक खरिद अनुगमन कार्यालयका कानुन शाखा निर्देशक राजेशकुमार थापा बताउँछन् । आर्थिक प्रस्ताव खोल्ने दिन नै परामर्शदातालाई आशयपत्र दिनु गलत रहेकाले सच्याउने प्रक्रियामा सेना पुगेको हुन सक्ने उनको भनाइ छ ।"
१२ दिनदेखि युनिलिभर बन्द,"मकवानपुर (कास) सरसफाइसम्बन्धी सामग्री उत्पादन गर्ने बहुराष्ट्रिय कम्पनी युनिलिभर नेपाल लिमिटेड उद्योग १२ दिनदेखि बन्द छ । कोभिड१९ को संक्रमणबाट बच्न सरकारले लकडाउन घोषणा गरेसँगै हेटौंडा३ स्थित बसामाडीमा रहेको उद्योग बन्द भएको हो । सरकारले सरसफाइजन्य सामग्रीलाई अत्यावश्यक सूचीमा राखेको छ । तर मजदुर र उद्योग प्रशासनबीचको विवादका कारण उद्योग बन्द भएको हो । उद्योगले साबुन, डिटरर्जेन्ट पाउडर (सरफ), स्याम्पु र मञ्जन उत्पादन गर्छ ।सरकारले घरमै बस्नू भनेका कारण मजदुरहरू काममा नजाँदा उद्योग बन्द भएको हो । मजदुर र कर्मचारीको पनि सेफ्टीको कुरा आउँछ । हामी विश्वस्त हुन सकेनौं । जसले गर्दा काममा गएनौं । राज्यले गरेको घोषणाअनुसार हामी लकडाउनको अवधिमा घरमै बसिरहेका छौं, अखिल नेपाल औद्योगिक मजदुर संघका अध्यक्ष जयराम धितालले भने । संघीय सरकारको स्वास्थ्य मन्त्रालय, उद्योग मन्त्रालय र प्रधानमन्त्रीको कार्यालयले उद्योग सञ्चालन गर्न व्यवस्थापन पक्षलाई पटकपटक आग्रह गरे पनि उद्योगले काम सुरु गर्न सकेको छैन । हप्तामा एक पटक मात्र काम गर्ने गरी दैनिक बिहान ९ बजेटबाट साँझ ५ बजेसम्म उद्योग सञ्चालन गर्ने प्रस्ताव गरे पनि मजुदरहरूले बेवास्ता गरेका कारण उद्योग सञ्चालन गर्न नसकिएको उद्योग प्रशासनले जानकारी दिएको छ । एक पटकमा १८ जना मात्र मजदुरले उद्योगमा काम गर्ने, सरकारले तोकेअनुसारको दूरी कायम गर्ने, स्वास्थ्यजन्य सम्पूर्ण सामग्री उपलब्ध गराउने र घरबाटै आउजाउ गर्ने गरी व्यवस्था मिलाउनेभन्दा पनि मजदुर काममा आएनन्, उद्योग प्रशासन स्रोतले भन्यो । यस विषयमा सरोकारवाला पक्षलाई जानकारी गराउँदासमेत पूर्ण रूपमा बेवास्ता भइरहेको उसको भनाइ छ । उद्योगमा मजदुर र कर्मचारी गरी करिब दुई सय जना कार्यरत छन् ।"
स्मार्ट डोकोबाट होम डेलिभरी,"काठमाडौं (कास) स्मार्ट डोकोले लकडाउनका बेला किराना र आवश्यक वस्तु होम डेलिभरी गर्ने भएको छ । साथै सेलपेमार्फत कारोबार गर्दा निःशुल्क १० थान मास्क उपलब्ध गराउने जनाएको छ । किराना सामान, बालबालिकाका सामान, ह्युमिडिफायर, एयर प्युरिफायर तथा अन्य आवश्यक वस्तु स्मार्ट डोकोबाट अर्डर गर्न सकिन्छ ।"
एनआईसीको रकम फिर्ता योजना,काठमाडौं (कास) एनआईसी एसिया बैंकले अनलाइन खाता खोली पहिलो मोबाइल बैंकिङ कारोबार गर्दा ५ सय रुपैयाँसम्म रकम फिर्ता दिने योजना ल्याएको छ । बैंकको आधिकारिक वेबसाइटबाट निःशुल्क अनलाइन खाता खोल्न सकिन्छ । यसपछि प्राप्त खाता नम्बरका आधारमा ग्राहकले बैंकमा रहेको रकम स्थानान्तरणलगायत कारोबार तथा अन्तरबैंक रकम स्थानान्तरणलगायतका कारोबार गर्न सक्नेछन् ।
बिगमार्ट र दराजसँग कुमारीको सहकार्य,काठमाडौं (कास) कुमारी बैंकले बिगमार्ट र अनलाइन सफिङ दराजसँग सहकार्य गरेको छ । यसअनुसार बैंकको डेबिट तथा त्रेडिट कार्डले दराज र बिगमार्टमा अत्यावश्यक दैनिक उपभोग्य सामग्री खरिदमा ५ सय रुपैयाँसम्म छुट प्राप्त गर्नेछन् ।
हुन्डाईको केयर योजना,काठमाडौं (कास) हुन्डाई मोर्टसको आधिकारिक बिक्रेता लक्ष्मी इन्टरकन्टिनेन्टलले हुन्डाई केयर योजना ल्याएको छ । कम्पनीले कोभिड१९ ले निम्त्याएको जोखिमलाई ध्यानमा राखी यस्तो योजना ल्याएको बताएको छ । यसअनुसार वास्तविक वारेन्टी भएका सबै हुन्डाई गाडीको वारेन्टी दुई महिना थप हुनेछ ।
गाउँगाउँमा तगारो,"आउजाउ रोक्न स्वयंसेवक लकडाउन प्रभावकारी बनाउन म्याग्दीमा स्थानीय तहहरूले आफ्ना सीमा सिल गरेका छन् भने समुदायस्तरबाटै आवतजावतमा रोक लगाइएको छ । कतिपय तहले आफ्नो क्षेत्र प्रवेश गर्ने नाकामा पारिश्रमिक दिएर स्वयंसेवक परिचालन गरेका छन् ।हामीले विदेशबाट फर्केको १५ दिन नपुगेकालाई अनिवार्य तोकिएको क्वारेन्टाइनमा राख्यौं, कति घर फर्किसके । केही छन् । उनीहरूको स्वास्थ्य निगरानी गरेका छौं । बाहिरबाट नयाँ मान्छे भित्रिएन भने जोखिममुक्त छौं, धौलागिरि गाउँपालिका उपप्रमुख रेशम छन्त्यालले भने, जोखिम न्यूनीकरण गर्न क्वारेन्टाइन, विपद् कोष निर्माणसमेतका आन्तरिक तयारीसँगै स्वयंसेवक परिचालन गरी गाउँपालिका छोड्न र प्रवेशमा रोक लगाएका छौं ।प्रमुख जिल्ला अधिकारी ज्ञाननाथ ढकालले जिल्लाका प्रायः बस्ती र समुदायले स्वतःफूर्त लकडाउन गरेको बताए । बस्ती छोड्न र प्रवेशमा रोक लगाएर कोरोना संक्रमण रोक्न समुदाय आफैं सक्रिय छन्, उनले भने, खेतीपातीमा लागेको देख्दा गाउँमा लकडाउन छैन भन्ने लाग्छ । वास्तवमा सहरमा भन्दा गाउँमा बढी लकडाउनको वैज्ञानिक विधि अपनाएको देखेको छु ।"
दादुराबाट दुई जनाको मृत्यु,"डेढ महिनादेखि फैलिएको दादुरारुबेलाबाट धादिङको चेपाङ बस्तीमा दुई बालकको मृत्यु भएको छ । एक सय ५० भन्दा बढी बिरामी परेका छन् । मृत्यु हुनेमा बेनीघाट रोराङ गाउँपालिका६ कि २९ महिने बालिका अनिसा चेपाङ र वडा४ कि आठ महिने शिशु सुशान्त चेपाङ रहेको गाउँपालिकाका स्वास्थ्य प्रमुख शंकरबाबु दुवाडी बताए । अनिसाको चैत १७ र सुशान्तको चैत ११ मा मृत्यु भएको हो ।उनका अनुसार वुमराङलगायत चार वटा वडामा दादुरारुबेला फैलिएको छ । गाउँपालिकाको वडा६ स्थित तार्केटार, वुङ्गपुङ्ग, भुमेडाँडा, वुमराङ्ग, सोलडाँडा, रोतेस, रुदिङ्ग, जरुङ्गमा धेरैजना बिरामी देखिएका छन् ।गत फागुन ६ मा पहिलोपटक चरौदीस्थित आधारभूत स्वास्थ्य केन्द्रमा चार बालकलाई उपचारका लागि ल्याइएपछि दादुरा फैलिएको पत्ता लागेको हो । चेपाङ बस्तीहरूमा दादुरा फैलिएको थाहा पाए लगत्तै फागुन ७ मा गाउँपालिकाबाट स्वास्थ्यकर्मीको टोली रोतेस, सोलडाँडालगायतका स्थान पुगेको थियो । ४५ जना दादुरापीडित पत्ता लगाएर ७ जनाको रक्त परीक्षणसमेत गरिएको थियो । तीमध्ये गम्भीर अवस्थाका दुई बालकलाई थप उपचारका लागि राजधानीस्थित कान्ति बाल अस्पताल पठाइएको थियो । २०७४ मंसिर १६ मा जिल्लालाई आधारभूत खोप सुनिश्चित जिल्ला घोषणा गरिएको थियो ।"
कान्तिपुरकर्मीलाई मातृशोक,"काठमाडौं (कास) कान्तिपुर पब्लिकेसन्सको साप्ताहिकका कार्यरत काभ्रे नमोबुद्ध२ का केशव हुमागाईंकी आमा ठाकुरकुमारी हुमागार्ईंको ७६ वर्षको उमेरमा असामयिक निधन भएको छ ।विगत ३० वर्षदेखि फोक्सोसम्बन्धी रोगबाट पीडित हुमागाईंको गत मंगलबार निधन भएको हो । उनका श्रीमान्, ६ छोरा र एक छोरी छन् ।"
ब्ल्याक फरेस्टबाट एनफिल्डसम्म,"सन् २०११ मा यही डर्टमन्डलाई उनले पहिलो बुन्डेसलिगा उपाधि दिलाए । जर्मन फुटबलमा ठूलै सफलता चाखे पनि उनले आफ्नो गाउँ र त्यहाँको फुटबललाई बिर्सेनन् । साथीको ७५ वर्षको जन्मदिनमा क्लोपले फोन गरेर शुभकामना व्यक्त गरे । ग्लाटेन छाडेयता उनले केही गैरव्यावसायिक क्लबबाट खेले । फ्रान्कफर्टमा रहेका बेला त्यहाँको विश्वविद्यालयमा उनले खेलकुदबारे अध्ययन पनि गरे । सन् १९९० मा उनी २३ वर्षको उमेरमा मेन्ज गए ।त्यहाँ क्लबका कप्तान थिए, मिखेल सुमेकर । उनी भन्छन्, क्लोप सधैं जिन्स र टीसर्टमा हुन्थे । क्लोप आएयता मेन्जले नाटकीय प्रगति गर्न सक्यो । मैदानमा क्लोप खासै जम्न सकेनन् । उनी यो तथ्य मान्न सधैं तयार हुन्छन् कि उनको खुट्टा दोस्रो डिभिजन खेल्न मात्र लायक थियो, तर उनको फुटबल दिमाग भने ए डिभिजनको थियो । सुमेकर पनि मान्छन्, क्लोप औसत खेलाडीमात्र रहे । मेन्जमा उनी सुरुमा फरवार्ड थिए । पछि डिफेन्डर भए ।यो भूमिकामा उनी केही हदसम्म सफल रहे । मेन्जमा उनले एक दशक बिताए । क्लबका लागि ३ सय २५ खेल खेले । यसैबीच अचानक उनले क्लबको प्रशिक्षक हुने अवसर पाए । सुरु भयो, उनको वास्तविक फुटबल यात्रा । सन् २००१ को फेब्रुअरीमा मेन्ज रेलिगेसनको डरबाट गुज्रिइरहेको थियो । क्लब अध्यक्ष हेराल्ड स्टुरेजले उनलाई प्रशिक्षक बनाउने जोखिमपूर्ण निर्णय लिए । लगत्तै क्लोपको आगमनले रंग देखाउन सुरु गरेको थियो ।पहिलो खेलमै मेन्जले डसबर्गलाई हरायो । त्यसपछिका ७ खेलमध्ये ६ मा मेन्ज विजयी रह्यो र रेलिगेसनको सम्भावना रहेन । त्यसपछि अझ राम्रा दिन सुरु भए । तर दुई सिजन बढुवाको नजिक पुगेर पनि सफल रहेन । अन्ततः लगत्तैको सिजनमा मेन्ज बुन्डेसलिगा पुग्न सफल रह्यो । त्यस दिन मेन्जका सबै फुटबलप्रेमी खुसीले रोएका थिए । मेन्जले तीन सिजन बुन्डेसलिगामा बितायो । सबैले देखे, क्लोप कस्ता छन् भनेर ।सन् २००६ को विश्वकपमा उनी टेलिभिजनमा पनि देखा परे, खेल पण्डितका रूपमा । सन् २००८ आइपुग्दा उनी डर्टमन्ड पुगिसकेका थिए । क्लबको घरेलु मैदानमा खेल हुँदा ८० हजार दर्शक हुने गर्थ्यो । उनको नेतृत्वमा डर्टमन्डले हेभिमेटल फुटबल खेल्यो । सन् २०१२ मा डर्टमन्डले लिग र कप दुवै जित्यो । अहिले उनी लिभरपुलमा छन् । विश्वकै सर्वाधिक लोकप्रिय क्लबमध्ये एक रहेको लिभरपुललाई उनले फेरि सफलताको उचाइमा पुर्याउन सक्छन् । बीबीसी"
खेलाडीको तलब काटिने,"लन्डन (एएफपी) इंग्लिस प्रिमियर लिग (ईपीएल) ले खेलाडीलाई आफ्नो वार्षिक तलबबाट ३० प्रतिशत कट्टा गरेर लिनू भनेको छ । कोरोना भाइरस संक्रमणको महामारीले आर्थिक अवस्थामा ठूलो धक्का परेपछि आयोजकले खेलाडीसँग यस्तो अनुरोध गरेको हो । इंग्ल्यान्डको माथिल्लो डिभिजनमा खेल्ने खेलाडीको पारिश्रमिक अत्यधिक हुने गर्छ । पछिल्लो समय उनीहरूमाथि आफ्नो पारिश्रमिक कट्टा गरेर लिन ठूलो नैतिक दबाब बढेको थियो । ईपीएलका चार क्लबले आफ्ना गैरखेलाडी कर्मचारीलाई तलब दिन सार्वजनिक कोषमा राखिएको रकम खर्चिने बताएपछि आलोचना सुरु भएको हो । स्वास्थ्य सचिव म्याट हान ककले यसैक्रममा खेलाडीलाई तलब कम बुझ्न अनुरोध गरेका थिए ।टोटेनहम, न्युकासल, नर्विच र बर्नमाउथले आफ्नो गैरखेलाडी कर्मचारीलाई तलब दिन सरकारी कोषको मदत लिने बताएका थिए । यी कर्मचारीको तबल बढीमा दुई हजार डलरको हाराहारीमा हुने गर्छ । प्रिमियर लिगमा खेल्ने खेलाडीको औसत पारिश्रमिक वर्षको ३० लाख पाउन्ड छ । लिग आयोजकका अनुसार शुक्रबार बसेको सबै २० क्लबको बैठकमा उनीहरू आफ्ना खेलाडीबाट तलब कट्टा गर्न सहमत पनि भएका छन् । यसलाई लिएर व्यावसायिक खेलाडीको संघ (पीएफए) को आइतबार बैठक बस्दै छ र ईपीएलले राखेको प्रस्तावबारे छलफल हुनेछ । यसैबीच ईपीएलका २० क्लबबीच बसेको बैठकले अनुकूल स्थिति नबनेसम्म लिग स्थगित राख्ने निर्णयमा सहमति दिएका छन् ।लिगका सबै क्लब सिजनको पूर्ण अन्त्यको पक्षमा छन् । टेलिभिजन प्रशारणको ठूलो रकम गुम्न सक्ने डरले क्लब यो स्थितिमा रहेका हुन् । लिग पूरा हुन नसके क्लबले टेलिभिजन प्रशारणबाट ९४ करोड डलर गुमाउन सक्नेछन् । यी क्लबले इंग्ल्यान्ड बाहिर गएर खेल्नेसम्मको योजनाको विकल्प बनाइरहेका छन् ।"
नेयमरद्वारा १० लाख डलर सहयोग,ब्युनस आयर्स (एएफपी) नेयमरले ब्राजिलमा कोरोना भाइरस संक्रमणविरुद्धको अभियानका लागि १० लाख डलर सहयोग गरेका छन् । पेरिस सेन्ट जर्मेन (पीएसजी) स्टार नेयमर विश्व खेलकुदमा सर्वाधिक कमाउने खेलाडीमध्ये तेस्रो स्थानमा पर्छन् । नेयमरको प्रदान गरेको यो रकम युनिसेफको चिल्ड्रेन्स फन्ड र आफ्नै साथी लुकानो हन्कले स्थापना गरेको संस्थाले प्रयोग गर्नेछ । गत साता नेयमर आफ्ना केही साथीसँग बिच भलिबल खेलिरहेको तस्बिर बाहिर आएपछि उनको चर्को आलोलना भएको थियो ।
