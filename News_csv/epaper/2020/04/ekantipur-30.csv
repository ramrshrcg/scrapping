शीर्षक,विवरण
२१ क्षेत्रको वृद्धि ऋणात्मक,"यसपछि सबैभन्दा बढी क्षति यातायात तथा सञ्चार र उद्योग क्षेत्रले व्यहोर्नुपर्ने भएको छ । विभागका अनुसार यातायात तथा सञ्चार क्षेत्रको वृद्धिदर २४५ प्रतिशतले कम हुने अनुमान छ । जीडीपीमा यस क्षेत्रको योगदान ६४२ प्रतिशत रहनेछ । ५०९ प्रतिशत योगदान रहेको उद्योग क्षेत्रको पनि यस वर्षको वृद्धिदर २२७ प्रतिशतले ऋणात्मक हुने छ । कोभिड महामारीको असरलाई न्यून गर्न अवलम्बन गरिएका प्रयासबाट आपूर्ति प्रणालीमा आएको रोकावट तथा उत्पादनमा आएको अवरोधले गर्दा यस क्षेत्रको वृद्धिदर ऋणात्मक हुने अनुमान छ, विभागले भनेको छ । ०५५ प्रतिशत योगदान रहेको खानी तथा उत्खननको क्षेत्रको वृद्धिदरसमेत ०६९ प्रतिशतले ऋणात्मक हुने विभागको आकलन छ । यसमा पनि आपूर्तिको अवरोध र उत्पादनमा आएको ह्रासले वृद्धिदर ऋणात्मक हुने विभागको दाबी छ । अन्य क्षेत्रको वृद्धिले अर्थतन्त्र ३ खर्बले बढ्नेजीडीपीमा योगदान गर्ने करिब ७९ प्रतिशत आर्थिक क्षेत्रको क्रियाकलाप गत वर्षको भन्दा कम नहुने भएपछि अर्थतन्त्रको आकार ३ खर्ब रुपैयाँले बढ्ने अनुमान विभागको छ । विभागका महानिर्देशक नेविनलाल श्रेष्ठका अनुसार वर्तमान मूल्यमा गत वर्षको कुल गार्हस्थ्य उत्पादन ३४ खर्ब ६४ अर्ब ३१ करोड रुपैयाँ हुने भनिए पनि ३४ खर्ब ५८ अर्ब ७९ करोड रुपैयाँ रहेको संशोधित अनुमान छ । यस वर्ष वर्तमान मूल्यमा ३७ खर्ब ६७ अर्ब ४ करोड रुपैयाँ कुल गार्हस्थ्य उत्पादन हुने भन्ने प्रक्षेपण सार्वजनिक गरिसकेका छौँ, उनले भने । यस आधारमा गत वर्षको तुलनामा ३ खर्ब ८ अर्ब २५ करोड रुपैयाँले अर्थतन्त्रको आकार बढ्ने प्रक्षेपण हो । कोभिडको असर नभएको भए कतिले अर्थतन्त्रको आकार बढ्ने थियो भन्ने अनुमान विभागले यसपटक गरेन । २०७२ मा भूकम्पअघि र भूकम्पपछिको दुवैको अनुमान विभागले गरेको थियो । यसपटक हामीलाई त्यसो गर्न परिस्थितिले साथ दिएन, विभागको तथ्यांक शाखाका शाखा अधिकृत नन्दलाल सापकोटाले भने, घरघरमा बसेर निकै मिहिनेत गरी यो तथ्यांक सार्वजनिक गर्न सफल भएका हौँ । प्रदेशगत तथ्यांकसमेत विभागले सार्वजनिक गरिसकेको छैन ।सामान्यतः विभागले वैशाख १५ मा यो तथ्यांक सार्वजनिक गर्ने गरेको थियो । संक्रमणको त्रासले घरघरबाट काम गर्नुपरेकाले दुई दिन ढिलो गरी तथ्यांक सार्वजनिक गरेको विभागले जनाएको छ । सार्वजनिक भएको तथ्यांकअनुसार यस वर्ष मुलुकको आर्थिक वृद्धिलाई कृषि क्षेत्रले नै ठूलो भरथेग गर्ने भएको छ । यो वर्ष कृषि तथा वन क्षेत्रले जीडीपीमा २७०८ प्रतिशत योगदान गर्ने र उसको वृद्धिदर २४८ प्रतिशतले हुने विभागको प्रक्षेपण छ । पोल्ट्री, दुग्धजन्य क्षेत्र र तरकारी किसानहरूले गत चैत ११ को लकडाउन यता धेरै क्षति व्यहोर्नुपरेको जनाउँदै आएका छन् । यसकारण पनि आर्थिक वृद्धिलाई धान उत्पादन नै ठूलो भरथेग हो । धान पनि भने जति क्षेत्रमा रोपाइँ र रोपे जति क्षेत्र सबैमा उत्पादन भएन । कृषि तथा पशुपन्छी विकास मन्त्रालयका अनुसार अघिल्लो वर्ष १४ लाख ९१ हजार ७ सय ४४ हेक्टरमा धान खेती भएकोमा यस वर्ष १४ लाख ५८ हजार ९ सय १५ हेक्टरमा मात्रै रोपाइँ भएको थियो । त्यसकारण गत वर्ष ५६ लाख १० हजार टन धान उत्पादन भएकोमा यस वर्ष ५५ लाख ५० हजार ८ सय ७८ टन मात्रै धान उत्पादन भयो । गरिमा जातको नक्कली बीउदेखि फौजी कीराको प्रकोप र मल आपूर्तिको समस्याले धान उत्पदन कम हुन पुगेको हो । पूरै क्षेत्रफलमा धान रोपाइँ र रोपाइँ भएको क्षेत्रमा पूरै उत्पादन भएको भए कोरोना संक्रमणपछि समेत मुलुकको अर्थतन्त्रलाई यसैले अझ बढी भरथेग गर्ने यस क्षेत्रका अधिकारीहरूले अनुमान गरिरहेका छन् ।थोक तथा खुद्रामा सामान्य वृद्धि आयातित सामाग्रीका कारण प्राय वर्ष उच्च वृद्धि हुने थोक तथा खुद्रा व्यापार पनि यस वर्ष शिथिल बन्ने भएको छ । विभागको प्रक्षेपणअनुसार जीडीपीमा यो क्षेत्रले यस वर्ष १३८९ प्रतिशत योगदान गर्नेछ । जसको वृद्धि २११ प्रतिशत हुने अनुमान छ । प्रतिशतका आधारमा सबैभन्दा बढी वृद्धि यसपटक विद्युत्, ग्यास तथा पानी क्षेत्रको हुनेछ । जीडीपीमा १४१ प्रतिशत मात्रै योगदान रहेको यस क्षेत्रको वृद्धि २८७५ प्रतिशत हुने विभागले प्रक्षेपण गरेको छ । चालू आर्थिक वर्षमा विद्युत् उत्पादन गत वर्षको तुलनामा वृद्धि भएका कारण यस क्षेत्रको वृद्धि बढी हुने भएको हो, विभागको प्रतिवेदनमा उल्लेख छ ।जीडीपीमा ११८५ प्रतिशत योगदान रहने रियल इस्टेट, भाडा तथा व्यावसायिक सेवाहरूको वृद्धिदर ३२५ र ७६७ प्रतिशत योगदान रहेको शिक्षा क्षेत्रको वृद्धि ४८८ प्रतिशत हुने अनुमान छ । वित्तीय क्षेत्र, सार्वजनिक प्रशासन, स्वास्थ्य तथा सामाजिक कार्य, मत्स्यपालनलगायतका क्षेत्रहरूको वृद्धिदरमा पनि धेरै ठूलो असर नगर्ने उल्लेख छ । अर्थात् यी क्षेत्रको वार्षिक वृद्धिदर ५ प्रतिशतभन्दा बढी नै हुने अनुमान गरिएको छ ।प्रतिव्यक्ति आय ४६ डलर बढ्नेकोभिडको असर निकै पर्ने भनिए पनि यस वर्ष नेपालीको प्रतिव्यक्ति आय भने बढ्ने नै अनुमान गरिएको छ । विभागका अनुसार अघिल्लो वर्षको तुलनामा वार्षिक ४६ डलरले प्रतिव्यक्ति आय बढ्ने अनुमान गरेको छ । विभागको संशोधित अनुमानअनुसार गत वर्षको प्रतिव्यक्ति आय १०३९ अमेरिकी डलर हो । सुरुमा १०३४ अमेरिकी डलर हुने अनुमान गरे पनि त्यसको ५ डलर बढी हुन पुगेको विभागको तथ्यांकमा उल्लेख छ । यसपटक वार्षिक १०८५ अमेरिकी डलर अर्थात् हालको विनिमिय दरअनुसार १ लाख ३२ हजार ३ सय ६४ रुपैयाँ प्रतिव्यक्ति आय हुने प्रक्षेपण विभागको छ । कुल गार्हस्थ्य उत्पादनसँगको हिसाबले तथ्यांकका रूपमा प्रतिव्यक्ति आय बढे पनि कोभिडसँगै धेरैजसोले रोजगारी गुमाइसकेकाले यसको अनुभूति भने आम श्रमशक्तिले गर्न पाउने छैनन् । प्रतिव्यक्ति आयसँगै समग्र आर्थिक वृद्धिमा विश्व परिदृश्यको तुलनामा नेपालका लागि सकारात्मक भए पनि कोभिडको अनिश्चितता भने अझै अन्त्य भएको छैन । कोभिडसँगै नेपाली अर्थतन्त्रका प्रायः क्षेत्र छिमेकी मुलुक चीन र भारतसंग अन्तरसम्बन्धित रहकाले विभागकै प्रक्षेपणअनुसार हुन नसक्ने सम्भावना पनि छ । त्यसकारण यस वर्ष प्रक्षेपण गर्न कठिन परेको विभागका अधिकारीहरूले बताएका छन् । जीडीपीमा रेमिट्यान्स अनुपात घट्नेसन् १९८० को दशकबाट सुरु भएको उदारीकरण तथा विश्वव्यापीकरणको नीतिअनुरूप अहिले १७२ देशमा श्रमका लागि बिदेसिएका नेपालीहरूले पठाउने रेमिट्यान्समा केकस्तो गिरावट आउने भन्ने यकिन भइसकेको छैन । तर विभागले यसबारे पनि आकलन गरेको छ । गत वर्ष कुल गार्हस्थ्य उत्पादसँग २५४२ प्रतिशतको अनुपातमा रहेको रेमिट्यान्स यस वर्ष १९०१ प्रतिशतमा सीमित हुने प्रक्षेपण छ । यो अनुपात २०६७६८ यताकै कम हो । त्यतिबेला जीडीपीमा रेमिट्यान्सको हिस्सा १८५ प्रतिशत थियो । त्यसपछिका वर्षमा २० प्रतिशतभन्दा तल झरेको थिएन । अर्थात् रेमिट्यान्स उच्च दरमा आइरहेको थियो । यसपटक विभाग, राष्ट्र बैंक र दातृ निकायहरूले गरेको अनुमानअनुसार नै रेमिट्यान्समा गिरावट आए जीडीपीसँगको अनुपात प्रक्षेपण मिल्न जान्छ । नभए विश्वव्यापीकरणले विस्तार गरेको वैदेशिक रोजगारीलाई विश्वव्यापी कोरोना महामारीले धक्का दिदा नेपाली अर्थतन्त्रको आर्थिक परिदृश्यलाई असर पार्नेछ ।"
लकडाउन खुकुलो बनाउन मोडालिटी बन्दै,"(काठमाडौं)  सरकार लकडाउन खुकुलो बनाउने विभिन्न विकल्पसहितको नयाँ मोडालिटी निर्माणमा जुटेको छ । मुख्यसचिव लोकदर्शन रेग्मी नेतृत्वको कार्यदलले ७७ वटै जिल्लालाई कोभिड१९ को उच्च जोखिम, जोखिम र सामान्य अवस्था गरी तीन श्रेणीमा विभाजन गरेर सोहीअनुसार लकडाउनको मोडालिटी बनाउन आन्तरिक गृहकार्य थालेको हो । प्रधानमन्त्री तथा मन्त्रिपरिषद् कार्यालय, स्वास्थ्य तथा जनसंख्या मन्त्रालय, सञ्चार तथा सूचना प्रविधि मन्त्रालय, नेपाली सेनालगायत कार्यदलमा सहभागी अधिकारीहरू लकडाउनको मोडालिटी निर्माणमा खटिएका छन् । वैशाख २५ सम्म संक्रमितको अवस्था र संक्रमित रहेका जिल्लाको वस्तुस्थिति विश्लेषण गरेर नयाँ रणनीति बनाउने गरी गृहकार्य थालिएको हो ।प्रधानमन्त्री कार्यालयका सचिव तथा उच्चस्तरीय समितिका सदस्य सचिव नारायण बिडारीले पनि वैशाख २५ पछि कुन किसिमले अघि बढ्ने भन्नेमा लकडाउनका ३४ वटा मोडालिटीमा छलफल सुरु गरिएको बताए । वैशाख २५ सम्म कोरोना रोग रोकथाम तथा नियन्त्रणका प्रयास कुन तहसम्म पुग्छ, त्यसलाई सूक्ष्म अध्ययन गरेर सम्भावित विकल्पबारे छलफल थालेका छौं, उनले कान्तिपुरसँग भने, अहिले नै आन्तरिक छलफल र प्रस्तावबारे सार्वजनिक रूपमा बोल्नु त्यति उपयुक्त नहोला तर हामी जोखिम रहेका र नरहेका क्षेत्रमा अब कुन किसिमको रणनीति अपनाउने भन्नेमा चाहिँ सूक्ष्म छलफलमा जुटिसकेका छौं । सम्भावित अवस्थाको आकलनका आधारमा तय गरिएका कार्ययोजना अहिले नै सार्वजनिक गर्न नमिल्ने उनले बताए । पछिल्लो लकडाउनको समयसीमा सकिनुअगावै कार्यदलले अघि सारेका मोडालिटी उच्चस्तरीय समिति र सीसीएमसी हुँदै मन्त्रिपरिषद्मा पेस हुनेछ ।चैत ११ गतेदेखि लकडाउन लगाएपछि अत्यावश्यक सेवाबाहेक सबै क्षेत्र ठप्प छ । प्रशासनको अनुमतिबेगर मानिसको आवागमनमा रोक लगाइएको छ । नेपालभारत सीमा पूर्णरूपमा बन्द गरिएको छ । उद्योगकलकारखाना, कृषिलगायत उत्पादनमूलक क्षेत्र बन्द भइसकेका छन् । तर विकल्पबिनै लकडाउनलाई निरन्तरता दिइए संकट सिर्जना हुन सक्ने देखिएपछि फरक ढंगमा यसको खाका बनाउन लागिएको हो । आगामी वैशाख २५ सम्म देशव्यापी रूपमा कडाइका साथ लकडाउन कार्यान्वयन गर्ने र त्यसपछि आवश्यकता, औचित्य र जोखिमलाई मध्यनजर गरेर क्षेत्रगत रणनीति अपनाउने गरी काम थालिएको मुख्यसचिव नेतृत्वको कार्यदलका एक सदस्यले जानकारी दिए ।ती सदस्यका अनुसार हाल कोरोना संक्रमण फैलिएका जिल्लालाई उच्च जोखिमयुक्त क्षेत्र घोषणा गरी बाँकीमा सामाजिक दूरी र आवश्यक स्वास्थ्य सावधानी अपनाएर आवतजावत तथा नियमित काम गर्ने बाटो खुलाउने रणनीति अघि सारिएको छ । कृषि, उद्योग, कलकारखानालगायत उत्पादनमूलक उद्योग र पूर्वाधार निर्माणको काम सुचारु गर्ने तर दीर्घरोगी र ६० वर्ष उमेर काटेका व्यक्तिलाई सडकमा हिँड्डुल गर्न बन्देज लगाउने विषयमा पनि छलफल चलेको छ । कोरोना संक्रमणको जोखिममा दीर्घरोगी र वृद्धवृद्धा रहेका कारण उनीहरूलाई सडकमा ननिस्कने व्यवस्था सम्बन्धित परिवारका सदस्यले गर्नुपर्ने र अटेर गरिए प्रशासनिक कारबाहीसम्म गर्नुपर्ने प्रस्तावमा पनि छलफल अघि बढेको छ । सामान्य अवस्थामा रहेका खासगरी हिमाली तथा पहाडी जिल्लामा वैशाख २५ पछि क्रमशः आवागमन खुकुलो बनाउँदै जाने र कम जोखिम रहेका सहरी क्षेत्रमा पनि पातलो गरेर हिँड्डुल तथा अत्यावश्यक सेवामा व्यापारव्यवसाय गर्न दिनेबारे छलफल थालिएको छ । तर कोरोना संक्रमण सामान्य अवस्थामा नपुगेसम्म ठूला सपिङ मल, शैक्षिक संस्था, सवारीसाधन सञ्चालन गर्न दिने पक्षमा सरकार नरहेको ती अधिकारीको भनाइ छ ।अहिलेसम्मको वस्तुस्थितिको समीक्षा गर्दा उपत्यकासहित हिमाली र पहाडी जिल्ला कोरोना संक्रमणको कम जोखिममा रहेको पाएका छौं, अब थपिने लकडाउनको मोडालिटी पनि त्यसअनुसार नै हुनुपर्छ भन्ने हाम्रो बुझाइ छ, ती सदस्यले भने, यद्यपि सामान्य र कम जोखिममा रहेका जिल्ला तथा इलाकामा पनि निश्चित उमेर समूह र दीर्घरोगीलाई सडकमा निस्कन नपाइने गरी सुरक्षा व्यवस्थापन गरिनेछ । वृद्धवृद्धा र दीर्घरोगी कोरोना संक्रमणका उच्च जोखिममा रहेको विभिन्न स्वास्थ्य सर्वेक्षणले देखाइसकेकाले अब सरकारले प्रतिकार्य योजना लागू गर्दासम्म उनीहरूलाई खुला रूपमा हिँड्डुल गर्न नपाइने गरी रणनीति बनाउन लागिएको ती अधिकारीको भनाइ छ । नेपालमा हालसम्म ५७ जनामा कोरोना संक्रमण देखिएकामा १६ जना उपचारपछि निको भइसकेका छन् । दैनिकजसो संक्रमितको संख्या थपिने क्रममा रहेको र प्रदेश १ र २ का जिल्लामा यो अनुपात बढ्दो क्रममा रहेकाले ती जिल्लालाई सिल गरेर बाँकीमा खुकुलो बनाउँदै लैजानुपर्ने माग उच्चस्तरीय समिति, क्राइसिस म्यानेजमेन्ट सेन्टर, गृह मन्त्रालय र स्वास्थ्य मन्त्रालयका आन्तरिक छलफल र बैठकमा पनि उठेको छ । तर सीमा नाका भने स्थिति सामान्य नभएसम्म बन्द नै गर्नेमा सबैको एकमत छ । पछिल्लो राजनीतिक घटनाक्रम र त्यसपछि सिर्जित परिस्थितिका कारण वैशाख २५ गतेपछि पनि देशभर लकडाउन हट्ने सम्भावना नरहेको र क्षेत्रगत हिसाबमा मात्रै खुकुलो बनाउने पक्षमा मन्त्रीहरू रहेको स्रोतको भनाइ छ ।"
दक्षिणपूर्वी एसियामा नेपाल राम्रो स्थितिमा,"(काठमाडौं)  कोभिड१९ संक्रमणको अवस्थामा नेपाल दक्षिणपूर्वी एसियामा भुटानपछि राम्रो स्थितिमा रहेको छ । यो स्थितिलाई सुधार गर्न नेपालले अझै सजगता अपनाउनुका साथै संक्रमणको निगरानी र परीक्षण वृद्धि गर्नुपर्ने विज्ञहरूले सुझाव दिएका छन् । हालसम्म भुटानमा सात र नेपालमा ५७ जना कोभिड१९ संक्रमित देखिएका छन् । दक्षिणपूर्वी एसियामा संक्रमणबाट कसैको मृत्यु नभएका मुलुकमा नेपाल, भुटान, माल्दिभ्स र पूर्वी टिमोर छन् । विश्व स्वास्थ्य संगठन (डब्लूएचओ) ले यस क्षेत्रमा नेपाल र भुटानमा मात्र स्पोरेडिक केस देखिएको उल्लेख गरेको छ । स्पोरेडिक केसलाई डब्लूएचओले आयातीत वा स्थानीय रूपमा पत्ता लागेको एक वा बढी केस का रूपमा परिभाषित गरेको छ । हाल विश्वभर ५९ मुलुकमा मात्र स्पोरेडिक केस देखिएको छ । यो संक्रमणले मृत्यु भएका मुलुकको संख्या १ सय ७३ पुगिसकेको छ । विज्ञहरू नेपालमा संक्रमणको जोखिम अझै टरिनसकेको बताउँछन् । चीनपछि दक्षिणपूर्वी एसियामा पहिलो कोभिड१९ संक्रमित देखिएको मुलुक नेपाल हो । अहिलेसम्म यहाँ धेरै केस नदेखिनु सकारात्मक छ, स्वास्थ्य मन्त्रालयका सहप्रवक्ता डा समीरकुमार अधिकारीले भने, हामी संक्रमणको दोस्रो चरणमा छौं । हामीकहाँ अझै कुन व्यक्ति कोबाट संक्रमित भइरहेका छन् भनेर पहिचान हुन आवश्यक छ ।डा अधिकारीका अनुसार एक करोडभन्दा बढी जनसंख्या भएका मुलुकमा कोभिड१९ ले मृत्यु नभएको नेपाल मात्र हो । दक्षिणपूर्वी एसियामा कोभिड१९ परीक्षणका लागि प्रति १० लाख जनसंख्यामा नेपालभन्दा बढी पीसीआर परीक्षण गर्ने माल्दिभ्स र भुटान मात्र हुन् । डाअधिकारीले मुलुकभरि निगरानी बढाउन आवश्यक रहेको बताए । जुन ठाउँमा केस भेटिएको छ त्यही वरिपरि थप निगरानी गर्नुपर्छ, डा अधिकारीले भने । मुलुकमै सबैभन्दा बढी ३१ जना कोभिड१९ संक्रमित रहेको कोसी अस्पतालकी मेडिकल सुपरिटेन्डेन्ट एवं जोन हपकिन्स विश्वविद्यालय अमेरिकाबाट जनस्वास्थ्यमा स्नातकोत्तर गरेकी डा संगीता मिश्रले परीक्षण संख्या बढाएर सक्रिय ट्रेसिङ (खोज) गर्नुपर्नेमा जोड दिइन् । विदेशबाट आएका सबैलाई होम क्वारेन्टाइन मा राखेर भए पनि स्थानीय सरकारले निगरानी गर्नुपर्ने डा मिश्रले सुझाव दिइन् । छुट्टै कोठा भएकाहरूका लागि एउटा थर्मामिटर दिएर घरमै क्वारेन्टाइनमा ३० दिनसम्म राख्नु हालका लागि उपयुक्त हुन्छ, उनले भनिन्, कोठा नभएकाहरूलाई भने नजिकै स्थानीय स्कुलमा राखेर निजले आफैंसँग ल्याएका ओढ्ने ओछ्याउने र घरबाटै आउने खाना खाने गरी बस्ने व्यवस्था मिलाउनुपर्छ । यस्तै बाहिरबाट आउने सबैलाई एक महिनासम्म क्वारेन्टाइनमा राख्नुपर्ने उनले बताइन् । डब्लूएचओले संक्रमण भएको १४ दिनसम्म क्वारेन्टाइनमा बस्न भने पनि नेपालमा महिना दिन कटिसकेकाहरूमा संक्रमण देखिएको छ ।बेलैमा लकडाउन गरिएकाले नेपाल हालसम्म समुदाय स्तरमा संक्रमण हुनबाट जोगिएको छ । तर लकडाउन खुकुलो पार्दा वा हटाउँदा आम व्यक्तिले सुरक्षाको उपाय नअपनाएर पहिले जस्तै व्यवहार गर्न खोज्दा मुलुक पुनः संक्रमणको भुमरीमा फस्न सक्ने डा मिश्रले बताइन् । लकडाउन खुकुलो बनाउँदा वा खोल्नुभन्दा अघि परीक्षणलगायत क्षमता बढाउन र जनस्वास्थ्यको मापदण्ड सबै व्यक्तिले पालना गर्ने अवस्था सिर्जना गर्न सक्नुपर्छ, उनले भनिन्, अबको जोखिम लकडाउन खुकुलो गरे वा खोलेपछिको स्थिति हो । उनले त्यसपछिको स्थिति आकलन गर्दै न्यूनीकरणका उपाय र तयारीसमेत सरकारले गर्दै जानुपर्नेमा जोड दिइन् । कोभिड१९ विरुद्घको खोप पत्ता नलागेसम्म विश्व कोरोना सँगै बाँच्ने औंल्याउँदै डब्लूएचओका महानिर्देशक डा टेड्रोस एडहेनोम घेबरेयेससले आम जनजीवन सामान्य बाटोमा फर्कन लामो समय लाग्न सक्ने बताएका छन् ।डा मिश्रले लकडाउन खुले पनि एकदम नियन्त्रित भएर जानुपर्ने औंल्याइन् । घरबाहिर रहँदा व्यक्तिगत दूरी कायम राख्नुपर्छ । मास्क प्रयोग गर्नुपर्छ । नियमित रूपमा साबुनपानीले हात धुने गर्नुपर्छ । नत्र लकडाउनपछि स्थिति घातक हुन सक्छ, उनले भनिन् ।"
तीन संक्रमित थपिए,"(वीरगन्जबारा)  पर्सा र बाराका क्वारेन्टाइनमा रहेका थप ३ जनामा कोभिड१९ संक्रमण पुष्टि भएको छ । योसँगै मुलुकमा संक्रमितको संख्या ५७ पुगेको छ ।वीरगन्ज२ छपकैयाका ४६ वर्षीय पुरुष, जितपुर सिमरा ७ का ४३ वर्षीय र सिम्रौनगढका ३१ वर्षीय पुरुषमा संक्रमण पुष्टि भएपछि बुधबार नारायणी अस्पतालको आइसोलेसन वार्डमा ल्याएर भर्ना गरिएको छ । बाराका २ जनालाई सिमराको क्वारेन्टाइन र वीरगन्जका १ जना संक्रमितलाई सिद्धार्थ माविको क्वारेन्टाइनबाट ल्याइएको नारायणी अस्पतालका मेडिकल सुपरिटेन्डेन्ट डामदनकुमार उपाध्यायले बताए । ३ जना थपिएसँगै नारायणी अस्पतालमा कोरोना संक्रमितको संख्या ८ पुगेको छ । यसअघि गत आइतबार ४ जना संक्रमित निको भएर डिस्चार्ज भइसकेका छन् । गत वैशाख १४ मा वीरगन्ज३ का १ र १६ नम्बर वडाको इनर्वाका १ जना स्थानीयमा कोरोना पोजिटिभ पुष्टि भएपछि उनीहरूको कन्ट्याक्ट ट्रेसिङका आधारमा बुधबार संक्रमण पुष्टि भएका जितपुरका २ र वीरगन्ज२ का १ जनालाई क्वारेन्टाइनमा राखिएको थियो । तीनै जनाको स्वाब संकलन गरी राजधानीको टेकुस्थित राष्ट्रिय जनस्वास्थ्य प्रयोगशालामा परीक्षणका लागि पठाइएको थियो । डा उपाध्यायका अनुसार गत आइतबार वीरगन्जका स्थानीय दुई जनामा कोरोना पोजिटिभ देखिएपछि उनीहरूको सम्पर्कमा आएका ९४ जनाको स्वाब संकलन गरी परीक्षणका लागि पठाइएको थियो । बुधबार संक्रमण पुष्टि भएका ३ जनासहित ९४ जनाको थ्रोट स्वाब संकलन गरिएको थियो, उनले भने, त्यसमध्येका ३ जनाको रिपोर्ट पोजिटिभ आएको हो । मंगलबार थप ३० शंकास्पदको थ्रोट स्वाब संकलन गरी परीक्षणका लागि पठाइएको छ । बुधबार थप ३ जनामा संक्रमण पुष्टि भएपछि उनीहरूको कन्ट्याक्ट ट्रेसिङ गरी सम्पर्कमा आएकाको पहिचान थालिएको छ । बुधबार साँझ ५ बजेसम्म ६० जनाको थ्रोट स्वाब संकलन गरिएको स्वास्थ्य निरीक्षक जयमुद ठाकुरले बताए । वीरगन्ज१६ इनर्वाका ५५ वर्षीय संक्रिमत गत मार्चमा भारतको दिल्लीमा भएको तबलिगी जमातको धार्मिक भेलामा सहभागी भएका थिए । सम्बद्ध स्रोतका अनुसार उनीसँग जितपुर र छपकैयाका २ जना संक्रमित पनि उक्त सभामा सहभागी थिए । उनीहरूको समूह मार्च ६ मा दिल्ली गएर मार्च ११ मा वीरगन्ज फर्किएको थियो । छपकैयाका संक्रमित व्यक्ति वीरगन्ज महानगरपालिका सरसफाइ शाखाका कर्मचारी हुन् । उनी संक्रमित पुष्टि हुन एक दिन अगाडिसम्म सरसफाइ र राहत वितरणमा संलग्न थिए ।"
"अभिनय मात्रै गरेनन्, चरित्र बाँचे","(काठमाडौं)  सुप्रसिद्ध अभिनेता इरफान खानले आफ्ना अभिनयमा जति प्रकारका चरित्र निर्वाह गरे, सबै जीवन्त, अविस्मरणीय र अद्भुत छन् । चाहे चन्द्रकान्ता को चरित्र बद्रीनाथ होस्, चाहे शेक्सपियरको नाटक म्याकबेथ मा आधारित मकबुल, या लन्च बक्स को साजन, पानसिंह तोमर को पानसिंह वा नेमसेक को अशोक होस्, सबैमा उनको अभिनयको स्वाभाविकपनाले दर्शकलाई वशीभूत गरिदिन्छ । तपाईं उनले गरेका चरित्रलाई माया नगरी धरै पाउनुहुन्न, निर्देशक अनुप बराल भन्छन् ।आन्द्रामा संक्रमण भएपछि मुम्बईस्थित कोकिलाबेन धीरुभाइ अम्बानी अस्पतालमा बुधबार भर्ना भएका ५३ वर्षीय खान घर फर्केनन्, त्यहीँबाट महाप्रस्थान गरे । तर, उनी गए पनि उनको अभिनयको सर्वोत्तम नमुनाहरू भने संसारमा रहिरहने छन् । उनी हिन्दुस्तानी फिल्ममा मात्र होइन, समग्र कला संसारकै अग्रपंक्तिमा अर्थपूर्ण स्थान बनाएका कलाकार हुन् । आफ्नो अभिनय यात्रामा उनले थुप्रै फिल्ममार्फत कलादुनियाँलाई समृद्ध बनाएका छन् ।नेपाली कलाकारिताका शिखर व्यक्तित्व तथा निर्देशक नीर शाह भन्छन्, उहाँ अभिनीत अंग्रेजी मिडियम भर्खरै हेरेको थिएँ । भर्खरै भेटेको मान्छे भेट्नेबित्तिकै दिवंगत हुनुभयो जस्तो लागेको छ । उहाँले अभिनयको आफ्नै धार स्थापित गर्नुभएको छ । थिएटर ब्याकग्राउन्डबाट आउनुभएको उहाँलाई गुमाउनु एक उत्कृष्ट कलाकार गुमाउनु हो । वर्तमान एसियाकै एक धुरन्धर कलाकार हुनुहुन्थ्यो उहाँ ।इरफानमाथि शाहको यो टिप्पणी मानिस दिवंगत भइसकेपछि गरिने सम्झना वा गुणगान मात्र होइन । कलाप्रतिको आफ्नो साधना, बुझाइ र अति मिहिनेतमार्फत इरफानले हासिल गरेको उचाइ साँच्चिकै विराट छ ।इरफानको सिनेमासफर टेलिभिजनको पर्दाभन्दा निकै पहिले सन् १९८८ मा मीरा नायरको सलाम बम्बे सुरु भएको थियो । धेरै दर्शकमाझ उनी चिनिए देवकीनन्दन खत्रीको उपन्यासमा आधारित टेलिसिरियल चन्द्रकान्ता मार्फत । चन्द्रकान्ता मा बद्रीनाथको भूमिकाबाट उनी दर्शक, कला समीक्षकका प्रिय कलाकारको सूचीमा परेका थिए । नीर शाहलाई बद्रीनाथको चरित्र अझै सम्झना आउँछ । उसबेलाका नेपाली टेलिभिजनका दर्शकले सम्भवतः महाभारत र रामायण पछि सबैभन्दा बढी चर्चा गरेको स्वेरकाल्पनिक टेलिसिरियल पनि हो चन्द्रकान्ता (सन् १९९६) । इरफानका मकबुल (२००४), स्लमडग मिलेनियर (२००८), जुरासिक वर्ल्ड (२०१५) लाइफ अफ् पाई (२०१२), पानसिंह तोमर (२०११), द लन्चबक्स (२०१३), हैदर (२०१४), गुन्डे (२०१४), पिकु, र तलबार (२०१५), हिन्दी मिडियम (सन् २०१७) फिल्मबारे सम्भवतः प्रशस्त लेखिएको, चर्चा गरिएको छ । गत महिना रिलिज भएको उनी अभिनीत अंग्रेजी मिडियम भने कोरोना संक्रमणका कारण लकडाउन सुरु भएकाले अपेक्षित रूपमा सिनेमा घरमा चल्न पाएन । िििदशकअघि नाट्य महोत्सवमा भाग लिन गुरुकुल को टोलीसँग नयाँदिल्ली पुगेका बेला नेसनल स्कुल अफ ड्रामा (एनएसडी) मा भेट भएका इरफानसँग अन्तर्वार्ता गर्ने अवसर पाएको थिएँ । बिहान अबेरसम्म सडक किनारमा बाक्लो तुसारो जम्ने दिल्ली बडो चिसो थियो । एनएसडीको चौरमा साँझ आगो ताप्दै गर्दा अचानक भीड देखा पर्यो । त्यही भीडबाट एउटा अनुहार झुल्कियो । त्यो इरफानको अनुहार थियो ।भीड छिचोल्दै नाट्यालयमा छिर्न बढ्दै थिए इरफान । क्यामेराका चर्का फ्ल्यासहरूले वरिपरि झलमल्ल भयो । तीमध्ये एउटा फ्ल्यास मेरो क्यामेराको पनि थियो । भीड मत्थर हुँदै गएपछि उनको अगाडि सुनील पोखरेल देखिए । उनीहरू एकअर्कालाई अँगालो मारिरहेका थिए । इरफान हलमा हाँसेर भन्दै थिए, हामी सिनेमा खेल्नेहरू जता गयो किन त्यतै भीड जम्मा हुन्छ ? योचाहिँ मैले नबुझेको कुरा । त्यति नै खेर भीडका एक जनाले इरफान नजिकै आएर आफू फ्यान भएको कुरा सुनाए र चन्द्रकान्ता को संवाद सुनाइदिन आग्रह गरे । इरफानको अनुहार रातो भएको थियो । फ्यान लाई औंला तेर्स्याउँदै उनले सोधे, म डायलग त सुनाइदिन्छु, तर तपाईंले मैले मागेजति पैसा दिनुपर्छ । हुन्छ ? त्यसपछि फ्यान लुत्रुक्क परे र त्यहाँबाट लुसुक्क हिँडे । ििित्यसपछि नाट्य विद्यालयको एक कुनामा गफिन इरफान र सुनील बसे । विद्यालय परिसर त्यहाँ बलेका थुप्रै बत्तीले झलमल्ल थियो । जाडो र कुहिरोमा पनि बेलाबेला इरफानको अनुहार उज्यालो हुन्थ्यो र बेलाबेला मलिन । उनी कालो ओभरकोटमा साधारण देखिएका थिए, हिन्दुस्तानी साहित्यकार निर्मल बर्माको कुनै एउटा कथाको पात्र जस्तै । भर्खरै कुनै फिल्मको सुटिङबाट हतारहतार त्यहाँ आइपुगेका उनको अनुहारमा थकान पनि देखिन्थ्यो । सुनील पोखरेलको करले मात्रै इरफान अन्तर्वार्ता दिन तयार भएका थिए । त्यसबेला उनले भनेका थिए, मैले गरेका धेरै फिल्म मात्र दर्शकको मनोरञ्जनका लागि हुन् । आफ्नै सिर्जनात्मक खुसीका लागि त साह्रै थोरै मात्र फिल्म गर्न पाएको छु । ती फिल्म बक्स अफिस बाट पास हुनु मेरा लागि धेरै महत्त्वपूर्ण कुरा हो । आफूले गरेको अभिनयबारे उनी स्पष्ट थिए । कुनै भ्रम थिएन उनलाई । कुरैकुरामा उनले भनेका थिए, मैले खेलेका फिल्ममा सपना र वास्तविकता बराबर हुन्छन् । जसले मानिसलाई सपनाको संसारमा पुर्याइदिन्छ । अनुपका लागि इरफान प्रेरक तत्त्व थिए । उनी भन्छन्, व्यक्तिका रूपमा सम्झिँदा म उनको सदैव हँसिलो अनुहार र सागरझैं गहिरो आँखा सम्झन्छु । उनी शरीरको बाह्य हाउभाउले भन्दा पनि अनुहारले बोल्ने अभिनेता थिए । अनुहारमा पनि सबैभन्दा बढी आँखा नै मुखर । उनको आँखाले चरित्रको आत्मालाई छुन्छ र बोल्छ । हिन्दुस्तानमा चलेका स्टार हिरो हरूको अनुहारसँग कतै पनि मेल नखाने इरफानको अनुहारमा निर्देशक बरालले भनेझैं त्यस रातमा हल्का मुस्कान थियो, आँखा बढी मुखर थियो । उसबेला भर्खर रिलिज भएको उनको फिल्म बिल्लु बार्बर सहरमा हिट थियो । उनी गफिन थालेपछि उनलाई हेर्न खोज्नेहरूको भीड कुनाकुनाबाट ओइरियो । अँध्यारोमा क्यामराबाट झिलिक्कझिलिक्क फ्ल्यास आउँदा उनी रिसाएका थिए । भनिरहेका थिए, कैसे गन्दा फोटो खिचते हो ? फ्ल्यास अफ करो । अटोग्राफ माग्ने केटीहरूको छुट्टै भीड थियो त्यहाँ । उनलाई झर्को लागेको आँखाले भनिरहेथ्यो तैपनि अटोग्राफ दिँदै थिए । एउटी युवतीले अटोग्राफका निम्ति हात पसारिन् । श्रीमती सुतापा सिकदरतर्फ हेरेर मुस्कुराउँदै हल्का संकोचले अटोग्राफ दिए उनले । यो भीड, अटोग्राफ र झिलमिल दुनियाँसँग हेलिनुपरेका इरफानसँग मेरो प्रश्न थियो २५ वर्षअघिको इरफानलाई अहिलेको इरफानले फर्केर हेर्दा कस्तो देख्ला ? उनले भनेका थिए, एकदम फरक । अल्लारे । जीवनको उद्देश्य थाहा नपाएको एउटा मानिस ।भनिन्छ, इरफानले पर्दामा अभिनय गरेनन् । आम मान्छेले जसरी दैनिक जीवनमा व्यवहार गर्छन्, उनले दुरुस्त त्यस्तै व्यवहार प्रदर्शन गरे । अभिनयमा आफूलाई आम मान्छेजस्तै प्रस्तुत गरे । उनी रियल स्टार थिए एक्टर स्टार । र, उनको लुक्समा स्टार होइन, आम मान्छे देखिन्थ्यो । अभिनयबाहिरको र अभिनयभित्रको जिन्दगीमा एउटै मानिस ।अनुपका अनुसार, इरफानले अभिनय र चरित्र निर्माणको डेफिनेसनलाई नै उल्टो सुईमा घुमाए । भन्छन्, बलिउड अभिनयको दुनियाँमा इरफान यस्ता कालिगडमध्ये पर्छन्, जसले एभरेज लुक्सको मानिस पनि सिनेमाको नायक हुन सक्छ भन्ने मान्यतालाई स्थापित गराइदिए, त्यो पनि मेन स्ट्रिमवाला कमर्सियल फिल्मी संसारमा, अनुप थप्छन्, उनी आउटरभन्दा पनि मोर इन्टरनल एक्टर थिए । हरेक ससाना कुरालाई इन्टरनलाइज्ड गर्ने । र, उनको डायलग डेलिभरी गर्ने तरिका सम्मोहित पार्ने खालको हुन्छ । उनी अभिनय गर्दैनन्, चरित्र बाँच्छन् ।हिन्दुस्तानी सिनेमामा अभिनय पढेर आएका कलाकारहरूमध्ये उनको पहिचान नै फरक बनेको छ । उनको अभिनयको एप्रोच फरक र निकै स्वाभाविक पाइन्छ । स्वाभाविकताको अति उच्चतम अभ्यास उनले आफ्नो चरित्र निर्माणमा गरेकाले त्यसो भएको हुन सक्छ । इरफानको चेतना, चिन्तन र मिलनसारिता सम्झेर सुनील चकित हुन्छन् । इरफान खानसँग एनएसडीमा सँगै पढेका सुनील पोखरेल भन्छन्, इरफान आफ्नो पढाइ, अभिनयमा अब्बल थिए । तर, उनले आफ्नो क्षमताप्रति कहिल्यै घमण्ड गरेनन् । यी शालीन व्यक्तिले धेरै बोलेनन् । आफ्नो कामले नै आफ्नो सामर्थ्य सावित गरे । एनएसडीमा इरफानसँग सुनीलको १९८४ मा भेट भएको थियो । सुनीलका अनुसार, अभिनय गर्नुअघि इरफान निकै तयारी गर्थे । भन्छन्, फिल्ममा जान्छु भन्नेमा उनी त्यतिबेलै स्पष्ट थिए । हेर्दा गम्भीर तर निकै सेन्स अफ ह्युमर र सेन्स अफ आइरोनी भएका मान्छे थिए उनी । इरफानले स्कुलमै हुँदा अफेयर भएकी सुतापासँग बिहे गरे । एनएसडीमा पनि दुवै सँगै पढ्थे, सँगै काम गर्थे । गुरुकुलले आयोजना गरेको काठमान्डु इन्टरनेसनल थिएटर फेस्टिभलमा भाग लिन इरफान २०६७ कात्तिकमा काठमाडौं आएका थिए । कवि विप्लव प्रतीकको उनीसँग परिचय त्यहीँ भयो । भेट छोटो थियो तर, आत्मीय । प्रतीक भन्छन्, उनी बडा भद्र र शालीन थिए । एक साँझ हामी सँगै थियौं, सुनीलको अनुरोधमा मैले केही मेरा उर्दू कविता सुनाएँ । केही गीत सुनाएँ । हामी यसरी कुरा गर्दै थियौं कि सुनील होइन म उनीसँग एनएसडीमा ब्याचमेट थिएँ । मैले उनमा कतै पनि लोकप्रिय कलाकार भएको अहंकार भेटिनँ । रंगकर्मी घिमिरे युवराजका अनुसार, इरफान खानले चरित्र निर्माणको प्रक्रियामा पात्रको बाहिरी आवरणभन्दा अझै बढी आन्तरिक मनस्थितिमा गहिरो यात्रा गरे । भन्छन्, उनको आँखा र स्वरले गर्ने सम्प्रेषण निकै बलियो लाग्छ । उनका अन्तर्वार्ता पढ्दा लाग्छ, उनी वैचारिक हिसाबले पनि आकर्षक लाग्छन् तर अरूमाथि हावी नहुने र अरूमाथि आफ्नो विचार नलाद्ने किसिमका । इरफान सन् २०१८ देखि न्युरोएन्डोक्रेन ट्युमरबाट पीडित थिए । जतिखेर दिल्लीमा हामी कुरा गर्दै थियौं, त्यो रोगले उनको शरीरमा कब्जा जमाउन सुरु सायद गरिसकेको थिएन । बडो जीवन्त भेट थियो त्यो । र, जहाँ जुन चौरको कुनामा इरफान र सुनीलसँग मैले सान्ध्यसंवाद गरेको थिएँ, त्यहाँ एउटा रूख हावाले हल्लाइरहेको थियो, बत्तीमा टल्किरहेको थियो । कुरैकुरामा इरफानले सुनीलसँग भने, हामी नाटक पढ्दाका दिनहरूमा पनि यही रूखमुनि बसेर दुःखसुखका गफ गर्थ्यौं, याद छ ? सायद सुनीललाई याद होला र सायद त्यो रूख अझै त्यहीँ उभिइरहेको होला । तर, रूखमुनि बसेर आफ्ना दुःखसुख सुनाउन इरफान यस संसारमा रहेनन् ।"
बजेट अधिवेशन तयारी,राहतको मापदण्ड बनाउन निर्देशन प्रतिनिधिसभाको विकास तथा प्रविधि समितिले कोभिड१९ संक्रमणबाट प्रभावितलाई राहत वितरणका लागि मापदण्ड बनाउन सरकारलाई निर्देशन दिएको छ । सांसदहरूले मापदण्ड नहुँदा पक्षपात भएको बताएपछि समितिले यस्तो निर्देशन दिएको हो । समितिले मजदुरलाई सही ढंगले राहत दिने व्यवस्था मिलाउनुपर्ने निर्णय गरेको छ । त्यसैगरी समितिले निर्माण सामग्रीको व्यवस्थापन गरेर ठूला आयोजनाका कामलाई निरन्तरता दिन भनेको छ । भारतबाट आएका मजदुरलाई नेपालमै रोजगारी सिर्जना गराएर उता नफर्कने परिस्थिति बनाउनुपर्ने र कोभिड१९ को संक्रमण रोकथाम र नियन्त्रणका लागि तीनै तहका सरकारबीच समन्वय गर्न पनि समितिले निर्देशन दिएको छ ।
चामल 'गुणस्तरहीन' भेटिएपछि वितरणमा रोक,"(वीरगन्ज)  वीरगन्ज महानगरपालिकाले राहत वितरणका लागि पठाएको चामल गुणस्तरहीन भएको भन्दै वडाध्यक्षले वितरणमा रोक लगाएका छन् । चामलको बोरामा म्याद गुज्रिने मिति उल्लेख भए पनि उत्पादन मिति लेखिएको छैन् । केही बोरामा चामलको तौलसमेत कम रहेको पाइएको छ । महानगरपालिका कार्यालयले बुधबार वडा नं १४ मा ९ सय ५० किलो चामल पठाएको थियो । महानगरले पठाएको चामल डल्लो परेको र सडेको फेला परेको वडाध्यक्ष भरत कुर्मीले बताए । राहत वितरणका लागि छुट्टाछुट्टै प्याकिङ गर्न जब बोरा खोल्यौँ, तब कालो कालो चामलको डल्ला फेला पर्यो, उनले भने, चामल तितो पनि भइसकेछ । नयाँ र पुरानो चामल मिक्स छ । चामलमा कैफियत देखिएपछि उनले तत्काल महानगरका कार्यपालिका सदस्य अरविन्द गुप्तालाई जानकारी गराएका थिए । वडा नं ३२ का अध्यक्ष चुमन चौधरीलाई लिएर गुप्ता केही समयमै वडा १४ पुगेका थिए । चामलको डल्ला हातले फोड्दै उनले पानीले भिजेर यस्तो भएको दाबी गरे । चामल ट्रकमा लोड भएकाले पानीले भिजेको हुन सक्छ, उनले भने, यसमा उद्योगीको केही दोष छैन । यसअघि उक्त वडामा दुईपटक राहत वितरण भइसकेको वडाध्यक्ष कुर्मीले बताए । दुईपटक गरी करिब १ हजार ५० परिवारलाई राहत वितरण गरिएको छ, कुर्मीले भने, पहिला आएको चामल राम्रो थियो, कुनै समस्या थिएन् । उनका अनुसार बुधबार थप १ सय २५ परिवारलाई राहत वितरण गर्ने योजना थियो । यसका लागि नागरिकता संकलन गरी सूचीसमेत बनाइसकेका थिए । बुधबार महानगरबाट न्यु बोलबम राइस मिल र सुरज खाद्य उद्योग गरी दुई ब्रान्डका चामल आएको वडा कार्यालयले जनाएको छ । बोलबमको विन्ध्वासिनी ब्रान्डको चामलमा म्याद गुज्रिने मिति भनेर ६ महिना उल्लेख छ, वडाध्यक्ष कुर्मीले भने, तर, चामल उत्पादन कहिले भयो त्यसको मिति प्रिन्ट गरिएको छैन । हामीले कुन मितिदेखि ६ महिनाभित्र उपभोग गर्ने ? सुरज ब्रान्डका बोरामा चामलको तौल ३० किलो प्रिन्ट गरिएको छ । तर, वडा कार्यालयका कर्मचारीले तौल गर्दा ५ किलोसम्म कम तौल रहेको पाइयो, कुर्मीले भने ।खाद्य प्रविधि तथा गुण नियन्त्रण कार्यालय वीरगन्जका रत्नकान्त झाका अनुसार कुनै पनि खाद्य वस्तु यदि लेभल प्याक छ भने त्यसमा उत्पादन मिति, उपभोग मिति र ब्याच नम्बर उल्लेख भएकै हुनुपर्छ । खाद्य ऐनअनुसार उपभोग मिति प्रिन्ट गर्नैपर्छ, उनले भने, खाद्य वस्तुमा डल्लो स्वीकार्य हुँदैन । वीरगन्जमा गुणस्तर जाँच्ने प्रविधि नरहेकाले नमुना संकलन गरी हेटौँडा वा जनकपुर पठाउन सकिने उनले बताए ।"
सरकार परिवर्तनको चलखेल खेदजनक,"काठमाडौं (कास) बदर गरिसकिएका अध्यादेशलाई विवादको मुद्दा बनाएर प्रधानमन्त्रीको राजीनामा माग्ने कार्य अप्रासांगिक र खेदजनक भन्दै नागरिक अगुवाहरूले सरकार परिवर्तनको चलखेल नगर्न आग्रह गरेका छन् । १० जना नाागरिक अगुवाहरूले बुधबार संकटको अहिले अवस्थामा सरकार परिवर्तनको चलखेललाई अप्रासंगिक भनेका छन् ।संविधानको भावना र व्यवस्थालाई लत्याउने गरी सत्तारूढ दलभित्र सरकार फेर्ने चलखेल हुनु, त्यसका लागि दलभित्र र बाहिरका वरिष्ठ नेताहरू उन्मादित हुनु खेदजनक छ, अपिलमा भनिएको छ, मुलुक महामारीमा जुधिरहेको यस अवस्थामा पूर्वप्रधानमन्त्रीहरूसमेतको अग्रसरतामा अस्थिरताको पुनरागमन हुने संकेत देखिँदा लोकतन्त्रप्रतिको आम नेपालीको विश्वासमाथि खेलबाड भएको छ । अपिल गर्नेमा डा अर्जुन कार्की, संविधानविद् विपिन अधिकारी, पत्रकार कनकमणि दीक्षित, लेखक टीका ढकाल, पूर्वमन्त्री जयप्रकाश गुप्ता, पूर्वसचिव रामेश्वर खनाल, पूर्वाधारविद् सूर्यराज आचार्य र अधिकारकर्मीहरू रेणु अधिकारी, रेम विश्वकर्मा, सुशील प्याकुरेल छन् ।सत्तारूढ नेपाल कम्युनिस्ट पार्टीभित्र विकसित घटनाक्रम दलको आन्तरिक मामिला मात्र होइन । यसको प्रत्यक्ष प्रभाव राष्ट्रिय राजनीतिमा परेको छ । यसको निकास आग्रहपूर्ण, संवेगात्मक र प्रतिक्रियात्मक सोचबाट होइन, मुलुकको दीर्घकालीन हित र लोकतान्त्रिक मूल्यमान्यताको पक्षपोषण हुने जिम्मेवारीबोधबाट निर्देशित हुनुपर्दछ, अपिलमा भनिएको छ । संकटको वर्तमान समयमा राजनीतिक परिस्थिति असामान्य बनाउने, सामाजिक स्थायित्वमा खलल पैदा गर्ने तथा राजनीतिक अस्थिरता फैलाउने गतिविधि तत्काल रोकी राष्ट्रिय समस्या समाधानमा एकजुट हुन उनीहरूले आग्रह गरेका छन् ।"
चीनबाट ३ सय ४० टन स्वास्थ्य सामग्री ल्याइँदै,"काठमाडौं (कास) सेनाले अत्यावश्यक स्वास्थ्य सामग्री नेपाल एयरलाइन्सको वाइडबडी विमान र अन्य स्वास्थ्य सामग्री स्थलमार्गबाट ल्याउने भएको छ । सेना र आपूर्तिकर्ता कार्गो कम्पनी फ्ल्यास फ्रेट नेपालबीच बुधबार गोन्जाउबाट स्वास्थ्य सामग्री आपूर्ति गर्ने सम्झौता भएको छ । सम्झौताअनुसार दुई उडानमा २०२० टन सामान जहाजबाट र बाँकी स्थलमार्गबाट काठमाडौं ल्याइने भएको हो । चीनमा नेपालबाट करिब तीन सय ४० टन स्वास्थ्य सामग्री ल्याउन लागिएको हो । सम्झौतामा अत्यावश्यक ४० टन स्वास्थ्य सामग्री जहाजमा र बाँकी स्थलमार्ग हुँदै काठमाडौं ल्याइने भएको हो । चीनको सरकारी कम्पनी चाइना साइनो फर्म इन्टरनेसनल कर्पोरेसनसँग भएको सम्झौताअनुसार कम्पनीले गोन्जाउमा सामान जम्मा गरिसकेको सैनिक प्रवक्ता विज्ञानदेव पाण्डेले बताए । सेनाले यसअघि नै वैशाख ८ गते चिनियाँ कम्पनीलाई ६७ स्वास्थ्य सामग्रीका लागि करिब २ अर्ब २६ करोड रुपैयाँ भुक्तानी गरिसकेको छ । गोन्जाउबाट जहाजमार्फत ल्याउन लागेको स्वास्थ्य सामग्री सोही दिन आइपुग्नेछ । गोन्जाउबाट स्थलमार्ग हुँदै नेपालचीनको नाका तातोपानी आउन करिब सात दिन लाग्नेछ । भन्सारमा थप दुई दिन लाग्ने सेनाले जनाएको छ । कतार र यूएईबाट स्वास्थ्य सामग्री सहयोगकतारी अमीर शेख तमिम बिन हमाद अलथानीले नेपाललाई सहयोगस्वरूप प्रदान गरेको कोभिड१९ सम्बन्धी ८ टन मेडिकल सामग्री बोकेर कतार एयरवेजको वाइडबडी विमान बुधबार दिउँसो काठमाडौं आइपुगेको छ । ती सामग्री नेपालका लागि कतारका राजदूत युसुफ बिन मोहम्मद अलहेलले त्रिभुवन अन्तर्राष्ट्रिय विमानस्थलमा स्वास्थ्य तथा जनसंख्या राज्यमन्त्री नवराज रावतलाई हस्तान्तरण गरेका थिए ।मेडिकल सामानमा पीपीई, पीसीआर टेस्ट किट, एन९५ मास्क, भीटीएम, सीआरआरटी मेसिन, सर्जिकल ग्लब्स, अक्सिजन प्लान्ट, प्रयोगशालायुक्त मोबाइल एम्बुलेन्सलगायतका १४ प्रकारका सामान कतारबाट आइपुगेको एक अधिकारीले बताए । उक्त विमान काठमाडौंबाट २ हजार ९ सय ९८ किलोग्राम तरकारी बोकेर सवा ६ बजे दोहा फर्किएको थियो । यसैबीच बुधबार दिउँसो ५ बजे यूएईले पनि नेपाल सरकारलाई स्वास्थ्य सामग्री उपलब्ध गराएको छ । विमानस्थलका महाप्रवन्धक देवेन्द्र केसीका अनुसार, त्यहाँबाट इतिहादको वाइडबडी विमानमा चार्टर गरिएको करिब १२ टन सामग्री स्वस्थ्य तथा जनसंख्या राज्यमन्त्री नवराज रावतलाई विमानस्थलमै बुझाइएको थियो ।"
अनिँदो आँखाले पहरा,"(जनकपुर)  अनिँदो आँखा तर दृढ विश्वास । न सुत्ने ठेगाान, न बस्नेखानेकै टुंगो । यस्तै, असुविधा झेल्दै दशगजा क्षेत्रमा दिनहुँ १० घण्टासम्म पहरा गरिरहेका छन्, सशस्त्र प्रहरी । ग्लब्समास्क लगाएर, राइफल बोकेर तथा लट्ठी हल्लाउँदै सीमामा नजर राख्ने सुरक्षाकर्मी भने रातको समय चाउचाउ र एक बोतल पानीको भरमा पहरा दिन बाध्य छन् । धनुषाको भडरिया नाकामा खटिएका सुरक्षाकर्मी भने हतासजस्तो देखिन्थे । थकित शरीर, मलिन अनुहार र अनिँदो आँखाले उनीहरू दुःखजिलो गरेर सीमामा पहरा दिइरहेको झल्किन्थ्यो । सशस्त्र प्रहरी धनुषाका गणपति एसपी राजेश उप्रेतीले धनुषाको भडरिया नाकामा खटिएका सुरक्षाकर्मीलाई सोधे, गाह्रोसारो के छ ? यति बेलाको बोर्डरमा गरिने दुःखको इतिहासले मूल्यांकन गर्छ । त्यसैले हरेश नखाई ड्युटी गर्नुस् । गणपति उप्रेतीले सोधेको गाह्रोसारोबारे उनीहरूले केही बताएनन् तर उनीहरूको अँध्यारो अनुहारमा पीडाको भाव सहजै देखिन्थ्यो । कोरोना भाइरसको संक्रमण विश्वव्यापी बढेपछि सरकारले चैत ९ गते सीमा सिलको घोषणा गरेलगत्तै दशगजामा सशस्त्र प्रहरीको तैनाथी बढाइएको थियो । नेपालभारत आउजाउ गर्नेलाई रोक्न करिब ३६ दिनदेखि दशगजामा निगरानी राखिरहेको सशस्त्र प्रहरी भने दुःखजिलो गर्दै पहरा दिइरहेको छ । ड्युटीमा चनाखो बस्नू । ड्युटी सकेपछि फुर्सद भयो कि सुतिहाल्नू, सशस्त्र प्रहरीका एसपी उप्रेतीले दशगजामा खटिएका सुरक्षाकर्मीलाई भने । प्रदेश २ मा भारतको ४ सय ६४ किलोमिटर सीमा जोडिएको छ । धनुषाको सीमा क्षेत्रमा ७ सय ५० भन्दा बढी सशस्त्र प्रहरी खटिएका छन् । सशस्त्र प्रहरीले सीमामा पहराका लागि तीन चरणमा ड्युटीमा खटाएको छ । बिहान १० देखि साँझ ६ बजेसम्म ८ घण्टा, साँझ ६ बजेदेखि राति १२ बजेसम्म ६ घण्टा र राति १२ बजेदेखि बिहान १० बजेसम्म १० घण्टा गरी तीन चरणमा सुरक्षाकर्मी सीमामा तैनाथ हुन्छन् । ड्युटीमा खटिने हरेक सुरक्षाकर्मीलाई एउटा चाउचाउ र एक बोतल पानी दिइन्छ । करिब ५ सय मिटरको दूरीमा एकअर्कालाई देखिनेगरी ड्युटी मिलाइएको छ ।ड्युटीमा जानेहरू खाना खाएरै जान्छन्, धनुषाको ठाडीझिजाका बीओपीका इन्स्पेक्टर प्रचण्ड पण्डितले भने, डयुटीमा खटिएको ठाउँ टाढा हुने भएकाले चाउचाउ र पानी लिएरै जान्छन् । दुःख त छँदै छ । उनका अनुसार पानी, चट्याङ र हावाहुरी चल्दा ड्युटीमा खटिनेको बिजोग हुन्छ । पानी पर्दा ओत लाग्ने ठाउँ हुन्न । चट््याङ पर्दा रूखमुनि बस्नुभएन । समस्या त कति छ कति, सशस्त्र प्रहरी धनुषाका एसपी उप्रेतीले भने, खान र बस्नको प्रबन्ध मिलाइएको छ । अन्य समस्या पनि बिस्तारै हल गर्ने प्रयास भइरहेको छ ।सीमामा पहरा दिने सुरक्षाकर्मीलाई सुत्नका लागि टेन्ट टाँगिएको छ । पहिला टेन्टभित्र भुइँमा सुतिरहेका सुरक्षाकर्मीलाई अहिले खाट उपलब्ध गराइएको छ । सशस्त्र प्रहरीको जनकपुरस्थित गणमा बिग्रेर राखिएको ६८ वटा खाटलाई मर्मत गरेर फरवार्ड पोस्टमा पठाइएको एसपी उप्रेतीले जानकारी दिए । खाट, ओछ्यान र झुल पठाइएको छ । यति भए आरामले सुत्न त पाइन्छ, एसपी उप्रेतीले भने, अहिले खाना र बस्नको समस्या हटेको छ । ड्युटीमा खटिँदाको समस्यालाई पनि हल गर्ने प्रयत्न जारी छ । हावाहुरी, चट्याङ र वर्षाबाट जोगिन सीमाको ११ किमिको दूरीमा त्रिपाल टाँगिएको छ ।प्रदेश २ को ३ सय २९ वटा नाकामा नेपाल प्रहरी र सशस्त्र प्रहरीको संयुक्त गस्ती छ । सीमा नाकामा खटिएका सुरक्षाकर्मीको खाना र बस्नको बन्दोबस्त फरवार्ड पोस्टमा मिलाइएको सशस्त्र प्रहरीका डीआईजी राजु अर्यालले बताए । उनका अनुसार ड्युटीका बेला भने उनीहरूको बिजोग छ । चर्को घाममा रूखको छहारी र थोरै ठाउँमा मात्र उपलब्ध टेन्टमा ओत लाग्नुपर्ने बाध्यता छ । लगातार ८ देखि १० घण्टासम्म खटिनुपर्दा समस्या त हुने नै हो । तर त्यसको प्रवाह नगरी सुरक्षाकर्मी खटिएका छन्, डीआईजी राजु अर्यालले भने । लकडाउनपछि नेपाल प्रहरी र सशस्त्र प्रहरी दुवैले आफ्ना सुरक्षाकर्मीलाई सीमा इलाका केन्द्रित गरेको छ । सशस्त्र प्रहरीले लकडाउनमा प्रदेश २ को सीमामा ४ सय २५ वटा स्थानमा एक सिफ्टमा २ हजार २ सय ८ जना सुरक्षाकर्मी खटाइरहेको छ । सशस्त्र प्रहरीका डीआईजी अर्यालका अनुसार त्यसका अतिरिक्त गाडी, मोटरसाइकल, साइकल, पैदल, आकस्मिक चेकजाँच र इन्टलिजेन्सलाई समेत प्रयोग गरेर सीमा सिल गरिएको छ ।लगातार लामो समय सीमामा खटिनुपर्दा सुरक्षाकर्मीलाई ओत लाग्ने र बस्ने ठाउँको समस्या छ, डीआईजी अर्यालले भने, रूखको छहारी, घाममै खटिनुपर्दा खुला अकाशकै भर र टेन्टमा ओत लाग्नुबाहेक अर्को विकल्प छैन । सीमामा झन् चनाखो हुनुपर्दा दुःखजिलो सहेर पनि ड्युटी गर्नुपरेको छ ।"
लकडाउनका लागि लकडाउन नभइरहोस्,"गत आइतबारको मन्त्रिपरिषद् बैठकले महिना दिनदेखि जारी लकडाउन को तौरतारिकाबारे समीक्षा गर्छ कि भन्ने धेरैको अपेक्षा थियो । त्यसविपरीत बैठकले मुलुकभर लकडाउन १० दिन थप्यो । अझ प्रधानमन्त्री केपी शर्मा ओली त १५ दिन नै थप्न चाहन्थे भन्ने खबर बाहिरियो । त्यसले एउटा संशय पैदा गरेको छ कतै यसलाई राजनीतिक पिरलो पर सार्ने अस्त्रका रूपमा प्रयोग गर्न थालिएको त होइन ? यस्तो आशंकामा बल पुग्नुमा लकडाउन अवधिमा सरकारले गर्नैपर्ने काम नगरेकाले हो । यद्यपि अहिलेसम्म बहुसंख्यक नागरिक ज्यानभन्दा ठूलो केही छैन भनेर घरमै बसी सरकारी निर्णयको पालना गरिरहेका छन् । सरकारले नै बरु यो अवधिलाई सही ढंगले सदुपयोग गर्न सकेको छैन, सदुपयोग गर्न चाहेको पनि देखिँदैन ।संक्रमण नफैलियोस् भनेर धेरै मुलुकमा विभिन्न नाममा लकडाउनको प्रबन्ध गरिएको छ । नेपालको स्थिति अहिलेसम्म भयावह नदेखिनुमा यही बन्दको घोषणाले काम गरेको कतिपय विज्ञको ठम्याइ छ । यसैबीच, कुनै ठोस योजनाबिनै यसलाई कतिन्जेल तन्काइरहन सम्भव छ भन्ने प्रश्न पनि उठ्न थालिसकेको छ । किनभने, अहिले थपिएको अवधि सकिँदासम्म मुलुक डेढ महिना ठप्प भइसकेको हुनेछ । यसबीचमा जनजीविकादेखि देशको अर्थतन्त्रमा समेत ठूलै असर परिसकेको छ । तैपनि सबै कुराको परिपूरण हुन्छ, जीवनको हुँदैन भनेर सबैले यसलाई चुपचाप स्विकारेका छन् । तर, भोलि जीविकाको पाटो चल्नै नसक्ने भयो भने जीवनमा अर्को तरिकाले संकट आइपर्न सक्छ । आजै रोजगारी गुमाएका र विपन्न वर्गका दसौं लाख सकसमा परिसकेका छन् । त्यही भएर, अब भने सरकारले लकडाउनको शैलीबारे व्यवस्थित र बृहत् योजना ल्याउनैपर्छ । अहिले धेरै मानिस घरभित्रै छन्, तैपनि कतिपय क्षेत्रमा लकडाउन छ पनि, छैन पनि जस्तो अवस्था छ । पहिले कति मजदुर सहरमा अडिन मुस्किल भएपछि सयौं किलोमिटर हिँडेरै घर गए । पछि कति पालिकाले सहरमा खानबस्न पुग्नेहरूलाई पनि गाडीमार्फत गाउँ ओसारे । यसक्रममा सहरका कति स्थानमा असावधानीपूर्ण भीड लाग्यो । घर पुगेपछि पनि उनीहरू स्वनिगरानीमा बसेनबसेको कुनै टुंगो छैन । कोकसरी घर पुग्यो, यसको व्यवस्थित अभिलेख कसैसित छैन । पछिल्ला दिनमा सहर पस्न खोज्नेको ताँती उस्तै छ । संक्रमण फैलिएको क्षेत्रबाट समेत काठमाडौं आउने बढेका छन् । यिनीहरू हिजो पैदल हिँड्नेजस्तो उपायहीन होइनन्, केवल मौका पाए आफूअनुकूल ठाउँमा बस्न खोज्नेहरू हुन् । तैपनि सरकारले न यिनीहरूलाई जहाँ छन्, त्यहीँ रोक्न सकेको छ, न गन्तव्य स्थानमा निगरानीस्वनिगरानी बसेनबसेको अनुगमन गर्ने व्यवस्था मिलाएको छ । हिजोआज त, मुलुकका विभिन्न सहरमा आफूखुसी बाहिर निस्कनेहरू उत्तिकै बढेका छन् । राजनीतिक सरगर्मीले पनि केही स्थानविशेषमा भीडभाड बढाएकै छ । यसरी, सरकारको व्यवस्थापकीय कौशल अभावमा यहीबीच पनि जोखिम निम्त्याउने काम भइरहेको छ । लकडाउन केवल लकडाउनका लागि होइन, हुनु हुँदैन । संक्रमण रोकथाम नियन्त्रणका लागि यो मात्रै सम्पूर्ण समाधान पनि होइन । यससँगै परीक्षणको मात्रा बढाउन सरकार गम्भीर देखिएकै छैन । अहिलेसम्म पीसीआर प्रविधिबाट मुस्किलले ११ हजारको मात्र परीक्षण भएको छ । द्रुत परीक्षण किट (आरडीटी) बाट ४४ हजारभन्दा बढीको परीक्षण गरिए पनि यसलाई भरपर्दो मानिएको छैन । यस्तो अवस्थामा कहाँकति जनालाई परीक्षण गर्दा संक्रमण नभेटिएमा उक्त क्षेत्रलाई जोखिममुक्त मान्न सकिन्छ भनेर सरकारसित योजना चाहिन्छ । जस्तो काठमाडौंमा अहिलेसम्म संक्रमित पाइएका पाँचै जना निको भइसके, नयाँ कसैमा देखिएको छैन । अब यहाँ थप कति जनामा परीक्षण गर्दा संक्रमणको स्तर कस्तो देखिए लकडाउनको शैली कुन अपनाउने भन्ने स्पष्ट रणनीति चाहिन्छ । यस्तै, ६६ जिल्लामा अहिलेसम्म संक्रमणका एउटै घटना देखिएको छैन । संक्रमित नभएर हो या परीक्षण हुन नसकेर, केही भन्न सकिने स्थिति छैन । त्यसलै सरकारले विज्ञहरूको सल्लाहसुझाव र सहभागितामा ती क्षेत्रमा के गर्दै जाने निर्णय लिन आवश्यक छ । थपिएको लकडाउनको अवधि अब एक साता मात्र बाँकी छ । यसबीचमा परीक्षण मात्रा त्यही रूपमा बढाउन उत्तिकै जरुरी छ । अब हरदिनको लकडाउन केका लागि भन्ने औचित्य पुष्टि हुनुपर्छ । यसबाट स्वतः हुने फाइदाबाहेक सरकार आफूले पनि काम गर्न सक्नुपर्छ । र, बिस्तारै यसबाट ओर्लने पाइलाहरू चाल्नुपर्छ । संक्रमणको अवस्था कहाँकसरी अगाडि बढ्दा कुन रणनीति अपनाउने भनेर सरकार स्पष्ट हुनुपर्छ । अहिलेसम्म एक जना पनि संक्रमित नभेटिएको क्षेत्रमा बिस्तारै लकडाउन खुकुलो बनाउनुपर्छ । मानिसहरूलाई व्यक्तिगत दूरी कायम राखेर आवतजावत तथा घरबाहिर काम गर्न दिनुपर्छ । ज्यादै भीड हुनेबाहेकका क्षेत्रहरू खुलाउँदै जानुपर्छ । त्यसैबीचमा कहीँ संक्रमण देखिए उक्त क्षेत्रलाई नियन्त्रणमा लिएर आवश्यकताअनुसार अघि बढ्ने रणनीति अपनाउन सकिन्छ । अहिले नै धेरै संक्रमण देखिएको क्षेत्रमा भने स्थिति सामान्य नहुन्जेलसम्म अझ कडाइ गर्नु उचित हुन्छ । फाट्टफुट्ट संक्रमण पाइएको क्षेत्रमा केके खुकुलो बनाउने भन्ने तय गर्नुपर्छ । अन्तर्राष्ट्रिय नाका छिमेकी मुलुक खासगरी भारतमा अवस्था नियन्त्रणमा नआउन्जेलसम्म नै रोक्नु उत्तम हुन्छ । यसैगरी हवाई उडान पनि केही समय रोक्न सकिन्छ । मुलुकभित्र भने अब जीवन बाँच्ने, जीविकाको बाटो पनि नरोकिने उपाय अपनाउनैपर्छ र त्यहीअनुसार रणनीति तय गर्नुपर्छ ।"
जनताको सपना चकनाचुर,"विष्णु सापकोटाको लेख सांस्कृतिक पतनको पराकाष्ठा ले अन्तर्हृदय छोयो । कसैलाई गाली नगरी शिष्ट र मर्यादित शब्दहरू प्रयोग गरेर वर्तमान यथार्थ लेखमा पाइन्छ । २०७४ को चुनावपछि प्रधानमन्त्री केपी शर्मा ओली जनताका आशाका केन्द्र थिए । उनले त्यसबेला जनतालाई लोभलाग्दा सपना देखाए । केही सपना साकार पनि हुन सक्थे । केही सपनाहरू विपनामा बदल्न नसकिने खालका पनि थिए । विभाजित भैरहने इतिहास बोकेका कम्युनिस्टहरू चुनावमा एक भएर चुनावमा होमिए । यसरी एकताबद्ध भएर आएपछि स्थिरताका लागि जनताले आँखा चिम्लिएर मत बुझाए । दुई तिहाई हाराहारीको मत ल्याएर केपी शर्मा ओली प्रधानमन्त्री बने । भारतले गरेको नाकाबन्दीलाई नझुकीकन सामना गरेका कारण पनि ओलीको विकल्प तत्कालीन समयमा थिएन । ठाडो शैलीमा मिजास नभएको बोली बोल्ने, ओठे जवाफ फर्काउने र सर्वज्ञाता कहलाउन चाहने ओलीका विशेषता हुन् । झापा आन्दोलनका सहयात्री मात्र होइन, बीसौं वर्ष पार्टीमा सँगसँगै काम गरेकालाई पनि प्रतिस्पर्धाका नाममा बेवास्ता गर्ने ओली अहिले एक्लिएका छन् । गलत सल्लाहकारको झुन्डले प्रधानमन्त्री ओलीलाई घेरेको छ । सापकोटाले भनेजस्तै यदि पार्टीमा कार्यकर्ता मात्र नभएर सदस्य पनि हुन्थे भने नेतृत्वको सामूहिक सांस्कृतिक पतनमाथि औंला उठाउन सक्थे । नेकपा सदस्यले यो कुरा पहिले नै महुसुस गरेको राजनीतिको सांस्कृतिक पतन हुने थिएन । नेतृत्वले टाढासम्म र अरूभन्दा पहिले बढी आयामहरू पनि देख्छ । परिकल्पना गर्ने, योजना बनाउने र कार्यान्वयन गर्ने क्षमता केही सीमित व्यक्तिमा मात्र हुन्छ । दोस्रोपटक ओली प्रधानमन्त्री हुँदा उनले दिएको अभिव्यक्तिले नेतृत्व क्षमता विकसित भएछ कि क्या हो भन्ने मलाई लागेको थियो । मेरोजस्तो विचार त्यसबेला सबैमा आएको थियो होला । तर, अहिले प्रधानमन्त्री ओलीले हामी सबैलाई थाङ्नामा सुताउने खेल खेलेर भावनामा चोट पर्याए । कृष्णविनोद लम्साल, इटहरी५, सुनसरी"
कार्यकर्ता र विवेक,"राष्ट्रको स्वास्थ्य बिग्रँदै गएको छ । प्रधानमन्त्री केपी शर्मा ओलीको राजनेता हुने सपनामा उनकै गतिविधि र कार्यशैलीले बाधा पुर्यायो । तर लोकप्रिय नेता बन्ने अर्को सुनौलो मौका भने अझै कायम छ । गुठी विधेयक संसद्बाट फिर्ता भयो । मिडिया काउन्सिल विधेयकमा सञ्चारमाध्यमलाई नियन्त्रण गर्ने प्रस्ताव ल्याइयो । राहदानी विधेयक राष्ट्रिय सभालाई छलेर प्रतिनिधिसभाबाट सिधै राष्ट्रपति कार्यालय पुर्याइयो । प्रमुख निर्वाचन आयुक्त नीलकण्ठ उप्रेतीलाई भारतको राजदूत बनाउने मन्त्रिपरिषद्को निर्णय विवादित भयो र फिर्ता लिइयो । दिगम्बर झाजस्तो व्यक्तिलाई दूरसञ्चार संस्थानको अध्यक्ष नियुक्ति गर्ने सरकारी निर्णय धेरै लामो समय टिकेन । बिमस्टेक संयुक्त सैनिक अभ्यासमा सहभागी हुने निर्णय नेकपाको चर्को विरोधपछि स्थगन गर्नुपर्यो । एमसीसीको विषय अलपत्र छ । वामदेवलाई राष्ट्रिय सभामा लाने या नलाने भन्ने सानो विषयले प्रधानमन्त्री ओलीलाई अल्झाइरह्यो । कोरोना भाइरस रोकथामका लागि चाहिने स्वास्थ्य सामग्री खरिदमा हिनामिना भएको प्रस्ट हुँदा पनि संलग्नहरूलाई कारबाही गर्न सकिएन । अझ दल बिभाजन र संवैधानिक परिषद्सम्बन्धी विधेयक र तिनलार्ई फिर्ता गर्ने निर्णयले लोकतान्त्रिक व्यवस्थालाई अस्थिर बनाउन खोजेको, फुटाउ र राज गर विधि उपयोग गरेको र पार्टीभित्रको विवादलाई सहमतिका आधारमा भन्दा अनावश्यक मुठभेडतिर धकेलेको जस्ता गम्भीर आरोपहरू प्रधानमन्त्री ओलीलाई लागेका छन् । यीबाहेक पनि अरू थुप्रै काण्डले प्रधानमन्त्री ओलीको साख र इमानदारीमा अभूतपूर्व धक्का लागेको छ । यी विषयहरूमा जनतालाई प्रस्टसँग जवाफ पनि दिइएन वा आवश्यक ठानिएन । जहाज कुदाउने, घरघरमा ग्यास पाइप पुर्याउने र रेलमार्गका गफले योजनाबिनाको नेताका रूपमा प्रधानमन्त्री ओलीलाई चित्रित गर्यो । यी तमाम कुराले आमजनता प्रधानमन्त्री ओलीको नेतृत्व फितलो भएको निष्कर्षमा पुग्न थालेको तितो यथार्थ हामीसामु छ । यस्तो अवस्थामा प्रधानमन्त्री ओलीको बाँकी रहेको साख र सम्मान जोगिने विधि र प्रक्रियाका बारेमा छलफल गर्नुपर्छ । नेपालको राजनीतिक इतिहासमा नैतिकवान र जिम्मेवारपूर्ण राजनीतिक संस्कारको नयाँ नजिर स्थापित गर्ने कदम चालेर आफूमा राजनेताको रूपमा चारित्र गर्ने मौका प्रधानमन्त्री ओलीसामु फेरि आइपुगेको छ । राजनीतिमा पदलोलुपता र सत्तालिप्साको गलत आचरणलाई चुनौती दिँदै, अरूको मागको प्रतीक्षा नगरी ससम्मान राजीनामा दिँदा राजनेता भइन्छ । पार्टीको आन्तरिक किचलो वा अन्य कुनै नैतिक प्रश्नका कारण पद छोड्नुपर्ने अवस्था आए इतिहासले दुई तिहाइ शक्तिसमेतलाई राष्ट्रको हितमा उपयोग गर्न नसक्ने कमजोर प्रधानमन्त्रीका रूपमा अभिलेख राख्नेछ । यस्तो अभिलेखले प्रधानमन्त्री ओली र उनका शुभचिन्तकलाई दुःखी बनाउन सक्छ । आफैंले राजीनामा दिए आगामी राजनीतिमा नैतिकता, इमानदारी र निस्वार्थतालाई नयाँ नजिरका रूपमा स्थापित गर्नेछ । र त्यसको प्रवर्तक नेताका रूपमा प्रधानमन्त्रीको नाम सदा नेपाली राजनीतिमा अटल रहनेछ । जगन निरौला, सिकागो, अमेरिका सांसद किन्ने, मन्त्री पदलाई खरिदबिक्रीको साधन बनाएर अर्को पार्टी फुटाउन षड्यन्त्र गर्ने, राजनीतिक स्थायित्वका लागि बनाइएका कानुन तुच्छ स्वार्थका लागि फेर्ने, पाटीभित्र ग्रुपिजम र फट्याइँको खेल सुरु गर्ने, पार्टीभित्रै सल्लाह र सहमतिबिनै एकलौटी उटपट्याङ निर्णय गर्ने, लकडाउनमा फसेका नागरिकलाई थानकोटसम्म आइपुग्दासमेत रातभर चिसो कटेरोमा राखेर फिर्ता पठाउने तर आफ्ना प्यादालाई मान्छे उठाउन खुल्लमखुला जहाँसुकै पठाउनेजस्तो खेलमा सरकार व्यस्त छ । पुलिसले जाहेरी लिनुअघि राजनीतिक आस्था हेर्ने अचम्मको संस्कार विकास गरिएको छ । सर्वोच्चले दिएका निर्देशनसमेत कसैले टेरेको छैन । पार्टी फोड्ने खेल एक दिनको होइन, महिनौंदेखिको षड्यन्त्र हो र अबको केही हप्ता या कार्यकालभरि नै रहिरहने प्राथमिक खेल यही हो । बालुवाटारमा कुनचाहिँ सचिबालयको बैठक देशको आर्थिक अवस्था या वैदेशिक रोजगारमा रहेकाको कल्याणका मुद्दामा बसेको छ ? कुन बैठक देशको सीमासम्म आएर अलपत्र परेका नागरिकको उद्धारका लागि बसेको छ ? आजसम्म बसेका बैठकको एजेन्डा पार्टीभित्रको असन्तोषबाट सुरु भएर भागबन्डा, नियुक्ति र अबदेखि मिलेर जाने भन्ने रहने गरेको छ । पार्टीको झगडा पनि भागबन्डा र लेनदेनको मात्रै हो । घरघरमा ग्यास किन आएन, टिकट काट्ने मिति नै तोकेको पानी जहाज कता रोकियो, चीनबाट हिँडी नै सक्यो भनेको चुच्चे रेल किन अलमलियो या स्याटेलाइटबाट बिजुली बेच्ने प्लान के भयो भनेर कहिल्यै पार्टीको बैठक बसेको छ ? के कहिल्यै संविधान या कानुन फेर्ने बेला कुनै निमुखा या सर्वहारा नागरिकको सुविधाको कुरा आउँछ ? कुनै अमूक पराजितहरूलाई प्रधानमन्त्री कसरी बनाउने या अर्को पार्टीलाई कसरी टुक्य्राउने भनेर संविधान संशोधन गर्ने बहस र कोसिसमा राज्यको कति समय खर्च भयो ? दलदासजीहरू यो सबैको दोष बाबुराम, विपक्ष या फेसबुकमा लेख्नेलाई दिएर आफ्ना नेताको पूजा गर्ने मनस्थितिमै देखिनुहुन्छ । यो सबै प्रवृत्ति भस्मासुर प्रवृत्ति होइन ? के दासबाट प्रेमीको तहसम्म उक्लेर यस्तो बेला सिंगो सरकारको बहस र प्राथमिकता किन त्यस्तो विखण्डनतिर गयो भनेर सोध्न सकिन्न ? के कार्यकर्ता हुनेबित्तिकै विवेकको आँखा चिम्लिनैपर्छ र ? नारायण गाउँले, बेलायत"
अहमत्याइँको अन्तिम चलखेल,"(अ)सैद्धान्तिक जगप्रधानमन्त्री ओलीको पृष्ठभूमि हेर्दा, १४ वर्ष जेल बसेर निस्केपछि उनले पछाडि फर्केर हेर्नुपरेन, न त भुइँमै टेक्नुपर्यो । चतुरतापूर्वक उनले २०४६ देखि महासचिव बनेका कमरेड मदन भण्डारीको फेर समाते । २०४९ मा पार्टीको पाँचौं महाधिवेशनमा उनी बहुदलीय जनवादको आधिकारिक लाइनका धेरै प्रवक्तामध्ये एक बने । कम्युनिस्ट पार्टीमा एकाध घटनाबाहेक महासचिवकै जित हुने गर्छ । महासचिवसँगै हुक्केबैठकेलगायत अन्य किचेन क्याबिनेटले पनि जित्छन् । ओलीजीले पनि जिते । महाधिवेशनले महासचिवको बहुदलीय जनवाद पारित गर्यो । सोभियत संघ र पूर्वी युरोपेली समाजवादको पतनलाई संसारभरि समाजवादको हार र नवउदारवादी पुँजीवादको जितका रूपमा अर्थ्याइएपछि समग्र समाजवादी धार प्रतिरक्षात्मक बनेको अवस्था थियो । यही विश्वपरिवेशमा बहुदलीय जनवाद प्रतिरक्षात्मक दस्ताबेजकै रूपमा अगाडि सारिएको थियो । त्यसमा मार्क्सवादलेनिनवादलाई मूल दार्शनिक तथा सैद्धान्तिक मार्गदर्शक सिद्धान्त स्विकारिए पनि बहुदलीय जनवादका १४ विशेषतामध्ये प्रमुख विशेषता भने उदारवादमा आधारित संसदीय व्यवस्थालाई मानिएको थियो । खास गरी बेलायती मोडलको संसदीय मोडललाई बहुदलीय जनवाद उल्लेख गरेर उदारवादप्रति प्रतिबद्धता जनाइएको थियो । मार्क्सीय दृष्टिकोणबाट हेर्दा यो ठूलो संशोधनवादी फड्को थियो ।तत्कालीन महाधिवेशनमा उपस्थित दुईतिहाइभन्दा बढी प्रतिनिधिबाट दस्ताबेज पारित भएपछि जसको नीति उसको नेतृत्व हुनु अस्वाभाविक थिएन । तर महाधिवेशन समापन भएको पाँच महिना नपुग्दै महासचिव भण्डारी र संगठन विभाग प्रमुख जीवराज आश्रितको विवादास्पद जिप दुर्घटनामा देहावसान हुन पुग्यो । महासचिवको मृत्युसँगै उत्तराधिकारीहरूले बहुदलीय जनवादलाई मार्क्सवादमा नयाँ प्रयोग भन्दै सिद्धान्तका रूपमा अंगीकार गर्ने घोषणा गरे । बहुदलीय जनवादका पछिल्ला अनुयायीले यसलाई भगवद्गीता बनाइदिए ।२०५१ को मध्यावधि चुनावबाट एमाले सबभन्दा ठूलो पार्टी भएपछि मनमोहन अधिकारीको नेतृत्वमा एमालेको अल्पमतको सरकार बन्यो । नवउदारवादी बजार अर्थतन्त्रकै संरचनाभित्र रहेर एमालेले आफ्नो गाउँ आफैं बनाऔं, नौ स तथा वृद्धभत्ता जस्ता लोकप्रिय सुधार कार्यक्रम अगाडि सार्यो । नेपाली इतिहासमा यो नै पहिलो प्रगतिशील कदम थियो, जसले पार्टी र बहुदलीय जनवादलाई लोकप्रिय बन्ने अवसर उपलब्ध गरायो । तर यो लोकप्रियताको आलोकमा संसदीय प्रणालीमार्फत आम सहभागिता हुने गरी आर्थिक प्रजातन्त्रलाई कसरी संस्थागत गर्न सकिन्छ ? बहुदलीय जनवादी कार्यक्रम लागू गर्दै जाँदा समाजवादमा पुग्न कुन र कस्ता चरण पार गर्नुपर्ने हो ? कस्तो संगठन संस्थागत गर्ने हो ? पाँचौं महाधिवेशनपछि पार्टीभित्र सैद्धान्तिकवैचारिक उपायहरूको खोजी नै भएन । मदन भण्डारीको देहावसानपछि फरक मतका अभियन्ताहरूलाई पार्टीमा टिक्नै नसक्ने अवस्था निर्माण गरियो । कार्यवाहक महासचिवलाई यस म्यान बनाएर नीतिकार्यक्रम तथा संगठनमा बलियो पकड जमाउन ओलीले आत्मिक नेतृत्व को नारा घन्काए । यो नाराबाट उनलाई आंशिक सफलता मिल्यो । कमरेड मदनका नाममा प्रभाव जमाएको जमातलाई आफ्नो पोल्टामा पार्न उनी सफल भए । दोस्रो, मनमोहन अधिकारीको लोकप्रिय सरकारमा ओली गृहमन्त्री बनाइएका थिए । उनलाई त्यसपछि गृह प्रशासन, प्रहरी र अन्य प्रशासनिक निकायभित्रै नयाँ नेक्सस तयार पार्ने अवसर जुट्यो । सूचनामा पहुँच बन्यो । उनले गुन्डा नाइकेहरूको राष्ट्रिय सञ्जाल नै बनाउन भ्याए । तेस्रो, मदन भण्डारी फाउन्डेसनको नेतृत्व सम्हाल्ने अवसर उनलाई प्राप्त भयो । लोकप्रिय नेताको अवसानपछि उनका नाममा बनेको फाउन्डेसनमा देशभरिका नेताकार्यकर्ताको भावना जोडिएको थियो । फाउन्डेसनको प्रभावको दीर्घकालीनतालाई ध्यानमा राख्दै र खास गरी एकीकृत महाकाली सन्धिपश्चात् भारत र अमेरिकाले सहयोग लगानी विस्तार गरे । ओलीलाई देशभरि समानान्तर सांगठानिक सञ्जाल तयार पार्न कोषको अभाव भएन । यद्यपि उनले तयार पारेको यो दस्ता राजनीतिकदार्शनिक हिसाबले प्रशिक्षित हुने कुनै सम्भावना थिएन । पहिलो संविधानसभाको असफलतापछि माओवादीको राजनीतिक रापतापमा ठूलो गिरावट आयो । पार्टी नै फुट्यो । मूलधारमा बाँकी रहेकामा पनि भयानक व्यक्तिवादी अवसरवाद देखियो । माओवादीको यो विघटनपश्चात् दोस्रो संविधानसभामा वामपन्थी मत पुनः एमालेमा फर्कियो । त्यसपछि ओली पार्टीभित्र बलियो बन्दै गए, तर सिद्धान्तनिष्ठ भएका कारण होइन । वैकल्पिक कार्यक्रमका कारण पनि होइन । यो अवधिमा प्रधानमन्त्री ओलीले जुन प्रकारको शासकीय अभ्यास देखाए, त्यसलाई नोकरशाही पुँजीवादको एउटा रूप हो भन्न मिल्छ । उनको अभियान समाजवादी समाज बनाउनमा भन्दा अमेरिकी राष्ट्रपति ट्रम्पजस्तो कसरी देखिनेÙ ब्राजिलका बोल्सोनारो, हंगेरीका ओर्वान, टर्कीका यर्दोगानजस्तो हुन नसके पनि भारतका नरेन्द्र मोदीको प्रतिरूपमा आफूलाई कसरी ढाल्ने भन्नेतिरै बढिरहेको देखिन्छ । नवउदारवादी स्कुलिङबाट प्रशिक्षित नेपाली बुद्धिजीवीले उनलाई कम्युनिस्ट आक्षेप लगाए पनि लामो समयदेखि उनी कम्युनिज्मबाट विमुख भइसकेका व्यक्ति हुन् । सत्तारूढ हुनुभन्दा एक महिनापूर्व एउटा अन्तर्वार्तामा उनले घोषणै गरेका थिए नेकपा पार्टीको ब्रान्ड हो । त्यसअघि महाकाली सन्धिताका कम्युनिस्टको बर्को ताकमा झुन्ड्याएर उनी वार्षिक २ खर्ब २० अर्बको जप गर्न महाकालीको बगरमा उत्रिएका थिए । उनले मार्क्सवादीलेनिनवादी दृष्टिकोण र झापा आन्दोलनताका देखिएको जुझारुपन आफ्नो शब्दकोशबाट त्यति बेलै मेटाइसकेको आभास हुन्थ्यो । ज्ञानेन्द्रकालमा प्रतिगमन आधा सच्चियो भन्दै शेरबहादुर देउवाको जुनिएर पार्टनर बन्दा होस् या दोस्रो जनआन्दोलनताका गणतन्त्र प्राप्तिको संघर्षमा आमजनता होमिएका बेला बयलगाडा चढेर अमेरिका पुगिन्न भन्दै गर्दा उनी कुन सिद्धान्तको जगमा उभिएर बोलिरहेका थिए भन्ने बुझ्न गाह्रो छैन ।दोस्रोपटक सत्तारूढ भएपछि उनले पार्टीलाई संस्थागत गर्नुपर्छ भन्ने कहिल्यै ठानेनन् । पार्टी पद्धतिअनुरूप चल्नुपर्छ भन्ने कहिल्यै महसुस गरेनन् । माथि उल्लिखित अवसरवादी जमातको आडमा उनले आफूलाई पार्टीमा गीताको विश्वरूप झैं प्रदर्शन गर्दै आए । अर्को शब्दमा निर्णय सुनाउँदै गए, हुकुम बजार्दै गए । राज्यका सबै क्षेत्र र सबै संस्थामा उनका क्रोनिज हरूको जगजगी छ, जसलाई संघीयता, जनवाद, समाजवाद, जनताका आवश्यकतासँग गोरु बेचेको साइनो हिजो पनि थिएन, आज पनि छैन । अनगिन्ती भ्रष्टाचार उनले कार्पेटमुनि छोप्न प्रयत्न गरे पनि उजागर भए । रातदिन खटेको बहाना गरे पनि कोरोना महामारीबाट पार पाउन कुनै संस्थागत तयारी नगरेको उजागर हुँदै गयो । मुलुकभित्रै रहेका लाखौंलाख मजदुरको बिचल्लीपूर्ण बहिर्गमनले विगतको आर्थिक वृद्धि कसको पक्षमा भएछ र उनी कसको पक्षमा राहत वितरण गरिरहेका छन् भन्ने सत्य उजागर भएको छ । बाह्य रोजगारीबाट लाखौंलाख नेपाली फर्कंदै छन् र समग्र समाज निकट भविष्यमै महाअनिकाल बेहोर्नुपर्ने जोखिममा छ । तर ओली सरकारसँग न अल्पकालीन न दीर्घकालीन कुनै खालको तयारी र योजना छ । नेकपाभित्र गुटउपगुटलाई सन्तुलन गर्न सामदामदण्डभेद अख्तियार गर्न उनी तम्सिएका छन् । केही लागेन भने विभाजन पनि रोज्न सक्लान् । तर महामारीले पारेको वर्तमान असर थेग्न उनले जुन कसरत गरे, त्यो पूर्ण रूपमा असफल भयो । संसारव्यापी महामन्दी, नेपाल फर्कने आप्रवासी कामदारहरूको ओइरो थाम्न उनी र उनको टिमसँग कुनै प्लान बी छैन । उनीमाथिको जनविश्वासको पारो पुच्छरमा पुग्दो छ । केही दिनभित्रै महामारीले भन्दा भोकमरीका कारण सहादत प्राप्त गर्ने अवस्था नजिकिँदै छ । त्यसैले उनले स्वेच्छाले पद त्याग गर्न तत्पर भएनन् भने पनि लकडाउनपछि ढिलोचाँडो सत्ता बहिर्गमन गर्नुपर्ने नै देखिन्छ । तर विकल्प दिन जो व्यक्ति वा शक्ति अगाडि सर्ने हुन्, तिनले सिद्धान्तहीन र कार्यक्रमविहीन हुँदा मुलुकले कुन दुर्दशा भोग्नुपर्ने रहेछ र कसरी जनताको नजरबाट गिरिँदो रहेछ भन्ने अनुभव बेलैमा बटुल्नु असल हुनेछ ।"
कोरोनाकालमा सरकारको संकट,"कोरोना महामारीको उखरमाउलो समयमा सत्ता राजनीति अचानक अलग मोडमा आइपुग्यो । राष्ट्रपति विद्यादेवी भण्डारीले राजनीतिलाई यो मोडमा आउनबाट रोक्न सक्थिन् । देशमा मानव अधिकारको वास्तविक अवस्था खस्किँदो छ । प्रेसमाथिको नियन्त्रण कसिँदै गएको छ । निजामती सेवाको उच्च तहमा सेवा पुर्याएर निवृत्त भएका राष्ट्रसेवकलाई सामाजिक सञ्जाल प्रयोग गरेकै आधारमा थुनामा राखिएको छ । कोरोना महामारी नियन्त्रणका लागि खरिद गरिएका सामानमा समेत भ्रष्टाचार गरिएको छ । सरकारको पगपगमा उब्जिने भ्रष्टाचारको त कुरै नगरौं । राष्ट्रपतिले देशमा व्याप्त बेथितिका विरुद्ध सरकारलाई सजग र सचेत गराउने चासो कहिल्यै देखाइनन् । चेतावनीको कुरा त अर्कै अध्यायमा पर्यो । राष्ट्रपतिले स्वविवेकको प्रयोग गरेको भए सरकार अलिकति हच्किन पनि सक्थ्यो । राष्ट्रपतिले ठीक गरेको ठानिन् होला । नत्र भने, आफ्नो स्वीकृतिका लागि सार्वभौम संसद्को दुईतिहाइ बहुमतबाट चुनिएका सर्वशक्तिमान प्रधानमन्त्री खड्गप्रसाद शर्मा ओलीले पठाएका दुई अध्यादेश एक छिन पनि नरोकी किन स्वीकृत गर्थिन् र ! दल विभाजनको विषय आकर्षित गर्ने र संवैधानिक परिषद्मा प्रमुख प्रतिपक्षी दलको प्रतिनिधित्व गराउन नपर्ने, दुई उद्देश्यसहितका प्रावधान संयोजित गरेर तयार पारिएका ती दुई अध्यादेश जारी हुनासाथै राजनीतिमा भद्रगोल सुरु भयो । राष्ट्रपतिलाई यो भद्रगोलको पूर्वाभास पक्कै थियो । यो मामिलामा उनी विवेकको प्रयोग नगर्न अभिशप्त थिइन् । नेपालको गणतान्त्रिक संविधानमा राष्ट्रपतिको काम, कर्तव्य र अधिकार अक्षरशः सीमित छ । राष्ट्रपतिले कानुनमा किटानी भएको कार्यबाहेक सम्पादन गर्नुपर्ने जुनसुकै कार्य मन्त्रिपरिषद्को सिफारिस र सम्मतिबाट हुने उल्लेख गरिएको छ । त्यसमा पनि त्यस्तो सिफारिस र सम्मति प्रधानमन्त्रीले नै पेस गर्नुपर्नेछ ।नेपालका जनप्रतिनिधिहरूले एक दशक लगाएर तयार पारेको तथा संविधानसभाबाट अनुमोदित वर्तमान संविधानमा त्रुटि देखाउने हैसियत कसैको पनि छैन होला । यो संविधानलाई छुन सांसदहरू पनि हच्किन्छन् । सांसद प्रदीप गिरि जनताद्वारा निर्वाचित सांसदलाई उसको कामका आधारमा कायम राख्ने वा प्रत्याह्वान गर्ने विषयमा संवैधानिक व्यवस्थाको पक्षमा छन् । तर, उनको कुरा सुनिएको छैन । संविधानमा यस्तो होस् भन्ने चाहनाका कुरा धेरै नै होलान् । तर, सबैमा त्यस्ता अभिव्यक्तिका लागि आवश्यक क्षमता र निर्भीकता हुँदैन । २०१५ सालको नेपालको संविधानको निर्माणमा बेलायतका संविधानविद् सर आइवर जेनिङ्सले सघाएका थिए । त्यो संविधान चलेन भन्ने हामी सबैलाई थाहा छ । त्यसपछि, २०४७ सालको संविधान निर्माणका समयमा संविधान आयोगका सदस्यहरूले बेलायती संविधानका लेखक वाल्टर बेगहटका विचार र प्रयोगलाई सन्दर्भमा लिएका थिए । यो पटकको संविधान निर्माण त जनताको सहमतिबिना नै टुंगियो । तीव्र गतिको चक्करमा संविधानका मस्यौदा जनताको आँगनमा पुर्याउने प्रयत्न नै भएन ।सरकार बनाउने दल नेपाल कम्युनिस्ट पार्टीकै राजनीतिलाई यति विघ्न गिजोल्ने काम राष्ट्रपतिबाट अहिले जारी भएको अध्यादेशले नै गरेको हो । यसमा शंका रहेन । भर्खरै अन्त्य भएको प्रतिनिधिसभाको हिउँदे अधिवेशनपछि आएको अध्यादेशको गर्हित उद्देश्य थियो । होइन भने, यसलाई संसद्बाटै पारित गराउन सकिन्थ्यो । प्रधानमन्त्री ओली त्यसका लागि तयार थिएनन् । संसद्मा प्रस्तुत हुनेबित्तिकै त्यहाँ नानाथरीका राजनीतिक प्रतिक्रिया उत्पन्न हुन्थे । सजिलोका लागि उनले मन्त्रिपरिषद्को बैठकबाट गुपचुप अध्यादेश पारित गराएर हाताहात राष्ट्रपतिसमक्ष पुर्याए । जुन द्रुत गतिले अध्यादेश राष्ट्रपति कार्यालयमा प्राप्त भएको थियो त्यही द्रुत गतिमा राष्ट्रपतिबाट अध्यादेश जारी भयो । अध्यादेश जारी हुनासाथै देशको राजनीतिक वृत्तमा भुइँचालोले जोडदार धक्का लगायो । त्यसको प्रभावले सरकार मज्जैसँग थर्कियो । त्यसो त देशका लागि यो नयाँ अनुभव थिएन । २०३८ सालमा राजाद्वारा मनोनीत प्रधानमन्त्री सूर्यबहादुर थापाले निर्दलीय राजनीतिमा दलीय अभ्यास गरिसकेका थिए । राष्ट्रिय पञ्चायतमा आफूलाई भोट हाल्ने जम्मा सत्र भाइ रापंसलाई लिएर उनी ग्यालरी बैठकबाट बाहिरिएका थिए । तत्कालीन परिस्थितिमा थापाको अभ्यास साहसिक मानियो । राजाको सत्तावृत्तबाटै उनका मान्यतालाई चुनौती दिनु सहज पक्कै थिएन । २०४६ सालपछि, नेपालको पहिलो निर्वाचित प्रधानमन्त्री गिरिजाप्रसाद कोइरालाले आफ्नो सुविधाजनक बहुमतको सरकार आफैं ढाल्ने उपक्रम गरिसकेका थिए । केही दिनअघिसम्म, प्रधानमन्त्री ओलीसँग सुविधाजनक होइन, पूरै दुईतिहाइ बहुमत थियो । नेपालको जान्नेबुझ्नेको समाजमा दुईतिहाइ बहुमत शब्द गाढा राजनीतिक दम्भको रङमा पूरै रंगिइसकेको थियो । यो शब्दको प्रभावमा मुग्ध रहेका प्रधानमन्त्री ओलीको मनस्थिति पार्टीको विभाजन गरेर भए पनि सत्ता लम्ब्याउने थियो । तर, उनले केही गर्नुभन्दा पहिले नै नेपाल कम्युनिस्ट पार्टीका गुटउपगुट जागृत भए । त्यसपछि सुरु भएको जात्रा केही समय लम्बिने देखिन्छ । यसै बेला प्रधानमन्त्री ओलीले जारी अध्यादेशको प्रयोग गर्ने ठाने । समाजवादी पार्टीका नेता उपेन्द्र यादवसँग उनको खटपट थियो । उपेन्द्र संविधान संशोधनको कुरा उठाउँथे । त्यो सुन्नेबित्तिकै प्रधानमन्त्री ओली रिसाउँथे । उपेन्द्र मन्त्रीको अनुशासनमा बसेनन् । प्रतिक्रियामा, प्रधानमन्त्री ओलीले यादवलाई मन्त्रिपरिषद्बाट हटाए । सरकारले पाएको दुईतिहाइ बहुमत खण्डित भयो । समाजवादी उपेन्द्र यादवको विकल्पमा प्रधानमन्त्री ओलीले राष्ट्रिय जनता पार्टीका राजेन्द्र महतो लगायतका नेताहरूलाई नयाँ समीकरणअन्तर्गत मन्त्रिपरिषद्मा भर्ती गर्ने उपक्रम थालेका थिए । तर, अध्यादेश जारी भएपछि अपहरणका नाटक मञ्चित भए । प्रधानमन्त्री ओलीको सरकार सोच्दै नसोचेको संकटमा पर्यो । कोरोना महामारी नियन्त्रण गर्नका लागि घोषित तालाबन्दी (लकडाउन) रातारात शिथिल भयो । नेपाल कम्युनिस्ट पार्टीको राजनीतिमा ठूलो कचिंगल उत्पन्न भइहाल्यो । अन्ततः राजेन्द्र महतो र उनका साथीहरूले मन्त्री पदको शपथ लिनुभन्दा पहिले नै सरकार पालुंगोको साग गलेझैं लल्याकलुलुक भयो ।अहिले राजनीतिक परिवेशमा जेजति घटना भएका छन् वा बनाइएका छन्, तिनको महत्त्व रामरमिताका लागि होला । तर, राजनीतिक विज्ञानका हिसाबले त्यसको तात्त्विक महत्त्व देखिँदैन । किनभने, जुन नाटक मञ्चनका उद्देश्यले अध्यादेशको पृष्ठभूमि तयार पारिएको थियो, त्यसको सान्दर्भिकता सकिइसकेको थियो । तैपनि, प्रधानमन्त्री ओलीले पार्टीभित्र आफ्नो निमेसिस ठहर्याएका आफूजत्तिकै महत्त्वपूर्ण नेता माधवकुमार नेपालसँग छलफल गरिरहेका छन् । आफू पछि का पार्टी अध्यक्ष पुष्पकमल दाहाल प्रचण्डसँग पनि लोलोपोतो गरिरहेका छन् । अहिले नेकपाभित्र एमालेकै दुई पक्षबीच बढी द्वन्द्व देखिएको छ । दुई वर्षअघि माओवादी जोडिएपछि नेपाल कम्युनिस्ट पार्टी बनेको पार्टीको संस्थागत एकता भएको राजनीतिक पर्यवेक्षकहरू स्वीकार गर्दैनन् । माओवादीलाई भाउ नदिएर वा भाउ दिए पनि उपयोगिताका आधारमा प्रयोग गर्ने नीतिमा ओली र नेपाल दुवै गुटको नीति उस्तै छ । प्रधानमन्त्री ओलीलाई आफू पछि का पार्टी अध्यक्ष प्रचण्डको राजनीतिक गति र क्षमताको ज्ञान छ । चीन र भारतका नेताहरूसँग उनको सम्बन्ध राम्रो छ । चिनियाँ राष्ट्रपतिको छोटकरी भ्रमणकालमा प्रचण्डले पाएको महत्त्व सम्झिन लायक छ । प्रचण्डको मिलनसार स्वभाव भए पनि भारतका नेताहरूसँग उनको त्यति घनिष्ठ सम्बन्ध र बसउठ देखिँदैन । भारतमा पनि उनका मित्रशक्ति यथेष्ट छन् । समकालीन भारतीय नेताहरूका लागि प्रचण्ड विस्मयकारी हैसियतमा रहेका देखिन्छन् । उनको विश्वसनीयताका सम्बन्धमा धेरै भारतीय पत्रकार पनि मौन देखिन्छन् ।प्रधानमन्त्री ओलीको मुख्य उद्देश्य आफू पछि का नेकपा अध्यक्ष प्रचण्डलाई किनारा लगाउने देखिन्छ । यो त्यति सजिलो विषय होइन । नेपालको राजनीतिमा प्रचण्ड नै यस्ता व्यक्ति हुन्, जसलाई बन्धनमा बाँधेर राख्न त्यो आकारको ठाउँ नै छैन । जुन काम पूर्वराजा ज्ञानेन्द्रले गर्न सकेनन्, नेपाली कांग्रेसका सभापति तथा नेता गिरिजाप्रसाद कोइरालाका लागि सम्भव भएन, त्यो काम प्रधानमन्त्री ओलीले गरे भने त्यो उनको विजय मानिएला । प्रधानमन्त्री ओली अहिले त्यही काममा लागेका छन् । सुदूरपश्चिम प्रदेशमा माओवादीका तर्फबाट नेकपाका प्रभावशाली नेता लेखराज भट्टको वक्तव्य त्यसैको प्रमाण प्रमेय हो । प्रधानमन्त्री ओलीले पहिलेका माओवादी नेताहरूको मर्ममा ताकेर प्रहार गरिरहेका छन् । भन्नुपर्दैन, सर्वोच्च अदालतका प्रधानन्यायाधीश चोलेन्द्रशमशेर राणासँगको उनको भेट त्यसैको एउटा पाटो हो ।प्रधानमन्त्री ओली संसद्को दुईतिहाइ बहुमतले चुनिएर त्यसबाट पाएको आनन्दबाट वञ्चित हुन चाहँदैनन् । आफ्नो नेतृत्वको सरकार जोगाउन उनी माओवादीमा आपसी अविश्वास उत्पन्न गराउन सक्छन् । आफ्ना पार्टीका नेताहरूलाई भौतिक सुखमा चुर्लुम्म डुबाइदिन सक्छन् । उस्तै अवस्था आइपर्यो भने प्रतिपक्षी नेता शेरबहादुर देउवासँग गठबन्धनका लागि हारगुहार गर्न पनि बेर लगाउँदैनन् । राजनीति आखिरमा सम्भावनाकै खेल न हो !"
महामारीमा अदालतको अवहेलना,"महामारी र अदालतको अवहेलनाअदालतको अवहेलनासम्बन्धी अवधारणा कानुनको व्याख्याता तथा संविधानको अन्तर्वस्तुका रूपमा रहेको मौलिक हक र मानव अधिकारको संरक्षकका रूपमा रहेको अदालतलाई शक्ति प्रदान गर्ने हतियार हुन्छ । अवहेलना मुद्दामा केही समयअघि त्रिवि शिक्षण अस्पतालबाट गोविन्द केसीसमेत पक्राउ परेका थिए । त्यति बेला अदालतको अवहेलनाको दुरुपयोग भन्ने टीकाटिप्पणी पनि आएको थियो । यस्तो जोखिम त रहन्छ, तर यो अस्त्रको दुरुपयोग हुनु भनेको न्यायालयकै निम्ति प्रत्युत्पादक साबित हुन जान्छ । तसर्थ कानुनको शासनबमोजिम अदालतको अवहेलनाको प्रयोग सही रूपमा हुनुपर्छ । न्यायसम्पादनमा कसैले अवरोध वा आदेश वा फैसलाको अवज्ञा गरेमा कानुनबमोजिम अवहेलनामा कारबाही चलाई सजाय गर्ने हक संविधानले अदालतलाई दिएको छ । विवाद तथा न्यायका सबै बाटा समाप्त भएको अवस्थामा नागरिकव्यक्तिको हक तथा अधिकारको प्रत्याभूति गर्ने क्रममा न्यायपालिकाले कार्यपालिकासँग अथवा राजनीतिक शक्तिविरुद्ध जानुपर्ने अवस्था पनि आउन सक्छ । बहुसंख्यक जनताको हितार्थ प्रहरी र प्रशासनको तागतलाई समेत चुनौती दिने ल्याकत न्यायालयसँग बाँकी रहेन भने यसले राज्यका सबै अंग जीवित रहेको संकेत गर्दैन । महामारीका बेला राज्यका अंगहरूमध्ये कार्यपालिकाको सक्रियता नै आवश्यक हुन्छ । कुनै एउटा अंगले काम गर्न छाडेको अवस्थामा मानवशरीरको सन्तुलन बिग्रिएजसरी यो बेला पनि नागरिकको जीवनमरणको प्रश्नमा अन्य अंगले पनि आफ्नो कार्य नगरे मुलुकको अवस्था असन्तुलित हुन्छ । यस्तो अवस्थामा न्यायालयले नागरिकको आर्तनाद नसुन्ने हो भने तिनका लागि राज्य मृतप्रायः हुन जान्छ । यस्तो बेला राज्यका अंगहरूले एकअर्काको अस्तित्वको हेक्का राख्नुपर्छ, एकअर्काप्रति सम्मान जनाउनुपर्छ ।"
रुसमा पीपीई अभाव,"मस्को (एजेन्सी) कोभिड१९ का संक्रमितको संख्या बढेसँगै रुसमा व्यक्तिगत सुरक्षा कवच (पीपीई) अभाव भएको छ । रुसी राष्ट्रपति भ्लादिमिर पुटिनले चिकित्सकहरूलाई पीपीई तथा उपकरणहरूको अभाव रहेको स्विकारेका छन् । उत्पादन र आयातमा निकै ठूलो वृद्धि गरिए पनि अभाव देखिएको छ, पुटिनले भने, आवश्यकताअनुसार हामीलाई अझै पुगेको छैन । उनका अनुसार मार्चमा ३ हजारको हाराहारीमा उत्पादन हुने पीपीई हाल दैनिक १ लाखको संख्यामा उत्पादन भइरहेको छ । पुटिनले रुसमा कोभिड१९ को संक्रमण उच्च तहमा पुगिनसकेको भन्दै नागरिकलाई सचेत रहन आग्रह गरे ।"
बेलायतले दैनिक १ लाख परीक्षण गर्ने,"लन्डन (एजेन्सी) भाइरसको संक्रमण फैलिन नरोकिएपछि बेलायतले परीक्षणलाई थप तीव्रता दिने भएको छ । अधिकारीहरूले देशका विभिन्न ४३ स्थानमा परीक्षण केन्द्र स्थापित गरिएको जनाएका छन् । अब ६५ वर्ष उमेर कटेका तथा कामका लागि घरबाहिर जानुपर्ने सबैले तत्काल भाइरसको संक्रमण परीक्षण गराउन सक्नेछन् । त्यसैगरी, केयर होमहरूमा राखिएका सबै नागरिक तथा कार्यरत कर्मचारीहरूको परीक्षण सुरु गरिएको छ । अधिकारीहरूका अनुसार संक्रमणको कुनै पनि लक्षण नदेखिएकाहरूमा पनि यो परीक्षण हुनेछ । यसले लाखौं मानिसहरूलाई परीक्षणको दायरमा ल्याउने ठानिएको छ ।बेलायती प्रधानमन्त्रीको कार्यालयले दैनिक १ लाख मानिसको परीक्षण गर्ने योजना अघि सारेको बीबीसीले जनाएको छ । हाल दैनिक सरदर ७३ हजार जनाको परीक्षण हुँदै आएको छ । गत सोमबार ४३ हजार जनाको परीक्षण गरिएको थियो । बेलायतमा बुधबार साँझसम्म भाइरसका संक्रमितको संख्या १ लाख ६२ हजार नाघेको छ । ९ सय ७२ जनाले ज्यान गुमाइसकेका छन् । परीक्षण संयोजक प्राध्यापक जोन न्युटनले सरकारी वेबसाइटमार्फत २ करोड ५० लाख मानिसले परीक्षणका लागि समय लिन सक्ने व्यवस्था गरिएको जनाए । कारोना भाइरस कार्यदलको पत्रकार सम्मेलनमा बोल्दै स्वास्थ्यमन्त्री म्याट हानककले भने, परीक्षणको दायरा बढाइएकाले निर्माण मजदुरदेखि अत्यावश्यक सेवाका कर्मचारी, अनुसन्धानकर्मीदेखि उद्योगमा काम गर्नेहरू सबै अब सुरक्षित हुनेछन् ।"
मलबीउ भए पनि आपूर्ति अवरोधले समस्या,"(काठमाडौं)  तराईमा चैते धान रोपाइँलगत्तै पहाडमा मकै लगाउन सुरु हुन्छ । बर्खे धानको बीउ लगाउने सिजन पनि यही हो । चैत धानका लागि मल यही बेला चाहिन्छ । चैते धान र मकैलाई युरिया आवश्यक हुन्छ । त्यसका लागि सरकारी गोदाममा पर्याप्त मल छ । निजी कम्पनीहरूसँग बीउ पनि मौज्दात छ । तर किसानको पहुँचमा भने पुर्याउन कठिन भएको छ । मल र बीउ चाहिने सिजन यही हो । लकडाउनले आपूर्ति प्रणालीमा समस्या छ, राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारीले भने, सरकारले मौज्दात रहेको दाबी गरे पनि किसानले सहजै पाएका छैनन् । तत्काल मल अभाव नभए पनि आपूर्ति प्रणालीमा सहजता नआए किसानलाई समस्या हुने उनले बताए । अभाव हुन नदिन किसानले अर्गानिक खेतीतर्फ ध्यान दिनुपर्ने उनको सुझाव छ । लकडाउन अवधिमा सरकारले कृषि वस्तुको ढुवानीमा अवरोध नगर्ने दाबी गरे पनि आपूर्ति प्रणाली सहज छैन । धानको बीउ लगाउने सिजन हो यो । पहाडमा पनि मकैको बीउ चाहिन्छ । तर ढुवानीको अवस्था विकराल छ, बीउ व्यवसायी संघका अध्यक्ष लक्ष्मीकान्त ढकालले भने, यस्तो अवस्थामा पूर्वमा उत्पादित बीउ पश्चिमसम्म कसरी पुर्याउनु ? कुनै ठाउँमा बीउ खेर जाने, कहीँ भने नपाउने अवस्था भयो ।संघका अनुसार मुलुकभर करिब ५ हजार एग्रोभेट छन् । ती एग्रोभेटबाट बीउ बिक्री हुन्छ । केही एग्रोभेटबाट मल पनि बिक्री गरिन्छ । तर एग्रोभेट सहजै खुल्न सकेका छैनन् । खुलेका एग्रोभेटसम्म किसान आउन सकेका छैनन् । एग्रोभेट खुले पनि किसान किन्न आउन सकेनन्, अध्यक्ष ढकालले भने, सरकारले शारीरिक दूरी कायम गर्ने गरी खरिदबिक्रीको माहोल बनाउनुपर्छ । बीउबिजन गुणस्तर नियन्त्रण केन्द्रका सूचना अधिकारी रमेश हुमागाईंको भनाइ पनि उस्तै छ । कम्पनीहरूसँग बीउ भए पनि बजारमा ल्याउन कठिन भएको उनले बताए । कम्पनीहरूले उत्पादन गरेका बीउ बाहिर ल्याउने सिजन हो यो । तर प्रदेशपिच्छे लकडाउनको नियम फरक छ । ढुवानीबिक्रीवितरणमा स्पष्ट निर्देशन पनि छैन, हुमागाईंले भने, सिजन सुरु भयो । पहाडका लागि बीउ राख्नुपर्छ । तर एग्रोभेट खोल्ने मेकानिजम नै भएन । एक जिल्लाबाट अर्को जिल्लामा बीउ पुर्याउन समस्या भयो । मुलुकभर १५ लाख हेक्टरमा धान खेती हुन्छ । त्यसका लागि १५ हजार टन बीउ चाहिन्छ । १३ हजार टन स्वदेशी कम्पनीबाट उत्पादन हुन्छ । बाँकी दुई हजार टन बीउ औपचारिक माध्यमबाट आयात हुने गरेको हुमागाईंले जानकारी दिए । भारतमा पनि लकडाउन छ । आयात गर्न अनलाइनमार्फत आयात परमिट पठाए पनि हैदरावादलगायत क्षेत्रमा कार्गोको समस्या भयो, उनले भने । गत वर्ष औपचारिक रूपमा १८ सय टन बीउ आयात भएको थियो । अहिले ११ सय टन मात्रै आयात भएको छ । अनौपचारिक रूपमा भने बर्सेनि अर्बौं रुपैयाँको बीउ आयात हुन्छ । खुला सीमाका कारण साइकल, ट्र्याक्टरमा पनि बीउ ल्याउने गरिएको छ । परिणामस्वरूप, हरेक एग्रोभेटमा नयाँ जातको बीउ भेटिने गरेको केन्द्रको भनाइ छ । विशेषगरी मकै, धान र तरकारीको हाइब्रिड बीउ आयात हुन्छ । यो बीउ भारत, चीन, थाइल्यान्ड, कोरिया, जापानलगायत मुलुकबाट ल्याइन्छ । बीउ आयात गर्नकै लागि ४० कम्पनी केन्द्रमा दर्ता भएका छन् । ३५ कम्पनीले मुलुकभित्र बीउ उत्पादन गर्छन् । तर स्वदेशी हाइब्रिड प्रणाली बलियो छैन । हाइब्रिड धेरै फल्ने भएकाले किसानले त्यसलाई बढी रुचाएका छन् । त्यसको फाइदा उठाउँदा सूचीकृत नभएका बीउ पनि अनौपचारिक माध्यमबाट आइरहेको केन्द्रको भनाइ छ । मलको समस्या पनि उस्तै छ । वार्षिक करिब ६ लाख टन मल चाहिने गरेको कृषि तथा पशुपन्छी विकास मन्त्रालयको तथ्यांक छ । यो मुख्य खाद्यान्न धान, मकै र गहुँका लागि हो । मल खरिद गर्न सरकारले बर्सेनि अर्बौं रुपैयाँ बजेट विनियोजन गर्छ । तर मागको करिब आधा मात्रै खरिद हुने गरेको छ । चैते बालीका लागि मल पर्याप्त भए पनि किसानले सहजै पाएका छैनन् । यसमा पनि ढुवानीको समस्या रहेको कृषि सामग्री कम्पनी लिमिटेडले जनाएको छ । मलको माग बढ्न थालेको छ । तर आपूर्ति प्रणाली प्रभावित छ, कम्पनीका प्रबन्ध सञ्चालक नेत्र भण्डारीले भने, सबैभन्दा बढी वीरगन्जमा समस्या देखियो । खाद्यान्नपछि मात्रै मलको ढुवानी गर्न पाएका छौं । लकडाउनका कारण १८ दिनदेखि कोलकातामा मल थन्किएको उनले बताए । चैते बालीलाई पर्याप्त मल हुँदाहुँदै सबै किसानलाई पुर्याउन नसकिएको उनले जानकारी दिए । अहिले विशेष परिस्थिति छ, सबै क्षेत्र प्रभावित भएकाले केही किसानले मल नपाएका हुन सक्छन्, उनले भने ।युरिया मल ३१ हजार, डीएपी ३२ हजार र पोटास ५ हजार टन मौज्दात रहेको कम्पनीका प्रवक्ता विष्णुप्रसाद पोखरेलले जानकारी दिए । थप ५० हजार टनका लागि सम्झौता हुने क्रममा रहेको उनले बताए । अहिले मौज्दात मलले चैते बालीलाई समस्या छैन, उनले भने, लकडाउनकै कारण टेन्डर एक महिना सार्नुपर्ने बाध्यता भयो । किसानलाई सुविधा दिन सरकारले मलमा अनुदान दिएको छ । हाल युरिया मलमा ६९ प्रतिशत अनुदान दिइन्छ । अनुदानको मल कृषि सामग्री कम्पनी लिमिटेड र साल्ट ट्रेडिङ कम्पनीले बिक्री गर्दै आएका छन् । साल्टले ३० र कृषि कम्पनीले ७० प्रतिशत बेच्ने गरेका हुन् । अनुदानित मल कृषि सहकारी र डिलर सहकारीले मात्रै बिक्री गर्न पाउँछन् ।मल मुख्यतः टेन्डर प्रक्रियाबाट खरिद हुन्छ । यसरी किन्दा ५ देखि ६ महिना लाग्छ । समयमै टेन्डर नहुँदा मल आउन ढिला हुन्छ । अनि बजारमा अभाव सुरु हुन्छ । त्यसैको फाइदा उठाउँदै बजारमा कार्टेलिङ सुरु हुन्छ । अनि निजी कम्पनी तथा व्यापारीमार्फत मल बिक्री गराइन्छ । यता साल्ट ट्रेडिङ कम्पनी लिमिटेडका सहायक महाप्रबन्धक कुमार राजभण्डारीले भने असारसम्म मल अभाव नहुने दाबी गरे । आपूर्ति प्रणालीका कारण सहकारी र डिलरबाट पनि बिक्री गर्न समस्या भइरहेको उनले बताए । मलको मौज्दात पर्याप्त हुँदाहुँदै किसानलाई दिन सकेका छैनौं, उनले भने, किसान सहकारीडिलरसम्म पुग्ने अवस्था नै भएन । साल्टसँग करिब ४२ हजार टन मल मौज्दात छ । जसमध्ये युरिया २२ हजार र डीएपी १८ हजार टन छ । पोटास पनि पर्याप्त रहेको राजभण्डारीले जानकारी दिए । थप २५ हजार टन डीएपी र २१ हजार ५ सय टन युरिया कोलकाताबाट आउने क्रममा छ, उनले भने, मल अभाव हुन्न । अहिले आत्तिनुपर्ने अवस्था छैन । असारसम्मलाई पुग्छ ।"
खेतीकै बेला नपाउँदा समस्या,"धनगढी (कास) किसानले लकडाउनमै गहुँबाली भित्र्याए । तर धानको बेर्ना राख्न बीउ र मल पाउन नसकिएको उनीहरूको गुनासो छ । दिनदिनै किसान मल र बीउका लागि धाउन थालेको किसान बहुउद्देश्यीय सहकारी संस्था प्रतापपुरका जग्गुनारायण चौधरीले बताए । हामीले पनि कृषि सामग्री कम्पनी लिमिटेडबाट मल र बीउ ल्याएर किसानलाई बेच्ने हो, उनले भने, कम्पनीले बोलाएपछि मात्रै लैजान आउनू भनेको छ । जहिले बोलाउँछ, उहिले लिन धनगढी जानुपर्ला । धानको बीउ राख्ने बेला पानी पनि परे पनि सहकारी र बजारमा बीउमल नपाइएको थापापुरका सुनिल कठरियाको भनाइ छ । कृषि सामग्री कम्पनीले कैलालीलाई चाहिने जति मल र बीउ कहिल्यै आपूर्ति गर्न नसकिएको उनको भनाइ छ । सामान्य अवस्थामा किसानले बीउ र मल स्थानीय बजारबाट खरिद गर्ने गर्थे, उनले भने, अहिले त्यो अवस्था पनि छैन । कृषि प्रयोजनका लागि लकडाउन खुकुलो पारिएको कैलालीका प्रमुख जिल्ला अधिकारी यज्ञराज बोहराले जानकारी दिए । कृषि कामका लागि डिजेल, मल र बीउ लैजान पाउने व्यवस्था मिलाएका छौं, उनले भने, सम्बन्धित कार्यालयलाई सामाजिक दूरी, मास्क प्रयोगलगायत उपाय अवलम्बन गर्न निर्देशन दिएका छौं । कृषि सामग्री कम्पनी लिमिटेडका रूपबहादुर कुँवरले भने बिहीबारदेखि मल र बीउ टीकापुरबाट किसानलाई दिन थालिएको जानकारी दिए । बुधबार मात्रै स्थानीय प्रशासनले मल तथा बीउ ढुवानी र वितरण गर्न दिने अनुमति दिएको हो, उनले भने, सबै स्थानीय तहका सहकारी संस्थालाई पालैपालो बोलाएर मल र बीउ दिन्छौं । सहकारी संस्थाको पालो आउने दिन तोकेर खबर पनि गर्छौं । एक दिनमा ८१० वटा सहकारी संस्थालाई वितरण गर्न निर्देशन आएको कुँवरले बताए । कृषि सामग्री कम्पनी लिमिटेडको प्रदेश कार्यालयमा अहिले डीएपी १५ सय, युरिया २६ सय र पोटास ३ हजार ५ सय टन मौज्दात रहेको उनले जानकारी दिए ।"
ब्याज छुटको निर्णय परिमार्जन गर्न माग,"तीमध्ये २ प्रतिशत ब्याज घटाउनेबाहेक सबै निर्देशन कार्यान्वयन हुने दाहालको भनाइ छ ।विश्वभर महामारीका रूपमा फैलिएको कोरोनाका कारण गरिएको लकडाउनले आर्थिक गतिविधिमा समस्या परेकाले अर्थतन्त्रमा विश्वास जगाइराख्न ब्याज छुटलगायत विभिन्न निर्णय गरिएको राष्ट्र बैंकका प्रवक्ता गुणाकर भट्टले बताए । परिपत्रमा ऋणीलाई ब्याज छुटसँगै बैंकहरूलाई पनि वित्तीय औजार परिचालन (स्रोत परिचालन) को दायरा बढाइएको उनले दाबी गरे । पछिल्ला नीतिगत निर्णयले बैंक तथा वित्तीय संस्थालाई कर्जा प्रवाहका लागि पहिलेभन्दा धेरै स्रोत उपलब्ध भएको छ, उनले भने, संक्रमणकालीन अवस्था सकिएपछि कर्जाको माग ह्वात्तै बढ्ने देखिन्छ । त्यति बेलाका लागि पनि बैंकहरूको कर्जा प्रवाह क्षमता बढाउनुपर्छ ।निर्देशनअनुसार २ प्रतिशत ब्याज छुट पाउने ऋणीले सहज रूपमा चालु पुँजी कर्जा पनि पाउने व्यवस्था गरिएको छ । लकडाउनअघि नियमित साँवाब्याज तिरिरहेका ऋणीको हकमा बैंक तथा वित्तीय संस्था विश्वस्त भए स्वीकृत सीमाको १० प्रतिशतसम्म थप चालु पुँजी कर्जा दिन सकिने सुविधा राष्ट्र बैंकले मंगलबार गरेको थियो । २ प्रतिशत ब्याज छुटको सुविधा खाद्य उद्योग, ट्रेडिङ, एलपी ग्यास, इन्टरनेट, टेलिभिजन, टेलिकम्युनिकेसन, साबुन तथा केमिकल उद्योग, मेडिकल पसल, सञ्चालनमा रहेका हाइड्रोपावर कम्पनी, सुर्तीजन्य पदार्थ र मदिरा व्यवसायसँग सम्बद्ध ऋणीले पाउँदैनन् । वैशाख र जेठ मसान्तमा भुक्तानी गर्नुपर्ने मासिक र त्रैमासिक किस्ता ०७७ असारसम्म हुने छुट पनि ऋणीले पाएका छन् । यसअघि चैतसम्म तिर्नुपर्ने कर्जालाई असारसम्म तिरे हुने सुविधा छ । बढाइएको समयमा किस्ता भुक्तानी गर्दा बैंक तथा वित्तीय संस्थाले अतिरिक्त शुल्क तथा हर्जाना लिन पाउने छैनन् । यसैगरी लकडाउन अवधिमा तिर्नुपर्ने सम्पूर्ण चालु पुँजी प्रकृतिका अल्पकालीन कर्जाको साँवा तथा ब्याज भुक्तानी ६० दिनसम्म थप्न सकिने पनि राष्ट्र बैंकले बताएको छ ।"
अर्थमन्त्रीले मागे एडीबीसँग थप सहयोग,"काठमाडौं (कास) अर्थमन्त्री युवराज खतिवडाले एसियाली विकास बैंक (एडीबी) सँग थप सहयोग मागेका छन् । एडीबीका अध्यक्ष मासाचुगु आसाकावासँग टेलिफोनमा कुराकानी गर्दै मन्त्री खतिवडाले स्वास्थ्य पूर्वाधार र कृषिको क्षेत्रमा थप सहयोगको अपेक्षा गरेका हुन् ।टेलिफोन कुराकानीका क्रममा मन्त्री खतिवडाले संघीयता कार्यान्वयनका लागि स्थानीय निकायबीच समन्वय गराउने पूर्वाधारमा एडीबीको थप सहयोग अपेक्षा गरेको मन्त्री खतिवडाको सचिवालयद्वारा बुधबार जारी विज्ञप्तिमा उल्लेख छ । स्वास्थ्य पूर्वाधार र कृषि क्षेत्रमा सहायता बढाउन पनि एडीबीलाई उनले आग्रह गरेका छन् । कोरोना संक्रमणका कारण वैदेशिक रोजगारीको अवसर खुम्चिँदै जाँदा युवाहरूलाई स्वदेशमै काम गर्ने वातावरण बनाउन आधुनिक एवं व्यावसायिक कृषि, स्थानीय पूर्वाधार र ग्रामीण वित्त व्यवस्था विस्तारमा लगानी गर्न आवश्यक रहेको भन्दै अर्थमन्त्री खतिवडाले सहायता बढाउन बैंकलाई आग्रह गरेका हुन् ।"
बन्दरगाहमा थेग्नै नसकिने चाप,"(पर्सा)  आयातित मालवस्तु बाहिरिने क्रम घटेपछि वीरगन्जस्थित सिर्सिया सुक्खा बन्दरगाह थेग्नै नसकिने अवस्थामा पुगेको छ । लकडाउनका कारण भारतबाट रेलमा आयात हुने कन्टेनर, बोराबन्द सामान तथा फलामसमेत बन्दरगाहबाट बाहिरिने क्रम अत्यन्त कम भएकाले समस्या आएको हो । तेस्रो मुलुक तथा भारतबाट आयात हुने मालवस्तु दैनिकजसो तीनचारवटा रेलवे र्याकबाट आउने गरेको तर त्यसै अनुपातमा सुक्खा बन्दरगाहबाट नबाहिरिएकाले समस्या बढेको बन्दरगाह सञ्चालक कम्पनी हिमालयन टर्मिनल्सका सीईओ विष्णुकान्त चौधरी बताउँछन् । अहिले हामी थेग्नै नसक्ने अवस्थामा छौं । बन्दरगाहको यार्डका सबै कुनाकाप्चासमेत भरिएका छन्, यार्डको मूल गेटसम्मै पनि कन्टेनरका चाङ लागिसकेका छन्, उनले भने, १० वटा कन्टेनर एक लाइनमा राखेर तिनमाथि चारवटासम्म कन्टेनर राख्दा पनि ठाउँ छैन ।मंगलबार साँझसम्म बन्दरगाहको यार्डमा ३ हजार २ सय ४ मालवस्तु बोकेका र २ सय ६९ खाली कन्टेनर छन् । बन्दरगाहको यार्डबाट आयातकर्ताले गन्तव्यतर्फ लगेका ५ सय ३४ कन्टेनर बन्दरगाहमा फिर्ता आउने क्रममा छन् । यसबाहेक ११ बाइलेटरल कन्टेनर पनि यार्डमा छन् । भारतबाट वीरगन्जका लागि हिँडेका १८ वटा रेलवे र्याकमा ९० वटाका दरले १ हजार ६ सय २० कन्टेनर तीनचार दिनभित्रै बन्दरगाहमा थपिँदै छन् । यसबाहेक भारतको विशाखापट्टनम बन्दरगाहमा वीरगन्ज आउन ४ हजार मालवाहक कन्टेनर प्रतीक्षामा छन् । कोलकाता बन्दरगाहमा पनि करिब ३ सय कन्टेनर तयार छन् । टर्मिनल्सले जटिल परिस्थितिमा सीमित जनशक्ति र मेसिनरीको उपयोगबाट हालसम्म जेनतेजन बन्दरगाह सञ्चालन गरे पनि अब यस्तो दबाब थेगेर काम गर्न नसक्ने अवस्था रहेको चौधरी बताउँछन् । बन्दरगाहको यार्डको क्षमता १ हजार ५ सय कन्टेनर मात्र हो, उनले भने, लकडाउन सुरु भएदेखि मंगलबारसम्म हामीले ७१ र्याकमा ६ हजार ३ सय ९० मालवाहक कन्टेनर ल्याइसक्यौं, बीसीएन कार्गो र फलामका गरी थप १७ वटा रेलवे र्याक मालवस्तु आएका छन्, अब हामी चाप थेग्न सक्ने अवस्थामा छैनौं । सरकार एवं सम्बद्ध निकाय समयमै सचेत हुनुपर्यो, केही दिनका लागि मालवस्तु आयात रोक्नुपरे पनि त्यो निर्णय तत्कालै गर्नुपर्ने उनको भनाइ छ । लकडाउनका कारण कतिपय आयातकर्ताले आफ्ना मालवस्तु गन्तव्यतर्फ लैजान सकेका छैनन् । कतिपय आयातकर्ताको उद्योग व्यवसाय पनि बन्द छ । यस्तो अवस्थामा उद्योगीहरू मालवस्तु आफ्नो व्यावसायिक प्रतिष्ठानमा लग्नुभन्दा सुक्खा बन्दरगाहको यार्डमै राख्न चाहन्छन् । त्यसमाथि टर्मिनल्सले चैत २८ देखि ह्यान्डलिङ चार्जबाहेक पार्किङ शुल्क, गोदाम भाडा, ओपन यार्ड शुल्क आदि नलिने घोषणा गरेपछि आयाकर्ताले आफ्नो मालवस्तु जाँचपास गराई लैजान छाडेका छन् । गत साता बिग्रिएका टर्मिनल्सका दुई रिचस्टेकर उपकरण मर्मत गरी शनिबारदेखि चारैवटाले काम गरे पनि चाप नघटेको चौधरीले बताए । बन्दरगाहस्थित भन्सार कार्यालय प्रमुख उमेश श्रेष्ठ पनि आयातित मालवस्तु थपिने क्रम जारी रहेकाले बन्दरगाहको यार्डले थेग्नै नसक्ने अवस्था आएको बताउँछन् । अब यार्डमा कतै ठाउँ खाली छैन, उनले भने, यार्डमा उत्तरतर्फ रहेको करिब दुई सय मिटर लामो र ५० मिटर चौडा वृक्षरोपणस्थल हटाउनुको विकल्प छैन, सम्बन्धित निकायलाई मैले यसबारे पत्र पठाइसकेको छु, त्यहाँ यार्ड बनाउँदा थप एक हजार कन्टेनर राख्न सकिन्छ ।"
राहतको खाद्यान्न गुणस्तरहीन,"काठमाडौं (कास) लकडाउनका बेला स्थानीय तहले वितरण गर्दै आएको खाद्यान्न गुणस्तरहीन भएको पाइएको छ । खाद्य प्रविधि तथा गुण नियन्त्रण विभागले विभिन्न क्षेत्रबाट राहतका दाल र चामलको नमुना परीक्षण गर्दा यस्तो भेटिएको हो । उजुरीका आधारमा जिल्लास्थित विभागका कार्यालयबाट नमुना परीक्षण भएको थियो । जसमध्ये बारा, कलैया, नवलपरासी क्षेत्रमा वितरित रहरको दाल र चामलमा कीरा परेको, चामल टुक्रिएकोलगायत कैफियत पाइएको विभागले जनाएको छ ।जिल्ला प्रहरी कार्यालय बाराबाट प्राप्त चार नमुना (दुई रहर दाल र दुई वटा चामल) को प्रयोगशाला विश्लेषण गर्दा प्रतिकूल पाइयो । दाल मापदण्डअनुसार गुणस्तरको भेटिएन, विभागका प्रवक्ता मोहनकृष्ण महर्जनले भने, विश्लेषणसहितको प्रतिवेदन कार्यालयमा पठाएका छौं । कलैयामा वितरित दालमा कीरा लागेको थियो । उक्त दालको परीक्षण अनुमान खाद्य प्रविधि तथा गुण नियन्त्रण कार्यालय हेटौंडामा गरिएको थियो । विभागका अनुसार राहतमा वितरित रहरको दाल सबै ड्यामेज थियो । खाद्य ऐन २०२३ अनुसार एक सयमा २३ प्रतिशतसम्म मान्यता भए पनि दालमा करिब १२ प्रतिशत ड्यामेज रहेको प्रवक्ता महर्जनले जानकारी दिए । वितरकलाई दुईतीनवटा मुद्दा लाग्छन् । मुद्दा जिल्ला अदालतमा दर्ता हुन्छ, उनले भने, ऐन अनुसार ५० हजार जरिवाना र ५ वर्षको कैद सजाय हुन्छ । नवलपरासी, रामग्राम नगरपालिकामा वितरित राहत पनि गुणस्तरहीन पाइएको छ । त्यहाँ खाद्य प्रविधि तथा गुण नियन्त्रण कार्यालय भैरहवाको टोलीले निरीक्षण र नमुना संकलन गरेको थियो । मापदण्डमा धेरै प्यारामिटर छन् । मापदण्डअनुसार चामलमा कीरा, धुलो, कनिका, ढुसीलगायत हुनुहुँदैन, महर्जनले भने, रामग्राम क्षेत्रमा तोकिएको मापदण्डअनुसारको राहत भेटिएन ।उक्त चामल रामग्राम६ स्थित राजेश राइस मिलमा उत्पादित हो । मिलका प्रोपाइटर पटवारी बनियाँले खाद्य अनुज्ञापत्रबिनै मिल सञ्चालन गरेको समेत पाइएको छ । त्यसैले वैशाख १५ मा उनीविरुद्ध दुईवटा मुद्दा दर्ता गरिएको विभागले जनाएको छ । खाद्य प्रविधि तथा गुण नियन्त्रण कार्यालय जनकपुरले पनि राहतका चामल र तेल गरी १३ नमुना संकलन गरेको छ । राहतका खाद्य प्रदार्थ गुणस्तरहीन भएको उजुरी परेपछि नमुना संकलन गरिएको कार्यालयको भनाइ छ । उक्त नमुना परीक्षणकै क्रममा रहेको विभागले बताएको छ । बल्कमध्ये एकदुई बोरामा केही कैफियत देखिएको छ, प्रवक्ता महर्जनले भने, विस्तृत रिपोर्ट आएपछि कानुनी प्रक्रिया सुरु हुन्छ ।"
'निर्माण व्यवसायीको माग सम्बोधन गर,काठमाडौं (कास) नेपाल निर्माण व्यवसायी महासंघले आगामी आवको बजेटमार्फत व्यवसायीका माग सम्बोधन गर्नुपर्नेमा जोड दिएको छ । महासंघको प्रतिधिमण्डलले बुधबार राष्ट्रिय योजना आयोगका उपाध्यक्ष प्रा पुष्प कँडेल र राष्ट्र बैंकका गभर्नर महाप्रसाद अधिकारीसँग गरेको छुट्टाछुट्टै भेटमा आगामी आर्थिक वर्षको बजेटमा निर्माण व्यवसायीलाई राहत प्याकेजसहित कार्यक्रम आउनुपर्नेमा जोड दिएको छ । महासंघ अध्यक्ष रवि सिंह नेतृत्वको प्रतिनिधिमण्डलले लकडाउनका कारण विकास निर्माणका कार्य ठप्प रहेको जानकारी गराउँदै यसको सम्बोधन हुनुपर्ने माग गरेको हो ।
लकडाउन खुकुलो बनाउन माग,काठमाडौं (कास) नाडा अटोमोबाइल्स एसोसिएसन अफ नेपालले देशको अर्थतन्त्र चलायमान बनाउन लकडाउन केही हदसम्म खुकुलो बनाउनुपर्ने माग राखेको छ । आमजनसमुदायको दैनिकीलाई सहज बनाउन लकडाउन खुकुलो बनाउनुको विकल्प नरहेको नाडाले बुधबार जारी गरेको विज्ञप्तिमा उल्लेख छ । लकडाउनका कारण अटोमोबाइल्स क्षेत्र मारमा परेको बताउँदै नाडाले राहत प्याकेज ल्याउन सरकारसँग मागसमेत गरेको छ ।
वीरगन्जबाट पनि निम्बसको सेवा,काठमाडौं (कास) निम्बस समूहले वीरगन्जबाट पनि अनलाइन सपिङ सेवा थपेको छ । निम्बसले काठमाडौंबाट मात्र सेवा दिइरहेको समयमा यसको माग बढेपछि वीरगन्जबाट पनि सेवा सुरु गरिएको जनाएको छ । गत चैत ९ देखि निम्बस समूहले आफ्नो वेबसाइटबाट अनलाइन अर्डर लिन सुरु गरेको कम्पनीका प्रबन्धक निर्देशक आनन्द अग्रवाल बगडियाले जानकारी दिए ।
एनआईसीमा अनलाइनबाटै बिमालेख खरिद,"काठमाडौं (कास) एनआईसी एसिया बैंकले अनलाइनबाटै बिमालेख खरिद गर्ने सुविधा सञ्चालनमा ल्याएको छ । अनलाइनमार्फत बिमालेख खरिदका लागि छुट्टै पोर्टल नभएको अवस्थामा बैंकले डिजिटल पोर्टलबाट यो सेवा सुरु गरेको हो । बैंकको मोबाइल बैंकिङ, वेबसाइट, सीधै पोर्टल साइटबाट आफ्नो वेब ब्राउजर खोलेर एनआईसी एसियाको मोबाइल बैंकिङ वा ईबैंकिङबाट भुक्तानी गरी ग्राहकले अनलाइनबाटै बिमालेख खरिद गर्न सक्छन् ।"
प्रभु पेबाट कोरोना बिमा सेवा,काठमाडौं (कास) प्रभु इन्स्योरेन्सको कोरोना बिमा सेवा प्रभु पे वालेटबाट लिन सकिने भएको छ । प्रभु इन्स्योरेन्स र प्रभु पेबीच भएको सम्झौतापछि कम्पनीका ग्राहकले घरमै बसेर कोरोना बिमाका साथै अन्य बिमा सेवा लिन सक्छन् ।
विवाह गर्न अपहरण,"(बझाङ)  छविसपाथीभेरा गाउँपालिकाकी एक १५ वर्षीया किशोरीको अपहरण भएको २२ घण्टापछि आफन्तले उद्धार गरेका छन् । हाल उनी महिला सुरक्षित आवास गृहको आश्रयमा छिन् । अपहरणमा संलग्न भनिएका ७ जना फरार रहेका छन् । उनलाई छिमेकी दिदी नाता पर्ने गीता धामीले आफू महिनावारी भएको बहाना गरेर घरमा खाना पकाइदिन बोलाएकी थिइन् । आइतबार दिउँसो सहयोग गर्न गएकी किशोरीलाई गीता र उनका श्रीमान् प्रकाश धामीको योजनामा अपहरण गरिएको आरोप छ । किशोरीलाई काकाको छोरा सागर धामीसँग विवाह गर्ने योजनाका साथ धामी दम्पतीलगायतले अपहरण गराएको किशोरीले बताएकी छन् । घर नजिकै भएकाले पहिला पनि साह्रोगाह्रो पर्दा सघाउन जान्थे, पीडित किशोरीले भनिन्, त्यस्तो गर्लान् भन्ने थाहा भए जाने थिइनँ । स्थानीय विद्यालयमा कक्षा नौमा अध्ययनरत किशोरीलाई पहिला पनि गीताले आफ्नो देवरसँग विवाह गर्न फकाउने गरेको उनले बताइन् । राति विशाल धामी भन्ने मान्छे अत्तर (चरेस) छ कि भन्दै आयो, त्यसपछि प्रकाश र ऊ अर्को कोठामा गएर केहीबेर सल्लाह गरे, उनले भनिन्, प्रकाशसँग आधा घण्टाजति कुरा गरेपछि ऊ बाहिर निस्कने बेला झ्याप्प बत्ती गयो । एक्कासि छसात जना आएर हातखुट्टा बाँधेर आधा घण्टा टाढा पर्ने मझखोरी गाउँमा लगेको उनले बताइन् । मझखोरीमा विशालको फुपाजु नाता पर्ने दिनेश बोहराको घरमा पुर्याएको तर दिनेशकी श्रीमतीले यसरी जबर्जस्ती केटी ल्याएर मेरो घरमा राख्ने भन्दै गाली गरेपछि सातै जनाले ३ घण्टा टाढा पर्ने धौलाबगर जंगलको भैंसी गोठमा पुर्याएका थिए । म चिच्याउँदा चिच्याउँदै बाटैमा बेहोस भएछु । राति तीन बजेतिर होस खुल्दा गोठको एउटा कुनामा मलाई हातखुट्टा बाँधेर राखेका थिए । उनीहरू सबै जना एक छेउमा सुतेका थिए, उनले भनिन् । सोमबार दिउँसोतिर केही बेरका लागि मुखमा बाँधिएको पट्टी खोली दिएपछि उनी चिच्याउँदा घाँस दाउरा गर्न आएका केही स्थानीयले सुनेपछि गाउँमा हल्ला गरेका थिए । पीडित किशोरीका आफन्त खोजी गर्दै त्यहाँसम्म पुगेपछि अपहरणमा संलग्न सातै जना भागेका थिए ।सेफ हाउसको संरक्षरण रहेकी पीडित किशोरी अहिले पनि मानसिक रूपमा विक्षिप्त अवस्थामा छिन् । उनी कुरा गर्दागर्दै झोक्राएर बस्ने, एक्कासि तर्सिने, रुने र बर्बराउने गरेको सुरक्षित आवास गृहकी मनोविमर्शकर्ता सावित्री थापाले बताइन् । डोरीले कस्सिएका कारण युवतीको हातखुट्टा र शरीरका विभिन्न भागमा नीलडामसमेत परेका छन् । अपहरणमा संलग्न छविसपाथिभेरा गाउँपालिका७ का विकास धामी, दीपेन्द्र धामी, प्रकाश धामी, निराजन धामी, संसार धामी र आशिक धामीविरुद्ध अपहरण तथा शरीर बन्धकको कसुरसम्बन्धी मुद्दा दर्ता भएर अनुसन्धान भइरहेको जिल्ला प्रहरी कार्यालयले जनाएको छ । बझाङका दुर्गम भेगमा यसरी अपहरण गरेर विवाह गर्ने प्रचलनलाई तानी विवाह भन्ने गरिन्छ । एक दशक पहिलासम्म व्यापक रूपमा प्रचलनमा रहेको विवाहको यो शैली पछिल्लो दशकमा निकै घटेको भए पनि फाट्टफुट्ट यस्ता घटनाहरू सार्वजनिक हुने गरेका छन् ।"
पहिले कोरोना टेस्ट गर्नू भन्दै घरबेटीले धपाए,"(काठमाडौं)  टेकुस्थित शुक्रराज ट्रपिकल तथा सरुवारोग अस्पतालमा मंगलबार दिउँसो एक महिला कोरोना टेस्ट गरिदिनु भन्दै एम्बुलेन्समा आइन् । उनीसँग साना दुई छोरा थिए । एम्बुलेन्सबाट ओर्लिन नपाउँदै चिकित्सक टोलीले उनलाई ट्राभल हिस्ट्री र लक्षण सोधे । रुघाखोकी, ज्वरोलगायत कुनै लक्षण थिएन । उनी विदेशबाट आएकी पनि होइनन्, न त उनीहरूको सम्पर्कमा नै आएकी थिइन् ।चिकित्सकले भने, त्यसोभए बेकारमा किन गराउनुपर्यो टेस्ट ? जुन एम्बुलेन्समा आएको त्यसैमा घर जानुस् । उनले अटेर गरिन् घर फर्कन मानिन् । भनिन्, यति नगरी मलाई घरबेटीले कोठा छिर्न दिँदैनन्, बच्चाहरू लिएर म कहाँ जाने सर ? उनी ठमेलमा कोठा लिएर बस्दै आइरहेकी रहिछन् । काठमाडौंमा कोरोना भाइरसको संक्रमणको हल्ला चल्न थालेपछि सिन्धुपाल्चोकस्थित गाउँ फर्किएकी थिइन् । यही बीचमा शल्यक्रिया गरेको घाउ दुखेपछि जँचाउन भनेर उनी मंगलबार एम्बुलेन्स रिजर्भ गरेर काठमाडौं आइन् । तर, गाउँबाट भाइरस बोकेर आएको भन्दै घरबेटीले घरमा छिर्न दिएनन् । प्रहरी बोलाए । प्रहरीले पनि विवाद मिलाउन नसकेपछि टेस्ट गराएर आउनु भन्दै टेकु पठाएको उनले बताइन् । न मलाई ज्वरो आउनु न बच्चाहरूलाई केही हुनु, उनले भनिन्, तर घरबेटीले भित्र छिर्नै नदिएपछि जँचाउन आएको हुँ । घरबेटीलाई देखाउन भए पनि टेस्ट गरिदिनैपर्यो भन्दै उनी बिन्ती गर्न थालिन् । सँगै आएकी स्वास्थ्यकर्मीले पनि उनीहरूलाई एम्बुलेन्समा राख्नुअघि घरबेटीलाई सम्झाएको, परामर्श गरेको बताइन् । टेस्ट गर्नुपर्ने कुनै कारण छैन, डराउनु पर्दैन भन्दा मान्दै नमानेपछि उनीहरूलाई एम्बुलेन्समा हाल्नुपरेको उनले सुनाइन् । हामीलाई त थाहा थियो अस्पतालले यो केस फर्काउँछ भनेर, उनले भनिन्, तर के गर्नु, कुरै सुनेनन् ।रोगको लक्षण र ट्राभल हिस्ट्रबिना कोरोना टेस्ट नगर्ने अस्पतालको आफ्नै सीमितता थियो । आकस्मिक कक्षमा खटिएका चिकित्सक के गर्ने, के नगर्ने अलमलमा परे । यत्तिकैमा एक चिकित्सकले भने, एउटा, दुइटा भए पो ल टेस्ट गरिहालौं भन्नु, घरबेटीले पठाएको भनेर यस्ता केस त कति आउँछन् कति ? बिरामीको उपचार भन्दा यस्तै सामाजिक झमेला लिएर आउने मान्छेलाई सम्झाएर दिग्दार लागिसकेको उनले बताए । टेस्ट गरिदिएन भनेर कति मान्छेले गाली गर्ने, धम्क्याउने गरेको तीतो अनुभव उनले सुनाए । टेस्ट नगरी घरै फर्किन्न भनेर अड्डी कस्नेलाई कतिपटक अस्पतालमै राख्नुपरेको उनले बताए । यहाँ संक्रमित बिरामी भर्ना भइरहेका हुन्छन्, उनले भने, बिरामी नै नभएकालाई अस्पतालमा राख्दा उल्टै संक्रमण सर्ने जोखिम हुन्छ, जे गरे पनि सुखै छैन हामीलाई ।नेपालमा कोरोना संक्रमणभन्दा पनि रोगप्रतिको अज्ञानता र भ्रमले समस्या खडा गरेको अस्पतालका निर्देशक डा सागरकुमार राजभण्डारीले बताए । बिरामी आउलान् भनेर ज्वरो क्लिनिक राखेको हो तर खाली यस्तै लफडा मात्रै आउँछ, उनले भने, अदालतमा बयान दिन जानुअघि टेस्ट, तरकारी बेचेर घर छिर्नुअघि टेस्ट, वडामा राहत लिएर घर जानुअघि टेस्ट, गरेर साध्य हुन्छ कहीँ ? मानिसलाई अहिले रोगभन्दा पनि सामाजिक विभेदले सताइरहेको र यसको मार अस्पतालले झेलिरहेको उनले बताए । सामाजिक विभेद होला भन्ने डरका कारण स्थानीय तहमा सुविधा हुँदाहुँदै पनि मानिसहरू टेकुमै आरडीटी टेस्ट गर्न आउने गरेका छन् । यसरी आउनेमा राजधानी वरपरका पालिका मात्रै नभएर प्रदेशदेखि ट्रकमा लुकेर टेकु आउने गरेको डा राजभण्डारीले बताए । प्रदेशका अस्पताल पनि उस्तै छन्, उनले भने, आफूलाई रोग सर्ला भनेर सकेसम्म केस यहीँ रिफर गर्छन्, हामीले त बाहिरको यहाँ नपठाउनु भन्यौं, उनीहरूले पनि काम सिक्नुपर्यो नि !ती महिलाको टेस्ट त अस्पतालमा भएन । केही सीप नलागेपछि चिकित्सकले उपाय निकाले, टेस्ट नगर्ने तर रिपोर्ट नेगेटिभ छ भनेर पुर्जामा लेख्ने, अनि घर पठाउने । महिलाले ओपीडीको टिकट काटिन् । चिकित्सकले कोरोना छैन भनेर पुर्जामा लेखे । उनले ढुक्कको श्वास फेरिन अनि उनी एम्बुलेन्स चढेर कोठा फर्किन् ।"
प्रधानसेनापतिका दाबेदार शर्मा रथीमा बढुवा,काठमाडौं (कास) पूर्णचन्द्र थापापछि रोलक्रमअनुसार प्रधानसेनापतिको दाबेदार मानिएका उपरथी प्रभुराम शर्माको रथीमा बढुवा भएको छ । मन्त्रिपरिषद् बैंठकको वैशाख १४ गतेको निर्णयअनुसार शर्मालाई उपरथीबाट रथीमा बढुवा गरिएको रक्षा मन्त्रालय स्रोतले जनाएको छ । प्रधानसेनापति थापाको सिफारिसमा सरकारले शर्माको बढुवा गरेको हो । सेनामा दुई रथी रहनेमा दोस्रो वरियताका रथी (बलाध्यक्ष) गौरव तण्डुल उमेर हदका कारण वैशाख १९ बाट अनिवार्य अवकाश पाउँदै छन् । सैनिक ऐनमा रथीको उमेर हद ५८ वर्ष तोकिएको छ । तण्डुल अवकाश भए लगतै प्रधानसेनापति थापाले शर्मालाई रथीका रूपमा सैनिक मुख्यालयमा दर्ज्यानी चिह्न प्रदान गर्नेछन् । पहिलो वरियताका रथी (बलाधिकृत) शरद गिरीले उमेर हदका कारण यही असार ६ गते अनिवार्य अवकाश पाउँदै छन् । सैनिक ऐनअनुसार प्रधानसेनापति थापाको तीनवर्षे कार्यकाल २०७८ भदौ २४ मा सकिनेछ । त्यस बेलासम्म ऐन संशोधन नभए वा अन्य कुनै तलमाथि नभए वरियताका आधारमा शर्मा प्रधानसेनापति बन्नेछन् । शर्मा अहिले सम्भाररथी विभागमा छन् । उनले यस अघि युद्धकार्य महानिर्देशकको विभाग पनि सम्हालेका थिए ।
कैदीबन्दीलाई सहुलियत दिनू,"काठमाडौं (कास) सर्वोच्च अदालतले थुन्नैपर्ने कानुनी बाध्यतामा रहेकाबाहेक कैदीबन्दीलाई प्रक्रिया पुर्याएर सहुलियत दिन सरकारका नाममा आदेश जारी गरेको छ । कारागारमा भएका कैदीबन्दीको भीड र उनीहरूको भीडभाडयुक्त बसाइले कोभिड१९ संक्रमणको जोखिम बढेको भन्दै सर्वोच्चले कारागार सुधार तथा कैदीबन्दीले पाउने सहुलियतपूर्ण कानुनी व्यवस्था कार्यान्वयन गर्न आदेश दिएको हो ।कारागारको व्यवस्थित सुधारका लागि कानुनी आधार तयार भएको तर तिनको पूर्ण कार्यान्वयन नभएको परिस्थितिमा जति कैदीबन्दी रिहा हुनुपर्ने हो, त्यो हुन नसकेको देखियो, न्यायाधीशहरू कुमार रेग्मी र हरि फुयालको इजलासको आदेशमा भनिएको छ, फौजदारी संहितालगायत अन्य कानुनमा भएका व्यवस्था कार्यान्वयन गर्नू । फौजदारी कसुर (सजाय निर्धारण तथा कार्यान्वयन) ऐनमा गम्भीरबाहेकका आपराधिक कसुरमा कैदीबन्दीलाई कैद मिनाहा गर्नुपर्ने, खुला कारागारमा राख्न सकिनेलगायतका व्यवस्था छन् । कानुनमा भएका ती व्यवस्था कार्यान्वयन गर्न सर्वोच्चले सरकारलाई आदेश दिएको हो । फौजदारी कसुर (सजाय निर्धारण तथा कार्यान्वयन) ऐनअनुसार ६ महिनासम्म कैद सजाय तोकिएका व्यक्तिलाई परिस्थिति हेरेर सामुदायिक सेवा गर्ने व्यवस्था कार्यान्वयन गर्न आदेश दिएको छ । त्यस्ता काम कैदीहरूले निःशुल्क रूपमा गर्नुपर्ने हुन्छ । अनि एक वर्षभन्दा कम सजाय तोकिएका कैदीहरूको अवस्था हेरी अदालतले त्यस्तो सजाय तत्काल कार्यान्वयन नगर्नु भनी कैद निलम्बन गर्न सक्छन् । तर गम्भीर प्रकृतिको अपराधका कसुरदारले यो सहुलित पाउने छैनन् । कानुन व्यवसायी गोपाल शिवाकोटी (चिन्तन) लगायतले सर्वोच्च अदालतमा रिट निवेदन दर्ता गरेका थिए । त्यही निवेदनमाथि सुनुवाइ गरेका न्यायाधीश डम्बरबहादुर शाहीले अन्तरिम आदेश जारी गर्नुपर्ने विषयवस्तु नभएको भनी आदेश गरेका थिए ।"
श्रवणलाई रिस पोख्दै गेल,"किंग्सटन (एएफपी) क्रिकेट हस्ती क्रिस गेलले रामनरेश श्रवण कोरोना भाइरसभन्दा पनि खराब रहेको आरोप लगाएका छन् । क्यारेबियन प्रिमियर लिग (सीपीएल) मा जमैकाको टिमबाट आफूलाई निकाल्नमा श्रवणको सबैभन्दा ठूलो भूमिका रहेको पनि गेलले बताएका छन् । गत साता मात्र जमैकाको फ्रेन्चाइज टिमले उनलाई टिमबाट हटाएको थियो ।यसकै रिसमा ४० वर्षीय आक्रामक ब्याट्सम्यान गेलले आफ्नो यूट्युब च्यानलमा १५ मिनेट लामो भिडियो पोस्ट गरेका छन् । श्रवण जमैका टिमका सहायक प्रशिक्षक हुन् । त्यस पोस्टमा गेलले भनेका छन्, श्रवण तिमी, अहिलेको समयमा कोरोना भाइरसभन्दा पनि बढी खराब छौं । तिमी सर्प हौं र मानिसलाई पछाडिबाट प्रहार गर्छौं ।ट्वान्टी२० क्रिकेटमा सबैभन्दा बढी रन बनाउने कीर्तिमान आफ्नो नाममा रहेका गेलले आफूलाई टिमबाट निकाल्न श्रवणले भूमिका खेलेको दोहोर्याएर बताएका छन् । उनको तर्क थियो, श्रवण, क्यारेबियनमा तिमीलाई कसैले पनि मन पराउँदैनन्, किनभने तिमी प्रतिसोध लिन माहिर छौं । सन् २०१३ र २०१६ मा जमैकाले सीपीएलको उपाधि जित्दा बायाँहाते गेल प्रमुख खेलाडी थिए ।तर पछिल्लो संस्करणमा जमैकन टिमको प्रदर्शन राम्रो रहेन र अंकतालिकाको पुछारमा रहेको थियो । त्यसमा गेलले खेलेका १० इनिङ्समा २ सय ४३ रनमात्र बनाउन सकेका थिए । त्यसमध्ये एक खेलको उनले १ सय १६ रन बनाएका थिए । सन् २०१६ मा संन्यास लिएका ३९ वर्षीय श्रवणले आफ्नो खेलजीवनको अधिकांश समय वेस्ट इन्डिजका गेलसँगै खेलेका छन् ।गत वर्षको एकदिवसीय विश्वकपपछि गेलले वेस्ट इन्डिजका लागि खेलेका छैनन् । वेस्ट इन्डिजका लागि एकदिवसीय क्रिकेटमा सर्वाधिक रन बनाएको कीर्तिमान आफ्नो नाममा रहेको गेलले उमेर समूहदेखि श्रवणसँगै खेलेका थिए । वेस्ट इन्डिजको यू१९ टिममा उनीहरू एउटै कोठा रहने गर्थे । गेलले थपेका छन्, धेरैको आँखामा तिमी भगवान् होला, तर मेरा लागि तिमी दैत्य हौं ।"
फेरि सारिए ओलम्पिक नहुने,"टोकियो (एएफपी) अर्को वर्षसम्म कोरोना भाइरस (कोभिड१९) संक्रमणको महामारी नियन्त्रणमा नआए टोकियो ओलम्पिक २०२० स्थगित हुने आयोजक कमिटीका प्रमुखले बुधबार बताएका छन् । उनले प्रतियोगिताको मिति फेरि नसारिने पनि जनाएका छन् । चिकित्सकीय विशेषज्ञहरूले संक्रमणमाथि नियन्त्रणका लागि अझै समय लाग्ने हुनाले नयाँ घोषित मितिमा प्रतियोगिता हुनेमा शंका व्यक्त गरेपछि जापानी मिडियामा दिएको अन्तर्वार्तामा ती प्रमुखले यस्तो चेतावनी दिएका हुन् ।कोरोनाकै कारण टोकियो ओलम्पिक एक वर्ष पछाडि सरेर सन् २०२१ को जुलाई २३ बाट सुरु हुने मिति तय गरिएको छ । तर प्रतियोगिता आयोजक कमिटीका प्रमुख योसिरो मोरीले सन् २०२२ मा यसको आयोजनाको कुनै सम्भावना नरहेको र त्यस्तो स्थितिमा पूरा प्रतियोगिता नै स्थगित हुने बताए । उनले भनेका छन्, टोकियो ओलम्पिक नयाँ मितिमा पनि हुन सकेन भने स्थगित नै हुनेछ । फेरि एक वर्ष पछाडि सार्ने कुनै योजना छैन ।मोरीले ओलम्पिक इतिहासमा यो प्रतियोगिता विश्वयुद्धका बेला मात्र स्थगित भएको स्मरण गर्दै अहिले पूरा विश्व अदृश्य शत्रुसँग युद्ध गरिरहेको पनि बताए । संक्रमण रोक्न सके जापानले अर्को वर्ष सफलतापूर्वक ओलम्पिकको आयोजना गर्ने पनि दाबी गरे । उनको भनाइ थियो, सबै अहिले यो संक्रमण रोक्न लागिपरेका छन् । मोरीको यो भनाइ आएपछि टोकियो ओलम्पिक अर्को वर्ष हुनेमा पनि शंका उत्पन्न भएको छ ।"
अभ्यास सुरु गर्न पाइने,"म्याड्रिड (एएफपी) स्पेनिस ला लिगासहित स्पेनका व्यचवसायिक खेलाडीले मे ४ बाट आधारभूत अभ्यास सुरु गर्नसक्ने भएका छन् । स्पेनी सरकारले मंगलबार यसबारे घोषणा गरेको हो । कोभिड१९ संक्रमण महामारीका कारण मार्च १२ देखि स्पेनको माथिल्लो डिभिजनको फुटबल हुन सकेको छैन । प्रधानमन्त्री पेड्रो सान्चेजले लकडाउन हटाउने क्रमका पहिलो चरणको कार्यक्रमका रूपमा खेलाडीलाई अभ्यास गर्न छुट दिइएको हो । स्पेनी सरकारले दुई महिना लगाएर लकडाउन खुकुलो बनाउने छ । सान्चेजले भनेका छन्, पहिलो चरणमा हामी सुधारको रूपान्तरणका लागि प्रयास गर्नेछौं । यो चरण कम्तीमा ६ साता चल्न सक्नेछ ।यस अनुसार माथिल्लो डिभिजनका क्लबका खेलाडीले अभ्यास सुरु गर्न सक्छन् र यसका लागि स्पेनी फुटबल संघले तयार पारेको आचारसंहिता भने पालना गर्नुपर्नेछ । पूर्ण अभ्यास सुरु गर्नु अगाडि खेलाडी कोभिड१९ को प्रशिक्षणबाट गुज्रिनुपर्नेछ । खेलाडीले अभ्यासमा पन्जा र मास्क लगाउनुपर्नेछ । यस्तै एकपल्ट ६ खेलाडीमात्र मैदानमा हुनुपर्नेछ ।"
फ्रेन्च लिग अब नहुने,पेरिस (एएफपी) फ्रान्समा सबैखाले खेलकुदमा सेप्टेम्बरसम्म प्रतिबन्ध लागेपछि त्यसको असरका रूपमा लिग वान र लिग टु अब नहुने भएको छ । फ्रान्सेली प्रधानमन्त्री एडवार्ड फिलिपले सन् २०१९२०२० को सिजन अब पूरा नहुने बताएका छन् । उनले मे ११ बाट फ्रान्समा लकडाउन खुला गर्ने क्रम सुरु हुने बताएका छन् ।यसअघि फ्रान्सेली फुटबल संघले जुन १७ बाट लिग फेरि सुरु गर्ने योजना बनाएको थियो । संघले सरकारी निर्णयअनुसार अब लिग विजेता र रेलिगेसनमा पर्ने टिम घोषणा गर्ने वा नगर्ने त्यसबारे भने निर्णय गरेको छैन । यसअघि बेल्जियम र नेदरल्यान्ड्सले लिग पूरा नहुने बताउँदै पूरा प्रतियोगिता नै स्थगित भएको र कोही विजेता नहुने घोषणा गरिसकेको छ ।
काउन्टीलाई भोनको सुझाव,"लन्डन (रोयटर्स) कोरोना भाइरस (कोभिड १९) ले गर्दा इंग्लिस काउन्टी च्याम्पियनसिप ठूलो आर्थिक मारमा परेकाले अबको दुई वर्ष विदेशी खेलाडीबिनै टोली घटाएर प्रतियोगिता गर्नुपर्ने उपाय इंग्ल्यान्डका पूर्व कप्तान माइकल भोनले इंग्ल्यान्ड एन्ड वेल्स क्रिकेट बोर्ड (ईसीबी) लाई सुझाएका छन् ।कोरोनाको महामारीका कारण ईसीबीले जुलाई १ सम्म व्यावसायिक खेल रद्द गरिसकेकाले काउन्टी च्याम्पियनसिपको ९ चरण खेल गुम्ने भइसकेको छ । एक आर्थिक प्रतिवेदनलाई उद्धृत गर्दै बीबीसीले यस सिजन पूरै खेल हुन नसकेमा काउन्टीले ८५ मिलियन गुमाउने जनाएको थियो । सन् २००३ देखि २००८ सम्म इंग्ल्यान्ड टेस्ट टोलीका कप्तान रहेका भोनले यस्तो समयमा खर्च बचत हुने सबै क्षेत्र हेर्नुपर्ने जनाए ।यस्तो समयमा परम्परागत रूपमै हेरिनु मूर्खता हुनेछ, तर यो कहिल्यै नभएको समय हो । त्यसैले अबको दुई वर्षमा चारदिवसीय खेलमा विदेशी खेलाडीबिना खेलाउँदा कस्तो होला ?, भोनले प्रश्न गरेका छन् । कोरोनाको प्रभावपछि आर्थिक मन्दीका कारण योर्कसायर, एसेक्सजस्ता काउन्टी टोलीले विदेशी खेलाडीको अनुवन्धन सम्झौता रद्द गरिसकेका छन् ।"
