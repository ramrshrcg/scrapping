शीर्षक,विवरण
"मूलबाटो हिँड्न नपाएपछि भित्री र जंगलको बाटो, त्यहीँ पनि अवरोध","उनले अगाडि बढ्नै पाइनन् । प्रहरीले रोक्नुअघि नै उनीहरूलाई भक्तपुर ताथली सौडोलका बासिन्दाले ह्युमपाइप तेर्स्याएर बाटो अवरुद्ध गरेका छन् । प्रहरी मूलसडकमा तैनाथ छन् । त्यसैले काठमाडौंमा बेर्खची भएकाहरू भित्री बाटो हुँदै अघि बढ्न खोज्छन् । तर नाकानाकामा प्रहरी हुनाले बीचैबाट फर्कनुपरेको छ । उदयपुर घर जान खोज्दा मंगलबार जगाती प्रहरीले फर्काएपछि शान्तिमान सुनुवारले बुधबार भित्री बाटोबाट घर खोजेका थिए । तर सफल भएनन् । होटलमा काम गर्दै भाषा पढ्दै थिएँ । लकडाउन लामो नहोला भनेर बसेँ । लम्बिएपछि घर जानुको विकल्प छैन, उनले भने । नुवाकोटबाट सोमबार हिँडेका उदयपुर गाईघाटका ८ जनाको समूह बुधबार ९ बजे भित्री बाटो हुँदै भक्तपुरको ताथली आइपुगेको थियो । प्रहरीको चेकिङ छल्दै यहाँसम्म त आइपुग्यौं, बलराम राईले भने, कुन बेला रोकिने हो, थाहा छैन । बुधबार अपराह्न भकुण्डेबेंसी पुगेका उनले २५ जनाको समूहमा हिँडिरहेको सुनाए । भक्तपुरको सिपोडलबाट बर्दियाको राजापुर जान युवाहरू ठेकेदारलाई पैसा मागेर लुगाफाटासहित निस्केका थिए । तर प्रहरीले उनीहरूलाई सल्लाघारीमा रोके । उनीहरूलाई बुधबार बिहान साढे ७ बजे सल्लाघारीमा सडक पेटीमा लस्करै राखिएको थियो । यहाँ बस्न पैसा छैन, घर जान पनि पाइँदैन, राजापुरका तीर्थ थारूले भने, अब के गरौं ? अरनिको राजमार्ग हँॅदै साँगातर्फ गइरहेकालाई प्रहरीले चोकचोकबाट काठमाडौं फिर्ता गरिरहेका छन् । भक्तपुर प्रहरी प्रमुख सविन प्रधानले लकडाउनलाई कडाइ गर्न हिँडडुलमा समेत रोक लगाइएको बताए । आउजाउ गर्दा जोखिम बढ्ने भएकाले कडाइ गरेका हौं, प्रधानले भने । हिँडेर जानेलाई रोक्न साँगामा सशस्त्र र नेपाल प्रहरी तैनाथ गरिएको छ । काभ्रेका प्रमुख जिल्ला अधिकारी श्रवणकुमार तिमल्सिनाले मन्त्रालयको निर्देशनअनुसार नै पैदल यात्रीलाई समेत जिल्ला प्रवेशमा रोक लगाइएको बताए ।काभ्रे प्रवेशमा निषेधकाभ्रे काठमाडौं थानकोट बस्दै आएका शुक्र विक २० जनाको समूहमा सिन्धुली मरिनस्थित घर जाँदै थिए । काभ्रे र भक्तपुरको सीमा साँगामा प्रहरीले रोकेपछि परे । घर जान भनेर हिँडेको, प्रशासनले पैदलयात्रीलाई रोक लगाएको रे, साँगामा भेटिएका उनले भने, अब अरू विकल्प लगाएर भए पनि जसरी पनि घर त जानैपर्छ, काठमाडौं फर्किएर पनि खानेकुरा छैन । अरनिको राजमार्गमा प्रहरीले पैदलयात्रीलाई कडाइ गरेपछि तराईका जिल्ला जानेहरूले वैकल्पिक सडक प्रयोग गर्ने थालेका छन् । अरनिको र बीपी राजमार्ग हुँदै गृहजिल्ला जान लागेका केही पैदलयात्रीलाई काभ्रे प्रशासनले फिर्ता पठाएको छ । बालबच्चा, सामानसहित गृहजिल्ला जान हिँडेकालाई प्रहरीले भक्तपुरको सीमा साँगामा रोकेर उपत्यका नै फिर्ता गरेको हो । कोठामा खानेकुरा सकिएपछि बालबच्चासहित गाउँ फर्किन लागेको थियौं, साँगामा प्रहरीले रोके, ग्वार्कोमा ज्यामी काम गर्दै आएकी उदयपुर कटारीकी सञ्जिता विकले भनिन्, अब फर्किएर गए घरबेटीले बस्न पनि दिँदैनन्, अन्नको गेडा पनि छैन । मंगलबार राति १० बजे घर जान हिँडेका उनी पानीमा रुझ्दै बिहान साँगा पुगेकी थिइन् । ग्वार्कोमा राहत लिन जाँदा स्थानीय वडाले घरबेटीको नागरिकता मागेपछि जुटाउन नसकेको उनले सुनाइन् । घरबेटीले नागरिकता दिएनन्, बरु घर जाऔं भने, सञ्जिताले भनिन् । जिल्ला प्रशासन कार्यालयले काभ्रे हुँदै अन्य जिल्ला जान रोक लगाएपछि अरनिको र बीपी राजमार्गमा पैदलयात्रीको बिजोग भएको छ । केही भने प्रहरीको आँखा छल्दै भित्री बाटाबाट घर लागेका छन् । प्रशासनले कडाइ गर्न भनेपछि फिर्ता पठाइएको हो, इलाका प्रहरी कार्यालय बनेपाका प्रहरी निरीक्षक योगेन्द्र तिमल्सिनाले भने, उपत्यकाले पनि कडाइ गर्न थालेको छ, जुन स्थानमा भए पनि सुरक्षित बस्न अनुरोध गरेका छौं ।"
जो अग्रमोर्चामा छन्,"कोरोनाका बिरामीको जाँच तथा उपचारमा खटिने अर्का डाक्टर हुन् आकस्मिक रोग विशेषज्ञ जोशी । म डाक्टर मात्रै नभई श्रीमान्, बाबु, छोरा, भाइ पनि हुँ, डा जोशीले भने, यतै नजिकै रहेको घरमा पनि जान नमिलेर दुई सातादेखि होटलमा बसेको छु । घरपरिवारले चिन्ता गरिरहन्छन् । उनीहरूलाई सम्झाउनु परिरहेको छ । चुनौती मोलेर भए पनि जटिल अवस्थामा बिरामीको सेवा गर्न पाएकोमा मलाई दिक्कचाहिँ लागेको छैन । विशेषज्ञ चिकित्सकको नेतृत्व तीन जनाको भए पनि उनीहरूलाई सेतीकै अन्य १४ जना मेडिकल अधिकृतहरूले सघाइरहेका छन् । सेतीमै कार्यरत ३१ जना नर्सिङ स्टाफको समूह खटिएको छ । प्यारामेडिक्सतर्फका ९ जनाको समूह बेग्लै परिचालित छ । अस्पतालका प्रवक्ता डा जोशीका अनुसार कोरोना भाइरसविरुद्धको लडाइँमा सरसफाइ, व्यवस्थापनसमेत गरी ७४ जनाको टिम खटिएको छ । ल्याब परीक्षणमा बेग्लै समूह छ ।विशेषज्ञ डाक्टरहरूपछि सबैभन्दा महत्त्वपूर्ण जिम्मेवारी नर्सिङ स्टाफहरूले निर्वाह गरिरहेका छन् । नर्सिङ इन्चार्ज सीमा शर्माले अन्य नर्सहरूको खटनपटनलाई संयोजन गरिरहेकी छन् । बिहानसम्म ती बिरामीको नजिकैबाट केयर गरिरहेको थिएँ । पछि त उनैलाई पोजिटिभ भएको खबर सुनेर छानाबाट खसेझैं भएँ, सीमाले भनिन्, खुबै डर लाग्यो । छोरी र घरपरिवारको याद आयो । सबै स्टाफ त्यत्तिकै डरायौं तर आफैं त्यसरी असन्तुलित हुँदा अरूको मनोबल झन् गिर्ने भएपछि सम्हालिएर अरूलाई पनि सम्झाएँ । अलग्गै वार्डको बन्दोबस्त गर्नेदेखि लिएर आवश्यक कामको चाँजोपाँजो मिलायौं ।चिकित्सकहरूसमेत अलमलमा परेको अवस्थामा स्टाफ नर्सहरू सुरुमा निकै विचलित भए । सुरुको भन्दा मनोबल बढेको भए पनि त्रास नहटेको उनीहरू बताउँछन् । अस्पतालले खोलेको स्टाफ नर्सको परीक्षामा उत्तीर्ण भएकाहरू २३ जनामध्ये चार जनाले मात्रै नियुक्ति लिएको नर्सिङ इन्चार्ज शर्माले बताइन् । अघिपछि जागिरको कस्तो हानाथाप हुन्थ्यो, उनले भनिन्, यतिबेला नाम निकालेर पनि नियुक्ति लिन आएनन् ।सेतीलाई कोरोना भाइरसबाट संक्रमित बिरामीको उपचार गर्ने डेडिकेटेड अस्पताल तोकिएको छ । सुदूरपश्चिमका अन्य क्षेत्रबाट पनि यही अस्पतालमा बिरामी ल्याउने गरिएको छ । हाल कञ्चानपुरका एक जना, कैलालीको लम्कीचुहा नगरपालिकाका दुई जना र धनगढीका दुई जनाको उपचार यहाँ भइरहेको छ । अस्पतालले जाँच तथा उपचारमा संलग्न विशेषज्ञसहित स्वास्थ्यकर्मी र अन्य कर्मचारीलाई आलोपालो काममा लगाएको छ । एक सातासम्म एउटा समूहको ड्युटी हुन्छ । त्यसपछि उक्त समूहमा खटिएका स्वास्थ्यकर्मीहरू १४ दिनको सेल्फ क्वारेन्टाइनमा बस्नुपर्ने नियम छ । मेरो १४ दिन पुग्नै लाग्यो, डा निराजनले भने, हामी खटिएपछि यसअघिका साथीहरू क्वारेन्टाइनमा जानुहुन्छ । एक्लै भएका डाक्टरहरू इच्छाअनुसार क्वार्टरमै सेल्फ क्वारेन्टाइनमा बस्ने गरेका छन् । परिवार भएका डाक्टर र नर्सहरूका लागि भने धनगढीका दुईवटा होटलमा बस्ने व्यवस्था गरिएको मेडिकल सुपरिन्टेन्डेन्ट डा पाण्डेले बताए । धनगढीमा देखिएका पहिलो बिरामीले अस्पताल र डाक्टरहरूबाट कुनै वास्ता नभएको चर्को गुनासो गरेका थिए । अहिले बिरामीहरूको गुनासो सुनिएको छैन । हरेक दिन बिहान बिरामीसँग सोधपुछ गर्छौं । कुनै जटिलता भए त्यसैअनुसारको उपचार सुरु गर्नुपर्ने हुन्छ, डा निराजन भन्छन्, तर यहाँ भर्ना भएका सबै बिरामीको अवस्था सामान्य छ । बिरामीका लागि बेग्लाबेग्लै शौचालय, आवश्यक व्यक्तिगत समानहरू, वाइफाईलगायत सुविधाहरू व्यवस्थापन गरिएको अस्पतालले जनाएको छ । पहिलाको भन्दा अहिले राम्रो व्यवस्था छ, उपचाररत एक बिरामीले भने, समस्या केही महसुस भएको छैन । चाँडै घर फर्किन पाइएला भन्ने विश्वास छ ।सुदूरपश्चिममा संक्रमितको संख्या बढ्दै गएको र अझै बढ्न सक्ने सम्भावना देखिएको चिकित्सकहरू औंल्याउँछन् । यस अवस्थामा सेती प्रादेशिक अस्पतालका लगभग सबै स्वास्थ्यकर्मीले कोरोना उपचार केन्द्र अलग्गै र टाढा हुनुपर्ने माग गरेका छन् । सेतीको हाताभित्रै कोरोना भाइरसबाट संक्रमित बिरामी राख्दा अन्य बिरामीलाई पनि अत्यधिक जोखिम भयो, डा कमर भन्छन्, सेतीकै मातहतमा भए पनि बेग्लै ठाउँ र उपचार गर्ने टिम पनि बेग्लै भए सुरक्षित हुन्थ्यो । हाल सेतीमा पाँच जना संक्रमित बिरामीको आइसोलेसनमा उपचार भइरहेको छ । प्रदेश सरकारले कैलाली र कञ्चनपुरमा ५०५० शय्याको कोरोना अस्पताल (उपचार केन्द्र) निर्माण गर्न एकएक करोड विनियोजन गरेको भए पनि निर्माण काम सुरु भएको छैन ।"
पीसीआरको दायरा घट्दै,"एन्टिजेन वा एन्टिबडी मा आधारित कुनै पनि किट बिरामीको रोग पहिचान र उपचार गर्न विश्व स्वास्थ्य संगठन (डब्लूएचओ) ले मान्यता दिएको छैन । आरडीटी किट सर्भिलेन्स (निगरानी) र महामारी सम्बन्धी अध्ययनका लागि मात्र उपयोग गर्न भनेको छ । विशेषज्ञहरूले कम्तीमा बाहिरबाट आएका र उनीहरूको सम्पर्कमा आएका सबै व्यक्तिको पीसीआर परीक्षण गर्नुपर्ने बताउँछन् । सरकारले पीसीआर परीक्षणमा कमी ल्याउँदा यसले मुलुकलाई नै संकटमा पार्ने इपिडिमियोलजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले चेतावनी दिए । फल्स निगेटिभ र फल्स पोजेटिभ अत्यधिक मात्रामा देखाउने आरडीटी किटबाट अहिले जाँच गर्नुको औचित्य छैन, उनले भने, सरकारले महँगोमा किनेको किट सक्ने बाटो लियो । भाइरस देखिए पीसीआर नै गर्नुपर्ने जनाउँदै डा मरासिनीले आरडीटी किटबाट कुनै एउटा पोजेटिभ फुत्किएर समाजमा संक्रमण फैलाए त्यसको जिम्मेवारी सरकारले लिनुपर्ने बताए । अहिले आरडीटी किटले समस्यामा पार्ने अवस्था बढी देखिएको छ, उनले भने, यो परीक्षणलाई समुदायले समेत स्वीकार नगर्ने अवस्था आउन थालेको छ । त्रिवि शिक्षण अस्पताल, बायोकेमिस्ट्री विभागका डा विनोदकुमार यादवले कुनै व्यक्ति विशेषमा रोग पहिचान गर्न आरडीटी किट उपयोग नगर्न सुझाए । स्वास्थ्य मन्त्रालयका अनुसार बुधबारसम्ममा आरडीटी किटबाट ८ हजार ९ सय २९ नमुना परीक्षण गरिएको छ । आरडीटी परीक्षण गर्न परीक्षण गर्न १४ जिल्ला मात्र बाँकी छ । प्रदेश १ का ७, प्रदेश २ का ३, गण्डकीको १, प्रदेश ५ को १, कणालीका २ जिल्लामा आरडीटीबाट परीक्षण हुन बाँकी छ । वाग्मती र सुदूरपश्चिम प्रदेशका सबै जिल्लामा आरडीटी किटबाट परीक्षण सुरु भएको मन्त्रालयले जनाएको छ ।मन्त्रालयका प्रवक्ता डा देवकोटाका अनुसार हाल मुलुकमा ५ हजार ६ सय १४ जना क्वारेन्टाइनमा छन् । ११ जना काठमाडौं उपत्यका र १ सय ६ जना उपत्यकाबाहिर गरी १ सय १७ जना आइसोलेसनमा छन् । हालसम्म अस्पतालमा रहेका १५ जना संक्रमितमध्ये सबैको स्वास्थ्यस्थिति सामान्य रहेको मन्त्रालयले जनाएको छ ।"
क्वारेन्टाइनमै किरिया,किरिया खर्च ९० किलो चामलसिन्धुली लकडाउनका बेला मृतकका आफन्तलाई सघाउन सिन्धुलीको घ्याङलेख गाउँपालिकाले खाद्यान्न वितरण थालेको छ । लकडाउनले सबै क्षेत्र बन्द रहेकाले खाद्यान्न जुटाउन गाह्रो हुने भन्दै गाउँपालिकाले खाद्यान्न जुटाएर वितरण गर्न थालेको हो । लकडाउनपछि गाउँपालिकामा ६ जनाको मृत्यु भएको छ । मृतक परिवारलाई किरिया खर्चर्स्वरूप ९० किलो (तीन बोरा) का दरले चामल वितरण थालिएको अध्यक्ष जगतबहादुर भोलनले बताए । निर्माण व्यवसायी छेत्रबहादुर बम्जन र शिक्षक महासंघका गाउँपालिका अध्यक्ष वीरबहादुर थिङले खाद्यान्नको जोहो गरिदिएका हुन् । काजकिरियालाई सहज बनाउन दाताबाट खाद्यान्न जोहो गरी वितरण गरिएको गाउँपालिकाका प्रमुख प्रशासकीय अधिकृत रामकुमार कार्कीले जानकारी दिए ।
सिमानामा थपिए प्रहरी र सशस्त्रका फौज,"ल मातृका दाहाल (काठमाडौं)सरकारले लकडाउनको अवधि बढाएसँगै सशस्त्र प्रहरी बल र नेपाल प्रहरीले भारतीय सीमा क्षेत्र सिल गर्न थप चेकप्वाइन्ट स्थापना गर्नुका साथै सुरक्षाकर्मीको संख्या बढाएका छन् । मन्त्रिपरिषद्को मंगलबार बसेको बैठकले दक्षिणतर्फको सीमा नाका अनिश्चितकालका लागि बन्द गर्ने निर्णय गरेसँगै उच्च सुरक्षा सतर्कता अपनाइएको हो ।यसअघि दुवै सुरक्षा निकायबाट करिब ५ हजार फौज खटिएका थिए । अहिले यो संख्या १० हजार नाघेको छ । सशस्त्र प्रहरीले १ हजार १ सय ४६ चेकप्वाइन्ट स्थापना गरी सुरक्षाकर्मी खटाएको छ । नेपाल प्रहरीले सीमा नाकाबाट ४ सय ५० स्थानमा फौज तैनाथ गराएको छ । सशस्त्रले लकडाउनअघि १ सय २० बोर्डर अब्जर्भेसन पोस्ट (बीओपी) मार्फत १२ देखि १५ किलोमिटरको दूरीमा चेकप्वाइन्ट खडा गरेको थियो तर कोरोना संक्रमण फैलिन नदिन भारतीय सीमा सिल गर्ने सरकारको निर्णयसँगै एउटा चेकप्वाइन्टबाट अर्को चेकप्वाइन्टको दूरी डेढ किलोमिटरमा सीमित गरिएको छ । अहिले कायम रहेको दूरीलाई पनि कम गराउन थप जनशक्ति परिचालन गर्न लागिएको सशस्त्र प्रहरी महानिरीक्षक (आईजीपी) शैलेन्द्र खनालले बताए । लकडाउनअघि करिब ४ हजार जनशक्ति सशस्त्रले सिमानामा तैनाथ गराएको थियो । अहिले सीमाकेन्द्रित थप ४ हजार फौज खटाइसकिएको सशस्त्र प्रहरीले जनाएको छ । यसबाहेक विभिन्न युनिटबाट झिकेर करिब २ हजार थप जनशक्ति सीमामा खटाउन लागिएको उनले बताए ।थप फौज सीमा नाकामा खटाउनकै लागि आईजीपी खनालले मंगलबार ७ वटै प्रदेशस्थित सशस्त्रका वाहिनीपतिहरूसँग भिडियो कन्फरेन्सबाट निर्देशन दिएका छन् । सीमा क्षेत्रबाट आवतजावत पूर्णरूपमा निषेध गर्न र सोहीअनुसार जनशक्ति नाकामा केन्द्रित गर्न वाहिनीपतिहरूलाई निर्देशन दिइसकेका छौं, खनालले कान्तिपुरसँग भने, पहाडी र हिमाली क्षेत्रका युनिटबाट पनि थप फौज सीमातर्फ केन्द्रित गराउने गरी विवरण संकलन भइरहेको छ । कार्यालय र अत्यावश्यक सुरक्षाबाहेक सबै जनशक्ति फिल्डमा उतार्न वाहिनीपतिहरूलाई भिडियो कन्फरेन्सबाट निर्देशन दिइएको उनले बताए ।प्रहरी महानिरीक्षक (आईजीपी) ठाकुरप्रसाद ज्ञवालीले सीमा सुरक्षा र लकडाउन कार्यान्वयनमा केन्द्रित हुन सातवटै प्रदेश प्रहरी तथा गण, गुल्महरूलाई निर्देशन दिइसकेको स्पष्ट पारे । ज्ञवालीले ४ सय ५० भन्दा बढी सीमा क्षेत्रमा प्रहरी जनशक्ति तैनाथ भएको र आवश्यकताअनुसार गणगुल्म तथा तालिम केन्द्रबाट पनि फौजलाई सीमा सिल गर्न केन्द्रित गरिएको बताए । प्रहरी र सशस्त्रले प्रदेश १, २, ५ र सुदूरपश्चिम प्रदेशस्थित भारतीय सीमा नाकाबाट मानिस आउन सक्ने भन्दै सचेत र सतर्क रहन फिल्डमा रहेका कर्मचारीलाई निर्देशन दिएका छन् । पूर्वको पशुपतिनगरदेखि सुदूरपश्चिमको कञ्चनपुरसम्म करिब भारतसँग १ हजार ८ सय ८० किमि लम्बाइमा सीमा फैलिएको छ । भारतसँग खुला सिमाना भएका कारण मानिस लुकिछिपी आउन सक्ने जोखिम रहेको भन्दै सोहीअनुसार चेकप्वाइन्टबाट फौज परिचालन गरिएको दुवै सुरक्षा निकायले जनाएका छन् । सशस्त्रले एउटा चेकप्वाइन्टमा ६ देखि १० जनासम्म फौज खटाएको छ । प्रहरीले सहायक निरीक्षक र नायब निरीक्षकको कमान्डमा १० जनासम्मको संयन्त्रलाई सीमा चौकीका रूपमा तैनाथ गराउँदै गराएको छ ।आवश्यकताअनुसार अधिकृतको कमान्डमा पनि फौज परिचालन गरिएको प्रहरी महानिरीक्षक ज्ञवालीले बताए । गृहमन्त्री रामबहादुर थापाले केही दिनअघि मात्रै पहाडी र हिमाली क्षेत्रमा तैनाथ दुवै सुरक्षा निकायलाई भरतीय सीमा नाकातर्फ केन्द्रित हुने गरी सुरक्षा रणनीति बनाउन निर्देशन दिएका थिए । त्यसपछि दुवै निकायले प्रदेशवाहिनी, गणगुल्मलगायतबाट जनशक्ति झिकेर भारतीय सीमातर्फ थप जनशक्ति खटाएका हुन् ।"
घर पुग्ने आत्तुरीले महाकालीमा हेलिएँ,"पौडेरै कर्णाली वारपारबर्दिया विभिन्न जिल्लामा कोभिड१९ संक्रमित फेला पर्न थालेपछि एक स्थानीय तहबाट अर्कोमा प्रवेश गर्न रोक लगाइएको छ । स्थानीय तहले नाकामा तगारो लगाएका छन् । तर, व्यवहारमा भने यस्तो रोक पालना भएको छैन । लकडाउन अवधि बढेसँगै काठमाडौं, पोखरालगायत क्षेत्रबाट पैदल आउनेको राजमार्गमा धुइरो छ । उताबाट बर्दिया छिर्न चाहनेको संख्यामा पनि धेरै छ ।संक्रमण देखिएको छिमेकी कैलालीबाट सर्वसाधारण कर्णालीमा पौडेर जिल्ला प्रवेश गर्न थालेका छन् । राजापुर नगरपालिकाले प्रवेश रोक्न सतिघाटमा प्रहरी परिचालन गरेको छ । तर, दौलतपुर र मुर्गौवाघाटलगायत स्थानमा रातिमा सुरक्षा गस्ती हुँदैन । लकडाउनअघि ती स्थानमा डुंगा सञ्चालन हुँदै आएको थियो । नगरप्रमुख शिवप्रसाद चौधरीले भने, रातिमा लुकीछिपी पौडिएर आउन सक्ने भएकाले सुरक्षा गस्तीका लागि अनुरोध गरेका छौं । जनशक्ति अभावमा गस्ती गर्न नसकिएको उनले बताए । पहिले पनि सीमावर्ती क्षेत्रका बासिन्दा कर्णाली तरेर आउजाउ गर्दै आएका थिए । अहिले कर्णालीमा पानीको वहाव कम छ । राजापुर र गेरुवा गाउँपालिकाका बासिन्दा कैलालीको टीकापुर, धनगढीलगायत सहरमा जाने गरेका छन् ।कैलालीका बासिन्दाले राजापुर र गेरुवा गाउँपालिकामा अधियाँ (बटैया) मा खेती गर्दै आएका छन् । सतिघाटमा सुरक्षा कडा पारिएकाले वरिपरिबाट लुकीछिपी पौडेर आउजाउ गर्ने सम्भावना छ, चौधरीले भने । कैलालीसित जोडिएको गेरुवा गाउँपालिकाको सनकट्टी, बन्घुस्रा र इन्टेक घाटमा डुंगा सञ्चालन हुँदै आएको थियो । अहिले बन्द गरिएको छ । गाउँपालिका प्रमुख जमानसिंह केसीले कर्णाली नदी तरेर आउजाउ हुन सक्ने भन्दै गाउँका बडघर (अगुवा) हरूलाई सचेत रहन आग्रह गरेको बताए । पहिले पनि नदी तरेरै आउनेजाने हुन्थ्यो । लकडाउनका बेला पनि त्यही दोहोरिन सक्ने भएकाले सचेत रहन आग्रह गरेका छौं, उनले भने, तर रातिका समयमा आउजाउ भएको हुन सक्छ ।"
लकडाउनले मात्रै समाधान हुँदैन : कांग्रेस,"काठमाडौं (कास) कांग्रेसले लकडाउनको समय थपेर मात्रै कोभिड१९ संक्रमणविरुद्ध जुध्न नसकिने जनाएको छ । कांग्रेसले अत्यावश्यक स्वास्थ्य सामग्री खरिदमा ढिलाइ भइरहेकामा गम्भीर भएको जनाएको छ । कांग्रेस प्रवक्ता विश्वप्रकाश शर्माले बुधबार विज्ञप्ति जारी गर्दै लकडाउन १२ दिन लम्ब्याउने सरकारको निर्णयलाई स्वाभाविक रूपमा लिएको जनाएका छन् । उनले अघिल्लो चरणको कमजोरी अन्त्य गरेर सतर्कता अझ बनाउन अपिल गरेका छन् । कोभिड१९ सँग जुध्ने गति र सतर्कताको मात्रा थप्न नसक्ने हो भने लकडाउन गरेर मात्रै कोरोनालाई परास्त गर्न सकिन्न, विज्ञप्तिमा भनिएको छ । विज्ञप्तिमा स्वास्थ्य सामग्री खरिदमा ढिलाइ नगर्न सरकारलाई आग्रह गरिएको छ । कांग्रेसले आरडीटी किटको परिणाम विश्वव्यापी रूपमै विश्वसनीय र भरपर्दो नभएकाले पीसीआर विधिको व्यापकता बढाउनका लागि क्षमता अभिवृद्धिमा तदारुकता देखाउन अपिल गरेको छ । काठमाडौंको पेप्सीकोलास्थित सनसिटी अपार्टमेन्टका एक परिवारका दुई सदस्यमा कोभिड१९ को संक्रमण पुष्टि भएको घटनाले उब्जाएका प्रश्नलाई गम्भीरताका रूपमा लिन कांग्रेसले सरकारको ध्यानाकर्षण गराएको छ । यसैगरी राजपाले दक्षिणको खुला सिमानामा व्यापक सुरक्षाकर्मी परिचालन गरी आउजाउलाई कडाइका साथ रोक्न सरकारसँग माग गरेको छ । भारतमा कोभिड१९ को संक्रमण तीव्र गतिमा बढिरहेका बेला सिमानामा सरकारको निगरानी बढाउन आवश्यक रहेको बताउँदै राजपा अध्यक्ष मण्डलका संयोजक शरतसिंह भण्डारीले बुधबार प्रेस विज्ञप्तिमार्फत सरकारको ध्यानाकर्षण गराएका हुन् ।स्वास्थ्यकर्मीका लागि अत्यवश्यक सामग्री अझै उपलब्ध हुन नसकेको भन्दै राजपाले प्राथमिकताका साथ सरकारले तत्काल स्वास्थ्य सामग्री उपलब्ध गराउन माग गरेको छ ।"
विपन्नलाई खानाको व्यवस्था गर्न निर्देशन,"काठमाडौं (कास) प्रतिनिधिसभाको शिक्षा तथा स्वास्थ्य समितिले लकडाउनका कारण समस्यामा परेका गरिब, विपन्नलाई खाना र बसोबासको उचित प्रबन्ध गर्न बुधबार सरकारलाई निर्देशन दिएको छ । कोभिड१९ का कारण मुलुकभित्र हुनसक्ने थप खतरा, उपचार, रोकथाम र नियन्त्रणका लागि मंगलबार भिडियो कन्फरेन्समार्फत बसेको समितिको बैठकले सरकारलाई विभिन्न सुझाव दिने निर्णय गरेको हो । शिक्षा र स्वास्थ्य मन्त्रालयमार्फत सरकारलाई नौबुँदे सुझावहरू पठाएको सभापति जयपुरी घर्तीले जानकारी दिइन् । बैठकमा सांसदहरूले खान, बस्नबाट वञ्चित भएका नागरिकलाई सरकारले विशेष ध्यान दिनुपर्ने सुझाव दिए । सांसदहरूबीच विपन्न वर्ग सबैभन्दा बढी लकडाउनको चपेटामा परेको विषयमा छलफल भएको थियो ।"
प्रदेशहरूमा छुट्टै कोरोना अस्पताल बनाउन सुझाव,"काठमाडौं (कास) प्रदेशसभाका सभामुखहरूले कोभिड९ को उपचारका लागि प्रदेश स्तरमा छुट्टै अस्पताल व्यवस्था गर्नर्पुर्ने बताएका छन् । उनीहरूले निजी अस्पताललाई कोभिड उपचारमा लगाउन र आगामी वर्ष स्वास्थ्य र शिक्षामा बजेट बढाउन पनि सरकारलाई सुझाव दिएका छन् । राष्ट्रिय सभाका अध्यक्ष गणेशप्रसाद तिमिल्सिनाले प्रदेश सभामुखहरूसँग बुधबार गरेको भर्चुअल संवादमा प्रदेश सभामुखहरूले संघीय सरकारले राहत र औषधि वितरणमा प्रदेशसँग समन्वय गर्नुपर्ने बताए । सिंहदरबारस्थित संसद् सचिवालयबाट गरिएको संवादमा ७ प्रदेशका सभामुखले कोभिड१९ रोकथाम, नियन्त्रण र उपचारका लागि सम्बन्धित प्रदेश सरकारले गरिरहेका कार्य र प्रदेशसभाको समन्वयका विषयमा धारणा राखेका थिए । उनीहरूले संक्रमण नियन्त्रण नभएसम्म लकडाउन कायम राख्न र ज्यालामजदुरी गरेर जीवन धान्नेका विषयमा ध्यान दिन सुझाव दिएका थिए । अध्यक्ष तिमिल्सिनाले स्वास्थ्य सामग्रीको उपलब्धता, राहत वितरणको अवस्थाबारे नजिकबाट अध्ययन गर्न सुझाव दिए ।"
"आरडीटीमा पोजिटिभ, स्वाब परीक्षणमा नेगेटिभ","सप्तरी, काभ्रे, कास्की र गोरखामा र्यापिड डायग्नोस्टिक टेस्ट (आरडीटी) किटबाट परीक्षण गर्दा कोरोना पोजिटिभ देखिएका छ जनाको स्वाबको नतिजा नेगेटिभ आएको छ । बुधबार पोलिमरेज चेन रियाक्सन (पीसीआर) परीक्षणमा उनीहरूको रिपोर्ट नेगेटिभ आएको हो ।सप्तरीका दुई जना भारतको नयाँदिल्लीमा आयोजित धार्मिक सभा तबलिकी जमातमा सहभागी भएर फर्केका थिए । दुई साताअघि दिल्लीबाट आएर घरमै बसिरहेका सात जनालाई मंगलबार आरडीटी परीक्षणका लागि गजेन्द्रनारायण सिंह अस्पताल राजविराज ल्याइएको थियो । सात जनाकै स्वाब संकलन गरी बीपी कोइराला स्वास्थ्य विज्ञान प्रतिष्ठान धरान पठाएको थियो । उनीहरूको स्वाबको पीसीआर नतिजा नेगेटिभ आएको प्रतिष्ठानका प्रवक्ता डा अशोक ऐरले बताए । प्रतिष्ठानमा बुधबारसम्म टेस्ट गरिएका १९५ जनाकै पीसीआर नतिजा नेगेटिभ आएको ऐरले बताए ।आरडीटी किटमा कोरोना पोजिटिभ देखिएका काभ्रेका दुई जनाको पीसीआर रिपोर्ट नेगेटिभ आएको छ । बेथानचोक गाउँपालिका र मण्डनदेउपुर नगरपालिकाका ती युवकको स्वाब नमुना बुधबार धुलिखेल अस्पतालमा परीक्षण गरिएको थियो । दुवै जना अस्पतालको आइसोलेसनमा छन् । आरडीटी परीक्षणमा कोरोना संक्रमण पुष्टि भई काठमाडौंको सनसिटी अपार्टमेन्टबाट धुलिखेल आएका अर्का एक जनाको पनि पीसीआर रिपोर्ट नेगेटिभ आएको स्वास्थ्य कार्यालय काभ्रेका प्रमुख स्वास्थ्य प्रशासक डा नरेन्द्रकुमार झाले बताए ।मंगलबार आरडीटी किटबाट परीक्षण गर्दा कोरोना पोजिटिभ देखिएका आरुघाटका एक युवाको स्वाब परीक्षणमा कोरोना नेगेटिभ आएको छ । आरुघाट५ का ३१ वर्षीय ती युवाको बुधबार प्रदेश जनस्वास्थ्य प्रयोगशाला पोखरामा गरिएको पीसीआर परीक्षणमा कोरोना नरहेको भेटिएको प्रदेश स्वास्थ्य निर्देशनालयका निर्देशक डा विनोदविन्दु शर्माले बताए । ती युवा गत फागुन २३ मा बहराइनबाट आएका थिए । काठमाडौंको पेप्सीकोलास्थित सनसिटी अपार्टमेन्टमा बस्दै आएका सिन्धुलीको कमलामाई नगरपालिका ७ रामपुरका १९ वर्षीय युवाको आरडीटीमा कोरोना रिपोर्ट नेगेटिभ आएको छ । उनी ६ दिनअघि घर आएका थिए । नतिजा नेगेटिभ आए पनि बुबासहित उनलाई क्वारेन्टाइनमा राखिएको छ । उनको पीसीआरबाट टेस्ट गर्नका लागि स्वाब हेटौंडा पठाइएको छ । प्रदेश स्वास्थ्य निर्देशनालयले सिन्धुलीलाई तीन सय र्यापिड किट पठाएको थियो । जिल्लाका नौ वटै पालिकामा विदेशबाट आएका २०४ जनाको आरडीटी किटबाट परीक्षण भइरहेको छ । यसअघि सिन्धुली अस्पतालमा सात जना आइसोलेसनमा भर्ना गरिएकामा स्वाब परीक्षणमा उनीहरूको रिपोर्ट नेगेटिभ आएको थियो ।पोखराकी ५५ वर्षीया महिलाको आरडीटी किटको परीक्षण रिपोर्ट पोजिटिभ देखिए पनि पीसीआर परीक्षणमा रिर्पोट नेगेटिभ देखिएको छ । दुबईबाट २७ दिनअघि फर्किएकी पोखरा१२ ढिकालेथरकी महिलाको रगतको नमुना परीक्षणमा कोरोना पोजिटिभ देखिएको थियो । पोखराको १० र १२ नम्बर वडाका ३४ जनाको नमुना परीक्षण गर्दा उनको नतिजा शंकास्पद देखिएपछि पुनः परीक्षण गरिएको थियो ।दोस्रोपटक परीक्षण गर्दासमेत पोजिटिभ देखिएकाले स्वाब परीक्षणका लागि प्रदेश जनस्वास्थ्य प्रयोगशालामा पठाइएको थियो । पीसीआर परीक्षणपछि कोरोना भाइरस संक्रमण नदेखिएको पोखरा महानगर स्वास्थ्य महाशाखाले जनाएको छ । पोखरा१२ का वडाध्यक्ष रामबहादुर कार्कीका अनुसार ती महिला आफ्नै घरमा एक्लै बस्दै आएकी थिइन् । उनी दुबईमा रहेका छोरालाई भेटेर चैत ८ मा नेपाल फर्किएकी थिइन् ।भारतको नयाँदिल्लीस्थित निजामुद्दिन मस्जिदमा सञ्चालन भएको धार्मिक मेलामा सहभागी भएको आशंकामा एक परिवारका दुई जनालाई बर्दियाको क्वारेन्टाइनमा राखिएको छ । सदरमुकाम गुलरियाका दुई जनालाई स्थानीय बबई बहुमुखी क्याम्पसको क्वारेन्टाइनमा पठाइएको जिल्ला प्रशासनले जनाएको हो ।प्रमुख जिल्ला अधिकारी प्रेमलाल लामिछानेले निजामुद्दिन गएकाको खोजी तीव्र पारिएको बताए । नयाँदिल्लीमा गत मार्च ५ देखि १३ तारिखसम्म इस्लाम धर्मावलम्बीको सामाजिक संगठन तबलिकी जमातले आयोजना गरेको मेलामा कति जना सहभागी भएको भन्नेबारेमा यकिन जानकारी हुन सकेको छैन ।"
द्रुत परीक्षण नै सुस्त,"मकवानपुरमा पनि परीक्षण सुस्तमकवानपुरमा पनि आरडीटी किटबाट कोरोना भाइरस संक्रमणको परीक्षणमा ढिलासुस्ती भएको छ । स्वास्थ्य कार्यालय मकवानपुरले वाग्मती प्रदेश सरकारबाट प्राप्त आरडीटी किटबाट परीक्षण सुरु गरेको तेस्रो दिनसम्मा जम्मा २८ जनाको मात्र परीक्षण गरिएको छ । हालसम्म सबैको रिपोर्ट नेगेटिभ आएको स्वास्थ्य कार्यालयका प्रमुख प्रणय उपाध्यायले बताए । उनका अनुसार स्रोत साधन र दक्ष जनशक्तिको अभावमा आरडीटी परीक्षणमा ढिलाइ भएको हो । हामीसँग जम्मा दुई जना मात्र छन् । उहाँहरूले मात्र परीक्षण गरिरहनुभएको छ, उनले भने, स्वास्थ्यकर्मीले प्रयोग गर्ने पीपीईको पनि कमी छ । हामीले चाहेर पनि छिट्टो गर्न सकेका छैनौं । उनका अनुसार पहिलो चरणमा क्वारेन्टाइनमा रहेका र विदेशबाट फर्किएर आएकाहरूको मात्र परीक्षण गर्ने तयारी गरे पनि आरडीटी किट अपुग हुन्छ । मकवानपुरका १० स्थानीय तहमध्ये तीनवटामा मात्र परीक्षण सुरु भएको छ । प्रदेश सरकारबाट जिल्लामा तीन सय आरडीटी किट उपलब्ध भएको थियो । विदेशबाट फर्किएका, क्वारेन्टाइन र आइसोलेसनमा बसेकाको मात्र परीक्षण गर्न पनि पाँच सयभन्दा बढी किट आवश्यक पर्ने कार्यालयले जनाएको छ । हालसम्म विदेशबाट फर्किएका ४ सय ९७ जनालाई उच्च निगरानीमा राखिएको जिल्ला समन्वय समिति मकवानपुरका प्रमुख रघुनाथ खुलालले बताए । प्रदेश सरकारले १३ वटै जिल्लामा यसै साता आरडीटी किटबाट परीक्षण सक्ने घोषणा गरे पनि जिल्लाहरूको तयारीअनुसार ढिला हुने देखिन्छ ।"
सूची बनाउनै तीन साता,"मन्त्रिपरिषद्ले निर्णय गरेको झन्डै तीन सातापछि सरकारले नेपाली सेनामार्फत सरकारसरकार (जीटुजी) प्रक्रियाबाट ल्याइने स्वास्थ्य सामग्रीको टुंगो लगाएको छ । सरकारले कोरोना भाइरस रोकथाम तथा उपचारका लागि चीनबाट ७६ थरी औषधि र स्वास्थ्य सामग्री तथा भारतबाट ५३ थरी औषधि ल्याउने अन्तिम सूची तयार पारेको हो । उक्त सूची प्रधानमन्त्री तथा मन्त्रिपरिषद् कार्यालयका सचिव लक्ष्मण अर्यालको नेतृत्वमा रहेको कोभिड१९ विपद् व्यवस्थापन केन्द्रले तीन सुरक्षा निकायहरू (सेना, प्रहरी र एपीएफ) तथा स्वास्थ्य मन्त्रालय र विश्व स्वास्थ्य संगठनका प्रतिनिधिहरूबीच छलफल गरेर तयार पारेको हो । सूचीका लागि लगातार तीन साता छलफल भएको थियो । सैनिक प्रवक्ता विज्ञानदेव पाण्डेका अनुसार केन्द्रले तयार पारेको सूचीलाई सेनाले स्वास्थ्य तथा जनसंख्या मन्त्रालय र रक्षा मन्त्रालयलाई पठाएको छ । उक्त सूची अब मन्त्रिपरिषद्ले निर्णय गरेपछि सेनाले जीटुजी खरिदको थप काम अघि बढाउनेछ । सरकारले नेपाललाई आवश्यक औषधि र स्वास्थ्य सामग्री खरिदमा कति खर्च गर्ने भन्ने पनि मन्त्रिपरिषद्ले निर्णय गर्नेछ ।मन्त्रिपरिषद्को चैत १६ को निर्णयअनुसार सेनाले कोरोना भाइरस रोकथाम र नियन्त्रणका लागि आवश्यक स्वास्थ्य सामग्री र औषधि जीटुजी प्रक्रियामा खरिद गर्ने जिम्मेवारी पाएको हो । त्यही दिनको मन्त्रिपरिषद्को निर्णयअनुसारै कोभिड१९ विपद् व्यवस्थापन केन्द्रले पनि छाउनीस्थित सेनाको रेन्जर गणभित्र खोल्ने निर्णय गरेको थियो । स्वास्थ्य सामग्री खरिदको जिम्मा पाए लगतै सेनाले विदेशस्थित नेपाली कूटनीतिक नियोगका सैनिक सहचारीहरू र नेपालस्थित विदेशी राजदूतावासका सैनिक सहचारीहरूको प्रयोग गरेर कुन मुलुकमा कस्तो सामग्री पाइन्छ भन्ने विषयमा जानकारी दिएको थियो । गत साता सेनाले भारत, चीन, इजरायल, दक्षिण कोरिया र सिंगापुरलाई कूटनीतिक नियोगमार्फत स्वास्थ्य सामग्री र औषधिका सम्बन्धमा पत्राचार गरेको थियो । उक्त पत्रको जवाफ भारत, चीन र दक्षिण कोरियाले मात्र दिएका थिए ।भारतले नेपाललाई आवश्यक पर्दा ६० थरीका औषधि खरिद गरेर लान सक्ने सूची दिएको थियो । सैनिक प्रवक्ता पाण्डेका अनुसार भारतले उक्त औषधिहरू नयाँदिल्लीमा नेपाली राजदूतावासलाई हस्तान्तरण गरिदिने र त्यसपछि नेपालले ल्याउनुपर्नेछ । भारतले आफूसँग स्वास्थ्य सामग्री भने नभएको जानकारी दिएको छ । अर्कोतर्फ चीनले भने नेपालले खरिद गरेको औषधि र स्वास्थ्य सामग्री गोन्जाउमा जम्मा गरिदिने बताएको पाण्डेले जानकारी दिए । गोन्जाउबाट भने नेपालले ल्याउनुपर्नेछ । नेपालले ल्याउन लागेको औषधि र स्वास्थ्य सामग्रीको पूर्ण रूपमा बन्दोबस्तीको समन्वय गरिदिने काम चीनको वाणिज्य मन्त्रालयले गरेको छ ।"
आरडीटी पोजिटिभ भएकाको कन्ट्याक्ट ट्रेसिङ हुनुपर्छ,"सप्तरीका दुई युवकको मंगलबार आरडीटी किटबाट कोभिड१९ को एन्टिबडी परिक्षण गर्दा पोजिटिभ रिपोर्ट आयो । त्यसपछि उनीहरूको थ्रोट स्वाब लिएर बीपी कोइराला स्वास्थ्य विज्ञान प्रतिष्ठानमा पीसीआर परिक्षण गर्न पठाइयो । त्यसको रिपोर्ट भने नेगेटिभ आयो ।काभ्रेमा विदेशबाट आएका दुईजना युवकको आरडीटी किटबाट परिक्षण गर्दा पोजिटिभ रिपोर्ट आएको थियो भने धुलिखेल अस्पतालमा पीसीआर परिक्षण गर्दा नेगेटिभ रिपोर्ट आयो । अहिले सबैको दिमाग खराब बनाइरहेको प्रश्न भनेको आरडीटीमा पोजिटिभ देखिएपछि पीसीआरमा किन नेगेटिभ आयो ?यसको उत्तर त्यति जटिल छैन ।नेपालमा प्रयोग गरिएको आरडीटी किटले एन्टिबडी परिक्षण गर्छ । एन्टिबडी भनेको शरिरले कोरोना भाइरससँग लड्न उत्पादन गर्ने एकप्रकारको प्रोटिन हो । एन्टिबडी दुई किसिमको हुन्छ इम्यूनोग्लोब्यूलिनएम (आईजीएम) र इम्यूनोग्लोब्यूलिनजी (आईजीजी) ।आईजीएम शरिरमा संक्रमण भएको थोरैमा पनि तीन दिनपछि मात्रै उत्पादन हुन्छ । संक्रमण भएको केही सातापछि (थोरैमा पनि दुई साता) आईजीएमको स्थानमा शरीरले आईजीजी उत्पादन गर्न थाल्छ । किटले त्यही आईजीएम वा आईजीजी रगतमा भएनभएको पत्ता लगाउँछ ।सामान्य रुपमा बुझ्दा आईजीएम रगतमा हुनु भनेको शरिरमा संक्रमण छ भन्ने हो । यस्तै आईजीजी रगतमा हुनु भनेको शरिर संक्रमण मुक्त भइसक्यो भन्ने हो । तसर्थ आरडीटी पनि पोजिटिभ र पीसीआर पनि पोजिटिभ हुनु शरिरमा संक्रमण छ भन्ने हो । आरडीटी पोजिटिभ र पीसीआर नेगेटिभ हुनु शरिरमा भाइरसको संक्रमण कुनै समयमा थियो अहिले छैन भन्ने हो । यस्तै आरडीटी पनि नेगेटिभ र पीसीआर पनि नेगेटिभ छ भने हालसम्म भाइरसको संक्रमण नै भएको रहेन छ भनेर बुझ्ने हो । कसैको आरडीटी नेगेटिभ तर पीसीआर पोजिटिभ आयो भने सो व्यक्तिलाई संक्रमण भएको एकदुई दिन मात्रै भयो भन्ने हो ।यसको मतलब के त ?आरडीटी पोजिटिभ र पीसीआर नेगेटिभ आयो भने त्यो व्यक्तिलाई कुनैबेला संक्रमण भएको थियो । संक्रमण भएका बेला उक्त व्यक्तिले भाइरस अरुलाई सारेको पनि हुनसक्छ ! त्यसैले सरकारले कम्तीमा पनि आरडीटी पोजिटिभ आएका व्यक्तिको सम्पर्कमा रहेका परिवारका सदस्यहरूको पनि आरडीटी परिक्षण गर्नैपर्छ । सकिन्छ भने पीसीआर नै गरेको उत्तम हुन्छ । उनीहरूको परिक्षण रिपोर्टका आधारमा थप व्यक्ति वा समुदायको परिक्षण गर्नेनगर्ने भन्ने निर्णय लिन सकिन्छ ।आरडीटी पोजिटिभ र पीसीआर गर्दा नेगेटिभ रिपोर्ट आएकाहरू सुरक्षित हुन्छन् । त्यस्ता व्यक्तिले अरुलाई कोरोना सारेको देखिएको छैन । बरु त्यस्ता व्यक्तिको शरिरबाट एन्टिबडी झिकेर संक्रमितलाई दिँदा रोग प्रतिरोधात्मक क्षमता कम भएका बिरामीलाई फाइदा हुन्छ कि भनेर अध्ययन भइरहेका छन् ।एन्टिबडी पोजिटिभ र पीसीआर नेगेटिभ देखिनुको अर्को अर्थ हो नेपालको सीमा भित्र कोरोना भाइरसले राम्रैसँग प्रवेश गरिसकेको छ । तर किन विदेशमा जस्तो विध्वंश मचाएको छैन भन्ने प्रश्नको यकिन जवाफ भने अहिले कसैसँग छैन ।एन्टिबडी पोजिटिभ भएका धेरै संक्रमित भेटिँदा पनि समाजमा यो रोग नफैलनु भनेको ती संक्रमित व्यक्तिले क्वारेन्टिनको नियम पूर्ण पालना गरे भन्ने पनि हुन्छ । तर, क्वारेन्टिनको नियमको पालना गरेनगरेको भने उनीहरू नजिक रहेकाहरूले नै यकिन गरे बताइदिनु उत्तम हुन्छ । उनीहरूले आफूलाई कुनै लक्षण नदेखिएको भनेर गाउँवस्तीमा डुलेर हिँड्दा अन्यलाई पनि संक्रमित बनाएको हुने सम्भावना रहन्छ । तसर्थ त्यस्तो चेनलाई ब्रेक गर्न पनि कन्ट्याक्ट ट्रेसिङ गर्न जरुरी हुन्छ ।यो रोगले नेपाल भित्रिएर पनि विध्वंश मचाएको छैन भनेर ढुक्क हुने अवस्था भने छैन । यो संक्रमणले कुन दिन उग्ररुप लिन थाल्छ, जवाफ कसैसँग छैन ।"
खाने चीज न जाने ठाउँ,"बिस्कुटको भरमा सयौं किमि यात्रामजदुरीका लागि गुल्मी आएका बाँकेको बैजनाथ गाउँपालिकाका १७ मजदुर बिस्कुटको भरमा सयौं किलोमिटर यात्रा गरेका छन् । गुल्मीको रिडीबाट हिँडेको तीन दिनमा अर्घाखाँचीको सीतापुर आइपुगेको बैजनाथ७ का तुलसीराम थारूले बताए । एक महिना काम गरे पनि ठेकेदारले पैसा नदिएपछि बिस्कुटको भरमा घर फर्कन बाध्य भएको उनको भनाइ छ । उनीहरू रिडीको तीनमुखे पुलमा काम गर्थे । ठेकेदारले पैसा दिएनन्, उनले भने, साथमा दुई सय रुपैयाँ मात्रै थियो, बाटोमा बिस्कुट, चाउचाउ र पानी किन्दा सकियो । त्यो सकिएपछि भोकै यात्रा गर्नुपरेको उनले बताए । उनीहरूलाई सीतापुरका स्थानीय राजेन्द्र केसीले आठ किलो चिउरा र १७ प्याकेट चाउचाउ दिएका थिए । घर पुग्न अझै चार दिन लाग्छ । लकडाउन हुनुअघि ठेकेदारले १७ जनालाई ११ हजार रुपैयाँ दिएका थिए । त्यहाँ बस्दा पसलबाट नुन, तेल, चामल उधारो ल्याएका थियौं, त्यही तिर्दा पैसा सकियो, उनले भने, अहिले गोजीमा २० रुपैयाँ मात्र छ । रिडीमा पुलको काम गर्दा खोलामा पाल टाँगेर बसेका थिए । ठप्प भएको काम १५ दिनसम्म पनि सुरु नभएपछि उनीहरू घर हिँडेका थिए । उनीहरू सबै एकै बस्तीका हुन् । गाउँमा खान नपुगेपछि काम खोज्दै हिँड्दा रिडीको पुलमा काम त भेटियो तर पैसा नपाएको अर्का मजदुर रामनरेश थारूले बताए । बाटोमा हिँड्दा दोकान पनि भेट्न मुस्किल छ, उनले भने, बिस्कुटकै सहरामा यहाँसम्म त आइयो, सीतापुरबाट चिउरा र पानी खाँदै हिँडेका छौं । कोरोनाको त्रासले गाउँमा कसैले पनि खान र नजिक जानसमेत नदिएको उनीहरूको अनुभव छ । क्रान्ति थारू पतिसहित काममा आएकी थिइन् । उनीहरूले मजदुरी गरेर दुई छोराछोरीलाई पढाउन खर्च जुटाउँछन् । गाउँमा खासै काम नपाइने उनी बताउँछिन् । मैले गिट्टी कुट्ने, बालुवा चाल्ने, सामान बोक्ने काम गर्छु, उनले भनिन्, मैले पाउनुपर्ने ७ हजार रुपैयाँ पनि ठेकेदारले नदिएपछि रित्तै घर फर्कदैं छौं । अप्ठ्यारो पर्दा गरिबलाई कसैले सहयोग नगरेको उनको गुनासो थियो ।"
"खुट्टा होइन, मन धेरै पोलेको छ","घटे सहयोगीहिँड्दै आएका मजदुरलाई सडकमा सहयोग गर्ने पनि बिस्तारै घट्दै गएका छन् । सुरुमा केही ठाउँमा निःशुल्क खुवाए । कसैले गाडीको व्यवस्था गरेर पठाए तर अहिले यस्ता सहयोगी घटेका छन् । टाढाबाट आएका व्यक्तिबाट कोरोना संक्रमण सर्ने चिन्ताले सहयोग कम हुँदै गएको उनीहरू बताउँछन् । लकडाउनको सुरुमा मजदुरलाई खाने र घरतिर पठाउने व्यवस्था गरे पनि लामो समय यो सम्भव हुन नसकेको दाङको भालुबाङ उद्योग वाणिज्य संघका अध्यक्ष जगत पोखरेलले बताए । बजारमा भीड हुँदा स्थानीयले असुरक्षित ठान्ने गरेको उनले सुनाए । उनका अनुसार बुधबार एकैसाथ ९४ जनाको समूह पश्चिमतर्फ लागेको छ ।देउखुरी उद्योग वाणिज्य संघका अध्यक्ष रत्नप्रसाद श्रेष्ठले अहिलेसम्म एक हजार ५ सयभन्दा बढीलाई आफ्नै ट्रकमा राखेर घरतर्फ पठाए तर अब सरकारले नै यस्ता काम नगर्न भनेपछि उनी अलमलमा परेका छन् । सरकारले जो जहाँ छ, त्यहीँ रोक्ने भनेकाले हामीलाई गाडीको व्यवस्था गर्न कठिन भएको छ । मानिसहरू बाटामा अलपत्र पर्ने भए, उनले भने, यो त छाडा छोडेजस्तो भयो । कि त रोक्नुपर्यो, हिँड्नै दिनुभएन । हिँडिसकेपछि केही व्यवस्था गर्नुपर्यो । मानिसहरू बाटामा भोकभोकै परेको र दुःख पाएको देख्दा सहयोग गर्न खोजे पनि नसक्ने अवस्था आएको उनले बताए । बुधबार मात्रै लमहीबाट ३२ जनालाई खाद्यान्न बोक्ने ट्रकमा पश्चिमतर्फ पठाएको श्रेष्ठले जानकारी दिए ।"
खाडीका नेपाली फर्कन चाहे के गर्ने ?,"कोभिड१९ को संक्रमण बढ्न थालेपछि खाडी मुलुकमा काम गरिरहेका नेपाली संकटमा परेका छन् । उनीहरू रोजगार गुम्ने चिन्तासँगै संक्रमणले महामारी लिए कसरी उद्धार होला भनेर पिरोलिएका छन् । मलेसिया, साउदी अरब, कतार, संयुक्त अरब इमिरेट्स, बहराइन र ओमानमा कोभिड१९ बाट संक्रमित संख्या २० हजार नाघिसकेको छ । जसमा ५३ जना नेपाली पनि छन् । मुलुकबाहिर सबैभन्दा बढी नेपालीको कर्मक्षेत्र खाडी र मलेसिया हो । नेपाली दूतावासहरूका अनुसार मलेसियासहित खाडी क्षेत्रका ६ मुलुकमा झन्डै १४ लाख २० हजार नेपाली कार्यरत छन् । श्रम, रोजगार तथा सामाजिक सुरक्षा मन्त्रालयद्वारा गत चैतमा प्रकाशित प्रतिवेदनअनुसार पछिल्ला तीन वर्षमा ९ लाख ७३ हजार जना वैदेशिक रोजगारीमा गएका छन् । जसको ८८ प्रतिशत कामदार खाडीमा छन् । गत आर्थिक वर्षमा खाडी तथा मलेसियाबाट ८७९ अर्ब अमेरिकी डलर रेमिट्यान्स नेपाल भित्रिएको थियो । रेमिट्यान्सले नेपालको कुल गार्हस्थ उत्पादन (जीडीपी) को करिब ३० प्रतिशत भाग ओगटेको छ । काम गर्ने कि फर्किने ?नेपाली श्रमिक आफ्नो कामलाई निरन्तरता दिने कि फर्किने भन्नेमा द्विविधामा परेका छन् । लामो समयदेखि लकडाउन भएपछि निजी क्षेत्र धराशायीमा परेको भन्दै ती देशहरूले व्यापार व्यवसायलाई थप संकटमा नपार्न आवश्यकताबमोजिम कामदारसँग करारपत्र रद्द गर्ने र लामो समय बेतलबी बिदा दिने नीति अगाडि सारेको छ । यूएई, साउदी र कुवेतले भने काम छाडी आफ्नो देश फर्किन चाहने कामदारलाई सहजीकरण गर्ने निर्णय गरिसकेको छ । कामदारले भने आफूहरूको संरक्षणका लागि भूमिका नखेलिएको भन्दै चिन्ता जनाएका छन् । परराष्ट्र र श्रम, रोजगार तथा सामाजिक सुरक्षा मन्त्रालयले प्रमुख गन्तव्य देशका राजदूतसँग नेपालीको अवस्थाबारे बुझ्न एकपटक मात्रै भिडियो कन्फरेन्स गरेको थियो । त्यसपछि प्रधानमन्त्री केपी शर्मा ओली र परराष्ट्रमन्त्री प्रदीपकुमार ज्ञवालीले पनि सम्बन्धित मुलुकमा रहेका नेपाली श्रमिकको संरक्षण, कल्याण र हेरचाहमा ध्यान दिन आग्रह गरेका थिए । कामदारले संकटको स्थितिमा नेपाल सरकारमाथि आस गरेका थिए । तर नेपाल सरकारले उनीहरूको हेरचाह गर्न सम्बन्धित मुलुकलाई नै आग्रह गरेको छ । यसले नेपाली कामदार सन्तुष्ट छैनन् । प्रधानमन्त्रीको टेलिफोन संवादपछि नेपाल जान पाउने वातावरण खुल्छ, जोखिम क्षेत्रमा कार्यरत नेपालीमाथि विशेष ध्यान पुग्छ होला भन्ने आशा राखेका थियौं, दुबईमा कार्यरत झापाका राजु भट्टराईले भने, घर फिर्न चाहने हामीलाई छिटो उद्धार गर्नुपर्छ ।राष्ट्रिय मानव अधिकार आयोगले वैदेशिक रोजगारमा गएका कामदारको हितका लागि परराष्ट्र मन्त्रालयलाई ५ बुँदे ध्यानाकर्षण पत्र पठाएको छ । लकडाउनले नेपालीलाई कतिसम्म असर पुर्याउँछ, उनीहरूलाई कसरी संरक्षण गरिएको छ, उचित उपचारको प्रबन्ध छ कि छैन, तलब पाइरहेका छन् कि छैनन् भन्ने विषयमा परराष्ट्र मन्त्रालयले दूतावासमार्फत नियमित सूचना लिन र सम्बन्धित देशसँग बलियो सम्बन्ध विकास गर्न जरुरी छ, आयोगका सदस्य सुदीप पाठकले कान्तिपुरलाई भने, यो अवस्थामा सबैभन्दा बढी पीडित देश छाडेर गएका युवा हुन सक्छन् । उनीहरूमाथि गरिने व्यवहार विशेष चासोको विषय हुनुपर्छ ।कूटनीतिज्ञ अर्जुनकान्त मैनालीले यो विशेष परिस्थितिमा सरकारले आफ्ना नागरिकलाई संरक्षण गर्न सक्नुपर्ने बताए । उनले कुराकानीमा मात्र समय बिताउनुभन्दा सम्बन्धित मुलुकका कूटनीतिक नियोगलाई थप सक्रिय बनाएर काम गर्नुपर्नेमा जोड दिए । राजदूतहरू विदेशमा लकडाउन भएर बस्नु हुँदैन । कूटनीतिक नियोगहरू सक्रिय भएर सम्बन्धित मुलुकलाई आग्रह गर्दै नेपाली श्रमिकको हितमा काम गर्नुपर्छ, उनले भने, सरकारले हुनेखाने परिवारका सदस्यलाई चीनको वुहानबाट उद्धार गरेर ल्यायो । तर नेपालको अर्थतन्त्रमा योगदान गर्ने र नेपालका सबैभन्दा गरिब जनतालाई आवश्यक पर्दा संरक्षण गर्नचाहिँ सकेको छैन । उनले अहिले ठूलो संकट भएकाले नेपाली श्रमिकलाई सरकार छ भन्ने अनुभूति गराउनुपर्ने बताए । विभिन्न मुलुकमा रहेका नेपाली कामदारमध्ये कसैको श्रम सम्झौता सकिएको छ भने कोहीलाई कम्पनीले तलब दिन छाडेका छन् । उनीहरूलाई खानबस्न समस्या परेको छ । उनीहरूलाई भोकै बस्न नदिन सरकारले कूटनीतिक नियोगमार्फत सहयोग गर्नुपर्ने पूर्वश्रम, रोजगार तथा सामाजिक सुरक्षामन्त्री गोकर्ण बिष्टले बताए । आवश्यक परे कामदारका लागि स्थापित कल्याणकारी कोष प्रयोग गर्नुपर्छ, उनले भने । कोषमा ५ अर्ब रुपैयाँ जम्मा भइसकेको छ ।पूर्वमन्त्री बिष्टले सरकारले कोभिड१९ रोकथामका लागि प्रभावकारी कदम चाल्न र कामदार वर्गको सुरक्षाका लागि विशेष व्यवस्था गर्नुपर्ने बताए । गन्तव्य मुलुकमा संक्रमित भएका नेपाली छन् । उनीहरूको उपचारका लागि त्यहाँका नेपाली नियोगले सम्बन्धित देशका सरकारको ध्यानाकर्षण गराउनुपर्छ, उनले भने । बिष्टले लकडाउनका बीचमा कतिपय कम्पनीले नेपाली श्रमिकलाई काम नदिएर निकालेको उल्लेख गर्दै उनीहरूलाई बस्नेखाने समस्या उत्पन्न भएको बताए । उनीहरूलाई नेपालमा ल्याइहाल्ने स्थिति छैन । कम्पनीले खानेबस्ने व्यवस्था नमिलाए श्रमिकहरूलाई समस्या हुन्छ । यस्तोमा कूटनीतिक नियोगहरू क्रियाशील हुनुपर्छ, उनले भने, तलब नपाएका, काम गर्न नगएका र पैसा नभएकाहरूको सूची संकलन गरेर त्यहाँको सरकारमार्फत सम्बन्धित कम्पनीलाई दबाब दिन लगाउनुपर्छ, उनले थपे । बिष्टले लकडाउनका कारण एउटै कोठामा एक दर्जन श्रमिक जोडिएर बस्ने स्थिति रहेको उल्लेख गर्दै उनीहरूलाई सावधानीबारे सूचना दिन जरुरी रहेको बताए । आप्रवासी श्रमका विषयमा विद्यावारिधि गरेका केशव बस्यालले आप्रवासी र प्रवासी श्रमिकले मुलुक बनाउन महत्त्वपूर्ण भूमिका खेल्दै आएकाले सरकारले उनीहरूको संरक्षण गर्नुपर्ने बताए । यूएनअन्तर्गत अफगानिस्तानमा काम गर्ने नेपालीलाई स्वदेश फर्कन अनुमतिकाठमाडौं सरकारले संयुक्त राष्ट्र संघीय मिसनअन्तर्गत अफगानिस्तानमा रहेका नेपाली नागरिकलाई स्वदेश फर्कन अनुमति दिएको छ । कोभिड१९ रोकथाम तथा नियन्त्रण उच्चस्तरीय समन्वय समितिको बुधबार बसेको बैठकले यो निर्णय गरेको हो ।यूएनले नै आग्रह गरेबमोजिम अफगानिस्तानमा रहेका नेपाली नागरिकलाई आउन अनुमति दिने निर्णय गरिएको समितिका सदस्य सचिव एवं प्रधानमन्त्री कार्यालयका सचिव नारायण बिडारीले जानकारी दिए । अफगानस्तानमा यूएन मिसनअन्तर्गत १८ जना नेपालीले स्वदेश फर्किनका लागि यूनएनसँग आग्रह गरेका थिए । उनीहरूको आग्रहअनुसार यूनएनले नेपाल सरकारसँग अनुमति मागेको थियो । ६ साता काम गरेपछि यहाँ एक साता बिदा पाइन्छ, त्यो रेगुलरअन्तर्गतको बिदामा हामीले नेपाल फर्किनका लागि अनुरोध गरेका हौं, अफगानिस्तान यूएनडीपी क्षेत्रीय कार्यालयका प्रमुख अजय दासले कान्तिपुरसँग भने, अहिले विशेष परिस्थिति छ, त्यसैले छुट्टीको समयमा नेपाल फर्किऊँ भनेर हामीले आउन खोजेका हौं । उनका अनुसार यूएनअन्तर्गत अहिलेको स्वास्थ्य समस्यामा प्रत्यक्ष काम गर्नुपर्ने स्टाफलाई छुट्टी दिइएको छैन तर फ्रन्टलाइनमा काम गर्नुनपर्ने खालका स्टाफले आफ्नो रेगुलर बिदामा नेपाल आउन चाहेको उनले जानकारी दिए । सरकारले उनीहरूलाई आउन अनुमति दिएपछि यूनएनले काबुलबाट कुनै मुलुकमा ट्रान्जिट नगरी सिधै आफ्नै प्लेनमा काठमाडौं ल्याइदिनेछ । हामी फर्केपछि सरकारको नियमअनुसार क्वारेन्टाइनमा बस्छौं, यूएनले पनि होम कन्ट्रीमा जाँदा क्वारेन्टाइनमा बस्नुपर्ने भनेको छ, उनले भने ।इराकमा रहेका केही नेपालीले पनि स्वदेश फर्किनका लागि यूएनलाई अनुरोध गरेका छन् । उनीहरूको हकमा भने के गर्ने भन्ने निर्णय भइसकेको छैन । उच्चस्तरीय समितिको बैठकले संक्रमणको अवस्था झन् जोखिमयुक्त भएको निष्कर्ष निकाल्दै परीक्षण, पहिचान र उपचारको प्रक्रियालाई प्रभावकारी ढंगले अघि बढाउने निर्णय पनि गरेको छ । त्यसका लागि सरकारले आवश्यक पर्ने औषधिजन्य सामग्री खरिद प्रक्रियालाई प्राथमिकतासाथ अघि बढाएको बिडारीले बताए ।निजी क्षेत्रले औषधिजन्य सामग्री खरिद गर्दा सहजीकरण गर्नर्,े स्वास्थ्य मन्त्रालय मातहतका निकायले खरिद प्रक्रियालाई निरन्तरता दिने र सरकारले सुरु गरेको जीटुजी प्रक्रियालाई पनि निरन्तर अघि बढाउने निर्णय भएको उनले जानकारी दिए । स्वास्थ्य र परराष्ट्र मन्त्रालयको समन्वयमा चीनको औषधि निर्यात गर्ने निकायसँग पत्राचार भएर जीटुजीबाट आउने निश्चित भएको छ, बिडारीले भने, औषधिको मात्रा र लागत प्रस्ट पारिएको छ, त्यसका लागि तीन चरणमा भिडियो कन्फ्रेन्स पनि भयो ।उनले आपूर्ति सहज राख्ने तर सीमाको सुरक्षा व्यवस्था भने थप कडिकडाउ बनाउने निर्णय भएको जानकारी दिएका छन् । बिडारीका अनुसार देशभित्रको आवतजावतलाई पनि थप कडा बनाउने र अटेर गरेर बाहिर निस्किनेलाई संक्रामक रोग ऐन २०२० अनुसार कारबाही गर्ने निर्णर्यलाई थप प्रभावकारी रूपमा कार्यान्वयन गर्ने पनि बताए ।"
खाडीबाट कामदार ल्याउन सकिँदैन,"संक्रमणको जोखिम विस्तार भइरहेको खाडी र मलेसियामा रहेका लाखौं नेपाली कामदारका विषयमा के सोचिरहनुभएको छ ?मन्त्रालयले यसबारे काम गरिरहेको छ । राष्ट्रपति, प्रधानमन्त्री, परराष्ट्रमन्त्री र मैले भिडियो कन्फेरेन्स र टेलिफोनमार्फत सम्बन्धित देशका दूतावास, नियोग र तत् देशका सरकारी अधिकारीसँग कुनै नेपालीले दुःख नपाउन् भनेर कुरा गरिरहेका छौं । के कुरा भयो ?दूतावास र नियोगलाई रोजगारी बन्द भएको अवस्थामा कामदारलाई रोजगारदाताले नै खानेबस्ने व्यवस्था मिलाउने गरी कुरा गर्न निर्देशन दिएका छौं । सम्भव भए तलब पनि दिलाउन भनेका छौं । प्रारम्भिक चरणमा यो काम अघि बढेको छ । श्रमिकहरूलाई पनि दूतावास वा मिसनसँग सम्पर्कमा बस्ने वातावरण बनाएका छौं । कुनै कारणले रोजगारदाताले पाल्न सकेनन् र त्यहाँबाट छाड्नुपर्ने अवस्था आयो भने दूतावासले सेल्टर व्यवस्था गरेर नेपाली कामदारलाई खानेबस्ने व्यवस्था मिलाउने प्रक्रिया थालेका छौं । यसमा दूतावास वा कूटनीतिक मिसनले सकेनन् भने नेपाल सरकारले थप व्यवस्था मिलाउनेछ ।नेपालभित्रै पनि केही पहल गर्नुभएको छ कि ?मैले म्यानपावर व्यवसायीलाई बोलाएर कुरा गरेको छु । मेनपावरमार्फत समन्वय गरेर पनि रोजगारदातालाई विश्वासमा लिएर उनीहरूबाट सहयोग लिने कुरा भएको छ । कमसेकम बस्ने र खाने व्यवस्था रोजगारदाताले गर्न सक्छन् ।साउदी अरबले केही दिनअघि मात्रै कतिपय देशका कामदारलाई चार्टर विमानमार्फत फिर्ता पठायो । त्यहाँ रहेका हाम्रा कामदारको हकमा के होला ?साउदीले बंगालादेश, पाकिस्तानलाई पत्र नै लेखेर कामदारको व्यवस्थापनबारे कुरा गरेको छ । कतिपय देशमा कामदार फिर्ता पठाउन खोजेको छ । नेपाली कामदारलाई भने उसले अन्यको सूचीमा राखेको छ । त्यसकारण फर्काइहाल्दैन होला ।साउदी अरबमा संक्रमण बढ्दै जाँदा त्यहाँ रहेका नेपाली कामदारलाई कसरी व्यवस्थापन गर्ने भन्ने विषयमा उच्च तहमा केही कुरा भएको छैन ?हामीले यही अवस्थामा बाहिर बसेका नेपालीलाई ल्यायौं भने व्यवस्थापन गर्न गाह्रो हुन्छ । यसो भन्दैमा उता रहेका नेपालीलाई अनादर गरेको होइन । नेपाली जो जहाँ छन्, त्यहीँ सम्मान र सुरक्षासाथ व्यवस्थापन गर्न सजिलो छ । उनीहरूलाई यता ल्याएर राख्ने कुरामा व्यवस्थापकीय पक्ष जटिल हुन्छ, हामी सम्हाल्न सक्दैनौं ।खाडी मुलुकमा संक्रमण बढ्दै गयो भने त्यहाँबाट कामदार फिर्ता पठाउने अवस्था देख्नुहुन्छ ?हामीकहाँ विमान आउनै प्रतिबन्ध रहेका अवस्थामा त्यो कसरी सम्भव होला र । फर्काउनैपर्ने परिस्थिति आयो भने हामी विकल्प खोजी गर्छौं ।कतिपय देशमा कामदार भोकै बस्नुपरेको छ । फिलिपिन्सले श्रम गन्तव्य देशमा रहेका आफ्ना नागरिकलाई खाना बाँड्न थालिसकेको छ । हाम्रो के तयारी छ ? सारा दुनियाँले परिकल्पना नगरेको परिस्थिति आइरहेको छ । नयाँ परिस्थितिमा नयाँ हिसाबले व्यवस्थापन गर्दै जाने हो । अहिले हामीलाई देशभित्र भएका क्वारेन्टाइनमा राख्न धौधौ परिरहेका बेला विदेशमा रहेका कामदार ठूलो संख्यामा एकैचोटि आउँदा धेरै गाह्रो हुन्छ । परिआयो भने हाम्रा स्कुलका होस्टलहरूमा बेड छँदै छन् । त्यतापट्टि पनि सोच बनाएका छौं । नेपालीलाई भोकभोकै मर्न दिइने छैन ।अहिले मन्त्रालयले नेपाली कामदार रहेकामध्ये कुनकुन देशलाई पहिलो प्राथमिकतामा राखेको छ ? सबैभन्दा बढी प्रभाव साउदी अरब र संयुक्त अरब इमिरेट्समा देखिएको छ । बहराइनमा पनि समस्या देखिन थालेको छ । कतार र मलेसियामा समस्या चर्किसकेको छैन । कूटनीतिक च्यानलमार्फत समस्या बुझिरहेका छौं । समस्या लम्बिँदै गयो भने के गर्ने ?यस विषयमा सिंगो सरकार नै चिन्तित छ । बरु कोरियाको श्रम स्वीकृति लिएर बसेका दुई सय कामदार त्यहाँ जान तयार छन् । अहिले कोरियामा अवस्था सहज बन्दै गएको छ । त्यसैले हामी त्यहाँ पठाउने वातावरण बनाउँदै छौं ।"
सनसिटीका २९६ को आरडीटी रिपोर्ट नेगेटिभ,"र्यापिड डाइग्नोस्टिक टेस्ट (आरडीटी) रिपोर्ट नेगेटिभ आएपछि दुई दिनदेखि तनावमा रहेका काठमाडौं पेप्सीकोलास्थित सनसिटी अपार्टमेन्टवासीहरू अहिले राहत महसुस गरिरहेका छन् । बुधबार भएको परीक्षणमा अपार्टमेन्टमा बस्दै आएका सबै २ सय ९६ जनामा कोरोना संक्रमण नरहेको पुष्टि भएको हो । दुई जना संक्रमित भेटिएकै ब्लक ए का उनीहरूको रिपोर्ट नेगेटिभ आएको हो ।उक्त नतिजापछि खुसी छाएको सनसिटी हाउजिङ वेलफेयर सोसाइटीका कार्यवाहक अध्यक्ष पुष्कर रेग्मीले बताए । जो व्यक्तिमा संक्रमण देखिएको थियो, उहाँको घरमा काम गर्ने भाइको रिजल्ट पनि नेगेटिभ आयो । उनी पनि त्यही अपार्टमेन्टमै बस्छन्, उनले भने, अर्को राहतको कुरा आरडीटीमा तीन जना संक्रमित भेटिएकामा पीसीआरमा भने दुई जनाको मात्रै पोजिटिभ देखिएको छ ।अपार्टमेन्टमा आरडीटी परीक्षण बुधबार बिहान ९ बजेबाट सुरु भएको थियो । सनसिटीमा ए, बी, एच, आई र जे गरी पाँच वटा ब्लक छन् । संक्रमित भेटिएका ए ब्लककै हुनुहन्छ । त्यसैले त्यही ब्लकबाट आरडीटी परीक्षण सुरु गरेका थियौं, उनले सुनाए । परीक्षण गर्दा डायलसिस गर्नुपर्ने मिर्गौलाका बिरामी, क्यान्सरका बिरामी, तत्कालै अस्पताल लानुपर्ने व्यक्तिलाई प्राथमिकतामा राखिएको थियो । अपार्टमेन्टको फराकिलो प्रांगणमा सामाजिक दूरी कायम गरेरै परीक्षण गरिएको उनको भनाइ छ । सनसिटीका सबै ब्लकमा गरेर करिब १३ सय जनाको बसोबास छ । त्यसमध्ये पनि संक्रमण ए ब्लकमा बस्नेमा देखिएका कारण उक्त ब्लकका मानिस बढी सशंकित थिए । संक्रमितसँगै उनीहरूले पनि एउटै लिफ्ट प्रयोग गर्दै आएका थिए । तर, बुधबारको नतिजाले त्रास केही कम भएको उनको दाबी छ । बुधबार बिहानै उक्त लिफ्टको सरसफाइ गरिएको थियो । सबै ब्लकको प्रवेशद्वारमा सेनिटाइजरको व्यवस्था गरेको पनि रेग्मीले बताए ।"
अवस्था आतंकजस्तै थियो,"अभिनेत्री बेनिशा हमाल सनसिटीको ब्लक जे मा बस्छिन् । अपार्टमेन्टमा कोरोना संक्रमित भेटिएको खबर सार्वजनिक हुँदा उनी कोठामै फिल्म हेर्दै थिइन् । १४ औं तलामा बस्ने एक साथीले फोन गरेर उनलाई उक्त खबर सुनाएकी थिइन् । दुई दिनयता अपार्टमेन्टको अवस्था र आफ्नो अनुभव उनले कान्तिपुरसँग साटेकी छन् खबर सुनेपछि सुरुमा त म बेस्सरी आत्तिएँ । त्यसपछि बाहिर निस्केर हेरें । तल ग्राउन्डमा पुलिस र पुलिसका भ्यान थिए । के गरौं, के गरौं भएको थियो । झन् एकैचोटि दुइटा समाचार आयो, सनसिटीमा पनि संक्रमित भयो रे अनि सिल पनि गर्यो रे । नसोचेको घटना भएपछि त मानसिक अवस्था नै ठीक थिएन । आतंकजस्तै थियो । पीसीआर परीक्षणमा नेगेटिभ देखियोस् भनेर प्रार्थना गर्दै थिएँ । तर, रिजल्ट पोजिटिभ आयो । यस्तो अवस्थामा आत्तिएर बस्नुभन्दा संयमित भएर बस्ने सोचें । सनसिटीको खबर फैलिएपछि चितवनबाट बुबा र आमाले फोन गर्नुभयो । उहाँहरू डराउनुभएको थियो । मैले म र भाइ अनि फुपू अपार्टमेन्टभित्रै सुरक्षित रहेको खबर दिएँ । त्यसपछि परिवारको चिन्ता पनि कम भयो । बुधबार संक्रमित भेटिएको ब्लक ए को नतिजा नेगेटिभ आएपछि राहतको अनुभव भयो । त्यसपछि त्यहाँको अवस्था सामान्य छ । संक्रमित परिवारसँग मेरो आपसी चिनाजानी छैन । अझै पनि मनमा कताकता डर भने छ । जति सुरक्षित भएर बसे पनि त्रासचाहिँ हुँदो रहेछ । किनकि एउटै कम्पाउन्डमा हो नि बस्ने त । केही समय अगाडि त काठमाडौं सुरक्षित छ भन्ने थियो । तर, आफ्नै कम्पाउन्डभित्र संक्रमित देखिएपछि डर हुँदो रहेछ । एकले अर्कालाई सान्त्वना दिएर बस्दै छौं ।अब हामीबीचमा एउटै समस्या छ खाद्य सामग्रीको । सनसिटी सिल छ । सिल गरेसँगै यहाँ सुरक्षाकर्मी खटिनुभएको छ । अपार्टमेन्ट अगाडि तरकारी पसल र दुई वटा मार्ट छन् । अरू बेला बिहानै ८ बजेतिर यी सबै खुल्थे । तर, संक्रमण देखिएसँगै यहाँ वरपर सुनसान छ । केही दिनमा जम्मा गरेर राखेको खाद्यान्न सकिन सक्छ । अब कसरी लिन जाने हो, थाहा छैन ।"
पठनपाठनको वैकल्पिक व्यवस्था,"मुलुकभित्र र खुला सीमा भएको छिमेकी भारतमा कोरोना भाइरसबाट संक्रमितको संख्या थपिँदै जाँदा लकडाउन अझै कति लम्बिन्छ, भन्न सकिने स्थिति छैन । अहिलेको अवस्था केही खुकुलो भइहाले पनि शिक्षकविद्यार्थी विद्यालयमै उपस्थित भएर अध्ययनअध्यापन गर्न सायद तत्कालै सम्भव हुँदैन । संक्रमण निमिट्यान्न हुँदासम्म समय धेरै घर्किसक्ने भएकाले विद्यालयहरूले अध्ययनअध्यापनको वैकल्पिक व्यवस्था अपनाउन ढिला भइसकेको छ । अब पनि सकेसम्म धेरैले शिक्षण सिकाइको नयाँ विधि नअपनाउने हो भने आम विद्यार्थीको शैक्षिक पात्रो मात्र प्रभावित हुँदैन, उनीहरूको सिर्जनशीलता र मनोविज्ञानमा पनि प्रभाव पर्न सक्छ । त्यसैले, विद्यालय प्रशासन, शिक्षक र सम्बन्धित स्थानीय सरकारहरूले जति छिटो पठनपाठनको वैकल्पिक व्यवस्था मिलाउँछन्, विद्यार्थीको सिकाइ र भोलि शैक्षिक पात्रोमा पर्ने प्रभाव त्यति नै कम हुन्छ । विश्वविद्यालयका विद्यार्थी त आफैं परिपक्व हुन्छन्, अध्ययनको वैकल्पिक विधि पत्ता लगाउन सक्छन् । अधिकांश प्राध्यापकविद्यार्थी इन्टरनेटको पहुँचमा पनि छन् । कतिपय कलेजले अनलाइन कक्षा सुरु गरिसकेका छन् । जुम, माइक्रोसफ्ट टिम्स, गुगल मिटलगायतबाट विद्यार्थीलाई पढाउन थालेका छन् । यस्ता कक्षाहरू भौतिक रूपमा जस्तै अन्तरक्रियात्मक पनि हुन्छन् । खास समस्या त मुलुकभर करिब ७० लाख विद्यार्थी अध्ययन गर्ने विद्यालय तहमा छ । उनीहरू सबैको पढाइ अहिले ठप्प छ । केही स्थानीय तह अग्रसक्रिय भएर विद्यालयहरूलाई अनलाइनबाट पढाउन निर्देशन दिइसकेका छन्, जसलाई सबै पालिकाले पछ्याउन जरुरी छ । संविधानले विद्यालय तहसम्मको शिक्षाको जिम्मा स्थानीय सरकारलाई दिएको छ । कोरोना प्रकोपका कारण धेरै काममा स्थानीय तहले आफूलाई प्रमाणित गर्न पाएका छन्, शिक्षाका हकमा पनि उनीहरूले यो अवसर खेर जान दिनु हुँदैन ।इन्टरनेटको सहज पहुँच भएका क्षेत्रमा विद्यालयहरूले अनलाइन कक्षा चलाउन सक्छन् । अनलाइनमार्फत अन्तरक्रियात्मक कक्षा मात्र होइन, परीक्षा पनि सहज रूपमा सञ्चालन गर्न सकिन्छ । यस्तो कक्षा पछिल्लो समय सिकाइको भरपर्दो वैकल्पिक माध्यम बनिसकेको छ । सहरबजारमा इन्टरनेटको पहुँचमा भएका विद्यार्थीका लागि यस्तो माध्यमबाट सिकाइ प्रभावकारी हुन सक्छ । समस्या त त्यहाँ छ, जहाँ इन्टरनेट चल्दैन । मुलुकमा झन्डै एकतिहाइ नागरिक अझै इन्टरनेटको पहुँचमा छैनन् । कति क्षेत्रमा त इन्टरनेट नाम मात्रको चल्छ, त्यति सुस्त गतिमा कक्षा सञ्चालन गर्न सकिँदैन । यस्तो अवस्थामा पालिका तथा विद्यालयहरूले आफ्ना विद्यार्थीको सञ्चारमाथिको पहुँचबारे आधारभूत सर्वेक्षण गर्नुपर्छ र कुन माध्यमबाट कसरी कक्षा सञ्चालन गर्ने भन्ने निर्क्योलमा पुग्नुपर्छ । अनलाइन कक्षाको विकल्पमा टेलिभिजन र रेडियोबाट पनि पढाउन सकिन्छ । सानातिना बजार र कतिपय गाउँघरतिर स्थानीय स्तरमा केबल टेलिभिजन सञ्चालित छन्, पालिका तथा विद्यालयहरूले तिनको प्रयोग गर्न सक्छन् । स्थानीय एफएम रेडियोहरूलाई पनि यसमा उपयोग गर्न सकिन्छ । रेडियो तथा टेलिभिजनजस्ता आम सञ्चारका माध्यमबाट पठनपाठन गर्दा एकभन्दा बढी विद्यालयका विद्यार्थी एकैपटक लाभन्वित हुन सक्छन् । अनलाइनमा जस्तो अन्तर्क्रियात्मक नहुने भए पनि विद्यार्थी उसै बस्नुभन्दा यस्तो पढाइ पनि उत्तम हुन्छ । यस्ता कक्षामा विद्यार्थीले टेलिफोनमार्फत प्रश्न सोध्ने र त्यसको जवाफ दिने व्यवस्था मिलाउन सकिन्छ । सबै विद्यार्थीले सवाल राख्न नसके पनि प्रतिनिधि प्रश्नमार्फत धेरैको जिज्ञासा मेटिन सक्छ ।जहाँ टेलिभिजन र रेडियोबाट पढाउन सम्भव हुँदैन, त्यहाँ टेलिफोनको प्रयोग गर्न सकिन्छ । विद्यार्थीहरू आफ्ना अभिभावकको मोबाइल फोन प्रयोग गर्न सक्छन् । घरमा मोबाइल नहुने विद्यार्थीका लागि पालिका वा विद्यालयले व्यवस्था मिलाउन सक्छन् । कहीँ भने व्यक्तिगत दूरी कायम गर्दै शिक्षक नै विद्यार्थीहरू भएको स्थानमा पुगी सहजीकरण गर्नुपर्ने हुन सक्छ । यसका लागि शिक्षकहरूले पाठयोजना बनाई त्यहीअनुसार विद्यार्थीलाई दैनिक कार्यतालिका प्रदान गर्नुपर्छ । शैक्षिक सत्र लागे पनि यतिबेला विद्यार्थीको हातहातमा नयाँ पुस्तक पुग्न सक्ने देखिँदैन । घर वा छिमेकमा कसैसँग पुरानो पुस्तक छ भने विद्यार्थीले त्यसकै प्रयोग गर्न सक्छन् । विद्यालयले पनि अघिल्लो कक्षाका विद्यार्थीका पुस्तक उपलब्ध गराउने व्यवस्था मिलाउन सक्छ । पुस्तक नहुनेका हकमा पनि पाठ्यक्रमअनुसारको सिर्जनशील सिकाइसित जोड्ने उपाय शिक्षकहरूले खोज्नुपर्छ । मूल रूपमा कोरोना रोकथाम र नियन्त्रण तथा राहत वितरणमा केन्द्रित स्थानीय तहको नेतृत्वले विद्यार्थीको भविष्यबारे पनि सोच्नुपर्छ । खासगरी उसको शिक्षा शाखाको ध्यान वैकल्पिक ढंगले विद्यार्थीको पठनपाठन गराउनेमा केन्द्रित हुन जरुरी छ । शिक्षा मन्त्रालय स्वयंले के गर्न सकिन्छ भनेर विद्यालयहरूलाई सघाउने योजना बनाउनुपर्छ । शिक्षकहरूले आफ्नो पेसागत दायित्व ख्याल गर्नुपर्छ, विद्यालय प्रशासन र पालिकाहरूले सघाउनुपर्छ, सबै इमानदारीपूर्वक लागिपर्ने हो भने नसकिने केही छैन । जेजसरी हुन्छ, सम्बन्धित सबैले पढाइलाई निरन्तरता दिनुपर्छ । यस क्रममा छुटेका कुराको परिपूरण भोलि स्थिति सहज भएपछि नियमित कक्षामा गर्न सकिन्छ । अहिलेलाई भने कोरोनाले समयको पाना पल्टाउँदै गए पनि हामीले शैक्षिक पात्रो पल्टाउन छाड्नु हुँदैन ।"
कोरोना नियन्त्रणको स्कोर कार्ड,"भनिन्छ, संकटका बेला निम्न तीन विषयको परीक्षण हुन्छ समग्र समाजको विपत्लाई थेग्ने वा सहने क्षमता कति छ, विपत् नियन्त्रण र रोकथामका लागि देशका शासन संरचनाहरू कति प्रभावकारी छन् वा यिनले विपत्को धक्का थेग्न सक्छन् कि सक्दैनन् र नेतृत्वसँग विपत्को घडीमा सम्पूर्ण समाजलाई साथै लिएर हिँड्न सक्ने क्षमता छ कि छैन । यी तीनै कुराको कसीमा राखेर नेपाल कोरोना रोकथाममा कति सफल वा असफल भयो भनेर अहिले नै भनिहाल्नुपर्ने बेला भएको छैन । तर अहिलेसम्मको प्रगति वा ढिलासुस्तीलाई हेरेर सकारात्मक सुझाव दिनु सबैको दायित्व हुन आउँछ ।नेपालजस्ता धेरै अल्पविकसित देशको चुनौती के हो भने, विकसित देशजत्तिकै साधनस्रोत छैन, तर भगवान्को कृपा भनूँ वा संयोग, हामीकहाँ हालै मात्र समुदायमा कोरोनाको संक्रमण देखिएको छ भने विकसितलगायत धेरै देश यो संक्रमणबाट केही साताअगाडिदेखि गुज्रिरहेका छन् । यस अर्थले रोकथाम नियन्त्रणका लागि नेपाललाई केही समय मिलेको छ र अरू देशको सफलता र असफलताबाट सिक्न आवश्यक छ । अर्को कुरा, भर्खरको एउटा अनुसन्धानले बीसीजी खोप वर्षौंदेखि दिँदै आएका देशमा कम संक्रमण र यी खोपलाई ऐच्छिक बनाएका देशमा बढी संक्रमण भएको देखाएको छ, जुन नेपालजस्ता देशका लागि सुखद खबर मान्नुपर्छ ।मुख्य कुरा के भने, स्रोतसाधन कम भएको हाम्रोजस्तो देशका लागि लकडाउनको विकल्प छैन, तर लकडाउन मात्रै अचूक औषधि होइन । अरू देशको अनुभवले के जनाउँछ भने कोरोना रोकथाम र नियन्त्रणका लागि निम्न सबै कुरा प्रभावकारी हुन जरुरी छ भीडभाड र सामाजिक सम्पर्क घटाऊने, परीक्षणको दायरा बढाउने, कोरोना भएकालाई आइसोलेसन वार्ड मा राखेर उपचार गर्ने अनि कोरोना भएकाहरूको सम्पर्कमा आएकालाई पत्ता लगाएर एक्ल्याउने, परीक्षण गर्ने र कोरोना भेट्टिए सफल उपचार गर्ने ।नेपालमा लकडाउन कति लम्ब्याउने भन्ने बहस पनि महत्त्वपूर्ण छ । एकातिर लकडाउन धेरै दिन चले मजदुर, ज्यालादारी, सुकुम्बासी, गरिब र निम्न आय हुनेहरू कोरोना भाइरसको संक्रमणले भन्दा भोकले मर्ने सम्भावना छ । लकडाउन आफैंमा नाकाबन्दी हो । अर्कातिर, फराकिलो दायराअनुसारको परीक्षणबिनै लकडाउन खुला गरे समुदायमा संक्रमण एकैचोटि धेरै फैलिने सम्भावना रहन्छ । अर्को कुरा, भारतमा संक्रमण दिन दुई गुना रात चौगुना बढिरहेको छ । खुला सिमानाका कारण भारतबाट कोरोना भित्रिने सम्भावना सधैं रहन्छ । भारतका सीमाबाटै नेपालमा अत्यावश्यक सामान आउने भएकाले आगामी दिनहरूमा भारतसँगको सीमालाई कसरी नियमन गर्ने भन्ने चुनौती नेपालसामु छ । सीमामै स्वास्थ्य परीक्षणको प्रभावकारी व्यवस्था नमिलाएसम्म नेपालमा दोस्रो वा तेस्रो लहरको कोरोना संक्रमण नहोला भन्न सकिँदैन ।अहिले धेरै विकसित देशको रणनीति पहिले परीक्षणको दायरा व्यापक बनाएर सक्ने जति कोरोना केसको पहिचान गर्ने, दिनहुँ देखिने केस र मर्नेको संख्यामा कमी आउन थाले बिस्तारै लकडाउन खोल्ने छ । पहिला युवा पिँढीलाई काममा पठाउने, प्रौढ पिँढीलाई घरै बस्न भन्ने र युवालाई कामबाट आएपछि सकभर प्रौढसँग घुलमिल हुन नदिने भन्ने पनि छ । किनकि युवामा रोग प्रतिरोधात्मक क्षमता बढी हुने भएकाले कोरोना लागेको भए पनि काम गर्न सक्ने तर प्रौढलाई संक्रमण भए बचाउन गाह्रो हुने देखिन्छ । अहिले एन्टीबडी परीक्षण गरी रोग प्रतिरोधात्मक क्षमता पत्ता लगाएर काममा पठाउने कुरा पनि आएको छ । नेपालमा परीक्षणको दायरा फराकिलो नभएकाले कोरोनाको वास्तविक अवस्था के छ, भन्न गाह्रो छ । हामीकहाँ कोरोना धेरै नभएको पनि हुन सक्छ र परीक्षणको कमीले कम देखिएको पनि हुन सक्छ । अर्को मुख्य कुरा, कोरोना देखिएपछि राम्रो उपचार हुन्छ, सरकार र अस्पतालले राम्रोसँग ख्याल राक्छन् भन्ने विश्वास जनमानसमा नभए, कोरोनाको लक्षण देखिएकाहरू परीक्षणका लागि बाहिर नआउने तर तिनले भित्रभित्रै समुदायमा संक्रमण बढाउन सक्ने सम्भावना हुन्छ । तसर्थ सफल उपचारले कन्ट्याक्ट ट्रेसिङ र कम्युनिटी सर्भेलियन्स मा ठूलो भूमिका खेल्छ । तर नेपालमा विभिन्न कारणले धेरै अस्पतालमा ज्वरो वा कोरोनाको लक्षण देखिएकालाई उपचार गर्न हिचकिचाउने गरेको देखिएको छ ।माथिको परिप्रेक्ष्यमा नेपालको संक्रमण नियन्त्रण र रोकथामको वर्तमान अवस्थालाई नियाल्दा विश्व स्वास्थ्य संगठनको दिशानिर्देशअनुसार हेर्न जरुरी छ । उसले अत्यावश्यक तयारी, तत्परता र सरकारको काम र गतिविधिका आधारमा विश्वभरिका देशलाई चार तहमा बाँडेर सुझाव दिइरहेको छ । पहिलो थरीका देशहरू, जहाँ कोरोना नै छैन । दोस्रो थरी, जहाँ एकाध केस अरू देशबाट भित्रिएका छन् । तेस्रो थरी देशहरू, जहाँ देशभित्रै एउटा भौगोलिक क्षेत्र वा समुदायमा विभिन्न समयमा संक्रमण देखिएको छ । । चौथो थरी देशहरू, जहाँ सामुदायिक रूपले कोरोनाको ठूलो संक्रमण फैलिसकेको छ । नेपाल दोस्रोबाट तेस्रो वर्गमा गैसकेजस्तो देखिन्छ, बाहिरबाट आउनेबाट नेपालमा बस्नेलाई कोरोना भाइरस सरेपछि । सामुदायिकस्तरमा पर्याप्त परीक्षण नभएका कारण संक्रमणको वास्तविक अवस्था भने थाहा छैन । परीक्षणको दायरा फराकिलो नपारिए वा भविष्यमा बाहिरबाट आउनेको उचित क्वारेन्टिन र परीक्षण नगरिए नेपाल चौथो समूहमा पर्न पनि सक्छ ।विश्वका मै हुँ भन्ने देशहरूसमेत कोरोना भाइरसका अगाडि निरीहजस्तो देखिएको अवस्थामा नेपालले सक्ने जति गरेको छ भन्ने तर्क आउला । तर नेपालले धेरै देशले झैं संक्रमण र संकट अहिल्यै भोगिसकेको छैन । हजारौंको संख्यामा महामारी फैलिसकेको छैन । यसर्थ उपलब्ध स्रोतसाधनको समुचित प्रयोगले कोरोना नियन्त्रण र रोकथामका लागि नेपाल अझै सक्षम छ । तर, अहिलेसम्म भएका कमीकमजोरीलाई सच्याएर अघि बढ्न जरुरी छ । जस्तो कि, अत्यावश्यक चिकित्सा सामग्री ल्याउनमा भएको विलम्ब र ओम्नी काण्डले गर्दा नेपालले तयारीको महत्त्वपूर्ण समय खेर फाल्यो ।समुदायमा कोरोना ठूलो मात्रामा फैलिसकेको अवस्थामा रहेका धेरै देशको चुनौती संक्रमणको गति घटाउन कोसिस गर्ने, संक्रमितको संख्या घटाउन प्रयत्न गर्ने, संक्रमितका वरिपरिका समुदाय (क्लस्टर) पत्ता लगाएर सर्किट ब्रेक गर्ने र संक्रमितको उपचारमा ध्यान दिएर सकभर मर्नेको संख्या घटाउने हो । नेपालको अहिलेको अवस्थाचाहिँ टेस्टिङको दायरा बढाएर सकेसम्म धेरैभन्दा धेरै संक्रमित पत्ता लगाउने र शंका लागेकाको तत्काल परीक्षण गर्नुका अलावा आइसोलेसनमा राखेर उपचार गर्ने हो । विश्व स्वास्थ्य संगठनको दिशानिर्देशअनुसार नै अरू देशमा जस्तै संक्रमण नियन्त्रण र रोकथामका लागि नेपालले विपत् व्यवस्थापनको संरचनालाई सक्रिय बनाएको छ । उपप्रधानमन्त्रीको नेतृत्वमा उच्चस्तरीय समिति र अरू कैयौं उपसमिति, प्रदेशस्तरका समिति, प्रधानमन्त्री कोष आदि संरचनाहरू खडा गरिएका छन् । उपप्रधानमन्त्रीको समितिले सक्दो काम गरिरहेको छ, तर समग्रमा नीतिगत कुरामा चार कमजोरी देखिन्छन् । पहिलो, लागू गरिएका नीतिको अनुगमन र मूल्यांकन फितलो छ एवं ल्याइने नीतिको सकारात्मक र नकारात्मक असरबारे कम छलफल हुने गरेको छ । दोस्रो, महामारीका सन्दर्भमा प्रभावकारी नेतृत्व दिनुपर्ने स्वास्थ्य मन्त्रालयको भूमिका र नेतृत्व कमजोर देखिन्छ । तेस्रो, उपसमितिहरू धेरै बनेका छन् तर यिनको प्रभावकारिता देखिएको छैन । चौथो, उपप्रधानमन्त्री मातहतको समिति राजनीतिक होइन । देशका मुख्य राजनीतिक पार्टीहरू, नागरिक समाज र देशको गैरसरकारी विशेषज्ञतालाई समेटेर सिंगो देशलाई नै विपत्तिका बेला एक ठाउँमा उभ्याउन प्रधानमन्त्रीको अध्यक्षतामा एउटा उच्चस्तरीय राजनीतिक समिति पनि चाहिने कुरा सत्तारूढ दलका एक अध्यक्ष प्रचण्डले नै उठाएका छन् । रोकथाम र नियन्त्रणको दोस्रो महत्त्वपूर्ण कुरा हो जोखिमको सूचनालाई जनमानसमा कसरी लाने र समग्र समाजलाई कसरी सहभागी बनाउने । जोखिमसम्बन्धी सूचनाका आधारमा हेर्ने हो भने सरकारी र निजी सञ्चारमाध्यमले सक्दोजति गरिरहेका छन् भने, भूकम्प र नाकाबन्दीको धक्का सहिसकेका धेरै नेपालीले सरकारको निर्देशनको सकेजति पालना गरिरहेका छन् । तर लकडाउन धेरै लम्बियो भने एकातिर खाद्यान्नलगायतका अत्यावश्यक सामानको अभाव हुन सक्छ, अर्कातिर हरेक दिनको आम्दानीले रोजीरोटी चल्नेहरू सबैभन्दा बढी प्रभावित हुनेछन् । लकडाउन लम्ब्याउने हो भने खाद्यान्नलगायत अत्यावश्यक सामानको आपूर्तिलाई सहज बनाउने र चपेटामा परेकाले राहत पाउने प्रभावकारी व्यवस्था मिलाउन जरुरी छ । पश्चिमका पहाडी भेगमा खाद्यान्न संकट सुरु भइसकेको खबर छ ।कोरोना रोकथाम र नियन्त्रणमा देखिएको नेपालको मुख्य कमजोरीचाहिँ केस पत्ता लगाउनु, संक्रमितको सम्पर्कमा आउने सबैको पहिचान गर्नु र समुदायमा कोरोनाका लक्षण भएकाहरूको निगरानी बढाउन नसक्नु हो । नेपालमा कोरोना देखिएकाहरूको सम्पर्कमा आएका करिब ९० प्रतिशतको पहिचान भएको भनिए पनि बाँकी १० प्रतिशतले मात्रै समाजमा संक्रमण बढाउने सम्भावना रहन्छ । अर्कातिर, परीक्षणको अवस्था कमजोर छ । १५५ देशको आँकडा हेर्दा हरेक १० लाख जनसंख्यामा ७ हजार ५ सय जनाको परीक्षण भैरहेको छ भने नेपालमा १० लाख जनसंख्यामा केवल १२१ जनाको । यही आँकडा भारतका हकमा १३७, पाकिस्तानमा २४८, श्रीलंकामा १५२ र भुटानमा १,५११ छ । परीक्षणका लागि अत्यावश्यक मेसिन र प्रयोगशालाको अभाव, रुघाखोकी लागेका र ज्वरो आएका सबैको सर्वसुलभ परीक्षणको सुविधा नभएको, भरपर्दो पीपीईको अभावले स्वास्थ्यकर्मीलाई सुरक्षा दिन नसकिएको र कोरोनाको संक्रमणबारे राज्यले सबै स्वास्थ्यकर्मीलाई आवश्यक प्रशिक्षण दिन नसकेका कारणसमेत परीक्षणको दायरा बढाउन सकिएको छैन । धेरै अस्पतालमा आइसोलेसन वार्डको कमी छ नै, कोरोनाको शंका भएर चेक गर्न जानेको उल्टै उपेक्षा गरिएकाले लक्षण भए पनि परीक्षण गराउन डराउनुपर्ने अवस्था छ । तसर्थ तत्काल अत्यावश्यक चिकित्सा सामग्रीको आपूर्ति गरी धेरैभन्दा धेरै स्वास्थ्य संस्थामा कोरोना परीक्षण र उपचारको क्षमता बढाउन जरुरी छ । सरकारले निजी अस्पतालसँग सहकार्य गरेर उचित बन्दोबस्त मिलाउनुपर्छ । महामारीका बेलासमेत नटेर्ने यस्ता अस्पताललाई कारबाही गर्न सक्नुपर्छ ।यो न सरकारलाई पूरै दोषी करार गर्ने, न सरकारले अरूका सुझावलाई आक्रमण सम्झेर जाइलाग्ने समय हो । संकट सम्पूर्ण समाजमाथि बज्रिएको छ भने रोकथाम नियन्त्रणमा पनि सम्पूर्ण समाजको संलग्नता आवश्यक छ । यो बेला सरकारले मुख्य राजनीतिक दललगायत सबैको सुझाव लिन, देखिएका कमजोरी सुधार्न, नीतिनियम लागू गर्दा समग्र असरलाई ध्यान दिन अनि अत्यावश्यक चिकित्सा उपकरण र सामानहरू तत्काल आपूर्ति गर्न जरुरी छ । नोट ः उपर्युक्त विचारसँग लेखकसम्बद्ध संस्थाको कुनै सम्बन्ध छैन ।"
सरकारको बोली र व्यवहारमा बेमेल,"कोरोना भाइरसले व्यवसाय, उद्योग, यातायात र कृषि क्षेत्रमा प्रत्यक्ष असर गरेको छ । दूधजन्य पदार्थ, माछामासु, फलफूल र तरकारी अलिअलि बिक्री भइरहेको छ । तर, पुष्प व्यवसायीको काम ठम्प छ । विदेशबाट आयात हुने फूल प्रतिस्थापन गर्दै अहिले पुष्प व्यवसायमा हामी आत्मनिर्भर छौं । राज्यको ठूलो सहयोग र किसानको मिहिनेतले यो सम्भव भएको हो । कोरोना भाइरसले पुष्प व्यवसायलाई जोखिममा परेको छ । यो महामारीले पुष्प व्यवसायी विस्थापित हुन नपरोस् । राज्यले दिने राहत कार्यक्रममा पुष्प किसानलाई पनि सम्बोधन गर्ने आशा लिएको छु । आउने दिनमा कृषिलाई प्राथमिकतामा राख्नुपर्ने देखिन्छ । रामेश्वर बासी, चाँगुनारायण९, ताथलीफेरि लकडाउनको अवधि बढाइयो । सबैजसोले घरमा थुनिएर बस्नुपरेको छ । घरभित्रको उकुसमुकुस जीवन व्यतीत गर्न केही हदसम्म मोबाइल र इन्टरनेटले सहज बनाएको छ । हामी त्यसै पनि कम से कम केही घण्टा सामाजिक सञ्जाल चलाएर बिताइदिन्छौं । मानिसअनुसार मोबाइल चलाउने अवधि फरक पनि हुन सक्छ । लकडाउनमा इन्टरनेट नहुँदो हो त दिन कटाउन कति कष्टकर हुँदो हो, कल्पना पनि गर्न सकिँदैन । प्रायः सहरी क्षेत्रमा इन्टरनेटप्रदायक कम्पनीको सुविधा उपलब्ध भए पनि ग्रामीण भेगमा दूरसञ्चार सेवा मात्र पुगेका छन् । लकडाउन घोषणासँगै नेपाल टेलिकम, एनसेलजस्ता प्रमुख दूरसञ्चार सेवाप्रदायकले रिचार्जमा बोनस, कल तथा इन्टरनेट शुल्कमा २५ प्रतिशतसम्म छुट र सहुलियत दरसहितको नयाँ डेटा र भ्वाइस प्याकको अफर ल्याए । लकडाउनलाई यो अफर र छुट केही सहज बनाउन मद्दत गरेको छ । साथै स्वास्थ्य मन्त्रालयसँगको सहकार्यमा एसएमएस, अटोमेटेड सिस्टम कल तथा सीआरबीटीपीआरबीटीमार्फत साबुनपानीले हात धुन र घरभित्रै बस्न आह्वान गर्दै कोरोना भाइरससम्बन्धी जानकारी प्रवाहमा पनि दूरसञ्चार कम्पनीहरू सक्रिय छन् । कर्पोरेट सामाजिक उत्तरदायित्वअनुरूप नेपाल टेलिकम र एनसेलले कोरोना रोकथाम कोषमा सरकारलाई निकै रुपैयाँ अनुदान दिए । २०७२ सालको भूकम्पमा जस्तै विपत्मा दूरसञ्चार क्षेत्रको राम्रो भूमिका देखियो । अनमोल केसी, वानेश्वर, काठमाडौंविद्यानाथ कोइरालाको यसरी घरमै पढाइ सान्दर्भिक लाग्यो । अहिलेको समयमा घरमै पढ्ने र पढाउने वातावरण आवश्यक छ । कोरोना भाइरसले लगभग ८० लाख विद्यार्थीको पढाइमा प्रत्यक्ष प्रभाव परेको छ । कोरोनाकै कारण करिब ४ लाखले एसईई परीक्षा दिन पाएनन् । परीक्षा हुने हो कि नहुने हो अन्योल छ । विद्यमान शिक्षा प्रणालीलाई समय सान्दर्भिक परिमार्जनसँगै पठनपाठनलाई सुचारु गर्ने विकल्प कोइरालाले दिएका छन् । शिक्षाको जिम्मा संविधानले स्थानीय तहलाई दिएको छ । तर व्यवहारमा संघीय सरकारले नै स्थानीय र प्रदेश सरकारलाई शिक्षा सञ्चालनको सवालमा त्यति विश्वास गरेको देखिँदैन । सबै विषयमा जस्तै शिक्षामा पनि संघले हस्तक्षेप गरेको छ । विपत्मा बालबालिकाको शिक्षा पाउने अधिकार कसरी सुनिश्चित गर्ने भन्ने दूरगामी योजना तीनै तहका सरकारसँग छैन ।कोरोना भाइरसको नियन्त्रण कहिलेसम्म हुन्छ भन्ने अनिश्चित छ । यो अवस्थामा विद्यार्थीको समयलाई खेर फाल्नु हुन्न । सरकारले कसरी पढाइ सुचारु गर्न सकिन्छ भन्नेमा गृहकार्य गर्न आवश्यक छ । विद्यालय तथा विश्वविद्यालयको पढाइ घरबाटै कसरी सुचारु गर्ने भन्ने प्रश्न अहिले उब्जिएको छ । यो प्रश्नको हल नगर्ने हो भने शिक्षा क्षेत्र पछि पर्ने देखिन्छ । कोरोनासँग लड्दै शिक्षा मन्त्रालयले शैक्षिक सत्र सुचारु गर्ने उपायको खाका कोर्न ढिला भइसकेको छ । कहिले कोरोना नियन्त्रण हुन्छ अनि जनजीवन सामान्य भएपछि स्कुलकलेज चलाउने भन्दै दाउ कुरेर बस्ने हो भने शिक्षा क्षेत्र डामाडोल हुन्छ । अहिलेका शिक्षा जनशक्तिलाई तीनै तहका सरकारहरूले प्रविधिमैत्री बनाउन जरुरी छ । शिक्षा क्षेत्रका सरोकारवाला पक्षहरूले तत्काल यो समस्यालाई सम्बोधन गर्न वैकल्पिक उपायको खाकासहित योजना बनाएर अगाडि बढ्न ढिला नगरौं । गोविन्द विक, बूढानीलकण्ठ१२, काठमाडौंयतिबेला विदेशमा अलपत्र परेका नेपालीको अवस्थाबारे नेपाल सरकार जानकार नै होला र हुनुपर्छ । सम्बन्धित देशहरूले आफ्ना नागरिक फिर्ता लैजाऊ भनेर प्रत्यक्ष भनिरहँदा पनि सरकार नाजवाफ भएर बसेको छ । जुन लज्जाको विषय हो र आफ्ना नागरिकप्रति राज्यको गैरजिम्मेवार व्यवहारको पराकाष्ठा पनि हो । विदेशमा नेपाली कामदार बेरोजगार हुनु भनेको देश भित्रने रेमिट्यान्स शून्य हुनु हो । उनीहरूले नै स्वदेश भित्र्याएको अर्बौं रकमले आफ्नो खल्ती भर्ने सरकार आज ती मजदुरहरू जीवनमरणको दोसाँधमा हुँदा वास्ता गर्दैन । कि त सरकारले उनीहरूलाई आफ्नो देशका नागरिक होइनन् भनेर भन्ने हिम्मत गर्नुपर्छ होइन भने अलपत्र परेका आफ्ना हजारौं नागरिकका बारेमा सरकार किन मौन बसेको हो ? यतिबेला विदेशमा हुनेहरू गाँस न बासको भएर अलपत्र परेका समाचारहरू आइरहेका छन् । दूतावासले पनि पीडितको गुनासो नसुनेको भन्ने कुराहरू आइरहँदा यसबारेमा पनि सरकार मौन छ । यदि नेपाल ल्याउन नसक्ने नै भए पनि सम्बन्धित देशहरूसँग समन्वय गरेर आफ्ना नागरिकलाई खान र बस्न व्यवस्था मिलाउन सक्नुपर्छ । सरकारको बोली र व्यवहार नै मेल खाँदैन र बालुवाटारबाट विश्व नियाल्ने दुष्प्रयास गरेर त्यसले समस्याको समाधान हुँदैन । कुन दुलोबाट पैसा आउँछ र खान पाइन्छ भन्नेमा मात्रै सरकारको ध्यान केन्द्रित भएजस्तो लाग्छ किनकि चीनबाट स्वास्थ्य सामग्री खरिद गर्दा नै सरकारले त्यसको उदाहरण प्रस्तुत गरिसकेको छ । सुजन देवकोटा, पालुङटार४, गोरखा संक्रमितको संख्या हाम्रोमा दिनैपिच्छे बढ्दो छ । सहरी क्षेत्रमा काम गर्नर् ेमजदुर खाद्यान्न संकट भएपछि हिँडेर नै घर पुग्ने यात्रामा छन् । मजदुरहरूलाई आफूले काम गरिरहेको अड्डाका साहूले वास्ता गर्दैनन् । सहरमा न खानलाई अन्न छ न बस्नलाई बास, न त गन्तव्यमा पुग्ने आस ! उता भारतबाट खुला बोर्डर हुँदै आउनेको संख्या दिनदिनै बढ्दै जाँदा कोरोना संक्रमणको त्रास पनि उत्तिकै छ । हाम्रो समाजमा चेतनाको कमी छ । लकडाउनको समयमा राज्यको नीति निर्देशनलाई पालना राम्रोसँग गरिएको छैन । अत्यावश्यक कामबाहेकका मानिसहरू पनि रोड र गल्लीहरूमा भौंतारिइरहँदा प्रहरी प्रशासनले लाठी प्रहार त गर्ने नै भयो । हाम्रो स्वास्थ्य प्रणाली काम नलाग्ने छ । संक्रमण फैलिएमा भयावह स्थिति आउँछ । त्यसैले हामी अहिलेको समयमा घरभित्र बस्नुको विकल्प छैन । हरेक तहका मानिसलाई घरभित्र किन बस्ने भन्ने कारणको बारेमा राज्यले बताउनुपर्छ । स्थानीय तहले पनि जानकारीमूलक सन्देश प्रवाह गर्ने हो । सीमामा अनावश्यक आवतजावत बढी भएकाले पहिले सीमा व्यवस्थापनमा राज्यको ध्यान जान आवश्यक छ । भारतमा पनि अहिले संक्रमण फैलिरहेको डरलाग्दो स्थिति छ । अर्कोतिर सहरबाट मानिसहरू गाउँ फर्कन थालेका छन् । यसरी गाउँ फर्कने मानिसको पनि स्वास्थ्य जाँच गरिनुपर्छ । गाउँमा आम्दानीको स्रोत कृषि मात्र हो । उद्योग कलकारखाना छैन । त्यसैले कृषिमा आधारित उत्पादनमूलक समुदायको ध्यान जानुपर्छ । उत्पादनयोग्य जमिनमा सिँचाइको सुविधा पुर्याई जल, जमिन, जंगल र जडीबुटी प्रयोग सही ढंगले योजना बनाइन गर्नु जरुरी छ । यसका लागि सरकार र समुदायसँगै काम गर्नुपर्छ । यसरी यो रोगको निधानपश्चात् कृषि, पर्यटन, उद्योग र पशुपालनमा जोड दिई उत्पादित सामानहरूको बिक्री वितरणको बन्दोबस्त सरकारले गर्ने हो भने मात्र सियोदेखि मियोसम्म अनि सुनदेखि नुनसम्मको हाम्रो परनिर्भरताको अन्त्य अवश्य हुनेछ । खिमराज गिरी, लमजुङ पीताम्बर शर्मा सरकार नै लकडाउनमा छ अन्तर्वार्ता मननीय लाग्यो । किनभने कोरोना भाइरस संक्रमणको विश्वव्यापी भइरहेको र यसको चपेटामा नेपाल पनि परेको बेला सरकारले विपत्सँग जुध्न विभिन्न ऐन बनाए पनि कार्यान्वयनमा ल्याउन सकेन, संघीयताअनुरूपको अधिकार र दायित्व बाँडफाँड गर्न पद्धति र संयन्त्र निर्माण गर्न सकेन । एकैचोटि संघबाट हुकुमी शैलीले काम गर्न खोज्यो । अझै महामारी आइनसके पनि तयारी गर्न सकेन । निकट भविष्यमा सुदूरपश्चिमदेखि पूर्वसम्म महामारी फैलिएमा र लामो लकडाउन गर्न परेमा आवश्यक खाद्यान्न उत्पादन, भण्डारण, आपूर्ति एवम् ढुवानी व्यवस्थाजस्ता विकल्पसहितको योजना बनाउन सकेको छैन । २०७२ सालको भूकम्पले सिकाएको पद्धति, योजना र बनाएको ऐनलाई संघदेखि स्थानीय तहसम्म कार्यान्वयन गरिदिएको भए संघीयताको मोडेल पनि बुझिन्थ्यो । विपत् व्यवस्थापन ऐन त बनायौं तर अहिले काम गर्ने बेला ठाडो आदेशको भरमा गर्नुपरेको छ । संघमा बसेर केही थान व्यक्तिले आदेश दिएको भरमा यो कोरोना महामारी पार लगाउन सकिँदैन । संघीय व्यवस्थामा संघीय सरकारले योजना निर्माण गर्ने हो । कार्यान्वयन स्थानीय तहले गर्छ । स्थानीय तहका जनप्रतिनिधिलाई प्रत्येक घरको आर्थिक अवस्थादेखि सम्पूर्ण कुराको जानकारी हुन्छ । किनभने उनीहरूले यो आकलन चुनाव लड्नेताका गरेका हुन्छन् । तथ्यको जानकारी लिन र स्रोतको परिचालन संकटको बेला तिनै स्थानीय राजनीतिकर्मीले सहजै गर्न सक्छन् । प्रदेश सरकारले पनि स्थानीय सरकारलाई केकस्तो कुराको अभाव रह्यो विचार गर्नुपर्ने हुन्छ । सबै तहको सक्रियता नभई यो महामारीबाट पार पाउन सकिन्न । लकडाउन लम्ब्याएर मात्र कोरोनाको समस्या समाधान हुने होइन । गंगाराज अर्याल, पाणिनि८,अर्घाखाँचीभूलसुधारवैशाख १ गते कान्तिपुरमा प्रकाशित कूटनीतिमा उपलब्धि कम, बहस बढी शीर्षक समाचारमा परराष्ट्रमन्त्री प्रदीप ज्ञवाली वासिङ्टन भ्रमण (डिसेम्बर १७२१, २०१८) मा पुगेर मिलेनियम च्यालेन्ज कर्पोरेसन (एमसीसी) सहित आपसी सहयोगका विविध पक्षमा दोहोर्याउँदै प्रतिबद्धता जनाएकोबारे संयुक्त विज्ञप्ति जारी गरिएको हुनुपर्नेमा भूलवश त्यहाँ सम्झौता गरिएको आशय उल्लेख भएकामा सच्याइएको छ । प्रधान सम्पादक"
प्रदीप गिरिसँग लकडाउन,"सरकारले जनतालाई कोरोना महामारीबाट जोगाउन लकडाउन गर्नुभन्दा दुई दिनपहिले जनकपुरधाम सहरमा प्रवेश गर्दा कोरोनाको चर्चा कतै सुनिएको थिएन । कोरोनाको ठाउँमा प्रधानमन्त्री खड्गप्रसाद शर्मा ओलीको मृगौला प्रत्यारोपणपछिको अस्वस्थता चर्चामा थियो । त्यसको दुई दिनपछि प्रधानमन्त्री ओलीको प्रत्यारोपित मृगौलाबाट जनताको ध्यान एकाएक हट्यो । त्यसको ठाउँ कोरोना भाइरसले लियो । नेपाली जनताको कोरोना अर्थात् खप्परको माथिल्लो भाग मा यो भाइरसको प्रहारले देश कति पछाडि धकेलिने हो, त्यसको अन्दाज गर्नसक्ने अवस्थामा अहिले कोही देखिएको छैन । एक पटक महामारी साम्य हुने बाटामा लागोस्, त्यसपछि मात्रै हिसाबकिताब सुरु हुन थाल्छ ः देश कति हजार किलोमिटर पछाडि धकेलियो ? अहिले त नेपाली जनता अलमलमा छन् । यस्तो अदृश्य संकटको कल्पना जनताले कहिल्यै गरेका थिएनन् । २०७२ को भुइँचालोले देशलाई कति पछाडि धकेल्यो, त्यसको हिसाबकिताब भइसकेको छैन । त्यसपछिको नाकाबन्दीबाट कति नोक्सान भयो, अहिले त्यसको मूल्यांकन पनि कठिन नै छ । अब आएर यो विश्वविनाशक भनिने महामारीले नेपाल जस्तो सानो देशका जनतालाई कहाँ पुर्याउने हो ?लकडाउनले संघीय राजधानी काठमाडौंलाई हक्क न बक्क बनाएको छ । सहरमा कोलाहल, धूलो, धूवाँ र दुर्गन्ध ठप्प भएको छ । राजनीतिक बन्दका बेला र अहिलेको लकडाउनमा खासै फरक छैन । राजनीतिक बन्दका समयमा सरकार र दलका बीच विवाद र खटपट हुने गर्थ्यो । अहिले त्यो बन्द छ । सरकार र प्रतिपक्षका बीच सहमतिको फूल ढकमक्क फुलेकाले विवाद बन्द भएको भने होइन । सरकारको हातमा भय विस्तारको यस्तो हतियार छ, जसको प्रभाव कुनै एक देश वा कुनै एक सहरमा सीमित हुँदैन । कोरोना महामारीले जनताको मन अशान्त तुल्याएको छ ।लकडाउनपछि, पर्सादेखि सप्तरीसम्म, मधेशका सबै जिल्लाका सहरबजार बन्द भए । सार्वजनिक यातायात ठप्प भए । किन यस्तो भयो ? सामान्य जनतालाई केही थाहा थिएन । सरकारले जति सूचना दिएको थियो, त्यो पर्याप्त थिएन । सरकारी सूचनाले सामान्य जनतालाई विषयको गम्भीरता बुझाउन सक्दैनथ्यो । यसै पनि, कोरोना शब्द न जनताका लागि सजिलो थियो, न त शब्दका अर्थ नै सरल थिए । सामाजिक सञ्जाल र अनलाइन मिडियाले कोरोना खोतल्ने निकै राम्रो प्रयास गरे तर त्यो पर्याप्त थिएन । हामी सूचना र समाचारको दुनियाँका गम्भीर खेलाडी होइनौं । अलिकति जानकारी पाउनासाथै आफ्नो दृष्टिकोण बनाइहाल्ने बानी छ हाम्रो । कोरोना महामारीबाट जोगिन मानिसमानिस दूरी राख्नुपर्ने र घरबाट निस्किन नहुने चेतावनी नदिइएको भए अहिलेसम्म कति मानिसले देवीदेवताका नाममा भाकल गरिसकेका हुने थिए ! कतिले अहोरात्र भजनको आयोजना गरिसकेका हुन्थे ! अहिले सबै चुमुक्क परेका छन् । काठमाडौं सहरमा प्रहरीले स्वास्थ्य कार्यकर्ताको काम राम्रोसँग गरेको छ । बिहान चार बजेदेखि काममा खटिने प्रहरीको भाषा खस्रो र अश्लील हुने गरेको सही हो । त्यति त जनताले आफैं पनि बुझ्ने चेष्टा गर्नुपर्छ । कतिपय कुरा यस्ता हुन्छन्, जुन बुझाउन मुस्किल हुन्छ ।भ्रमणको सन्दर्भमा, सिरहा जिल्लामा सांसद प्रदीप गिरिसँगको भेट ज्ञान र परिस्थितिका बीच सन्तुलन मिलाउन खोज्ने एउटा अवसर थियो, स्तम्भकारका लागि । कोरोना महामारीबारे सरकारले सूचना प्रसार गर्नुभन्दा दुई दिनअघि जनतासँग भेटघाटका लागि आफ्नो चुनाव क्षेत्र आएका गिरि लकडाउनपछि विकसित परिस्थितिका कारण चिन्तित थिए । जनता एकाएक विपत्मा धकेलिएका थिए । सरकारसँग विपत्विरुद्ध कुनै तयारी थिएन । गिरिले स्पष्ट शब्दमा बताए, कोरोना भाइरसबाट देशलाई जोगाउन असाधारण क्षमता भएको राजनीतिक पुरुषको आवश्यकता छ । केपी ओलीमा त्यो छैन ।सिरहा जिल्ला दलितको किल्ला मानिँदै आएको छ । ज्यालामजदुरी नगरी यहाँका मात्रै होइन, देशका अधिसंख्यक दलितको मुखमा माड लाग्दैन । कोरोना महामारीका कारण लकडाउन सुरु भएपछि काम ठप्प भएको थियो । दलित संकटमा परेका थिए । गिरिको सक्रियतामा लहान नगरपालिकाका दलित बस्तीमा अहिले राहत वितरण निरन्तर रहेको छ । राहत कार्यलाई अझ धेरै पीडित समुदायबीच पुर्याउने काममा गिरिको अग्रसरता रहेको छ । जनताको अवस्था देखेर गिरि दुःखी थिए । दैनिक श्रम नगरी खान नपाउने जनताका लागि आर्थिक प्याकेजको व्यवस्था गरिएको थिएन । लकडाउनभन्दा पहिले सरकारले खोलाकिनारमा गिट्टी कुटिरहेका र अति विपन्न अवस्थामा बाँचिरहेका जनताबारे अलिकति पनि गम्भीरतापूर्वक नसोचेकामा गिरिमा विषाद र व्यग्रताको भाव थियो । उनी भन्दै थिए, एउटा महामारीले अहिले सरकारलाई हाराबारा खेलाएको छ । प्रधानमन्त्रीलाई देशको अवस्थाको जानकारी छैन । उनको मुखबाट अहिले अर्थ न बर्थका महावाणी प्रकट भइरहेका छन् । कोरोना संकटले अप्ठेरोपनको सिर्जना गरेको छ । चेतनाको नाममा जनताले लाठी खाइरहेका छन् । जनताको ज्यान जोगाउने नाममा भएको त्यो परिदृश्य कसैबाट लुकेको छैन । जनताको ज्यान जोगाउने नाममा राज्यले यस्तो काम गरेको हो ? यो वाक्यको व्याकरणगत संरचना पनि आफैंमा दोषपूर्ण छ । यही दोषपूर्ण संरचनाले हाम्रो राजनीतिक अवस्थालाई देखाउँछ ।भूकम्प होस्, नाकाबन्दी वा कोरोना, गिरिको विचार प्रक्रियामा कुनै अन्तर आएको छैन । २०३६ को ऐतिहासिक विद्यार्थी आन्दोलनदेखि २०७४ मा गणतान्त्रिक नेपालको संविधान निर्माणसम्म उनले क्रान्ति वा आन्दोलनको विफलता औंल्याउँदै आएका छन् । उनका भनाइहरू स्पष्ट छन् वास्तविक कुरा के हो भने, अहिलेसम्म कुनै पनि दलका नेताहरूले देशको प्रमुख समस्या बुझ्न सकेका छैनन् । क्रान्ति भयो, ठीक छ । संसदीय लोकतन्त्र आयो । त्यतिले पुगेन, गणतन्त्र आयो । यी परिवर्तनहरूका कारण एक दल वा व्यक्तिबाट अर्कोमा सत्ताको हस्तान्तरण त भयो, तर राज्यको रूपान्तरण भएको छैन । किन भएन ? बारम्बार संघर्ष, क्रान्ति, विद्रोह भइसक्दा पनि किन हुन सकेको छैन ? गिरिको विचारमा, मनुष्यको सबभन्दा प्रिय वस्तु हो उसको ज्यान । मनुष्य मात्रै होइन, कुकुर र बिरालोदेखि संसारका सबै प्राणी आफ्नो ज्यान बचाउनका लागि जस्तोसुकै प्रतिकार र जस्तोसुकै संघर्ष गर्न तयार हुन्छन् । प्राणीमा चेतनाको अभाव हुन सक्छ । त्यस्तो चेतना दिने काम हो राज्य र सञ्चार माध्यमको । जनतामा चेतना प्रवाहित नगरी उसको ज्यानको जिम्मा लिनु राज्यको हास्यास्पद कदम हो । यस विपरीत, प्रधानमन्त्री ओली अहिले आफ्ना मन्त्री तथा अन्य सहयोगीलाई सञ्चार माध्यमबाट दूरी बढाउने निर्देश दिँदै छन् । सूचनालाई लुकाएर, थिचेर, बन्द गरेर राख्दा अन्ततः त्यसले विस्फोटक रूप लिन्छ । प्रधानमन्त्री ओलीका वरिपरि जम्मा भएको स्वार्थसमूहको समर्थन र संवर्द्धन यस्ता निर्णयको एउटा कारण हो । जुन वर्ग, व्यक्ति वा जातिको हातमा मुलुकको सारा डाडुपनिउँ छ, त्यसको वर्गीय हित यस्तै वक्तव्य र निर्देशमा केन्द्रित रहन्छ । राजनीतिक स्वतन्त्रताको नाममा अहिले देशमा दुइटा वा तीनटा पार्टीमध्ये एउटालाई भोट दिन अभिशप्त छन् जनता । बेलायत, अमेरिका र अरू देशमा पनि यस्तै छ । यी देशहरूमा बेलाबेला झीनो स्वरमा आवाज उठ्ने गर्छ जनप्रतिनिधिलाई फिर्ता बोलाउने अधिकार (राइट टु रिकल) हुनुपर्छ । जनप्रतिनिधिलाई फिर्ता बोलाउने अभिक्रम कहीँ सुरु हुँदैन । नेपालमा यो कानुन बनाएर लागू गर्न आवश्यक संविधान संशोधन हुन सक्यो भने यो कुरा विश्वकै लागि सबक हुनेछ । गिरिको भनाइ थियो । स्थानीय सत्ता अस्तित्वमा आएको छ । स्थानीय निकायले पाएका थोरबहुत अधिकारको सदुपयोग गरेका छैनन् स्थानीय जनप्रतिनिधिले । गिरिको विचारमा, यसको कारण स्पष्ट छ । ठूला मानिसले जस्तो व्यवहार गर्छन्, सानाले त्यसैको सिको गर्छन् । त्यो रवाफ र फुर्ती अहिले प्रधानमन्त्री ओलीमा छ । राष्ट्रपति विद्यादेवी भण्डारीमा छ । आज जनप्रतिनिधिले आफूलाई जनताको मालिक ठान्छ । यो हो विडम्बना ।गिरिसँग वैचारिक वार्ताको अवसर लकडाउनको उपलब्धि थियो । लकडाउनमा मधेशबाट काठमाडौं फर्किनु अर्को चरम कष्ट थियो । काठमाडौंबाट पैदल सयौं किलोमिटर पार गरेर घर पुग्ने तमन्ना बोकेका मानिसको लर्कन कहिले आफ्नो गन्तव्यमा पुग्ला ? कस्तो होला मानिसको यो लर्कनको खप्परको माथिल्लो भाग ?"
राजधानीलाई नदुखेको सुदूरपश्चिम,"सरकारले लकडाउन अवधि बढाएको छ । संसारको आधा जनसंख्या घरभित्र बसेको यो बेला नेपाली पनि घरबन्दीमै छन् र यो अहिलेको निर्विकल्प अवस्था पनि हो । कोरोना भाइरसको सबैभन्दा उच्च जोखिम सुदूरपश्चिममा देखिएको छ । देशले अति सतर्कता अपनाइरहेको यस घडी प्रधानमन्त्रीले लकडाउन चाँडै नखुल्ने र भावनामा बगेर सरकार कमजोर नबन्ने घोषणा गरेका छन् । भावनामा नबग्ने कुरा कुन सन्दर्भमा भनिएको हो, बुझ्न सकिँदैन, तर भोको पेट काखीमा नानी च्यापेर राजधानीबाट पैदलै घरतिर निक्लिएकाहरू होऊन् वा धार्चुला, गौरीफन्टा र गड्डाचौकीमा सिमानातिर आँखा लगाएर बसेका नेपाली नागरिक हुन्, तिनको तस्बिर भने मनमस्तिष्कमा आइरहन्छ । यिनै जमातप्रति भावुक बनेर देशमा संकट ननिम्त्याऔं भन्ने आशय थियो कि प्रधानमन्त्रीको ? सुदूरपश्चिम राजधानीका लागि सधैं सुदूर नै रह्यो । यहाँका असंख्य सम्भावनालाई देश विकासको मूलप्रवाहमा समेट्ने कुरा होस् वा यहाँका डरलाग्दा विभेद, गरिबी र अन्धविश्वासका भाइरसहरूको संक्रमणलाई निर्मूल गर्ने सवाल, कहिल्यै राजधानीको प्राथमिकतामा परेनन् । कति अवस्थामा त राजधानीका मानिसहरू सुदूरपश्चिमका बासिन्दालाई अर्कै ग्रहका प्राणीजस्तो व्यवहार गर्न पनि पछि पर्दैनन् । अहिले पनि सुदूरका हजारौं जनताले सीमापारिबाट सबै नियम मान्न तयार छौं, स्वदेश पस्न देऊ भनिरहँदा हाम्रा प्रधानमन्त्री भावनामा नबग्ने अडान लिन्छन् । तर, उनैको पहलमा चीनबाट विद्यार्थीहरूलाई जहाज चढाएर भित्र्याइएको सम्झिँदा भने भावनामा बग्ने कुरा नेपालभित्रका र भारतबाट देश फर्कन खोज्ने विवश मजदुरका लागि मात्र हो कि भन्ने भान हुन्छ । कुनै पनि प्रकोप आफैंमा विभेद बोकेर आउँदैन । तर यसले विभिन्न समुदाय, वर्ग, लिंगमा पार्ने प्रभाव विभेदकारी हुन सक्छ । उदाहरणका लागि, अमेरिकामा कोरोना भाइरसका कारण मृत्यु हुनेहरूमा गोराभन्दा काला बढी रहेको तथ्य सार्वजनिक भएको छ, जसले अमेरिकी समाजमा व्याप्त जातीय विभेदलाई उजागर गरेका तर्कहरू पनि अगाडि आएका छन् । त्यस्तै, लकडाउनका बेला महिला र बालबालिकामाथि हिंसा, बालबालिकामाथि घरभित्र र अनलाइनमा दुर्व्यवहार बढिरहेका तथ्यहरू बाहिरिएका छन् । संयुक्त राष्ट्रसंघका महासचिवले हरेक देशले महिला र बालबालिकालाई केन्द्रमा राखेर आफ्ना योजना अगाडि बढाउन आह्वान गरेका छन् । यस परिवेशमा, अत्यन्त जोखिममा रहेका अति सीमान्तकृत, महिला, बालबालिका, अपांगहरूका लागि केकस्ता योजना तर्जुमा गरिएका छन् भन्नेबारे जनतालाई सुसूचित गर्नुको सट्टा सरकार प्रमुखबाट भावनामा नबग्ने भन्नेजस्तो असंवेदनशील अभिव्यक्ति आउनु साँच्चै दुःखदायी छ । नेपालको मानव विकास सूचकांकमा सुदूरपश्चिम औसतभन्दा तल छ । पहाडी जिल्लाको जनसंख्याको ४४ प्रतिशत मानिस गरिबीको रेखामुनि छन् । आर्थिक अवसर न्यून रहेको यस प्रदेशका धेरै मानिस भारतमा मजदुरी गरेर जीवनयापन गर्छन् । कमैया, हलियाजस्ता दास प्रथाका अवशेष यही प्रदेशमा थिए । अहिले पनि मुक्त भनिएका कमैया र हलियाको जीविकोपार्जनका समस्या जस्ताको तस्तै छन् । जातीय विभेद र महिला भेदभाव चरम छ । तर यी विषय राजनीतिक मुद्दामा पर्दैनन् । राजनीतिज्ञहरूका लागि यस्ता मुद्दा सामाजिक र संस्कारसम्बद्ध विषय हुन्, जसले राजनीतिक परिप्रेक्ष्यमा ग्लामरस भूमिका खेल्दैनन् । त्यसैले तिनको समाधान जतिसुकै क्रान्तिकारी नारा घन्काउने दलद्वारा पनि खोजिँदैन । कोरोना भाइरसको संक्रमणबाट बच्न संसारको नारा छ घरभित्र बसौं, हात धोऔं । हो, घरभित्र बस्नु, सामाजिक दूरी कायम गर्नु र हात धुनुको अहिलेलाई विकल्प छैन । तर तिनले कहाँ बस्ने, जसको ओत लाग्ने घर छैन ? तिनले कसरी सामाजिक दूरी कायम गर्ने, जो तीनचार परिवार एउटै घरमा बस्न बाध्य छन् ? तिनले हात कसरी पटकपटक धुने, जसको साबुन किन्न सक्ने हैसियत छैन र पानी लिन घण्टौं हिँड्नुपर्छ ? तिनले के गर्ने, जसलाई उपल्लो भनाउँदा जातिको धारा छुन मनाही छ र एउटा गाग्री भर्न घण्टौं कुर्नुपर्छ ? सीमापारि एउटै त्रिपालभित्र वा एकै कोठामा कोचिन बाध्य नेपालीहरूले सामाजिक दूरी कसरी कायम गर्ने ? सुदूरको एउटा सीमान्तकृत समुदायलाई यहाँ उदाहरणका रूपमा लिन सकिन्छ । नेपाल सरकारले सन् २००८ मा हलिया मुक्तिको घोषणा गर्यो । २०१३ मा सरकारले हलिया पुनःस्थापना कार्ययोजना ल्यायो र मुक्त हलियालाई वर्गीकृत गर्दै घर, जग्गा र घर मर्मत सुविधा दिने घोषणा गर्यो । सुदूर र मध्यपश्चिमका बाह्र जिल्लाका १६,९५३ परिवार मुक्त हलियाका रूपमा सूचीकृत भए । तीमध्ये ७,८९८ परिवार मात्र मुक्त हलिया कार्ड पाउनेमा परे, जुन पहिचान भएकाको ४७ प्रतिशत मात्र हो । २०१९ को अन्त्यसम्म आएर ७,८९८ परिवारमध्ये धेरैले घर निर्माण वा मर्मत वा जग्गाका लागि सहयोग पाए, तर बाँकी ८ हजारभन्दा धेरैले अझै सुविधा पाएका छैनन् । लगतमा विविध कारणले नाम छुटेका, सूचीकृत हुन नसकेका र सूचीकृत भएर पनि कार्ड पाउन नसकेका हलियाहरू अझै घरबारविहीन छन् । तर तीबारे सुन्न चाहँदैन सरकार । उसको भनाइ छ हलिया समस्या समाधान भैसक्यो, छुट भएकाहरूलाई सुविधा दिन सकिँदैन । कोरोना संकटमा सरकारले घरभित्रै बस्न गरेको आग्रहलाई अब तिनले कसरी पालना गर्नु ?कोरोना संक्रमणको उच्च जोखिममा हलियाजस्तै वर्ग छन् । देशका सहरबजारबाट भोकैप्यासै पैदलै घरतिर गइरहेका मजदुर, सीमापारि रोकिएका नेपाली, क्वारेन्टिनमा बसेका वा भागेका, आफ्नै घर आउन पनि महाकालीमा हेलिन बाध्य भएकाहरू राज्यका नजरमा नागरिक हैनन् ? तिनको आधारभूत मानव अधिकारको रक्षा गर्नु सरकारको दायित्व हैन ? हाल भारतबाट मात्र १ लाख ५० हजार हाराहारी मानिस सुदूरको नाकाबाट भित्रिएको प्रदेश सरकारको तथ्यांक छ । सुदूरपश्चिमबाट भारतमा काम गर्न जानेको सम्पूर्ण संख्या भने होइन यो । कति मानिस भारतमा मौसमी काम गर्न जान्छन् र कति स्थायी रूपमा उतै बसेर जीविकोपार्जन गर्छन्, राज्यसँग तथ्यांक छैन । किनकि यिनले ज्यालामजदुरी गरेर भित्र्याएको रकम रेमिट्यान्समा गनिँदैन । देशको अर्थतन्त्रमा यिनको योगदानको गन्ती हुँदैन । यसरी देश भित्रिनेमध्ये धेरैजसो भारतको कालापाहाडमा भारी बोक्ने छन् । सेक्युरिटी गार्ड वा भान्से वा भरिया वा स्याउ टिप्ने, उत्तराखण्डमा तीर्थयात्रीलाई डन्डी, कन्डी वा डोकामा बोक्ने, गलैंचा बेच्नेजस्ता काम गर्नेहरू पनि छन् । त्यस्ता काम गर्ने क्रममा कति नेपाली बेचिन्छन्, कति बाध्यात्मक श्रम र दासत्वपूर्ण जीवन बाँच्न बाध्य छन्, कति काम गर्दै गर्दा मर्छन्, यसको लेखाजोखा पनि राज्यसँग छैन । हरेक संकटले अवसर पनि ल्याएको हुन्छ । अहिले प्रदेश र स्थानीय सरकारका लागि कोरोना संक्रमण पनि एउटा अवसर हो । अब हरेक स्थानीय निकायले रोजगारीका लागि भारत वा अन्य देश जाने नागरिकको लगत राख्न सक्छ । यस्ता तथ्यांकलाई लिंग, जाति, कामको प्रकार, उमेर समूह आदिमा वर्गीकरण गरेर हेर्न पनि आवश्यक छ । हरेक पालिकामा कति भूमिहीन र घरवारविहीन छन्, तिनको जीविकोपार्जनको माध्यम के हो भन्नेजस्ता सूचना अद्यावधिक गर्न सके महामारीपछिको योजना तर्जुमा प्रभावकारी हुन सक्छ । तीनै तहका सरकारले विपन्न वर्गका निम्ति आर्थिक प्याकेज तर्जुमा गर्दा यसकै आधारमा प्राथमिकताका क्षेत्रहरू पहिल्याउन सक्नेछन् । महिला, बालबालिका, अपांगता भएकाहरू, दैनिक ज्यालामजदुरी गर्नेहरू, भारत वा अन्य देशबाट रोजगारी गुमाएर फर्किएकाहरूका निम्ति प्रभावकारी कार्यक्रम ल्याउन सक्नेछन् । तर यसका निम्ति तीनै तहका सरकार संवेदनशील हुनु जरुरी छ । राज्य सञ्चालकलाई जबसम्म यस्ता विषयले छुँदैनन्, समाज र देशको समग्र र समावेशी विकास सम्भव छैन ।"
एक मिटरको दूरीमा भुइँमान्छे,"कोरोना जोखिमको घडीमा सबैको अभीष्ट यो महाव्याधिलाई छल्नु रहेको छ । तर, सरकारी र सामाजिक भ्वाङहरूका कारण यो घडी अनिष्टमा अनुवाद हुने सम्भावना छ । कोरोना रोकथाम र नियन्त्रणमा सरकारको भूमिकासँगै नेतृत्वकर्ता र दलसँग आममान्छेको नाताको पनि व्याख्या हुँदै छ । आम जीवनको अभीष्ट र अनिष्टलाई ध्यानमा राखेर राज्यधर्मको परिभाषा खोजिँदै छ । संक्रमणको सम्भावित जोखिम र योसँग जुध्ने सरकारी तौरतरिका आफैंमा राजनीति हो । राजनीतिको पदचापबाटै आघातको आकलन गर्न सकिन्छ । कोरोना कम्पपूर्व भूकम्प आएको थियो । भूकम्प संकटमा राजनीतिले एक थान संविधान दियो, खड्गप्रसाद शर्मा ओली आफ्नो दल र देशको राजनीतिमा उदाए, कम्युनिस्ट नामधारी राजनीतिक शक्तिहरूको अभूतपूर्व एकता भयो र काठमाडौँसँग मधेसको सम्बन्ध कहिल्यै नभएको जसरी परिभाषित गरियो । कोरोना कम्पले अन्यत्रजस्तै यहाँको भूगोल, धर्म, जाति, लिंग, वर्गलाई चिनेको छैन । सबै त्रस्त छन् । भूकम्पको बेलाजस्तो आन्तरिक एवं भूराजनीतिक परिस्थिति अहिले छैन । प्रधानमन्त्री ओलीमाथि देश र जनतालाई स्वस्थ बनाउने दायित्व छ । उनले कोरोना कहरमा कस्तो चरित्रको प्रदर्शन गर्छन्, त्यसैबाट लोकतन्त्र अस्पतालमा रहिरहने कि डिस्चार्ज हुने तय हुनेछ । अनेक असहमतिलाई थाती राखी संकटसँग जुध्न आमजन, समुदाय र सरकार एकाकार हुनु सबैको दायित्व हो । भनिन्छ, ठूला मानवीय त्रासदीहरूले कैयौंपटक सामूहिक चेतनालाई बदलिदिन्छन् । प्रधानमन्त्री ओलीको ढंगढाँचामा सुधार देखिएको छैन । उनी बरु अहिलेको संकटबाट झन् शक्तिशाली हुने दाउमा छन् । विपत्का बेला सरकारका असल प्रयत्नहरूलाई सघाउनु प्रत्येक नागरिकको कर्तव्य हो । मधेसमा बाढीले वितण्डा मच्चाउँदा पहाडका बासिन्दा ओर्लिए र भूकम्पको परकम्पमाझ मधेसजनहरू पहाड उक्लिएका थिए । योपटक पनि काठमाडौंबाट पैदल मधेस झर्न खोज्नेहरूलाई विभिन्न घुम्तीमा सहयोग गर्नेहरू प्रशस्त देखिए । यही हाम्रो समाजको पुँजी हो । यता प्रधानमन्त्रीे ओलीले आफ्नो मन्त्रिमण्डलका सहयोगीहरूलाई सञ्चारमाध्यमबाट दूरी बढाउन उर्दी दिएका छन् । संकटका बेला सबै तप्काको समर्थन र सहयोग जुटाउन प्रधानमन्त्रीले नियमित संवादमा रहनुपर्ने हो, विनम्र र विवेकी भई आमविश्वास जगाउनुपर्ने हो तर उनी चुक्दै छन् । उनी कोरोनाकाललाई आफ्नो जयगानकालका रूपमा हेर्न चाहन्छन् । आफ्ना चूकहरू संकटको च्यादरले छोपिऊन् भन्ने उनको मनसाय छ ।लोकतन्त्रले सामान्य वा असहजकालमा समेत केही आधारभूत मूल्यको रक्षा खोज्छ । लोकतन्त्रलाई चलायमान हुनबाट रोक्नु भनेको सरकारले संविधानप्रदत्त अधिकारलाई प्राथमिकतामा नराख्नु हो । संकटसँग जुध्न लोकतन्त्रले सहयोग पुर्याउँछ भन्ने तथ्य स्थापित गर्ने अवसर हो यो । प्रभाव र असरको गहिराइका आधारमा आर्थिक क्षतिको अंकगणित त निकाल्न सकिएला, तर प्रधानमन्त्रीको बुझाइ, ठम्याइ र निर्क्योलबाट निर्माण हुने सत्तासूत्रका कारण उत्पन्न प्रभाव र असरको व्याख्या गर्दागर्दै संवैधानिक यात्राको लिक फेरिने जोखिम छ । यहीँनिर महात्मा गान्धी र प्रसिद्ध भारतीय नेता राममनोहर लोहियाको सन्दर्भ आउँछ । युवक लोहिया भन्ने गर्थे, चर्खा चलाएर उपनिवेशबाट कसरी मुक्ति पाउन सकिन्छ ? उनी यसलाई गान्धी के कारनामें मान्थे । एकपटक लोहियाले गान्धीलाई चिढ्याउन लेख लेखे र त्यसको एक प्रति गान्धीलाई पठाउँदै जवाफसमेत मागे । गान्धीले जवाफी पत्रमा लेखे, तिमीले मसँग जवाफको अपेक्षा गर्नु हुँदैनथ्यो । मलाई लाग्छ, तिमी आफूसँग असहमत पक्षको दृष्टिकोणप्रति अलिकति पनि सहिष्णु छैनौ । गान्धीको विरोधीको दृष्टिकोणप्रति सहिष्णु दृष्टिले लोहियाको मन छोयो । यो प्रसंगलाई उनले आजीवन सम्झिराखे । सन् १९६० ताका लोहियाले लेख लेखे, विरोधीको दृष्टिकोण बुझ्न नसक्नु वास्तवमा गम्भीर रोग हो । हामी आफ्नै विचारमा यति डुबेका हुन्छौं, जब अर्को व्यक्तिले आफ्नो पक्ष राख्छ, हाम्रो कार्यप्रणाली वा अभिमतका भ्वाङहरूतिर संकेत गर्छ, सुन्नै चाहन्नौं । हामी आफ्नै कुरा मात्र सुनिरहेका हुन्छौं । आफूसँग असहमत पक्षको दृष्टिकोण बुझ्नु र त्यसलाई मान्नु सर्वथा भिन्न कुरा हो । लोहियाले राजनीतिक दलहरूको कथनी र करनीको अन्तरलाई व्याख्या गर्दै भनेका थिए दलहरूका लागि कथित विशेष परिस्थिति को ओतमा सबै थोक जायज हुन जान्छ ।महामारीविरुद्ध राष्ट्रिय एकताको निर्माण प्रधानमन्त्री ओलीको प्रयत्नको जादुभन्दा पनि भयले उत्पन्न सहयोगात्मक परिस्थिति हो । सरकारले संकटका बेला आम विश्वास बढाउन सुशासन, समयबद्ध सञ्चार, राजनीतिक दलहरूसँग समन्वय, सरकारी संयन्त्रहरूबीच सामञ्जस्य, समयमै तयारीका चरणहरूको परिपालन, फुनगीका साथै भुइयाँको सरोकारजस्ता विषयहरूमाथि प्रशस्त प्रश्न उठाउने अवसर दिएको छ । फुनगी वर्गले प्रतिरोध क्षमता कसरी बढाउने भन्नेमा चासो राख्छ । त्यस्तै भुइयाँ वर्ग भोक कसरी मेटाउने भन्ने चिन्तामा अल्झिएको हुन्छ । सरकारले रुँदै गरेका जनताका आँसु पुछ्न सकिरहेको छैन । प्रधानमन्त्री ओली आफ्नै तालमा बाँसुरी बजाउँदै व्यक्तिगत दूरी बढाउनुको अर्थ सञ्चारमाध्यमसँग दूरी बढाउनु हो भन्न थालेका छन् । संकटले नेतृत्वको खोजी गर्छ, स्थापित गराउँछ र यदाकदा पतन पनि गराउँछ । सरकारको आलोचना गरिनुपर्छ, जसबाट जनताको उकुसमुकुसले सेफ्टी भल्भ पाउँछ । लकडाउनको अन्तर्य सरकारका चूकहरूप्रति चुप रहनु होइन ।एक लोककथामा भनिन्छ, जंगलमा मुसाहरू संवैधानिक स्वतन्त्रता पाएर रमाइरहेका थिए । जंगलवासीसँग एक थान संविधान छ भन्ने भरोसा थियो । सबै जंगलवासीले संविधान मानेका थिए । एउटा हात्ती थियो जसले बेलाबेला कानुन, मूल्य र मुसाहरूको आकांक्षा कुल्चिने गर्थ्यो । हात्तीलाई कसरी छेकबार लाउने भनेर एक दिन मुसाहरूको बैठक बस्यो । बैठक भइरहँदा हात्ती आइपुग्यो । भागदौड मच्चियो । एउटा मुसो रूखमा उक्लियो । संयोगले हात्ती त्यही रूखमुनि पुग्यो । हात्तीले यसो सुँड उठाएर सास फेर्दै गर्दा हाँगाको मुसो डरायो र झर्यो । तर, हात्तीको पिठ्यूँमै अड्कियो । यो देखेर दुलोभित्रबाट अरू मुसा कराउन थाले, अरे नडराऊ ! जोडले कुल्च ! यति थिच कि फेरि हात्ती उठ्न नपाओस् ! त्यति नै बेला हात्ती बस्यो र मुसो भाग्यो । तर दुलोमा छिर्नुपूर्व नै मुसो बेहोस भयो । हात्ती भने ओल्टिँदैपल्टिँदै रूखको फेदमा बसिरह्यो । जबसम्म हात्ती त्यहाँबाट हटेन, तबसम्म मुसो बेहोसै रहिरह्यो ।देहातमा यो लोककथालाई राजनीतिक कथ्यमा अर्थ्याइन थालिएको छ । भनिन्छ, मुसाहरू आफ्नै तरिकाले कोरोनाकालमा हासपरिहासमा लागेका छन् । मुसाहरूको कैयौं बैठक भयो रे । तर हात्तीबाट मुक्ति पाउने कुनै नयाँ रणनीति बन्न सकेको छैन । हात्तीका लागि कोरोनाकाल आफ्नै तरिकाले चर्ने काल साबित भएको छ । उसलाई मुसाहरूको झगडिया स्वभाव थाहा छ । त्यसैले शक्तिशाली हात्तीले आफ्नो कान टालेको छ । ऊसमक्ष जंगलवासीको रोदन पुग्न सकेको छैन । यता मुसाहरूमाझ त्यो दिनको सम्झना र अर्थ आआफ्नै तरिकाको छ । एक पक्ष भन्छ, त्यो पुन्टे (मुसा) यति डरायो, त्यसउप्रान्त चुँ पनि गर्न सकेन । अर्को पक्ष आत्ममुग्धतामा छ, जे भए पनि आखिरमा हात्तीलाई बसाएरै छाड्यो ।नागरिक समाज, मिडिया र राजनीतिक अभियन्तामाझ कसले, कहिले मुसाचरित्रको अभिनय गरे भन्ने दाबीप्रतिदाबी चलिरहला, यो कथाको व्याख्या आआफ्नै तरिकाले चल्दै गर्छ, सरकार सर्वेक्षणहरूमार्फत आफ्नो मुहार चम्किलो रहेको आत्ममुग्धतामा रमाउँदै गर्ला, तर भुइँमान्छे र सरकारबीच दूरी छ । कोरोनाकालमा सरकारले भुइँमान्छेलाई अँगालो हाल्छ कि अझै अटेरै गरिरहन्छ ?"
भारतको लकडाउन अर्को सातादेखि खुकुलो,"भारत सरकारले ग्रामीण क्षेत्रलाई राहत दिने उद्देश्यले कृषि क्षेत्रका गतिविधि सञ्चालनका लागि दोस्रो चरणको लकडाउनलाई केही खुकुलो बनाउने निर्णय गरेको छ । भारतको गृहमन्त्रालयले बुधबार निर्देशिका जारी गर्दै ग्रामीण भेगसँग प्रत्यक्ष जोडिएका कृषिका क्षेत्रका गतिविधिलाई खुला गर्ने जनाएको हो । तर, यो छुट २० अप्रिलपछि मात्र लागू हुनेछ । भारतमा बुधबारदेखि दोस्रो चरणको १९ दिने लकडाउन लागू भएको छ । कोरोना भाइरस (कोभिड१९) को संक्रमण फैलने नरोकिएपछि प्रधानमन्त्री नरेन्द्र मोदीले मंगलबार सार्वजनिक सम्बोधनमार्फत लकडाउनको घोषणा गरेका थिए । त्यही सम्बोधनमा मोदीले लकडाउनको पहिलो साता अत्यन्त कडाइ गरिने र त्यसपछि केही क्षेत्रलाई खुकुलो बनाइने बताएका थिए । मोदीको घोषणाअनुसार नै बुधबार भारतको गृहमन्त्रालयले खुला गरिने क्षेत्रहरूका सम्बन्धमा निर्देशिका जारी गरेको हो । तर, यो सहुलियत कोरोना संक्रमण उच्च भएका कारण हटस्पट तोकिएका इलाकाहरूमा भने लागू हुने छैन । दिल्ली, उत्तरप्रदेश, महाराष्ट्रलगायत विभिन्न राज्यहरूले संक्रमणको उच्च जोखिम भएका क्षेत्रहरूलाई हटस्पट घोषणा गरेका छन् । ती क्षेत्रहरूलाई पूरै बन्द गरिएको छ र ती क्षेत्रमा प्रवेश गर्न र बाहिरिन निषेध गरिएको छ । भाइरसको रोकथाम र नियन्त्रण गर्नेभन्दै लकडाउन लागू गर्नु ठीक भए पनि त्यसका कारण विशेषगरी संगठित क्षेत्र, गरिब तथा किसानलाई परेको समस्याप्रति उदासिन भएको भन्दै मोदी सरकारको आलोचना हुँदै आएको थियो । भारतको अर्थतन्त्रमा ग्रामीण क्षेत्रको योगदान उल्लेख्य रहेको छ । भारतको कुल गार्हस्थ उत्पादनमा कृषि क्षेत्रको योगदान १८ प्रतिशतभन्दा बढी छ । यो क्षेत्रले कुल रोजगारीमा ५० प्रतिशतभन्दा बढीको योगदान गर्छ । भारतीय अर्थतन्त्रका जानकारहरूले लकडाउनसँगै ग्रामीण क्षेत्रलाई राहत हुने गरी सरकारले आवश्यक कदम नचालेको भन्दै आलोचना गर्दै आएका थिए । उनीहरूले बेरोजगारी बढ्ने र कालान्तरमा पूरै अर्थतन्त्रलाई ठूलो धक्का पुग्ने चेतावनी पनि दिँदै आएका छन् । यही आलोचनालाई सम्बोधन गर्नका लागि हुन सक्छ । बुधबार गृहमन्त्रालयद्वारा निर्देशिकामा ग्रामीण तथा कृषि क्षेत्रलाई विशेष प्राथमिकता दिइएको छ । निर्देशिकाअनुसार कृषि क्षेत्रका लागि आवश्यक पर्ने सबै वस्तुहरूको किसिमका खरिदबिक्री खुला गरिने भएको छ । त्यसैगरी तोकिएका कृषि बजार पनि सञ्चालनमा आउने भएका छन् । मल, विषादी र बीउको उत्पादन, वितरण र बिक्री पनि खुला गरिएको छ । गृहको निर्देशिकाअनुसार माछा पालन सम्बन्धित गतिविधिलाई पनि छुट दिइएको छ । त्यसैगरी पोल्ट्री, पशुपालन, चिया, कफी र रबर खेतीका लागि पनि अनुमति दिइएको छ । ग्रामीण क्षेत्रका खाद्य प्रशोधन उद्योग सडक, सिँचाइ, भवन, औद्योगिक परियोजनाहरू सुचारु गर्न पनि छुट दिइएको छ । त्यसैगरी ग्रामीण क्षेत्रमा रोजगारी सिर्जनाका लागि महत्त्वपूर्ण मानिएको मनरेगा परियोजना सञ्चालनका लागि पनि अनुमति दिइएको छ । त्यसैगरी, नवीकरणीय ऊर्जासम्बन्धी परियोजनाहरू पनि सञ्चालनमा आउने भएका छन् । साथै बाहिरबाट कामदार ल्याउनुपर्ने नगरपालिकाका परियोजनाहरूको काम सुचारु गर्न पनि गृहमन्त्रालयले छुट दिएको छ । बढीमा ५० प्रतिशत कामदारलाई संलग्न गराउने गरी आईटी हार्डवेयर तथा अत्यावश्यक वस्तुको उत्पादन एवं प्याकेजिङको उत्पादन गर्न पनि छुट दिइएको छ । त्यसैगरी कोइला, खनिज तथा तेल उत्पादनलाई पनि खुला गरिएको छ ।सबै किसिमका वस्तुहरूको ढुवानीलाई छुट दिइएको छ । यसअघि त्यस्तो सुविधा अत्यावश्यक वस्तुहरूलाई मात्र दिइएको थियो । त्यसैगरी इलेक्ट्रिसियन, आईटीको काम गर्ने, प्लम्बर्स, मोटर मेकानिक्स र सिकर्मीले पनि काम गर्न छुट पाएका छन् । जसअनुसार किसानले खेतीपातीको काम गर्न पाउनेछन् । त्यसैगरी बीउ र मलका पसलहरू पनि खोल्न पाइनेछ । साथै ईकमर्स र कुरियर सेवाको सञ्चालन पनि खुला गरिने भएको छ । त्यसका साथै अत्यावश्यक वस्तुका उद्योग तथा कलकारखानाहरू पनि सञ्चालनमा आउनेछन् । त्यसैगरी बैंक, एटीम, हुलाक, बिमाजस्ता सेवाहरू पनि पूर्णरूपमा खुल्नेछन् । विशेष आर्थिक क्षेत्र (सेज) सञ्चालनका लागि पनि अनुमति दिइएको छ । भारतमा बुधबार साँझसम्ममा संक्रमितको संख्या ११ हजार ५ सय नाघेको छ भने ४ सयभन्दा बढीको मृत्यु भएको छ ।"
कोरियामा ६६ मतदान,"सोल (एपी) कोरोना भाइरस (कोभिड१९) को प्रकोपबीच दक्षिण कोरियामा संसदीय चुनाव सम्पन्न भएको छ । निर्वाचन अधिकारीका अनुसार बुधबारको मतदानमा करिब ६६२ प्रतिशत मत खसेको छ । जुन १६ वर्षयताकै उच्च भएको बीबीसीले जनाएको छ । सन् २०१६ को संसदीय चुनावमा ५८ प्रतिशत मत खसेको थियो । सामाजिक दूरी कायम गर्दै मास्क लगाएर मत केन्द्रहरूमा मतदाताहरू उपस्थित भएका थिए । स्वास्थ्यकर्मीले उनीहरूको शरीरको तापक्रम नापेका थिए । त्यसपछि उनीहरूलाई हातमा स्यानिटाइजर दलेर प्लास्टिकको पञ्जा लगाउन भनिएको थियो । त्यति गरेपछि मात्रै निर्वाचन अधिकारीहरूले मतदातलाई मतपत्र दिँदै बुथतर्फ जान दिएका थिए । तीन सय सदस्यीय राष्ट्रिय सभाको चुनावलाई राष्ट्रपति मुन जाएइनको जनमत संग्रहका रूपमा हेरिएको छ । चुनावमा ३५ पार्टी सहभागी भए पनि सत्तारूढ डेमोक्र्याटिक र विपक्षी युनाइटेड फ्युचर पार्टीबीच प्रमुख प्रतिस्पर्धा हुने बताइएको छ । कोरियाली मतदाताहरू विचारधारा, पुस्तागत मान्यता तथा क्षेत्रीयताका आधारमा बाँडिएका भए पनि चुनावी सर्वेक्षणहरूले राष्ट्रपति मुनको दलले स्पष्ट बहुमत ल्याउने देखाएका छन् । सर्वेक्षणहरूमा मुनको दलले १ सय ५५ देखि १ सय ७८ सिट जित्ने देखिएको छ । दक्षिण कोरियाली इतिहासमा चुनाव रोकिएको कुनै घटना छैन । सन् १९५२ मा कोरियाली युद्धका समयमा पनि दक्षिण कोरियामा राष्ट्रपतीय चुनाव सम्पन्न भएको थियो । प्रत्येक ४ वर्षमा ३ सय सिटका लागि हुने चुनावमा २ सय ५३ जना विभिन्न जिल्लाबाट प्रत्यक्ष निर्वाचित हुने व्यवस्था छ । ४७ स्थान समानुपातिक प्रतिनिधित्वका आधार चयन हुन्छन् । चीन, युरोप तथा अमेरिकामा कोभिड१९ ले निकै असर पुर्याइरहेका भए पनि चुनावका लागि गरिएको तयारी र सुरक्षा उपायका कारण ढुक्क देखिन्थे । हामी अहिले कठिन मोडमा छौं, तर कोरोना भाइरस र राजनीति दुई भिन्न कुरा हुन्, राजधानी सोलको मतकेन्द्रमा भेटिएका ५७ वर्षीय ली कुमले भने । सोलकै ४५ वर्षीया चुङ युनयोङले लामो लाइनमा बस्नु नपरोस् भनेर बिहानै मतकेन्द्रमा आएको बताए । म कोरोना भाइरसबाट निकै चिन्तित थिएँ, उनले भने, तर अधिकारीहरूले मेरो शरीरको तापक्रम नापे, स्यानिटाइजर र पञ्जा दिए यहाँ मैले सोचेभन्दा राम्रो व्यवस्था रहेछ ।मतकेन्द्रहरू रहेका सरकारी कार्यालय तथा विद्यालयहरूमा निकै लामा लाइन थिए । करिब २६ प्रतिशत अर्थात् १ करोड १० लाख मतदाताले यसअघि नै मत दिइसकेका थिए । सरकारी अधिकारीहरूले सेल्फ क्वारेन्टाइनमा बसेका र कोरोना संक्रमित मतदातालाई चुनावअघि नै मोबाइलबाट मतदान गर्न सक्ने व्यवस्था गरेका थिए । ज्वरो नआएका वा श्वास प्रश्वासमा समस्या नदेखिएका व्यक्तिलाई साँझ ५ देखि ७ बजेसम्म मत दिन केन्द्रमा जान सक्ने व्यवस्था मिलाइएको थियो । क्वारेन्टाइनमा रहेका मतदातालाई ट्र्याकिङ एप्सको सहयोगमा अनुगमन गर्ने वा अर्को व्यक्तिको साथमा मत केन्द्रसम्म ल्याउने व्यवस्था गरिएको छ । यस्ता मतदातालाई एकअर्कासँग कम्तीमा २ मिटरको दूरीमा राखिने प्रबन्ध गरिएको थियो । अस्पतालमा उपचाररत व्यक्तिले भने हुलाकमार्फत मतदान गरेका छन् । दक्षिण कोरियामा १० हजार ५९० जनाभन्दा बढीमा कोरोना भाइरसको संक्रमण पुष्टि भइसकेको छ । कम्तीमा २ सय २५ जनाको मृत्यु भइसकेको छ । केही सातायता नयाँ संक्रमितको संख्या घटेको जनाइएको छ ।"
अमेरिकाले डब्लूएचओलाई सहयोग नदिने,"आर्थिक सहयोग रोक्नु खतरनाकमाइक्रोसफ्ट कम्पनीका सहसंस्थापक बिल गेट्सले विश्वव्यापी स्वास्थ्य संकट आएका बेला डब्लूएचओलाई आर्थिक सहयोग रोक्ने निर्णय गलत भएको प्रतिक्रिया दिएका छन् । अमेरिकी राष्ट्रपति डोनाल्ड ट्रम्पले डब्लूएचओलाई दिँदै आएको सहयोग रोक्ने घोषणा गरेपछि गेट्सले ट्वीटमार्फत उक्त प्रतिक्रिया जनाएका हुन् । उनका अनुसार विश्व स्वास्थ्य संगठनले कोभिड१९ को संक्रमलाई मत्थर पार्ने काम गरिरहेको जनाउँदै उनले आर्थिक सहयोग रोक्ने घोषणा खतरनाक भएको बताए । डब्लूएचओले जस्तो हाल कुनै पनि अन्य संगठनले काम गर्न नसक्ने गेट्सको दाबी छ । डब्लूएचओ सबैभन्दा बढी अहिले आवश्यक छ, उनले ट्वीटरमा लेखेका छन् । उनी बिल एन्ड मेलिन्डा गेट्स फाउन्डेसनका सहअध्यक्ष हुन् । फाउन्डेसनले डब्लूएचओको कुल बजेटको ९७६ प्रतिशत आर्थिक सहयोग गर्दै आएको छ ।"
नक्कली एलसी खोली ४१ करोड भारत पुर्याउने ५ जनाविरुद्ध मुद्दा,"एनआईसीका र अन्यलाई विभागीय कारबाही१५ जनामाथि मुद्दा दायरको तयारी भएपछि सरकारी वकिलको रायपछि विभागले ५ जनाविरुद्ध मुद्दा दायर गरी बाँकीलाई विभागीय कारबाहीको निर्णय गरेर फौजदारी अभियोगको कारबाहीबाट सहुलियत दियो । स्रोतका अनुसार, विभागको पत्र नेपाल राष्ट्र बैंकमा दर्ता भइसकेको छ । राष्ट्र बैंकमा पठाइएको विवरणअनुसार एनआईसी एसिया बैंकमा काम गर्ने सबै कर्मचारीले फौजदारी अभियोगबाट उन्मुक्ति पाएका छन् । सितु जोशी एनआईसी बैंकको पर्साकी तत्कालीन शाखा प्रबन्धक हुन् । उनीसहित एनआईसी एसिया बैंकका बैठकका शोभिता सिंह, सुरेश थपलिया, भुसन्तशमशेर जबरा, सन्तोषकुमार साह र जयन्त रावललाई विभागीय कारबाहीको सिफारिस छ । त्यसैगरी एसबीआई बैंकका रिजवान अली, आशुतोष मिश्र, सागर मिश्र, सन्तोष चौलागार्इं, प्रदीप आचार्य र मुनमुन अग्रवालमाथि पनि विभागीय कारबाही गरी फाइल टुंग्याइएको हो । उनीहरूमाथि प्रक्रिया नपुर्याई खाता खोलेको, आवश्यक कागजातबिना रकम ट्रान्सफर गरेको, प्रक्रिया पूरा नभएका कागजात प्रमाणीकरण गरेको लगायत आरोप थिए ।सरकारी वकिलको ढिलाइएउटा सामान्य फर्मले अस्वाभाविक रूपमा कारोबार गर्न थालेको भेटेपछि नेपाल राष्ट्र बैंकको वित्तीय जानकारी इकाईले ०६९ जेठ २४ मा पत्राचार गरी सम्पत्ति शुद्धीकरण अनुसन्धान विभागलाई घटनाबारे जानकारी गराएको थियो । बैंकिङ क्षेत्रबाट हुने वित्तीय अपराध त्यसमा पनि सम्पत्ति शुद्धीकरण गरेको शंका लागे राष्ट्र बैंकले विभागलाई अनुसन्धान गर्न पत्राचार गर्ने हो । यो पत्राचार भएको करिब ८ वर्षपछि मुद्दा दायर भएको हो । विशेष सरकारी वकिलको कार्यालयमा मुद्दा दायर गर्ने भन्दै विभागले गत दसैंअगावै फाइल पेस गरेको थियो । बैंकको ब्रान्ड बिग्रन्छ भनेर तत्काल निर्णय नगरिदिए हुने भन्ने दबाब थियो, सरकारी वकिल कार्यालय स्रोत भन्छ । यस विषयमा महान्यायाधिवक्ताको कार्यालयमा पनि केही छलफल भएको स्रोतको दाबी छ ।तर दबाबले ढिलाइ भएको हैन । फाइल नै ठूलो थियो, सरकारी वकिलको कार्यालयको स्रोतले भन्यो । अध्ययनपछि पनि विभाग र सरकारी वकिलको कार्यालयबीच रायसुझाव भन्दै धेरैपटक पत्राचार आदानप्रदान भएको थियो । अनुसन्धानमा केही कमजोरी भए सरकारी वकिलको कार्यालयले थप प्रमाण जुटाएर अघि बढ्न निर्देशन दिन सक्छ । मुद्दा नचलाउने भने निर्णय गरी रायसहित महान्यायाधिवक्ताको कार्यालयबाट अनुमोदन गराउनुपर्ने विकल्प सरकारी वकिलको कार्यालयसँग हुन्छ । बैंकका केही कर्मचारीका विषयमा पर्याप्त प्रमाण नपुगेको भन्दै हामीले फाइल फर्कादिएका हौं, सरकारी वकिल कार्यालय स्रोत भन्छ । त्यही कारण हुन सक्छ १५ भन्दा बढीलाई मुद्दा दायरको सिफारिस गरेको विभागले पछि सच्याएर ५ जनामाथि मात्रै मुद्दा चलाई अन्यलाई विभागीय कारबाहीको मात्रै सिफारिस गर्यो ।"
बढी राजस्व संकलन गर्न कोषको पैसा तानिँदै,"कोरोना भाइरस (कोभिड१९) संक्रमण फैलिन थालेसँगै सरकारी राजस्व संकलन कम भएको छ । भाइरस फैलनुअघिका महिनामा सरकारी राजस्व संकलनमा गिरावट आइरहेकोमा पछिल्लो महिना झन् कम भएको हो । अर्थ मन्त्रालयका अनुसार चैत मसान्तसम्म ६ खर्ब २३ अर्ब रुपैयाँ मात्रै राजस्व संकलन भएको छ । सरकारको लक्ष्य ७ खर्ब ९४ अर्ब रुपैयाँ थियो, अर्थ मन्त्रालयका एक अधिकारीले भने, पहिल्यै लक्ष्यको तुलनामा राजस्व संकलन निकै कम थियो । कोरोनापछि बढ्ने सम्भावनै थिएन । झन् कम भयो । अर्थको तथ्यांकअनुसार हालसम्म लक्ष्यभन्दा करिब पौने २ खर्ब रुपैयाँ राजस्व संकलन कम भएको हो ।गत महिनाबाट आयातमा ठूलो गिरावट आई भन्सार राजस्व कम संकलन भइरहेको छ । मुलुकभित्र आर्थिक गतिविधि ठप्प छन् । चैत, वैशाखमा बुझाउनुपर्ने विभिन्न शीर्षकको कर दाखिला गर्ने समय सारिदिइसकेको छ । कोरोना महामारी लम्बिए यस्तो किस्ता बुझाउने समय पनि थपिनेछ । यसकारण आगामी दिनमा सरकारी राजस्व संकलन झन् कम हुने अनुमान छ । अब कोरोना संक्रमणविरुद्धको क्रियाकलापमा खर्च गर्न थप बजेट आवश्यक र राजस्व संकलन कम भइरहेकाले सरकारलाई स्रोत जुटाउन चाप पर्ने भएको छ । त्यसकारण अब विभिन्न सरकारी कोषमा रहेको बजेट तान्ने तयारीमा छौं, अर्थ स्रोतले भन्यो, पछिल्लो मन्त्रिपरिषद् बैठकले विभिन्न कोषमा रहेको तर खर्च हुन नसकेको बजेट तान्न सक्ने अधिकारी अर्थ मन्त्रालयलाई दिइसकेको छ । पहिलो चरणमा ग्रामीण दूरसञ्चार कोषको १६ अर्ब रकम अर्थको खातामा ट्रान्सफर गर्ने तयारी रहेको ती अधिकारीले बताए । मंगलबार बसेको मन्त्रिपरिषद् बैठकको निर्णयअनुसार नै यो रकम ल्याउने भएका हौं, ती अधिकारीले भने, यो बजेट आवश्यकताअनुसार जुनकुनै क्षेत्रमा खर्च हुन सक्छ । अन्य यस्तै कोषको बजेट पनि हेरिरहेका छौं ।नेपाल दूरसञ्चार प्राधिकरण मातहत रहेको यो कोषमा हाल २४ अर्ब रुपैयाँ रहेको र धैरै समयदेखि खर्च नभई बाँकी रहेको भन्दै अर्थले आफ्नो खातामा ल्याउने भएको हो । ग्रामीण क्षेत्रमा दूरसञ्चार पूर्वाधार विस्तारका लागि प्राधिकरणले यो कोष सुरु गरेको थियो । दूरसञ्चार ऐनको दफा ३० मा ग्रामीण दूरसञ्चार कोषमा भएको रकम ग्रामीण क्षेत्रमा दूरसञ्चार सेवाको विकास, विस्तार र सञ्चालनका लागि प्रयोग गर्नुपर्ने प्रावधान छ ।कोषमा जम्मा भएको रकम प्राधिकरणले नेपाल सरकारको दूरसञ्चारसम्बन्धी नीतिको अधीनमा रही ग्रामीण क्षेत्रमा दूरसञ्चार सेवाको विकास, विस्तार र सञ्चालनका लागि प्रयोग गर्नुपर्नेछ, ऐनको दफा ३० को उपदफा ५ को ४ नम्बर बुँदामा भनिएको छ । ग्रामीण दूरसञ्चार कोषमा दूरसञ्चार र इन्टरनेट सेवा प्रदायक कम्पनीहरूले आफ्नो वार्षिक आयको २ प्रतिशत रकम जम्मा गर्नुपर्ने प्रावधान छ । प्राधिकरणले यो कोषमा जम्मा भएको रकमबाट ग्रामीण क्षेत्रमा दूरसञ्चार पूर्वाधार विकासका लागि केही परियोजनाहरू अघि बढाएको छ ।यही कोषको रकम प्रयोग गरी प्राधिकरणले मध्यपहाडी लोकमार्गमा अप्टिकल फाइबर विस्तार गरी सबै जिल्ला सदरमुकाम जोड्ने तीनवटा परियोजना सञ्चालन गरिरहेको छ । कोषमा भएको रकम माग गर्दै अर्थ मन्त्रालयले चैत ३ मा सञ्चार तथा सूचना प्रविधि मन्त्रालयलाई पत्र पठाएको थियो । उक्त पत्रका आधारमा अर्थ, सञ्चार तथा सूचना प्रविधिमन्त्री युवराज खतिवडाको कार्यकक्षमा सञ्चार सचिव दीपक सुवेदी, नेपाल दूरसञ्चार प्राधिकरणका अध्यक्ष पुरुषोत्तम खनाल सम्मिलित बैठकले अर्थको पत्रमा सकारात्मक राय दिने निर्णय गरेको थियो । चैत २४ गते सञ्चार मन्त्रालयले सहमति दिएपछि अर्थले रकमान्तरको प्रस्ताव मन्त्रिपरिषद्मा लगेको थियो ।कोषको रकम रकमान्तरको राय माग्ने र सकारात्मक राय दिने दुवै मन्त्रालय अहिले युवराज खतिवडाले सम्हालिरहेका छन् । ऐनले कोषको रकम खर्च गर्ने अधिकार प्राधिकरणलाई दिएका कारण प्रक्रिया मिलाउन मन्त्रिपरिषद्बाट निर्णय गरिएको अर्थ मन्त्रालयले जानकारी दिएको छ । यसअघि प्राधिकरण कोषमा रहेको रकम अर्थ मन्त्रालयले मन्त्रालयगत निर्णयका आधारमा रकमान्तर गर्दै आएको थियो ।तथ्यांकअनुसार हालसम्म वार्षिक लक्ष्यको करिब ५६ प्रतिशत राजस्व संकलन भएको छ । सरकारले यो वर्ष ११ खर्ब १२ अर्ब ३ करोड राजस्व उठाउने लक्ष्य राखेको थियो । तर कोरोना फैलनुअघि नै मासिक लक्ष्यअनुसार राजस्व संकलन हुन नसकेपछि अर्थ मन्त्रालयले मध्यावधि समीक्षाअनुसार लक्ष्य संशोधन गरिसकेको छ । बजेटमा निर्धारित राजस्व संकलन अंकको करिब ५ प्रतिशत घटाई १० खर्ब ५६ अर्ब ७० करोड रुपैयाँ मात्रै संकलन गर्न नयाँ लक्ष्य छ । यो लक्ष्य भेटाउनसमेत मुस्किल पर्ने देखिन्छ, अर्थका अधिकारीले भने । यो अंकको लक्ष्य नजिक पुग्न र कोरोनाको असरअनुसार आवश्यक क्षेत्रमा बजेट खर्च गर्ने तयारीस्वरूप सरकारले विभिन्न कोषको रकम अर्थले तान्न पाउने अधिकार दिएको हो ।राजस्व लक्ष्य पूरा नहुने भएपछि अर्थ मन्त्रालयले खर्च कटौती र विभिन्न स्रोतको खोजिरहेको छ, अर्थका ती अधिकारीले भने । अर्थले सुरुमै ग्रामीण दूरसञ्चार कोषबाट रकम लिन लागेको हो । हालसम्म प्राधिकरणको कोषमा जम्मा भएको करिब २५ अर्ब रुपैयाँ सरकारलाई बुझाइसकिएको प्राधिकरण स्रोतले जानकारी दिएको छ । केही वर्षयता पटकपटक गरी प्राधिकरणले आफ्नो कोषमा भएको रकम सरकारलाई बुझाएको हो ।"
"कतै जाम बनाउँदै, कतै स्ट्रबेरी फ्याँक्दै","लकडाउनका कारण कतिपय ठाउँमा फलफूल तथा सागसब्जीले बजार नपाइरहेका बेला केही किसानले भने यसको विकल्प निकालेका छन् । काठमाडौंको तारकेश्वर नगरपालिकास्थित हिमालयन स्ट्रबेरी फार्मले जाम बनाएर बिक्री गर्न थालेको छ । लकडाउनका सुरुको दिनमा दुई सय किलो स्ट्रबेरी त्यसै फ्याँक्नु परे पनि अहिले आफैंले त्यसको जाम बनाएर बिक्री गरिरहेको फार्मका सञ्चालक लवराज उपाध्यायले जानकारी दिए । अहिलेसम्म २५ केजी जाम बिक्री गरिसकेका छौं, उनले भने । जाम प्रतिकेजी ४ सय रुपैयाँसम्म बिक्री भइरहेको उनको भनाइ छ । लबराज, चक्र जोशी र श्याम थापामगरले २० लाख रुपैयाँको सामूहिक लगानीमा आठ रोपनी क्षेत्रफलमा स्ट्रबेरी खेती गरेको एक वर्ष भइसकेको छ । कोरियामा कृषि क्षेत्रमा काम गरेर स्वदेश फर्किएपछि उनीहरूले फार्म सञ्चालन गरेका हुन् । हामीलाई यसको जाम बनाउने प्रविधिबारे थाहा थिएन, उपाध्यायले भने, हामीले कोरियामा काम गरेको कम्पनी मालिकसँग कुरा गर्यौं । जाम बनाउन ठूलो प्रविधि नै नचाहिने, घरैमा भएको ठूलो भाँडामा ५६ घण्टा लगाएर चिनीसँग पकाए धेरै दिन टिक्ने बताएपछि त्यसै गरेका हौं ।फार्ममा दैनिक ५० देखि ६० केजीसम्म स्ट्रबेरी टिप्न मिल्छ । अहिले दैनिक २० देखि ३० केजी स्ट्रबेरीलाई पकाएर ५६ केजी जाम तयार गर्ने गरिएको उनले जानकारी दिए । वर्षभरको लगानी उठाउने बेलामै कोभिड१९ संक्रमण फैलिन थालेपछि व्यापार नहुँदा सस्तोमै भए पनि बिक्री गर्नुपरेको उनी सुनाउँछन् । काठमाडौंका होटल र रेस्टुरेन्टमा हाम्रो स्ट्रबेरी प्रतिकेजी ८ सयदेखि ९ सय रुपैयाँसम्ममा बिक्री हुन्थ्यो, उनी भन्छन्, अहिले त्यही स्ट्रबेरी स्थानीयलाई नै १ सयदेखि २ सय रुपैयाँसम्म बेचिरहेका छौं । बिक्री नभएको स्ट्रबेरीको जाम बनाइरहेको उनले बताए । स्ट्रबेरी जाम बनाउन पनि ग्यास र चिनी अभाव भइरहने उनको भनाइ छ । फाल्नुभन्दा यसको विकल्प प्रयोग गरेर उपयोगमा ल्याउनु राम्रो सम्झेर त्यसै गरेको उपाध्याय बताउँछन् । अन्य किसानले भने त्यसो गर्न सकेका छैनन् । नुवाकोटको ककनी गाउँपालिकास्थित दिलमाया कृषि फार्मका सञ्चालक पूर्ण तामाङले उक्त विधि अपनाए पनि पूरा उपयोगमा ल्याउन नसकेको प्रतिक्रिया दिए । हामीले पनि जाम बनाउने कोसिस गरेका थियौं, उनले भने, सुरुमा घरमै खान मिल्ने तीनचार केजी जति बनायौं । तर राम्रो बनाउन सकेनौं । १५ वर्षअगाडि ५० हजार रुपैयाँ लगानीमा चार रोपनी क्षेत्रफलमा उनले स्ट्रबेरी फार्म सुरु गरेका थिए । अन्य समयभन्दा सबैभन्दा धेरै उत्पादन दिने समयमा नै लकडाउन भएकाले बेच्नै नपाएको उनको गुनासो छ । अहिले उनले एक दिन बिराएर ४० केजी स्ट्रबेरी टिप्छन् । सके जति स्ट्रबेरीको घरेलु मदिरा बनाउने र अन्य फ्याँक्ने गरेको उनले जानकारी दिए । अहिलेसम्म तीन सय केजीभन्दा बढी स्ट्रबेरी फ्याँकिसक्यौं, उनले भने, लकडाउनभर २ लाख रुपैयाँ बराबरको घाटा हुने अनुमान गरेको छु । यसले त जेठपछि नयाँ बिरुवा लगाउनका लागि लगानी उठाउन समस्या भयो ।पाकेको फल बिक्री नभए पनि स्याहार गर्नुपर्छ । यसका लागि औषधि, नर्सरी प्लास्टिक चाहिने भए पनि खर्चसमेत निकाल्न समस्या देखिएको तामाङले बताए । नुवाकोटबाट काठमाडौंको न्युरोड र मार्टहरूमा स्ट्रबेरी बिक्री गर्ने भए पनि यातायातलगायत सबै बन्द भएकाले कतै बिक्री गर्न नसकेको उनको गुनासो छ ।"
नेवानिमा पूर्वसचिव घिमिरे,"काठमाडौं (कास) सरकारले पूर्वसचिव सुशील घिमिरेलाई नेपाल वायुसेवा निगम (नेवानि) को कार्यकारी अध्यक्षमा नियुक्त गरेको छ । मन्त्रिपरिषद् बैठकले मंगलबार अर्को व्यवस्था नहुदाँसम्म कार्यकारी अधिकृतसहित कार्यकारी अध्यक्ष पदमा नियुक्त गरेको संस्कृति, पर्यटन तथा नागरिक उड्डयन मन्त्रालयले जानकारी दिएको छ ।सात महिनाअघि यिनै घिमिरेले नेतृत्व गरेको निगम सुधार गर्न गठन गरिएको कार्यदलले निगममा हुने राजनीतिक हस्तक्षेप र बारम्बार परिवर्तन हुने व्यवस्थापन दुर्बल पक्ष रहेको जनाउँदै सरकारलाई प्रतिवेदन बुझाएको थियो । यही प्रतिवेदन लेख्ने कार्यदलका संयोजक घिमिरे यस पटक राजनीतिक फेरो समातेरै १४ सय कर्मचारी रहेको निगमको कार्यकारी अध्यक्ष पदमा आइपुगेका छन् ।गत माघ ५ मा तत्कालीन कार्यकारी अध्यक्ष मदन खरेलले राजीनामा दिएपछि सरकारले पर्यटन सचिव केदारबहादुर अधिकारीलाई सञ्चालक समितिको अध्यक्ष तोकेको थियो । तीन महिनापछि फेरि पर्यटन सचिव अधिकारीलाई सञ्चालक समितिबाट हटाई सरकारले घिमिरेलाई कार्यकारी अध्यक्षमा ल्याएको छ । खरेललाई ०७५ भदौमा कार्यकारी अध्यक्षमा ल्याउँदा महाप्रबन्धकमा सुगतरत्न कंसाकार थिए भने तत्कालीन पर्यटन सचिव कृष्ण देवकोटा सञ्चालक समिति अध्यक्ष थिए । प्रधानमन्त्री केपी शर्मा ओलीले देवकोटालाई हटाउँदै खरेललाई ल्याएका थिए ।संसद्को अन्तर्राष्ट्रिय समितिले न्यरोबडी खरिद प्रक्रियामा त्रुटि रहेको देखाएपछि पर्यटनमन्त्री योगेश भट्टराईले खरेललाई बाहिरिन भनेका थिए । मन्त्रीले नै नरुचाएपछि चार वर्षका लागि निगम नेतृत्व सम्हाल्न ल्याइएका खरेलले करिब डेढ वर्षमै राजीनामा दिएका थिए । पूर्व पर्यटन सचिवसमेत रहेका अर्घाखाँचीका घिमिरेलाई पर्यटनमन्त्री भट्टराईले साउन २२ मा निगम सुधारका लागि गठन गरिएको कार्यदलको संयोजक तोकेका थिए ।कार्यदलले असोज १ मा प्रतिवेदन बुझाउँदै शतप्रतिशत सरकारको सेयर लगानी भएको निगम सुधार्न रणनीतिक साझेदारसहित निजीकरण गर्नुपर्ने, कम्पनीमा लैजानुपर्ने, अधिकृत पुँजी २ खर्ब पुर्याउनुपर्ने, आन्तरिक उडान सहायक कम्पनी खडा गरेर सञ्चालन गर्नुपर्नेलगायतका सुझाव दिएको थियो । यति बेला थुप्रै चुनौती रहेका बेला आफ्नो नियुक्ति भएको बताउँदै घिमिरेले ठूलो चुनौतीको सामाना गर्नुपर्ने प्रतिक्रिया दिए ।"
उत्तरी हुम्लामा खाद्यान्न अभाव,"चीन सीमाको नाम्खा गाउँपालिकामा खाद्यान्न अभाव भएको छ । कोभिड१९ को जोखिम बढेपछि उत्तरी नाका बन्द हुँदा खाद्यान्न समस्या सिर्जना भएको हो । नाम्खाका बासिन्दा लामो समयदेखि चिनियाँ खाद्यान्नमा निर्भर छन् । गाउँपालिकाको जाङ, तिल, हल्जी, चाला, यारी, मुचु, तुम्कोटलगायत गाउँमा खाद्यान्न अभाव देखिएको मुचुका पाल्जोर लामाले जानकारी दिए । स्थानीय खाद्यान्न नपाकेकाले अभाव भएको उनको भनाइ छ । उच्च हिमाली बस्ती भएकाले स्थानीय उत्पादन न्यून हुन्छ, उनले भने, त्यसैले वर्षौंदेखि खाद्यान्न र दैनिक उपभोग्य सामग्री चिनियाँ बजारबाटै खरिद गर्न बाध्य छौं । लकडाउन र कोरोनाको जोखिमका कारण चीनको ताक्लाकोट गएर खाद्यान्न ल्याउन समस्या छ ।सीमा नाका बन्द हुँदा खाद्यान्न अभाव बढिरहेको नाम्खा४ चालाका दोर्जे लामाले बताए । यस वर्ष बढी हिउँ परेकाले लामो समयसम्म ताक्लाकोट जाने बाटो खुलेको थिएन । हिउँ बिलाएपछि ताक्लाकोट गएर खाद्यान्न ल्याउने सोचेका थियौं, उनले भने, कोरोनाको डरले नाका बन्द हुँदा प्रायः घरमा चामललगायत खाद्यान्न अभाव भयो । लिमीस्थित तिल, जाङ र हल्जीमा १ सय ६९ घरधुरी छन् भने चालमा ३५ परिवारको बसोवास छ । चारवटै गाउँमा वर्षको एकपल्ट मात्र खाद्यान्न उत्पादन हुन्छ । स्थानीय उत्पादनले तीन महिना पनि नपुग्ने चालगाउँका लामाको भनाइ छ । टाढा भएकाले सदरमुकामबाट खाद्यान्न ओसार्न समस्या हुन्छ, उनले भने, त्यसैले ताक्लाकोटबाट वर्षभरिको खाद्यान्नको जोहो एकैपल्ट गर्छौं । विद्यालयका शिक्षक, कर्मचारी र स्वास्थ्यकर्मीलाई पनि खानाको जोहो गर्न समस्या भएको चाला स्वास्थ्यचौकीका इन्चार्ज गणेश रोकायाले बताए । गाउँमा एकातिर खाद्यान्न समस्या छ, अर्कोतिर भरपर्दो सञ्चार सुविधा छैन, उनले भने, स्थानीयसँग पैंचो मागेर गुजारा चलाइरहेका छौं । सदरमुकाम आउन चालाबाट दुई र लिमीबाट चार दिन हिँड्नुपर्छ । नाम्खा नजिकको सर्केगाड खाद्य डिपोमा तीन सय क्विन्टल खाद्यान्न मात्र मौज्दात रहेको सर्केगाड गाउँपालिका उपाध्यक्ष जोशी धामीले जानकारी दिए । लामो समयदेखि ठेकेदारले खाद्यान्न ढुवानी नगर्दा मौज्दात चामल पनि बिक्री नगरिएको उनको भनाइ छ । सर्केगाडका केही वडामा पनि खाद्यान्न अभाव हुन थालेको उनले बताए । सर्केगाड डिपोमा खाद्यान्न पुर्याउने जिम्मा ओम जय दुर्गा जनरल सप्लायर्सले पाएको छ । कम्पनीलाई यस वर्ष १८ सय क्विन्टल खाद्यान्न पुर्याउने जिम्मा दिए पनि ३ सय ४२ क्विन्टल मात्र खाद्यान्न सर्केगाड पुगेको छ । चार सय क्विन्टल चामल मुगुबाट लिन खोजे पनि लकडाउनका कारण समस्या भएको कम्पनीका प्रतिनिधि भीरबहादुर थापाले बताए । मुगु सीमासम्म गाडीमा पुर्याइएको खाद्यान्न डिपोसम्म खच्चडमार्फत ढुवानी गरिन्छ । अहिले सदरमुकामस्थित खाद्य संस्थानको गोदाममा ५ हजार ३ सय क्विन्टल खाद्यान्न मौज्दात छ । खाद्यान्न अभाव हुन नदिन यस वर्ष चामलको कोटा २ हजार क्विन्टल थप गरिएको खाद्य व्यवस्था तथा व्यापार कम्पनी लिमिटेडका शाखा प्रमुख रामबहादुर विष्टले जानकारी दिए । सिमकोटमा जहाजमार्फत खाद्यान्न ढुवानी थालिएको छ । सदरमुकामसम्म ढुवानी भएको चामल नाम्खा र खार्पुनाथ गाउँपालिकामा पठाउन आवश्यक तयारी गरिएको उनको भनाइ छ ।"
स्वास्थ्य सामग्रीमा कालोबजारी,"कोभिड१९ को संक्रमण र लकडाउनको फाइदा उठाउँदै बिचौलियाहरूले स्वास्थ्यसम्बन्धी सामग्री, उपकरण र औषधिमा कालोबजारी गरेका छन् । स्वास्थ्यजन्य सामग्रीको अनुगमन, गुणस्तर तथा मूल्य जाँच नहुँदा उपभोक्ता मारमा परेका छन् । बिचौलिया र कालोबजारी गर्नेहरू भने जोगिँदै आएका छन् । झापाको गौरीगन्ज गाउँपालिकाले यस्तो बेला औषधिजन्य अत्यावश्यक सामग्री कहाँ किन्ने, त्यसको गुणस्तर र मूल्य कति हो भन्ने कुनै निकायबाट पनि जानकारी नपाउँदा बिचौलियासँग बढी मूल्यमा स्वास्थ्य सामग्री किन्नुपरेको जनाएको छ । नारायणीको नम्बर प्लेट अंकित मोटरसाइकलमा अत्यावश्यक सामान ढुवानी का स्टिकर टाँसेर आएका बिचौलियासँग दुई थान थर्मल गन ३३ हजार रुपैयाँमा किनेको गाउँपालिकाका स्वास्थ्य शाखा प्रमुख रामचन्द्र मिश्रले बताए ।नकिनौं, अत्यावश्यक सामान किन्नैपर्नेछ, किनौं बिल दिँदैनन् । गाउँपालिकाका पदाधिकारी र कर्मचारीसँग सल्लाह गरी एउट थर्मल गनको साढे १६ हजार रुपैयाँका दरले दुइटा किन्यौं, मिश्रले भने, बोर्डरमा हेल्थ डेस्क राख्दा उपाय नचलेर ती थर्मल गन किन्दा फस्यौं । नत्र हामीले सम्भव भएसम्म खरिदमा अनियमितता हुन दिएका छैनौं । भारतसँग २० किमिभन्दा बढी सीमा जोडिएको गौरीगन्जमा हाल ६ महिलासहित २३ जना क्वारेन्टाइनमा र ९८ जना होम क्वारेन्टाइनमा छन् । स्थानीय सरकार सामान नभएर अत्तालिएको बेला बिचौलियाले कालोबजारी गरेको उनको भनाइ छ । सामान कुन ब्रान्डको हो, कम्पनी के हो ? कुनै उल्लेख छैन, मिश्रले भने, बिल जहाँको भए पनि देऊ न भन्दा छैन भनेपछि प्रमाण होला भनेर उसको फोटो खिचेर राखेका छौं ।बिचौलियाहरूले नाम पनि नभन्ने, घर पनि नभन्ने र कम्पनी पनि नबताउने गरेको उनको भनाइ छ । अब हामीलाई डर यहीँनिर छ, झोला बोकर आएको मान्छे त गइसक्यो, हामीलाई लेखाले समाउँछ, उनले भने, यो बेला खरिद प्रक्रियाले हाम्रो बिजोग भएको छ, नकिनौ महामारी छ, भरे छ्यास्स एउटा केस आए के गर्ने ? किनौं भरे मलेपले फसाइदिन्छ । अरू तीन वटा थर्मल गन भने पसलमा ६ हजार ८ सय रुपैयाँका दरले किनिएको मिश्रले जानकारी दिए । गुणस्तर र मूल्य थाहा नपाई स्वास्थ्यजन्य सामग्री महँगोमा किन्ने गौरीगन्ज गाउँपालिका एक्लो होइन, अरू स्थानीय निकायले पनि त्यसरी किनेका छन् । विभिन्न ठाउँका स्थानीय निकायसँग सम्पर्क गर्दा उनीहरूले सामग्री महँगोमा किन्नुपरेको तर यसको अनुगमन हुन नसकेको प्रतिक्रिया दिएका छन् ।केन्द्र र प्रदेशको उचित समन्वय एवं अनुगमन नहुँदा महँगोमा स्वास्थ्य सामग्री किन्नुपरेको मोरङको कमल गाउँपालिकाकी अध्यक्ष मेनुका काफ्ले बताउँछिन् । बिचौलियले जति भन्छन्, त्यतिमा किन्नुपरेको छ, उनले भनिन्, कतिपय पालिकाले एउटै थर्मल गनलाई १२१३ हजारसम्म हालेका छन् । गाउँपालिका राष्ट्रिय महासंघकी उपाध्यक्षसमेत रहेकी काफ्लेले केही गाउँपालिकाले थर्मल गन, थर्मोमिटर, बीपी नाप्ने सेट, पीपीई, मास्कजस्ता सामग्री बिचौलियाले तोकेको मूल्यका आधारमा किन्न बाध्य भएको सुनाइन् । थर्मल गनको मूल्य बुझ्दा काठमाडौंमा १२ हजार रुपैयाँ भनेपछि इटहरीमा ७ हजारमा किन्यौं, उनले भनिन् । समस्याका बेला सामान बेच्न आउने गरेको उल्लेख गर्दै उनीहरूसँग सतर्क रहेको झापाको दमक नगरपालिकाकी उपप्रमुख गीता अधिकारीले बताइन् । कुनै झोलामा सामान लिएर बिक्री गर्न आउने गरेका छन् । कुनै पसलमा बुझ्दा भ्याट बिल दिन सक्दैनन् । हामीले तिनीहरूसँग सामान किनेका छैनौं, उनले भनिन्, हाम्रो राहत कोषमा केही दाताले रकमभन्दा पनि सामग्री उपलब्ध गराएका छन् । केही सामान हामीले जुटाएका छौं ।सरकारले सबै सामग्रीको मूल्यसूची उपलब्ध नगराएकाले कुनको कति मूल्य हुन्छ भनेर थाहा पाउन गाह्रो भएको कैलालीको गोदावरी नगरपालिकाका प्रमुख हरिसिंह साउदको भनाइ छ । बाजुराको त्रिवेणी नगरपालिकाकी उपप्रमुख राधिकादेवी सुनारले पनि स्थानीय बजारमा सामान नपाउँदा धनगढीबाट महँगोमा मगाउनुपरेको सुनाइन् । बाहिरबाट ल्याउँदा जति भन्छन्, त्यति तिर्नुपरेको छ, उनले भनिन्, सबै सामान किन्न पनि सकिएको छैन । किन्दा एउटै मास्कको ५० रुपैयाँसम्म तिर्नुपरेको छ । ३ सयको औषधिलाई ५ सय रुपैयाँमा किन्नुपरेको डोटीको दिपालय सिलगढी नगरपालिका प्रमुख मञ्जु मलासीले बताइन् । मास्क भने नगरपालिकाले नै बनाएको उनको भनाइ छ । ५१० रुपैयाँ पर्ने मास्कलाई ४०४५ भनेपछि हामी आफैलें बनायौं, उनले भनिन् । स्वास्थ्य तथा जनसंख्या मन्त्रालयले औषधि र औषधिजन्य सामग्रीको गुणस्तर, मूल्य एवं कालोबजारी गर्ने कतिलाई कारबाही गरेको छ भन्ने जानकारी गराएको छैन । मन्त्रालयले चैत १९ मा सार्वजनिक गरेको विज्ञप्तिअनुसार बजारमा अवैध ढंगले र्यापिड किट भित्रिएको जनाउँदै त्यसलाई अनुमति नदिई प्रयोग नगर्न भनेको छ । औषधि र औषधिजन्य पदार्थको गुणस्तर मापनका लागि त्यसको स्पेसिफिकेसनअनुसार भएनभएको छुट्टाउने र ल्याब टेस्ट हुनुपर्ने मन्त्रालयको गुणस्तर मापन तथा नियमन महाशाखाका प्रमुख डा दीपेन्द्ररमण सिंहले बताए । औषधिको हकमा त्यसको लटअनुसार ल्याब टेस्ट नै हुनुपर्छ, उनले भने, सम्बन्धित निकायहरूले अनुगमन गर्नुपर्छ ।"
कियाको वारेन्टीमा सुविधा थप,काठमाडौं (कास) कोरियाली अटो निर्माता कियाले कोभिड१९ का कारण वारेन्टी सुविधाअन्तर्गत गाडी मर्मत गराउन नपाएका ग्राहकलाई लक्ष्य गरी किया प्रोमिस योजना ल्याएको छ । योजनामा कम्पनीले सन् २०२० को फेब्रुअरीदेखि अप्रिलसम्ममा वारेन्टी अवधि सकिएका ग्राहकलाई वारेन्टीअन्तर्गत नै गाडी मर्मत गर्ने सुविधा दिन लागेको कियाको अधिकृत वितरक कन्टिनेन्टल ट्रेडिङ इन्टरप्राइजेजले जानकारी दिएको छ ।
कोरोना कोषमा सिटिजन्सको साढे ७ लाख,"काठमाडौं (कास) सिटिजन्स लाइफ इन्स्योरेन्स कम्पनीले सरकारी कोरोना भाइरस संक्रमण रोकथाम, नियन्त्रण तथा उपचार कोषमा ७ लाख ५० हजार रुपैयाँ सहयोग गरेको छ । कोरोना भाइरस उपचारका लागि कम्पनीले बुधबार उक्त रकम कोषमा जम्मा गराएको जनाएको छ ।"
मजदुर भन्छन् सरकार घर पुर्याइदेऊ,"सल्यानको त्रिवेणी१ की चम्पा गोतामे यतिखेर ललितपुरको नख्खुखोला किनारमा पालमुनि दिन काटिरहेकी छन् । माइतमा आमा बिमारी भएको खबरले राम्ररी निद्रा पनि परेको छैन । घरबाट फोन आएको आइछ । जाऊँ कसरी जाऊँ, लकडाउन छ, आँसु झार्दै उनले भनिन्, लौन सर, हामीलाई घरसम्म पुर्याउने व्यवस्था गरिदिनुपर्यो । चम्पा गत माघमा काठमाडौं आएकी हुन् । त्यसयता अधिकारसम्पन्न वाग्मती एकीकृत विकास समितिअन्तर्गत नख्खुखोला करिडोर निर्माणमा दैनिक ज्यालादारीमा काम गर्दै आएकी छन् । उनको घरमा टीबीका बिरामी श्रीमान्, आफूबाट बच्चा नभएपछि भित्र्याइएकी सौतेबैनी र दुई छोराछोरी छन् । श्रीमान्को कमजोर स्वास्थ्यकै कारण मजदुरी गर्न काठामाडौं आएको उनले सुनाइन् । चम्पासँगै जाजरकोटको भेरी३ की प्रमिला विक र बाँके, कोहलपुरकी अमृता खत्री बस्छन् । खोला किनाराको उराठलाग्दो बगरमा एउटै पालमुनि गुम्सिएर बस्नुपरेको उनीहरूले सुनाए । अमर कन्स्ट्रक्सन कम्पनीअन्तर्गत कार्यरत उनीहरू ललितपुर१५ र २५ मा पर्ने भैंसेपाटी मुनिको खोलामा काम गर्दै आएका छन् । लकडाउनपछि पालभित्रबाट आफ्नो लेडिज ब्याग चोरी भएको चम्पाले बताइन् । पैसा धेरै थिएन तर त्यसभित्रको सामान झिकेर लगेछ, झोलाचाहिँ च्यातेर फालेको फेलापर्यो, उनले सुनाइन् । सरकारले लकडाउन गरेपछि यस करिडोरमा काम गर्दै आएका ९० जना मजदुरले काम गर्न पाएका छैनन् । तीमध्ये करिब १५ जना महिला छन् । हामीलाई ठेकेदारले चामल, दाल, नुन, तेल दिनुभएको छ, बर्दियाको मधुवन६ का शिवहरि नैनावस्तीले भने, सागसब्जी आफैं किन्छौं । खानेपानीचाहिँ पारि भैंसेपाटीको ढुंगेधारामा लाइन बसेर ल्याउँछौं । यो फाँटमा करिब २५ वटा पाल टाँगिएका छन् । पाल राति सित छेक्नमात्र ठिक्क छ । दिउँसो घाम चर्किंदा अन्यत्र छेलिनुपर्छ । चैतको हावा, हुन्डरीले पाल उडाउने जोखिम रहेको उनीहरूले बताए । बर्दियाका शिव घर्तीमगर र केशरबहादुर घर्तीमगरको टोलीलाई उस्तै छटपटी छ । हामी त अब काम गर्दैनौं, गाउँ जाने हो, बुढ्यौली उमेरका केशरले भने, हाम्रो घरपरिवार, छोराछोरीको चिन्ता बढेको छ । सँगै बस्न पाए मरे पनि सँगै, बाँचे पनि सँगै हुन्थ्यौं । कम्पनीले पास दियो भने घर गइहाल्छौं ।जाजरकोटका रुद्र विकको चिन्ता उस्तै छ । अस्ति दुई दिन लकडाउन खुल्छ भनेपछि आँधीहुरीझैं हत्तपत्त तयार भयौं तर खुलेन । अब फेरि लकडाउन बढ्यो । हामीलाई कसैले घर पुर्याइदिए हुन्थ्यो, उनले भने । ठेकेदारले सित्तैमा दिएको दाल, चामल खाएर मात्रै नहुने उनले बताए । यसरी काम नगरी थुनिएर बस्नु ठीक छैन, विकको भनाइमा मोरङ उर्लाबारीका विशाल थापाले सही थापे । नयाँ वर्ष २०७७ को पहिलो दिन यी मजदुरले समस्या सुनाइरहँदा हावा चलेर त्रिपाल उडाउलाझैं वातावरण बन्यो । खोला किनारामा चारवटा एक्स्काभेटर, दुईवटा ट्र्याक्टर, तीनवटा मिक्सचरसँगै सिमेन्ट, बालुवा, गिट्टीजस्ता निर्माण सामग्री थुपारिएका छन् । कन्स्ट्रक्सन कम्पनीका सबइन्जिनियर सुनिलकुमार सुनारले लकडाउनले काममा धेरै असर गरेको जानकारी दिए । लेखापाल हरि सापकोटाले सबैजना घर जाने हतारोमा रहेको बताए । अब लकडाउन खुले पनि कामदार काम गर्ने पक्षमा छैनन्, उनले भने, सरकारले उनीहरूलाई घर पठाउने वातावरण बनाइदिए हुन्थ्यो । प्रोजेक्ट म्यानेजर सुशीलकुमार झाले यो वर्ष खोलाको दायाँबायाँ पर्खाल लगाएर बीचबाट पानी बग्न दिने र अर्को वर्ष दायाँबायाँ सडक निर्माण गर्ने योजना रहेको बताए । तर लकडाउनले सम्भव भएन, उनले भने, लकडाउन हुनुअघि नै केही कामदार घर फर्किसकेका छन् । अब बाँकी रहेका पनि खुला भएलगत्तै फर्किने तयारीमा छन् । उक्त निर्माण कम्पनीले काठमाडौंको गोकर्णतारेभीर सडक निर्माण जारी राखेको जानकारी दिए । त्यहाँसमेत गरी उक्त कम्पनीअन्तर्गतका १ सय ३० जना कामदार छन् । नख्खु करिडोर तल्लो भेगमा कालिका कन्स्ट्रक्सनले ३५ सय मिटर करिडोर निर्माण गर्दै आएको आयोजना प्रमुख प्रकाश खरेलले बताए । सोही कम्पनीले भक्तपुरको हनुमन्ते खोला करिडोर र वाग्मतीको गुह्येश्वरीसिनामंगल खण्डमा निर्माण जारी राखेको छ । हाम्रो कम्पनीका धेरै कामदार फर्किसकेका छन्, अहिले १ सय ९२ जना बाँकी छन्, खरेलले भने, लकडाउनका बेला साताको एक दिन रासन दिँदै आएका छौं ।उक्त कम्पनीले लकडाउन सुरु भएलगत्तै गाडी रिजर्भ गरेर कामदारलाई गाउँ फर्कने व्यवस्था गरेको थियो । तर दोलखाका कामदारलाई सिन्धुपाल्चोकबाट र लमजुङकालाई दमौलीबाट काठमाडौं फर्काइदिए, प्रमुख खरेलले भने । उनका अनुसार अधिकतर कामदार उपत्यका बाहिरका छन् । उनले भने, सरकारले पासको व्यवस्था गरे कामदारलाई सम्बन्धित जिल्लामा पुर्याउन गाडीको व्यवस्था गर्न तयार छौं । वाग्मती करिडोर निर्माणमा संलग्न समानान्तर कन्स्ट्रक्सनमा कार्यरत करिब सय जना मजदुर घर फर्किने साइत कुरेर बसेका छन् । सरकारले अनुमति दिए फर्किने उनीहरूले बताए । सानासाना निर्माण व्यवसायी र तिनका कामदारसमेत लकडाउनका कारण बिचल्लीमा परेका छन् । एकातर्फ ठेकेदारले पारिश्रमिक उपलब्ध गराउन नसक्दा रासनको समस्या खेपिरहेका छन् भने अर्कोतर्फ घरभाडाले पिरोलिएको जनाइएको छ ।।"
ट्रकमा खाँदेर अलपत्र छाडियो,"दैलेखका १३ मजदुर बागलुङमा अलपत्रलकडाउनका कारण पर्वतमा कामविहीन बनेका मजदुर पैदल घर फर्कने क्रममा बागलुङमा अलपत्र परेका छन् । २० मेगावाटको तल्लो मोदी जलविद्युत् आयोजनामा कार्यरत १३ मजदुर अलपत्र परेका हुन् । उनीहरू घर जान दैलेखतिर फिदै थिए ।फेवा कन्स्ट्रक्सनमार्फत उक्त आयोजनामा कार्यरत मजदुर लकडाउन लामो हुने बुझेर पैदलै हिँडेका थिए । कुश्मा८ चुवाबाट पैदल यात्राको सिफारिस बनाएर मंगलबार बिहान हिँडेका उनीहरू बागलुङको जैमिनी८ मा पुगेपछि अलपत्र परेका हुन् । पैदल हिँड्न पाइन्छ भनेर वडाबाट सिफारिस बनाएर आयौं, जिरज ओलीले भने, यहाँ आएपछि अघि बढ्नै पाइएन । हिजो यहीँको एउटा स्कुलको कोठामा भोकै सुत्यौं । मंगलबार बिहानदेखि आफूहरू भोकभोकै भएको उनले बताए । विद्यालयमा भोकै रात काटियो । अहिले घर जाने कि पर्वत फर्किने दोधारमा छौं, उनले भने । काम गरेकै ठाउँमा फर्किन पनि प्रहरीले नदिएपछि आफूहरू बिचल्लीमा परेको उनीहरूले बताएका छन् । पर्वतका विपद् व्यवस्थापन समितिले अन्तर पालिका र वडामै पनि आउजाउ गर्न कडाइ गरेको छ । कडाइका बीच वडाको सिफारिसका आधारमा मजदुरको समूह कसरी जिल्ला बाहिरियो भन्ने विषयमा बुधबार समितिमा छलफल भएको थियो । त्यत्रो सुरक्षा घेरा तोडेर उनीहरू कसरी बाहिरिए ? बैठकमा सहभागी सहायक प्रमुख जिल्ला अधिकारी अमृत सुवेदीले भने, अब उनीहरूलाई पुरानै ठाउँमा ल्याएर खानपानको व्यवस्था गर्छौं ।"
घर हिँड्नेको ताँतीले मन रुवाउँछ,"बन्दै गरेको घरको एउटा कोठामा कंक्रिटमाथि फलेक ओछ्याइएको छ । फलेकमाथि पुराना कम्बल छन् । प्लास्टिकको बोतलमा तेल सकिनै लागेको छ । चामलको बोरा रित्तिनै लागेको छ । न तरकारी छ, न मरमसला । पोखराको लेकसाइडमा ३ मजदुर दाल र भातको भरमा बाँचिरहेका छन् ।कञ्चनपुर बाघफाँटाका टीकेन्द्र डगौरा, सुन्दरपुरका सञ्जय राना र सुरेन्द्र रानालाई अबको केही दिनपछि के खाने भन्ने पिरलो छ । ठूल्ठूला होटलको बीचमा अर्को होटल बनाउँदै गरेका यी मजदुर राहत नपाए भोकै हुनेछन् । पोखरा महानगरले बाँडेको राहत पाउनेमा उनीहरू परेनन् । वडा६ को टोल विकास समितिले नाम टिप्दा उनीहरूले पनि राहत माग फारम भरे । राहत बाँड्ने बेला पाएनन् । वडामा जाँदा टोल विकास संस्थाले दिन्छ भनियो, २२ वर्षीय टीकेन्द्रले भने, टोलमा अरूले पाए, हामीले पाएनौं । पोखरामा टीकेन्द्रले नै लिएर आएका हुन् सञ्जय र सुरेन्द्रलाई । उनी आफैं भने भिनाजु सन्तराम थारूसँग ६ महिनाअघि मजदुरी गर्न पोखरा आएका थिए । घर गएर दुई जनालाई पोखरा ल्याएको ५ दिनमै लकडाउन सुरु भयो । काम बन्द भयो । घरबाट ल्याएको अलिअलि खर्च रासनपानीमै सकियो । ठेकेदारले बन्दको कारण देखाउँदै पैसा दिएका छैनन् । वैशाख १५ सम्म लकडाउन थपिएपछि उनीहरू चिन्तित छन् । बन्द खुले काम गर्न पाइन्थ्यो, खाने, बस्ने चिन्ता हुन्थेन, टीकेन्द्रले भने, अहिले ग्यास पनि सकिन लाग्यो । चामल २४ दिनलाई मात्रै पुग्छ । घरबाट पनि पैसा पठाउन सम्भव नभएको उनीहरूले बताए । टीकेन्द्रका बुबा काम गर्न सक्दैनन् । गाउँमा अलिअलि खेतीपाती हुन्छ । ११ र १० कक्षामा पढ्ने दुई भाइलाई पढाउने जिम्मा उनकै काँधमा छ । ६ महिना पोखरामा कमाएको पैसा भाइहरूकै पढाइमा खर्च भएको उनले सुनाए । सञ्जय र सुन्दरको परिवार पनि खेतीपातीमै निर्भर छ । सञ्जयले उता पेन्टर काम गर्थे । कहिलेकाहीँ मात्रै काम पाउँथे । सुरेन्द्र आल्मुनियम पसलमा हेल्पर थिए । उताभन्दा पोखरामा राम्रो कमाइ हुने देखेर दुवै जना टीकेन्द्रसँगै आएका थिए । उनीहरूका परिवारले गाडी खुलेपछि घरमै आउनु भनेका छन् । गाडी खुले त यहीं काम सुरु हुन्थ्यो होला, सुरेन्द्रले भने, साथमा पैसा छैन । मोबाइलमा रिचार्ज छैन । लोन लिएको पनि सकिन लाग्यो । अब परिवारसँग पनि कुरा गर्न पाइन्न होला । घरमा दुई महिनाकी छोरी छाडेर आएका उनलाई पोखरा बसाइ निल्नु न ओकल्नु भएको छ ।उनीहरूसँगै थिए बर्दियाका ७ मजदुर, जसले हिँडेरै घर जाने निर्णय लिए । केही कम्बल र कपडा पोको पारे । साथमा भएको ५ सयहजार रुपैयाँ लिएर आइतबार बिहान ३ बजे बर्दियाको बाटो तताए । पोखरामा रहेका अरू ७ मजदुर पनि उनीहरूसँगै हिँड्न राजी भए । झन्डै डेढ सय किलोमिटर हिँडेर उनीहरू सोमबार साँझ बुटवल पुगे । सोमबार राति पश्चिमतर्फ जाने मजदुरलाई बुटवल उपमहानगरपालिकाले बसको व्यवस्था गर्यो । पोखराबाट गएका १४ र काठमाडौंबाट हिँड्दै पुगेकासहित ७० मजदुर बस चढे । कपिलवस्तुको पिपरा पुगेपछि रोकिनुपर्यो । सुरक्षाकर्मीले सवारी पास बनाएपछि मात्रै अगाडि जान दिने बताए । मजदुरले पिपराकै सडकमा रात बिताएको सन्तराम थारूले बताए । मंगलबार बिहान सवारी पास बनेपछि बर्दियातर्फ लागेको उनले फोनमा भने । साथमा भएको पैसा पनि सकियो, राहत पनि कतै पाइएनँ, उनले भने, त्यहाँ भोकभोकै बस्नुभन्दा हिँडेरै घर जाने सोच्यौं । लेकसाइडबाट ७ मजदुर हिँड्ने बेला रुवाबासी चल्यो । जानेहध रुँदैरुँदै गए । बस्नेहरूले रुँदै बिदा गरे । जाने गइहाले हामी पो के खाएर बस्ने, मलिन अनुहारमा टीकेन्द्रले भने, हामी पनि हिँड्ने त होला । पोखराबाट कञ्चनपुर झन्डै ८ सय किलोमिटरको दूरीमा छ । दिनमा १ सय किलोमिटर हिँड्दा ७८ दिनमा पुग्न सकिने उनीहरूको अनुमान छ । टोलमा राहत बाँड्दा हुने खानेले हारालुछ गरेको उनीहरूले देखेका छन् । बिरानो ठाउँमा चर्को डाँको गरेर राहत माग्न सक्दैनन् । स्थानीय शम्भु खातीले उनीहरूका लागि राहतको पहल गरे तर वडाले टेरेन । हिँडेर घर जाँदै गरेका र त्यहाँ बसेका मजदुरको आँसु देखेर उनको मन खिन्न भयो । अनि सम्झिए जेबी टुहुरेको गीतबसाइँ हिँड्नेको ताँतीले बस्नेको मन रुवाउँछ, लाखौंका लागि उजाड छ यो देश मुठ्ठीभरलाई त स्वर्ग छ ।"
तीन दशकपछि नल्लु खोला सफा,"शान्त वातावरण, खुला आकाश, चराचुरुंगीको चिरविर आवाजले वातावरण सुमुधर छ । नल्लु खोलामा स्वच्छ पानी बगेको छ । यस वरपर धुलाम्मे हुने रुख बिरुवा हरिया देखिएका छन् । यो बेला ललितपुरको लेले नल्लु क्षेत्रमा पुग्ने जोकोहीलाई पनि त्यहाको वातावरणले मोहित बनाउँछ ।सरकारले कोरोना भाइरस (कोभिड१९) रोकथाम गर्न लकडाउन गरेयता ललितपुर दक्षिणी भेगमा सञ्चालित खानी तथा क्रसर उद्योगहरू बन्द छन् । यसैकारण अहिले यस क्षेत्रको वातावरण प्रदुषणमुक्त भएको छ । यसअघि व्यवसायीले खानी तथा क्रसर उद्योग जथाभावी चलाउँदा र गोदावरी नगरपालिकाले अन्यत्र उपयुक्त स्थान पहिचान गरी स्थानान्तरण गर्न नसक्दा यहाँको वातावरण लामो समयदेखि धुवाँधुलो र अत्यधिक ध्वनी प्रदुषणका कारण अस्तव्यस्त थियो ।स्थानीयका अनुसार नल्लु खोला प्रदुषणमुक्त बनेको तीन दशकमै यो पहिलो अवसर हो । खानी क्षेत्र टिकाभैरवबाट सुरु हुन्छ । टिकाभैरव मन्दिर नजिकै उत्तरपश्चिम भेगमा क्रसर उद्योग छ । त्यहाँबाट दुई सय मिटरको दुरीमा अरु क्रसर उद्योगहरू छन् । यहाँका बासिन्दा उद्योगबाट निस्कने चर्को आवाज र धुवाँधुलो सहन बाध्य छन् । ती उद्योग बन्द रहँदा अहिले क्षणिक भए पनि वरपरका बासिन्दालाई राहत मिलेको छ । बुरुन्चुली र टिकाभैरव क्षेत्रमा सञ्चालित खानी तथा क्रसर उद्योगबाट निस्कने फोहोर बुरुन्चुली र नख्खु खोलामा मिसाइँदै आएको छ । लेले क्षेत्रमा सञ्चालित उद्योगबाट निस्कने फोहोर भने महादेव खोला मिसाइन्छ । लकडाउनका कारण उद्योग बन्द हुँदा तीनटै खोला अहिले स्वच्छ देखिएका छन् । यसले खोला किनारामा बस्नेहरूलाई खानेपानी, लुगा धुन, नुहाउन र सिँचाइका लागि सहज भएको छ ।लेले काठमाडौं उपत्यकाभन्दा अघिको सभ्यताको उद्गम थलो मानिन्छ । मापदण्ड विपरीत उद्योगहरू सञ्चालन गर्दा लेले उपत्यकाको सभ्यता र सम्पदा संकटमा पर्दै आएको छ । यहाँ राजा शिवदेव प्रथम र अंशुवर्माको पालाका शिलालेख, ऐतिहासिक स्थलहरू, पाटीपौवा, ढुंगेधारा, सत्तल, गुफा र सरस्वती कुण्डलगायत अधिकांश पुरात्तात्विक महत्वका वस्तुहरू छन् । सागरकोटमा लिच्छवीकालीन दरबार छ । यी ऐतिहासिक महत्वका सम्पदाबाट क्रसर उद्योग दुई किलोमिटर टाढा हुनुपर्ने मापदण्ड छ । तर, बस्तीमै क्रसर उद्योगहरू छन् । यतिबेला उद्योग बन्द हुँदा धराप बन्दै गएको यहाँका पुरातात्विक सम्पदाहरूको सरसफाइमा समेत राहत मिलेको छ ।त्यस्तै, दैनिक टिपर आवतजावतका कारणले लेले सरस्वती कुण्डस्थित पशुपतिनाथ मन्दिर, प्राचीन ६४ ज्योतिर्लिंगमध्ये तीन वटा, स्कन्दपुराणअर्न्तगतको हिमवत्खण्ड पुराण, नेपाल महात्म्यमा वृहस्पति ऋषिले तिलको शिवलिंग बनाइ पूजा गरेको, मनु नामका तपस्वी ब्राह्मणले चाँपको फूल चढाइ प्रार्थना गरेको क्षेत्रसमेत प्रभावित बनेका थिए । क्षेत्रीहरूले आफ्ना पिता जमदग्नि ऋषिको हत्या गरेको स्थानमा प्रकट भएका महादेवहरू क्रमशः तिलेश्वर, चम्पकेश्वर, टिकाभैरवजस्ता ऐतिहासिक महत्वका ठाउँ पनि टिपर अवातजावतका कारणले धुलाम्मे बन्ने गरेका थिए । अहिले टिपर चलाउन बन्द हुँदा धार्मिक क्षेत्रको वातावरण शान्त छ ।"
पहिलाभन्दा फिट भएछु : दीपक,"लकडाउनका बेला छोराद्वयका साथ ।महामारीको त्रासबाट आफू र आफ्नो परिवारलाई पनि सचेत राख्न जिम्मेवार बन्नुपर्ने उनले सुनाए । बुवा कैलालीमा हुनुहुन्छ । कोरोनाको रेडजोनमा रहनुभएको उहाँसँग नियमित सम्पर्कमा छु । उहाँ घरबाट निस्कनुभएको छैन । आमा अस्ट्रेलियामा हुनुहन्छ, सबैजना सुरक्षित हुनुहुन्छ, उनले भने ।कोभिड१९ को औषधि अहिलेसम्म पत्ता लागेको छैन । यसको संक्रमण हुनबाट बच्ने उपायले नै धेरै कुरा निर्धारण गर्नेछ । दीपकले पनि कोभिडको महामारीबाट बच्न र आफ्नालाई बचाउन सरकार तथा विश्व स्वास्थ्य संगठनको निर्देशनलाई पालना गरी घरभित्रै रहेर सहयोग गरिदिन सबैमा अनुरोध गरेका छन् ।हामी सबैले घरभित्र रहेर सहयोग गर्नेबाहेक यो महामारीबाट बच्ने अरु उपाय छैन । घरभित्र रहँदा आफू सकारात्मक बनौं, परिवारलाई पनि सकारात्मक सोचका लागि प्रोत्साहित गरौं । यसका लागि दैनिक योगा, व्यायाम गर्नुहोस् र आफूलाई व्यस्त राख्नुहोस् । फिल्म हेर्नुहोस्, पुस्तक पढ्नुहोस् र सरसफाइमा ध्यान दिनुहोस्, उनले सुझाए, हामी अधिकांशलाई लामो समय घरमा बस्ने बानी थिएन । धेरै घरमा रहँदा दिमागमा नकारात्मक उर्जाले डेरा जमाउँछ र हामीलाई कोरोनाबाहेक अन्य रोगको आक्रमणको खतरा हुनसक्छ । यसतर्फ ध्यान दिनुपर्छ ।त्रिभुवन आर्मी क्लबका प्रशिक्षक दीपक आफ्ना खेलाडीसँग दैनिक सम्पर्कमा छन् । उनीहरूलाई प्रशिक्षणका लागि निर्देशन दिने गरेका छन् र खेलाडीले पालना गरेको नगरेकोबारे सुपरिवेक्षण पनि गर्छन् । अहिले बाहिर निस्केर प्रशिक्षण गर्ने अवस्था छैन । सबै खेलाडीलाई घरभित्रै रहेर आफूलाई फिट राख्न विभिन्न उपायबारे जानकारी गराउँछु । आफूले गरेका व्यायामहरूको फोटोभिडियो पठाउन भनेको छु । खेलाडीहरूको स्तर खस्कन नदिन सकेसम्म मैले प्रयास गरिरहेको छु, दीपकले भने ।"
साग पदकधारीको पुरस्कार खातामा,"१३ औं दक्षिण एसियाली खेलकुद (साग) मा पदक जितेका नेपाली खेलाडीले चार महिनाभन्दा बढी समयपछि बुधबार पूर्वघोषित पुरस्कार रकम पाएका छन् । राष्ट्रिय खेलकुद परिषद्ले पदकविजेता खेलाडीलाई घोषित रकम बैंकमार्फत खातामा पठाइदिएको हो ।मंसिर १५ देखि २४ सम्म काठमाडौं, पोखरा र जनकपुरमा आयोजित १३ औं सागमा नेपालले ५१ स्वर्ण, ६० रजत र ९६ कांस्य पदक जितेको थियो । यो सागमा नेपालले पाएको ठूलो सफलता हो । साग सकिएको भोलिपल्ट प्रधानमन्त्री केपी शर्मा ओलीले पदक विजेता खेलाडी र प्रशिक्षकका पुरस्कार घोषणा गरेका थिए । प्रधानमन्त्रीको घोषणा कार्यान्वयन हुन लामो समय लागेको थियो । यसबीच एक महिनादेखि कोभिड १९ का कारण दैनिक कार्यसम्पादनमा असर पुगेको राखेपका राष्ट्रिय टिम तयारी शाखा प्रमुख महेन्द्रकुमार राईले बताए ।सरकारले सागमा पदक विजेता खेलाडीले एकल खेलतर्फ स्वर्णलाई ९ लाख, रजतलाई ६ लाख र कांस्यलाई ३ लाख रुपैयाँ पुरस्कार उपलब्ध गराएको छ । सामूहिक खेलमा स्वर्णलाई ६ लाख, रजतलाई ४ लाख र कांस्यलाई २ लाख रुपैयाँ पुरस्कार दिइएको छ । स्वर्ण विजेता खेलका प्रशिक्षकले ५ लाख रुपैयाँ पुरस्कार पाउने छन् । प्रशिक्षक र सम्बन्धित राष्ट्र्रिय खेल संघको रकम क्रमशः पठाइने राखेपले जनाएको छ । यद्यपि पेश्की फर्स्योट नगर्ने प्रशिक्षक र संघहरूलाई भने अहिले नै रकम नपठाइने भएको छ ।पौडीकी गौरिका सिंहले ६२ लाख रुपैयाँ पाएकी छन् । उनले ४ स्वर्ण, २ रजत र ३ कांस्य जितेकी थिइन् । चार स्वर्णबराबर उनले ४४ लाख, दुई रजतको १२ लाख गरी उनले ५६ लाख पाएकी हुन् । उनले जितेको तीनै कांस्य रिलेमा थियो । दोहोरो स्वर्ण जितेका तेक्वान्दोकी आयशा शाक्य, करातेका मन्डेकाजी श्रेष्ठ र गल्फका सुभाष तामाङले समान २२ लाख पाएका छन् ।हामीले एभरेस्ट बैंकमार्फत खेलाडीको घोषित पुरस्कार रकम उनीहरूको खातामा पठाइदिएका छौं । यही बैंकका खाता हुनेकोमा आजै (बुधबार) रकम जम्मा भएको छ र केहीले रकम पाइसकेको पनि बताइसके । अरु बैंकको खाता हुनेकोमा भोलि रकम जम्मा हुन्छ होला, राष्ट्रिय टिम तयारी शाखा प्रमुख राईले भने, कसैले सिम नै बिग्रिएकाले रकम आएको थाहा नभएको पनि भनेका छन् । मन्त्रालयबाट नाम आएबमोजिम हामीले कोष तथा लेखा नियन्त्रक कार्यालय (कोलेनिका) मा रकम पठाइदिएका हौं । १९ करोड ५३ लाख पुरस्कार जम्मा गरिएको उनले सुनाए । त्यो रकम ४ सय ३५ पदक विजेता खेलाडीका लागि हो । राखेपले ९२ खेलाडीको ३ करोड ६३ लाख तथा ८७ खेलाडीको ४ करोड ८२ लाख चैत ३० गते नै जम्मा गरिसकिएको जनाएको छ ।कसैका नाम र एकाउन्ट नमिलेर रकम जम्मा नभएको पनि हुनसक्ने राई बताउँछन् । उनीहरूबाट खबर आएसँगै रकम जम्मा गरिने उनले बताए । परिषद्ले चैत मसान्तभित्र रकम जम्मा गरिदिने बताए पनि कोलेनिकाको सर्भर बिग्रिएका कारण खेलाडीको बैंकखातामा पुरस्कार हाल्ने काम २३ दिन पछाडि सरेको थियो । करातेका दुई स्वर्णधारी मन्डेकाजी श्रेष्ठ र अर्का स्वर्णधारी विप्लवलाल श्रेष्ठले आफ्नो पुरस्कार रकम खातामा जम्मा भइनसकेको बताएका छन् ।"
टुर डे फ्रान्स पछि सर्ने,पेरिस (एएफपी) टुर डे फ्रान्सका आयोजकले विश्व साइक्लिङको सबैभन्दा ठूलो प्रतियोगिता सार्ने भएको छ । कोभिड१९ को संक्रमण कारण फ्रान्समा मध्य जुलाईसम्म सार्वजनिक भेलामा प्रतिबन्ध रहेको हुनाले यो निर्णय गर्न लागेको हो । पूर्व तय कार्यक्रमअनुसार यसपल्टको टुर डे फ्रान्स निसबाट जुन २७ मा सुरु भएर जुलाई १९ मा पेरिसमा टुंगिने थियो । तर अहिले तय मितिमा प्रतियोगिता आयोजना असम्भव देखिएको छ । फ्रान्सेली राष्ट्रपति इमानुल म्याक्रोनले मे ११ सम्म लकडाउन कडासँग लागू हुने र मध्य जुलाईसम्म सार्वजनिक भेलामा प्रतिबन्ध रहने घोषणा गरेका थिए । फ्रान्सेली सरकारले पनि टुर डे फ्रान्स आयोजनाबारे पुनर्विचार गर्नुपर्ने बताइसकेको छ ।
तलब काट्न सहमत,"लन्डन (रोयटर्स) इंग्लिस फुटबल लिग (ईएफएल) ले व्यावसायिक खेलाडीको प्रतिनिधिसँग गरेको छलफलमा अप्रिल महिनाको पारिश्रमिक २५ प्रतिशत काटेर दिन सहमति गरेको छ । कोभिड१९ संक्रमणका कारण यो स्थिति आवश्यक परेको हो । इंग्ल्यान्डमा मार्च १३ यता व्यावसायिक फुटबल स्थगित छ । यसैक्रममा केही क्लबले आफ्ना गैरखेलाडी कर्मचारीलाई बिदा पनि दिएका छन् ।ईएफएलका अनुसार तलब काट्ने सहमति लिग वान र लिग टुका खेलाडीलाई लिएर हो । यसअघि व्यावसायिक खेलाडीको संघ (पीएफए) ले कोभिड१९ को संक्रमणका कारण आर्थिक संकटमा फसेका क्लबलाई सजिलो बनाउन तलब कम बुझ्नका लागि आफूहरू सहमत रहेको जनाएको थियो । ईएफएलले इंग्लिस प्रिमियर लिग (ईपीएल) मुनि खेलिने तीन डिभिजनको जिम्मेवारी लिने गर्छ ।यसमा लिग वान र लिग टुसँगै दोस्रो डिभिजनको लिग च्याम्पियनसिप पनि पर्छ । अहिलेसम्मको सहमतिअनुसार प्रतिमहिना २ हजार ५ सय पाउन्ड पारिश्रमिक बुझ्ने खेलाडीले सबै तलब पाउने छन् । त्यसमाथि तलब बुझ्न सबै खेलाडीबाट पारिश्रमिकको २५ प्रतिशत काटिनेछ । दुई पक्षबीच भएको यो सहमति अनिवार्य भने हुने छैन, किनभने केही क्लब अझै आर्थिक रूपमा बलिया छन् ।"
महिलाको सामूहिक सहयोग,लन्डन (रोयटर्स) कोभिड१९ महामारीविरुद्ध अग्रपंक्तिमा रहेर लडिरहेको बेलायतको नेसनल हेल्थ सर्भिस (एनएचएस) को सहयोगका लागि इंग्ल्यान्डका महिला फुटबल खेलाडीले सामूहिक सहयोग गरेका छन् । गत साता मात्र महिला खेलाडीले सामाजिक सञ्जालमार्फत एनएचएसलाई सहयोग गर्ने बताएका थिए ।इंग्ल्यान्डको माथिल्लो डिभिजनमा खेल्ने पुरुष खेलाडीले कोभिड संक्रमण फैलिएको हुनाले आफ्नो तलबबाट ३० प्रतिशत कम लिन सहमति जनाइसकेका छन् । खेलाडीको संघले भने पारिश्रमिक काटेर दिनु ठीक निर्णय नभएको दाबी गर्दै यसले करको दरमा कम हुँदा देशलाई बेफाइदा हुने बताएको छ । यसैबीच व्यावसयिक फुटबल खेलाडी संघका प्रमुख गोर्डन टेलरले नेसनल हेल्थ सर्भिसको सहयोगका लागि व्यक्तिगत रूपमा ६ लाख १५ हजार डलर सहयोग गरेका छन् । खेलाडीको तलब काट्नु नहुने तर्क गरिरहेका ७५ वर्षे टेलरको वार्षिक पारिश्रमिक २३ लाख पाउन्ड बराबर रहेको छ ।
