शीर्षक,विवरण
"सरकारले नसक्ने, सेनालाई सुम्पने !","सेनालाई आफ्नो कामभन्दा बाहिर संलग्न गराउँदा कुनै बिन्दुमा सरकार र सेनाबीच नै टक्करको स्थिति आउन सक्छ भीमसेनदास प्रधान, पूर्वरक्षामन्त्री"
बाझ्यो क्याबिनेट र समन्वय समितिको निर्णय,"बिहीबार बसेको समिति बैठकको शुक्रबार सार्वजनिक गरिएको निर्णय नम्बर ११ मा भनिएको छ, कोभिड१९ को संक्रमण रोकथाम तथा नियन्त्रण गर्न आवश्यक पर्ने औषधि तथा उपकरणहरू निजी क्षेत्रबाट प्रतिस्पर्धात्मक रूपमा खरिद गर्ने व्यवस्था स्वास्थ्य तथा जनसंख्या मन्त्रालयले मिलाउने । निर्धारित अवधिभित्र निजी क्षेत्रबाट प्रतिस्पर्धात्मक रूपमा औषधि, उपकरण तथा सामग्री पर्याप्त आपूर्ति हुन नसकेमा जीटूजी प्रक्रिया अवलम्बन गरी खरिद गर्ने । बिहीबार समितिमा यस विषयमा छलफल भए पनि निर्णय नभएको बैठकपछि प्रवक्ता युवराज खतिवडाले पत्रकारहरूलाई बताएका थिए । उता सेनामार्फत स्वास्थ्य सामग्री किन्ने सरकारको परिपत्र गएपछि स्वास्थ्य सेवा विभागले टेन्डर आह्वान गर्न रोकेको थियो । हामीले टेन्डर आह्वान गर्ने तयारी गरेका थियौं, विभागका महानिर्देशक महेन्द्र श्रेष्ठले बिहीबार कान्तिपुरसँग भनेका थिए, तर नेपाली सेनाले नै खरिद प्रक्रिया अगाडि बढाउने खबर पाएपछि रोक्यौं । अहिले भने श्रेष्ठले जतिसक्दो छिटो टेन्डर आह्वान गर्ने बताएका छन् । उनले कति उपकरण चाहिन्छ भन्ने विषयमा क्राइसिस म्यानेजमेन्ट सेन्टर (सीसीएमसी) अन्तर्गतको उपसमितिमा छलफल भइरहेको जानकारी दिँदै एकदुई दिनमै टेन्डर आह्वान गर्ने बताए । अब छिट्टै उपकरण ल्याइसक्नुपर्ने टाइमलाइनसहितको २४ घण्टे सूचना जारी गर्छौं, श्रेष्ठले भने । स्रोतका भनाइमा, पहिले २४ घण्टे टेन्डर खोल्ने र त्यसमा सन्तोषजनक प्रस्ताव नआएको कारण देखाउँदै सेनामार्फत जीटूजी प्रक्रिया थाल्ने तयारी हुन सक्छ ।"
घर फर्कन ज्यानको बाजी,"भारतबाट फर्किंदै गरेका नेपाली लकडाउनका कारण सीमा नाका बन्द भएपछि ज्यान जोखिममा राखेर महाकाली पार गर्न थालेका छन् । सोमबारदेखि शुक्रबारसम्म पौडेर र ट्युबको सहारामा ७० जना महाकाली तरेर स्वदेश प्रवेश गरिसकेका छन् । रोजगारी खोज्दै भारतका विभिन्न ठाउँमा ज्याला मजदुरी गर्दै आइरहेका सयौं नेपाली सीमापारि धार्चुला आसपासमा बिचल्लीमा छन् । कोभिड१९ को सम्भावित संक्रमणका कारण जिल्लाको प्रमुख नाका सदरमुकामको झोलुंगे पुल भएर प्रवेश निषेध गरिएको छ । जसका कारण अलपत्र परेकामध्ये कही महाकालीको भेलमा पौडेर स्वदेश फर्किरहेका हुन् । नदीमा पौडिएर घर आउनु बाध्यता भएको उनीहरूको भनाइ छ । ब्यास गाउँपालिका ३ का भूपेन्द्रसिंह धामीले भारतमा भन्दा आफ्नै देशको क्वारेन्टाइनमा बस्न महाकाली तरेर आएको बताए । भारतमा नेपालीलाई शिविर भेडाको बथानलाई जस्तै एकै ठाउँमा राखिएको छ । एक पटक खाना पाइन्छ । धेरै चाहिनेको पेट भरिँदैन, उनले भने, भारतमा दुःख काट्नुभन्दा स्वदेशमै गएर १४ दिन क्वारेन्टाइनमा बस्नु राम्रो ठानेर महाकाली तरेर आएँ । केहीले भने खर्च सकिएपछि जोखिम मोल्नुपरेको बताए । जिल्ला प्रहरी कार्यालयका अनुसार लकडाउनपछि १७ जना महाकालीमा पौडेर, १६ जना ट्युबबाट र ३७ जना साँघुरो महाकालीमा हाम फालेर स्वदेश आएका छन् । यी सबैलाई नियन्त्रणमा लिई सम्बन्धित जिल्लाका स्थानीय तहमा पठाइएको छ । जोखिम मोलेर महाकाली तरेर स्वदेश भित्रिनेहरूमा दार्चुला, बैतडी, बझाङ र डडेल्धुरा जिल्लाका छन् । भारतको पिथौरागढ प्रशासनले जवाहरसिंह स्टेडियम, बलुवाकोट महाविद्यालय, जीआईसी जौलजीवी र कान्जी हाउसमा नेपालीलाई क्वारेन्टाइनमा राख्ने व्यवस्था गरेको छ । भारतको धार्चुला र जौलजिवी क्षेत्रमा करिब एक हजार नेपालीलाई क्वारेन्टाइनमा राखिएको छ । त्यहाँ दार्चुला, बैतडी, बझाङ, डडेलधुरा, डोटी, कैलाली, कञ्चनपुर, जाजरकोट, बाँके र बर्दिया जिल्लाका मानिस छन् । शिविरबाट भाग्दै नेपालीले सीमा पार गरिरहेका छन् । उनीहरू समूहमा नभई अलगअलग भएर पौडिँदै नेपाल आउने गरेका छन् । पौडिन सक्नेहरू महाकाली तरिरहेका छन् । नसक्नेहरू भारतका क्वारेन्टाइनमा कोचिँदै रात कटाइरहेका छन्, बलुवाकोटको जेआईसी कलेजको क्वारेन्टाइनमा रहेका बैतडी पुर्चौडीका उत्तम बोहराले भने । दिनहुँजसो महाकाली तरेर दार्चुला गए पनि विभिन्न ठाउँबाट मानिस शिविरमा थपिइरहेको उनले बताए । सबै शिविरका हल, कोठा र ग्यालरीमा ठेलमठेल हुने गरी सुताउने गरिएको छ । यसले संक्रमणको जोखिम उच्च रहेको बलुवाकोट शिविरमै रहेका पुर्चौडीका देवबहादुर ऐरले बताए । कोरोना भाइरसको संक्रमण फैलिन नदिन सामाजिक दूरी राख्नुपर्छ तर हामीलाई भेडाजस्तै कोचेर राखिएको छ, उनले भने, समयमा खान पाइँदैन, खाजा पाइँदैन । चिसो भुइँमै सत्नुपर्छ । लुकिछिपी बजार जाँदासमेत कुटाइ खाइने गरेको उनले बताए ।"
जसले विपद्मा विवादास्पद काम गरे,"ओम्नी र सरकारका सफल सम्बन्धस्वास्थ्य उपकरण खरिद सम्झौता बीचमै तोडिए पनि सरकारसँग ओम्नीको सफल सहकार्यका पुराना उदाहरण धेरै छन् । नेपाल दूरसञ्चार प्राधिकरणको साढे तीन अर्बको आईटी ल्याब परियोजनामा भएको मिलेमतो पछिल्लो एक उदाहरण हो । देशभरका एक हजारभन्दा बढी सामुदायिक विद्यालयमा कम्युटर ल्याब स्थापना गर्ने भनी गत वर्ष दूरसञ्चार प्राधिकरणले टेन्डर आह्वान गरेको थियो । यो टेन्डरमा भाग लिनका लागि पछिल्लो ५ वर्षभित्र कुनै एउटै सम्झौताअन्तर्गत १ अर्ब ८० करोड बराबरको सूचना प्रविधिसम्बन्धी सामान कारोबार गरेको हुनुपर्ने सर्त तोकिएको थियो ।टेन्डरको सर्त देख्दासाथ सूचना प्रविधिसम्बन्धी उपकरण आयात गरी बिक्री गर्ने अधिकतर कम्पनीहरूले यो ठेक्का ओम्नी बिजनेस कर्पोरेट इन्टरनेसनललाई दिने गरी निकालिएको अनुमान गरिहाले । किनभने ओम्नीले ०७४ सालमा निर्वाचन आयोगलाई जेनेरेटर, ल्यापटपसहित बायोमेट्रिक मतदाता परिचयपत्र निर्माणका लागि सामान आपूर्ति गरेको थियो ।अनुमानअनुसार नै ओम्नीले ३ अर्ब ४७ करोडको ६९ लाख रुपैयाँबराबरको त्यो ठेक्का हात पार्यो । ओम्नी, म्याक्स इन्टरनेसनल र नेपा हिमा ट्रेडलिंकको संयुक्त जेभीले यो ठेक्का पाएको हो । सरकारी निकायसँग सेटिङ मिलाउने मुख्य काम भने ओम्नीले नै गरेको थियो । ठेक्कामा मिलोमतोसहित तीन वटा कम्पनीले मात्रै डमी प्रस्ताव हालेका थिए । तीमध्ये एक वर्ल्ड डिस्ट्रिब्युटर्स नेटवर्कले जानीजानी बैंक ग्यारेन्टी नै नराखी प्रस्ताव दर्ता गराएको थियो । ओम्नीसँग निकट रहेर काम गर्ने यो कम्पनीलाई यो टेन्डरमा सहयोग गरेबापत केही महिनालगत्तै राष्ट्रिय सूचना प्रविधि केन्द्रको सफ्टवेयर लाइसेन्ससम्बन्धी कामका लागि करिब ३० करोडको टेन्डर दिइएको थियो ।यो ठेक्काको सर्त र स्पेसिफिकेसन ओम्नीलाई दिनका लागि बनाइएको भन्दै सार्वजनिक खरिद अनुगमन कार्यालय र अख्तियारमा उजुरी परेको भए पनि कतैबाट यसको अनुसन्धान अघि बढेन । तत्कालीन सञ्चार तथा सूचना प्रविधिमन्त्री गोकुल बाँस्कोटाको चासोका बीच भएको यो टेन्डर सम्झौता अनुसार छ महिनाभित्र सबै विद्यालयमा आईटी ल्याब स्थापना गरिसक्नुपर्ने थियो । तर हालसम्म ओम्नीले काम गरेको छैन ।विश्व बैंक र एसियाली विकास बैंकमा परामर्शदाताका रूपमा काम गरेका तुलहरिसिंह भुसालले परामर्शदाता हुँदाहुँदै ओम्नी बिजनेस कर्पोरेट इन्टरनेसनल प्रालि सुरु गरेका थिए । सूचना प्रविधिसम्बन्धी थोरैथोरै सामान आयात गर्दै सुरु गरेको यो कम्पनी अहिले यो क्षेत्रमा सबैभन्दा कहलिएकोमध्ये पर्छ । ओम्नीका लागि निर्वाचन आयोगको सामान आपूर्तिको ठेक्का, मतदाता परिचयपत्र छाप्ने ठेक्का कोसेढुंगा सावित भएको यो क्षेत्रका जानकारहरू बताउँछन् । त्यसयता यो कम्पनीले राष्ट्रिय सूचना प्रविधि केन्द्रका लागि सञ्चार प्रविधि पूर्वाधारसम्बन्धी उपकरणको ठेक्का निरन्तर पाउँदै आएको छ । आफ्नो नाममा भन्दा अन्य व्यक्तिको नाममा फरकफरक कम्पनी खडा गरी तुलहरिले ठेक्का लिने गरेको जानकार स्रोतहरूको भनाइ छ । नेपालदेखि सिंगापुरसम्म व्यवसाय विस्तारका लागि उनको वैवाहिक पृष्ठभूमि पनि सहायक भएको तुलहरिलाई नजिकबाट चिन्नेहरू बताउँछन् । भारतको पञ्जाब राज्यकी सुमन सिंहसँग विवाह गरेपछि उनको व्यावसायिक यात्राले उडान लिएको उनलाई नजिकबाट चिन्नेहरूको दाबी छ । तुलहरिका ससुरा सिंगापुरमा व्यवसाय गरिरहेकाले पनि उनलाई नेपालमा सामान आयात गर्न सहज भएको थियो, उनलाई नजिकबाट चिनेका एक व्यवसायीले भने, उनको महत्त्वाकांक्षाले देशैलाई घाटा भयो । उनलाई सिंगापुरबाट व्यवसायमा सघाउनेमा अर्का व्यक्ति नवीन तुलाधर पनि हुन् । तुलाधर सिंगापुरमा ग्लोबम्याटिक्ससहित आधा दर्जन कम्पनीका सञ्चालक हुन् । अहिलेको स्वास्थ्य सामग्री आपूर्तिको ठेक्कामा पनि ओम्नी र ग्लोबम्याटिक्स मिलेर काम गरेको देखिन्छ ।ओम्नीले राष्ट्रिय सूचना प्रविधि केन्द्रको प्रमुख रहिसकेका विकल पौडेलको मिलेमतोमा राष्ट्रिय सूचना प्रविधि केन्द्रका लागि धेरैजसो सामान आपूर्तिका लागि जिम्मा पाउँदै आएको छ । राष्ट्रिय सूचना प्रविधि केन्द्रले यो वर्ष निकालेको एक दर्जन टेन्डरमध्ये अधिकतर ओम्नी र ओम्नी नजिकका कम्पनीले पाएका छन् ।राष्ट्रिय सूचना प्रविधि केन्द्रले गत वर्ष ७ करोड खर्चेर प्रधानमन्त्री कार्यालयमा भिडियो कन्फरेन्स सुविधासहितको वार रुम स्थापनाका लागि टेन्डर आह्वान गरेको थियो । उक्त टेन्डर ओम्नीलाई नै दिन सिस्को नामक कम्पनीसँग मिल्ने गरी स्पेसिफिकेसन तयार पारिएको भन्दै प्रधानमन्त्री कार्यालयले टेन्डर रद्द गर्न निर्देशन दिँदै बजेट आफूमातहत रकमान्तर गरेको थियो ।प्रधानमन्त्री कार्यालयले बिनाप्रतिस्पर्धा यो सुविधा राख्ने काम शस्त्र नेटवर्क नामक कम्पनीलाई जिम्मा दियो । यो कम्पनी आधिकारिक रूपमा ओम्नीको सहायक कम्पनी नभए पनि तुलहरिकी पत्नी सुमन यसको सञ्चालकमध्येकी एक रहेको जानकारहरू बताउँछन् । मन्त्रिपरिषद्लाई पेपरलेस बनाउने भन्दै गत वर्ष किनिएको कम्युटर खरिदमा पनि ओम्नी जोडिएको छ । यस्तो हुँदा पनि नेकपाभित्रका कुनै नेता वा मन्त्रीले किन विरोध गर्न नसकेका ? हामीले यसबारे जानकार अर्का एक अधिकारीलाई सोध्यौं । त्यहाँनिर ओम्नीसँग शर्मा परिवारको साइनो जोडिने गरेको देखियो । शर्मा परिवारको अल्फाबिटामा हुने कार्यक्रमहरू याद गर्नुस् न, ती अधिकारीले भने, त्यहाँ नेकपाका जुनसुकै गुट वा नेताका पार्टीगत र व्यक्तिगत कार्यक्रमहरू हुने गरेका छन् । थुप्रै उच्च नेताको परिवारका बिहेवारी तथा व्यक्तिगत पार्टीसमेत त्यहीँ हुन्छन् ।निःशुल्क ?होला, तर कसरी ठोकुवा गर्न सक्नु ? उनले उल्टै प्रश्न गरे, यो कुरा त शर्मा परिवार र ती नेतालाई मात्रै थाहा हुने कुरा हो । हामीले युवराज शर्मासँग जोडिएका यी सबै प्रसंगबारे सोध्न फोनबाट पटकपटक सम्पर्क गर्न खोज्यौं । सन्देश पनि पठायौं । तर उनी सम्पर्कमा आउन चाहेनन् । युवराजका भाइ द्विराजले अल्फाबिटामा आफ्नो मात्रै लगानी रहेको बताए । मेरो कम्पनी र मेरो नाम आएछ, उनले भने, यसमा मेरो कुनै संलग्नता छैन । दाइसँगको व्यापारमा मेरो सम्बन्ध छैन । दाइले गरेको व्यापार छुट्टै हो, उनले भने, ठेक्का पाउने कम्पनीका तुलहरिजी मेरो छिमेकी हो भनिएको छ, छिमिकी त अरू पनि छन् । छिमेकी भएकै आधारमा सम्बन्ध भन्नु भएन ।"
२५ हजार बढी किट भन्सारमै,"काठमाडौं (कास) कोभिड१९ संक्रमण पहिचान, रोकथाम तथा उपचारका लागि स्वास्थ्य सामग्री ल्याउने कम्पनी ओम्नी बिजनेस कर्पोरेट इन्टरनेसनल (ओबीसीआई) ले अर्को अनियमितता गरेको खुलेको छ । सरकारले भन्सार छुट दिएको परिमाणभन्दा २५ हजार बढी द्रुत परीक्षण किट (र्यापिड डाइग्नोस्टिक किट) ओम्नीले ल्याएको र त्यसमा ५० लाख रुपैयाँ महसुल लाग्ने भन्दै त्रिभुवन अन्तर्राष्ट्रिय विमानास्थल भन्सार कार्यालयले रोकिदिएको छ । सरकारसँग भएको सम्झौताअनुसार कोभिड१९ द्रुत परीक्षण किट भन्सार छुटमा ७५ हजार मात्रै ल्याउनुपर्ने थियो । ओम्नीले २५ हजार बढी किट ल्याई सरकारले दिएको भन्सार छुटको सुविधा दुरुपयोग गरेको हो । सरकारका एक मन्त्रीले दिएको जानकारीअनुसार सम्झौताभन्दा बढी किट ल्याउँदा करिब ५० लाख भन्सार महसुल लाग्छ भनेपछि भन्सारबाट ती सामान जाँचपास गराइएको छैन । ५ प्रतिशत भन्सार महसुल र १३ प्रतिशत मूल्य अभिवृद्धि कर (भ्याट) लाग्ने भएपछि सरकारले खरिद गरेका सामग्रीसँगै थप किट पनि विमानस्थलस्थित नेपाली सेनाकहाँ थन्क्याइएको छ । स्वास्थ्य तथा जनसंख्या मन्त्रालयले खरिद गर्ने सामग्रीलाई भन्सार छुट दिने कम्पनीसँगको सम्झौता थियो, ती मन्त्रीले भने, सम्झौताअनुसार उसले ७५ हजार द्रुत परीक्षण किट ल्याउनुपर्नेमा २५ हजार बढी अर्थात् एक लाख किट ल्याएछ । २५ हजार किटको करिब ५० लाख रुपैयाँभन्दा बढी भन्सार महसुल लाग्छ भनेपछि सामान विमानस्थलमै छ ।ओम्नी र स्वास्थ्य सेवा विभागबीच गत शुक्रबार १ करोड ३ लाख ९० हजार ४ सय अमेरिकी डलर (हालको विनिमय दरअनुसार १ अर्ब २४ करोड ६८ लाख ४८ हजार नेपाली रुपैयाँ) का सामग्री खरिद गर्ने सम्झौता भएको थियो । यसमध्ये गत आइतबार पहिलो लटमा २३ लाख ९४ हजार ३१० डलर (हालको विनिमय दरअनुसार २८ करोड ७३ लाख १७ हजार रुपैयाँ) का १० वटा सामग्री मात्रै ओम्नीले ल्याइसकेको छ । तर सम्झौताअनुसार समयमा सामान आपूर्ति गर्न नसकेको भन्दै स्वास्थ्य सेवा विभागले यो कम्पनीसँगको ठेक्का सम्झौता रद्द गरी धरौटी जफतको निर्णय गरिसकेको छ । हालसम्म यो कम्पनीले पट, पीपीई गाउन, जाँच गर्ने पन्जा, एन९५ मास्क, डिस्पोजेबल जुत्ता, पोर्टेबल पीसीआर मेसिन, पोर्टेबल पीसीआर रिएजेन्ट, नमुना संकलन गर्ने ट्युब, छिटो परीक्षण गर्ने किटलगायतका सामग्री ल्याएको छ । जुन प्रयोगमा ल्याइएको छैन ।अन्य सबै सामग्री तोकिएको सीमाभन्दा बढी छैनन्, ती मन्त्रीले भने, र्यापिड किट मात्रै बढी आएको हो । सामान आइसकेपछि आइतबार साँझ बसेको मन्त्रिपरिषद् बैठकले यस्ता स्वास्थ्य सामग्री आयातमा भन्सार छुट दिने निर्णय गरिसकेको छ । तर मन्त्रिपरिषद्को यो निर्णय ओम्नीका सामान आइसकेपछि भएको हो । सामान आइतबार बिहान साढे ५ बजे आइपुगेको हो भने मन्त्रिपरिषद्ले भन्सार छुट दिने निर्णय त्यही दिन राति गरेको हो । निर्णय हुनुपूर्वको समयमा भन्सार जाँचपास गर्दा यस्तो थाहा पाई रोकिएको तर त्यसपछि मात्रै मन्त्रिपरिषद्ले निर्णय गरेको हुनाले अब भन्सार छुट दिने कि महसुल लगाउने भन्ने कानुनी संकट आइपरेको छ, भन्सार स्रोतले भन्यो, यसबारे परामर्शमा छौं । मन्त्रिपरिषद्को निर्णय हुनुपूर्व नै सामान आइसकेकाले अब उसले भन्सार महसुल नतिरी कम्पनीले छुट सुविधा उपयोग गर्न नपाउने अर्को भन्सार कार्यालयमा कार्यरत एक अधिकारी बताउँछन् । जाँचपास दिउँसो १२ बजे गरेको हो, ती अधिकारीले भने, मन्त्रिपरिषद्ले राति निर्णय गरेको हो । त्यसकारण उसले छुट सुविधा अझै पनि उपयोग गर्न पाउँदैन । अब सामान अर्डर गरी कसैले तोकिएका स्वास्थ्य सामग्री आयात गरे मात्रै मन्त्रिपरिषद्ले भने अनुसारको छुट सुविधा दिनेछौं ।"
नेकपाकै नेता भन्छन् सरकारको निकम्मापन,"यस्तो निर्णयले लोकतान्त्रिक सरकार असक्षम, अयोग्य र नालायक बन्छ, यसले राम्रो नजिर बस्दैन । आफैंले गर्न नसकेर अर्कालाई जिम्मा लगाउँछौं भने त हामीसँग क्षमता छैन भन्ने अर्थ लाग्छ । सुरेन्द्र पाण्डे, स्थायी कमिटी सदस्य, नेकपा"
निर्णय के मनसायले ?,"स्वास्थ्य सामग्री खरिदमा ओम्नी समूहका सञ्चालकसँग उच्चपदस्थ सरकारी अधिकारीहरूको गठबन्धन र त्यसको चौतर्फी विरोधपछि सरकारले स्वास्थ्य सेवा विभागमार्फत खरिद सम्झौता रद्द गरायो । त्यही निर्णयसँगै बिहीबार चार दिनअघि (गत आइतबार) को मन्त्रिपरिषद्को निर्णय सार्वजनिक भयो, जसमा भनिएको थियो, कोभिड१९ रोकथाम, नियन्त्रण र उपचारका लागि आवश्यक पर्ने स्वास्थ्य सामग्री स्वास्थ्य तथा जनसंख्या मन्त्रालयसँग समन्वय गरी आवश्यकताअनुसार रक्षा मन्त्रालयले नेपाली सेनामार्फत सरकारसरकार (जीटूजी) विधिबाट खरिद गर्ने ।मन्त्रिपरिषद्को चार दिनअघिको निर्णय त्यतिबेला सार्वजनिक भएको छ, जतिबेला चौतर्फी आलोचनापछि स्वास्थ्य सेवा विभागले ओम्नी समूहसँगको स्वास्थ्य सामग्री खरिद रद्द गरेको छ । त्यही निर्णयको भोलिपल्ट स्वास्थ्य सेवा विभागका महानिर्देशक महेन्द्र श्रेष्ठलाई अर्को खरिद प्रक्रिया अघि नबढाउनुस्, नेपाली सेनाले खरिद गर्ने भयो भन्ने फोन मन्त्रालयबाट गएको थियो । किन सरकारले एकाएक स्वास्थ्य सामग्री खरिदको जिम्मेवारी सेनालाई सुम्पिने निर्णय गर्यो त ? संवैधानिक उन्मुक्ति ओम्नी समूहसँगको स्वास्थ्य सामग्री खरिद सम्झौता र त्यसपछिका घटनाक्रममा कोरोना नियन्त्रण उच्चस्तरीय समन्वय समिति का संयोजक ईश्वर पोखरेल आफू विवादमा परेपछि नराम्ररी झस्किएका थिए । उनकै सैद्धान्तिक निर्देशनमा भएका काममा स्वास्थ्यमन्त्री भानुभक्त ढकालसहित स्वास्थ्य मन्त्रालय र स्वास्थ्य सेवा विभागका उच्च अधिकारीहरू निर्णय प्रक्रियामा संलग्न थिए । भोलि चौतर्फी दबाबका कारण अख्तियारले छानबिन अघि बढाए ललिता निवास प्रकरणमा झैं स्वयं पोखरेल पनि अख्तियारमा हाजिर हुनुपर्ने थियो । यसले उनको राजनीतिक करियरलाई ठूलो धक्का दिने थियो । नेपाली सेनालाई यो जिम्मेवारी दिएपछि उच्चस्तरीय समिति र मन्त्रिपरिषद्मा रहेका अधिकारीहरूले यो झन्झट बेहोर्नु पर्दैन किनभने नेपाली सेनाभित्रको कामकारबाही अख्तियारको क्षेत्राधिकारमा नपर्ने संवैधानिक व्यवस्था छ । संगठनभित्र कुनै भ्रष्टाचार वा त्यस्तै प्रकृतिको फौजदारी कसुर आकर्षित हुने अपराध गरे सैनिक अधिकारीहरूले अख्तियारको सामना गर्नु नपर्ने संवैधानिक उन्मुक्ति पाएका छन् । त्यसका लागि संवैधानिक र कानुनी व्यवस्था हेरौं । संविधानको भाग २१ को धारा २३९ मा अख्तियार दुरुपयोग अनुसन्धान आयोगको काम, कर्तव्य र अधिकारको व्यवस्था छ, जसअनुसार सार्वजनिक पदमा रहेका व्यक्तिले गर्ने भ्रष्टाचारको अनुसन्धान अख्तियारको जिम्मेवारीमा रहे पनि सैनिक अधिकारीहरूको विषय प्रवेशमा बन्देजात्मक व्यवस्थाले निषेध गरेको छ । त्यसमा भनिएको छ, तर यस संविधानमा छुट्टै व्यवस्था भएको पदाधिकारी वा अन्य कानुनले विशेष व्यवस्था गरेका पदाधिकारीका हकमा यो उपधारा लागू हुनेछैन । सेनाभित्रको भ्रष्टाचार कसरी छानबिन हुन्छ त भन्ने प्रश्न उठ्न सक्छ । विशेष ऐनका रूपमा परिभाषित सैनिक ऐन २०६३ को दफा ६२ मा भ्रष्टाचारसम्बन्धी कसुर र कारबाही को व्यवस्था छ, जसअनुसार कुनै सैनिक अधिकारीले भ्रष्टाचार गरेका उजुरी परे महान्यायाधिवक्ता कार्यालयका नायब महान्यायाधिवक्ता (सचिवस्तरीय) को नेतृत्वमा रक्षा मन्त्रालयको कानुन शाखाको प्रमुख र सेनाको प्राड विवाकको कम्तीमा सेनानी स्तरको प्रतिनिधिले छानबिन गर्छन् र सैनिक विशेष अदालतले मुद्दा हेर्छ । उच्च अदालतका न्यायाधीशको संयोजकत्वमा गठन हुने त्यो अदालतमा रक्षासचिव र सेनाको प्राड विवाक प्रमुख सदस्य हुन्छन् । भोलि व्यापक दबाबले छानबिन नै भयो भने अनुसन्धान टुंगिने र सैनिक अदालतबाटै निर्णय हुने विषयसमेत कार्यकारीको छायामा रहन्छ । खरिदमा किन सेना नै ?कोरोना संक्रमण नियन्त्रणसम्बन्धी उच्चस्तरीय संयन्त्र को सिफारिसमा गरेकाले स्वास्थ्य सामग्री खरिदमा सेनालाई नै अघि सार्नुका केही कारण छन् । जंगी अड्डाका कामकारबाही स्वास्थ्य सेवा विभाग वा मन्त्रालयमा जस्तो पारदर्शी हुँदैनन् । जंगी अड्डामा हुने निर्णय गोप्य हुने भएकाले खरिद प्रक्रियामा प्रश्न उठ्ने गरी सूचना बाहिरिँदैन भने बाहिरिए पनि हिजोझैं सोझै मन्त्री र संयन्त्रका संयोजकमाथि प्रश्न उठ्ने ठाउँ रहँदैन । भोलि जंगी अड्डाबाट काम गराउँदा स्वास्थ्यका कर्मचारीले जस्तो गलत क्रियाकलापको सूचना लिक गर्ने जोखिम हुँदैन किनभने सैनिक अधिकारीहरू एउटा फौजी अनुशासनमा काम गर्छन् । स्वास्थ्य सेवा विभाग र सेनाको जंगी अड्डाअन्तर्गतका कुनै निकायले गर्ने खरिदको अन्य दृष्टिकोणबाट पनि तुलना गर्न सकिन्छ । उदाहरणका लागि स्वास्थ्य सामग्री खरिदमा अनियमितता भयो भने सरकारले छानबिन गर्न सक्छ । त्यसबाहेक कार्यकारीको नियन्त्रणमा नरहने अख्तियार दुरुपयोग अनुसन्धान आयोग र संसदीय समितिहरूले पनि छानबिन गर्न सक्छन् । भोलि चौतर्फी प्रश्न उठे सरकार जवाफदेही हुनुपर्नेछ । सेनाका निकायहरूले गर्ने खरिदमा प्रश्न उठेमा संसद्को राज्यव्यवस्था समितिबाहेक अरू निकायले हेर्न सक्दैनन् । संवैधानिक बन्देजका कारण यसमा अख्तियारको भूमिका मूकदर्शक मा सीमित हुने देखिन्छ । स्वास्थ्य सामग्री खरिदमा भ्रष्टाचार भए सैनिक ऐनअनुसार कारबाही भइहाल्ला भन्ने जवाफ पनि आउन सक्छ तर त्यस्तो छानबिन गर्ने समितिको बनावट नै कार्यकारीको नियन्त्रणमा रहने स्पष्ट छ । अख्तियारको छानबिनको दायरामा हुने भए मन्त्रिपरिषद्ले यसरी सहज रूपमा रामशाहपथ (स्वास्थ्य मन्त्रालय) को जिम्मेवारी छाउनी पुर्याउने थिएन । जंगी अड्डामा भ्रष्टाचार भए अनुसन्धान गर्ने तीन सदस्य (नायब महान्यायाधिवक्ता, रक्षा मन्त्रालयको कानुन शाखाका प्रमुख र सेनाको प्राड विवाक सदस्य) ले सरकार वा रक्षा मन्त्रालयको राजनीतिक नेतृत्वको दबाब झेलेर अनुसन्धान अघि बढाउनु अहिलेको अवस्थामा असम्भवप्रायः हो । मुद्दा गइहाले पनि हेर्ने अदालतमा समेत रक्षासचिव र सेनाको प्राड विवाक प्रमुख प्रभावित हुने सम्भावना उत्तिकै रहन्छ । भ्रष्टाचारमा संलग्न हुने सैनिक अधिकारीलाई अवकाशपछि अख्तियारले आफ्नो ऐनअनुसार अनुसन्धान र कारबाही त गर्न सक्छ तर त्यो कारबाही सामान खरिद गर्दाको फाइलमा आधारित नभई सैनिक अधिकारीले भ्रष्टाचारबाट आर्जन गरेको गैरकानुनी सम्पत्तिमाथिको खोज र अनुसन्धानमा सीमित हुनेछ । त्यो पनि कति कठिन छ भन्ने कुरा सैनिक मुख्यालय निर्माणका क्रममा अनियमितताको आरोप खेपेका पूर्वप्रधानसेनापति राजेन्द्र क्षत्रीको उदाहरणबाट देखिएको छ । त्यति मात्रै होइन, हिजो नेपाली सेनाको मेडिकल कलेज र अस्पतालमा भएका अनियमितता अधिकारप्राप्त जाँचबुझ आयोगले नै अध्ययन गरेको थियो । त्यसले औंल्याएका अनियमितता छानबिन र संलग्नमाथि कारबाही हुन नसकेको अवस्थामा भोलि खरिदका विषयमा प्रश्न उठे छानबिन होला भनेर विश्वास गर्ने आधार छैन । सेनासँग क्षमता छ ? सरकारले गरेको निर्णय हेर्ने हो भने महामारीको जोखिममा रहेको मुलुकको स्वास्थ्य क्षेत्र सम्हाल्ने कार्यकारी निकायलाई निस्तेज बनाएर फौजी संयन्त्रलाई स्वास्थ्य सामग्री खरिदको जिम्मेवारी दिएको देखिन्छ । व्यापार, व्यवसाय र केवल आर्थिक लाभका क्रियाकलापतिर जोड दिइरहेको निकायलाई यो संगीन घडीमा अर्को त्यस्तै संवेदनशील जिम्मेवारी दिइएको छ । स्वास्थ्यसँग सम्बन्धित क्षेत्र हेर्न उपरथीको नेतृत्वमा नेपाली सेनाको स्वास्थ्य सेवा महानिर्देशनालय छ । त्यसअन्तर्गत सबैभन्दा ठूलो र बृहत् जनशक्ति भएको निकाय सेनाको छाउनी अस्पताल र मेडिकल कलेज हो । त्यो विभिन्न दृष्टिकोणले त्रिवि शिक्षण अस्पताल वा पाटन स्वास्थ्य विज्ञान प्रतिष्ठानभन्दा सानो आकारको निकाय हो । अब स्वास्थ्य सामग्री खरिदमा सेना परिचालन भयो भने त्यहींको जनशक्ति परिचालन गरेर काम अघि बढाउने हो । समग्रमा हेर्दा उच्चस्तरीय समितिका संयोजकको नेतृत्वमा भएको काम विवादित र असफल भएपछि उनकै मन्त्रालय मातहतको निकायलाई जिम्मेवारी दिइएको देखिन्छ । समितिका संयोजकको हैसियतले उपप्रधानमन्त्रीसमेत रहेका रक्षामन्त्री ईश्वर पोखरेलले जोखिमपूर्ण परिस्थितिमा मुलुकको स्वास्थ्य क्षेत्र हेर्ने जिम्मेवारी पाएको नियमित निकायलाई निस्तेज पारी फौजी अड्डालाई जिम्मेवारी सम्पनुको औचित्य पुष्टि गर्नुपर्छ ।"
सेनाको गरिमालाई असर गर्छ,"स्वास्थ्य सामग्री खरिदको जिम्मा जुन पृष्ठभूमिमा जीटूजी मार्फत खरिद गर्ने जिम्मा सेनालाई दिइयो, यसलाई कसरी हेर्नुभएको छ ?यस्तो खरिदबिक्रीमा सेनालाई संलग्न गराउनु हुन्न । यो सेनाको काम होइन तर केही समयदेखि सेनालाई यस्तै काममा लगाइएको छ । सेनालाई सडक निर्माणको जिम्मा दिइयो । उसले फेरि टेन्डर गर्ने भयो । जे अरू निर्माण व्यवसायीले गर्छन्, उसले पनि त्यही गर्ने भयो । आफैंले बनाउने होइन । त्यसकारण यस्ता काममा सेनालाई लगाउन हुँदैन । यो गलत परम्परा हो । यसपालि पनि भयो, जुन नराम्रो हो ।यो सामग्री खरिदको जिम्मेवारी स्वास्थ्य मन्त्रालयकै हो । कसरी सामग्री किन्ने, कताबाट ल्याउने भन्ने जिम्मेवारी उसको हो । स्वास्थ्य सेवा विभागका महानिर्देशक, स्वास्थ्य मन्त्रालयका सचिव र मन्त्रीको जिम्मेवारी हो । यी तीन जनाले खरिद प्रक्रियाअनुसार ल्याउने हो । प्रचलित कानुनले पुगेन भने तुरुन्तै अर्को किसिमको खरिद प्रक्रिया अपनाउनुपर्छ । सरकारले कानुन परिवर्तन गरेर वा कायम कानुनअनुसार नै पनि आपत् परेका बेला खरिद गर्ने भनेर काम गर्न सकिन्थ्यो, त्यो गरिएन । यसबाट के देखिन्छ भने नीतिगत रूपले सेनालाई खरिदको जिम्मा दिनु राम्रो होइन । पहिलेका सरकारले पनि गर्दै आएका थिए, जुन नराम्रो हो ।स्वास्थ्य मन्त्रालयका सामान खरिदमा विवाद आएपछि र अख्तियारमा उजुरी परेपछि जीटूजी मार्फत किन्ने भनेर गरिएको निर्णयलाई कसरी हेर्नुहुन्छ ?जीटूजी भ्रष्टाचारबाट पूर्णतः मुक्त हुँदैन । त्यो पनि विभिन्न किसिमको हुन्छ । एउटा मुलुकको सरकारले अर्को सरकारसँग व्यवहार गर्ने बेग्लै कुरा भयो । सरकारी कम्पनीसँग खरिद गर्दा पनि त्यो कम्पनी कस्तो हो भन्ने कुरा हुन्छ । सेक्युरिटी प्रेस खरिद पनि जीटूजीमार्फत नै ल्याउने भनिएको थियो । त्यहाँ पनि भ्रष्टाचारको छिद्र थियो भन्ने देखियो । जीटूजी कसरी गर्ने भन्ने प्रस्ट छैन । कसरी गर्ने भन्ने प्रक्रियामार्फत थाहा पाउनुपर्यो । त्यसको विवरण चाहियो । चीन सरकारले स्वास्थ्य सामग्री नेपाललाई दिने हो कि ? चीन सरकारले हाम्रा लागि स्वास्थ्य सामग्री खरिद गरिदिने हो कि ? चिनियाँ कम्पनीले हामीलाई दिने हो कि ? फेरि कम्पनी धेरै किसिमका हुने भएकाले त्यसमार्फत जाने हो भने त टेन्डरमा जानुपर्ने हुन्छ ।जीटूजी भनेर सेनालाई सामग्री खरिदको जिम्मा दिनुमा अख्तियारलाई छल्ने मनसाय हो कि ?सेनालाई दिँदैमा भ्रष्टाचार हुँदैन भन्न सकिँदैन । सेनामा पनि भ्रष्टाचार हुन सक्छ । सेनामा भ्रष्टाचार हेर्ने व्यवस्था र निकाय छ । अख्तियारअन्तर्गत नपरे पनि त्यहाँ निकाय त छ तर मूल कुरा यस्ता कुरामा सेनालाई संलग्न गर्दा सेनाको अस्तित्व, स्वत्व र गरिमालाई असर गर्छ । यस्ता साधारण कुरामा सेनालाई उपयोग गर्न मिल्दैन । सैद्धान्तिक रूपले पनि गर्न मिल्दैन । दोस्रो कुरा, सामान हतारमा किन्न पर्ने अवस्था छ । अरू बेला किनेको जस्तो होइन । केही महँगो पनि पर्ला तर त्यसका लागि सरकारका जिम्मेवार निकायले आँट गर्नुपर्यो । त्यसको तरिका र व्यवस्था छ । त्यो गर्न सकिएन । गर्ने जिम्मेवारी मन्त्री, सचिव र महानिर्देशकको हो । यी तीन जनाले हिम्मत देखाउन सकेनन् । राम्रो काम गर्न सकेनन् ।सेनाभित्रका अनियमितता अख्तियारको छानबिनको दायरामा राख्नुपर्छ भनेर संसदीय समितिमा पनि आवाज उठ्ने गरेको छ । के सेनालाई अख्तियारको छानबिनको दायरामा राख्नैपर्ने हो ? सेना बेग्लै खालको संरचना भएको संगठन हो । यसलाई सिभिलियन जसरी अख्तियार मातहत ल्याउनु हुँदैन । सेनाको ऐनमै त्यहाँभित्रको भ्रष्टाचार हेर्ने व्यवस्था छ । त्यसलाई नै बलियो बनाउनुपर्छ तर सेनालाई विकास निर्माण, खरिद जस्ता कुरामा संलग्न गराएर बदनाम गर्ने कुरो भयो । यस्ता कुरामा संलग्न गराएपछि त्यहाँ पनि भ्रष्टाचार बढ्ने भयो । त्यहाँ पनि मान्छे छन्, त्यहाँ भ्रष्टाचारको छिद्र झन् ठूलो हुँदै जान्छ । चीनबाट स्वास्थ्य सामग्री ल्याउन कोभिड१९ संक्रमण रोकथाम तथा नियन्त्रणसम्बन्धी उच्चस्तरीय समन्वय समितिका संयोजक ईश्वर पोखरेल र स्वास्थ्यमन्त्री भानुभक्त ढकालले पहलकदमी लिए । कमसल सामग्री आएको खुलासा भएपछि स्वास्थ्य सेवा विभागका महानिर्देशकतिर देखाइयो । के यस्ता गडबडीमा मन्त्रीले उन्मुक्ति पाउँछन् ?कर्मचारीको जिम्मेवारी त छ । त्यसमा मन्त्रीको जिम्मेवारी पनि हुन्छ नै । अन्तिम निर्णय मन्त्रीले नै गर्ने हो । यो मन्त्रिपरिषद्ले गर्ने होइन । खरिदबिक्री नीतिगत विषय नभएकाले मन्त्रिपरिषद्मा जाँदैन । मन्त्रीको समन्वयमा हुने निर्णय भएकाले उनले उन्मुक्ति पाउँदैनन् ।"
अस्पताल चहार्दाचहार्दै गयो ज्यान,"चैत १४ गते शुक्रबार बाराको कलैया उपमहानगरपालिका २२, झोधा टोलका २५ वर्षीय विजय कुसवाह आँगनमा मुसुरो झार्दै थिए । दिउँसो त्यस्तै तीन बजेको थियो । थ्रेसरमा मुसुरो झार्दाझार्दै मेसिनको काँटीजस्ता दाँतीले उनका दुवै खुट्टा भेटिहाले । भलभल्ती रगत बग्यो । परिवारका सदस्यले उनलाई नजिकैको मेडिकलमा लगे । मेडिकलवालाले दुवै खुट्टामा ३३ वटा टाँका लगाइदिए । उक्त रात र भोलिपल्ट साँझसम्म उनलाई ठिकै थियो । साँझको खाना खाएपछि एक्कासि बान्ता भयो अनि चक्कर लागेजस्तो भयो । विजयको घरबाट दुई सय मिटरको दूरीमा बस्थे, उनका मामाका छोरा महेश कुसवाह । भाइलाई बिसन्चो भएको थाहा पाएपछि उनले एम्बुलेन्सको व्यवस्था गरे । उनी, विजयकी आमा र कान्छो भाइ राधा विजयलाई एम्बुलेन्समा राखेर वीरगन्जको नेसनल मेडिकल कलेज पुगे । बिरामीलाई इमर्जेन्सीमा भर्ना गराए ।बाटोमा र अस्पताल पुर्याएको रातभर भाइलाई ठिकै थियो, महेशले सुनाए । उनका अनुसार भोलिपल्ट अर्थात् आइतबार बिहान विजयको ज्वरो ९९ थियो तर बिहानबाट सुक्खा खोकी र खकारमा रगतका थोप्ला पनि देखियो । उनले डाक्टरलाई यसबारे बताए । कफ सिरफ खुवाउनु भनेपछि त्यसै गरे । बिहान विजय आफैं उठेर दाँत माझे । भोक लाग्यो भनेपछि महेशले पाउरोटी, दूध र उसिनेको अन्डा किनेर खान थिए । अनि राधाले उनलाई एकैछिन वार्डभित्रै घुमाए । ९ बजेतिर राउन्डका डाक्टर आए । महेशले ती डाक्टरलाई पनि खोकीमा रगत देखिएको कुरा बताए । डाक्टरले छातीको एक्सरे गराउन भने । महेशका अनुसार एक्सरे गरेर फर्केपछि ९ बजेर ४५ मिनेटतिर विजयलाई श्वास फेर्न गाह्रो भयो । उनले स्टाफ नर्सलाई भनेर अक्सिजन लगाइदिए । ११ बजेतिर डाक्टरले एक्सरेको रिपोर्ट हेरेपछि रोगबारे केही भन्लान् र औषधि लेखिदेलान् भन्ने उनलाई लागेको थियो तर डाक्टरले उनीतिर हेर्दै हेरेनन् । महेशले सोधे, के भएको हो डाक्टरसाप ? महेशका अनुसार डाक्टरले उल्टै सबै काम स्टाफ नर्सले गरिदिन्छन् भन्दै उनलाई फिर्ता पठाइदिए । धेरैबेरसम्म उपचारको कुनै प्रक्रिया सुरु नभएपछि उनले स्टाफ नर्सलाई सोधे । ती नर्सले त महेश नजिक पर्नेबित्तिकै पन्जा, मास्क र गाउन लगाउन थालिन् । उनले बारबार सोधेपछि ती नर्सले भनिन्, तिम्रो बिरामीलाई कोरोना देखिएको छ । यहाँ उपचार हुँदैन । अन्तै लैजाऊ । महेशका अनुसार यस्तो कुरा सुन्नेबित्तिकै विजय बेहोसजस्तो भए । भने, त्यतिबेलै उसले तुरुक्क पिसाब पनि फेरेको थियो । पाइन्ट भिजेको देखिएको थियो । त्यसअघिसम्म विजय थोरै भए पनि बोल्थे । नर्सको कुरा सुनेपछि त उनको बोली र होस सँगै हरायो । नर्सको कुरा सुनेर उनी पनि छक्क परे । विजय न वैदेशिक रोजगारीबाट फर्किएका थिए । न गाउँ छाडेर अन्यत्र कतै गएका थिए । उनी खेतीबारीको काममै व्यस्त थिए । थ्रेसरले खुट्टा काट्नुअघि कुनै बिमारी पनि भएका थिएनन् । नर्सले बिरामी तुरुन्तै लैजाऊ भनेर जबर्जस्ती गर्न थालेपछि उनी आत्तिए । उनले अस्पतालले निर्माण गरेको आइसोलेसन कक्षमा राखेर उपचार गर्न पनि अनुरोध गरे तर कसैले सुनेनन् । उनले आशा राखेर वीरगन्जका मेयर र अस्पतालका सुपरिटेन्डेन्टलाई पनि फोन गरे । आश्वासन पाए तर सुनुवाइ भएन । नेसनल मेडिकल कलेजका मेडिकल सुपरिटेन्डेन्ट प्रमोद सर्राफले कोरोनाको संक्रमणसँग मिल्ने लक्षण देखिएपछि डाक्टरहरूले सल्लाह गरेर जनस्वास्थ्य प्रयोगशाला टेकुमा रिफर गरिदिएको बताए । उनले तर्क गरे, मैले त नारायणी अस्पतालमा राख्न सकिन्छ कि भनेर त्यहाँका मेडिकल सुपरिटेन्डेन्टलाई पनि फोन गरेको थिएँ तर उनीहरूले राख्दैनौं भने । सर्राफले यस्तो बताए पनि बिरामीलाई च्याप्दै लगेको देखेपछि महेशले भाइलाई हतारहतार एम्बुलेन्समा राखेर नारायणी अस्पतालको इमर्जेन्सी कक्षभित्र पुर्याए । त्यतिखेर ५ बज्नै लागेको थियो । उनले नेसनल मेडिकल कलेजका डाक्टरले लेखिदिएको कागजात सबै देखाएपछि त्यहाँका डाक्टरहरूको अनुहारको रंग बदलियो । नेसनलले बिरामी पुर्जामा, कोरोनाको शंका देखिएको भन्दै टेकु अस्पतालमा रिफर भनेर लेखिदिएको थियो । त्यही पुर्जा हेरेपछि नारायणीका चिकित्सले पनि उनको उपचारमा आनाकानी देखाए । उनले आशाको त्यान्द्रो राखेर आफ्नो क्षेत्रका सांसद रामबाबु यादवसँग समस्या राखे । यादवले फोन पनि गरे तर अस्पतालले बिरामी राख्न मानेन । अस्पतालकै एक कर्मचारीले उनलाई वीरगन्ज हेल्थ केयर हस्पिटल लैजान सुझाए । महेशले हतारहतार भाइलाई हेल्थ केयर पुर्याए । त्यतिबेला ७ बजिसकेको थियो । एम्बुलेन्सबाट निकालेर इमर्जेन्सी वार्डको बेडमा विजयलाई सुताए । नर्ससँग भनेर अक्सिजन लगाइदिए । अनि नेसनलले दिएको पुर्जा देखाए । त्यसपछि त त्यहाँका नर्सहरूले पनि मुखामुख गर्न थाले । एकैछिनमा एक नर्सले भनिन्, तपाईंको बिरामीको उपचार यहाँ हुन्न, लगिहाल्नुस् । यस्तो भनेको केही बेरमा नर्सहरूले भाइको मुखबाट अक्सिजनको पाइप छुटाइदिए । उनले वीरगन्जकै गण्डक अस्पतालमा फोन घुमाए । आईसीयू छ कि छैन भनेर बुझे । अनि भाइलाई त्यतै दगुराए । त्यहाँ पुग्दा रातको साढे सात भइसकेको थियो । त्यहाँ पनि उनले बिरामी पुर्जा देखाए । अनि यसअघिका अस्पतालमा जस्तै नर्सहरूले एकअर्काको मुख पल्याकपुलुक हेरे र उनको अनुहारतिर हेर्दै भने, यहाँबाट लगिहाल्नुस् । यो बिरामीको उपचार यहाँ हुन्न ।एम्बुलेन्सबाट भाइलाई निकाल्नै नपाई अस्पतालले फर्काइदिएपछि उनले अनेकतिर फोन घुमाए । कसैले सल्लाह दियो, वीरगन्जकै वयोधा अस्पताल लानू । एम्बुलेन्स त्यतैतिर कुद्यो । रातिको ८ बजे उनले इमर्जेन्सी वार्डको बेडमा भाइलाई राखे र अक्सिजन लगाइदिए । जब नर्सहरू आएर नेसनलको पुर्जा हेरे, तब त्यहाँ पनि समस्या सुरु भइहाल्यो । महेशले भने, पुर्जी हेरेको पाँच मिनेटमै बिरामीको अक्सिजन थुतिदिए र अन्तै लान दबाब दिए ।त्यतिबेलासम्म उनीहरूलाई ल्याएको एम्बुलेन्स फर्किसकेको थियो । अक्सिजनको समेत व्यवस्था भएको अर्को एम्बुलेन्स खोज्दाखोज्दै रातिको ८ बजेर ४० मिनेट गयो । काठमाडौं लगेर भए पनि छोरालाई बचाउनेमा उनीहरू दृढ थिए । साइरन बजाउँदै एम्बुलेन्स पथलैया, हेटौंडा भएर अगाडि बढ्यो । महेशले सुनाए, फर्पिङ पुगेजस्तो लाग्छ । भाइको शरीर शिथिल भएर सासै फेर्न छोडेजस्तो देखियो । तैपनि आस मरेको थिएन । उनको अनुमानमा त्यतिबेला रातको ११ बजिसकेको हुनुपर्छ । आसैआसमा महाराजगन्जको त्रिवि शिक्षण अस्पताल छिर्दा राति एक बजेको थियो । बिसेक बनाएर भाइलाई ल्याउँछौं भनी सम्झाएर महेश र राधाले आमालाई सोही एम्बुलेन्समा घर फर्काइदिए । महेशका अनुसार उनीहरू सिधै इमर्जेन्सी वार्डमा छिरे र नर्सलाई भने, लौ न यो बिरामीको सास छ कि छैन हेर्दिनुस् । अस्पतालमा अलमलमै एक घण्टाजति बित्यो । त्यसपछि भने अस्पतालले विजयको ईसीजी गर्यो र ३ बजेतिर डाक्टरले मृत घोषणा गरिदिए । महेशले लख काटे, पक्कै पनि बिरामीको सास फर्पिङतिरै गइसकेको हुनुपर्छ । शिक्षण अस्पतालले दिएको पुर्जीमा पनि बाटोमै बिरामीको मृत्यु भएको उल्लेख छ । मृत्युपछि पनि समस्या भने चलिरह्यो । महेशका अनुसार कोरोना संक्रमण भएको भन्दै अस्पतालका कर्मचारीले शव छुन मानेनन् । सुनाए, पाले दाइले चाबी दिएपछि मैले आफैं एउटा कोठाको ढोका खोलें । त्यो शव राख्ने कोठा रहेछ । पालेले भनेअनुसार मैले फ्रिज खोलेर भाइको शव राखें । त्यसपछिका करिब तीन घण्टा महेश र राधा अस्पतालकै प्रागणमै टुक्रुक्क बसिरहे । ६ बजेपछि अस्पतालका कर्मचारी आएर उनीहरू सम्भावित कोरोना संक्रमतिसँग आएको भन्दै अस्पतालकै क्वारेन्टनाइनमा बस्न भने । उनले भने, भाइको मृत्युको दुःख छ । त्यही माथि हामीलाई पनि क्वारेन्टाइनमा हुलिदिए । अघिल्लो साँझदेखिको अनिद्रा र भोकले उनीहरूलाई गालेको थियो । महेशले क्वारेन्टाइनमा बस्दा आफूले पानी पनि खान नपाएको सुनाए । ९ बजेतिर अस्पतालका एक डाक्टर आएर उनीहरूसँग विस्तृतमा कुरा सोधे । त्यतिबेलासम्म अस्पतालले मृतकमा कोरोना संक्रमण भएनभएको पुष्टि गर्न टेकुस्थित जनस्वास्थ्य प्रयोगशालामा स्वाब पठाइसकेको थियो । महेशले भने, ती डाक्टरले सबै कुरा सुनेपछि हामीलाई क्वारेन्टाइनबाट निकालिदिए ।शोक र भोकले गलेका उनीहरू नयाँ बसपार्कमा डेरा गरी बस्ने एक आफन्तको डेरामा गएर सुस्ताए । भोलिपल्ट अर्थात् १८ गते बिहानै उनीहरू अस्पताल पुगे । त्यस्तै आठ बजेतिर डाक्टरले राष्ट्रिय जनस्वास्थ्य प्रयोगशाला टेकुबाट मृतकको परीक्षणको नतिजा सुनाउँदै भने, मृतकमा कोरोना पुष्टि भएन ।कोरोना पुष्टि नभएको खबरले भन्दा अस्पतालले छिछि र दूरदूर गरेकामा उनीहरूको चित्त कुँडिएको थियो । त्योभन्दा पनि धेरै त त्यतिबेला मन कुँडियो, जतिबेला आमा फर्केको एम्बुलेन्सलाई हेटौंडाको भैंसेमा प्रहरीले रोकेको खबर सुने । कोरोना संक्रमण भएको बिरामी बोकेको एम्बुलेन्स हो भन्ने सूचना पाएर आमा चढेको एम्बुलेन्स प्रहरीले रोकेको रहेछ । महेशका अनुसार त्यहाँका प्रहरीले कतै पनि नओर्लिने सर्तमा गाडी छोडिदिएछ । उक्त एम्बुलेन्स सोझै नारायणी उपक्षेत्रीय अस्पतालको आँगनमा पुगेर रोकियो तर कोरोना संक्रमितसँगै यात्रा गरेको भन्दा आमालाई एम्बुलेन्सबाट बाहिर निस्किनै दिएनछ । महेशले भने, चारपाँच घण्टा एम्बुलेन्समै थुनेर राखेछन् ।सोही दिउँसो अस्पतालका कर्मचारीले भनेअनुसार उनीहरूले महानगरीय प्रहरी वृत्त महाराजगन्जबाट मृत्यु पुष्टि हुने पुलिस रिपोर्ट तयार पारे । एम्बुलेन्स खोजेर फर्किन आँट्दा ३ बजेको थियो । महेशले भने, मंगलबार राति साढे ८ बजेतिर घर पुग्यौं । सोही रात उनीहरूले नजिकैको टेङ्गर खोलामा विजयको दाहसंस्कार गरे । गत वर्षको जेठमा बिहे गरेका विजयकी श्रीमती अन्तिमा अहिले सात महिनाकी गर्भवती छिन् । चार छोरामध्येको माइलो छोरा गुमाउँदा परिवार शोकमा छ । महेशले सुनाए, कोही बोल्न सक्ने अवस्थामा छैनन् ।नेसनल मेडिकल कलेजले गरेको परीक्षण र त्रिवि शिक्षण अस्पतालले लेखिदिएको रिपोर्ट कान्तिपुरले केही चिकित्सकलाई देखाएको थियो । कान्तिपुरको सम्पर्कमा आएका ती चिकित्सकहरूले बिरामीमा खोकी देखिए पनि कोरोनाको संक्रमण हुने पुष्टि आधारहरू नेसनल मेडिकल कलेजले पुर्जीमा लेखेको देखिन्न । अस्पतालले गरेको जाँचमा बिरामीको सोडियम, पोटासियम र क्रेटेनिनको मात्रा पनि अस्वाभाविक देखिन्न । नेसनलले बिरामी पुर्जीको एक ठाउँमा चोटपटक लागेको उल्लेख गरेको छ । तर चोटका कारण स्थानीय मेडिकलमा टाँका मारिएको ठाउँबाट संक्रमण फैलिएको हो कि होइन भन्नेबारे उल्लेख नगरी कोरोनाको शंका गर्दै रिफर गर्ने काम गरेको छ ।कान्तिपुरले विभिन्न डाक्टरसँग गरेको परामर्शमा सबैले घाउको संक्रमण फैलिएपछि हुने अवस्था सेप्सिस का कारण विजयको स्वास्थ्य अवस्था गम्भीर बनेको र समयमै उपचार नहुँदा मृत्यु भएको बताए । नेसनल मेडिकल कलेजले जिम्मेवारीबाट पन्छिँदै रिफर नगरिदिएको भए सायद विजयको मृत्यु हुने थिएन । अस्पतालको मेडिकल सुपरिटेन्डेन्ट प्रमोद सर्राफले अस्पताल आउँदा बिरामीको अवस्था जोखिमयुक्त नरहेको स्विकारे । उनले भने, हामीसँग आइसोलेसन वार्ड भए पनि स्वाब निकाल्ने प्रविधि नहुँदा र कोरोना संक्रमणको लक्षण मिल्दा चिकित्सकहरूले रिफर गर्ने निर्णय गरे । रिफर गर्ने निर्णयको बचाउ गरेका सर्राफले बिरामीको मृत्यु भएपछि चौतर्फी कुरा उठेको भन्दै इमर्जेन्सी विभागका इन्चार्ज डा मोहम्मद इस्लाम अन्सुरीसँग स्पष्टीकरण सोधिएको बताए । नेसनल मेडिकल कलेज विवादमा जोडिएका अनेकन घटनाको लामो इतिहास छ । गत मंसिर १ मा सम्पत्ति शुद्धीकरण विभागले भरतपुर र विराटनगरको सहित वीरगन्जको नेसनल मेडिकल कलेजमा पनि सम्पत्ति विवरण लुकाएको भन्दै छापा मारेको थियो । विद्यार्थीसँग सरकारले तोकेभन्दा धेरै रकम असुलेको आरोप पनि यस अस्पतालमाथि लाग्दै आएको छ ।विजयको मृत्युको घटनालगत्तै प्रदेश २ सरकारले १८ गते प्रदेशका आठै प्रमुख जिल्ला अधिकारीलाई निजी अस्पताल तथा नर्सिङ होमले सामान्य जाँच पनि नगरी बिरामी फर्काउनेलाई कारबाही गर्न निर्देशन दिएको छ । उक्त निर्देशनमा भनिएको छ, न्यूनतम व्यावसायिक धर्म, काम, कर्तव्य, जिम्मेवारी र दायित्वसमेत निर्वाह नगर्ने अस्पताल तथा नर्सिङ होमलाई तत्काल अनुसन्धानको दायरामा ल्याई कारबाही गर्नू ।"
ज्वरोका बिरामी जाँच्दैनन् अस्पताल,"अजित तिवारी (जनकपुर), भूषण यादव (वीरगन्ज), शिव पुरी (रौतहट), ओमप्रकाश ठाकुर (सर्लाही) र सुनिता बराल (महोत्तरी)"
कसले तिर्छ एक अर्ब ?,"तोकिएको समयभित्र स्वास्थ्य सामग्री उपलब्ध नगराएको भन्दै ओम्नी समूहसँगको सम्झौता रद्द गरेको स्वास्थ्य सेवा विभागले ऊसँग असुल्नुपर्ने झन्डै एक अर्ब रुपैयाँबारे कुनै निर्णय नगरेर सहुलियत दिएको भेटिएको छ । सार्वजनिक खरिद ऐनमा बोलपत्रदाता (सप्लायर्स) का कारण काम नभए काम गर्न बाँकी रकम सकारी बाँकीसरह असुल्नुपर्ने व्यवस्था छ । स्वास्थ्य सेवा विभागका महानिर्देशक महेन्द्र श्रेष्ठले कान्तिपुरसँग ओम्नीले धरौटी राखेको ५ करोड रुपैयाँ असुल हुने जनाउँदै उसलाई कालोसूचीमा राख्ने प्रक्रिया पनि अघि बढाउने बताएका थिए । तर सार्वजनिक खरिद ऐनअनुसार तोकिएको काम पूरा नगर्ने सप्लायर्सको धरौटी जफत गरेर मात्रै पुग्दैन, काम गर्न बाँकी रकमसमेत असुल्नुपर्छ । सार्वजनिक खरिद ऐनको दफा ५९ को उपदफा ७ मा ठेक्का रद्दसम्बन्धी व्यवस्था छ । जसमा सम्झौता अनुसार काम सुरु नगरेमा, सुरु गरेपछि बीचैमा छाडेमा, सम्झौताअनुसार प्रगति नगरेमा सार्वजनिक निकायले त्यस्तो सम्झौता जुनसुकै बेला अन्त्य गर्न सक्नेछ भनिएको छ । स्वास्थ्य सेवा विभागले समयमा सामान आपूर्ति नगरेकाले सम्झौताअनुसार प्रगति नगरेको कारण देखाई ओम्नीसँगको सम्झौता रद्द गरेको थियो । त्यसरी सम्झौता रद्द गरेपछि सप्लायर्सले राखेको जमानत (धरौटी रकम) जफत हुने व्यवस्था कानुनमा छ । कुल ठेक्का अंकको ५ प्रतिशतका दरले हेर्दा १ अर्ब २४ करोड रुपैयाँको ठेक्कामा ओम्नीले ६ करोड रुपैयाँभन्दा बढी धरौटी राखेको देखिन्छ । महानिर्देशक श्रेष्ठले भने सालाखाला हिसाब गरेर ५ करोड रुपैयाँ जफत हुने बताएका थिए । ऐनले जमानत जफतबाहेक काम हुन बाँकी रकमसमेत असुल्नुपर्ने व्यवस्था गरेको छ । उपदफा ८ मा भनिएको छ, उपदफा ७ बमोजिम सम्झौता अन्त्य भएको कारणले सम्झौताबमोजिम बाँकी रहेको काम पूरा गर्न जेजति रकम आवश्यक पर्छ सो रकम त्यसरी सम्झौताबमोजिम कार्य नगर्ने बोलपत्रदाताबाट सकारी बाँकी सरह असुलउपर गरिनेछ । स्वास्थ्य सेवा विभागले यो प्रावधानअनुसार ओम्नीसँग रकम असुल्ने प्रक्रिया थालेको छैन । स्वास्थ्यमन्त्री भानुभक्त ढकाल, कोभिड१९ नियन्त्रण उच्चस्तरीय समन्वय समितिका संयोजक एवं रक्षामन्त्री ईश्वर पोखरेलले समेत यसबारे निर्देशन र सार्वजनिक प्रतिक्रिया दिएका छैनन् । संयोजक पोखरेलकै निर्देशनका कारण स्वास्थ्य सामग्री खरिद उपसमितिका संयोजक ढकालले रातारात निर्णय गराएका थिए । स्वास्थ्य सेवा विभागले चीनबाट स्वास्थ्य सामग्री आपूर्तिका लागि ओम्नी समूहसँग गत शुक्रबार १ करोड ३ लाख ९० हजार ४ सय अमेरिकी डलर (विनिमय दर १ अर्ब २४ करोड ६८ लाख ४८ हजार रुपैयाँ) को खरिद सम्झौता गरेको थियो । त्यसमध्ये गत आइतबार पहिलो चरणमा २३ लाख ९४ हजार ३ सय १० डलर (२८ करोड ७३ लाख १७ हजार रुपैयाँ) का १० वटा सामग्री मात्रै ओम्नीले ल्यायो । उसले ल्याएकामध्ये रिएजेन्ट, किटलगायतका कतिपय सामग्रीको गुणस्तर र मापदण्डमा प्रश्न उठेपछि प्रयोगविहीन छन् । ओम्नीले ल्याएका सबै सामान स्वीकृत भएर विभागले पहिलो चरणको भुक्तानी गर्नेछ भन्ने अनुमान गर्ने हो भने पनि उसले पाउने रकम २८ करोड ७३ लाख १७ हजार रुपैयाँ मात्रै हुने देखिन्छ । सम्झौता रद्द गरेकाले सार्वजनिक खरिद ऐनअनुसार उसले गर्नुपर्ने काम ९५ करोड ९४ लाख रुपैयाँ बाँकी छ । त्यो रकम ओम्नीबाट सकारी बाँकी सरह असुल्नुपर्ने देखिन्छ । नेपाल बार एसोसिएसनका पूर्व महासचिव सुनिलकुमार पोखरेलले गर्न बाँकी कामको रकम सकारी बाँकी सरह असुलउपरको निर्णय नभए बदनियत प्रमाणित हुने बताउँछन् । सार्वजनिक खरिद ऐनले तीन सर्तमा सरकारी पक्षबाट ठेक्का सम्झौता तोडिने बताएको छ र त्यसअनुसार ठेक्का तोडिँदा जरिवाना र कालोसूचीले मात्रै पुग्दैन, उनले भने, अर्को उपदफाले बाँकी कामबराबरको रकम सकारी बाँकी सरह असुल्नुपर्छ भनेको छ । त्यो निर्णयपछि गर्ने होइन, तत्काल हुनुपर्छ । ठेक्का लिएर पनि काम नगरे, बीचैमा छाडे र प्रगति नगरे ठेक्का तोडिन्छ । समयसीमाका काम नगरेको कारण देखाएर विभागले तेस्रो सर्तअनुसार ठेक्का तोडेकाले बाँकी कामको पनि रकम असुल्नुपर्ने सर्त अनिवार्य रहेको उनले बताए । सरकारी अधिकारीहरूले त्यसरी ठेक्का तोडिँदा पनि बाँकी कामको रकम असुलउपर नगरे भ्रष्टाचार निवारण ऐन आकर्षित भई अभियोग चल्न सक्छ, उनले भने । सार्वजनिक खरिद अनुगमन कार्यालयका एक अधिकृतका अनुसार समयमा काम नगरेका कारणले रद्द हुने ठेक्काका ठेकेदारले बाँकी कामको रकम सकारी बाँकी सरह असुल्ने गरेका उदाहरण छन् । त्यस्ता व्यक्तिले तिर्नुपर्ने रकमको दायित्व र उनीहरूको तीनपुस्ते विवरण त्रिपुरेश्वरस्थित केन्द्रीय तहसिल कार्यालयमा पठाइएको उनले बताए । उनले भने, त्यसरी रकम असुलीका लागि पहल नगर्ने हो भने राज्यकोषमा नोक्सानी पुर्याएको देखिन्छ । करिब १८ सय रुग्ण प्रकृतिका ठेक्का र आयोजनाका कामकारबाहीमाथि अनुसन्धान गरिरहेको अख्तियार दुरुपयोग अनुसन्धान आयोगले ५० वटा ठेक्काको फाइल विस्तृत अनुसन्धानमा राखेको छ । तीमध्ये ठेक्का सम्झौता तोड्दा पनि जमानत जफत नगर्ने र बाँकी रकम असुल्ने प्रयास नगरेका केही सरकारी कर्मचारीविरुद्ध भ्रष्टाचार मुद्दा पनि दायर भएको छ । अख्तियार स्रोतले भन्यो, अहिले हामी हेर्दै छौं, तर एक अर्ब रुपैयाँ बराबरको बाँकी कामको रकम असुल्ने प्रयास नहुनु डरलाग्दो विषय हो । स्वास्थ्य सामग्री खरिदको विषयमा अख्तियारले अनुसन्धान अधिकृत नै तोकेर विस्तृत छानविन थालेको छ ।"
मनोबल बढेको छ,"ग्यास्ट्रो वार्डबाट आइसोलेसनमामैले नर्सिङ पेसामा २० वर्ष बिताइसकेकी छु । शुक्रराज ट्रपिकल तथा सरुवा रोग अस्पतालमा काम गर्न थालेको १३ वर्ष भयो । पहिले काठमाडौं मोडल अस्पतालमा काम गर्थें । लोकसेवा आयोगमा नाम निकालेपछि म रसुवा अस्पतालमा काम गर्न गएँ । त्यहाँबाट सरुवा भएर टेकु आएकी हुँ । सुरुमा ग्यास्ट्रो वार्डमा र त्यसपछि एआरटी सेन्टरमा दुई वर्ष काम गरें । जनरल वार्डमा हुँदै, स्पेसल क्याबिन र अहिले आइसोलेसन वार्डमा काम गरिरहेकी छु ।भाग्यले भाइरस सरेनपहिलो केस आउँदा बिरामीलाई स्पेसल क्याबिनमा राखेका थियौं । पछि पुष्टि भएपछि क्याबिन वार्डलाई आइसोलेसन वार्डमा छुट्याइयो । सुरुमा त चीनमा सार्सजस्तो रोग आएको छ रे, त्यस्तै खालको रोग हो भन्ने लागेको थियो । हामीलाई कोरोनाबारे धेरै जानकारी थिएन । नयाँ रोग थियो । यस्तो डरलाग्दो हुने रहेछ भन्ने हामीले त्यति बेला सोच्ने कुरा पनि भएन । मेरो नाइट ड्युटी परेको थियो । संक्रामक रोग हेर्ने नर्सहरूको मास्क र पन्जा कहिल्यै छुट्दैन । सुरुमा त ती बिरामीलाई अक्सिजन नपुग्ने, बेलुका एकदमै बढी ज्वरो हुने, घट्दै नघट्ने समस्या थियो । सावधानी अपनाउनुपर्छ भन्ने कुरा आयो । बिरामीबाट कम एक्सपोज हुन हामीलाई सिकाइयो । अक्सिजन दिँदा एक्सपोज हुने सम्भावना हुन्छ । पीपीईको कुरा पनि निस्किएको थिएन । बिरामीको प्रत्यक्ष सम्पर्कमा रहेर काम गरेका थियौं । उनको उपचारमा खटिएका धेरैले मास्क पनि लगाएका थिएनन् । उनी दुईचार दिनमा निको भएपछि डिस्चार्ज भएर गए । उनको सुधार भइसकेको थियो । रिपोर्ट नआउँदासम्म हामीलाई डर थिएन । रिपोर्ट आएपछि अहो भन्ने भयो । भाग्यवश हामीलाई कोरोना सरेन ।व्यवस्थित छौंम अविवाहित हो । ८० वर्षकी आमासँगै बस्छु । माइली दिदी क्यान्सरपीडित हुनुहुन्छ । उहाँहरूलाई केही नहोस् भन्ने चाहन्छु । बूढाबूढी र क्यान्सरपीडितमा हाम्रो जस्तो रोग प्रतिरोधात्मक क्षमता हुँदैन । त्यसैले म सजग छु । चिन्ता लिनुहुन्छ कि भनेर म मेरो काम उहाँहरूलाई धेरै सेयर गर्दिनँ । सुरुको पोजिटिभ केस निको बनाएर पठाउँदा हामीमा आँट बढेको छ ।अस्पतालका १९ जना सदस्य हामी ती बिरामीसँग सम्पर्कमा रहेका थियौं । तिनको रिपोर्ट पोजिटिभ आउँदा चीनमा थुप्रै मानिस मरिसकेका थिए । त्यो सुनेपछि यस्तो बिरामीसँग डिल गरेका रहेछौं भनेर एक प्रकारको डर महसुस भयो । त्यति बेला खोकी लाग्यो कि सर्यो होला भन्ने डर हुन्थ्यो । १४ दिनभित्र हामी कसैलाई त्यस्तो लक्षण देखिएन । एकदुई जना दिदीहरूले खोकी लाग्दा कोरोना परीक्षण गराए तर नेगेटिभ देखियो । त्यसपछि मनोबल बढ्यो ।ती व्यक्तिको आफन्तलाई पनि सरेको रहेनछ । इम्युनिटी पावर बढी भएर हो कि हामीले भाइरस पचायौं । हामीले जित्यौं । त्यसपछि आइसोलेसन वार्ड व्यवस्थित बन्यो । अहिले हामी आठ जना नर्स खटिरहेका छौं र चार जना हेल्पर छन् । दुई जना हेल्पर स्टेन्डबाई हुन्छन् ।काममा भिज्दै गए डर हराउँछसंक्रामक रोगसँग प्रत्यक्ष काम गर्दा सर्ने सम्भावना रहन्छ तर हामी सावधानी अपनाएरै काम गरिरहेका हुन्छौं । सुरुमा यहाँ सरुवा भएर आएको सुन्दा अरू अस्पतालका साथीहरूले तिमीलाई रोग सर्ने भयो है भनेर डर देखाउँथे । काममा भिज्दै गएपछि डर हराउने रहेछ ।जोखिम टीबीको बिरामीको उपचारमा हुन्छ । मास्क लगाएरै काम गर्छौं । अहिले आइसोलेसन व्यवस्थित बनाएका छौं । सुरुमा त क्याबिन वार्डलाई आइसोलेसन बनाएका थियौं । कुनै पनि बिरामीलाई एक्लै बस्दा थुनिएको जस्तो हुन्छ । मनोबल घट्छ । एयरपोर्टबाट सिधै अस्पताल आएका हुन्थे, एयरपोर्टबाट आएको मान्छेलाई भोक लागेका बेला राति खाना दिन समस्या हुन्थ्यो । अहिले त्यस्तो समस्या छैन । बिस्कुट, चाउचाउ उपलब्ध हुन्छ ।वार्डमा एउटा बाउन्ड्री छ । धेरै एक्सपोज नहुँदा हामी पीपीई लगाउँदैनौं । भित्र छिर्नुपर्ने अवस्था छ भने पीपीई लगाउनुपर्छ । धेरै एक्सपोज नहुने भन्ने हो । ज्वरो नाप्ने, अक्सिजन नाप्ने सिकाइदिन्छौं । औषधि वा खाना दिँदा राखिदिएर टेलिफोनमार्फत जानकारी गराउँछौं । समयसमयमा केमिकल छर्किन्छौं ।बिरामीलाई सम्झाउन गाह्रोरिपोर्ट आउन समय लाग्छ । त्यति बेलासम्म बिरामी आत्तिने र रिसाउने गर्छन् । त्यति बेला हामी डिल गर्न सक्दैनौं । रिपोर्ट कुर्दा कुनै एकोहोरो भइसकेका हुन्छन्, डिप्रेसनमा गएको जस्तो । म यहाँ बस्दिनँ जान्छु भन्छन् । भित्र बसिराख्न गाह्रो छ उनीहरूलाई । रिपोर्ट के आउँछ भन्ने प्रेसर पनि भइराख्छ । वाइफाई पासवर्ड दिँदा न्युज हेर्छन् । अनेक भ्रामक समाचारले उनीहरूमा डर हुन्छ । जति केयर गर्दा पनि बुझ्नेले हामीले पालना गर्नुपर्छ भन्छन् । नबुझ्नेले हामीलाई थुनेर राख्नुभएको छ भनेर गुनासो गर्छन् ।आशंका लागेकाहरूलाई एयरपोर्टबाट सिधै ल्याइएको हुन्छ । घरमा सम्पर्क गर्न कसैसँग सिम हुँदैन । सम्पर्क गर्न सक्दैनन् । एक्लै बस्नुपर्दा झ्याउ पनि लागिराखेको हुन्छ । कोही त विदेशबाट निश्चित समयका लागि आएका हुन्छन् । समय छैन, कतिसम्म यहीँ बस्ने भनेर कराउँछन् । ठीक भइसके जान दिनुस् भन्छन् तर रिपोर्ट नआईकन जान दिन मिल्दैन । एक जना भागे पनि । उनी मानसिक रोगी रहेछन् । खानेकुराको समस्या छ उनीहरूलाई । बिहान नास्ता तथा बिहान र रातिको खाना अस्पतालले दिन्छ । दिउँसोको खाजाको समस्या छ । अस्पतालको खाना मीठो हुँदैन भनेर कतिपयले खानै खाँदैनन् । बोल्न खोज्दा डिस्टर्ब नगर भन्ने पनि हुन्छन् । घरमा खाएको जस्तो त कहाँ हुन्छ र ! संक्रामक भनेपछि प्रयोग गरिएको सामान फाल्नुपर्ने हुन्छ । कतिपयले यस्तोमा पनि खाने भनेर गुनासो गर्छन् । बाहिरबाट केही सामान किनेर ल्याइदिनुस् भन्छन् । ल्याइदिने पनि गरेको हो । अहिले त लकडाउनले सबैतिर बन्द हुन्छ । अस्पतालमा केही उपलब्ध भएको खानेकुरा दिन्छौं ।जिम्मेवारी तोकिएपछि हट्न पाइन्नहामी होस्टलमा बस्न थालेको एक साता भयो । अस्पताल परिसरको क्वार्टरमा हामी स्वास्थ्यकर्मी बस्छौं । घरमा कुराकानी गरिरहेकी हुन्छु । त्यसअघि घरै जान्थें तर कोठामा छुट्टै बस्थें । आइसोलेसनमा काम गरेर बाहिर आउँदा अरूलाई सारिएला कि भन्ने डरचाहिँ लाग्ने रहेछ । अरू कर्मचारी पनि सारिदेला कि भनेर डराउँछन् ।हुन त सबैलाई त्यस्तै लाग्ने हो । बिरामीलाई खाना र औषधि दिँदा एकदेखि दुई घण्टासम्म लाग्छ । त्यति बेला पीपीई तथा मास्क लगाएर काम गर्दा उकुसमुकुस हुन्छ । बिरामी त्यति सिरियस अवस्थामा छैनन् । बार बनाइएको छ । त्यहीँबाट उनीहरूसँग कुरा गर्छौं । भित्र काम गरुन्जेल मनमा डरको कुरा आउँदैन । बाहिर निस्किएपछि समाचार हेर्दा भने अलि डर लाग्छ । मिलेसम्म नुहाएरै निस्किन्छौं । पीपीई दुरुपयोग गर्नु हुँदैन । पछि एकदम आवश्यक पर्न सक्छ ।म कोरोनाबारे समाचार धेरै हेर्दिनँ । एकचोटि टेकुका बारेमा फेक न्युज पनि आयो । मलाई दिनभर तारन्तार फोन आयो । एकदुई जनालाई फेक हो पनि भनियो । तर कतिलाई भन्नु, त्यो दिन त फोन नै उठाइनँ । त्यति बेला त मेन्टल टर्चर नै भयो । यस्तो समाचार पढ्दा तनावमै हुन्छौं । आइसोलेसन वार्डमा टेकुमा काम गर्छे भनेर कोहीले छुट्याएर पनि हेर्छन् । हामीले त आफ्नो कर्तव्य पूरा गरेको हो नि ।हामी दिनमा ६ घण्टा खटिनुपर्छ । संक्रमितलाई निको पार्ने भूमिकामा हामी पनि छौं । उनीहरू निको भएर जाँदा खुसी लाग्छ । काम र जिम्मेवारी तोकिएपछि हट्न पाइन्न । रोग आयो भनेर मनोबल घटाउने होइन, जुध्न सक्छु भनेर आफूलाई तयार राख्नुपर्छ ।"
सरकारी कदमलाई साथ दिऔं,"काठमाडौं (कास) राष्ट्रपति विद्यादेवी भण्डारीले कोरोना भाइरसविरुद्ध लड्नका लागि सरकारले चालेका कदमलाई साथ दिन सबैलाई आह्वान गरेकी छन् । उनले कोरोनाविरुद्धको लडाइँमा मानव जातिले निकट भविष्यमै सफलता हासिल गर्नेमा आफू पूर्ण रूपमा विश्वस्त रहेको पनि उल्लेख गरेकी छन् । कोभिड१९ बाट उत्पन्न विश्वव्यापी महामारीका सन्दर्भमा शुक्रबार देशवासीका नाममा सन्देश जारी गर्दै राष्ट्रपति भण्डारीले सम्पूर्ण राष्ट्र एकजुट भएर अगाडि बढेमा कोरोना भाइरसमाथि अवश्य विजय हासिल गर्न सकिने विश्वास व्यक्त गरेकी हुन् । उनले कुनै भावनामा नबगी कोरोना भाइरसको गम्भीरतालाई मनन गर्दै रोकथाम, नियन्त्रण र उपचारमा नेपाल सरकारले चालेका कदममा साथ दिन सबैलाई आह्वान गरेकी छन् । संयमले नै सिंगो समाज र राष्ट्रलाई कोरोना भाइरसबाट जोगाउन सक्ने भएकाले सबैले यस पक्षमा ध्यान दिनु अति आवश्यक रहेको राष्ट्रपति भण्डारीले उल्लेख गरेकी छन् । सतर्कता अपनाइएन भने संक्रमण फैलन सक्ने भएकाले सबैलाई आफ्नो स्वास्थ्यमा आवश्यक ध्यान दिन उनले आग्रह गरेकी छन् ।"
विश्वका १९३ पार्टीको अपिल जनताको जीवनलाई सबैभन्दा माथि राख,"काठमाडौं (कास) नेकपालगायत विभिन्न देशका १ सय ९३ राजनीतिक पार्टीले कोभिड१९ विरुद्ध अन्तर्राष्ट्रिय सहकार्यका लागि अपिल गरेका छन् । सबै मुलुकलाई जनताको जीवन, सुरक्षा र स्वास्थ्यलाई सबैभन्दा माथि राख्न र कोभिड१९ फैलिन नदिनका लागि सशक्त कदम चाल्न अपिलमा आग्रह गरिएको छ ।नेकपाका विदेश मामिला विभाग प्रमुख माधवकुमार नेपालले शुक्रबार साँझ विज्ञप्ति जारी गरेर चिनियाँ कम्युनिस्ट पार्टीलगायत १ सय ९३ दलले १० बुँदे संयुक्त अपिल जारी गरेको जानकारी दिएका छन् । अपिलमा मानव जातिमाथि नै ठूलो संकटका रूपमा देखा परेको महामारीविरुद्ध लड्न विश्वका सबै मुलुकले आआफ्नो ठाउँबाट अधिकतम प्रयत्न गरिरहेको उल्लेख छ । यस प्रयत्नलाई अझ प्रभावकारी, सघन र सफल बनाएर मात्रै कोभिड१९ विरुद्धको लडाइँमा विजय हासिल गर्न सकिने ती दलहरूको निचोड छ । अपिलमा सबै मुलुकलाई आर्थिक नीतिहरूको अन्तर्राष्ट्रिय समन्वयतिर कदम चाल्न आग्रह गरिएको छ । प्रभावकारी अन्तर्राष्ट्रिय रोकथाम र नियन्त्रणका लागि जी२० र अन्य अन्तर्राष्ट्रिय संयन्त्रअन्तर्गत समन्वय र सहकार्य बढाउन पनि आह्वान गरिएको छ । हामी प्रभावकारी अन्तर्राष्ट्रिय रोकथाम र नियन्त्रणका लागि, जी२० र अन्य अन्तर्राष्ट्रिय संयन्त्रअन्तर्गत समन्वय र सहकार्य बढाउनका लागि आह्वान गदर्छौं, अपिलमा भनिएको छ ।"
एसईई चाँडै : मन्त्रालय,"काठमाडौं (कास) शिक्षा, विज्ञान तथा प्रविधि मन्त्रालयले लकडाउन खुलेलगत्तै माध्यमिक शिक्षा परीक्षा (एसईई) हुने जनाएको छ । त्यसनिम्ति परीक्षार्थीलाई तनाव नलिई परीक्षाको तयारी गर्न मन्त्रालयले भनेको छ । मन्त्रालयले कोभिड१९ को सन्त्रासका कारण चैत ६ गतेबाट हुने गरी निर्धारित परीक्षा स्थगित गरेको थियो । चैत २५ गते लकडाउन सकिएलगत्तै सरकारले गर्ने निर्णयपछि एसईईको नयाँ तालिका सार्वजनिक गरिनेछ, मन्त्रालयका सहसचिव तथा प्रवक्ता दीपक शर्माले कान्तिपुरसँग भने, त्यसैले परीक्षाको तयारीमा रहेका विद्यार्थीले तनाव नलिई आफ्नो पाठ्यपुस्तक रिभिजन गर्नुहोस् । अनावश्यक हल्लाको पछाडि नलाग्नुहोस् । सरकारको आधिकारिक धारणा उपयुक्त समयमा आउनेछ ।"
कृषि कार्य सहज बनाउन माग,"काठमाडौं (कास) कृषि वैज्ञानिक, राष्ट्रिय योजना आयोगका सदस्य, कृषिविद, मानव अधिकारकर्मी र पत्रकारले खेतीकिसानी कार्य सहज बनाउन सरकारसँग माग गरेका छन् । उनीहरूले शुक्रबार विज्ञप्ति जारी गरी कोरोनाको दुष्प्रभावबाट खेतीकिसानीलाई बचाउनु सबैको दायित्व भएको बताएका छन् । हाम्रो दृष्टि तत्कालका समस्याबारे स्पष्ट दृष्टिकोण निर्माण गर्ने र सबै मिलेर कार्यान्वयन गर्ने मात्र होइन, कृषिलाई दीर्घकालीन रूपमा मर्यादित तथा लाभदायक पेसाका रूपमा उभ्याएर वैदेशिक रोजगारीको प्रतिस्पर्धी विकल्प निर्माण गर्न केन्द्रित हुनु आवश्यक छ, विज्ञप्तिमा छ । उनीहरूले स्वदेश फर्केकालाई ज्ञान र सीप दिएर कृषिमा लगाउनुपर्ने, कृषि क्षेत्रलाई अघि बढाउन स्थानीय सरकारलाई सहयोग गर्नुपर्ने लगायत माग गरेका छन् । यस्तो माग गर्नेमा कृषि वैज्ञानिक रामप्रकाश यादव, राष्ट्रिय सभा सदस्य विमला राई पौड्याल, पूर्वप्रशासक रामेश्वर खनाल, मानव अधिकारकर्मी डा रेणु अधिकारी, कृषिविकास विज्ञ यमुना घले, मानव अधिकारकर्मी सुशील प्याकुरेल, पत्रकारहरू, राजेन्द्र दाहाल, कनकमणि दीक्षित, लेखक टीका ढकाल छन् ।"
समाचार हटाउनु प्रेस स्वतन्त्रतामाथि हस्तक्षेप : महासंघ,"काठमाडौं (कास) नेपाल पत्रकार महासंघले काठमान्डुप्रेस डटकमले प्रकाशित गरेको समाचार अनधिकृत तरिकाले हटाइएको प्रति गम्भीर ध्यानाकर्षण भएको जनाएको छ । चीनबाट स्वास्थ्य सामग्री खरिद गर्दा अनियमितता भएको भन्दै सो अनलाइनले प्रधानमन्त्रीका राजनीतिक सल्लाहकार विष्णु रिमाल र अवैतनिक प्रविधि सल्लाहकार असगर अलीविरुद्ध प्रकाशित समाचार पोर्टलबाट हटाइएको थियो । वेबसाइट डेभलपर र डिजाइनको काम गर्ने सिरान टेक्नोलोजी प्रालिको प्यारेन्ट कम्पनी एफवान सफ्ट हो । उक्त कम्पनीका सेयरधनी अली प्रधानमन्त्रीका प्रविधि सल्लाहकार हुन् । महासंघका महासचिव रमेश बिष्टले बिहीबार प्रेस विज्ञप्ति जारी गरी समाचारमा चित्त नबुझे खण्डन गर्ने र कानुनी उपचार खोज्ने विधि र पद्धति हुँदाहुँदै राज्य सत्ताको आडमा समाचार हटाएर प्रेस स्वतन्त्रतामाथि ठाडो हस्तक्षेप गरेको जनाएका छन् । यसैबीच, बिष्टले प्रधानमन्त्रीका प्रेस सल्लाहकार सूर्य थापाले विज्ञप्तिको सन्दर्भ जोडेर आफूलाई धम्की दिएको बताएका छन् ।"
बीपी डायरी लकडाउनमा,"केही छानिएका व्यक्ति र तिनका कर्मबारे लेख्तै जाने विचार गरें । उडी यालनको फ्यान्टासी कमेडी मिडनाइट इन प्यारिस (सन् २०११) भन्ने फिल्ममा जस्तो आँखाअगाडि अनेकौं पात्र नाच्न थाले । ती अनेकौं समयका मानिस थिए । कोही बितिसकेका, कोही नजिकैका, कोही परका, कोही जीवित, अनेकौं उमेरका ती नरनारीको त्यो भीडमा मैले आफैंले जानेका र विचार बुझेका, समय बिताएका, कोही समकालीन र कोही मभन्दा धेरै उमेरका तर मैले सङ्गत गरेका मानिसहरू पनि निस्किए । एउटा तरङ्ग पैदा भयो । तर यही बेला कोरोना भाइरसको महाप्रकोपले एकाएक केही हप्तामै मूल्यहरू परिवर्तन भए । मैले देखेका मानिसहरूको भीडबाट विश्वेश्वरप्रसाद कोइराला (विसं १९७१२०३९) उर्फ बीपीलाई छानें । तिनको विषयमा पहिला लेख्छु भन्ने अठोट गरें । तर लाग्यो, सरासर कसैको जीवन र कर्मबारे आमसूचनावाहक पत्रहरूमा लेखिबस्नुको अहिलेको यो कोरोना महामारीको परिस्थितिमा खासै अर्थ देखिएन । यसै सन्दर्भमा वैश्विक उथलपुथल हुँदा साहित्य लेखिन्छ कि लेखिंदैन भन्ने एउटा ठूलो प्रश्नबारे हामी छलफल गर्छौं । फ्रेङ्कफर्ट स्कुलका विद्वान् थियोडोर एडोर्नोले नाजी अस्विच वा हत्याक्याम्पमा नरनारी र बालबालिकाको जघन्य हत्या भएपछि भने अब कुनै पनि सिर्जनशील रचना, त्यसमा पनि गीति कविता लेख्नु भनेको पाशविकता हो । उनको विचारमा मानिसले मानिसकै त्यस्तो जघन्य हत्या गरेपछि कविता लेख्नु नै बार्बारिक भयो । कविता लेख्नुले केही हुने भएन । तर कोरोना भाइरसको महामारी मानिसको कर्तुतले भएको घटना होइन । यसमा मानिसले गरेका भूलले भने यसलाई झन् भयावह बनाउने काम गरेका छन् ।बीपी कोइरालाले जीवनका अत्यन्त विषम परिस्थितिमा पनि सिर्जना गरिरहे । उनले अराजकतावादी सिर्जनशील चिन्तनको पक्षमा लेख्ता लियोन ट्राटस्कीको प्रशंसा गरे । मलाई युवाकालदेखि उनको यही सिर्जनशील धार, उनका साहित्यिक चिन्तनका राजनीतिक अर्थले प्रभावित गरिआए । उनको दलको कुनै प्रभाव नपरेको, कसैका कुनै राजनीतिक योजनाहरूले नतानेको मलाई बीपीको प्रभाव परेको कुराको आफ्नै सन्दर्भ छ । बीपीका प्रायः कृति र जीवनकथा, डायरी अनि छरिएका रचना पढिआएको भए पनि उनका विषयमा मैले पहिलो गम्भीर रचना भने पञ्चायतको युटोपियालाई र बीपीको अदालतको बयानले विनिर्माण गरेको विषयमाथि लेखें । प्रत्यूष वन्त भाइको मार्टिन चौतारीको जर्नल स्टडिज इन नेपाली हिस्ट्री एन्ड सोसाइटी को पहिलो अङ्क (२०५३) मा त्यो लेख प्रकाशित भयो । त्यसपछि उनका विषयमा मैले देश र विदेशमा अनेकौं सेमिनार दिएँ । लेखहरू प्रकाशित गरें । बीपीको जीवन र विचार डायरी, संस्मरण र उनको अदालतको बयान अनि पुरुषोत्तम बस्नेतले दिएका प्रत्यक्ष वर्णनहरूका आधारमा सान्दाजुको महाभारत (२०७२) नाटक लेखें । यो नाटक विमल सुवेदीको निर्देशनमा काठमाडौंमा मञ्चन भएको थियो, जसमा बीपीको भूमिका सञ्जीव उप्रेतीले खेलेका थिए । मैले नेपालमा बीपी कोइरालाको अध्ययनका बलिया आधारहरू भेटेको छैन । साहित्यमा केही छन् । राजनीतिमा खासै छैनन् । रटाइ मात्रै छन् । एउटा उदाहरण दिन्छौं । तिनको दलका वरिष्ठ मानिसहरूले तिनलाई राजासँग सम्झौता गर्ने शाश्वत सिद्धान्त भएका नेताका रूपमा हेर्दा तिनले प्रयोग गरेको राजनीतिमा नीति, योजना र सिद्धान्तको मौलिक र कालिक प्रयोगलाई लगभग पूरै उपेक्षा गरेको बुझेको छु । अहिले लकडाउन भएको बेलाभन्दा केही महिनापहिले बीपी कोइराला स्मृति ट्रस्टका महानुभावहरूले घरमै आएर विश्वेश्वरप्रसाद कोइरालाले अङ्ग्रेजीमा लेखेको डायरीको पाण्डुलिपि दिंदै भने, यो डायरी भाषा सम्पादन र विस्तृत परिचयसहित तयार गरिदिनुपर्यो । चुनौती थियो, तर मैले त्यो डायरीमाथि काम गर्न स्वीकार गरें । बीपीले सन् १९५१ देखि १९५४ बाहेक १९५६ सम्मको अङ्ग्रेजीमा लेखेको डायरीमाथि यो लकडाउनमा बसेका बेला बीपी यो समयमा मसँग जोडिन आइपुगेको भावनाले तरङ्गित छु । अहिले लकडाउनमा छु । लेख्ने र पढ्न नपाएका अनेकौं पाठहरू पढ्ने काम गरिरहेको छु । लकडाउन भन्ने अंग्रेजी शब्दले अनुवाद पर्खेन । यो सोझै प्रयोगमा आयो । मानौं कि, लकडाउन एउटा मानिसका आचरणको पर्याय हो । मानौं लकडाउन भन्नु मानिस हो । दर्शन हो, कविता हो अनि सङ्गीत हो । चीनको वुहानबाट सुरु भएको कोरोना भाइरस (यसले पनि अनुवाद पर्खेन) दक्षिण कोरिया पसेको खबर सुन्यौं । छिट्टै युरोपको इटालीमा पसेर वितण्डा मच्चाएको सुन्यौं र देख्यौं । दिनदिनै महामारीको खबर गर्यो कि मिलानो सहरको डुओमो भन्ने आर्किटेक्चरको मैले अनेकौं पटक गएर हेरेको अनि यसले धेरै प्रभाव परेर कविता (काठमाडौं ओडिसी) मा पनि प्रयोग गरेको विम्ब देखिन्थ्यो । त्यस्तै भेनिस सहर देखियो । तुरुन्तै पछि प्यारिस र लन्डन देखिए । यसको थोरै समयमा दक्षिण एसियामा यो महामारीसँग जुध्ने मानसिकता अनि सरकारी नेताहरूका एकाध भाषण आउन थाले । भारत र नेपालमा यसको प्रवेश हुने आशंकामा फटाफट ठूलो तयारी सुरु भयो । निष्क्रिय सरकारी संयन्त्रहरू एकाएक सबै उठेको आभास हुन थाल्यो । तर सरकारी योजनाको समीक्षा पनि हुन थाल्यो । सरिता तिवारीले लेखिन्, यो राज्यले अपनाएको लगभग पद्धतिशून्य अर्थनीति र स्वास्थ्यनीतिका परिणाम हुन् हामीसँग कोभिड१९ सँग लड्ने अहिलेसम्म त्यस्तो ठोस र विश्वसनीय तयारी छैन (कान्तिपुर, १८ चैत २०७६) । सरिताले भ्रष्ट संस्कृतिमाथि पनि केही अर्थपूर्ण वाक्य लेखेकी छन् । यस्तो भाइरससँग जुध्ने बेला पनि यसैमाथि भ्रष्टाचार हुँदै छन् र ती भाइरल हुँदै छन् । अहिले अमेरिकाको कोरोना महामारीको निकट भविताको प्रक्षेपण भयानक छ । अमेरिकी सरकारको, खास गरी राष्ट्रपति ट्रम्पको पनि आलोचना भइआएको छ । उनले चीनको आलोचना गरेर अनि अमेरिकाको बडप्पन देखाएर सबभन्दा महत्त्वपूर्ण समय नष्ट गरे । अमेरिकामा एक लाखदेखि अढाई लाख वा अझ बढी मानिस मर्ने सम्भावनाको प्रक्षेपण गर्दै छन् विज्ञहरू । यो भयावह कुरा हो । ११ सेप्टेम्बर २००१ को आतङ्ककारी हमला नजिकै आकाशमा देखेका न्युयोर्कवासीले अहिले सूक्ष्म जैविकको कर्तुत भोग्ने नियति बेहोर्नुपरेको अवस्था देखियो । यसैको मौका छोपी पुँजीवादी सञ्जालका शक्तिहरू पृथ्वीलाई विनाश गर्न रोक्ने वातावरण कानुन पल्टाएर अमेरिकामा कोइलाखानीहरू खोल्ने तरखरमा छन् । बहसको अर्को पाटो छ । त्यो अनिश्चित छ तर चिन्ताजनक छ । यो महामारीका सन्दर्भमा मानिसहरू निराधार बन्दै छन् । अहिलेको प्रक्षेपण सिद्धान्तको होइन, विचारधाराको होइन, रोकथाम उपचार र सहयोगको हो । तर यसै बेला नागरिकको निजी स्वतन्त्रताभित्र पसेर तिनलाई कोरोना भाइरस लागेनलागेको थाहा पाउने राज्यको दायित्वको भाषिका व्यापक प्रचार हुन थालेको छ । मूल विषय अब मानिसका गुणका विषयमा डरलाग्दा दर्शन निस्किन लागेका छन् । मानिस शासित हुनुपर्छ । राज्यको संयन्त्र बलियो हुनुपर्छ । प्रत्यक्ष वा अप्रत्यक्ष रूपमा भन्दै छन् माथिको सरकारी अधिकारी वा शासकबाट निःसृत अधिकार मात्र व्यक्तिले पाउने हो । आजै मात्र देखें र पढें, पोल्यान्डका भिक्टर ओर्बानले खुलेआम अब शक्ति मेरो हातमा आउनु मात्र कोरोनासँग लड्ने एउटा उपाय हो भनेर घोषणा गरे । युरोपेली संघले त्यसको आलोचना गर्दै भन्यो मित्र सीमित समय, सीमित घेराभित्र मात्र बसेर काम गर । त्यसो त यो बेला सरकारहरू कहीँ असल काम गर्छन् भने, कहीँ आफ्ना कर्महरू लुकाउन नीतिहरू बनाउँछन् । तर कुराको गाँठो त्यहीँ छ । अहिलेको अवस्थामा, ग्रीक ट्र्याजेडीमा भनेजस्तै, मानिसले त्रासद कर्मको नियति भोग्नु एक मात्र उपाय छ । ट्र्याजेडी दर्शनको सार हो त्यस्तै नियति भोगेको मान्छे हुँ र म भोग्छु! म मान्छे हुँ, त्यसैले जित्छु । मान्छेले त्रासद अवस्था भोगेर भए पनि जित्छ । त्रासदीपछि उज्यालो आउँछ भन्ने विश्वास नै यसको सामर्थ्य हो । बीपी कोइराला, महात्मा गान्धी, कार्ल मार्क्सजस्ता मानवमुखी राजनीतिक दर्शन भएका मानिसहरूले परिकल्पना गरेको मानिसको मुक्ति कुनै घटना वा महामारी वा आर्थिक मन्दीले परिवर्तन हुनु हुँदैन । मानिस शाश्वत छ । बीपीका डायरी र लेखहरूबाट थाहा हुन्छ, ती नेपालमा यस्तो समयमा युग परिवर्तन गर्नु छ भनेर कस्सिएका थिए, जुन बेला यहाँ वैश्विक चेतनाले छोएको थिएन । जहाँ मट्टीतेलको सट्टा दियालो बाल्नु मात्र विकल्प थियो । जहाँ मानिस मध्ययुगको सामन्ती शासनभित्र जीवन चलाउन बाध्य थिए । जहाँ साहूहरूले विपन्नहरूको खुलेआम शोषण गरिरहेका थिए, अहिले पनि गर्दै छन् । अहिलेको नेपाल बीपीले देखेको नेपालभन्दा कति फरक छ ? प्रश्न गर्छौं । नेपाल, जहाँ विकासे गफले केही बदलेन । जहाँ धनको छताछुल्ल प्रयोग देखिन्छ, तर त्यसको अत्यन्त थोरै भाग सरकारको नियन्त्रणमा छ र त्यो योजनामा प्रयोग हुन्छ । जहाँ राष्ट्रिय महत्त्वका योजनामा बढीमा ३० प्रतिशत मात्र बजेट खर्च हुन्छ । जहाँ मानिस रोग त के, महारोग लागे पनि कि झाँक्रीकोमा कि ठग गुरुहरूकोमा पुग्छन् । जहाँ टाढाका मानिसहरू डाक्टरहरूकोमा पुग्न सक्तैनन्, किनभने ती त्यहाँ छैनन् र त्यहाँ अस्पताल मिथक हुन् । जहाँको दूरदराजका मानिसहरूले उत्तेजक राजनीतिक नाराहरू सुने, चिल्ला रमाइला खेलौना समाते अनि ती पड्काउन जाने । ती सबै आफ्नै परिवेशमा फर्किन्जेल आफ्नो र यो देशको समय निकै बितिसकेको थाहा हुन्छ । जहाँका मान्छेलाई देश, दुःखसुख जे झेले पनि, एउटा प्यारो थलो हो, जहाँ हातमुख जोड्न नमिलेपछि बाहिर जानु एक मात्र विकल्प छ । त्यसैले ती सीमाबाहिर निस्के । भारतमा त लाखौंको संख्यामा हिँड्दै र गुड्दै गए । घर भनेको आदिम र अन्तिम थलो, एक शक्तिकेन्द्र जीवनको । विपत् पर्दा त्यही भूमिमा मुक्ति मिल्छ राम्ररी खान नपाए पनि भन्ने विश्वास बोक्ने तिनको पहिचान हो । त्यसैले कोरोनाको महामारी आफूले नबुझे पनि विपत् हो भन्ने बुझेर ती त्यही सानो भूमिमा मुख लुकाउन फर्केका हुन् । त्यसैले ती महाकाली नदीमा हाम फालिरहेका हुन्, कि रुँदै भारततिरै फर्केका हुन् । कार्ल मार्क्सले भनेका छन् गरिब मजदुरहरूको देश र सीमा हुँदैन । भारतीय विपन्न मानिसहरूको पनि त्यही अवस्था देखिन्छ । ती मुम्बईदेखि तीन महिनाका बच्चा बोकेर बिहार घरसम्म पुग्न हिँडेका भेटिए, भारतभित्र । अरू दक्षिण एसियाली देशहरूको हालत पनि त्यस्तै छ । बीपीले देखेका मानिसहरू लगभग तिनै थिए र छन् । तर बीपीले मुक्तिको बाटो व्यक्तिको सम्मान र स्वतन्त्रतालाई अनि साधारण बस्ने खाले व्यवस्थालाई माने । आज कोरोना महामारीसँग लड्दा त्यो विषयलाई भुल्न हुँदैन । भोलिका दिनहरू विश्वमा र नेपालमा निकै फरक हुनेछन् । नयाँ सोच, नयाँ विचारधारा, नयाँ नेतृत्व र मानिसको मुक्तिका नयाँ काल्पनिकीहरूले मात्र अब काम गर्नेछन् । तर राज्य सञ्चालकहरूले हामीमाथि रजाइँ गर्ने निकै प्रविधि हासिल गर्नेछन्, जसबाट बच्न व्यक्तिको मुक्तिको चेतना झन् बलियो बनाउनुपर्ने अबका दिनको आवश्यकता हो । लकडाउनमा डायरी पढ्दै जाँदा यिनै कुराले उब्जाएका अभिव्यञ्जनाहरूले द्रवित बनाउँछन् ।"
यदि म प्रधानमन्त्री भए,राधा पौडेल
पृथ्वी बेचबिखनले ब्युँतिएको महामारी,"प्रकृति नै मान्छेको जीवन मानवशास्त्री फ्रेडरिक कक (२०२०) भन्छन् कोरोनाजस्तो महामारीका मुख्य कारणमध्ये मान्छे र जनावरबीच बिग्रँदो सम्बन्ध पनि एक हो । तथापि यो नयाँ भने होइन । यसलाई राज्यले व्यवस्थापन गर्न सक्छ । तर पनि राज्यको ध्यान अर्थतन्त्रबाहिर गएको देखिन्न । प्रकृतिमान्छे सम्बन्ध कसरी बिग्रन नदिने भन्नेबारे सोचिएकै छैन । मान्छेको खाद्य तथा सामाजिक सम्बन्धलाई जोखिमयुक्त बन्न नदिनेबारे मनन गरिएको छैन । सुरक्षित र अनुशासित खाद्य उपभोग नै महामारीका प्रतिरोधक हुन् । तर नयाँ खानेकुराको बढ्दो आविष्कार र प्रयोगले मान्छेप्रकृति सम्बन्ध नै खलबलिएको छ, जुन स्वस्थ मान्छेका लागि चुनौती हो । यसलाई कम गर्न, मान्छेको समृद्धि र प्रगतिको भोक अनुशासित बनाउनुको विकल्प छैन । यो नै भोलिको महामारी नियन्त्रणको भरपर्दो बाटो हो । अब प्रकृति बेचबिखनको वस्तु मात्र होइन, यो त मान्छेको जीवन र अस्तित्व हो भन्ने बुझ्नुपर्छ । वन्यजन्तु मान्छेका लागि किन यति डरलाग्दा भए, यसको सामाजिकसांस्कृतिक पक्षबाट खोजी र चर्चा हुनुपर्छ । तर जसरी गाउँहरू सहरका कारण रित्तिएका छन्, सहर मान्छेको हूलले भरिएको छ, यही रूपमा अघि बढे आउँदा दिनमा अझै भयानक महामारी आउने पक्का छ । यो फेरि पनि सहरमै दोहोरिनेछ । संयुक्त राष्ट्रसंघको रिभिजन अफ वर्ल्ड अर्बनाइजेसन प्रस्पेक्ट२०१८ ले सन् २०५० सम्ममा विश्वका ६८ प्रतिशत मानिस सहरमा बस्ने अनुमान गरिसकेको छ । अहिले नै विश्वमा ४ अर्ब २३ करोड मान्छे सहरमा बस्छन्, जसले खेतीपाती होइन उद्योग, व्यापार र नोकरी गर्छन् । यो संख्या अबका ३० वर्षमा एसिया र अफ्रिकामा मात्रै २ अर्ब २५ करोडले बढ्नेछ । विश्वका ८० प्रतिशतभन्दा बढी मानिस परम्परागत खेतीबाट बाहिर हुनेछन् । त्यतिखेर भारतमा ४१ करोड ६० लाख, चीनमा २५ करोड ५० लाख र नाइजेरियामा १८ करोड ९० लाख सहरी जनसंख्या थपिनेछ । अब कल्पना गरौं यो जनसंख्याका लागि मास फुड सप्लाई गर्न कति वनजंगल र जंगली पशुपक्षी तहसनहस होलान् ?"
भाइरस : सजीव कि निर्जीव ?,"फाइदा पनि हो, भाइरसले आज विश्वभरका व्यक्तिलाई आक्रान्त पारेको छ । यद्यपि यो उपयोगी वस्तु हो भनेर वैज्ञानिकहरूले तर्क राखेका छन् । भाइरस अध्ययनको वार्षिक सिंहावलोकन२०१७ मा प्रकाशित सामग्रीका अनुसार, जैविक प्रविधिमा भाइरस ठूलो सहयोद्धा सिद्ध भएको छ । उत्परिवर्तित भाइरसको प्रयोगबाट क्यान्सर र अन्य आनुवंशिक रोगहरू निको पार्न सकिने विश्वास उनीहरूले लिएका छन् । साथै एपिस्टेन बार भाइरस, हर्पिस भाइरस लगायत जीउमा रहेको पाइयो भने क्यान्सरको जनाउ मानिन्छ र यसलाई तत्कालै भगाएर उक्त व्यक्तिलाई सुरक्षित राख्न सकिन्छ ।भाइरसको साथ लिई विभिन्न जिनलाई जोडेर उपचार तथा नयाँ उन्नत सन्तान तथा नयाँ अंगसमेतको विकास गर्न सकिनेतर्फ वैज्ञानिकहरू उन्मुख भइसकेका छन् । हर्पिस सिम्प्लेक्स भाइरसका माध्यमबाट एकबाट अर्को व्यक्तिमा जिनको स्थानान्तरण गर्न सकिने पुष्टि गरिसकिएको छ । पाराइन्फ्लुएन्जा भाइरसले कोषको कार्यसँग समन्वय गरी नयाँ जैविक प्रक्रिया सुरु गरेको बुझिएको छ । यस्तो चाल पाउनु प्राविधिक वैज्ञानिकहरूका लागि अहोभाग्य ठहरिन्छ । त्यति मात्र होइन, भाइरल रोगहरूको भ्याक्सिन बनाउनसमेत भाइरस नै चाहिन्छ । क्यान्सर लगायतका रोगको उपचार गर्न भाइरोथेरापी पद्धति नै विकास भइसकेको छ । सीए सटलले विज्ञान पत्रिका माइक्रोबायोल (२००७) मा लेखेको लेखमा भनिएको छ भाइरसले पानीभित्रको वातावरणीय सन्तुलन मिलाउन ठूलो भूमिका खेलिरहेको हुन्छ । यसले हानिकारक ब्याक्टेरियालाई आक्रमण गरी उपयोगी जीवहरूको रक्षा गरेको हुन्छ । अहिलेको वातावरणमा जलवायु परिवर्तनको मुख्य कारक मानिएको कार्बन डाइअक्साइड ग्यास न्यूनीकरणमा समेत भाइरसले सहयोग गरेको हुन्छ । भाइरसका माध्यमबाट हरेक वर्ष ३ लाख मेट्रिक टन कार्बन डाइअक्साइड घटाउने गरिएको छ । अहिले जुन कोरोना भाइरस फैलिएको छ, यसबाट बच्नका लागि भरपर्दो उपाय व्यक्तिगत र वातावरणीय सरसफाइ, प्रतिरक्षा क्षमता अभिवृद्धि नै हुन् । संयमित बन्दै सावधानी अपनाएमा प्रतिरक्षा क्षमता बढ्दै आउँछ र भाइरस थान्कोमा बस्छ । वैज्ञानिकहरूले यसको नियन्त्रण प्रयास गरिरहेका छन् । तर त्यतिन्जेल कुनै देश वा व्यक्तिले यसलाई दुरुपयोग नगरून्, किनकि यो भाइरस एटम बमभन्दा कम शक्तिशाली छैन । अधिकारी स्नातकोत्तर क्याम्पस, विराटनगरका प्राणीशास्त्र विषयका उपप्राध्याफक हुन् ।"
कोरोना संक्रमित बढेको बढ्यै,जुम्ल्याहाको नाम कोरोना र कोभिडभारतको छत्तीसगढस्थित रायपुरमा जन्मिएका नवजात जुम्ल्याहाका अभिभावकले उनीहरूको नाम कोरोना र कोभिड राखेका छन् । तीव्र रूपमा फैलिइरहेको भाइरसका कारण विश्वले नै समस्या झेलिरहेको जनाउँदै त्यसलाई सम्झिरहन सन्तानहरूको नाम कोरोना र कोभिड राखेको जुम्ल्याहाका बाबुले बताए । उनीहरू रायपुरस्थित डा बीआर अम्बेडकर मेमोरियल अस्पतालमा जन्मिएका हुन् । अस्पतालका कर्मचारीका अनुसार ती जुम्ल्याहा जन्मिएलगत्तै कोरोना र कोभिड भनेर बोलाउन थालिएकाले अभिभावकलाई निर्णय लिन सहज भएको बताए । दुवै बच्चा र आमाको अवस्था राम्रो रहेको अस्पतालले जनाएको छ ।
लडाइँमा कोही एक्लो छैन,"नयाँदिल्ली (एजेन्सी) भारतीय प्रधानमन्त्री नरेन्द्र मोदीले कोरोना भाइरस (कोभिड१९) विरुद्धको संघर्षमा कोही एक्लो नभएको बताएका छन् । भारतमा जारी लकडाउनको नवौं दिन भारतीय जनतालाई सम्बोधन गर्दै मोदीले कोरोनाविरुद्धको लडाइँ संयुक्त रूपमा लड्नुपर्ने बताए । मोदीले भने, कोरोनाविरुद्धको लडाइँमा भारत पनि एक्लो छैन र भारतभित्र पनि कोही नागरिक एक्लो छैन । भिडियो सन्देशमार्फत गरिएको सम्बोधनमा मोदीले यस महामारीविरुद्ध लड्न १ अर्ब ३० करोड भारतीय नागरिक एकसाथ रहेको बताए । अन्धकारमय कोरोना संकटको अन्त्य गर्न प्रकाशलाई चारै दिशामा फैलाउने बेला भएको मोदीको भनाइ छ ।मोदीले भने, कोरोनाविरुद्धको अभियानमा १ अर्ब ३० करोड भारतीय साथसाथ रहेका छन् । त्यसको सन्देश दिनका लागि आइतबार राति ९ बजे ९ मिनेटका लागि घरका बत्ती निभाई मैनबत्ती, दियो, टर्चलाई वा मोबाइलको फ्यासलाइट ९ मिनेटसम्म बाल्न आग्रह गर्छु । यसबाट प्रकाशको महाशक्ति उजागर हुने मोदीको भनाइ छ । मोदीले विश्वको ठूलो लोकतन्त्र भारतका जनताहरू घरमा कसरी बसेका होलान् भनेर विश्वलाई उदाहरण प्रस्तुत गर्नुपर्ने बताए । उनका अनुसार यतिखेर भारतीय नागरिकले प्रदर्शन गरेको धैर्यता विश्वका अन्य देशका लागि उदाहरण हो । मोदीले लकडाउनका कारण दैनिक काम गरी खाने मजदुर वर्गलाई अप्ठेरो बनाएको भए पनि सहयोगको कार्यक्रम ल्याइएको बताए ।"
साउदीमा कर्फ्यु,"काठमाडौं (कास) साउदी अरबका प्रमुख सहर दमाम, तैफ र कतिफ प्रान्तमा पनि कर्फ्यु जारी गरिएको छ । साउदी सञ्चारमाध्यमका अनुसार हरेक दिन दिउँसो ३ बजेदेखि भोलिपल्ट बिहान ६ बजेसम्मका लागि अनिश्चितकालीन कर्फ्यु लगाइएको हो । यी क्षेत्रमा झन्डै एक लाख नेपाली कार्यरत छन् । कारोना भाइरस (कोभिड१९) संक्रमितको संख्या दिनदिनै बढ्दै गएपछि कर्फ्यु जारी गरिएको हो । बिहीबार साउदीमा १ सय ६५ जनामा पोजेटिभ देखिएको थियो । यसअघि मुस्लिम तीर्थस्थल मक्का र मदिना तथा राजधानी रियादमा भने २४ घण्टे कर्फ्यु जारी गरिएको थियो । रियादस्थित नेपाली दूतावासले यो क्षेत्रमा रहेका नेपालीले कर्फ्युको समयलाई पूर्ण पालना गर्न अनुरोध छ । सरकारले तोकेका स्वास्थ्सम्बन्धी अपवाद र स्थानीय अधिकारीले अनुमति दिएको अत्यावश्यक सेवाबाहेक कुनै पनि बहानामा बाहिर ननिस्किनुहुन अनुरोध छ, दूतावासद्वारा जारी विज्ञप्तिमा भनिएको छ ।"
रोकिए तीन ठूला वातावरण सम्मेलन,"कोरोना भाइरस (कोभिड१९) का कारण विश्व नै आक्रान्त बनेपछि सन् २०२० मा तय भएका वातावरण, जैविक विविधता र जलवायु परिवर्तनसम्बन्धी तीनवटा ठूला सम्मेलन स्थगित गरिएका छन् । आगामी जुन दोस्रो साता फ्रान्सको मार्सिलेमा हुने अन्तर्राष्ट्रिय प्रकृति संरक्षण संघ (आईयूसीएन) कंग्रेस (सम्मेलन), अक्टोबर तेस्रो साता चीनको युनान, कुनमिंगमा हुने जैविक विविधतासम्बन्धी महासन्धिका पक्ष मुलुकहरूको १५ औं सम्मेलन (सीबीडी कोप १५) र बेलायतको ग्लास्गोमा नोभेम्बर पहिलो साता तय गरिएको जलवायु परिवर्तननसम्बन्धी पक्ष मुलुकहरूको २६ सम्मेलन (कोप २६) स्थगित भएका हुन् । आईयूसीएन कंग्रेस हरेक ५, सीबीडी कोप २ वर्ष र जलवायु सम्मेलन १ एक वर्षमा आयोजना हुन्छ । यी तीनवटै कार्यक्रममा वन तथा वातावरण मन्त्रालय, राष्ट्रिय निकुञ्ज विभाग र वातावरण क्षेत्रमा काम गर्ने संघसंस्थाका प्रतिनिधिका साथै विशेषज्ञहरू सहभागी हुन्छन् । सीबीडी र यूएनएफसीसीसीमा हस्ताक्षर गरी नेपाल सदस्य बनेको छ । आईयूसीएन कंग्रेस फ्रान्सको मार्सिलेमै सन् २०२१ को जनवरी दोस्रो साता गर्ने गरी स्थगित गरिएको आईयूसीएनको वेबसाइटमा उल्लेख छ । आईयूसीएनको यसअघिको कंग्रेस (सम्मेलन) अमेरिकाको हवाईमा सन् २०१६ मा भएको थियो । जैविक विविधतासम्बन्धी महासन्धिका पक्ष मुलुकहरूको १५ औं सम्मेलन (कोप १५) पनि सन् २०२१ मा चीनमै हुनेछ । जैविक विविधतासम्बन्धी १४ औं सम्मेलन सन् २०१८ मा इजिप्टको साम एल शेखमा भएको थियो । जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का पक्ष मुलुकहरूको २६ औं सम्मेलन (कोप २६) को नयाँ मिति तय भइसकेको छैन । जर्मनीको बोनमा मुख्यालय रहेको यूएनएफसीसीसीको कोप ब्युरोले कोरोना संक्रमणका कारण सम्मेलन स्थगित गर्ने निर्णय गरेको हो । गत मंसिरमा स्पेनको म्याड्रिडमा भएको २५ औं जलवायु सम्मेलनले २६ औं सम्मेलन बेलायतको ग्लास्गोका लागि तय गरेको थियो । यूएनएफसीसीसीले कोप २६ सम्भवतः सन् २०२१ को मध्यतिर आयोजना हुन सक्ने उल्लेख गरेको छ । कोरोना संक्रमणका कारण विश्व नै आक्रान्त भएपछि यो वर्षका सबैजसो सम्मेलन स्थगित गर्नुपर्ने माग उठेको थियो । ग्लास्गोमा कोप २६ को स्थल तोकिएको स्कटिस इभेन्ट्स क्याम्पसलाई कोभिड १९ का बिरामीको अस्थायी अस्पतालमा रूपान्तरण गरिएको छ । चीनको वुहानबाट सुरु भएको कोभिड १९ का कारण यतिबेला विश्व नै आक्रान्त बनेको छ । यो समाचार तयार पार्दासम्म विश्वमा ५३ हजारभन्दा बढी व्यक्तिको ज्यान गइसकेको छ । कोप २६ का लागि अध्यक्ष रहेका अलोक शर्माले विश्वले अभूतपूर्व चुनौतीको सामना गरिरहेको र सबै देशहरूले कोभिड१९ बाट जीवन बचाउने लडाइँ लडिरहेकाले सम्मेलन स्थगित गरिएको जनाएका छन् । यूएनएफसीसीसीकी कार्यकारी सचिव प्याट्रिसिया एस्पिनोसाले कोभिड१९ ले मानव जातिका लागि सबैभन्दा जोखिमपूर्ण खतरा उत्पन्न गराएको भन्दै २१ औं शताब्दीलाई सफा, ग्रिन, स्वस्थ, न्यायिक, सुरक्षित र बढी लचिलो बनाउने अवसरका रूपमा लिन विश्वका नेतृत्वलाई सुझाएकी छन् । कोप २५ को अध्यक्षता गरेकी चिलीकी वातावरणमन्त्री क्यारोलिन समिटले सम्मेलन स्थगित हुनु दुर्भाग्य भए पनि यो विश्वलाई नै बचाउनुपर्ने बेला भएकाले दृढ संकल्पका साथ अघि बढ्नुपर्ने उल्लेख गरेकी छन् । ५ महिनाअघि म्याड्रिडमा दुई साताभन्दा बढी चलेको सम्मेलन निष्कर्षविहीन भएको थियो । हरितगृह ग्यास उत्सर्जन कटौती, कार्बन व्यापारको व्यवस्थापन, जलवायुजन्य क्षति तथा नोक्सानी (लस एन्ड ड्यामेज) मा लगानी र जलवायु वित्त (क्लाइमेट फन्ड) लगायतका विषयमा ग्लास्गोबाट निर्णय लिइने बताइएको थियो । खासगरी नेपाललगायत ४७ देश सहभागी अति कम विकसित र टापु मुलुकहरूले जलवायु परिवर्तनको मुख्य कारक मानिएको हरित गृह ग्यास उत्सर्जन कटौतीमा नयाँ वाचा गर्न विकसित मुलुकलाई दबाब दिए पनि उनीहरू अन्तिमसम्मै टसको मस भएपछि २५ औं सम्मेलन निरर्थक बनेको थियो । अति कम विकसित र टापु मुलुकले ग्लास्गोमा हुने सम्मेलनअघि सबै देशहरूले जलवायु परिवर्तनविरुद्ध जुध्ने महत्त्वाकांक्षी योजना तयार गर्न दबाब दिएका थिए । विश्वको तापक्रम वृद्धिदर १५ डिग्री सेल्सियसमा सीमित राख्न अहिले भइरहेको उत्सर्जन कटौती आवश्यक पर्छ । पेरिस सम्झौताले पनि त्यही भनेको छ । तर, विकसित मुलुकहरूले हरित गृह ग्यास कटौतीमा आफ्ना योजना परिमार्जन नगर्ने हो भने त्यो सम्भव नभएको वातावरणविद्हरूको विश्लेषण छ । जलवायुजन्य जोखिम भोगिरहेका नेपालसहितका कम विकसित र टापु मुलुकले दिन प्रतिदिन जलवायुले विपत्ति निम्त्याउने क्रम बढिरहेको भनी विज्ञानलाई विकसित मुलुकले लत्याएको आरोप लगाएका छन् । यूएनएफसीसीसीका अनुसार अर्को वर्षसम्ममा आफ्ना राष्ट्रिय योजना (एनडीसी) सुधार्न ८४ मुलुकले प्रतिबद्धता जनाएका छन् । ७३ मुलुकले सन् २०५० सम्ममा हरित गृह ग्यास उत्सर्जन शून्यमा झार्ने दीर्घकालीन योजना तयार प्रण गरेका छन् ।"
बढी मूल्यका सामानलाई होम डेलिभरी,"सरकारले दैनिक उपभोग्य वस्तु घरघरमै पुर्याउन निर्देशन दिएपछि डिर्पाटमेन्टल स्टोरहरूले सामानको सीमा तोकेर होम डेलिभरी गरिरहेको पाइएको छ । सामानको सीमासँगै उनीहरूले डेलिभरी शुल्कसमेत लिइरहेका छन् । सेल्सबेरी डिर्पाटमेन्ट स्टोर, सेलवेज डिर्पाटमेन्ट स्टोर, बिगमार्ट र भाटभटेनी डिपार्टमेन्ट स्टोरहरूले सीमा तोकेर होम डेलिभरी सुविधा दिइरहेका छन् । ग्राहकले २३ सय रुपैयाँको अर्डर गर्छन्, अहिलेको अवस्थामा चालक पाइएको छैन, सेल्सबेरीका चिफ फाइनान्स अफिसर सन्दीप प्रधानांगले भने, त्यसैले सामानको सीमा तोकिएको हो । उनका अनुसार सेल्सबेरीले करिब २ हजार रुपैयाँको सामान अडर गर्नुपर्ने सीमा तोकेको छ । उक्त सामान डेलिभरी गर्दा थप १ सय रुपैयाँ शुल्क लाग्छ । सातदोबाटो, सीतापाइला र महाराजगन्जबाट होम डेलिभरी गरिरहेका छौं, उनले भने । बिगमार्टले पनि दराज अनलाइनसँगको सहकार्यमा होम डेलिभरी गरिरहेको जानकारी दिएको छ । होम डेलिभरी अर्डरका लागि १५ सय रुपैयाँको सामान खरिद गर्नुपर्ने बिगमार्टका फाइनान्स हेड विवेक देवले बताए । १५ सय रुपैयाँभन्दा कम अर्डर गर्ने ग्राहकले होम डेलिभरी शुल्क तिर्नुपर्छ, उनले भने, तर त्यसभन्दा बढीको सामान खरिद गर्दा शुल्क लाग्दैन । भाटभटेनी सुपर मार्केटले भने ५ हजार रुपैयाँको सीमा तोकेको छ । ग्राहकले एक मुठा साग र एक किलो आलुसमेत अर्डर गरे । त्यही भएर ५ हजार रुपैयाँको सीमा तोकेका हौं, भाटभटेनीका सीओओ पानु पौडैलले भने, अहिले ग्राहक फिल्टर भएका छन् । मूल्यभन्दा एक पटक खरिद गरेपछि करिब १५ दिनसम्म अर्डर गर्न नपरोस् भनेर सीमा तोकिएको उनको भनाइ छ । ग्राहकको माग दैनिक बढ्दो छ । दैनिक करिब २ हजार परिवारलाई सामान होम डेलिभरी गरिरहेका छौं, उनले भने । लकडाउनका बेला सर्वसाधरणलाई सहज होस् भनेर गोल्यान समूहले घुम्ती सेवा सञ्चालन गरिरहेको छ । समूहले २ भ्यानबाट माटो ब्रान्ड का फलफूल तथा तरकारी सस्तोमा बिक्री गरिरहेको सञ्चालक पवन गोल्यानले जानकारी दिए । होम डेलिभरी नगरे पनि ठाउँ तोकेर भ्यानबाट चोकचोकमा सामान बिक्री गरिरहेका छौं, उनले भने, तरकारी पनि बजारभन्दा धेरै सस्तोमा दिएका छौं । चैत १२ मा बसेको कोभिड१९ संक्रमण रोकथाम तथा नियन्त्रण उच्चस्तरीय समन्वय समिति बैठकले ठूला खाद्य स्टोर तथा पसलले आवश्यक खाद्यवस्तु होम डेलिभरी गर्ने व्यवस्था मिलाउने निर्णय गरेको थियो । बैठकमा गृह मन्त्रालयले सीमित संख्याका सवारीसाधनलाई अनुमति दिने निर्णय पनि गरेको थियो । चैत १३ मा गृह मन्त्रालय र उद्योग, वाणिज्य तथा आपूर्ति मन्त्रालयले उद्योगी व्यवसायी तथा सुपरमार्केट र महानगरपालिकाका पदाधिकारीसँग छलफल गरेको थियो । छलफलमा गृहले दैनिक उपभोग्य वस्तु घरघरमा पुर्याउन निर्देशन दिएको थियो । सोहीअनुसार निजी स्टोरहरूले सीमा तोकेर डेलिभरी गरिरहेका छन् ।"
कोरोनाले एसियाली अर्थतन्त्र चौपट,"काठमाडौं (कास) अमेरिका र चीनबीचको व्यापार युद्धका कारण प्रभावित एसियाली अर्थतन्त्र यो वर्ष कोरोना भाइरस (कोभिड१९) का कारण थप प्रभावित हुने विश्लेषण एसियाली विकास बैंक (एडीबी) ले गरेको छ । कोभिड१९ को प्रभाव कतिन्जेल रहन्छ भन्ने अनुमान नभए पनि अहिलेका आधारमा विश्लेषण गर्दा एसियाली अर्थतन्त्र सन् २०२० मा २२ प्रतिशत मात्रै बढ्ने एडीबीको प्रक्षेपण छ । कोभिड१९ प्रभाव चाँडै रोकिएर अवस्था सामान्य भए आगामी वर्ष सन् २०२१ मा एसियाली अर्थतन्त्रको वृद्धिदर ६२ प्रतिशत हुने पनि एडीबीको विश्लेषण छ ।एसियाली मुलुकमध्ये नव औद्योगिक मुलुकहरूको औसत आर्थिक वृद्धिदर पनि २४ प्रतिशतमा सीमित हुने विश्लेषणमा जनाइएको छ । यस्ता मुलुकले अघिल्लो वर्ष औसतमा ५७ प्रतिशत वृद्धिदर हासिल गरेका थिए । आगामी वर्ष भने यी अर्थतन्त्रको औसत वृद्धिदर ६७ प्रतिशत हुने एडीबीले सार्वजनिक गरेको एसियन डेभलपमेन्ट आउटलुक २०२० प्रतिवेदनमा जनाइएको छ ।दक्षिण एसियाली मुलुकको आर्थिक वृद्धिदर भने औसतमा ४१ प्रतिशत रहने र आगामी वर्ष बढेर ६ प्रतिशत पुग्ने एडीबीको प्रक्षेपण छ । कोभिड१९ बाट सबैभन्दा बढी प्रभावित हुने राष्ट्र माल्दिभ्स हुनेछ । सन् २०२० मा उसको आर्थिक बृद्धिदर ऋणात्मक अवस्थामा पुग्ने एडीबीको विश्लेषण छ । नेपालको आर्थिक वृद्धिदर भने ५३ प्रतिशतमा झर्ने एडीबीले प्रक्षेपण गरेको छ । यो वृद्धिदर सरकारले गरेको अनुमानभन्दा ३२ प्रतिशत बिन्दुले कम हो । सरकारले यो वर्ष ८५ प्रतिशत आर्थिक वृद्धिदर हुने अनुमान गरेको थियो । विश्वव्यापी रूपमा देखिएको कोभिड१९ संक्रमणका कारण सरकारले गरेको लकडाउनले उद्योगधन्दा र व्यवसाय प्रभावित बनेको र वैदेशिक कामदारबाट आउने रेमिट्यान्ससमेत घट्ने भएकाले आर्थिक वृद्धिमा कमी आउने एडीबीको प्रक्षेपण छ । विशेषगरी धानसहित कृषिजन्य वस्तुको उत्पादनमा आउने कमीका कारण पनि आर्थिक वृद्धि प्रभावित हुने एडीबीको म्याक्रोइकोनोमिक अपडेटमा भनिएको छ । कोरोना भाइरस रोग महामारीका कारण आन्तरिक माग घट्ने, सिमेन्ट, आइरन, इँटाजस्ता मुख्य उद्योग पूर्ण क्षमतामा सञ्चालन हुन नसक्ने जस्ता कारणले आर्थिक वृद्धिमा प्रभाव पार्ने पनि एडीबीको विश्लेषण छ । पछिल्ला वर्षमा भूकम्पपछिको पुनर्निर्माणले तीव्रता पाए पनि आगामी दिनमा यो क्रियाकलाप कम हुँदै जाने एडीबीको प्रतिवेदनमा जनाइएको छ ।सन् २०२१ मा भने नेपालको आर्थिक वृद्धिदर ६४ प्रतिशत हुने एडीबीको भनाइ छ । सन् २०२० मा मुद्रास्फीति ६ प्रतिशत बढ्ने एडीबीको अनुमान छ । यो अघिल्लो वर्ष रहेको ४६ प्रतिशतभन्दा १४ प्रतिशत बिन्दु बढी हो । कोभिड१९ को प्रभाव चाँडै अन्त्य भए र मौसम सामान्य भए सन् २०२१ मा आर्थिक वृद्धिदर ११ बिन्दुले बढ्ने एडीबीको आकलन छ । ४ सय ५६ मेगावाटको माथिल्लो तामाकोसी आयोजना, गौतम बुद्ध अन्तर्राष्ट्रिय विमानस्थल निर्माण हुने र प्रदेश सरकार तथा स्थानीय सरकारबाट हुने पुँजीगत खर्चमा हुने बृद्धिले आर्थिक वृद्धिमा योगदान दिन सक्ने एडीबीको अनुमान छ । एसियाली अन्य मुलुकसँगै चीनको पनि आर्थिक वृद्धिदर यो वर्ष घट्ने एडीबीको प्रक्षेपण छ । अमेरिकासँगको व्यापार विवादका कारण प्रभावित चिनियाँ अर्थतन्त्र कोरोना प्रभावका कारण यो वर्ष सीमित हुने प्रतिवेदनमा जनाइएको छ । भारतको आर्थिक वृद्धिदर पनि ४ प्रतिशतमा सीमित हुने र आगामी वर्ष ६२ प्रतिशत बढ्ने एडीबीको आकलन छ । गत वर्षको भारतको आर्थिक वृद्धिदर ५ प्रतिशत थियो भने सन् २०१८ मा उसले ६१ प्रतिशत आर्थिक वृद्धिदर हासिल गरेको थियो । पर्यटन व्यवसायमा आश्रित विकासोन्मुख एसियाली मुलुकहरूमा भने औसत आर्थिक वृद्धिदर २ प्रतिशतमा सीमित हुनेछ । कोभिड१९ को प्रभाव छोटो समय रहे पनि विश्व अर्थतन्त्रलाई २० खर्ब अमेरिकी डलरभन्दा बढी घाटा हुने र चीनलाई मात्रै साढे ६ खर्ब डलर घाटा हुने एडीबीको प्रक्षेपण छ । कोभिड प्रभाव लामो रहे विश्व अर्थतन्त्रमा यसको प्रभाव दोब्बर हुन सक्ने प्रतिवेदनमा भनिएको छ ।"
बैंकले दिन थाले ब्याज छुट,"चैतभित्र साँवाब्याज तिर्ने ग्राहकलाई बैंक तथा वित्तीय संस्थाले १० प्रतिशत ब्याज छुट दिन थालेका छन् । राष्ट्र बैंकको निर्देशन कार्यान्वयन गर्दै बैंक तथा वित्तीय संस्थाले छुट दिन थालेका हुन् । कोभिड१९ को असरबाट प्रभावित भएको भन्दै चैतमा भुक्तानी गर्नुपर्ने साँवाब्याज असारसम्म तिरे पनि हुने व्यवस्था गर्ने निर्णय सरकारले गरेको थियो । सोही आधारमा चैतसम्म साँवाब्याज भुक्तानी गर्ने ग्राहकलाई ब्याज रकमको १० प्रतिशत छुट दिन राष्ट्र बैंकले गत साता निर्देशन दिएको थियो । चैतभित्र साँवाब्याज भुक्तानी गर्ने ग्राहकलाई बैंकले ब्याज रकमको १० प्रतिशत छुट दिन थालेको बैंकर्स संघका अध्यक्ष भुवन दाहालले जानकारी दिए । ग्राहकले अन्य महिनामा जस्तै सबै किस्ता रकम भुक्तानी गर्नुहुन्छ, उनले भने, त्यसपछि बैंकले ब्याज रकमको १० प्रतिशत रकम ग्राहकको खातामा फिर्ता गरिदिन्छन् । ग्राहकले रकम भुक्तानी गर्ने बेलामै ब्याज रकमको ९० प्रतिशत मात्र तिर्न पाइने भए पनि प्रायः बैंकको कारोबार प्रणाली (सिस्टम)ले त्यो स्वीकार नगर्ने भएकाले सुरुमा सबै रकम लिने र पछि बैंकले ब्याजको १० प्रतिशत रकम फिर्ता गरिदिने उनले बताए । चैत मसान्तसम्म तिरेको किस्ताको ब्याज फिर्ता ढिलोमा वैशाख पहिलो सातासम्म हुन सक्छ, उनले भने । ग्राहकलाई ब्याजको १० प्रतिशत रकम फिर्ता दिँदा बैंकहरूको आम्दानी घट्ने भए पनि अप्ठ्यारो परिस्थितिमा सरकारले गरेको निर्णय पूर्ण रूपमा कार्यान्वयन गर्न बैंकहरू प्रतिबद्ध रहेको उनले बताए । बैंकहरूले नाफा मात्र हेर्दैनन्, परेको बेला नाफा घटाएर भए पनि योगदान गर्छन्, उनले भने । चैतभित्र किस्ता तिर्ने ग्राहकलाई ब्याज छुट दिने निर्देशन पूर्ण रूपमा पालना भएको राष्ट्र बैंक नियमन विभाग प्रमुख देवकुमार ढकालले जानकारी दिए । ब्याज छुट दिए, नदिएको बारे राष्ट्र बैंकले सूक्ष्म रूपमा नियमन गरिरहेको छ, उनले भने, पछि बैंक तथा वित्तीय संस्थाले राष्ट्र बैंकलाई बुझाउने विवरणमा पनि त्यो देखिन्छ । बैंक तथा वित्तीय संस्थाले सबै ग्राहकलाई (ब्याज छुटबारे जानकारी पाएनपाएका) उक्त सुविधा दिनुपर्ने उनले बताए । संक्रमणको समयमा पनि नियमित किस्ता तिर्ने क्षमता भएका ऋणीलाई प्रोत्साहन गर्न गरिएको यो व्यवस्थाले बैंकको ऋण असुलीमा सहयोग पुग्ने उनको भनाइ छ । कोरोना संक्रमणको अवस्था भन्दै सरकारको निर्णयबमोजिम राष्ट्र बैंकले चैतसम्म भुक्तानी गर्नुपर्ने किस्ताको म्याद आउँदो असारसम्म थपेको छ । यो व्यवस्थाअनुसार चैतमा तिर्नुपर्ने किस्ता असारसम्म तिर्दा पनि अतिरिक्त शुल्क लाग्दैन । तर जसले किस्ता तिर्न सक्छ, उसलाई पनि केही फाइदा होस् भनेर सरकारले १० प्रतिशत ब्याज छुटको निर्णय गरेको हो । यसरी चैतसम्म भुक्तानी हुनुपर्ने साँवाब्याज कति छ भन्ने यकिन नभए पनि चैत मसान्त मासिकत्रैमासिक किस्ता भुक्तानीको समय भएकाले छुट दिने १० प्रतिशत रकम धेरै हुने बैंकरहरूको दाबी छ । कोभिड१९ को महामारीको कारण उत्पन्न असहज परिस्थितिबाट प्रभावित पर्यटन, उद्योग, व्यवसाय तथा वित्तीय क्षेत्रका लागि राष्ट्र बैंकले विशेष प्याकेज घोषणा गरेको थियो । ०७६ चैतमा असुल गर्नुपर्ने मासिक, त्रैमासिक किस्ताको भुक्तानी ०७७ असारसम्म हुने व्यवस्था मिलाउनुपर्नेछ, राष्ट्र बैंकको निर्देशनमा भनिएको छ । उक्त किस्ताको हकमा कुनै किसिमको थप शुल्क वा हर्जाना लिन नपाइने पनि राष्ट्र बैंकले प्रस्ट्याएको छ । यस्तै कर्जा असुल नभएको हकमा बैंकले उक्त कर्जालाई खराब कर्जामा राख्नु नपर्ने सुविधा पनि राष्ट्र बैंकले बैंक तथा वित्तीय संस्थालाई दिएको छ । चैत मसान्तभित्र भुक्तानी अवधि तोकिएका सम्पूर्ण चालु प्रकृतिका अल्पकालीन कर्जाको भुक्तानी अवधि ६० दिनसम्म थप गर्न सकिने पनि राष्ट्र बैंकले भनेको छ । ०७६ पुसभित्र ब्याज तथा साँवा नियमित भुक्तानी गरिरहेका पर्यटन तथा यातायात क्षेत्रका ऋणीहरूले अल्पकालीन कर्जाको माग गरेमा साँवा तथा ब्याज बक्यौता रहे पनि आवश्यकताअनुसार निश्चित सीमासम्म संक्षिप्त प्रक्रिया अपनाई ५ दिनभित्र कर्जा प्रवाह गर्नुपर्नेछ, निर्देशनमा भनिएको छ । यस्तो सीमा स्वीकृत गर्दा ०२५ प्रतिशतभन्दा बढी शुल्क लिन नपाइने राष्ट्र बैंकले प्रस्ट्याएको छ ।"
फास्ट ट्र्याकमा नियमविपरीत अन्तर्राष्ट्रिय परामर्शदातालाई आशयपत्र,"नेपाली सेनाको व्यवस्थापनमा निर्माणाधीन तराईमधेस द्रुतमार्गका लागि अन्तर्राष्ट्रिय परामर्शदाता छनोटमा नियमविपरीत आशयपत्र दिएको पाइएको छ । सेनाले गत मंसिरमा आह्वान गरेको प्रिक्वालिफाइड टेन्डरअनुसार ५ कम्पनी छनोट भएका थिए । त्यसमध्ये एक कोरियन कम्पनीलाई लकडाउनको समय पारेर आशयपत्र दिइएको हो ।योसिन इन्जिनियरिङ करर्पोरेसन कोरियाकोरिया एक्सप्रेस वे कोर्पोरेसन एन्ड पियोङग्वा इन्जिनियरिङ कन्सल्टेन्टलाई आपसी समझदारीमा छलफल (नेगोसिएसन) गर्न आउन भन्दै मंगलबार आशयपत्र दिइएको छ । सेनाले पूर्वनिर्धारित प्रक्रियाअनुसार आशयपत्र दिइएको दाबी गरे पनि सार्वजनिक खरिद अनुगमन कार्यालयका कानुन शाखा निर्देशक राजेशकुमार थापाले भने यसलाई नियमविपरीत भएको बताए । अन्तर्राष्ट्रिय परामर्शदाता छनोटका लागि आर्थिक प्रस्ताव जुन दिन खोलियो, त्यही दिन सम्झौता गर्न आउने आशयपत्र दिइएको छ, उनले भने, यो कन्सल्टेन्सी सर्भिसअन्तर्गत खरिद ऐन नियमावलीअनुसार नेगोसिएसन गर्नुपर्छ । उनीहरूले पेस गरेको कागजपत्रमा आर्थिक मूल्यांकनको पनि क्याल्कुलेसन गर्ने भन्ने हुन्छ । आफूले चाहेकोलाई ठेक्का दिन हतारमा काम भएको पाइएको उनको दाबी छ । यो डिजाइन र सुपरभिजन गर्ने ठेक्का हो, प्रस्ताव गरिएको जनशक्ति के कस्तो हो, यसमा नेगोसिएसन गरेर मात्र अघि बढ्ने कानुनी व्यवस्था छ, उनले भने, तर यसो नगरी नगरी छिट्टै प्रक्रिया अघि बढाएको देखिन्छ । ससाना समस्या देखाएर हामीलाई फालेको भन्दै छनोट नहुने कन्सल्टेन्सीले कार्यालयमा आएर गुनासो गरिरहेको उनको भनाइ छ । आफूहरूले कानुनसम्मत रूपमा निर्णय गर्नू भन्दै सेनालाई पत्र पठाए पनि त्यसको जवाफ नआएको उनले जानकारी दिए । छनोट नभएका कम्पनीले प्रक्रिया नपुर्याई परामर्शदातालाई आसयपत्र दिएको आरोप लगाएका छन् । सेनाका प्रवक्ता विज्ञानदेव पाण्डे भने नियमअनुसार नै आशयपत्र दिएको बताउँछन् । आर्थिक मूल्यांकन नभई आशयपत्र दिन मिल्दैन, उनले भने, आशयपत्रमा तिमीलाई छनोट गर्यौं, यसमा ७ दिनभित्र कसैले उजुरी गर्न सक्छन् । नगरेको अवस्थामा १५ दिनमा सम्झौता गर्न आउनू भनिन्छ । सार्वजनिक खरिद अनुगमन कार्यालय र छनोट नभएका कम्पनीलाई बोधार्थ दिएर आशयपत्र दिइएको छ । आर्थिक प्रस्ताव दुईवटा कम्पनीको मात्र खोलिएको खरिद अनुगमन कार्यालय स्रोतले जानकारी दिएको छ । अन्य तीन वटाको आर्थिक प्रस्ताव नै खोलिएको छैन । अरूलाई प्राविधिक मूल्यांकनमै फेल गरिएको स्रोतको दाबी छ । यसमा अब कुनै निकायले छानबिन गरेर हेर्यो वा अदालतमा उजुरी परेर रोकिनुपर्यो भने मात्र हो, कार्यालय स्रोतले भन्यो, नत्र रोकिँदैन । प्रतिस्पर्धामा सबैभन्दा बढी नम्बर ल्याउने योसिन इन्जिनियरिङ कर्पोरेसन कोरियाकोरिया एक्सप्रेस वे कर्पोरेसन एन्ड पियोङवा इन्जिनियरिङ कन्सल्टेन्ट छ । यता सेनाका प्रवक्ता पाण्डे भने लामो समयदेखि ठेक्का गराएको प्रक्रियाअनुसार नै कम्पनी छनोट गरेर ठेक्का दिइएको बताउँछन् । चित्त नबुझे खरिद ऐनको दफा ४८अनुसार लिखित रूपमा उजुरी गर्न पाइन्छ । उजुरी दिँदा सम्पूर्ण प्रोजेक्टको २ देखि ३ प्रतिशत रकम बैंकमा जम्मा गर्नुपर्छ । प्रमाणित नभए उक्त रकम जफत हुनेछ । उनका अनुसार ७ दिनभित्रमा उजुरी गर्न पाइन्छ । चैत ३ मा प्राविधिक मूल्यांकन गरियो, उनले भने, त्यसपछि सर्टलिस्ट नभएकोलाई नहुनुको कारण जानकारी गरायौं । टेन्डर खुल्ला गरेको ७३ दिनमा आशयपत्र दिइएको हो । ठेक्का सम्झौता गर्न २१ दिन कुर्नुपर्नेछ । वैशाख २६ गते मात्र सम्झौता हुन्छ, प्रवक्ता पाण्डेले भने, त्यसपछि पनि उसले मोबिलाइजेसनको समय १५ दिन पाउँछ । सबै प्रक्रिया पूरा गर्दा जेठ १० गतेबाट फिल्डमा गएर काम सुरु हुने उनको भनाइ छ । परामर्शदाताले डीपीआरअनुसार काम भएको छ, छैन भनेर हेर्ने उनले बताए । पुल र सुरुङको ठेक्काको कागजपत्र पनि उसैले बनाउनेछ । अहिले द्रुतमार्गमा सडक निर्माणको काम भइरहेको छ । सडकको कुल लम्बाइ ७२ दशमलव ५ किमि छ । ललितपुरको खोकनाबाट सुरु हुने सडक बाराको निजगढमा पुग्नेछ । अहिले सडक निर्माणको काम मात्र भइरहेको छ । पुल र सुरुङमार्गको ठेक्कासमेत भएको छैन । आव ०८०८१ मा निर्माण सक्ने भनिए पनि अहिलेसम्म पुल र सुरुङ निर्माणको काम सुरु भएको छैन । यो सडकमा कुल १० दशमलव ५९६ किमि पुल निर्माण गरिनेछ । निर्माण हुने ८७ पुलमध्ये १६ वटा विशेष हुनेछन् । फास्ट ट्र्याकमा ३० वटा प्याकेजमा ठेक्का गरेर निर्माणको काम भइरहेको छ । ०७४०७५ मा २० र ०७५०७६ मा १० वटा ठेक्का गरिएको हो । तीमध्ये ५ वटा प्याकेजमा सेना आफैंले काम गरिरहेको छ । मख्खुबेसी, सिस्नेरी, लेनडाँडा, बुदुने र निजगढमा आफ्नै जनशक्तिमार्फत सेनाले काम गरिरहेको छ । चार लेन सडकको ५३ किमि क्षेत्र मकवानपुरमा पर्छ । त्यस्तै काठमाडौं ४ किमि, ललितपुरमा ७ दशमलव ९ र बारामा ७ दशमलव ६ किमि पर्छ । यो सडकको सुरु लागत अनुमान १ खर्ब ११ अर्ब रहेकोमा संशोधित अनुमान १ खर्ब ७५ अर्ब रुपैयाँ छ ।"
सबैभन्दा बढी नाफा कमाउने संस्थान विद्युत् प्राधिकरण,"नेपाल विद्युत् प्राधिकरण सरकारी संस्थानमध्ये सबैभन्दा बढी नाफा कमाउने निकाय बनेको छ । नेपाल फाइनान्सियल रिपोर्टिङ मापदण्डअनुसार तयार भएको अन्तिम लेखा परीक्षणबाट प्राधिकरणको नाफा १० अर्ब ६६ करोड ७९ रुपैयाँ देखिएको छ । प्राधिकरणले गत भदौमा आफ्नो नाफा ७ अर्ब २० करोड हुने प्रक्षेपण गरेको थियो ।महालेखा परीक्षकको कार्यालयबाट भएको अन्तिम लेखा परीक्षणबाट प्राधिकरणले आव ०७५७६ मा ९ अर्ब ८१ करोड २५ लाख रुपैयाँ खुद नाफा कमाएको देखिएको छ । योसँगै सञ्चालनमा रहेका सार्वजनिक संस्थानमध्ये प्राधिकरण सबैभन्दा बढी खुद नाफा कमाउने संस्था बनेको छ । प्राधिकरणको जगेडा तथा सञ्चित कोष नोक्सानी घटेर १२ अर्ब २३ करोड ३९ लाखमा झरेको छ । आव ०७४७५ मा प्राधिकरणको खुद नाफा २ अर्ब ८४ करोड ८१ लाख र जगेडा तथा सञ्चित कोष २३ अर्ब ५९ करोड ७९ लाख रुपैयाँ ऋणात्मक थियो । प्राधिकरण आव ०७२७३ मा ८ अर्ब ८९ करोड खुद घाटामा र जगेडा तथा सञ्चित कोष ३४ अर्ब ६० करोड ८५ नोक्सानीमा थियो । प्राधिकरणले आव ०७३७४ र २०७४७५ मा क्रमशः १ अर्ब ४६ करोड ७३ लाख र २ अर्ब ८४ करोड ८१ लाख खुद नाफा आर्जन गरेको थियो । विद्युत् चुहावट नियन्त्रणमा हासिल भएको ठूलो सफलता, भारतबाट आयात र निजी क्षेत्रका उत्पादकहरूसँगको विद्युत्को औसत खरिद दरमा आएको कमी, मर्मतसम्भार तथा प्रशासनिक खर्चमा गरिएको नियन्त्रण, लोडसेडिङ अन्त्यपछि ऊर्जा खपतमा वृद्धि, प्राधिकरणका जलविद्युत् आयोजनाहरूको उत्पादनमा वृद्धिजस्ता कारण तीन वर्षदेखि निरन्तर खुद नाफामा जान सफल भएको प्राधिकरणका कार्यकारी निर्देशक कुलमान घिसिङले बताए । आव ०७२७३ मा २५७८ प्रतिशत रहेको विद्युत् चुहावट आव ०७५७६ मा आइपुग्दा १५३२ प्रतिशतमा झरेको छ । अमेरिकी डलरमा विद्युत् खरिदबिक्री सम्झौता (पीपीए) गरिएको ६० मेगावाट खिम्ती१ विद्युत् आयोजनाको आधा स्वामित्व प्राधिकरणमा आउँदै छ । पीपीए दर पनि नयाँ तय हुने भएकाले प्राधिकरणलाई ठूलो राहत मिल्छ । ४५६ मेगावाटको माथिल्लो तामाकोसी जलविद्युत् आयोजनाको पीपीए दर सस्तो भएकाले यसबाट प्राधिकरणको वित्तीय स्वास्थ्यमा ठूलो सकारात्मक प्रभाव पर्छ । तर यसका लागि मुलुकभित्र विद्युत् खपत बढाउन र बढी भएको विद्युत् निकासीको बन्दोबस्ती गर्नु भने चुनौतीपूर्ण छ, घिसिङले भने । विद्युत् चुहावट घट्दा यसको सकारात्मक प्रभाव प्राधिकरणको विद्युत् बिक्रीबाट प्राप्त गर्ने आम्दानीमा परेको छ । प्राधिकरणले आव ०७५७६ मा ३८ अर्ब ८९ करोड ६३ लाख रुपैयाँको विद्युत् खरिद गरेको छ भने विद्युत् बिक्रीबाट ६६ अर्ब ६१ करोड २९ लाख रुपैयाँ आम्दानी गरेको छ । आव ०७२७३ मा विद्युत् चुहावट २५७८ प्रतिशत रहेको प्राधिकरणले जनाएको छ । एक प्रतिशत विद्युत् चुहावट घटाउँदा करिब ७० करोड रुपैयाँ प्राधिकरणलाई फाइदा हुने अनुमान छ ।"
१४ शीर्षकको बजेट खर्चमा अर्थ मन्त्रालयको रोक,"अर्थ मन्त्रालयले अनुत्पादक क्षेत्रका केही बजेट शीर्षकको खर्च गर्न सरकारी कार्यालयहरूलाई रोक लगाएको छ । मन्त्रालयले बिहीबार सबै सरकारी निकायलाई परिपत्र गर्दै १४ शीर्षकको खर्चमा रोक लगाएको हो ।अर्थले सरकारी निकायहरूमा हुने सेवा तथा परामर्श, कर्मचारी तालिम, कार्यक्रम र गोष्ठी नगर्न भनेको छ । त्यस्तै सवारीसाधन, मेसिन तथा औजार, फर्निचर, कम्प्युटर एवं सफ्वेयर खरिद र जग्गा प्राप्त गर्ने प्रक्रियासमेत अघि नबढाउन परिपत्र जारी गरेको छ । भैपरी आउने चालु र पुँजीगत खर्च पनि नगर्ने अर्थको भनाइ छ । विश्वव्यापी महामारीका रूपमा फैलिएको कोरोना भाइरस (कोभिड१९) ले आर्थिक गतिविधि प्रभावित बनाएको भन्दै विनियोजन ऐन, ०७६ बमोजिम चालु आर्थिक वर्षको बजेटमा समावेश केही कार्यक्रम हाललाई स्थगित गर्ने निर्णय गरी पत्रिपत्र गरिएको मन्त्रालयले जनाएको छ ।मन्त्रालयका अनुसार विभिन्न निकायमा विनियोजित बजेटलाई आवश्यकताअनुसार कोरोना भाइरस रोकथाम, नियन्त्रणलगायत प्राथमिकता प्राप्त अन्य क्षेत्रमा उपयोग गरी स्रोत व्यवस्थापन गर्नुपर्ने भएको हुँदा हाललाई बजेट स्थगन गरिएको हो । मन्त्रालयका अनुसार संक्रमण रोकथाम, नियन्त्रण तथा उपचारका लागि हालसम्म डेढ अर्ब रुपैयाँ मात्रै बजेट निकासा भएको छ ।स्वास्थ्य मन्त्रालयलाई ८५ करोड रुपैयाँ बजेट रकमान्तरको अनुमति दिइएको अर्थ मन्त्रालयको बजेट महाशाखा प्रमुख धनीराम शर्माले जानकारी दिए । कोरोना भाइरस संक्रमण रोकथाम, नियन्त्रण तथा उपचार कोषमा जम्मा गर्न ५० करोड निकासा भएको छ, उनले भने, चीनको वुहानबाट १७४ नागरिकलाई उद्धार गर्दाको खर्च १३ करोड रुपैयाँ हो । यस आधारमा हालसम्म १ अर्ब ४८ करोड रुपैयाँ अर्थले कोरोना रोकथाम, नियन्त्रण तथा उपचारका लागि निकासा दिएको हो । यो बजेटमध्ये वुहानबाट उद्धार गर्दाको १३ करोड रुपैयाँ पूरै खर्च भइसकेको छ ।कोभिड१९ संक्रमण फैलिएको प्रमुख मुकाम चीनको वुहानबाट फागुन पहिलो साता सरकारले १७५ जना नेपालीलाई हवाई चार्टर्ड गरी उद्धार गरेको थियो । उनीहरूलाई भक्तपुरको खरिपाटीस्थित क्वारेन्टाइनमा १४ दिन राखिएको थियो । उद्धारका लागि प्रयोग भएको नेपाल वायुसेवा निगमको जहाजदेखि क्वारेन्टाइन निर्माण, खानालगायत खर्च सरकारले बेहोरेको थियो ।स्वास्थ्य मन्त्रालयलाई रकमान्तर गरिदिएको ८५ करोड र कोषमा राखिएको ५० करोड रकम भने पूरै खर्च भइसकेको छैन, शर्माले भने, हिजो मन्त्रिपरिषद्ले निर्णय गरेअनुसारको आर्थिक प्याकेजका लागि प्रदेश र स्थानीय तहलाई दिनुपर्ने रकमले केही खर्च बढ्न सक्छ । नभए अहिलेकै वातावरण कायम भए तत्कालै धेरै खर्च हुने सम्भावना छैन । कोरोना त्रासका कारण गत साताबाट सरकारले लकडाउन गरिसकेकाले विकास निर्माण तथा अन्य नियमित खर्च ठप्पप्रायः छन् । राजस्वसमेत कम संकलन भइरहेको छ । अन्य क्षेत्रमा पनि खर्च कम हुने हुँदा थप बजेटको दबाब नरहेको अर्थले जनाएको छ ।गत आइतबार नै मन्त्रिपरिषद् बैठकले विश्व बैंक, अन्तर्राष्ट्रिय मुद्रा कोष र एसियाली विकास बैंक (एडीबी) बाट पनि कोरोनाको रोकथाम, नियन्त्रण तथा उपचारका लागि करिब २१ अर्ब रुपैयाँबराबरको ऋण तथा सहायता लिने निर्णय गरिसकेको छ । यसकारण पनि अर्थले हालकै अवस्थाअनुसार खर्च नपुग्ने सम्भावना नरहेको जनाएको छ ।"
अर्थ मन्त्रालय र बैंकहरूबाट कोषमा सवा एक अर्ब,कसको कति योगदान ? नेपाल आयल निगम ५० करोड  नेपाल दूरसञ्चार प्राधिकरण १५ करोड नेपाल टेलिकम १२ करोड  कर्मचारी सञ्चय कोष ५ करोड  बिमा समिति ५ करोड  नेपाल स्टक एक्सचेन्ज ३ करोड ५१ लाख  नेपाल धितोपत्र बोर्ड ३ करोड  कर्जा तथा निक्षेप सुरक्षण कोष ३ करोड  राष्ट्रिय बिमा कम्पनी लिमिटेड २ करोड  नागरिक लगानी कोष २ करोड  नेपाल पुनर्बिमा संस्थान १ करोड ११ लाख  राष्टिय बिमा संस्थान १ करोड  सीडीएस कम्पनी ३५ लाख  २३ वाणिज्य बैंकको २६ करोड ४२ लाख
कालीमाटीमा खुद्रा बिक्री बन्द,"काठमाडौं (कास) कालीमाटी फलफूल तथा तरकारी बजार विकास समितिले शनिबारदेखि खुद्रा र किसान बजार बन्द गर्ने निर्णय गरेको छ । खुद्रामा ग्राहकको भीड बढेपछि लकडाउनको समयसम्म खुद्रा बिक्री बन्द गर्न लागिएको हो । यसअघि समितिले चैत १६ देखि थोकहोलसेल बिक्रीका लागि बिहानको २ देखि ७ बजे र खुद्रा बिक्रीका लागि साँझ ५ देखि ७ बजेसम्म समय तोकेको थियो । समय तोक्दा अनावश्यक भीड बढेपछि खुद्रा बिक्री बन्द गर्ने निर्णय भएको समितिका सूचना अधिकारी विनय श्रेष्ठले बताए । सांसद, वडाध्यक्ष, सेना र प्रहरीका प्रतिनिधि, व्यापारिक संघसंस्थासहित शुक्रबार भएको छलफलमा खुद्रा बजार र किसान बजार बन्द निर्णय भयो, श्रेष्ठले भने, कालीमाटी परिसरमा रहेको खुद्रा बजार बन्द हुने भएकाले पैदल यात्री एवं फुटकर उपभोक्तालाई बजार प्रवेशमा रोक लगाइएको छ ।समितिले थोक खरिद गरी कृषि उपज लिन आउने चारपांग्रे ढुवानी साधनलाई मात्रै प्रवेश दिइने जनाएको छ । मोटरसाइकलसाइकल प्रयोग गरी खरिद गर्न आउने व्यवसायी उपभोक्तालाई आआफ्नो क्षेत्रमा रहेका तरकारीफलफूलजन्य पसलबाट किन्न पनि समितिको आग्रह छ । समितिले चैत १६ मा भारतबाट आयात हुने तरकारीको अर्डर नलिने निर्णय गरेको थियो । भारतीय गाडी नआए पनि सामान भने अझै आइरहेको छ । निर्णय कडाइका साथ कार्यान्वयन गर्न प्रहरी र तरकारी आयातकर्तासँग आग्रह गरिएको श्रेष्ठले बताए ।भारतीय गाडी नआए पनि सामान आउन रोकिएन । मान्छे आउने क्रम पनि रोकिएन, उनले भने, चैत १६ गतेको निर्णय कडा रूपमा कार्यान्वयन गर्न प्रहरी र आयातकर्तालाई आग्रह गरेका छौं । कालीमाटी तरकारी बजारले उपत्यकाको करिब ६५ प्रतिशत माग धान्छ । बजारमा छिमेकी जिल्लासँगै तराईका विभिन्न जिल्लाबाट पनि तरकारी भित्रिन्छ । माग अपुग भएपछि भारतबाट पनि तरकारी आयात भइरहेको छ । कोरोना भाइरसको संक्रमण भारतमा बढ्दो छ । हाम्रो मुख्य उद्देश्य जोखिम न्यूनीकरण गर्नु हो । केही दिन भारतबाट आयात नगर्दा केही फरक पर्दैन, श्रेष्ठले भने । कालीमाटी बजारभित्र थोक कारोबारमा संलग्न व्यवसायीले कृषि उपजको कारोबार गर्दा जेजस्तो अवस्थामा प्याकेजिङ भएको छ, सोही अवस्थामा प्याकेज नखोली कारोबार गर्ने पनि समितिको निर्णय थियो । समितिका निर्णयलाई प्रभावकारी रूपमा कार्यान्वयन गरिने जनाइएको छ । सरकारले कोभिड१९ को संक्रमण बढ्न नदिन चैत ११ देखि लकडाउन गरेको छ । यससँगै बजारमा तरकारीको मूल्य भने अकासिएको छ । तरकारी आयातमा अवरोध भने नरहेको समितिको भनाइ छ । तर खुद्रा बजारमा भने तरकारी अभाव छ । कालीमाटीमा बोडी प्रतिकिलो १५ रुपैयाँमा बिक्री भइरहेको छ, सूचना अधिकारी श्रेष्ठले भने, तर बाहिर किलोको ७०८० रुपैयाँसम्म लिइएको छ ।"
दशगजामै क्वारेन्टाइन,"मुलुक प्रवेश गर्न खोज्ने नेपालीलाई दशगजामै क्वारेन्टाइनस्थल बनाएर आश्रय दिने सहमति भएको छ । यस्तो सहमतिपछि उनीहरूले सन्तोषको सास फेरेका छन् । तीन दिनको थकान भुलेर उनीहरू खुसीले उफ्रिएका छन् । केहीले आँसु थाम्न सकेका छैनन् । बाँकेका विभिन्न सीमा नाका हुँदै तीन दिनअघि करिब दुई सय जनाले मुलुक प्रवेश गर्न खोजेपछि सुरक्षाकर्मीले नाकामै रोकेका थिए । उनीहरूलाई भारतीय क्वारेन्टाइनमा राख्न प्रशासनका कर्मचारीले सम्झाइबुझाइ गरे । उनीहरूले मुलुक प्रवेश गर्न पाउनुपर्ने हठ छाडेनन् । उनीहरू सिमाना नजिकै आँपको रुखमुनि ओत लागे । बुधबार रातिदेखि भारतीय क्षेत्रमा क्वारेन्टाइनमा राख्न प्रशासनले गरेको प्रयास पनि विफल भयो । अलपत्र उनीहरूले बरु मर्न तयार रहेको भन्दै भारतीय क्वारेन्टाइनमा नजाने अडान लिए । नाराबाजी सुरु गरे । कुनै सीप नलागेपछि बिहीबार नेपाली र भारतीय प्रशासन अधिकारीले छलफल गरेर उनीहरूलाई दशगजामै क्यारेन्टाइन बनाएर राख्ने सहमति गरेका हुन् ।भोकप्यासको चिन्ता छैन, बर्दियाको राजापुर नगरपालिका१ का भीम धितालले भने, आफ्नै भूमिमा बस्न पाउँदा बल्ल राहत महसुस भयो । प्रशासनले दशगजामा क्वारेन्टाइन बनाएर राख्ने भएपछि युद्ध जितेजस्तो महसुस गरेको उनले बताए । बल्ल ढुक्कसँग सास फेरियो, उनले भने, अब मरे पनि चिन्ता छैन । १९ वर्षीय धिताल पाँच दिनदेखि सीमामा अलपत्र थिए । भारतबाट हिँड्ने बेलामा परिवारलाई घर आउँदै छु भनेका थिए । उनी अझै घर पुगेका छैनन् । सरकारले भारतबाट आउनेले १४ दिन अनिवार्य क्वारेन्टाइनमा बस्नुपर्ने नियम लागू गरेको छ । मरे र बाँचेको परिवारलाई जानकारी छैन, उनले भने, परिवारसँग सम्पर्क नभएको पनि १४ दिन भइसक्यो । पछिल्लो पटक सात महिनाअघि काम खोज्दै गुजरात पुगेका उनी कम्पनी बन्द भएपछि घर फर्किएका हुन् । खाना खाने क्यान्टिन पनि बन्द भएपछि हिँडेका थियौं, उनले भने, खाना नपाएपछि भोकभोकै कसरी बाँचिएला भन्ने लाग्यो । १६ वर्षको उमेरदेखि भारतमा काम गर्दै आएको उनीमाथि परिवार निर्भर छ । दुई भाइ र बुबाआमाको जिम्मेवारी काँधमा छ । सरकारले नाका खुकुलो पारेका बेला गत चैत ८ गते उनी भारतबाट आएका थिए । प्रत्येक दिन २५ किलोमिटरको दूरी पार गरेर यहाँसम्म आउन कहिले ट्यांकर त कहिले ट्रकमा बसेर यात्रा पूरा गरेको उनले बताए । आक्कलझुक्कल गाडी चढियो होला, उनले भने, धन्न बाँचेर आइयो । लामो यात्रा सहज थिएन । उनीसित यसको विकल्प पनि थिएन । गुजरातबाट हिँडेर उनी जयपुरसम्म आए । बसपार्कमा गाडीको आड लिएर रात कटाएको उनले बताए । अर्को दिन जयपुरमा कोठा खोजेर बसे । दिनको तीन सय रुपैयाँ भाडा तिरेर बसेको उनले बताए । खाने कुरै भएन, जसले जे दियो त्यही खाँदै बाटो काटें, उनले भने, जयपुरबाट हिँडेर राति भोजपुर आए । त्यसपछि आग्रा आइपुगे । हिँडेर आग्रासम्म आएका उनले गाडीमा लखनउसम्म आएको बताए । लखनउबाट गाडी चढेर बहराइच आए । त्यहाँबाट नानपारासम्म आए । नानपाराबाट १९ किलोमिटर हिँडेरै सोमबार रूपैडिया नाकासम्म आएको उनले बताए । कति किलोमिटर हिँडियो याद छैन, उनले भने, बार र गते पनि याद भएन । उनका खुट्टाभरि घाउ छन् । नाकामा आइपुगेपछि ढुक्कले सास फेरेका थिए । तर, मुलुक प्रवेश नपाएपछि अर्को पीडा सुरु भयो । नाकासम्म पुगेको खुसी धेरैबेर टिकेन, उनले भने, सबैलाई भारतीय प्रहरीले रूपैडिया हुँदै बहराइच पुर्याए । त्यसपछि फेरि नाकामा ल्याएर छाडे । त्यति बेला पहिलो पटक आफूलाई नेपाली होइनजस्तो अनुभूति भएको उनले बताए । हामी रहरले फिर्ता भएका होइनौं, सरकारप्रति आक्रोश पोख्दै उनले भने । भारतीय प्रहरीको गाली र डन्डा खाएका उनले आफ्नै भूमिमा पुग्दा पनि राहत नमिलेको बताए । तीन दिन खुला आकाशमुनि सुते । जब दसगजाको क्वारेन्टाइनमा गाडिएको टेन्टभित्र पसें, आफ्नै घरको आँगनमा पुगेको महसुस भयो, उनले भने । त्यहाँ उनीसँगै रुकुम, रोल्पा, सल्यान, डोल्पादेखि इलाम र झापाका गरी १ सय ८१ जनाले आश्रय लिएका छन् । नेपाली सेनाले ४५ टेन्टको व्यवस्था गरेको छ । नेपालगन्ज उपमहानगरपालिकाले खाना र पानीको व्यवस्थापन गरिरहेको छ । उनीहरूलाई १४ दिनसम्म स्वास्थ्यकर्मीको निगरानीमा राखिने छ ।"
वाग्मतीमा २८ सय ५७ शय्याको क्वारेन्टाइन,"विदेशबाट आएका ४ सय २८ निगरानीमाधादिङमा लकडाउनपछि भारतबाहेक तेस्रो मुलुकबाट आएका ४ सय २८ जना स्थानीय प्रशासन र स्थानीय तहको निगरानीमा रहेको प्रजिअ अस्मान तामाङले बताएका छन् । भारतबाट ३ सय ९३ जना आएको रेकर्ड भए पनि जिल्ला सदरमुकाम नीलकण्ठ नगरपालिकाको रेकर्ड संकलन नगरिएकाले बढी हुन सक्ने अनुमान गरिएको छ । नीलकण्ठ नगर प्रमुख भीम ढुंगानाले वडाध्यक्षहरूलाई तत्काल संकलन गर्न पत्राचार गरिएको बताए । लकडाउन उल्लंघन हुन थालेपछि धादिङ र गोरखा जोड्ने त्रिपुरासुन्दरी गाउँपालिका२ र गोरखाको भीमसेन थापा गाउँपालिका८ जोड्ने पुलमा ताला लगाइएको छ । भीमसेन थापा गाउँपालिका ८ का वडाध्यक्ष बासु थापा, प्रहरी र स्थानीयको सक्रियतामा झोलुंगेपुलमा आवतजावत गर्न रोक लगाइएको हो ।"
अनियमिततामा मुछिएकालाई पदमुक्त गर,"भ्रष्टाचारबाट बच्न सेनालाई जिम्मावरिष्ठ नेता पौडेलले भ्रष्टाचारको मुद्दाबाट बच्नका लागि सेनालाई जिम्मा दिनु गलत भएको बताएका छन् । सेनालाई दिइयो भने अख्तियारले हेर्न पाउँदैन, जे गरे पनि हुन्छ भन्ने आधारमा सरकारले यस्तो निर्णय गरेको देखिन्छ, उनले भने, सत्ताधारी सुरक्षित हुनका लागि ठेक्काजस्तो विषय पनि सेनालाई जिम्मा दिन खोजिएको छ । यो अविश्वास र बेइमानीको मनोवृत्ति हो ।महामन्त्री कोइरालाले सेनालाई औषधि किन्नेभन्दा दक्षताअनुसारको कामको जिम्मा दिनुपर्ने बताएका छन् । यस्तो प्रवृत्तिले हाम्रो प्रणाली कमजोर हुन्छ, विशेषज्ञको सुझावसमेत लिँदै थप तयारीका साथ अघि बढ्न म सरकारलाई आग्रह गर्छु, कोइरालाले आफ्नो विज्ञप्तिमा लेखेका छन् । लकडाउनको १३ दिनसम्म पनि सरकारले स्वास्थ्यकर्मीका लागि अत्यावश्यक पीपीईको व्यवस्था गर्न नसक्नुले सरकारको कार्यदक्षतामाथि प्रश्न उब्जाएको उनको भनाइ छ । नेता सुरेन्द्र पाण्डेले सरकारले सेनालाई मेडिकल सामग्री खरिदको जिम्मा लगाएर राज्य असफल भएको सन्देश दिएको बताए । नागरिक सरकारले अत्यावश्यक मेडिकल सामग्री खरिदका लागि सेनालाई जिम्मा दिने हो भने सरकार असफल भएको प्रस्ट हुन्छ, उनले कान्तिपुरसँग भने ।"
सीमामा अलपत्रलाई ल्याऊ : आयोग,"काठमाडौं (कास) राष्ट्रिय मानव अधिकार आयोगले अन्तर्राष्ट्रिय सीमामा अलपत्र सयौं नेपालीलाई आवश्यक स्वास्थ्य परीक्षण गरी तत्काल स्वदेशमा फर्काउन सरकारलाई आग्रह गरेको छ । आयोगले शुक्रबार विज्ञप्ति जारी गरी विदेशमा लकडाउनका कारण रोजगारी, गाँस र बासको समस्या भई स्वदेश फर्कने क्रममा सीमामा अलपत्र नेपालीहरूलाई निश्चित मापदण्डअनुरूप स्वदेशभित्रै बस्न पाउने वातावरण सिर्जना गर्न सरकारसित माग गरेको हो । देशको अन्तर्राष्ट्रिय सीमासम्म आइपुगी अझै अलपत्रको अवस्थामा रहेका प्रवासी कामदारसहित नेपाली नागरिकहरूको अवस्था सम्बन्धमा आयोगको गम्भीर ध्यानाकर्षण भएको छ, विज्ञप्तिमा छ, कोभिड१९ का कारण नेपालसहित विश्व नै लकडाउनको अवस्थामा रहेको समयमा आफ्ना नागरिकहरूको सुरक्षा र आधारभूत मानव अधिकारको संरक्षण र सम्मान गर्नु सरकारको प्रमुख कर्तव्य हुन आउँछ ।"
आगलागीले २५ घर नष्ट,"कपिलवस्तु (कास) विजयनगर गाउँपालिका१ गुगौलीमा शुक्रबार दिउँसो आगलागी हुँदा २५ घर नष्ट भएका छन् । अपरान्ह साढे ४ बजे काशीराम यादवको घरबाट अचानक सल्केको आगो गाउँभरि फैलिएको थियो । अधिकांश खर छाएको र काठका घर जलेर क्षति भएको छ । हावा चलेकाले छिट्टै आगो गाउँभरि फैलिएको थियो । आगलागीबाट खाद्यान्न, लत्ताकपडा, भाडाकुडा, गरगहना र नगद जलेर क्षति भएको छ । कति क्षति भयो विवरण संकलन भइरहेको छ, इलाका प्रहरी कार्यालयका गणेशपुरका निरीक्षक मधु नेपालले भने, मानवीय र चौपाया भने क्षति भएको छैन । तौलिहवाबाट गएको दमकल, नेपाल प्रहरी, सशस्त्र र स्थानीयले साँझ साढे ६ बजेतिर आगो निभाएका हुन् ।"
स्वास्थ्यका कर्मचारीलाई सर्वोच्चमा उपस्थित हुन आदेश,काठमाडौं (कास) सर्वोच्च अदालतले कोरोना भाइरस (कोभिड१९) को रोकथाम र नियन्त्रणका लागि भइरहेका प्रयास र योजनाबारे प्रतिवेदनसहित हाजिर हुन स्वास्थ्यका अधिकारीहरूलाई आदेश दिएको छ । न्यायाधीश हरि फुयालको एकल इजलासले आगामी आइतबार कोरोना नियन्त्रणमा भएका प्रयास र रोकथामका योजनासहित उपस्थित हुन स्वास्थ्य मन्त्रालयका प्रवक्ता अनि स्वास्थ्य सेवा विभागका महानिर्देशकलाई उपस्थित हुन आदेश दिएको हो । सर्वोच्च अदालतको आदेशअनुसार आगामी आइतबार पेसी तोकिएको कोरोना संक्रमण नियन्त्रणसम्बन्धी अरू दुई निवेदनको सुनुवाइमा मन्त्रालयले गरेको कामको विवरण र योजनासहितको प्रतिवेदन पेस गर्नुपर्नेछ । सर्वोच्च अदालतले गत साताका पुराना दुई निवेदनलाई पनि एकसाथ राख्नु भनी आदेश दिएको छ । अधिवक्ता मुकुन्द अधिकारीले दर्ता गरेको निवेदनमाथि थप छलफलका लागि सर्वोच्चले महान्यायाधिवक्ता कार्यालयलाई पनि झिकाएको छ ।
"प्रभावशाली युवा, गल्फ र कोरोना त्रास","पहिलो प्रो बन्ने चाहनागल्फ कोर्स हुर्किएकी उनले ११ वर्षको भएदेखि गल्फ खेल्न थालेकी हुन् । प्रतिमाको गल्फ मोह र अभावग्रस्त जीवनलाई लिएर ईएसपीएनले दुई वर्षअघि वृत्तचित्र अ माउन्टेन टु क्लाइम्ब बनाएको थियो, जसले उनलाई विश्वमै चर्चित बनाइदियो । यसमा फोर्ब्सको एसियाकै प्रभावशाली युवाको सूचीले उनको करिअर र जीवनलाई थप उचाइ दिनसक्छ ।उनी नेपालकी नम्बर एक महिला गल्फर हुन् । गल्फमा हालसम्म पनि नेपाली महिला गल्फर प्रो (व्यावसायिक खेलाडी) बनेका छैनन् । नेपालको पहिलो महिला प्रो बन्न चाहन्छु । त्यसैका लागि मिहिनेत गरिरहेकी छु, उनले भनिन् । पाँच ह्यान्डीक्यापमा खेल्ने गरेकी उनले नेपाल र अमेरिकाको व्यावसायिक गल्फका केही प्रतियोगिता खेल्ने अवसर पनि पाएकी छन् एमेच्योरको रूपमा । ती प्रतियोगितामा उनको प्रदर्शन भने त्यस्तो उत्कृष्ट भएन । उनले गत वर्ष गल्फका सुपरस्टार टाइगर उड्सलाई भेट्ने अवसर पाइन् । सँगै ड्राइभिङ रेन्जमा केही बल प्रहार पनि गरिन् ।उनी फाल्डो सिरिज नेपाल च्याम्पियनसिपमा तीनपल्टकी विजेता पनि हुन् । फाल्डो सिरिजका विजेताले ग्रान्ड एसिया फाइनल खेल्न पाउने गर्छ । तर, उनले नागरिकता नबनेकै कारण सन् २०१६ र २०१७ मा विदेश यात्राको अवसर पाइनन् । बुवाको नागरिकता नभएपछि उनले नेपाली नागरिकताको प्रमाणपत्र प्राप्त गर्न निक्कै दौडधूप गर्नुपर्यो । यसमा उनलाई गत वर्ष हेलिकप्टर दुर्घटनामा मृत्यु भएका व्यवसायी आङछिरिङ शेर्पाले सहयोग गरेका थिए । उनलाई पढाइसँगै गल्फमै व्यस्त राख्न पनि शेर्पाले साथ दिएका थिए ।नागरिकता हात पारेपछि उनले फाल्डो सिरिज ग्रान्ड एसिया फाइनल २०१८ भियतनाममा प्रतिस्पर्धा गर्ने मौका पाइन्, त्यहाँ पनि उनको प्रदर्शन उल्लेखनीय भएन । गत डिसेम्बरमा नेपालले आयोजना गरेको १३ औं दक्षिण एसियाली खेलकुद (साग) मा घरेलु महिला खेलाडीले गल्फको टिम स्पर्धा कांस्य पदक हात पारेका थिए । यसमा पनि प्रतिमा थिइनन् । भन्छिन्, कलेज विदा नमिलेर सागमा सहभागी हुन पाइनँ, जुन मेरा लागि एकदमै दुःखको क्षण हो । फोर्ब्सको एसियाका प्रभावशाली युवामा सूचीकृत भएपछि उनको चर्चा चुलियो । अब उनलाई गल्फ करिअरमा पनि उस्तै छलाङ मार्ने चुनौती बढेको छ ।"
क्लब ब्रुग्स च्याम्पियन,ब्रुग्स (बीबीसी) बेल्जियम प्रो लिग कोरोना भाइरस (कोभिड १९) का कारण यस सिजन नै समाप्त गर्ने युरोपको पहिलो फुटबल लिग बनेको छ । क्लब ब्रुग्सलाई अहिलेको अंकतालिकामा शीर्ष स्थानमा रहेका कारण विजेता घोषणा गरिएको हो । बेल्जियम लिग समाप्त हुन एक खेलमात्र बाँकी रहेको थियो । त्यसपछि कोरोना भाइरसले गर्दा बेल्जियमसहित युरोपका धेरै लिग फुटबल लिग स्थगित हुन पुगेको थियो । क्लब ब्रुग्स लिग स्थगित हुनभन्दा अघि दोस्रो स्थानको जेन्टभन्दा १५ अंकले अगाडि थियो । क्लब ब्रुग्सले २९ खेलमा ७० अंक जोडिसकेको थियो ।तर बेल्जियम लिगको प्लेअफ टुंगो लाग्न बाँकी थियो । दोस्रो स्थानको जेन्टको अर्को सिजनको च्याम्पियन्स लिगमा छनोट हुने पक्का भएको थिएन । ५५ अंक बोकेको जेन्टलाई तेस्रो स्थानको स्पोर्टिङ डी चार्लेरोइ (५४) र रोयल एन्टवेर्प (५३) ले चुनौती दिइरहेका थिए । बेल्जियमको लिगका शीर्ष दुई टोली अर्को वर्षको च्याम्पियन्स लिगमा छनोट हुन पाउने प्रावधान छ । बेल्जियम लिगमा १६ टोलीले प्रतिस्पर्धा गर्छन् । अन्तिम स्थानमा रहने टोली रेलिगेसनमा पर्ने प्रावधान छ । त्यसमा पुछारमा रहेको वासल्यान्ड बेभेरको पनि रेलिगेसन बचाउने गणितीय सम्भावना रहेको थियो । बेभेरको २० अंक छ । १४ र १५ औं स्थानमा रहेका क्रमशः सर्कल ब्रुग्सको २३ अंक र केभी ओस्टेन्डेको २२ अंक छ । लिगको बोर्ड निर्देशकहरूले जारी लिग टुंग्याउने निर्णय गरेका थिए र यसलाई साधारणसभाले पास गर्नुपर्नेछ । अप्रिल १५ मा घटुवा र बढुवाको टुंगो लाग्ने भएको छ । बोर्ड निर्देशकले अहिलेको असहज परिस्थितिमा यो निर्णय गर्नुपरेको जनाएका छन् ।
परिषद्को चासो,"काठमाडौं (कास) राष्ट्रिय खेलकुद परिषद् (राखेप) ले आफूमातहतका खेलाडी, प्रशिक्षक, कर्मचारी तथा संघसंस्थाका पदाधिकारी लकडाउनका बेला के कस्तो अवस्थामा छन् भनेर चासो देखाएको छ । परिषद्का प्रशासन विभागका प्रमुख कुलबहादुर थापाले विज्ञप्ति जारी गर्दै लकडाउनको ११ औं दिन शुक्रबारमा आफूमातहतका संघसंस्था तथा सम्पूर्ण कर्मचारी, परिवारजनको हालको अवस्था के कस्तो छ ? बुझेर विवरण पेश गर्न भनेको छ । विज्ञप्तिमा भनिएको छ, विश्वव्यापी महामारीको रूपमा फैलिएको कोरोना भाइरस संक्रमणबाट बच्न चेतना अभिवृद्धिका लागि सरकारबाट गरिएको लकडाउनको पालना गर्न र कसैलाई केही कठिनाई परेको खण्डमा परिषद्लाई यथासिघ्र जानकारी गराउनुहुन अनुरोध छ । परिषद्ले लकडाउनको अवस्थामा धैर्य र संयमित भएर आफ्नो भौतिक पूर्वाधारमा बन्ने आइसोलेसन कक्षमा पूर्ण रूपले सहयोग गर्न पनि सबै खेलकर्मीलाई अपिल गरेको छ ।"
