शीर्षक,विवरण
सरकारले नै फैलायो अफवाह,"प्रधानमन्त्री तथा मन्त्रिपरिषद् कार्यालयको आधिकारिक फेसबुक पेजमा समेत उच्चस्तरीय समन्वय समितिले सर्वसाधारण शुक्रबार र शनिबार काठमाडौंबाहिर जान दिने निर्णय भएको सूचना सार्वजनिक भयो । लकडाउनका कारण काठमाडौं उपत्यकाबाट बाहिरिन खोज्नुभएका बासिन्दालाई मध्यनजर गर्दै आज (बिहीबार) बसेको उच्चस्तरीय समितिको बैठकले भोलि र पर्सि बाहिरिने मार्ग खोल्ने निर्णय गरेको छ, प्रधानमन्त्री कार्यालयको फेसबुकमा निर्णय टाँसियो । दिउँसो ४ बजेसम्म सरकारले दुई दिनका लागि लकडाउन खुकुलो बनाउने निर्णय गरेको खबर फैलिसकेको थियो । घर जान नपाएर काठमाडौंमै थुनिएका नागरिक उत्साहित भएका थिए । कतिबेला कसरी जिल्ला जान सकिन्छ भनेर जिज्ञासा राख्नेहरूको संख्या बढिरहेको थियो । त्यतिबेलै प्रदेश ५ का मुख्यमन्त्री शंकर पोखरेलले फेसबुकमा स्टाटस लेखे, काठमाडौंबाट बाहिर जान दिने र बाहिरबाट काठमाडौं जान नदिने कुरा सत्य होइन । लकडाउनको अर्थ लकडाउन नै हो, बरु बेखर्चीलाई राहत दिने हो । मुख्यमन्त्री पोखरेलको स्टाटस आउनु र एक घण्टा अघि मात्रै काठमाडौंबाट बाहिरिन चाहनेलाई सरकारले नै पठाउने निर्णय गरेर छुट्टिएकामध्येका केही मन्त्री रक्षामन्त्री पोखरेलको कार्यकक्षमा जुट्नु संँगसंँगै जस्तो भयो । रक्षामन्त्री पोखरेललाई प्रधानमन्त्री केपी शर्मा ओलीले नै फोन गरेर अहिलेका लागि उक्त निर्णय नगर्नु भनेपछि उहाँ पछि हट्नुभएको हो, बालुवाटारनिकट स्रोतले कान्तिपुरसँग भन्यो । करिब आधा घण्टाको छलफलपछि यातायातमन्त्री नेम्वाङले तत्काल कसैलाई पनि काठमाडौंबाहिर पठाउन नसकिने बताए । कान्तिपुरसँग कुराकानी गर्दै उनले भने, अहिले तत्कालै हामीसँग पर्याप्त यातायातका साधन छैनन्, यातायात व्यवसायीहरूसँग छलफल गर्नुपर्छ, उनीहरूले भोलि नै गाडी चलाउन सक्दैनौं भनेका छन् । उनले काठमाडौंमा अप्ठ्यारोमा परेका नागरिकका सम्बन्धमा के गर्ने भन्ने विषयमा छलफल चलिरहेको बताए । त्यतिमात्रै होइन, एक घण्टाअघि आफैंले भनेको कुरा खण्डन गर्दै उनले कान्तिपुरसँग भने, अहिले हामी छलफलकै चरणमा छौं, यात्रुलाई बाहिरिन दिने कुनै निर्णय भएको छैन । तर प्रधानमन्त्री कार्यालयले एक घण्टाअघि गरेको पोस्टलाई अपडेट गर्यो, स्थानीय तथा प्रदेश स्तरका सरकारहरूले मान्यता नदिएको हुनाले भोलि र पर्सि काठमाडौं उपत्यकाबाट बाहिरिने मार्ग खोल्ने निर्णय फिर्ता गरिएको छ । यद्यपि त्यो पोस्ट केही समयपछि डिलिट गरियो ।साँझ ८ बजेतिर प्रधानमन्त्री तथा मन्त्रिपरिषद् कार्यालयको उक्त भेरिफाइड पेज नै डिलिट भइसकेको थियो । लगत्तै समितिका संयोजक ईश्वर पोखरेलले उक्त खबर सञ्चार माध्यमले नै गलत लेखेको आशयसहित फेसबुकमा पोस्ट गरे । भोलि र पर्सि काठमाडौं प्रवेश गर्न नपाइने तर काठमाडौंबाट बाहिर जान भनेर खुला गर्ने निर्णय गरिएको भन्ने समाचार सार्वजनिक सञ्चार माध्यमहरू खासगरी सामाजिक सञ्जालहरूमा आइरहेको सन्दर्भमा नोवल कोरोना रोकथाम तथा नियन्त्रण उच्चस्तरीय समन्वय समितिको गम्भीर ध्यानाकर्षण भएको छ, पोखरेलले आफ्नो फेसबुकवालमा पोस्ट गरेका छन्, यस किसिमको कुनै निर्णय नभएको, कोभिड१९ को संक्रमणबाट राष्ट्रलाई बचाउनुपर्ने आवश्यकतालाई गम्भीरतासाथ महसुस गरी लकडाउनलाई जारी राखिएको, सम्माननीय प्रधानमन्त्रीज्यूले देशवासीका नाममा हालै गर्नॅभएको सम्बोधनमा समेत यसको आवश्यकतालाई गम्भीर रूपमा उठाइएको कुरा हामी सबैले सुनेका, बुझेका छौं । यो कामलाई सरकारले मात्र नभएर आमनेपाली नागरिकहरूले पनि त्यत्तिकै महत्त्वका साथ लिनुपर्ने आवश्यकता छ । यस्तो गम्भीर परिस्थितिमा त्यस किसिमको निर्णय कसरी हुन सक्छ १त्यति मात्रै होइन, अप्ठ्यारोमा परेका नागरिकलाई गाउँ पठाउने विषयमा छलफल गरिरहेको गृह मन्त्रालयले समेत निर्णयका बारेमा कुनै पनि जानकारी नपाएको विज्ञप्ति प्रकाशित गर्यो । गृह मन्त्रालयका सहप्रवक्ता उमाकान्त अधिकारीले विज्ञप्ति निकालेर त्यस्तो कुनै निर्णय नभएको जानकारी गराए । तर उच्चस्तरीय समन्वय समितिका संयोजकसहित केही मन्त्रीको छलफललगत्तै गृहमन्त्रीको निर्देशनमा मन्त्रालयमा सचिवको नेतृत्वमा छलफल भइरहेको जानकारी गृहमन्त्री थापाका राजनीतिक सल्लाहकार सूर्य सुवेदीले कान्तिपुरलाई दिएका थिए भने प्रवक्ता शर्माले विभिन्न सञ्चारमाध्यमसँग शुक्रबार र शनिबार यात्रुलाई बाहिर पठाउने मोडालिटीबारे छलफल भइरहेको बताएका थिए । मन्त्री नेम्वाङले भने यस्तो गम्भीर निर्णय मन्त्रिपरिषद् बैठकले मात्रै गर्न सक्ने बताए । उच्चस्तरीय समितिको बैठक बसेको छैन, आज या भोलि मन्त्रिपरिषद् बैठक बस्न सक्ने सम्भावना पनि छैन, नेम्वाङले भने, अहिले काठमाडौंबाट बाहिर जान चाहनेलाई लैजान सकिने अवस्था छैन ।छलफलमा सहभागी संघीय मामिला एवं सामान्य प्रशासनमन्त्री हृदयेश त्रिपाठीले पनि अहिले बाहिरिनेकै संख्या कति हुन्छ, यकिन भइनसकेको र उनीहरूका हकमा के गर्ने भन्नेबारे पनि टुंगो नलागेको बताए । यतिका विधि निर्णय गर्ने र पछि हट्ने काम मन्त्रिपरिषद्ले गठन गरेको उच्चस्तरीय समितिको पूर्ण बैठकले गरेको थिएन । उक्त बैठकमा संयोजक पोखरेलसहित गृहमन्त्री रामबहादुर थापा, संघीय मामिला तथा सामान्य प्रशासनमन्त्री हृदयेश त्रिपाठी, संस्कृति, पर्यटन तथा नागरिक उड्डयनमन्त्री योगेश भट्टराई, स्वास्थ्य तथा जनसंख्यामन्त्री भानुभक्त ढकाल, भौतिक पूर्वाधार तथा यातायातमन्त्री वसन्तकुमार नेम्वाङलगायत थिए । समन्वय समितिभित्रै असमन्वय भइरहेको दृश्य पहिले पनि देखिएको हो । बिहीबार पनि निर्णय गर्ने र फिर्ता लिने काम समितिका संयोजक ईश्वर पोखरेलले नै गरेका हुन् किनभने समितिको बैठक बसेकै थिएन, उनको निर्देशनबिना प्रधानमन्त्री कार्यालयको आधिकारिक वेबसाइटमा निर्णय सार्वजनिक गर्ने काम अरूले गर्नै सक्दैनन् । पोखरेलले नै फेसबुकमा भनेझैं कारण जेसुकै भए पनि लकडाउनका बेला अलपत्र परेका नागरिकलाई घर फर्किने वातावरण मिलाउने र निर्णय फिर्ता लिने हदसम्मको अव्यावहारिक निर्णय गरेर समिति स्वयंबाट अफवाह फैलियो ।"
हिँडेरै १६३ किलोमिटर,"सिन्धुली आइपुगेकालाई यातायातको व्यवस्थासिन्धुली आइपुगेका उनीहरूलाई प्रहरीको सहमतिमा सप्तरीसम्म यातायातको व्यवस्था गरिएको छ । मण्डलसँगै रहेका उदयपुर गाईघाटका आशाराम दनुवारले गाडी पाइन्छ कि भन्ने आशमा बीपी राजमार्गको कालोपत्र सडक नछोडेको सुनाए । धेरै स्थानीयले उनीहरूलाई छोटो पैदल बाटो हिँड्न सुझाएका थिए । उनले भने, भुलिने र सडकमा गाडी चढ्न पाइन्छ कि भन्ने झिनो आशाले गर्दा लामो हिँडाइ हिँडियो । उनीहरूले कोटेश्वरदेखि सिन्धुलीसम्मको १६३ किलोमिटर सडक हिँडेरै पार गरेका थिए । पछिल्ला केही दिन पैदल हिँड्नेको उद्धार गर्नमै बितेको सुनकोसी गाउँपालिकाकी अध्यक्ष दीपा बोहोरा दाहालले सुनाइन् । पैदल हिँडेर लखतरान भई आइपुग्छन्, मानवीयताका नाताले सकेको सहयोग गर्नै पर्यो, उनले भनिन्, सवारी साधन भेटे प्रशासनसँग समन्वय गरेर पठाउने गरेका छौं, नभए खानाखाजाको व्यवस्था गरेर पठाउने गरेका छौं । दोस्रो पटक लकडाउन सुरु भएपछि पैदल हिँड्नेले मुस्किलले सवारी साधनमा यात्रा गर्न पाएका छन् तर बिहीबार सिन्धुलीको नेपालथोक टेकेकाले निःशुल्क सिन्धुलीको सीमा चुरेसम्म यात्रा गर्न पाए । मोरङका र पूर्वी तराई घर हिँडेकालाई सिन्धुली प्रशासन, जनप्रतिनिधि, राजनीतिज्ञ, समाजसेवी मिलेर नेपालथोकदेखिधनुषाको चुरे क्षेत्रसम्मको सवारी मिलाइदिएका थिए । पहाडी जिल्लामा खाद्यान्न पुर्याएर फर्किएका ट्रक, सदरमुकामको भगवती आवासीय विद्यालयका दुईवटा बस र अन्य साना सवारीमा पठाइएको हो ।"
ओम्नी ब्रान्डमा तुलहरिको व्यापार,"तुलहरि भारतको टेक्नोलोजिज प्राइभेट लिमिटेड कम्पनीका निर्देशक हुन् । यसमा उनले आफ्नो नाम तुलबहादुर सिंह (हरि) लेखेका छन् । कान्तिपुरलाई प्राप्त कागजातअनुसार उनले तुलबहादुर, तुलहरि, तुल नाम र सिंह, भुसाल थरलाई फरक फरक ठाउँमा फरक फरक रूपमा प्रयोग गर्ने गरेका छन् । नाम फरक पारे जस्तै उनको बसाइ पनि फरक फरक देशमा हुने गरेको छ । नेपाल, भारत, दुबई, सिंगापुर र पछिल्लो सयम चीनका व्यापारिक मुकाममा लगभग उत्तिउत्तिकै दरमा उनको बसाइ हुने गरेको उनीनिकट स्रोतले बतायो । तीन वर्षअघि क्यान्सरको उपचार तुलहरिले सिंगापुरमै गराएका थिए, स्रोतले भन्यो, गैरनागरिकका लागि सिंगापुरको स्वास्थ्य उपचार निकै महँगो मानिन्छ । उनले सिंह थरकी भारतीय युवतीसँग विवाह गरेका हुन् ।सत्ता सम्बन्धका सेतु शर्मा परिवारव्यावसायिक सफलतासँगै तुलहरिको सम्बन्ध अल्फाबिटाका सञ्चालक द्विराज शर्मासँग भयो । २ वर्षअघि तुलहरि र द्विराज मिलेर सानेपामा सगोलमा घर र जग्गा किने, जुन घरमा पहिला नयाँ शक्ति पार्टीका अध्यक्ष बाबुराम भट्टराई बस्थे । पछि उनीहरूले भागबन्डा गरेर घर द्विराज र जग्गा तुलहरिका नाममा गरे । त्यसपछि तुलहरिले सानेपामै दुइटा घर जोडे, एउटामा उनी बस्छन् भने अर्को विदेशीलाई भाडामा लगाएका छन् । द्विराजका दाजुभाइ युवराज र भीष्मराजसँग पनि तुलहरिको सम्बन्ध भयो । उनीहरूका बुबा शिवप्रसाद शिवाकोटी झापा आन्दोलनमा संलग्न थिए । त्यही सम्बन्धका आधारमा शर्मा दाजुभाइ प्रधानमन्त्री केपी शर्मा ओलीसँग पहिल्यैदेखि निकट थिए । द्विराज र युवराजको संगतले ओम्नीका मालिक तुलहरिलाई प्रधानमन्त्री कार्यालसम्म पहुँचका लागि ढोका खुल्यो । त्यो सम्बन्धको प्रमाण प्रधानमन्त्री कार्यालयको वार रुम हो । वार रुम पनि ओम्नीले निकै सस्तोमा बनाएको जानकारहरू बताउँछन् । अरूले ७ करोडमा टेन्डर हाल्दा ओम्नीले ४ करोडमा हालेको थियो, स्रोतले भन्यो, यो उसको पहिल्यैदेखिको तरिका हो । त्यही बेलै ओम्नीसँग सरकारले मन्त्रीहरूका लागि भनेर ७५ थान एप्पलको म्याकबुक किनेको थियो । जबकि मन्त्रिपरिषद् बढीमा २५ सदस्यीय मात्रै हुने संवैधानिक प्रावधान छ ।ओम्नी र सरकारबीचका सम्बन्ध सेतु उनै युवराज नै हुन् । ठेक्का मिलाइदिएबापत युवराजले ओम्नीबाट निश्चित रकम कमिसन बुझ्ने गरेको स्रोतको भनाइ छ । युवराजको यो काममा उनका जेठान रविन श्रेष्ठ पनि जोडिन्छन् तर ओम्नीको प्रवक्ता भन्दै हिँडिरहेका रविनको यसअघि उक्त कम्पनीसँग कुनै सम्बन्ध थिएन । रविन श्रेष्ठ नाम गरेको कोही मान्छे ओम्नीमा आएको देखेको छैन, ओम्नीका ती कर्मचारीले भने, एकाएक प्रवक्ता भनेर प्रचार भएपछि हामी छक्क पर्यौं । श्रेष्ठ काठमाडौंमा विज्ञापन एजेन्सी चलाउँछन् । युवराजकै कारण हुनुपर्छ, उनको पनि बालुवाटार आउजाउ एकदमै बाक्लो हुन्छ । सरकार र उच्चपदस्थ अधिकारीहरूसँगको आत्मीय सम्बन्धका कारण ओम्नीले हात हालेको कुनै पनि सरकारी ठेक्काबाट उनी पछि हट्नै परेन । त्यसैको सिलसिला हो देशभरका सामुदायिक विद्यालयमा आईटी ल्याब खोल्ने करिब साढे ३ अर्बको प्रोजेक्ट ओम्नी समूहलाई पर्नु । नेपाल दूरसञ्चार प्राधिकरणले ९ सय ३० वटा विद्यालयमा आईटी ल्याब खोल्ने भनेर अघि बढाएको परियोजनामा ९७ वटा विद्यालय त काभ्रेका मात्रै परेका छन् । तत्कालीन सूचना तथा सञ्चार प्रविधिमन्त्री गोकुल बाँस्कोटाको गृहजिल्ला रहेको काभ्रेका यतिका धेरै विद्यालय छनोटमा पर्नुलाई संयोग मात्रै मान्न नसकिने जानकारहरूको भनाइ छ ।यसपालि पनि स्वास्थ्य उपकरण किन्ने भनेर सरकारले तयारी थालेपछि ओम्नीको दौडधुप एकदमै व्यापक भएको थियो । ओम्नीका लगानीकर्ता नभए पनि तुलहरिलाई सघाउने प्रमुख पात्र थिए युवराज । तुलहरिसँगको सम्बन्धलाई युवराजले स्वीकार गरिसकेका छन् । ओम्नी समूहका सञ्चालक तुलहरि सिंह एक परिचित व्यक्ति भएकाले मेरो नातेदार उद्यमी व्यवसायी रविन श्रेष्ठलाई सो खरिद प्रक्रियामा सहयोग गर्न अनुरोध गरेँ, युवराजले केही दिनअघि विज्ञप्ति जारी गर्दै भनेका छन् । स्वास्थ्य सामग्री खरिदमा यति धेरै बदनाम भइसके पनि ओम्नीलाई उनीहरूले सघाउन छाडेका छैनन् । पहिले सिंहदरबारभित्र सेटिङ मिलेपछि मात्रै स्वास्थ्यसेवा विभागले ओम्नीसँग सम्झौता गरेको थियो, जसमा उपप्रधान तथा रक्षामन्त्री ईश्वर पोखरेल, प्रधानमन्त्रीका राजनीतिक सल्लाहकार विष्णु रिमालको सम्बन्धबारे कान्तिपुरले सार्वजनिक गरिसकेको छ ।आवरणमा सीमा सिटौलासम्झौता गर्दा ओम्नीकै कार्यकारी निर्देशक भनेर अर्का एक जना पात्र आइन् सीमा सिटौला । स्थायी घर झापा भएकी सीमा छालारोग विशेषज्ञ हुन् । उनी ओम्नीले नै पुल्चोकस्थित भाटभटेनी सुपरमार्केटमा सञ्चालन गरेको स्किन केयरसम्बन्धी क्लिनिक हेर्छिन् । एकदम महँगो छ त्यो क्लिनिक । एकपटक भित्र छिरेपछि कम्तीमा ५० हजारको बिल उठ्छ, क्लिनिकसित नजिक रहेका एक व्यक्तिले भने, त्यहाँ स्किन केयरसम्बन्धी जापानी ब्रान्डका सामग्री धेरै चलाइन्छ । स्वास्थ्य सामग्री खरिदको विषय भएकाले स्वास्थ्य सेवा विभागसँग औषधि खरिद गर्ने सम्झौतामा कम्पनीका तर्फबाट सिटौलाले नै हस्ताक्षर गरेकी थिइन् । यही कम्पनीका आधारमा ओम्नीले आफूहरूले स्वास्थ्य सामग्रीसमेत खरिद गर्दै आएको दाबी गरेको थियो । ओम्नी ब्रान्डमा तुलहरिको व्यापार बहुआयामिक देखिन्छ । उनले ०६६ असार १७ गते एक्सेस वर्ल्ड नामको कम्पनी दर्ता गरी डाटा सेन्टर सञ्चालन गर्न थाले । एटेन नामक कम्पनी दर्ता प्रक्रियामा छ । यसको उद्देश्य पठाओ र टुटलले जस्तै यात्रु ओसारपसार गर्ने हो । तुलहरिको व्यापारिक र व्यक्तिगत जिन्दगीसँग नजिक रहेका केही मान्छेको कुरा सुन्दा र बुझ्दा पनि उनको व्यापारिक प्रगति स्वाभाविक देखिँदैन । उनका निकटवर्तीहरूका अनुसार ५ वर्षअघिसम्म बेल्बासेका घरमा भाडामा बस्ने तुलहरिका अहिले सानेपामा मात्रै तीनवटा घर छन्, अरू अदृश्य सम्पत्तिको हिसाब भएन । यही बेला सम्पत्ति शुद्धीकरण अनुसन्धान विभाग सक्रिय हुनुपर्ने, ओम्नीको विवरण सार्वजनिक भएलगत्तै विभागमा काम गरेका एक उच्च अधिकारीले भनेका थिए, अख्तियार दुरुपयोग अनुसन्धान आयोगले ठेक्का प्रक्रिया कानुन सम्मत भए नभएको हेर्ला तर निजी क्षेत्रबाट हुने शंकास्पद गतिविधिका विषयमा अख्तियार जस्तै विभाग सक्रिय हुनुपर्ने होइन र ? विभागका अधिकारीहरूले यसबारे जानकारी नभएको बताए । पुरानै फाइलहरू हेर्न विभागलाई भ्याइनभ्याइ छ । अध्ययन सकिएका फाइलको मुद्दा दर्ता गर्नसमेत प्रधानमन्त्रीको ग्रिन सिग्नल कुरेर विभाग बसिरहेको छ, विभागलाई नजिकबाट नियालिरहेका अधिकारीले भने, घटना सार्वजनिक भएलगत्तै प्रधानमन्त्रीले नै यसमा मन्त्रिपरिषद्ले स्वामित्व लिनुपर्छ भनिसकेपछि झन् कसरी उसले अध्ययन गर्नु ?"
सिन्दुर जात्राको खट उठेन,"नुवाकोट (कास) कोरोना महामारीका कारण स्थानीय प्रशासनले रोक लगाएपछि सिन्दुर जात्राको लागि चैत शुक्लपूर्णिमामा जालपादेवी मन्दिरमा लगिने भैरवीको खट यो वर्ष उठेन । यसअघि चैत शुक्ल नवमी (अघिल्लो बिहीबार) मा जात्राका लागि अक्षता उठाउने कार्य रोकिएको थियो । यसपटक देवी खट पनि उठेन, राजप्रतिनिधि एवं नुवाकोट मौला अमाल प्रमुख द्धारे महेन्द्रकुमार शाहीले बताए । जात्राको पहिलो दिन अक्षता उठाउने कार्य रोकिएपछि देवीको सबै विधिविधान रोकिएको उनले बताए । उनका अनुसार जात्रा स्थगित गरिएको यो दोस्रोपटक हो । यसअघि २०११ सालमा राजा त्रिभुवनको निधन भएको वर्ष जात्रा रोकिएको थियो ।"
"सांसदलाई बजेट नछुट्याऔं, स्वास्थ्य पूर्वाधार बनाऔं","जनताको स्वास्थ्यभन्दा ठूलो भौतिक विकास हुन सक्दैन । सांसद विकास कोषको बजेट दीर्घकालीन प्रकृतिको स्वास्थ्य योजनामा लगानी गर्ने रणनीति बनाउनुपर्छ । शंकर शर्मापूर्वउपाध्यक्ष, राष्ट्रिय योजना आयोग"
अग्रपंक्तिका स्वास्थ्यकर्मी र प्रहरीकै तलब कट्टा,"आफ्नो ज्यानै जोखिममा पारेर कोभिड१९ को संक्रमण रोकथाम, उपचार र लकडाउन सफल बनाउन अग्रपंक्तिमा खटिइरहेका स्वास्थ्यकर्मी र सुरक्षाकर्मीलाई सरकारले प्रोत्साहन गर्नुपर्नेमा उल्टै तलब काटिदिएको छ । दिनरात योगदान गरिरहेका स्वास्थ्यकर्मी तथा सुरक्षाकर्मीको तलबसमेत राहत कोषका नाममा यसरी काटेर सरकारले गैरजिम्मेवार कार्य गरेको भनी टिप्पणी भइरहेको छ । संघ, प्रदेश र स्थानीय तीनै तहका सरकारले कोभिड१९ संक्रमण रोकथाम, नियन्त्रण तथा उपचार कोष खडा गरेका छन् । कोषका नाममा फ्रन्टलाइनमा खटिइरहेका स्वास्थ्यकर्मी तथा सुरक्षाकर्मीको समेत सामान्य कर्मचारीको सरह तलब जबर्जस्ती काट्न तीनै तह हानाथाप गरिरहेका छन् । धेरैजसो स्वास्थ्यकर्मी र सुरक्षाकर्मीको तलब तीनै तहको सरकारबाट काटिएको छ । केन्द्र र प्रदेश सरकारले कार्यालय सहयोगीदेखि खरिदारसम्मको एक दिन, नायब सुब्बाको तीन दिन, शाखा अधिकृतदेखि उपसचिवसम्मको पाँच दिन र सहसचिवदेखि विशिष्ट श्रेणी तहका कर्मचारीको सात दिनको तलब काटेका छन् ।स्थानीय सरकारले आफ्नो पालिकाभित्र कार्यरत कर्मचारीको १५ दिनसम्मको तलब जबर्जस्ती काटेर लिएका छन् । तलब काटिनेमा संक्रमण नियन्त्रण, रोकथाम र लकडाउन सफल बनाउन परिचालित अग्रपंक्तिका स्वास्थ्यकर्मी र नेपाल प्रहरी तथा सशस्त्र प्रहरीका सुरक्षाकर्मीसमेत परेका छन् । नेपाली सेनाले भने तलब कति काट्ने भनेर निर्णय गरिसकेको छैन । त्यही कारण राहत कोषमा सैनिकको तलबबाट सहयोग जान बाँकी छ । पूर्वमुख्यसचिव विमल कोइरालाले आफ्नो ज्यान जोखिममा राखेर अग्रपंक्तिमा खटिइरहेका स्वास्थ्यकर्मी र सुरक्षाकर्मीलाई अझ बढी प्रोत्साहन गर्नुपर्नेमा जबर्जस्ती तलब काट्नु दुर्भाग्यपूर्ण भएको बताए । संक्रमणको जोखिमका बीच फ्रन्टलाइनमा बसेर देशभर कार्यक्षेत्रमा जुटिरहेका डाक्टर, नर्स, सेना र प्रहरीलाई अझ बढी इन्सेन्टिभ दिनुपर्छ, उनीहरूको तलब कुनै पनि तहको सरकारबाट काटिनु हुँदैन, कोइरालाले भने, आफ्नो जीवन नै जोखिममा पारेर कार्यक्षेत्रमा खटिएकाहरूको जबर्जस्ती तलब काटिदिँदा मनोबल कमजोर हुन्छ । त्यस्तो गैरजिम्मेवार कार्य कुनै पनि तहको सरकारबाट हुनु हुँदैन ।पूर्वसचिव विमल वाग्लेले फ्रन्टलाइनमा परिचालित स्वास्थ्यकर्मी र सुरक्षाकर्मीले संक्रमणको जोखिमबाट सबैको ज्यान जोगाउन महत्त्वपूर्ण योगदान र सहयोग गरिरहेकाले उनीहरूको तलबबाट समेत सहयोगको अपेक्षा गर्नु अमिल्दो, अस्वाभाविक र अन्यायपूर्ण भएको टिप्पणी गरे । चिकित्सक, नर्स र सुरक्षाकर्मीले आफ्नो ज्यानको माया मारेर अरूको जीवन जोगाउन दिनरात नभनी योगदान गरिरहेका छन् । लकडाउनसँगै बिदामा बसेका सामान्य कर्मचारीसरह उनीहरूको तलबबाट समेत तीन तहका सरकारले सहयोग खोज्नु दुर्भाग्यपूर्ण हो, उनले भने, यसबाट जोखिममा रहेर काम गर्नेहरू निरुत्साहित हुन्छन् । निरुत्साहित भएको जनशक्तिबाट अपेक्षाअनुसार काम लिन सकिँदैन ।संक्रमित, आशंकित, आइसोलेसन र क्वारेन्टाइनमा रहेका व्यक्तिको उपचार तथा परीक्षण गरेर र सुरक्षा दिएर महत्त्वपूर्ण योगदान र सहयोग गरिरहेका स्वास्थ्यकर्मी र सुरक्षाकर्मीबाट थप सहयोगको अपेक्षा गर्न नहुने धारणा उनको छ ।युरोपेली मुलुकहरूमा कोभिड१९ संक्रमितको उपचार क्रममा आफैं संक्रमणको चपेटामा परी सयौं चिकित्सक र नर्सको मृत्यु भइसकेको छ भने छिमेकी भारतमा समेत चिकित्सक र नर्स संक्रमित भइसकेका छन् । संक्रमितलाई अस्पतालमा ल्याउने र मृत्यु भएकालाई अन्तिम संस्कार गर्न लैजाने क्रममा विभिन्न मुलुकमा सयौं सुरक्षाकर्मी संक्रमित भएका छन्, कैयौंले ज्यान गुमाएका छन् । पूर्वसचिव वाग्लेले आफ्नो ज्यान नै जोखिममा पारेर कार्यक्षेत्रमा खटिरहेका स्वास्थ्यकर्मी र सुरक्षाकर्मीलाई उत्साहित र खुसी बनाएर मात्र बढी र राम्रो काम लिन सकिने बताए । पूर्वप्रहरी महानिरीक्षक सर्वेन्द्र खनालले संक्रमण रोकथाम, नियन्त्रण र उपचार गर्न फ्रन्टलाइनमा रहेर योगदान गरिरहेका स्वास्थ्यकर्मी र सुरक्षाकर्मीको तलब सामान्य कर्मचारीसरह काट्ने कामलाई कुनै पनि अर्थमा जायज र उचित मान्न नसकिने बताए । जो संक्रमणको जोखिम नियन्त्रण गर्न दिनरात नभनी खटिइरहेको छ, जोखिम नियन्त्रणका नाममा उसैको तलबसमेत काटिनु उचित हुनै सक्दैन, उनले भने, फ्रन्टलाइनमा काम गरिरहेकालाई अझ बढी प्रोत्साहन गर्नुपर्छ, अहिले घोषित प्रोत्साहन भत्ता र बिमा सुविधा पनि पर्याप्त छैन । पूर्वमुख्यसचिव कोइराला कोषका नाममा पूर्वसहमतिबेगर सामान्य कर्मचारीको समेत तलब काटिनु अलोकतान्त्रिक र अवैज्ञानिक भएको बताउँछन् । उपचार कोषमा स्वेच्छाले सहयोग गर्ने हो, सबै कर्मचारीको बैठक बोलाएर सहमतिमा कोषमा कति सहयोग गर्ने हो भनेर निर्णय गर्नु मात्र लोकतान्त्रिक र वैज्ञानिक हुन्छ, उनले भने, मुख्य सचिव र केही सचिवले सिंहदरबारमा बसेर यो यो तहका कर्मचारीको तलब यति यति काट्ने भनेर निर्णय गरेर जबर्जस्ती लाद्नु ठीक होइन ।पूर्वसचिव वाग्लेले कर्मचारीहरूको तलब जानकारी र पूर्वसहमतिबिना काटेर सरकारले पञ्चायतकालीन प्रवृत्तिलाई पुनरावृत्ति गरेको टिप्पणी गरे । राहत कोषमा कर्मचारीले जति सक्छन्, उति स्वेच्छाले सहयोग गर्ने हो, सरकारले जबर्जस्ती लाद्ने होइन, उनले भने, फ्रन्टलाइनमा रहेर काम गरिरहेका कर्मचारीले समेत स्वेच्छाले सहयोग गर्छन् भने सरकारले लिने हो, जबर्जस्ती कसैको पनि तलब काट्नु हुँदैन ।"
पूर्वविशिष्टको सुविधा काट्न माग,"काठमाडौं (कास) कांग्र्रेसका १२ युवा नेताले स्थानीय पूर्वाधार विकास साझेदारी कार्यक्रम मार्फत प्रत्यक्ष निर्वाचित सांसदहरूलाई ६ करोड रुपैयाँका दरले जाने बजेट कोभिड१९ रोकथाम तथा नियन्त्रण कोषमा राख्न माग गरेका छन् । उनीहरूले बिहीबार संयुक्त विज्ञप्ति जारी गर्दै पूर्वविशिष्ट पदाधिकारीले पाउने सुविधा र सुरक्षासमेत कटौती गरी जनताको हितमा प्रयोग गर्न सरकारको ध्यानाकर्षण गराएका छन् ।कांग्रेस नेताहरू चन्द्र भण्डारी, धनराज गुरुङ, कमला पन्त, रत्ना शेरचन, गुरुराज घिमिरे, गगन थापा, बद्री पाण्डे, जीवन परियार, प्रदीप पौडेल, रामकृष्ण यादव, कल्याण गुरुङ र किरण यादवले संकटका बेला सरकारले यस्ता खर्च कटौती गरी आमजनताको हितमा उपयोग गर्नुपर्ने माग उठाएका हुन् । सांसदले खर्च गर्ने रकमको उपलब्धि नदेखिएको भन्दै विज्ञहरूले समेत कटौतीका लागि सुझाइरहेका बेला कांग्रेसका युवा नेताहरूले पार्टी नेतृत्वको पनि औपचारिक धारणाका लागि ध्यानाकर्षण गराउँदै आएका छन् ।जीवनलाई उच्च जोखिममा राखेर जनसेवामा खटिएका स्वास्थ्यकर्मी, सुरक्षाकर्मीलगायत सम्बन्धित व्यक्तिहरूबारे सरकार गम्भीर हुन नसकेको युवा नेताहरूको टिप्पणी छ । सुरक्षाकर्मीको तलब कटाउने निर्णय अनुचित रहेको उनीहरूले बताएका छन् । उनीहरूले स्वास्थ्यकर्मीलगायतका सम्बन्धित सबैको आर्थिक सुरक्षाका लागि बिमा र यथेष्ट भत्ता व्यवस्था गर्न सरकारसँग माग गरेका छन् । उनीहरूले स्वास्थ्य सामग्री खरिदसम्बन्धी अनियमितामा संलग्नलाई माफी दिन नहुनेमा जोड दिएका छन् । दैनिक ज्याला मजदुरी गरेर बाँच्ने गरिब तथा वृद्धवृद्धाका लागि यथोचित राहत, कोभिड१९ पहिचानका लागि द्रूत परीक्षण, पीपीई, किटलगायतका स्वास्थ्य उपकरण तथा सामग्रीको तत्काल बन्दोबस्त गर्न उनीहरूले माग गरेका छन् ।माहामारीकै कारण विदेशबाट घर आउन चाहने नेपालीलाई सहज व्यवस्था मिलाइदिनसमेत उनीहरूले माग गरेका छन् । सीमामा आइसकेका नेपालीलाई क्वारेन्टाइनमा राखेर आवश्यक स्वास्थ्य परीक्षण गरेपछि घर जाने व्यवस्था मिलाउन पनि उनीहरूको माग छ ।यसैबीच, तरुण दलका पूर्वअध्यक्षहरू उदयशमशेर राणा, विनोदप्रकाश कायस्थ, नेविसंघका पूर्व अध्यक्षहरू महेन्द्र शर्मा, रञ्जित कर्ण र नैनसिंह महरले संयुक्त विज्ञप्ति निकाल्दै स्वास्थ्य सामग्री खरिदसम्बन्धी अनियमितामा संलग्नहरूलाई प्रधानमन्त्रीले संरक्षण दिएको भन्दै विरोध गरेका छन् । उनीहरूले यस विषयलाई प्रधानमन्त्री केपी शर्मा ओलीले गम्भीरताका साथ नलिएको टिप्पणी गरेका छन् । प्रधानमन्त्रीले सम्बोधनका क्रममा व्यक्तिगत स्वतन्त्रताप्रति गरेको नजरअन्दाजमा हाम्रो घोर आपत्ति छ, विज्ञप्तिमा भनिएको छ । सरकारले फेरि पनि विभिन्न बहानामा स्वार्थ समूहलाई नै पोस्ने गरी स्वास्थ्य सामग्री खरिद गर्न लागेको उनीहरूको आरोप छ । भेन्टिलेटर संख्या बढाउन, किट र मेसिनको व्यवस्था प्रदेश तहसम्ममा तत्काल गर्न पनि उनीहरूले माग गरेका छन् ।"
हिंसापीडितलाई झन् पीडा,"उनी भक्तपुरस्थित डेरामा एक्लै बसेकी छन् । लकडाउनले गर्दा माइती जान सकिनन् । भान्सामा खानेकुरा सकिइसके । गर्भवती पत्नीको हेरचाह गर्नुपर्ने बेला पति बेखबर छन् । उनले फोन नगरेकी होइनन् तर सम्पर्कमा आउनै चाहेनन् । पहिले पनि दुःख दिइरहन्थे । गर्भमै असर पर्ने अवस्था हुँदासम्म पतिले वास्ता नगरेपछि उनले सोमबार महिला आयोगको हेल्पलाइनमा फोन गरिन् । श्रीमान्ले हेरेन, खानै पाइनँ भनेपछि हामीले वडाध्यक्षसँग सम्पर्क गराएर राहत उपलब्ध गरायौं, आयोगको हेल्पलाइन कार्यक्रम व्यवस्थापक पलिता थापाले बताइन् ।लकडाउनकै बेला पतिले रातदिन कुटपिट गरेको भन्दै गोकर्णेश्वरकी एक महिलाले आयोगमा फोन गरिन् । अहिले उनी नजिकै साथीको घरमा बसेकी छन् । लकडाउनपछि पीडित महिलाले आयोगको हेल्पलाइन नम्बर ११४५ मा फोन गरेर उजुरी दिने क्रम बढेको छ । चैत ११ देखि २३ सम्म घरेलुहिंसाका ६५ र महिलाविरुद्धको अरू हिंसाका १३ उजुरी परेका छन् । यसैगरी प्रहरी प्रधान कार्यालयका प्रवक्ता उमेशराज जोशीका अनुसार चैतका १५ दिनमा प्रहरीमा ४४ उजुरी परेका छन् । जसमा प्रदेश १ मा ४, २ मा ७, वाग्मतीमा १३, गण्डकीमा २, प्रदेश ५ मा ७, कर्णालीमा एक र सुदूरपश्चिममा १० उजुरी छन् ।हेल्पलाइन व्यवस्थापक थापाका अनुसार लकडाउनले महिला झनै हिंसामा परेका छन् । गुनासो आउनेबित्तिकै आयोग कर्मचारी र प्रहरी घटनास्थल पुग्न सक्दैनन् । पीडितलाई राख्न उपयुक्त आश्रयगृह पनि छैनन् । सेल्टरमा अरूसँगै मिसाइदिन त मिलेन, क्वारेन्टाइन भएको सेल्टर चाहिन्छ, यस्तो सुविधा भएको सेल्टर छैनन्, उनले भनिन् ।यस्तो बेला आयोगमा बोलाएर छलफल गर्न नसकिने भएकाले महिलाहरू पीडा खेपिरहन बाध्य छन् । अदालत बन्द भएकाले मुद्दाहरू अघि बढ्न सकेका छैनन् । नुवाकोटमा बोक्सी आरोप लगाइएकी महिलाले प्रहरीमा उजुरी गरे पनि अनुसन्धान प्रक्रिया अघि बढ्न नसकेको थापाले बताइन् ।हिंसाले मानसिक विक्षिप्तता बढाएर आत्महत्यासम्म पुर्याउने जोखिम रहेकाले आयोगले फोनबाट परामर्श दिने गरी चार जना परामर्शदाताको समेत व्यवस्था गरेको छ । बागलुङकी एक महिलाले हिंसा गर्नेविरुद्ध मुद्दा दर्ता गरेकी छन् । लकडाउनमा परिवारका सबै सदस्य घरमै छन् । यस्तोमा उनलाई देवरले मुद्दा फिर्ता लिन दबाब दिन थाले । दबाबले मानसिक पीडा बढेको भन्दै उनले आयोगमा फोन गरिन् । आयोगले उनलाई स्थानीय न्यायिक समितिसँग समन्वय गरिदियो । १३ दिनमा आयोगले २२ जनालाई फोनबाटै मनोसामाजिक परामर्श दिएको छ । हेल्पलाइन सेवा चौबीसै घण्टा खुला गरिएको छ । मनोसामाजिक परामर्श बिहान ८ देखि बेलुकी ६ बजेसम्म र कानुनी परामर्श बिहान १० देखि बेलुकी ५ बजेसम्म दिइन्छ । लकडाउनमा उजुरी हेर्न, छलफल र अनुसन्धान अघि बढाउन नसकिने भएकाले आयोगले तत्कालको जोखिम न्यूनीकरण गर्न प्रहरी र स्थानीय सरकारसँग समन्वय गर्दै आएको छ ।घरेलुहिंसा र मानसिक स्वास्थ्यसँग जोडिएको विषय भएकाले आयोगले बहुसाँस्कृतिक तथा सामाजिक संस्था (टीपीयो नेपाल) सँग समन्वय गरेर हिंसापीडित महिलालाई मनोपरामर्श गर्ने गरेको छ । मनोचिकित्सक तथा टीपीयो नेपालका कार्यकारी निर्देशक डाकमल गौतमका अनुसार लकडाउनले पतिपत्नी हरबखत एकै ठाउँमा हुँदा साना कुरामा विवाद र झैझगडा हुने गरेको घटना पाइएका छन् । दिनहुँ हुने किचलोले महिलामा मानसिक समस्या निम्तिने उनले बताए । मानसिक र मात्रै नभएर महिलामाथि शारीरिक हिंसा पनि भएको छ, उनले भने, यसले पहिलदेखि मानसिक रोगका बिरामीको समस्या अझै बढाएको छ । लकडाउनका कारण उजुरी गर्ने र न्यायिक निकाय नखुल्दा महिला हिंसाका धेरै घटना घरभित्रै लुकेको हुन सक्ने उनले बताए । घरेलुहिंसामा परेका कति महिला घरमा नभनी हामीसँग परामर्शका लागि आउनुहुन्थ्यो, १८ जनाले औषधि नै सेवन गरिरहनु भएको थियो, उनले भने, घरमा नभनी उपचार र मनोपरामर्श लिने महिला पक्कै पनि झन् समस्यामा पर्नुभएको छ । लकडाउनका कारण अन्य मुलुकमा ५० प्रतिशतले महिलाहिंसा बढेको अन्तर्राष्ट्रिय सञ्चार माध्यमले भनिरहेका छन् । लकडाउनमा घर बस्ने, मद्यपान गर्ने परिवारमा महिलामाथि हिंसा बढी हुने मनोचिकित्सक डा रितेश थापा बताउँछन् । पहिले मान्छेहरू आफ्ना हिँड्थे, बेलुका मात्रै घर आउँथे, उनले भने, विवाद गर्ने फुर्सद हुन्थेन, अहिले फुर्सद हुँदा साना कुरामा निहुँ खोज्ने गर्दा महिला र घरेलु कामदार मानसिक तनावमा छन् । हिंसामा परे पनि बाहिर गएर भन्न नसक्ने वातावरण नहुनु, मद्दत माग्ने संयन्त्र नहुनेले समस्या बढाउने उनले बताए । लकडाउनको समयमा विदेशमा यसलाई केही सजिलो बनाइएको देखिन्छ, उनले भने, हिंसामा पर्ने महिलाले झ्यालबाहिर नीलो क्रस गरेको कपडा या वस्तु बाहिर निकाल्ने गरिन्छ, हाम्रो कुनै सहजता अपनाइएको छैन, घटना बाहिर आउन सकेका छैनन् ।"
संक्रमणको दोस्रो चरण स्थिर,"धमाधम स्वाब संकलनजिल्ला स्वास्थ्य कार्यालय बझाङले क्वारेन्टाइनमा बसेका र भारतबाट फर्केर आएका १८ जनाको स्वाब संकलन गरेर बिहीबार परीक्षणका लागि धनगढी पठाएको छ । बुधबार विभिन्न स्थानीय तहबाट उक्त स्वाब संकलन गरिएको थियो । बैतडीमा क्वारेन्टाइनमा बसेका र जिल्ला बाहिरबाट आएकाहरूमा संक्रमण अवस्था जाँच गर्न बिहीबार ४ सय २५ जनाको स्वाब संकलन गरिएको छ । उदयपुरको कटारी नगरपालिका१, वेलासोतस्थित क्वारेन्टाइनमा राखिएका २६ जनाको थ्रोट स्वाबको नमुना परीक्षणका लागि बुधबार धरान पठाइएको छ । स्वास्थ्य कार्यालय, जिल्ला अस्पताल र कटारी नगरपालिकाको स्वास्थ्य शाखाको टोलीले १५ दिनदेखि क्वारेन्टाइनमा बसिरहेकाको स्वाब संकलन गरेर धरानस्थित बीपी कोइराला स्वास्थ्य विज्ञान प्रतिष्ठानमा पठाइएको हो ।प्रदेश १ को विराटनगरस्थित कोसी अस्पतालमा पनि अब कोरोना भाइरसको आशंका गरिएका व्यक्तिको स्वाब परीक्षण हुने भएको छ । संघीय सरकारले बिहीबार हेलिकप्टरबाट कोसी अस्पतालको पीसीआर ल्याबको स्तरोन्नतिका लागि विज्ञसहित उपकरण तथा सामग्री पठाएको छ । वीर अस्पताल काठमाडौंका प्राविधिक विज्ञ बलराम गौतमले उक्त सामग्री लिएर विराटनगर आइपुगेको र एक साताभित्र ल्याब स्तरोन्नति गरेर स्वाब परीक्षण सुरु गर्ने प्रदेश१ सरकारको तयारी छ ।"
भएकै प्रयोगशाला उपयोग भएको छैन,"काठमाडौं (कास) सरकारले कोरोना भाइरस (कोभिड१९) संक्रमण परीक्षणका लागि मुलुकमा तयारी अवस्थामा रहेका जैविक सुरक्षा स्तर२ (बायो सेफ्टी लेभल२) को प्रयोगशाला र पोलिमर चेन रियाक्सन (पीसीआर) मेसिन पूर्ण उपयोग गर्न सकेको छैन ।मुलुकमा भएका पीसीआर परीक्षण गर्न सकिने जैविक सुरक्षा स्तर२ को भेटेरिनरी प्रयोगशाला र त्यहाँ भएको पीसीआर मेसिनको अधिकतम प्रयोग गर्न सकिने भए पनि सरकारीस्तरमा निर्णय नभएको विज्ञहरूले जनाएका छन् । राजधानीसहित विभिन्न ठाउँमा जैविक सुरक्षा स्तर२ को भेटेरिनरी ल्याब र केहीमा रहेको पीसीआर मेसिनलाई कोरोना परीक्षणका लागि उपयोग गर्न सकिने भए पनि हामीले अधिकतम फाइदा उठाउन सकेका छेनौं, नेपाल भेटेरिनरी एसोसिएसनका अध्यक्ष डाशीतलकाजी श्रेष्ठले भने । पशु सेवा विभागका महानिर्देशक एवं मोलिक्युलर बायोलजिस्ट डावंशी शर्माले अहिलेकै जनशक्तिले कोभिड१९ परीक्षण गर्न सकिने बताए । हामी सन् २००९ (बर्ड फ्लुको समय) देखि आरएनए भाइरसमा काम गरिरहेका छौं, उनले भने, स्वास्थ्य मन्त्रालयको प्रत्यक्ष निगरानीमा हाम्रो जनशक्तिले कोभिड१९ को प्रयोगशाला परीक्षण गर्न सक्छ ।स्वास्थ्य मन्त्रालयलाइ केही दिनअघि पत्र लेखेर डाशर्माले कोभिड१९ महामारीविरुद्घको लडाइँमा भेटेरिनरीबाट कस्तो सहयोग चाहिन्छ र आफूहरूसँग भएको क्षमताअनुसार सबै सहयोग गर्न तयार रहेको जनाएका थिए । उनका अनुसार केन्द्रीय पशुपक्षी अन्वेषण प्रयोगशाला त्रिपुरेश्वरमा २, चितवन र धनगढीको प्रयोगशालामा एकएक गरी ४ ठाउँमा रियल टाइम पीसीआर मेसिन छ । केन्द्रीय पशुपक्षी अन्वेषण प्रयोगशाला त्रिपुरेश्वरलाई जुनसुकै समय जैव सुरक्षा स्तर३ को प्रयोगशालामा समेत परिणत गर्न सकिने त्यहाँ कार्यरत केही कर्मचारी बताउँछन् । जैव सुरक्षा स्तर३ को प्रयोगशालामा परिणत गर्न हेपा फिल्टर जोड्नेलगायतका सामान्य काम मात्रै बाँकी छ, ती कर्मचारीले भने । यस्तै पोखरा, सुर्खेत, विराटनगर गरी तीन ठाउँको प्रयोगशालामा कन्भेन्सनल पीसीआर छ । जनकपुरको प्रयोगशालामा पीसीआर नभए पनि त्यो जैव सुरक्षा स्तर१ को प्रयोगशाला हो र यसलाई आवश्यक भए तुरुन्त जैव सुरक्षा स्तर२ को प्रयोगशालामा परिणत गर्न सकिन्छ । डाश्रेष्ठका अनुसार त्रिपुरेश्वरको केन्द्रीय प्रयोगशालालाई २४ सै घण्टा सञ्चालन गर्दा दिनहुँ ८ सय २८ वटा नमुना परीक्षण गर्न सकिन्छ । भेटेरिनरीमा भएका सबै पीसीआर र जनशक्ति प्रयोग गर्दा २४ घण्टामा दुई हजारसम्म नमुना परीक्षण गर्न सकिने उनले बताए । राजधानीकै बूढानीलकण्ठ र खुमलटारमा समेत जैव सुरक्षा स्तर२ को प्रयोगशाला छ । भेटेरिनरीको चितवनमै दुईवटा प्रयोगशाला गरी मुलुकभरि भएको ११ वटा प्रयोगशालाको अधिकतम उपयोग गर्न सकिने औंल्याउँदै डाश्रेष्ठ भन्छन्, भेटेरिनरीमा पीसीआर गर्न सक्ने तालिमप्राप्त १९ जना जनशक्ति छन्, यसको समेत हाल कोभिड१९ को नमुना परीक्षणमा उपयोग गर्न सकिन्छ ।"
सामाजिक हैसियत बढाउने कूटनीतिक काइदा,"किर्गिस्तानका अवैतनिक दूत तथा शंकर समूहका सञ्चालक सुलभ अग्रवाल मंगलबार कालोबजारी गर्दैगर्दा पक्राउ परेपछि कागजमा केही नभएको कूटनीतिक सुविधा र विशेषाधिकार प्रयोग गर्दै आएका यस्ता दूतहरूबारे सार्वजनिक चासो बढेको छ ।अग्रवाललाई जिल्ला प्रशासन कार्यालय काठमाडौंले बुधबार सात दिनका लागि हिरासतमा पठाएको छ भने सरकारले बुधबार साँझ नै अवैतनिक दूतहरूले आफ्नो गाडीमा कूटनीतिक नम्बर प्लेट र झन्डा राख्न पाउने व्यवस्था हाललाई हटाउने निर्णय गरेको छ ।नेपालका थुप्रै व्यवसायी, व्यापारी र उद्योगपतिहरू आफ्नो सामाजिक हैसियत बढाउन र कूटनीतिक सुविधा उपभोग गर्न विभिन्न देशको अवैतनिक दूत एवं अवैतनिक वाणिज्यदूत बन्ने क्रम पछिल्लो समय बढेको छ । यो मानका खातिर मानको उपाधि मात्रै हो, एक पूर्वशिष्टाचार महापालले कान्तिपुरसँग भने, यो उपाधि दिएकै भरमा अवैतनिक दूतलाई कुनै पनि प्रकारको प्रशासनिक, कूटनीतिक वा कानुनी उन्मुक्ति हुँदैन ।तर नीलो रंगको कूटनीतिक नम्बर प्लेट भएको गाडीमा विदेशी झन्डा हल्लाउँदै हिँड्न पाएपछि व्यावहारिक रूपमा उनीहरूले धेरै कुरामा छुट पाउने गरेका थिए । व्यापारी अग्रवाललाई २०९एचसीसी१ नम्बरको यस्तै मोटरमा शरीरको तापक्रम नाप्ने थर्मल गनको कालोबजारी गर्दा नक्सालबाट प्रहरीले पक्राउ गरेको थियो । कोभिड१९ को प्रकोपले यस्ता थर्मोमिटरको माग अहिले उच्च छ ।नेपालमा हाल विभिन्न देशका लागि ५२ जना अवैतनिक दूत र अवैतनिक महावाणिज्य दूत छन् । दुई मुलुकबीच कूटनीतिक सम्बन्ध स्थापना भएपछि त्यहाँ सम्बन्ध बढाउन वा आफ्ना नागरिक आउजाउका लागि भिसालगायतका काममा सहजीकरण गर्न अवैतनिक दूत वा अवैतनिक महावाणिज्य दूत नियुक्त गर्ने गरिन्छ । नेपालसँग द्विपक्षीय सम्बन्ध स्थापित गरेका तर काठमाडौंमा दूतावास नभएका मुलुकले आफ्नो दूतका रूपमा नेपाली नागरिकलाई नियुक्त गरेका छन् ।सम्बन्धित मुलुकले नियुक्तिका लागि सिफारिस गरेर पठाएपछि परराष्ट्र मन्त्रालयले उक्त व्यक्तिलाई हेरेर नियुक्ति स्वीकृत गर्ने चलन छ । यसमा धेरै केरकार गरिन्न, परराष्ट्रका एक अधिकारीले भने, त्यसैले विदेशी मुलुकको दूत बनेर आफ्नो सामाजिक हैसियत बढाउन खोज्नेले यस्तो कूटनीतिक परिचय लिने गर्छन् ।अवैतनिक दूतले सामान्यतया नीलो प्लेटको कूटनीतिक गाडी नम्बर सुविधासरह पाउँदै आएका थिए । यसबाहेक नियमानुसार अन्य कुनै प्रकारको सुविधा दिने व्यवस्था छैन । तर कतिपय बेला भन्सारमा समेत कूटनीतिक सुविधाको कुरा गरेर बिना शुल्क सामान आयात गर्ने गरेको पाइएको छ, परराष्ट्र प्रशासनका एक अधिकारीले भने ।पूर्वशिष्टाचार महापाल गोपालबहादुर थापाका अनुसार नीलो प्लेटको गाडी सुविधा पाउनका लागि काठमाडौंस्थित व्यापारव्यवसायमा जोडिएका अवैतनिक दूतहरूले दबाब दिएपछि सन् २००८ पछि यस प्रकारको सुविधा दिइएको हो । तत्कालीन प्रधानमन्त्री गिरिजाप्रसाद कोइरालाको निर्देशन र परराष्ट्रमन्त्री सहाना प्रधानको सहमतिमा मेरै पालामा यो निर्णय गरिएको थियो, थापाले भने, तर पाएको सुविधाको उपयोगभन्दा दुरुपयोग बढी भएको छ ।उनका अनुसार, नीलो प्लेट नम्बर भएको गाडी लिएर काठमाडौंबाहिर जानुपरे परराष्ट्र मन्त्रालयको अनुमति लिनुपर्ने प्रबन्ध भएकामा यसमा कहींकतै पनि अनुगमन र परराष्ट्रको कडाइ हुने गरेको छैन ।अवैतनिक दूत वा अवैतनिक महावाणिज्य दूतले कूटनीतिज्ञका रूपमा पाउने सुविधा र विशेषाधिकार आफ्नो व्यक्तिगत काम वा व्यवसायका लागि होइन, कूटनीतिसम्बन्धी काम गर्दा मात्र हो, कूटनीतिज्ञ तथा पूर्वराजदूत दिनेश भट्टराईले भने, तर यहाँ गलत रूपमा व्यवसायीले फाइदा उठाइरहेका छन् । भट्टराईले यसका लागि अनुगमन गर्ने एउटा विशेष संयन्त्र बनाउनुपर्ने सल्लाह पनि दिए ।व्यापारिक घरानाको कूटनीतिविदेशी मुलुकको अवैतनिक दूत र अवैतनिक महावाणिज्य दूत बनेजति सबैले कूटनीतिक सुविधा दुरुपयोग गरेका छन् भन्ने होइन । तर यस्तो नियुक्ति लिनेमा अधिकांश व्यापारिक घरानाका हुने गरेको चाहिँ तथ्य हो, जसमा देशका प्रख्यात चौधरी ग्रुप, अग्रवाल घराना, वैद्य समूह, खेतान समूहदेखि विवादास्पद व्यापारीसम्मको नाम भेटिन्छ ।चौधरी ग्रुपका प्रमुख विनोद चौधरीको परिवारका दुई भाइ र तीन छोरासहित पाँचजना अवैतनिक दूत र अवैतनिक महावाणिज्य दूत छन् । विनोदका भाइ वसन्तकुमार नेपालस्थित मोरक्कोका अवैतानिक महावाणिज्य दूत हुन् भने कान्छा भाइ अरुणकुमार हंगेरीका अवैतनिक दूत हुन् ।विनोदका तीन छोराहरूमा निर्वाण सर्विया, बरुण कजाकिस्तान र राहुल माल्दिभ्सका अवैतनिक दूत हुन् । यस्तै, होटल मरिअटका सञ्चालक तथा चिनी उद्योग उत्पादक संघका अध्यक्ष शशिकान्त अग्रवाल नेपालका लागि इक्वेडरका अवैतनिक दूत हुन् । साहिल अग्रवाल बोस्निया एन्ड हर्जगोभिना, अशोककुमार अग्रवाल गुयना र सुमितकुमार अग्रवाल पेरुका अवैतनिक दूत हुन् ।वैद्य समूहका प्रमुख सुरज वैद्य नेपालका लागि फिलिपिन्सका अवैतनिक महावाणिज्य दूत हुन् । उनी नेपाल उद्योगवाणिज्य महासंघका पूर्वअध्यक्ष पनि हुन् । करन वैद्य लात्झिया र किरण वैद्य युत्रेनका अवैतनिक महावाणिज्य दूत हुन् । उद्योगपति राजेन्द्र खेतान पोर्चुगल, प्रेमप्रकाश खेतान टर्की र व्यापारी अजेयराज सुमार्गी बेलारुसका अवैतनिक दूत हुन् ।नेपाल चेम्बर अफ कमर्सका अध्यक्ष राजेशकाजी श्रेष्ठ भियतनाम र शोभाकर न्यौपाने लिथुनियाका अवैतनिक दूत हुन् । देउराली जनता फर्मास्युटिकल्सका अध्यक्ष तथा नेपाल उद्योग परिसंघका पूर्वअध्यक्ष हरिभक्त शर्मा स्लोभेनियाका अवैतनिक दूत हुन् ।यस्तै, पञ्चकन्या ग्रुपका सञ्चालक एवं नेपाल उद्योग वाणिज्य महासंघका पूर्वअध्यक्ष प्रदीपकुमार श्रेष्ठ दक्षिण अफ्रिका, व्यापारी दिनेश श्रेष्ठ माल्टा, आईएमई ग्रुपका चन्द्र ढकाल इन्डोनेसिया, मनकामना केबुलकारका सञ्चालक राजेशबाबु श्रेष्ठ अस्ट्रिया, लोकमान्य गोल्छा पोल्यान्ड, पर्यटन व्यवसायी वसन्तराज मिश्र चिली, गोल्डस्टार जुत्ताका लगानीकर्ता अमीरप्रताप राणा क्रोएसिया, ज्योति ग्रुपका सञ्चालक पद्म ज्योति साइप्रस र दुगड समूहका नरेश दुगड मेक्सिकोका अवैतनिक दूत हुन् ।पर्यटन व्यवसायी विक्रम पाण्डे ग्रीसका अवैतनिक महावाणिज्य दूत हुन् । अर्का पर्यटन व्यवसायी आङछिरिङ शेर्पा बेल्जियमका अवैतनिक दूत हुन् ।"
अनि बलामीको डायलसिस रोकियो,"बुधबार साँझदेखि उनलाई पिसाब पोल्ने समस्या भयो । खान मन गरेनन् । वान्ता गर्न थाले । ललितपुरस्थित इमाडोलका ४० वर्षीय पूर्ण बलामीलाई यस्तो भएपछि श्रीमती गीता के गर्ने कसो गर्ने भन्दै आत्तिन थालिन् । उनले भनिन्, बूढालाई अस्पताल लैजाने पैसा थिएन म गुहार माग्न गाउँतिर निस्केँ । उनले गाउँ एक फन्को लगाएर फिर्दा बलामीको मुन्टो बांगो भइसकेको थियो, बोल्न छाडेर अर्धचेत भइसकेका थिए । छिमेकीले १०२ मा फोन गरेर एम्बुलेन्स बोलाइदिए र चार हजार चन्दा उठाएर वीर अस्पताल पठाए । अक्सिजन जोडेर गीताले श्रीमान्लाई राति ११ बजे वीर अस्पतालको आकस्मिक कक्ष पुर्याइन् । बलामीको दुई महिनाअघि मिर्गौला फेल भएको थियो । यसअघि वीर अस्पतालबाट आकस्मिक रूपमा उनको पाँच पटक डायलसिस भइसकेको थियो । विपन्नताको सिफारिसपत्र चाहिन्छ भन्दै अस्पतालले पाँच पटकभन्दा बढी निःशुल्क डायलसिस गर्ने नमिल्ने भन्दै उनलाई फिर्ता गरेको थियो । सिफारिसपत्रबिना डायलसिस नहुने भएपछि गीताले १८ दिनअघि १४ वर्षको छोरालाई सिफारिस बनाउन स्थायी घर मकवानपुरको कुलेखानी पठाइन । गाउँ पठाएको भोलिपल्ट सरकारले लकडाउन घोषणा गरेपछि छोरा उतै अड्किए । अस्पतालका कर्मचारीले सिफारिसबिना डायलसिस गर्दै नगर्ने अड्डी लिए । बुधबार राति ज्यानै जाने अवस्था आएपछि उनले श्रीमान्लाई वीर अस्पताल पुर्याइन् । अस्पताललाई आफ्नो समस्या बताएपछि डायलसिस गरिदिने भयो । डाक्टरले उहाँलाई जाँचेर शरीरमा रगतै छैन यस्तो अवस्थामा डायलसिस गर्न मिल्दैन भने, उनले भनिन्, तीन पिन्ट रगत चढाउनुपर्छ भने तर मसँग रगत किन्ने पैसा थिएन । चन्दाबाट उठेको चार हजारमध्ये उनले २ हजार एम्बुलेन्सलाई बुझाइसकेकी थिइन्, एक्सरे र अन्य ल्याब टेस्टमा बाँकी २ हजार गइसकेको थियो । रगतबिना डायलसिस गर्न मिल्दै मिल्दैन भनेर चिकित्सकले भनेपछि उनको बल चलेन । गीताले श्रीमान्लाई घरै फिर्ता ल्याइन् । पैसा छैन भनेर अस्पतालमा गुहार मागें, कसैले सुनेन, उनले भनिन्, मरेपनि घरमै मरून् भनेर ल्याएँ, उहाँ बोल्नु हुँदैन, म के गरूँ ?बलामी दम्पतीले १७ वर्षअघि अन्तरजातीय प्रेमविवाह गरेका थिए । परिवारले अझै स्विकारेका छैनन् । उपचार खर्चमा सघाउनुपर्यो भनेर घरमा फोन गरे । जात फालेर हिँडेको मान्छे हाम्रो लागि मरिसक्यो, मतबल छैन भन्दै फोनमा पनि बोल्न मानेनन्, उनले भने । गीताका चार सन्तान छन् । दुई छोरीले आफूखुसी विवाह गरे, फर्केर आउँदैनन् । श्रीमान् डकर्मी काम गर्थे, गीता ज्यामी गर्थिन् । यसरी उनीहरू जीवन गुजारिरहेका थिए । दिनभरि कमाएको खर्चले उनीरूलाई बिहान बेलुका हातमुख जोर्न पुग्थ्यो । लकडाउनपछि काम रोकियो । अहिले घरमा एक माना चामल पनि नभएको उनले सुनाइन् । छिमेकीले दया गरेर चामल दिन्छन्, उनले भनिन्, आँगनमा दाउरा बालेर पकाउँछु । मासिक ३ हजार भाडा तिरेर बलामी दम्पती इमाडोलमा कोठा लिएर बस्थे । बलामीको खुट्टा सुन्निँदै गएपछि यस्तो मान्छे त छिटै मर्छ, हामीलाई अप्ठेरो पर्छ भनेर घरबेटीले कोठाबाट निकालिदिए । उनीहरूको बिजोग देख्न नसकेर छिमेकीले मिलेर गाउँको खाली जग्गामा टहरा बनाइदिए । अहिले उनीहरू त्यहीँ टहरोमा बस्छन् । अस्पतालबाट फर्किएपछि बलामीले बोल्न र खान छाडेका छन् । श्रीमान् बचाउन कुनै कसर नछाडेकी गीता प्रार्थनाबाहेक केही गर्न सक्ने अवस्थामा छैनन् । छोराछोरी पाएँ, आज मर्ने बेलामा छोडेर गए, बरु म बाँझी भएकी भए यति दुःख लाग्थेन होला, उनले भनिन् । खर्च अभावले डायलसिस गर्न नसकेपछि बिरामी थलिएका छन् । बिरामीको दुखाइ हेरेर बस्नेबाहेक मैले केही गर्न सकिनँ, उनले रुदै भनिन्, एक छाक खाने चामल त मागेर खानुपरेको छ । श्रीमान्लाई कुन पैसाले उपचार गर्नु ?"
काठमाडौंबाट पैदलै बाँकेबर्दिया,"काठमाडौंबाट पैदल फिर्नेलाई लिन गाडीलकडाउनका कारण काठमाडौंबाट पैदल हिँड्दै फर्किनेहरूलाई लिन बिहीबार विराटनगरबाट गाडी पठाइएको छ । उनीहरूलाई लिन को२च १३ नम्बरको भ्यान पठाइएको हो । प्रदेश १ को प्रमुख प्रतिपक्षी दल कांग्रेसका नेता केदार कार्कीले सञ्चार माध्यममार्फत सर्वसाधारणहरू काठमाडौंबाट पैदलै घर फर्किरहेको जानकारी पाएपछि गाडी पठाएको बताए । सुनसरीको रामधुनीका ५ जना हिँडेर आइरहेको जानकारी पाएपछि पार्टीका साथीहरूलाई सम्पर्क गरेर उहाँहरूसँग सम्पर्क स्थापित गरेँ, उनले भने, उहाँहरू सिन्धुली आइपुग्नु भएकाले त्यहीँका पार्टीसम्बद्ध साथीहरूसँग सम्पर्क गराएर खाने र बस्ने व्यवस्था मिलाएपछि गाडी पठायौं । प्रदेश १ को सुनसरी र मोरङका थप २७ जना काठमाडौंबाट पैदलै आइरहेको जानकारी प्राप्त भएको कार्कीले बताए । उहाँहरू पनि सिन्धुलीनजिक आइपुगेकाले त्यहीँबाट गाडीको व्यवस्था गरेर पठाइदिने व्यवस्थापन मिलायौं, उनले भने, सिन्धुलीकाका नेता आकाश श्रेष्ठले २७ जनालाई गाडीको व्यवस्था गरेर पठाइदिने व्यवस्थापन गरिदिनुभयो ।"
फेरि फर्कायो नेसनलले बिरामी,"वीरगन्ज (कास) वीरगन्जको नेसनल मेडिकल कलेजले उपचार नगरी फर्काएपछि बुधबार बिहान ज्यान गुमाएका १७ वर्षीय निरञ्जन सहनीमा कोरोना संक्रमण नरहेको पुष्टि भएको छ । बाराको गढीमाई नगरपालिका४ गढियार टोलका सहनीको नेसनलबाट फर्काएर वीरगन्ज हेल्थ केयर अस्पतालमा ल्याएको ५ मिनेटमै मृत्यु भएको थियो । त्यसपछि उनको स्वाब संकलन गरी कोभिड परीक्षणका लागि हेटौंडा पठाइएको थियो । सहनीका परिवारजनका अनुसार नेसनलको इमर्जेन्सी कक्षमा बुधबार बिहान ६ बजे भर्ना भएका सहनीको एक्सरेबाट छातीमा संक्रमण देखिएपछि त्यहाँका चिकित्सकले उपचार रोकेर उनलाई बाहिर निकालेका थिए । भर्ना भएका उनलाई करिब चार घण्टासम्म उपचार नगरी डाक्टरले अन्यत्र लैजान दबाब दिएपछि उनका बुबा र भिनाजुले गेटबाहिर रहेको एम्बुलेन्समा राखेर वीरगन्ज हेल्थ केयर पुर्याएका थिए । ल्याएको ५ मिनेटमै सहनीको मृत्यु भएको अस्पतालका निर्देशक डा अबुलहैस अन्सारीले बताए । सहनीमा कोभिड १९ संक्रमणको लक्षण देखिएपछि उनको स्वाब परीक्षणका लागि पठाएका थियौँ, उनले भने, बिहीबार रिपोर्ट नेगेटिभ आएपछि शव परिवारलाई जिम्मा लगाएका छौँ । उनका अनुसार सहनीको मृत्यु ब्याक्टेरियल निमोनिया र सेप्सिस का कारण भएको देखिन्छ । झन्डै २४ घण्टापछि शव बुझेका आफन्तले नेसनल मेडिकलले सही उपचार नगरेकाले निरञ्जनको मृत्यु भएको आरोप लगाएका छन् ।"
कारबाही सिफारिस,कलैया उपमहानगरपालिका २२ का २५ वर्षीय विजय कुशवाहको उपचारमा लापरबाही गरेको भन्दै पर्साका प्रमुख जिल्ला अधिकारी विष्णुकुमार कार्कीले नेसनल मेडिकल कलेजलाई कारबाही गर्न शुक्रबार गृह मन्त्रालयको शान्ति सुरक्षा तथा अपराध नियन्त्रण शाखालाई सिफारिस गरेका छन् । घरको आँगनमा मसुरो दाइँ गर्ने क्रममा थ्रेसरमा परी दुवै खुट्टा र हातमा घाउ लागेपछि गत चैत १५ मा नेसनलमा भर्ना भएका कुशवाहलाई कोभिड१९ को आशंका गर्दै चिकित्सकले उपचार नगरी फर्काएपछि उनको मृत्यु भएको थियो । काठमाडौंमा उनको स्वाब परीक्षण गर्दा रिपोर्ट नेगेटिभ आएपछि परिवारले अस्पतालको लापरबाहीले मृत्यु भएको भन्दै जिल्ला प्रशासनमा उजुरी गरेका थिए ।
साउदीका नेपालीको सुरक्षाप्रति सरकारको चासो,"काठमाडौं (कास) कोरोना भाइरस (कोभिड१९) को संक्रमण र यसले पार्न सक्ने असरलाई मध्यनजर राख्दै सरकारले साउदी अरेबियाका नेपाली श्रमिकको स्वास्थ्य सुरक्षा र उनीहरूको श्रम सुरक्षाको बारेमा चासो राखेको छ । परराष्ट्रमन्त्री प्रदीपकुमार ज्ञवालीले साउदीका परराष्ट्रमन्त्री राजकुमार फैसल बिन फरहन अल साउदसँग बिहीबार टेलिफोन वार्ता गरी नेपाली श्रमिकको स्वास्थ्य र श्रम दुवैको सुरक्षाका लागि आग्रह गरेका थिए । खाडीको सबैभन्दा ठूलो मुलुक साउदी अरबमा करिब तीन लाख ५० हजार नेपाली कामदार छन् । परराष्ट्र मन्त्रालयका अनुसार ज्ञवालीले मन्त्री साउदलाई नेपाली श्रमिकहरूलाई आवश्यक पर्दा कल्याण, सामाजिक सुरक्षा र स्वास्थ्य हेरचाहको व्यवस्था मिलाउन पनि आग्रह गरे । जवाफमा मन्त्री साउदले नेपाली श्रमिक र आफ्ना मुलुकका नागरिकलाई समान रुपमा स्वास्थ्य हेरचार गरिरहेको बताए । परराष्ट्र मन्त्रालयका अनुसार साउदले नेपाली श्रमिकहरूलाई आवश्यक सुरक्षा र रोजगारीको सुरक्षा गर्ने पनि प्रतिबद्धता व्यक्त गरे ।"
गृहको निर्देशनपछि सांसद यादव क्वारेन्टाइनमा,काठमाडौं (कास) गृह मन्त्रालयले समाजवादी पार्टीका संघीय सांसद प्रदीप यादवलाई क्वारेन्टाइनमा राख्न बिहीबार जिल्ला प्रशासन कार्यालय पर्सालाई निर्देशन दिएको छ । पर्साका प्रजिअ विष्णु कार्कीले बुधबार गृहसँग यादव भारतीय क्वारेन्टाइनमा रहेका मानिस भेटेर फर्केको र उनीबारे के कारबाही गर्ने भन्नेमा राय मागेको थियो । मन्त्रालयका सहप्रवक्ता उमाकान्त अधिकारीले नीति तथा निर्देशन उल्लंघन गर्दै क्वारेन्टाइनमा गएर भेट्ने छुट कसैलाई नभएको र सांसद यादवलाई सोहीअनुसार क्वारेन्टाइनमा राख्न निर्देशन दिइएको बताए । निर्देशनपछि सांसद यादव साँझदेखि होम क्वारेन्टाइनमा बसेका छन् ।
"बिस्केट स्थगित, मत्स्येन्द्र्रनाथको पूजामात्रै","रथको कलात्मक बुट्टे काठका सामान यत्रतत्र भुइँमा छरिएका छन् । ठूला पाङ्ग्रा त्यत्तिकै ढलेका छन् । यत्रतत्र छरिएका रथको पार्टपुर्जा जोडिने कुनै छाँट देखिन्न । नित्य पूजाका लागि आउने भक्तजन प्रवेश गर्न नसक्ने गरी भक्तपुरको भैरवनाथ मन्दिरमा बाँसले बारिएको छ । मन्दिरको घण्टालाई समेत डोरीले बाँधेर छुन नमिल्ने बनाइएको छ । मन्दिर दर्शनका लागि आउने दर्शनार्थीलाई प्रहरीले परैबाट दर्शन गर्न सुझाव दिन्छन् ।बिहीबार बिहानैदेखि बिस्काः (बिस्केट) जात्राको चहलपहल बढ्ने तौमढी सुनसान प्रायः छ । जात्राको कुनै रौनक छैन । आठ दिन, नौ रातसम्म भव्य रूपमा मनाइने भक्तपुरको प्रसिद्ध बिस्काः जात्राका लागि बिहीबार पूजा त सुरु भयो । तर कोरोना भाइरस संक्रमण नियन्त्रणका लागि मुलुकमा लकडाउन जारी रहँदा भक्तपुर नगरपालिकाले ऐतिहासिक बिस्काः जात्रालाई औपचारिक पूजामा सीमित गर्ने निर्णयपछि मर्मतका लागि छुट्याएको भैरवनाथको रथको अवयव जोडिन पाएन । रथ बनाउने कालीगढ लकडाउनले घरमै थुनिए । भक्तपुर नगरपालिकाले बिस्काः जात्रामा द्योछें (देवताघर) बाट देवता ननिकाल्न सूचना प्रकाशित गरेपछि यो पटकको जात्रा स्थगित भएको हो । टोलटोलबाट निकालिने जात्रालाई सामान्य पूजा गरी सम्पन्न गर्न सूचित गरिएको नगरपालिकाले जनाएको छ ।संक्रमण फैलन नदिन भीड गर्न नहुने भएकाले योपल्ट जात्रा नगर्ने निर्णय गरेका हौं, नगरप्रमुख सुनील प्रजापतिले भने । गुठी संस्थान कार्यालय भक्तपुर प्रमुख आनन्द कर्माचार्यका अनुसार रथ नताने पनि प्रतीकात्मक रूपमा लिंगो उभ्याउने परम्पराले भने निरन्तरता पाउनेछ । चैत ३० मा भेलुखेलमा रथ पुर्याएपछि लिंगो उभ्याइने परम्परा छ भने भोलिपल्ट वैशाख १ गते पूजाआजा गरी साँझ लिंगो ढालिन्थ्यो । यो वर्ष भेलुखेलमा काठको ५५ हाते लिंगो देख्न नपाइने भए पनि परम्पराको निरन्तरतालाई कायम गर्दै लिंगोको प्रतिमूर्तिर्को स्वरूपमा सुनको लिंगो उभ्याइने कर्माचार्यले बताए । इतिहासमै पहिलोपल्ट बिस्काः जात्राको रथ यात्रा रोकिएको इतिहासविद्को भनाइ छ । डापुरुषोत्तमलोचन श्रेष्ठका अनुसार जात्राका क्रममा धेरै वर्षअघि रथ बिग्रिएर रथ यात्रा रोकिएको भए पनि मर्मत गरेर जात्रा सञ्चालन गरिएको पाइए पनि रथ नै नतानेको इतिहास थिएन । नेपाल संवत् ७४१ मा बिस्काः जात्राकै पहिलो दिन रथ तान्ने क्रममा क्वाछेंमा रथ पल्टिएर भत्किएपछि यात्रा रोकिएको थियो । त्यसपछि यो वर्षमात्रै रथ यात्रा रोकिएको उनले बताए । नजिकिँदै गरेको मध्यपुुर थिमिको बिस्काः जात्रा पनि औपचारिक पूजामै सीमित हुने भएको छ । नगरपालिकाले यो पटक जात्राअन्तर्गत सिन्दुर जात्रा र बोडेको जिब्रो छेड्ने जात्रालाई औपचारिक पूजा गरेर सम्पन्न गर्ने जनाएको छ । सबैको ज्यानको सुरक्षाका लागि यो अप्रिय निर्णय बाध्यता हो, नगरप्रमुख मदनसुन्दर श्रेष्ठले भने, संक्रमणको अवस्था टरेपछि भविष्यमा जात्रा फेरि भव्य तरिकाले गर्न सकिन्छ । लकडाउन लम्बिए पनि सहकालका देवता रातो मत्स्येन्द्र्रनाथको न्हवँ (महास्नान) भने रोकिएन । जात्रा प्रत्येक वर्ष वैशाख कृष्ण प्रतिपदामा मनाउने परम्पराअनुसार बिहीबार पाटन तबहालस्थित मत्स्येन्द्रनाथको मन्दिरबाट लगनखेलस्थित न्हवु दबु (डबली) पुर्याई महास्नान गराइएको हो । सांस्कृतिक इन्द्र, नाय्खी बाजा र हनुमानढोका दरबारस्थित सादूर्लजंग गुल्मबाट आउने गुरुजु पल्टन भने लकडाउनका कारण उपस्थित गराइएन । हरिसिद्धिबाट जात्राका लागि सातदोबाटोसम्म ल्याइने इन्द्र बाजा पनि यसपालि ल्याइएन । सर्वसाधारणको घुइँचो लाग्ने जात्रा यसपटक भएन । मत्स्येन्द्रनाथका २२ जना पुजारीहरू मात्र बसेर जात्राको विधि गरिएको छ । मत्स्येन्द्रनाथका पुजारी विनोद बज्राचार्यले अरू ठाउँको भन्दा विशेष प्रकृतिको जात्रा भएकाले रोक्न नहुने बताए । राष्ट्रप्रमुख उपस्थित भएर भोटो जात्रा नजर गर्नुपर्ने र प्रत्येक वर्ष रथमा बस्ने दुई जना पानेजु (पुजारी) को पालो फेर्नुपर्छ, उनले भने, पानेजुहरूले रथ जात्राका लागि ६ महिनाअघिदेखि बुङमतीस्थित जीवित देवी कुमारी पूजादेखि लिएर विभिन्न पर्व पूजा सञ्चालन गर्दै आइरहेकाले पनि यो रोक्न मिल्दैन । महास्नानका लागि बुधबार राति मत्स्येन्द्र्रनाथको जीवन्यास गरी कलशमा प्रतिस्थापन गरिएको थियो ।"
विदेशबाट आएका सबै स्वस्थ,"कोभिड१९ को सम्भावित संक्रमण रोक्न काठमाडौं उपत्यकाका स्थानीय तहहरूले विदेशबाट फर्किएका व्यक्तिहरूको तथ्यांक संकलन गरी निगरानी सुरु गरेका छन् । काठमाडौं महानगरपालिकामा विदेशबाट फर्किएकाको संख्या एक सय १७ पुगेको छ । महानगरपालिकाले फागुन १८ गतेपछि विदेशबाट फर्किएका मानिसको विवरण संकलन गर्न थालेको महानगरका प्रशासन विभाग प्रमुख नमराज ढकालले बताए । संकलित व्यक्तिहरूको विवरण स्वास्थ्य मन्त्रालय, जिल्ला प्रशासन कार्यालय तथा सुरक्षा निकायमा पठाएका छौं, उनले भने, अहिले स्वाब परीक्षण गर्ने तयारी गरिरहेका छौं । विदेशबाट फर्किएका र अझै भारतबाट आएका मानिसलाई अनिवार्य १४ दिनसम्म क्वारेन्टाइनमा बसाउन विवरण संकलनलाई तीव्र रुपमा अघि बढाएको महानगरपालिकाले जनाएको छ । महानगरपालिकाले २७ शय्याको क्वारेन्टाइन तयार पारेको छ । तारकेश्वर नगरपालिकामा एक सय ६ जना विदेशबाट फर्किएका छन् । नगरपालिकाले फागुन अन्तिम सातादेखि नेपाल फर्केका व्यक्तिहरूको तथ्यांक संकलन गर्दै आएको नगर प्रमुख रामेश्वर बोहराले बताए । अहिले सबैलाई सेल्फ क्वारेन्टाइनमा बस्न आग्रह गरेका छौं, उनले भने, स्वाब परीक्षण गर्न छलफल गर्दैछौं ।दक्षिणकाली नगरपालिकामा विदेशबाट फर्केका २४ जना छन् । उनीहरू सबै आएको १४ दिन नाघिसकेकाले सुरक्षित अनुभूति गरेको नगर प्रमुख मोहन बस्नेतले बताए । उनीहरूमा कुनै लक्षण देखिएको छैन, उनले बताए । उनीहरूको स्वाब परीक्षण भने गरिएको छैन । केही लक्षण देखिए सम्पर्क गर्न भनिएको छ । नगरपालिकाले चाल्नाखेल इलाका अस्पतालमा ५ शय्याको क्वारेन्टाइन तयार गरेको छ । कागेश्वरी मनोहरा नगरपालिकामा विदेशबाट फर्किएका ५६ जना छन् । उनीहरूमा अहिलेसम्म कोभिड१९ को लक्षण नदेखिएको नगर प्रमुख कृष्णबहादुर थापाले बताए । उनीहरूको स्वाब परीक्षण गर्ने तयारी गरिरहेका छौं, उनले भने । नगरपालिकाले ६० शय्याको क्वारेन्टाइन र ५ शय्याको आइसोलेसन कक्ष तयार गरेको छ । चार वटा एम्बुलेन्स तयारी अवस्थामा राखिएको छ । गोकर्णेश्वर नगरपालिकामा विदेशबाट फर्किनेहरूको संख्या ४३ छन् । नगर प्रमुख सन्तोष चालिसेका अनुसार सबै जना सेल्फ क्वारेन्टाइनमा छन् । अहिलेसम्म कुनै लक्षण देखिएको छैन, उनले भने, चिकित्सक, जनप्रतिनिधि र सुरक्षाकर्मीको टोलीले फोनबाटै उनीहरूको स्वास्थ्य अवस्थाबारे सोधखोज गरिरहेको छ । नगरपालिकाका प्रमुख प्रशासकीय अधिकृत अग्निप्रसाद अधिकारीले नगरवासीको स्वास्थ्य अवस्था पनि बुझिरहेको बताए । नगरभित्रका २० हजार घरमा फोनबाटै सोधखोज गर्दै आएका छौं, उनले भने । नगरपालिकाले जोरपाटी चोकमै स्थापना हुन लागेको अस्पतालसँग समन्वय गरेर भेन्टिलेटरसहित ६ शय्या र आईसीयूसहितको ५ शय्याको आइसोलेसन कक्ष, नेपाल मेडिकल कलेजमा ७ शय्या र शंखरापुर अस्पतालमा ५ शय्याको आइसोलेसन कक्ष तयार गरेको छ । कोभिड१९ सम्बन्धी उपचार खर्च नगरपालिकाले नै बेहोर्ने भएको छ । कीर्तिपुर नगरपालिकामा हालै ५२ जना विदेशबाट आइपुगेका छन् । नगरपालिकाले उनीहरूलाई सेल्फ क्वारेन्टाइनमा बस्न भनेको छ । उनीहरूको अवस्था नगरपालिकाले फोनमार्फत दिनहुँ बुझिरहेको र सातामा एकचोटि चिकित्सकको टोलीले घरमै गएर परीक्षण गरिरहेको नगरपालिकाका स्वास्थ्य संयोजक सन्तमान मानन्धरले बताए । बूढानीलकण्ठ नगरपालिकामा फागुन अन्तिम सातायता विदेशबाट आएकाहरू ८९ जना छन् । नगरपालिकाले दिनहुँ फोन गरेर उनीहरूको स्वास्थ्य अवस्थाबारे जानकारी लिँदै आएको नगर प्रमुख उद्धवप्रसाद खरेलले बताए । सातामा एकचोटि चिकित्सक टोलीले नै पनि उनीहरूको परीक्षण गरिरहेको उनले जानकारी दिए । चन्द्रागिरि नगरपालिकामा फागुन अन्तिम सातादेखि विदेशबाट फर्किएका मानिसको संख्या एक सय ७१ छ । नगरपालिकाले सशस्त्र प्रहरी बलको बलम्बु अस्पतालसँगको सहकार्यमा कोभिड१९ भएनभएको परीक्षण गर्न एक सय ५६ जनाको स्वाब संकलन गरिसकेको छ । नगरपालिकाका जनस्वास्थ्य प्रवर्द्धन उपशाखा सहसंयोजक जगदिश्वरी अवस्थीले बाँकीको केही दिनपछि स्वाब संकलन गर्ने बताए । विदेशबाट फर्किएकाहरूलाई नगरपालिकाले थर्मोमिटर दिएको छ, उनले भने, स्वास्थ्यकर्मीहरूले उनीहरूको अवस्थाबारे जानकारी दिनहुँ नगरपालिकालाई दिनुपर्छ । नगरपालिकाले नगर अस्पतालमा १५ शय्याको क्वारेन्टाइन तयार गरेको छ । टोखा नगरपालिकामा फागुन अन्तिम सातायता ४१ जना विदेशबाट फर्किएका छन् । नगरपालिकाका स्वास्थ्य शाखा प्रमुख रणलाल कुलालले विदेशबाट फर्किएकाहरूप्रति वरपरका मानिसले शंकाको दृष्टिले हेर्दा समस्या भएको बताए । विदेशबाट फर्किएका ६ जनालाई वरपरका मानिस र घरबेटीले कोठाबाट निकालेका थिए, उनले भने, हामीले उनीहरूलाई क्वारेन्टाइनमा ल्याएर राख्यौं तर उनीहरू भागे । विदेशबाट फर्किएकाहरूको स्वास्थ्यकर्मी र जनप्रतिनिधिहरूले फोनमार्फत नै जानकारी लिइरहेको उनले बताए । नगरपालिकाले ३८ शय्याको क्वारेन्टाइन र ५ शय्याको सामान्य आइसोलेसन कक्ष तयार गरेको छ । शंखरापुर नगरपालिकामा विदेशबाट फर्किएका १८ जना छन् । नगर प्रमुख सुवर्ण श्रेष्ठका अनुसार उनीहरू चैत ४ गतेअघि आएका हुन् । उनीहरूमा हालसम्म कुनै लक्षण देखिएको छैन । भारतबाट फर्केको एक महिना पुगिसकेका एक जनालाई सामान्य ज्वरो आएपछि सोमबार चिकित्सकसहितको टोलीले परीक्षण गरेर क्वारेन्टाइनमा राखिएको छ । नगरपालिकाले २३ शय्याको क्वारेन्टाइन तयार गरिसकेको छ भने ३ सय शय्याको क्वारेन्टाइनका लागि ठाउँ तयार गरिएको छ । सुष्मा मेमोरियल र पिपुल्स केयर अस्पतालमा २२ शय्याको आइसोलेसन कक्ष तयार गरिएको छ । नागार्जुन नगरपालिकामा हालै विदेशबाट फर्किएका १ सय ४ जना छन् । त्यसमध्ये २० जनाले आफ्नो पहिचान सार्वजनिक गर्न नमानेको तर नगरपालिकाको सम्पर्कमा रहेको नगर प्रमुख मोहनबहादुर बस्नेतले बताए । ८४ जनामध्ये ४० जनाको स्वाब परीक्षण गरिसकेको र नतिजा नेगेटिभ आएको उनले जानकारी दिए । बाँकीको स्वाब टेस्ट गर्ने तयारीमा छौं, उनले भने । विदेशबाट फर्किएकाहरूमा अहिलेसम्म कुनै लक्षण नदेखिएको तर स्वास्थ्यकर्मीहरूले निगरानी गरिरहेको उनले बताए । नगरपालिकाले ३० शय्याको क्वारेन्टाइन र ९ शय्याको आइसोलेसन कक्ष तयार गरेको छ । घरघरमा गएर परीक्षण भक्तपुरको चार वटा स्थानीय तहले पनि आफ्ना नगरमा विदेशबाट आएकालाई निगरानी गरेको जनाएको छ । मध्यपुर थिमि नगरपालिकामा ७५, भक्तपुर नगरपालिकामा ३४, सूर्यविनायकमा ४९, चाँगुनारायणमा ३४ जना विदेशबाट हालै आएको पाइएको छ । मध्यपुरले विदेशबाट फर्केकाको घरघरमै गएर स्वास्थ्य परीक्षण गरिरहेको मेयर मदनसुन्दर श्रेष्ठले बताए । उनीहरू होम क्वारेन्टाइनमा छन् । हामीले दुई पटक घरमै परीक्षण गर्यौं, उनले भने, तेस्रो पटकचाहिँ उनीहरूको स्वाब नै परीक्षण गरिरहेका छौं ।ललितपुरमा स्वास्थ्य सामान्यललितपुर महानगरपालिका, गोदावरी र महालक्ष्मी नगरपालिकामा हालसम्म सम्पर्कमा आएका विदेशबाट फर्कने २ सय ७० जना छन् । तिनीहरू सबैमा कोभिड१९ संक्रमण नदेखिएको तीनै नगरपालिकाले जनाएका छन् । ललितपुर महानगरका अनुसार हालसम्म विदेशबाट आएका ६२ जना महिला र ७६ जना पुरुष गरेर एक सय ३८ जना सम्पर्कमा आएका छन् । उनीहरू अमेरिका, मलेसिया, कतार, दुबई, चीन, इटाली, फ्रान्स, भारतलगायत देशबाट आएको महानगरका मेयर चिरीबाबु महर्जनले जानकारी दिए । उनले सबै जनालाई होम क्वारेन्टाइनमा राखिएको बताए । गोदावरीमा भने ७४ जना सम्पर्कमा आएका छन् । मेयर गजेन्द्र महर्जनले ३५ जनालाई टेकु र १९ जनालाई बज्रबाराही चापागाउँ नगर अस्पतालमा चाँज गराएकामा सबैको नेगेटिभ रिपोर्ट आएको बताए । बाँकी सबै होम क्वारेन्टाइनमा बसेका छन्, उनले भने । महालक्ष्मी नगरपालिकामा भने विदेशबाट आउने ५८ जना सम्पर्कका आएका छन् । स्थानीय अस्पतालमा जाँच गराउँदा तिनीहरूको स्वास्थ्यस्थित सामान्य रहेको नगरले जनाएको छ । नगरका प्रमुख प्रशासकीय अधिकृत पुरुषोत्तम सापकोटाका अनुसार विदेशबाट आउनेहरूको निगरानी स्थानीय स्वास्थ्यकर्मीले गरिरहेका छन् ।"
१२ डीआईजी दरबन्दी कटौती,"काठमाडौं (कास) नेपाल प्रहरीमा पद खाली भएको दुई महिनासम्म बढुवा रोकेर डीआईजीका १२ दरबन्दी कटौती गरिएको छ । डीआईजीका २२ दरबन्दी गत माघ २९ देखि खाली रहेकामा सरकारले २ महिनापछि १२ वटा कटौती गरेको हो । स्वास्थ्य र इन्जिनियरसहित डीआईजीको संख्या प्रहरीमा ३४ रहेकामा साधारण (प्रशासन) तर्फ २६ थियो । मन्त्रिपरिषद् बैठकमा सोमबार संख्या घटाउने प्रस्ताव प्रधानमन्त्री केपी शर्मा ओलीले नै गरेका थिए । त्यसमा गृहमन्त्री रामबहादुर थापाले असन्तुष्टि जनाएका थिए । गृह मन्त्री थापाले २६ बाट घटाएर १९ कायम गर्ने गरी मन्त्रिपरिषद्मा प्रस्ताव पेस गरेका थिए । पछि संगठन तथा व्यवस्थापन (ओएन्डएम) सर्वेक्षण भएबमोजिम हाललाई प्रहरीमा डीआईजीको संख्या १४ जना कायम गर्ने, मन्त्रिपरिषद्को निर्णयमा भनिएको छ । मन्त्रिपरिषद्को निर्णय मन्त्रालयमा आइसकेको गृह स्रोतले जनाएको छ । अब रिक्त दरबन्दीमा बढुवा सिफारिस अघि बढ्छ, स्रोतले भन्यो । प्रहरीमा हाल चार जना मात्रै डीआईजी छन् । त्यसैले रिक्तमध्ये अब १० वटामा मात्रै बढुवा हुनेछ । माघ २८ गते एकैपटक २२ जना डीआईजीले अवकाश पाएका थिए । प्रहरी महानिरीक्षक ठाकुरप्रसाद ज्ञवाली डीआईजी संख्या कटौती गर्न नहुने पक्षमा थिए । अब डीआईजीको दरबन्दी ७ वटा प्रदेश प्रहरी, महानगरीय प्रहरी कार्यालय, केन्द्रीय अनुसन्धान ब्युरो, लागूऔषध नियन्त्रण ब्युरो, प्रशासन तथा मानवस्रोत र अपराध तथा कार्य विभाग तथा प्रहरी प्रशिक्षण प्रतिष्ठानमा ११ वटा हुने गरी व्यवस्थापन प्रक्रिया अघि बढाइएको गृह मन्त्रालय स्रोतले जनाएको छ । ५५ हजार जनशक्ति प्रदेश प्रहरीमा पठाएर बाँकी रहेको जनशक्तिका लागि धेरै डीआईजी नचाहिने तर्क गृहले गरेको थियो । प्रहरीमा करिब ८० हजार जनशक्तिको दरबन्दी छ । तर ६७ हजार ७ सय ६३ जना मात्रै कार्यरत रहेको पछिल्लो ओएन्डएम सर्वेक्षणमा खुलेको छ ।"
कोरोना कोषमा ३० लाख,"विराटनगर (कास) नोबेल मेडिकल कलेजका सञ्चालक सुनील शर्माले मोरङका तीन वटा नगरपालिकाको कोरोना भाइरस विपद् कोषमा बिहीबार ३० लाख ३६ हजार रुपैयाँ सहयोग गरेका छन् । बेलबारी नगरपालिकालाई ११ लाख ७५ हजार, पथरी शनिश्चरे नगरपालिकालाई ९ लाख ८६ हजार र सुन्दर हरैंचा नगरपालिकालाई ८ लाख ७५ हजार रुपैयाँ हस्तान्तरण गरेका हुन् । उनले बेलबारीका प्रमुख ज्ञानेन्द्र सुवेदी, पथरी शनिश्चरेका प्रमुख दिलीप राई र सुन्दर हरैंचा नगर प्रमुख शिव ढकाललाई रकमको चेक हस्तान्तरण गरेका हुन् । त्यसैगरी शर्माले कानेपोखरी गाउँपालिकाको विपद् कोषमा पनि ५ लाख रुपैयाँ दिने घोषणा गरे पनि उक्त गाउँपालिका प्रमुख ताराबहादुर काफ्लेले बहिष्कार गरेका थिए ।"
कांग्रेस सांसदले १५ दिनको तलब दिने,"काठमाडौं (कास) कांग्रेस सांसदहरूले आफ्नो १५ दिनको पारिश्रमिक कोरोना भाइरस संक्रमण रोकथाम, नियन्त्रण उपचार कोष मा दिने भएका छन् । कांग्रेस संसदीय दलद्वारा जारी विज्ञप्तिअनुसार संघीय संसद्मा प्रतिनिधित्व गर्ने सांसदहरूको १५ दिनको तलब कट्टा गरी कोषमा जम्मा गराउन संसद् सचिवालयलाई पत्राचार गरेको छ । दलले सचिवालयलाई तत्काल तलब कट्टा गराएर कोषमा जम्मा गराइदिन आग्रह गरेको छ ।"
"पद मानार्थ, काम अनर्थ","मुलुकमा रहेका चार दर्जनभन्दा बढी अवैतनिक महावाणिज्यदूत र अवैतनिक दूतहरूको काम, कर्तव्य र अधिकारबारे लामो समयदेखि बहस चलिरहेका बेला कहीँकतै नतोकिएको कूटनीतिक उन्मुक्ति को बाटो रोजेर एक जना दूतले हाकाहाकी गरेको कालोबजारीका कारण परराष्ट्र मन्त्रालयले हठात एउटा अर्थपूर्ण निर्णय बाहिर ल्याएको छ । निर्णयमा अवैतनिक दूतहरूले प्रयोग गर्दै आएको कूटनीतिक ओहोदामिल्दो गाडीको नीलो प्लेट नम्बर र सम्बद्ध मुलुकको झन्डा फहराउन दिने सहुलियतलाई तत्काल निलम्बन गरिने भएको छ । कहिले भियना कन्भेन्सन त कहिले अन्य सन्धिसम्झौताको हवाला दिएर नचाहिँदो सुविधाको हकदाबी गरिरहने अवैतनिक दूतहरूको पद कायमै रहे पनि यसअघि सम्बद्ध दूतहरूकै आग्रहमा दिइएको झन्डा र नीलो प्लेट नम्बरको मान्यता एवम् सुविधा भने फिर्ता गरिएको हो ।अन्तर्राष्ट्रिय प्रचलनमा संसारैभरि विभिन्न मुलुकले एकअर्का देशमा अवैतनिक दूत राख्ने व्यवस्था भए पनि नेपालका हकमा भने सत्ताशक्ति र व्यापारिक प्रतिष्ठाको आडभरोसा देखाएर अधिकांश दूतले नचाहिँदा सेवासुविधा खोज्दै आएका थिए । मुलुकमा प्रजातन्त्रको अभ्युदयपछि आएको स्वतन्त्रता र खुलापनको नाममा अन्य कतिपय क्षेत्रमा झैं प्रभावपहुँचका आधारमा पदीय दुरुपयोग गर्न मिल्ने क्षेत्रका रूपमा यो मानार्थ पद पनि प्रचलित बनेको थियो । विशेषतः कहीँकतै कूटनीतिक भेला, सभासमारोहमा जान र कुनै मुलुकको प्रतिनिधित्व गरेको उच्च सामाजिक हैसियत देखाउन आफूलाई नीलो नम्बर प्लेट तथा सम्बद्ध मुलुकको झन्डा फहराउन दिने अनुमतिका लागि यिनै पहुँचयुक्त व्यापारीव्यवसायीले पहल गर्दै आएका थिए । नेपालमा गणतन्त्र स्थापना भएपछि तत्कालीन अन्तरिम सरकारले अन्तर्राष्ट्रिय जगत्सँग स्वभावतः बढाउन चाहेको कूटनीतिक सहचार्य र सम्बन्धको पृष्ठभूमिलाई उपयुक्त अवसर झैं ठानेर व्यापारीव्यवसायीले नम्बर, झन्डासहितको सुविधा पाउन लबिइङ गरेका थिए । मानार्थ हैसियतमा रहेका दूतका लागि बाहिरी जगत्मा प्रायः कतै नदिइएको यो सुविधाकै कारण कहिले भन्सारमा सहुलियत खोज्ने गरिएको र कहिले अनधिकृत गतिविधिमा संलग्न भइरहेको सूचनाहरू बाहिर आइरहेकै हुन् । आफूले पाएको पहिचानलाई कूटनीतिक, आर्थिक र प्रशासनिक उन्मुक्ति भनेर आफूखुसी परिभाषित गरिएका कारण सरकारले यो दिइँदै आएको रिकग्निसन तत्काल खारेज गर्नुपरेको हो । गणतन्त्र स्थापनापछिको नयाँ नेपालको संरचनामा आर्थिक कूटनीतिको पाटोलाई पनि एकैसाथ अघि बढाउने भनेर सरकारले अवैतनिक दूतको स्थान तथा हैसियतलाई उचित स्थान दिएको थियो । मध्यएसियाली मुलुक किर्गिस्तानले नेपालका लागि तोकेको अवैतनिक दूत सुलभ अग्रवालको जिम्मेवारीमा द्विदेशीय आर्थिक कूटनीति प्रवर्द्धन गर्ने, किर्गिस्तानबाट आउने पर्यटकलाई आवागमन सहजीकरण अथवा असहज अवस्था आएमा उद्धार समन्वय गर्नेजस्ता काम मात्रै तोकिएका थिए । नीलो प्लेटसहितको गाडी र झन्डाको अधिकार पनि काठमाडौं उपत्यकाभित्र मात्रै सीमित थियो । तर, कोरोना सन्त्रासको यति जटिल मानवीय संकट बेहोरिरहेका बेला दूत अग्रवालले जेजसरी थर्मल गन (ज्वरो नाप्ने यन्त्र) को कालोबजारी गरेर राज्य संयन्त्रलाई झुक्याउने प्रयत्न गरे, त्यसको भागीदार उनी मात्रै होइन, यही पद र हैसियतमा रहेका अरू सबै जना परेको देखिन्छ । यसो भन्दैमा सबै अवैतनिक दूतहरूलाई एउटै डालोमा राखेर नकारात्मक भावबाट हेर्न मिल्दैन । केही व्यापारी घरानाका प्रबुद्ध दूतहरूले विभिन्न देशसँगको आर्थिककूटनीतिक सम्बन्ध बढाउन, राष्ट्रिय दिवसहरू मनाउन, द्विपक्षीय आवागमन विस्तार गर्न र जनस्तरीय सम्बन्ध गाँस्न महत्त्वपूर्ण भूमिका निर्वाह गरेका छन् । तर यो जिम्मेवारीको दुरुपयोग गर्नेहरूले अवैतनिक दूत पदलाई नै बदनाम गर्न खोजेका छन् । यो पृष्ठभूमिमा नियमन र व्यवस्थापनका दृष्टिले नचाहिँदो उन्मुक्ति तथा प्राथमिकता चाहिरहेका कतिपय अवैतनिक दूतहरूलाई नियमनको घेरामा ल्याउन परराष्ट्र मन्त्रालयले अहिले गरेको निर्णय सराहनीय छ । सरकारले नेपालका लागि विभिन्न देशको प्रतिनिधित्व गरेर बसेका अवैतनिक दूतहरूको हकमा हालका निम्ति पद मात्रै रहने, अरू सुविधा नहुने गरी गरेको निर्णय अबका दिनमा यो पद र यसको कार्यक्षेत्र पुनर्मूल्यांकनका निम्ति खुलेको अर्को बाटो पनि हो । किनभने सामान्य अर्थमा मानार्थ उपाधि भनिए पनि यसले सम्बद्ध मुलुकहरूबीचको कूटनीतिक, आर्थिक र अन्य सम्बन्धलाई निर्देशित गर्छ नै । अवैतनिक दूतको यो पदलाई सम्पूर्ण रूपमा खारेज गर्न सम्भव पनि छैन, किनभने यो अन्तर्राष्ट्रिय जगत्सँग जोडिएको सम्बन्धको सेतु पनि हो । अर्कातिर, यो अन्तर्राष्ट्रिय प्रचलनको ओहोदा पनि हो । तर, यही बेला नेपालको नाम र झन्डालाई आफ्नो व्यक्तिगत लाभ तथा पहिचानमा जोडेर अमेरिका, युरोपसहितका मुलुकहरूमा आजीवन शैलीमा बसिरहेका पर्यटन दूत तथा अवैतनिक वाणिज्यदूतहरूको कार्यक्षेत्र तथा हैसियत पनि निर्धारण गर्ने बेला भएको छ । सामान्य बुझाइ र हेराइमा अवैतनिक तथा मानार्थ भनिए पनि यस्ता पद र पहिचानमा सिंगो मुलुकको इज्जत जति जोडिएको हुन्छ, त्यति नै अन्तर्राष्ट्रिय सम्पर्क तथा सम्बन्धको आधार पनि गाँसिएको हुन्छ ।"
लोकतन्त्रको लकडाउन !,"सार्वभौम संसद् र संकटको पर्खाइपहिला राष्ट्रपतिको सन्देश आयो, सरकारी कामकारबाहीलाई अनुमोदन गर्न भनियो । प्रधानमन्त्रीले आफ्नो सन्देशमा लकडाउन पालनको आग्रहसँगै, राष्ट्रपतिको सक्रियताको प्रशंसा र उपप्रधानमन्त्रीको अध्यक्षतामा गठित समितिले गरेको ठेक्का अनियमितता र अव्यवस्थापनबारे उठेका प्रश्नलाई ढाकछोप गरे । तर, समग्र स्वास्थ्य रणनीति, आर्थिक मन्दीको सम्भावित प्रभावको लेखाजोखा, समय अन्तरालमा संकट सामना गर्ने योजनाबारे केही बोलेनन् । विपन्न, भारत आप्रवासनबाट लखेटिएका, खाद्यान्न अभावले निम्त्याउन सक्ने भोकमरी र रोजगारी व्यवस्थापनबारे उनको सन्देशमा संस्थागत कार्यक्रमको कुनै खाका थिएन । उनको सन्देश हिन्दी उखान खोदा पहाड निक्ला चुहा झैँ देखियो ।यसअघि घोषित राहत प्याकेज पर्याप्त थिएन । प्याकेजमा रकम तोकिएको छैन । यसको अर्थ समष्टिमा राहत प्याकेज व्यवस्थित योजना र आवश्यकता हेरेर तयार पारिएकै होइन । जस्तो पर्छ त्यस्तै टर्छ भन्ने तदर्थवादमा आधारित छ यो । अधिकार र ढुकुटीको साँचो संघमा केन्द्रित गरेर ल्याइएको प्याकेजमा स्थानीय र प्रदेश सरकारले के आधारमा कुन ढुकुटीबाट, कुन मितिसम्म कति बाँड्ने, अनुगमन कसले गर्ने, केही उल्लेख छैन । विभिन्न तहका सरकारले पाँच क्षेत्रमा रकम खर्चने गरी कार्यक्षेत्र तय गर्न सक्थे । पहिलो, औषधि उपचारसम्बन्धी कुल अनुमानित खर्च । दोस्रो, आप्रवासीहरूको भोजन, क्वारेन्टिन तथा आवागमन खर्च । तेस्रो, लकडाउनमा परेका न्यून आय भएका श्रमिकहरूलाई भोजन तथा आवासका लागि दिइने नगद तथा जिन्सी राहत । चौथो, समग्र कृषि तथा उद्योग क्षेत्रमा दिइने छुट वा नगद सुविधा । र, पाँचौँमा समग्र नगद अनुदान व्यवस्था । नियमन र नियन्त्रणभित्र नगाँसिएकाले सरकार जनउत्तरदायी नभएको नागरिक विश्वास चुलिँदै गएको छ । संसदीय राजनीतिक पार्टीहरू र संसद्ले यो विषम परिस्थितिमा पूरै मौनता साधेका छन् । संवैधानिक निकायहरू कान थुनेर, आँखा चिम्लेर सुतेको बहाना गर्दै छन् । आगामी दिनमा आइपर्ने अप्ठ्यारा चुनौतीबारे बहस, छलफल र वैकल्पिक सोच कसैले अघि सारेको देखिँदैन । सत्तारूढ पार्टी संस्थागत प्रणालीअनुरूप सरकारलाई जनउत्तरदायी बनाउनभन्दा प्रधानमन्त्रीको लाचार छायामा रूपान्तरित भएको अनुभूति हुन्छ ।प्रमुख प्रतिपक्षी भत्ता र भागशान्तिको आकांक्षी देखिन्छ । सार्वजनिक खरिदलगायत अन्य सारा नागरिक कर्तव्यपालन गर्ने सार्वजनिक काममा पाकिस्तानी शैलीमा सरकारले सेनालाई अघि सारिरहँदा सार्वभौम संसद् र प्रमुख प्रतिपक्ष किंकर्तव्यविमूढ देखिन्छन् । सत्तारूढ ट्रेजरी बेन्च को त के कुरा गर्नु ! अधिकांश माननीय मन्त्री बन्ने ताकमा मौनव्रतधारी आज्ञाकारी बनेका देखिन्छन् । तिनलाई एकबारको जुनीपछि फेरि अर्कोपटक धर्तीमा आउँला भन्ने विश्वास नै छैन । धार्चुला होस् वा गौरीफन्टा, गड्डाचौकी होस या झुलाघाट शेरबहादुर देउवादेखि गणेश ठगुन्नासम्म, कसैलाई पीडाले छोएको देखिँदैन । लाग्छ, कोरोना भाइरससँगै लोकतन्त्रलाई नै लकडाउन गरिएको छ । सायद यसैलाई भनिन्छ, प्रणालीगत संकट । नागरिक प्रतिनिधिहरूको यो हदसम्मको पतनको अपेक्षा कसैले गरेको थिएन ।"
बहस र संवादका लागि संसद् खुल्नुपर्यो,"कोरोना भाइरसले स्वास्थ्यकर्मीलाई जोखिममा पारेको छ । बिरामीको उपचारमा सबभन्दा अगाडि स्वास्थ्यकर्मी नै हुन्छन् । त्यस्तै सुरक्षाकर्मीको सक्रियता पनि उत्तिकै छ । केही ठाउँमा राहत सामग्री बाँडेको तस्बिरमा राजनीतिकर्मी पनि देखिन्छन् । स्वास्थ्य सामग्री खरिदमा सरकार स्वयं भ्रष्टाचारमा चुर्लुम्म भएको समाचार सार्वजनिक भयो । त्यसमा सरकारका मन्त्रीहरू पनि संलग्न रहेको समाचार हामीले पढ्यौं । भ्रष्टाचारमा संलग्न मन्त्रीहरूको बारे प्रधानमन्त्री केपी शर्मा ओलीले छानबिन गर्न आदेश दिन्छन् होला भन्ने ठानेको थिएँ । तर, देशवासीको नाममा सम्बोधन गर्दा उनले भ्रष्टाचारको विषयमा चुइँक्क बोलेनन् । अझ बेमौसमी बाजा नबजाउन जनतालाई आग्रह गरे । प्रधानमन्त्रीजस्तो जिम्मेवार पदको व्यक्तिले सञ्चारमाध्यममा आएको भ्रष्टाचारको घटनाबारे छानबिन गर्छौं । छानबिन भइसकेपछि सम्बन्धितलाई कारबाही गर्छौं पो भन्नुपर्थ्यो । प्रधानमन्त्रीले भ्रष्टाचारीलाई किन जोगाउनुपर्यो ? भन्ने प्रश्न अहिले जनप्र्रतिनिधिहरूले संसद्मा उठाउनुपर्ने हो । तर, प्रश्न उठाउने थलो संसद्भवन अहिले बन्द छ । जनप्रतिनिधिहरू राहत बाँड्ने अनि फोटो खिच्ने काममा व्यस्त छन् । यो विषम परिस्थितिलाई काम गर्ने अवसरको रूपमा जनप्रतिनिधिले लिन आवश्यक छ । कोरोनाको महामारीमा संसद्को महत्त्व झन् बढी हुन्छ । त्यसैले यो भवन खुल्नुपर्छ । घरबाटै भिडियो प्रविधिबाट संसद् चलाउन सकिन्छ । सरकारको कामलाई संसद्ले निगरानी गर्ने हो । जनताको सरोकारको विषयलाई संसद्मा उठाउने काम जनप्रतिनिधिले गर्नुपर्छ । सकिन्छ भने तलबसुविधा घटाउन आवश्यक छ । इन्द्रकुमार श्रेष्ठ, ओखलढुंगा कोरोना भाइरसका ४ संक्रमित सुदूरपश्चिम प्रदेशमा छन् । सुदूरपश्चिमका ९ वटै जिल्लामा करिब डेढ लाख मानिस नेपालभारत सीमाबाट भित्रिए । केही सीमा नाकामा क्वारेन्टिनको व्यवस्था पनि गरिएको थियो । तर मानिसहरू क्वारेन्टिनमा बस्न चाहेनन् । सयौं व्यक्ति रातारात भागेर आआफ्ना घर पुगिसकेका छन् । घर पुगेपछि ती भागेका व्यक्ति परिवारसँगै बस्छन् भन्ने खबरहरू सञ्चारमाध्यममा आएका छन् । यदि भारतबाट आउँदा कोही संक्रमित थिए भने, तिनले भाइरस घरमा मात्र नभएर गाउँमा पनि फैलाइसके भन्ने सोझो अनुमान हामी सजिलै गर्न सक्छौं । सुदूरपश्चिममा मात्र होइन सातै प्रदेशमा हजारौं नेपाली भारतबाट भित्रिएका छन् । देशका अन्य भूभागमा पनि संक्रमण फैलिएको आशंका छ । भारतमा संक्रमण फैलिएपछि ठूलो संख्यामा नेपाल फर्किएकाको उचित स्वास्थ्य जाँच र क्वारेन्टिनको व्यवस्था हुन सकेन । अहिले पनि भारतबाट भित्रिने क्रम रोकिएको छैन । यस्तो अवस्थामा बेलैमा आवश्यक सावधानी अपनाइएन भने संक्रमण विस्तार खतरनाक तरिकाले हुन्छ । समुदायमा संक्रमण फैलियो भने के हामी भाइरस नियन्त्रण गर्न सक्छौं ? भन्ने प्रश्न महत्त्वपूर्ण छ । जति क्वारेन्टिनको व्यवस्था गरियो, ती विश्व स्वास्थ्य संगठनको स्वीकृत मापदण्डबिना सञ्चालनमा आए । यस्तो हुँदा जोखिम झन् बढ्छ । हामीले मापदण्डमा ध्यान दिएनौं भने क्वारेन्टिन नै संक्रमण फैलाउने स्थान बन्छ । अहिले संघीय, प्रादेशिक र स्थानीय सरकार अनि नागरिकसमेतको समन्वयमा तुरुन्त प्रभावकारी योजना बनाएर अघि बढ्नुपर्ने बेला हो । सुदूरपश्चिम प्रदेशका विभिन्न ठाउँमा क्वारेन्टिनभित्र बसेका झन्डै २ हजार मानिसको परीक्षण भएको छैन । त्यसैले दोस्रो चरणको संक्रमण रोकथाम र नियन्त्रण गर्ने कदम सुदूरपश्चिममा तत्काल अघि बढाउनुपर्ने देखिन्छ । तर, पूर्वाधार, जनशक्ति, स्रोत र साधनको कमीले संख्यात्मक र गुणात्मक परीक्षण गर्न सकिएको छैन । अन्य प्रदेशको स्थिति पनि यस्तै छ । नेपालका सबैजसो जिल्लाबाट लाखौंको संख्यामा कामको खोजीमा जाने नेपाली भारतका विभिन्न स्थानमा बस्दै आएका छन् । त्यसकारण भारत र अन्य देशबाट आएका सबै जनालाई निगरानीमा राख्नुपर्छ । कोको आए समुदायमा भन्ने तथ्यांक स्थानीय तहले राख्नुपर्छ । र, धेरै संख्यामा परीक्षण गरिनुपर्छ । यसका लागि संघीय, प्रादेशिक र स्थानीय सरकारको प्रगाढ सम्बन्ध र समन्वय हुनैपर्छ । संक्रमण भएनभएको यकिन गर्न नेपालभारत सीमामा क्वारेन्टिनको व्यवस्था गर्ने, भाग्न नपाउने कडा सुरक्षा व्यवस्था गर्ने र शंकास्पदको परीक्षण बढाउने गर्नुपर्छ । यस्तो समयमा नागरिक समाज आत्तिनु हुन्न । सबै नागरिक चनाखो भई सावधानीका तरिका अपनाउने गर्नुपर्छ । हरेक वडामा महिला स्वास्थ्य स्वयंसेविका, स्थानीय जनप्रतिनिधि, स्वास्थ्यकर्मी र नागरिक समाजको समन्वय हुनु आवश्यक छ । अनि यो भाइरसबाट कसरी बँच्ने भन्ने छलफल समुदायमा गरिनुपर्छ । गंगाराज अर्याल, पाणिनि८, पाली, अर्घाखाँची शंकर ग्रुपका निर्देशक सुलभ अग्रवाललाई प्रहरीले पक्राउ गर्यो । ज्वरो नाप्ने थर्मल गन किन्छु भनेर प्रहरीले ग्राहकको भेषमा अग्रवाललाई झुक्याएर समातेको हो । ५ हजारमा पाइने थर्मल गन अग्रवालले १६ हजारमा बेच्ने रहेछन् । यदि सरकारी निकायहरू अलिकति चनाखो र सक्रिय हुने हो भने कालोबजारी सजिलै रोक्न सकिने रहेछ । अग्रवाललाई रंगेहात समाउने नेपाल प्रहरीलाई धन्यवाद । यस्तो कार्यले कालोबजारीमार्फत अवैध धन कमाउन खोज्ने अरू कालाव्यापारीको मनमा ढ्यांग्रो ठोकेको छ । यो घटनामा प्रहरीले थप अनुसन्धान गरी कडा कानुनी कारबाही गरेको समाचार पनि छिट्टै पढ्न पाइयोस् । रंगेहात समाएपछि अदालतमा प्रमाण जुटाउने झन्झट पनि भएन । तर, व्यापारी पक्राउ परेपछि नेताको दबाबमा छुट्छन् कि भन्ने डर हुन्छ । प्रायः व्यापारी राजनीतिक आडमा नै व्यापार गर्छन् । यदि दबाब आयो भने प्रहरीले यसबारेमा सञ्चारमाध्यमलाई जानकारी दिनुपर्छ । र, दबाब दिने नेताको अनुहार जनताले चिन्न पाउनुपर्छ । अग्रवालले चीनबाट २० हजार थर्मल गन ल्याएका रहेछन् । १६ हजारको दरले सबै बिक्री गर्दा जति पैसा हुन्छ, त्यति नै बिगो दाबी गरी सोही बराबरको दण्ड जरिवाना र कैदको व्यवस्था हुनुपर्यो । खाद्य र मेडिकल सामग्रीमा कालोबजारी बढिरहेको यो समयमा कठोर दण्डसजाय दिएको उदाहरणले केही हदसम्म कालोबजारी नियन्त्रण गर्न सकिन्छ कि ! कालीमाटीमा ३५ रुपैयाँ किलो पर्ने काउली मैले जोरपाटीमा १०० रुपैयाँमा किनें । दाल र गेडागुडीमा पनि मनपरी मूल्य बढाइएको छ । अहिले व्यापारीले हरेक मूल्यको दर आफैं कायम गर्न थालेका छन् । कृषकले मूल्य नपाउने तर बिचौलियाहरूले अथाह नाफा खाने प्रवृत्ति कम गर्न सरकारका सम्बन्धित निकाय थप सक्रिय हुनुपर्छ । गोपाल देवकोटा, जोरपाटी, काठमाडौंकोरोना भाइरस ठीक पार्ने औषधि तयार भइसकेको छैन । सामाजिक दूरी नै यसबाट बच्ने प्रमुख उपाय हो भन्ने कुरा स्वास्थ्यकर्मीले बताइरहेका छन् । हामी लकडाउनको तेस्रो हप्तामा छौं । स्वास्थ्य प्रणाली मजबुत नभएको हाम्रोजस्तो देशमा लकडाउन नै कोरोनाको औषधि भएको छ । र, आवश्यकता पनि । तर, के लकडाउनले मात्र हामीले कोरोना भाइरसबाट पार पाउन सक्छौं त ? लकडाउनले त संक्रमण रोक्न सहज हुने मात्र हो । यो समयमा कोरोनाको परीक्षणलाई तीव्र पार्नुपर्छ । लकडाउनमा गर्नुपर्ने पहिलो काम परीक्षण हो । परीक्षणको नतिजा आइसकेपछि कोरोना कुन रूपमा फैलिरहेको छ भन्ने कुराको भेउ पाइन्छ । संक्रमितलाई पहिचान गर्ने र समाजबाट छुट्याएर उपचार गर्नुपर्छ । यही प्रक्रिया विश्वका अरू देशमा पनि चलिरहेको छ । तर, हाम्रो सरकार भने कछुवा गतिमा छ । लकडाउनबाहेक सरकारले अरू के काम गरेको छ त ? स्वास्थ्य सामग्री खरिद गर्दा भएको भ्रष्टाचारले जनता निराश छन् । महामारीमा समेत भ्रष्टाचार गर्न सक्ने नेताले अरू बेला कति लुट मच्चाए होलान् । कोरोना भाइरसले नेता, हाकिम र सर्वसाधारण कोही भन्दैन, जसलाई पनि लाग्न सक्छ । आफूलाई पनि यो भाइरस लाग्छ भन्ने विचार नेतामा आउन जरुरी छ । रामकृष्ण बराल, जोरपाटी२निजी अस्पतालको लापरबाहीका कारण ३४ वर्षीय बाबुराम थापाले कोरोनाको आशंकामा ज्यान गुमाउनुपर्यो । सामान्य ज्वरो आएर अस्पताल पुग्दा पनि उनको ज्यान गयो । एपेन्डिसाइटिसले पेट दुखेर अस्पताल पुगेकी कृष्णमाया घिमिरेले अप्रेसन थिएटरमा एनथिसा दिन लाग्दा खोकिन् । खोकेकै भरमा कोरोनाको शंका लागेर अस्पतालले अन्यत्र रिफर गर्दियो । धन्न बीपी प्रतिष्ठानले छिटो अप्रेसन गरेर ज्यान बचायो । बिरामीलाई अप्रेसन थिएटरमा सबै चेक गरेर नै लगिन्छ होला । चेक गर्दा रिपोर्ट राम्रो नआए अप्रेसनका लागि तयार परिन्न । अप्रेसन थिएटर लगिसकेपछि पनि अप्रेसन नगर्ने चिकित्सकलाई हदैसम्म कारबाही होस् । एउटा व्यक्तिले सारा अस्पताल क्षेत्रलाई नै बदनाम गरेको छ । उपचार नगर्ने निजी अस्पतालहरूको तथ्यांक सरकारले निकाल्न आवश्यक छ । र, त्यसैअनुसार कारबाही गरिनुपर्छ । निजी अस्पताल पैसा कमाउने उद्देश्यले मात्र खोलिएको रहेछ भन्ने प्रस्ट भइसक्यो । र, लापरबाही गर्ने अस्पतालहरूलाई पूर्ण रूपमा बन्द गर्नुपर्छ । संकटको बेला काम नलाग्ने यस्ता अस्पताल के काम ? निजी अस्पताल राष्ट्रियकरण गर्ने सुनौलो अवसर पनि हो यो । पुरुषोत्तम घिमिरे, जोरपाटी, काठमाडौँ"
इमानदार घरबन्दीको बकपत्र,"सरकार समाचार बनेर नागरिकका घरघर पुगेको छ । नागरिकमस्तिष्कमा महामारीको भयसँगै सरकारका खबर धेरै छन् । खबरमा कोरोना महामारीको सामना गर्ने तयारी न्यून छ, अनियमितताका फेहरिस्त ज्यादा छन् । एउटा अनियमितताको कथा पढिनसक्दै, अर्को उस्तै अत्त्याउने कहानी आउँछ । यी भ्रष्टाचारका कुनै पनि समाचार खण्डन भएका छैनन्, गलत प्रमाणित गरिएका छैनन् । करोडौं नागरिकका श्रमले सृजना गरेको राष्ट्रिय ढुकुटीको चरम दुरुपयोग भइरहेका तथ्य लाई चुनौती दिने विश्वसनीय तर्क र प्रमाण पेस गरिएका छैनन् । भ्रष्टाचारका घटनाले पार्ने आघातको हिसाब गर्ने सर्वेक्षण कहिले हुन्छ ? निमुखा र दैनिक ज्यालादारीमा काम गर्ने मजदुरका दुःख सुविधाजनक घरमा बन्दी हुनेका लागि कल्पनातीत छन् । ललितपुरदेखि सुनसरीसम्म पैदल हिँडेको कल्पना गर्न हम्मे पर्छ । घरबन्दीले निर्धारण गरेका सीमितताबीच सम्पर्क भएका निम्न मध्यमवर्गीय नागरिकका कथा पनि महत्त्वका छन् । हठात् आइलागेको फुर्सदमा उनीहरूले सबैभन्दा उपभोग गरिरहेको वस्तु सम्भवतः समाचार नै होला । अन्यत्र कोरोनाअसर भोग्ने मान्छेका गन्ती छन्, यता कमिसनकाण्डका सूची । नेतृत्वका लहडी बोली र व्यवहारका किस्सा थपिएकै छन् । यी सबै थरी गन्तीले भय, आक्रोश, अलमल एवं अनिश्चयका चिन्ता बढाएका छन् । मेचीनगरको सामुदायिक विद्यालयमा अध्यापन गर्ने एक शिक्षकको अनुभव यहाँ सान्दर्भिक हुन्छ । महाव्याधि फैलने शंका भएपछि विद्यालय बिदा गरियो, बन्दको घोषणा भएको अघिल्लो दिन विद्यालयमा दुई दर्जन कम्प्युटर आइपुगे । साथमा, ब्याट्रीलगायत अन्य जडानका सामान पनि थिए । मुलुकभरिका ९३० सामुदायिक विद्यालयमा कम्प्युटर प्रयोगशाला बनाउने सरकारी निर्णय कार्यान्वयन गर्दै ती सामान आइपुगेका हुन् । बन्दका कारण कम्प्युटर जडान गरेर प्रयोगशाला बन्न पाएन । घरबन्दीमा रहेका ती शिक्षकले हालसालै चर्चित भएको ओम्नी ग्रुप सम्मिलित भ्रष्टाचार काण्डका समाचार पढे । आफ्नो विद्यालयमा आइपुगेका कम्प्युटर आखिर अर्बौंको भ्रष्टाचारका दसी रहेछन् भन्ने उनले अखबार पढेर थाहा पाए । सञ्चार मन्त्रालयमा बुनिएको कमिसनको तानाबानाले आफ्नो विद्यालयमा समेत सोझो असर परेको थाहा पाउँदा उनलाई उदेक लाग्यो । गत वर्ष पुसमा नेपाल दूर सञ्चार प्राधिकरणले सूचना प्रकाशन गरेर सामुदायिक विद्यालयहरूलाई सूचना प्रविधि प्रयोगशाला निर्माणका लागि प्रस्ताव पेस गर्न आह्वान गर्यो । प्रयोगशाला सञ्चालनका लागि पूर्वाधार भएका प्रायः विद्यालयले प्रस्ताव पेस गरे । विद्यालय छनोटमा नगरपालिकाका साथै सो क्षेत्रका निर्वाचित संघीय संसद् सदस्यको पनि सिफारिस आवश्यक थियो । छनोटको सो प्रक्रियाले दलीय प्रभाव अत्यावश्यक बनायो । अर्थात्, छनोटका वस्तुगत मापदण्ड गौण भए, दलीय प्रभाव मुख्य बन्यो । विद्यालय सञ्चालक समितिका अध्यक्ष, प्रधानाध्यापक र सांसदको दलीय संलग्नता एकै भएका विद्यालयहरू छनोटमा परे । मेचीनगरमा प्रविधि प्रयोगशालाका लागि छनोट भएका विद्यालयहरूबीच खुला प्रतिस्पर्धा हुन्थ्यो भने, पूर्वाधार एवं आवश्यकताका कसीमा अहिलेका भन्दा अन्य दुई विद्यालयले पाउने सम्भावना बलियो थियो । दलीय दबाब झेल्न नसकेका सांसदले चाहेर पनि अरू विद्यालयलाई सिफारिस गर्न सकेनन् । दलीय प्रभावको कथा त्यहाँ टुंगिँदैन । पहिले छनोट गरिएका विद्यालयमा सन्तुष्ट नभएपछि सत्ताधारी दलको इसारामा अन्तिम अवस्थामा विद्यालयको सूची हेरफेर गरिएको शिक्षाबारे रिपोर्टिङ गर्ने विश्वसनीय पत्रकार बताउँछन् । छनोटमा दलीय प्रभाव बलियो बनाउनकै लागि शिक्षा मन्त्रालयमा कर्मचारी सरुवा भएको तथ्य पनि फेला परेको छ । अर्थात्, दलीय चलखेलका अनेक पत्र छिचोलेर प्रविधि प्रयोगशालाको कार्यक्रम तय गरियो ।बजारभाउभन्दा धेरै महँगोमा खरिद गरिएका २३ हजारमध्ये २४ थान कम्प्युटर राखेर प्रविधि प्रयोगशाला बनाउन हतार गर्नुपर्ने कारण नभएको ती शिक्षकको बुझाइ छ । कम्प्युटर कक्षा ९ र १० मा ऐच्छिक दोस्रो पत्रमा मात्र लिन सकिने विषयका रूपमा छ । अत्यधिक विद्यार्थीले दोस्रो पत्रमा लेखा, शिक्षाजस्ता विषय छनोट गर्छन् । त्यसले गर्दा पनि कम्प्युटर सामुदायिक विद्यालयमा रोजाइको विषय बनिसकेको छैन । अन्य कामका लागि प्रविधि प्रयोगशालाको उपयोग हुन सक्छ । तर, त्यसरी काम लिन सक्ने गरी कम्प्युटरको उपयोग गर्ने जनशक्ति विद्यालयमा छैन । आज बाँडिएका कम्प्युटर र हतारमा बनाइएका प्रयोगशाला केही वर्षपछि बेहाल अवस्थामा भेटिन सक्छन् । त्यस बेला माकुराको जालोमा प्रयोगशाला मात्र होइन, अनियमिततामा संलग्नको अनुहार पनि पुरिएको हुनेछ । भ्रष्टाचारमा मुछिएको खबरपछि प्रविधि प्रयोगशाला स्थापना र सञ्चालनको काम उत्साहप्रद नहुने ती शिक्षक बताउँछन् । समाचारमा पहुँच भएका विद्यार्थीले प्रयोगशालामा प्रवेश गर्दैगर्दा भ्रष्टाचारकै कथा सम्झने भए । विद्यालयको पूर्वाधारलाई आफ्नै सम्झेर जतनले चलाउनुपर्ने शिक्षक र विद्यार्थीमा सो प्रयोगशाला र त्यहाँ राखिएका उपकरणप्रति अपनत्व जगाउन हम्मे पर्ने भयो । आफ्ना नाममा गरिएका अर्बौंका भ्रष्टाचार देखेपछि बरु यो प्रयोगशाला नभएकै ठीकजस्तो अनुभूति हुने भयो । अनियमितता संगठित छ, त्यो स्थायी प्रकृतिको छ । हामीजस्ता शिक्षकले आफ्नो पारिश्रमिकबाट वार्षिक रूपमा बुझाउने बीस हजारभन्दा बढी रकम पनि यसरी दुरुपयोग भएको देख्दा दिक्दार र निःशब्द हुन्छु । छनोटमा परेका मेचीनगरका दुईमध्ये एक विद्यालयमा विद्यार्थीसंख्या दिनप्रतिदिन घट्दो छ भने कम्प्युटर चलाउने सीप भएको जनशक्ति पनि छैन । कम्प्युटर विषय अध्यापन गराउने शिक्षकको त खडेरी नै छ । शिक्षक भन्छन्, सबै तथ्यलाई एक ठाउँ राखेर केलायो भने दृश्य स्पष्ट हुन्छ । विद्यार्थीको सिकाइलाई सहयोग गर्न यो काम भएको होइन । प्रयोगशाला बनाउने निर्णय मूलतः केही मान्छेका लागि अवैध दाम कमाउन गरिएको रहेछ । कोरोना महामारीकै बीच यस्ता दिक्कलाग्दा दृश्य देख्नुपर्दा सिंगो समाजको भविष्य बढ्ता अन्योलग्रस्त लाग्न थालेको छ उनलाई । नयाँ पुस्ताले अर्को आन्दोलनको तयारी गर्नुपर्ने हुन सक्छ । तर, आन्दोलनबाट आउने वैकल्पिक नेतृत्व वा व्यवस्थाबारे अन्योल भएकाले सबै चुप लागेका होलान् । महामारीको प्रभाव बिस्तारै कम होला, शिक्षा र स्वास्थ्यजस्ता क्षेत्रमा संस्थागत भएका भ्रष्टाचार कम हुने संकेत देखिँदैन । नेपाली समाजको चरम दलीयकरणको मौलो भ्रष्टाचार हो । कुनै पनि क्षेत्रमा इमानदारीपूर्वक काम गर्नेले दलीयकरणको विद्रूपता देखेको र भोगेको हुन्छ । महामारीपछि त्यो ज्यादा विद्रूप हुने सम्भावना छ । इमानदार शिक्षक होऊन् वा स्वास्थ्यकर्मी, तिनका दुःख र अवसाद घट्नेछैनन् । यस लेखका शिक्षक पात्रले भनेझैँ राजनीतिक विकल्पको रिक्तता छ, जसका कारण मुस्किलले जोहो गरेको श्रम गर्ने जाँगर हराउन थाल्छ । विपत्का बेला पढ्नुपरेका समाचारले जाँगर मार्ने क्रम द्रुत बनाएका छन् । साबिक अवस्थामा भ्रष्टाचारको सिलसिला अकण्टक चल्छ । विपत्मा त्यो क्रम द्रुत हुन्छ, आयतन पनि ह्वात्तै बढ्छ । बहुसंख्यकले बेहोरेको आघातलाई अवसरमा परिणत गर्न जान्ने अल्पसंख्यकले विपत्मा सुरु गरेको दोहनको चक्र विपत् सकिएको धेरै पछिसम्म सुचारु रहन्छ । यसका साथै, राज्य बलियो बनाउने नाममा अवलम्बन गरिने नीति, नियम र ऐनहरूले तिनै मुठीभरको स्वार्थसिद्ध गर्छन् । स्वास्थ्य सामग्री र उपकरण आयात गर्दा देखिएका हालसालैका अनियमितता त्यही अवसरवादका पछिल्ला उदाहरण हुन् । सूचना नचुहिएका कति धन्दा सुचारु होलान्, अनुमान गर्न गाह्रो छ । विपत्मा र विपत्पछि आम मानिसका समस्या थपिँदै जान्छन्, उनीहरू असहाय र निरीह पनि बन्छन् । त्यसमाथि संकटको उपयोग गर्दै लागू गरिने ऐन र नियमले उनीहरूलाई थप कमजोर बनाउँछन् । तुर्केली लेखक एजे टेमलकुरनले भनेजस्तो घरबन्दी सबैको हितमा भए पनि यो बाध्यकारी अवस्थाले फासीवादको चरित्रलाई मजबुत बनाउने सम्भावना धेरै छ । तर, निम्न मध्यमवर्गीय फुर्सदीका लागि यो विद्यमान समस्याबारे सोच्ने, समाधानका विकल्पबारे चिन्तन गर्ने र नयाँ संघर्षका निम्ति ऊर्जा सञ्चय गर्ने बेला पनि हो ।"
एउटा भाइरस र सामाजिकता,"बिथोलिएको संस्कृति र मानवता कोरानाले यतिखेर सबभन्दा बढी प्रभाव मानव जीवनको सामाजिकसांस्कृतिक पक्षमाथि पारेको छ । विश्व स्वास्थ्य संगठनले समाज र मानवमानवबीचको भौतिक दूरी बनाउन आह्वान गरेपछि अहिले विश्वभरि नै यसको अभ्यास भइरहेको छ । जुन मुलुकले सामाजिकभौतिक दूरीलाई व्यवहारमा जति सफलतापूर्वक लागू गरेको छ, त्यहाँ त्यति नै कम कोरोनाको जोखिम खेप्नुपरेको छ । तर सामाजिक दूरीको सबभन्दा डरलाग्दो पक्ष अहिले के देखिएको छ भने, यसले मानवमानव सम्बन्ध नै बिथोलिन पुगेको छ । सुखदुःख बाँड्न मानिसलाई समाज चाहिन्छ । मानवीय संस्कार, रहनसहन र सिकाइमा समाजको ठूलो योगदान हुन्छ । जिउँदाको जन्ती र मर्दाको मलामी यत्तिकै भनिएको हैन । यसको सबभन्दा ठूलो उदाहरण २०७२ मा गएको भूकम्पमा देख्यौँ । उचनीच, जातभातको सबै विभेद मेटिएको थियो त्यति बेला । ठूलठूला महल र झुपडीमा बस्नेहरू एउटै टेन्टभित्र बसेका थिए, खानेकुरा बाँडेर खाएका थिए । तिनले सुखदुःख सेयर गरेको देख्दा लागेको थियो गजबको छ यो प्रकृतिको लीला, जसले धनी र गरिबबीचको सीमा मेटाइदिएको छ । तर अहिले कोरोना भाइरस विचित्र रूप लिएर आएको छ । अन्य महामारीभन्दा तीव्र गतिले फैलिने यसबाट बच्न समाजबाट पृथक् रहनुपर्ने, भीडभाड र जमघटबाट टाढिनुपर्ने अवस्था आएको छ । यतिसम्म कि, नातेदार, कुटुम्ब र छिमेकबाट समेत अलग भएर बस्न मानव जाति यतिखेर विवश छ । स्थिति यस्तो भयावह र त्रासद बन्दै गएको छ, कोही मर्दापर्दा आर्यघाट जानसम्म मान्छे हच्किने अवस्था छ । कोरोना संक्रमितप्रति मानवता र सहानुभूति जगाउनभन्दा घृणा र गालीगलौज बर्साउन यही समाजको एक तप्का उद्यत छ । अस्पतालहरूमा साधारण रोगका बिरामी आए पनि डाक्टरहरू हच्केर बिदामा बस्ने र बिरामीहरूलाई फिर्ता पठाउनेसम्मको अमानवीय व्यवहार पनि देखिएको छ । मानिसहरू न्यूनतम मानवीय दायित्वबाट पनि पन्छिन थालेका छन् । गाउँघरमा वैदेशिक रोजगारबाट फर्केकाहरूप्रति असहिष्णु व्यवहार गर्ने, सम्बद्ध परिवारबाट मुख लुकाउनेसम्मको अवस्था देखिन थालेको छ । कोरोना कहर लामो समयसम्म कायमै रह्यो भने हाम्रो सामाजिक जनजीवनमा दूरगामी असर पार्ने सम्भावना छ । कतै यसै कारण भविष्यमा सामाजिक सौहार्दमा ह्रास आउने त हैन ? मानवीय सम्बन्धमा चिरा उत्पन्न गर्ने त हैन ? गम्भीर प्रश्न उब्जाएको छ । कोरोनाको कहर साम्य भएपछि पनि हाम्रो समाज पहिलाजस्तो खुला नरहला । हिजोसम्म आफन्त या प्रियजन, इष्टमित्रलाई भेट्दा जसरी मानिस आलिंगनबद्ध हुन्थे, अब त्यसो गर्न निश्चय पनि झस्किन्छन् होला । भर्खरभर्खर समतामूलक सामाजिक अभ्यासतर्फ अग्रसर हुँदै गएको नेपाली समाजमा पनि यसले प्रभाव पार्ने नै छ । यसको मारमा सबभन्दा बढी फेरि दलित, सीमान्तकृत र सर्वहारा पिछडा वर्ग नै पर्ने सम्भावना देखिन्छ ।अन्त्यमा, कोरोना महाव्याधि उग्ररूप लिएर आएको छ । मानवताविरुद्धको यो क्रूर लडाइँ जित्ने आखिर मानव जातिले नै हो । यो वास्तविकतालाई बुझेरै होला, ढिलो भए पनि आज विश्वशक्तिहरू एकजुट भएका छन् । संकटको यो बेला नागरिकको सुरक्षा र त्यसप्रतिको दायित्व निर्वाह गर्नु प्रत्येक राज्यको दायित्व हो । राज्यका लागि पनि यो परीक्षाको घडी हो । तर मानवीय संकटको यो समय हामी नागरिकले पनि आफ्नो कर्तव्य बिर्सिनु हुँदैन । निश्चय पनि हाम्रो मन अतालिएको छ, हामीबीच सामाजिक दूरी बढेको छ । तैपनि मानवीय संवेदना र भावनात्मक सम्बन्धले हामी जोडिएका छौँ । एकअर्कालाई भौतिक रूपमा केही सहयोग गर्न नसके पनि यो महामारीसित जुधिरहेकाहरूका लागि प्रार्थना गर्न नचुकौँ । विपत्तिको यो बेला धैर्यधारण गरौँ । न्यूनतम साझा मानवीय दायित्वबाट नपन्छौँ । मानवताका लागि एकजुट होऔँ ।"
अर्थतन्त्रमा लकडाउनको प्रभाव,"कोरोना भाइरसको संक्रमण फैलिन नदिन सरकारले देशभरि लकडाउन गरेको छ, जुन सही र आवश्यक कदम हो । आम नागरिकले पनि यसलार्ई समर्थन गर्दै घरै बसी आफू सुरक्षित रहँदै अरू व्यक्तिलाई समेत सुरक्षित राख्नमा सहयोग गर्नुपर्छ ।लकडाउनकै अवधिलाई सरकारले सम्भावित संक्रमितको व्यापक खोजी र परीक्षणमा सदुपयोग गर्न सक्नुपर्छ । यो भाइरसलाई नागरिकमा फैलिन नदिन ट्रेसिङ, ट्र्याकिङ, टेस्टिङ लाई राष्ट्रव्यापी बनाउनु आवश्यक छ । संक्रमितहरूको पहिचान गरी आइसोलेसन मा राखेर उपचार गर्न सफल भयौं भने त्यसपछि सबै सुरक्षा र सावधानीका उपाय अपनाएर लकडाउन हटाई दैनिक क्रियाकलाप पुनः सुचारु गर्न सक्नेछौं ।संक्रमितहरूको उपचारमा संलग्न स्वास्थ्यकर्मीहरूका लागि विश्व स्वास्थ्य संगठनले तोकेको मापदण्डअनुसारका मास्क, पन्जा, पीपीई लगायतको उपलब्धता पनि सुनिश्चित गर्नुपर्छ, तब मात्र स्वास्थ्यकर्मीहरू पनि सुरक्षित रहनेछन् । सरकार यस्ता स्वास्थ्य सामग्री र सुरक्षा उपकरणहरूको खरिद तथा वितरणमा चनाखो हुनुपर्छ । साथै संकटको यो घडीमा सहयोग गर्न इच्छुक र प्रयासरत निजी क्षेत्र तथा सबै सरोकारवालासँग सरकारले समन्वय गर्नुपर्छ ।यस्तो वैश्विक महामारीबाट पार पाउनु देशविशेषको वशको कुरा होइन । यही भएर अहिले सबैजसो देशबीच समन्वय र सूचना आदानप्रदान बाक्लिएको छ । मानव जातिकै स्वास्थ्यमाथि आइपरेको यस्तो संकटको सामना एक्लै गर्न सकिने पनि होइन । नेपालमा समेत यसको नियन्त्रणका लागि सबै क्षेत्र र निकायको अग्रसरता जरुरी छ । संघीय सरकारले मात्र होइन, प्रदेश र स्थानीय सरकारले पनि आआफ्ना क्षमताको उच्चतम उपयोग गर्नु अपरिहार्य देखिएको छ ।चीनमा यो महामारी रोकथामका लागि आधुनिक प्रविधिको प्रयोग महत्त्वपूर्ण साबित भएको छ । उसले अनुहार पहिचान गर्ने प्रविधि तथा विच्याट लगायतका माध्यमबाट कसैलाई भाइरस लागेको वा नलागेको पत्ता लगाई यो संक्रमणलाई विस्तार हुनबाट रोक्न सकेको छ । चीनलाई दूर सञ्चार तथा प्रविधिको प्रयोगले कोभिड१९ को नियन्त्रण्मा ठूलो मद्दत पुगेको अनुभव गर्न सकिन्छ । दक्षिण एसियाली राष्ट्रहरूमध्ये नेपालमा मोबाइल तथा इन्टरनेट प्रयोगकर्ताको संख्या तुलनात्मक रूपमा बढी छ । हामीले आफ्नो यो सबल पक्षका माध्यमबाट भाइरस प्रभावित व्यक्तिहरू पत्ता लगाउन, पहिचान गर्न तथा सोहीअनुसारको व्यवस्थापन गर्न सक्नुपर्छ ।दिनहुँ हजारौंको ज्यान लिइरहेको यो संक्रमणको अहिलेसम्म भरपर्दो उपचार पत्ता लाग्न सकेको छैन । हामी संक्रमितको प्राथमिक उपचार त गर्न सक्छौं, तर यसलाई पूर्ण रूपमा उन्मूलन गर्न सक्दैनौं । यसैबाट थाहा हुन्छ, कोरोना भाइरस मानव जातिका लागि कति खतरा बनिरहेको छ । यो भाइरसलाई गुणात्मक रूपमा फैलिन नदिन, सानो दायरामै सीमित राख्न राष्ट्रिय स्तरमै व्यापक परीक्षण हुन जरुरी देखिएको छ । अर्कातर्फ, भविष्यमा आइपर्ने यस्तै प्रकोप तथा महामारीको सक्षमतापूर्वक सामना गर्न राष्ट्रले आफ्नो क्षमताको विकास तथा विस्तार गरी औषधीय अनुसन्धान तथा अन्वेषणमा ध्यान दिन पनि आवश्यक छ ।कोरोना भाइरसले लामो समयसम्मका लागि विश्वलाई नै असर पार्ने देखिएको छ । हामी नेपालीको जीवनशैली र कार्यशैलीमा पनि परिवर्तन आउने पक्का छ । यसले घरजग्गाको कारोबारलाई प्रभावित बनाउनेछ, किनभने कार्यालय सञ्चालनका लागि ठूलो क्षेत्रफलको आवश्यकता नहुन सक्छ । विशेष गरी पर्यटन, होटल व्यवसाय, हवाई क्षेत्रमा यसको असर तुरुन्तै देखिनेछ । यसले गर्दा सानाठूला सम्पूर्ण उद्योग तथा व्यापारमा समेत नराम्रो प्रभाव देखिनेछ ।यो महामारीबाट जोगिन हामी आफैंले सक्दो प्रयास गर्नुपर्छ । यस बेला सबैजसो देश आक्रान्त छन् र तिनलाई आफ्नै नागरिक बचाउन हम्मे परेको छ । ती हामी वा अरू कसैलाई मद्दत गर्ने अवस्थामा छैनन् । सधैंझैं अहिले पनि विदेशी सहयोगकै मुख ताक्ने हो भने हामीलाई कसैले बचाउन सक्दैन । तसर्थ अब हामीले परनिर्भरता घटाउँदै जाऔं । सुखद भविष्यका लागि आत्मनिर्भर बनौं । खाद्य सुरक्षाका लागि अत्यावश्यकबाहेक अन्य खाद्य पदार्थको आयात घटाऔं । सरकारको सहयोग पाएका उद्योगहरूमार्फत स्थानीय स्तरमै प्राथमिकताका साथ औषधिजन्य वस्तु तथा स्वास्थ्य सामग्री उत्पादन गर्ने वातावरण बनाऔं । मेडिकल कलेज तथा संघसंस्थालाई प्रोत्साहित गरी गुणस्तरीय तथा तालिमप्राप्त मानव संसाधन उत्पादन गरौं ।अहिले देखिएको संकट हाम्रो स्वास्थ्य क्षेत्र सुधार्ने सुनौलो अवसर पनि हो । स्वास्थ्य संस्थाको संरचना निर्माणलाई प्राथमिकता दिई सरकारले अस्पताल, स्वास्थ्य उपकरण निर्माण गर्ने उद्योग लगायतलाई अत्यावश्यक वस्तुअन्तर्गत राखी त्यस क्षेत्रसँग सम्बन्धित सबैलाई प्रोत्साहित हुने वातावरण पनि बनाउनुपर्छ । प्रदेशपिच्छे भर पर्दा स्वास्थ्य संस्था स्थापना गर्नुपर्छ । यस्तो अवस्थामा पनि हामीले आफूलाई सुधार गर्न सकेनौं भने भविष्यमा फेरि यस्तै संकट आइलाग्दा पुनः समस्यामा पर्नेछौं । भविष्यमा आइपर्ने यस्तै संकटको सामना गर्न राष्ट्रिय संकटकालीन तथा आपत्कालीन योजना निर्माण हुन जरुरी देखिएको छ । नत्र हामी कहिल्यै अग्रगमनतर्फ लाग्न सक्दैनौं । सरकारले आर्थिक क्षेत्रलाई पुनर्जीवन दिन ठोस कार्यक्रम ल्याउन जरुरी छ । बैंक ब्याजदर घटाउनुपर्छ । रोजगारदाताहरूको आर्थिक समस्या समाधानका लागि मासिक किस्ता रकम, साउँ ऋणको किस्ता रकम तथा ब्याजसमेत पुँजीकरण गर्नुपर्छ । सोको भुक्तानीको म्याद बढाई सो रकमलाई अन्तिम किस्ता मान्नुपर्छ । साथै व्यक्ति, परिवार तथा व्यापारका लागि बिमा योजनालाई प्रभावकारी बनाउनुपर्छ । आइपरेको संकटसँग जुझ्न तथा कमभन्दा कम क्षति हुने व्यवस्था गर्न, आपूर्ति व्यवस्था सहजीकरण गर्ने दिशामा कलकारखाना तथा उद्योगहरूलाई सुशिक्षित तथा सशक्त बनाउन आवश्यक तालिमको व्यवस्था गर्ने गरी कानुन निर्माण तथा सोको तर्जुमा गर्नुपर्छ ।हामी सबैले सरकार र समाजलाई सहयोग तथा समन्वय गर्ने समय हो यो । सरकारले पनि यस्तो अवस्थामा नागरिक सुरक्षाका लागि क्रियाशीलता बढाउनुपर्छ । हामी नेपालीले प्रकृतिबाट जहिले पनि सकारात्मक रहन जानेका छौं । हामी भविष्यप्रति आशावादी र सकारात्मक रहने गर्छौं र अहिलेको अवस्थामा यस्तो स्वभावको झन् आवश्यकता छ । नेपालमा आजसम्म जति जना संक्रमित भेटिएका छन्, त्यो तुलनात्मक रूपमा एकदमै कम संख्या हो र यही यथार्थ भए हाम्रा लागि धेरै राम्रो हो । व्यक्तिगत रूपमा म पनि चाहन्छु यही यथार्थ होस् । यही अवस्थामा हामीलाई उपयुक्त योजनाको खाँचो छ । राष्ट्रिय संकट व्यवस्थापन योजनाका माध्यमबाट वा नयाँ ऐन ल्याएर भए पनि आर्थिक पुनर्जीवन योजना ल्याएर भविष्यमा परिवर्तन हुन सक्ने अवस्थाप्रति सचेत हुन आवश्यक छ ।अब तत्कालै हामीले आफ्नो प्रयासलाई अत्यावश्यक वस्तुहरूको मौज्दात तथा वितरण प्रणालीको विकासमा केन्द्रित पनि गर्नुपर्छ । विद्यमान महामारीबाट नागरिकलाई बचाउन तथा त्योभन्दा पनि खतरनाक न्यून आय भएका समाजका पिछडिएका वर्गहरूमा भोकमरीकोअवस्था आउन नदिनसमेत यथाशीघ्र पहल गर्नुपर्छ । संकटको यो घडीमा हामी सबै सकारात्मक सोचका साथ, दिल र दिमाग सँगै राखेर एकताबद्ध भई कर्तव्यनिष्ठ नागरिकका हैसियतमा अगाडि आऔं मिलेर काम गरौं ।"
कोरोनामाथि राजनीति नगरौं,अमेरिकामा एकै दिन ३३ हजार संक्रमित पछिल्लो समय कोभिड१९ को संक्रमण अमेरिकामा निकै तीव्र छ । त्यसैगरी मृत्यु हुनेको संख्या पनि ह्वात्तै बढेको छ । जोन हप्किन्स विश्वविद्यालयका अनुसार अमेरिकामा बुधबार मात्रै ३३ हजार ३ सय २३ जनामा संक्रमण पुष्टि भएको छ भने १ हजार ९ सय २२ जनाको मृत्यु भएको छ । भाइरसको संक्रमण पुष्टि भएयता एउटै देशमा ज्यान गुमाउनको यो सबैभन्दा ठूलो संख्या हो । अमेरिकामा मंगलबार १ हजार ८ सय ५८ जनाको मृत्यु भएको थियो ।बिहीबार साँझसम्म अमेरिकामा भाइरसको संक्रमणबाट मृत्यु हुनेको संख्या करिब १५ हजार पुगेको छ । त्यस्तै संक्रमितको संख्या ४ लाख ३५ हजार नाघिसकेको छ । अमेरिकाका ५० वटै राज्यमा कोरोना संक्रमण फैलिएको छ भने सबैभन्दा बढी न्युयोर्क प्रभावित भएको छ । अमेरिकाको योमिङ राज्यमा भने अहिलेसम्म भाइरसका कारण हालसम्म कसैको मृत्यु भएको छैन ।
कोरोनाले तीन भूतपूर्व गोर्खाको निधन,लन्डन (कास) कोरोना भाइरस (कोभिड१९) को संक्रमणका कारण बेलायतमा तीन भूतपूर्व गोर्खाको निधन भएको छ । ५९ वर्षीय चेतप्रसाद गुरुङको मंगलबार लन्डनस्थित नर्थविक पार्क अस्पतालमा निधन भएको आफन्तजनले जनाएका छन् । त्यसैगरी ननिटन बस्दै आएका ५६ वर्षीय मेखबहादुर गुरुङ र नटिङहम बस्दै आएका ५८ वर्षीय शिव श्रेष्ठको बुधबार निधन भएको हो । ब्रिटिस सेनाको गोर्खा ट्रान्सपोर्ट रेजिमेन्ट (जीटीआर) बाट सेवानिवृत्त चेतप्रसाद गुरुङको स्थायी घर पर्वत पैंयुखोला हो । उनी गुरुङ तमुधिं लन्डन इकाईका वरिष्ठ उपाध्यक्ष थिए । तमुधिं लन्डन इकाईका महासचिव भरत गुरुङका अनुसार अप्रिल १ मा अस्पताल लगिएका उनलाई गत सोमबार भेन्टिलेटरमा सारिएको थियो । गुरुङले मार्च २४ मा कोरोना भाइरस लाग्ने सबैको मृत्यु हुन्छ भन्ने भ्रममा नपरौं भन्दै फेसबुक स्टाटसमार्फत सावधानी अपनाउनसमेत अपिलगरेका थिए । पर्वत महाशिला गाउँपालिकाअन्तर्गत भोक्सिङ देउराली घर भएका मेखको पनि उपचारकै क्रममा निधन भएको पर्वत वेलफेयर सोसाइटी यूकेका अध्यक्ष नेत्र आलेले बताए । नटिङहम निवासी श्रेष्ठ कोरोना संक्रमित भए पनि मृत्युको कारणबारे रिपोर्ट आउन बाँकी छ । उनी नेपाली समाज नटिङहमका संस्थापक सदस्य हुन् । समाजसेवी पशुपति पोखरेलका अनुसार श्रेष्ठले रुघाखोकी लाग्दा पनि बेवस्ता गरी काम गरिरहेका थिए । सास फेर्न गाह्रो भएपछि मंगलबार राति अस्पताल पुगेका उनको बुधबार मध्याह्नमा निधन भएको हो । त्यसैगरी लन्डनमा नातिको बिहेका लागि श्रीमतीसहित आएका ७७ वर्षीय नेपालीको पनि कोभिड१९ का कारण निधन भएको छ । परिवारका सदस्यहरूले भने यसबारे विवरण सार्वजनिक गर्न अस्वीकार गरे ।
कोरियामा विदेशी कामदारको भिसा थपियो,संक्रमति घटे कोरियामा बिहीबार कोभिड१९ का नयाँ संक्रमित फेला परेका छन् । गत तीन सातायता दैनिक करिब एक सय हाराहरीमा संक्रमित थपिने गरेका थिए । ४० जनाभन्दा कम नयाँ बिरामी फेला परेको फेब्रुअरी २० पछि पहिलो पटक हो । यी बिरामीहरूमध्ये २३ जना विदेशबाट आएका यात्रुहरू छन् । सोमबार र मंगलबार ४७४७ जना र बुधबार ५३जना थपिएका थिए ।
दिल्लीमा २० वटा हटस्पट,"उडिसामा लकडाउन लम्ब्याइयो भारतको केन्द्र सरकारले लागू गरेको तीन साता लामो लकडाउन सकिन केही दिन बाँकी छँदै उडिसा सरकारले लकडाउन लम्ब्याउने निर्णय गरेको छ । राज्य सरकारको निर्णयअनुसार लकडाउनलाई अप्रिल ३० सम्म निरन्तरता दिइनेछ । मुख्यमन्त्री नवीन पट्नायकले बिहीबार त्यस्तो घोषणा गरेका हुन् । उडिसामा हालसम्म ३९ जनामा कोरोना पुष्टि भएको छ साथै उनले शैक्षिक संस्थाहरू १७ जुनसम्म बन्द रहनेसमेत बताएका छन् । यस अतिरिक्त महाराष्ट्र, तेलंगना, पन्जाब, मध्यप्रदेशलगायका राज्यहरूले पनि लकडाउनलाई निरन्तरता दिने बताइसकेका छन् । केन्द्र सरकारले तीन साताका लागि गरेको लकडाउन अवधि आगामी १४ अप्रिलमा सकिन्छ । राज्य सरकारहरूको लकडाउनलाई निरन्तरता दिने घोषणासँगै विपक्षीलगायतका अन्य राजनीतिक दलहरूले समेत निरन्तरता दिनुपर्ने सुझाव दिएका कारण प्रधानमन्त्री नरेन्द्र मोदीसमेत लकडाउनलाई १४ अप्रिलपछि पनि बढाउने निष्कर्षमा पुगेको बताइएको छ । भारतका ७ सय २० जिल्लामध्ये ३ सय वटामा कोरोना भाइरसको संक्रमण देखिइसकेको छ । त्यसमा पनि दिल्ली, मुम्बई, बैंग्लोर, पुनेलगायतका सहरी क्षेत्रमा संक्रमण सबैभन्दा बढी देखिएको छ । भारतमा ५ हजार ७ सय ३४ जनामा संक्रमण पुष्टि भएको छ भने १ सय ६९ जनाको मृत्यु भइसकेको छ ।"
तातोपानीबाट भित्रियो मास्क र सेनिटाइजर,"कोभिड१९ को संक्रमण फैलिने त्रासमा बन्द गरिएको तातोपानी नाका खुलेलगत्तै मास्क र सेनिटाइजर नेपाल भित्रिएको छ । चीनबाट आवश्यक परीक्षण सकेर तातोपानी भित्रिएको १९ बक्स मास्क र १० बक्स सेनिटाइजर राजधानी काठमाडौं लगिएको छ । प्रशासन, भन्सारदेखि जनप्रतिनिधि, सुरक्षाकर्मीबीचको बृहत् छलफलले गरेको तीनबुँदे निर्णयअनुरूप सुरक्षित रूपमा नाका सञ्चालन गरिएको भोटेकोसी गाउँपालिकाका अध्यक्ष राजकुमार पौडेलले जानकारी दिए । बीएम ट्रेडका व्यवसायीले स्वास्थ्य सामग्री खरिद गरेपछि चिनियाँ प्रहरी अधिकारीले मास्क र सेनिटाइजरको बक्स पारिसम्म ल्याएका हुन्, उनले भने, ती सामग्री हेल्थ डेस्क र भन्सार परीक्षण सकेर राजधानी पुगिसकेका छन् । हेल्थ डेस्क का एक डाक्टर र दुई स्वास्थ्यकर्मीले सवारी चालकको स्वास्थ्य परीक्षण गरेर सामानसहितको सवारी राजधानी पठाएको उनले बताए । ०७२ को भूकम्प, ०७३ को भोटेकोसी बाढीदेखि ०७४ बर्खे पहिरोले बन्द तातोपानी नाका भूकम्पको चार वर्षपछि खुलेको थियो । चीनको वुहानबाट कोभिड१९ फैलिन थालेपछि माघ १३ देखि नाका बन्द थियो । विश्व स्वास्थ्य संगठनअर्न्तगतको मापदण्डबमोजिमको हेल्प डेस्कबाट स्वास्थ्य परीक्षण भइरहेको डा सन्देश ढकालले जानकारी दिए । सिसाको स्क्रिनबाट हात मात्रै निकालेर टाढाबाट परीक्षण गरिरहेका छौं, उनले भने, अटो क्लिप, रिभ्युएबल गनदेखि २० सेट पीपीई तयारी अवस्थामा राखेका छौं । साथै बोर्डर र झिर्पुमा गरी १० बेडसहितको व्यवस्थित आइसोलेसन कक्ष र १० बेडको क्वारेन्टाइन तयार राखिएको छ । तातोपानी नाका खुलेलगत्तै मेडिकल प्रोटोकलको पालना गर्दै मालवस्तु जाँच गरिएको तातोपानी सुक्खा बन्दरगाह भन्सार कार्यालयका प्रमुख भन्सार अधिकृत लालबहादुर खत्रीले जानकारी दिए । नाकाबाट प्रत्येक वस्तु आयातनिर्यात हुँदा मितेरी पुलका दुवै छेउमा सामान लिन जाने सवारी चालकको अनिवार्य स्वास्थ्य परीक्षण हुने गरेको उनले बताए । सामान जाँचपासमा सहभागी हुनेले विशेष प्रकारको कोरोना प्रतिरोधी कपडा लगाएकाले उनीहरूलाई कोभिड१९ संक्रमणको डर नरहेको उनको दाबी छ ।"
तत्काललाई रसुवागढीबाट आयातनिर्यात नहुने,"रसुवा (कास) रसुवागढी नाकाबाट तत्कालका लागि सामान आयातनिर्यात नहुने भएको छ । चीन सरकारले अहिलेलाई तातोपानी नाकाबाट मात्र अत्यावश्यक सामान निर्यात गर्ने जानकारी नेपाल सरकारलाई गराइसकेको छ । केरुङतर्फ जाने सडकमा हिउँ परेको र ढुंगा खसेर दुर्घटनाको जोखिम भएपछि माघ १५ देखि नै रसुवागढी नाकाबाट आवतजावत तथा आयातनिर्यात ठप्प छ । कोरोना संक्रमण, ल्होसार पर्वमा परेको लामो सार्वजनिक बिदालगायतका कारण उक्त नाका सुनसान छ ।कोभिड१९ रोकथाम तथा नियन्त्रण उच्चस्तरीय समितिको बैठकले मालसामान आयात तथा निर्यातका लागि रसुवागढी र तातोपानी नाका खुलाउने निर्णय गरेको थियो । समितिको निर्णयपछि चैत १२ गते उद्योग, वाणिज्य तथा आपूर्ति मन्त्रालयले परराष्ट्र मन्त्रालयमार्फत चीन सरकारलाई तातोपानी र रसुवागढी नाकाबाट सामान आयात गर्न आग्रह गर्दै पत्र पठाएको थियो । चीन सरकारले चैत २० मा परराष्ट्र मन्त्रालयलाई पत्रको जवाफ पठाउँदै अहिलेलाई तातोपानी नाकाबाट मात्र अत्यावश्यक सामान निर्यात गर्ने सकिने जानकारी दिएको मन्त्रालय स्रोतले बताएको छ । नेपालतर्फको रसुवागढी र तातोपानी भन्सार दुवै खुला रहेको भन्सार विभागका महानिर्देशक सुमन दाहालले बताए । सामान आयातका दुवै नाकामा सबै पूर्वाधारको तयारी भइसकेको छ, उनले भने, कर्मचारी पनि भन्सार कार्यालय खोलेर बसेका छन् ।"
लकडाउनको मौका छोपी मूल्यवृद्धि,"खाद्यान्नमा प्रतिकिलो २० रुपैयाँसम्म मूल्य बढेको खुद्रा व्यापार संघका अध्यक्ष राजकुमार श्रेष्ठको भनाइ छ । सरकारले पर्याप्त मौज्दात रहेको दाबी गरे पनि बजारमा मूल्य बढेको बढ्यै रहेको उनले बताए । होलसेलले जुन रेट भन्यो, खुद्राले त्यही रेटमा किन्नुपर्ने बाध्यता छ, उनले भने, सामान डेलिभरी पनि सहज छैन । संघका अनुसार लकडाउनयता चामलको ब्रान्डअनुसार किलोमा ५ रुपैयाँ बढेको छ । किलोको ६० रुपैयाँ पर्ने चामल ६५ रुपैयाँ र किलोको ७० रुपैयाँ पर्ने चामल ७५ रुपैयाँ पुगेको छ । भटमास तेल प्रतिलिटर १ सय ५० बाट १ सय ६० रुपैयाँ, सनफ्लार १ सय ६० बाट बढेर १ सय ७०८० रुपैयाँ पुगेको छ । मासको दाल प्रतिकिलो १ सय ६० बाट बढेर १ सय ७० रुपैयाँ, रहर १ सय ५० बाट १ सय ६० रुपैयाँ, मुसुरो सानो १ सय २० बाट १ सय ३५ रुपैयाँमा बिक्री भएको छ । यस्तै मुङको दाल प्रतिकिलो १ सय ६० बाट १ बढेर ८० रुपैयाँ, राज्मा १ सय ६० बाट १ सय ८० देखि २ सय रुपैयाँसम्ममा बिक्री भएको छ । २ किलो आटाको मूल्य १ सय ३० बाट बढेर १ सय ५० रुपैयाँ पुगेको संघले जनाएको छ । अहिले गहुँको सिजन हो । आटा सस्तो हुनुपर्नेमा झन् मूल्य बढेको छ, अध्यक्ष श्रेष्ठले भने । वाणिज्य आपूर्ति तथा उपभोक्ता संरक्षण विभागका अनुगमन शाखा निर्देशक सागर मिश्रले खाद्यको मूल्यका विषयमा अनुगमन नभएको स्विकारे । खाद्यमा अनुगमन गरेका छैनौं, उनले भने, मूल्यवृद्धिबारे छलफल गरेर अनुगमन गर्छौं ।"
खाता र एटीएम पिन नम्बर सुरक्षित राख्नुस्,"आफ्नो थैलीको मुख बलियो बनाएपछि पछि रुनुपर्दैन, उनले भने, यसकारण ग्राहकलाई सचेत हुन भनेका छौं । ग्राहकलाई वित्तीय कारोबारबारे जानकारी दिन पनि यस्तो आग्रह गरिएको उनले बताए । ग्राहकलाई वित्तीय शिक्षा प्रदान गर्ने क्रममै उक्त आग्रह गरिएको हो, उपाध्यायले भने ।लकडाउनको अवस्था भएकाले पनि होला, अहिले विद्युतीय कारोबार गर्नेको संख्या र रकम बढेको छ, नेपाल बैंकका प्रमुख कार्यकारी अधिकृत कृष्णबहादुर अधिकारीले भने, यस्तो बेला जोखिम पनि धेरै हुन्छ । आफ्नै परिवारका सदस्य, साथीभाइ, इष्टमित्रबाट पनि धोका हुन सक्छ । ती जोखिमका लागि ग्राहकलाई सचेत बनाइएको हो । ग्राहककै भलाइका लागि सचेत भई सुरक्षित बैंकिङ कारोबार गर्न आग्रह गरिएको बैंकर्स संघका कार्यकारी निर्देशन अनिल शर्माले बताए । ग्राहकले बैंकबाट भन्दै अपरिचित व्यक्तिको फोन गरी व्यक्तिगत विवरण मागेमा दिनु भएन, उनले भने, त्यस्तो अवस्थामा ग्राहकले आफ्नो खाता रहेको बैंकमा फोन गरी यथार्थ बुझ्नुपर्छ । अहिले कुनै पनि बैंकले फोन गरी ग्राहकबाट व्यक्तिगत विवरण नमागेको उनले दाबी गरे ।विद्युतीय कारोबारमा तोकिएबमोजिम ग्राहकलाई नगद फिर्ता गर्नुपर्ने रकम सीधै खातामा जाने भएकाले त्यसका लागि कुनै प्रकारको व्यक्तिगत विवरण नचाहिने पनि उनले प्रस्ट्याए । चनाखो बन्नुस्, कुनै कारोबारमा शंका लागे तत्काल बैंकलाई जानकारी दिनुस्, उनले भने, खाता नम्बर, पिन कोड, एटीएम कार्डलगायत विवरण कसैलाई नदिनहोस् । संक्रमणकालीन अवस्थामा ह्याकर सक्रिय भएको अनौपचारिक रूपमा सुन्नमा आए पनि औपचारिक रूपमा कुनै जानकारी नआएको राष्ट्र बैंक भुक्तानी प्रणाली विभाग प्रमुख रेवतीप्रसाद नेपालले बताए । यद्यपि बैंक खातासम्बन्धी व्यक्तिगत विवरण कसैलाई नदिन उनले सुझाए ।"
सेनिटाइजर उत्पादनतर्फ सरकारी कम्पनी,"बस्नेश्वरी श्रेष्ठ चैत अघिसम्म बिहान १० बजे मात्रै कार्यालय आउँथिन् । ५ बजे घर फर्किन्थिन् । कोरोना संक्रमणको त्रास बढेसँगै काठमाडौं उपत्यकालगायत सहरी क्षेत्रमा सेनिटाइजरको माग बढ्न थाल्यो । व्यापारीले एक सय एमएलको बोतललाई २ सय ५० रुपैयाँसम्म लिन थाले । घाटामा गएको सरकारी स्वामित्वको नेपाल औषधि लिमिटेडले यही मौकाको सदुपयोग गर्दै चैत २ देखि सेनिटाइजर उत्पादन सुरु गरेपछि बस्नेश्वरीसहित १ सय २० भन्दा बढी कर्मचारी अहिले बिहानदेखि बेलुकासम्म काममा खटिएका हुन्छन् । सिटामोलसँगै सेनिटाइजरको पनि माग बढेपछि कर्मचारी १२ घण्टा काममा खटिने गरेका छन् । बिहान ७ बजे आइपुग्छौं, बस्नेश्वरीले भनिन्, बेलुका ७ बजे मात्र फर्कन्छौं । नियमित काममा आउन उनले जिल्ला प्रशासनबाट पास लिएकी छिन् । बाटोमा अरू साथीलाई पनि सँगै लिएर आउने गरेको उनले बताइन् । चाबहिलमा बस्ने बाबुराम कार्की पनि यसअघि सिटामोलको काममा १० देखि ५ बजेसम्म मात्रै खटिन्थे । अहिले भने १२ घण्टा खटिने गरेका छन् । उनी बोतलमा भरेको सेनिटाइजरको परिमाण सही छ कि छैन हेर्छन् । यसबाहेक उनी तरल पदार्थ फिलिङमा पनि खटिने गरेका छन् । नेपाल औषधि लिमिटेडले पहिलो पटक सेनिटाइजर उत्पादन तथा बिक्री थालेको हो । सिटामोल, जीवनजल, ग्लिसिरिनलगायत उत्पादन गर्दै आएको कम्पनीले कोरोनो संक्रमण नियन्त्रण गर्न प्रयोग गरिने सेनिटाइजर उत्पादन गरिरहेको छ । औषधि व्यवस्था विभागबाट अनुमति नलिई उत्पादन गरेको एक सय एमएलको बोतललाई २ सय रुपैयाँभन्दा बढी लिने गरेको पाइएपछि कम्पनीले उत्पादन गर्न थालेको हो । उसले १ सय ७५ रुपैयाँमै सेनिटाइजर बिक्री गरिरहेको छ । हामीले विभागबाट अनुमति लिएर विश्व स्वास्थ्य संगठन (डब्लूएचओ) ले तोकेको मापदण्डअनुसार तयार गरेका छौं, कम्पनीका निमित्त महाप्रबन्धक विजयश्री वज्राचार्यले भने, हाम्रो उत्पादनमा ८० प्रतिशत अल्कोहल हुन्छ । विभागले पनि दर्ता हुन आएका कम्पनीलाई डब्लूएचओकै नियम मान्नुपर्ने सर्त राख्ने गरेको छ । अल्कोहल, डिस्टिलरी पानी र ग्लिसिरिन प्रयोग गरेर सेनिटाइजर बनाइएको वज्राचार्यले बताए । बजारमा पाइनेभन्दा गुणस्तरीय रहेको उनको दाबी छ । कम्पनीले एक सय एमएलका दैनिक २० हजार बोतल सेनिटाइजर उत्पादन गरिरहेको वज्राचार्यले जानकारी दिए । कम्पनीमा काम गर्ने कर्मचारीले एप्रोन, पन्जा र मास्क प्रयोग गर्ने गरेका छन् । सेनिटाइजरमा प्रयुक्त मदिरामा अल्कोहलको मात्रा बढी भएकाले टाउको दुख्ने र वाकवाकी लाग्ने समस्या हुने जमुना सुनुवारले बताइन् । अब त बानी पर्न थाल्यो, उनले भनिन् । कम्पनीले कफ सिरप, ग्लिसिरिनलगायत तरल पदार्थ प्याकिङ गर्ने मेसिनबाट सेनिटाइजर बनाइरहेको छ । प्रयोगमा नभएको मेसिनबाट उत्पादन सुरु गरेका हौं, वज्राचार्यले भने । कम्पनीका उत्पादनको माग बढेपछि कर्मचारी पनि खुसी छन् । सधैं घाटामा रहेको र तलब खुवाउन पनि सरकारबाट ऋण लिनुपर्ने अवस्था थियो । पछिल्लो उत्पादन सेनिटाइजरले कम्पनीको घाटा कम गर्न पनि सघाउने उनको भनाइ छ । दैनिक तीन हजार बोतलसम्म सेनिटाइजर बिक्री भइरहेको उनले बताए । बिजुलीबजारस्थित कम्पनीबाट होलसेल र खुद्रा पनि बिक्री भइरहेको छ । एक सय एमएलको खुद्रा सेनिटाइजरको १ सय ७५ र होलसेलमा १ सय ५० रुपैयाँ मूल्य तोकिएको उनले जानकारी दिए । एक लिटरको सेनिटाइजरलाई भने १ हजार २ सय ५० रुपैयाँ पर्ने उनले बताए । कम्पनीका उत्पादन नेपाली सेना र सिंहदरबारमा रहेका मन्त्रालयले पनि प्रयोग गरेका छन् । यसबाहेक औषधि पसलमा पनि बिक्री सुरु गरिएको छ । सेनिटाइजर बनाउन प्रयोग गरिएको अल्कोहल बाराको एक चिनी उद्योगबाट ल्याइएको वज्राचार्यले बताए । २० कम्पनीलाई अनुमति औषधि व्यवस्था विभागबाट २० वटा उद्योगले सेनिटाइजर उत्पादन अनुमति लिएका छन् । थप तीन वटा दर्ता प्रक्रियामा रहेको विभागका सूचना अधिकारी सन्तोष केसीले जानकारी दिए । धमामध दर्ताको प्रक्रिया आइरहेका छन्, उनले भने, जसले अनुमति लिएका छन्, सबैले डब्ल्यूएचओको मापदण्ड पालना गर्नुपर्छ । मापदण्डमा इथाइल र अल्कोहलको मात्रा ८० प्रतिशत हुनपर्छ ।"
सरकारी ठेक्कामा वर्चस्व,"ओम्नीले ३ वर्षअघि जनक शिक्षा सामग्री केन्द्रको कागज छपाइ, निर्वाचन आयोगको सामान आपूर्ति र मतदाता परिचयपत्र बनाउने जिम्मा पाएको थियो । सरकारी ठेक्कामा ओम्नीका लागि यी सुरुवाती यात्रा थिए तर ओम्नीले कतै पनि चित्तबुझ्दो काम गरेको थिएन । जनक शिक्षाको ९० प्रतिशत ह्वाइट भएको कागज किन्नुपर्ने सर्त भए पनि ८३ प्रतिशत मात्रै ह्वाइट भएको कागज आपूर्ति गरेको भन्दै गुणस्तर तथा नापतौल विभागले परीक्षण गरेको थियो । त्यसपछि प्रक्रिया कहाँ पुग्यो, कसैलाई थाहा छैन । ओम्नीले भने तीन वर्षदेखि झन्डै ५० करोडका दरले जनक शिक्षा सामग्री केन्द्रका लागि कागज खरिद गरिरहेको छ, ओम्नीका ती कर्मचारीले भने, गुणस्तरको कुरा छाडिदिनुस्, तीन वर्षयता जनक शिक्षाले कक्षा १ देखि १० सम्मका पाठ्यपुस्तक नियमित समयमा छापिरहेको छ ।यही बेला ओम्नीले निर्वाचन आयोगको मतपत्र छपाइ र सामान आपूर्तिको ठेक्का लिएको थियो । तत्कालीन निर्वाचन आयुक्तहरू अयोधीप्रसाद यादव र ईला शर्मासँगको विशेष सम्बन्धका आधारमा ओम्नीले निर्वाचन आयोगबाट कार्ड छपाइको काम लिएको थियो । इलाकी जेठी छोरी साक्षी पौडेलले जागिर ओम्नीमै सुरु गरेकी थिइन् । भारतको एक बैंकमा जागिर पाएपछि उनले ओम्नी छाडेकी थिइन् । स्वास्थ्य सामग्री खरिद र अन्य थुप्रै परियोजनामा विवादास्पद ढंगले काम गरेको ओम्नीलाई निर्वाचन आयोगले महँगोमा मतदाता परिचयपत्र छाप्न दिनुका साथै छपाइको काम सकिएपछि ओम्नीबाटै प्रिन्टर खरिद गरेको खुलेको छ । ओम्नीले प्रिन्टर ल्याएर मतदाता परिचयपत्र छापिदियो र काम सकिएपछि आयोगले प्रिन्टर खरिद गर्ने टेन्डर निकाल्यो, खरिद प्रक्रियाबारे जानकार आयोगका एक कर्मचारीले भने, ओम्नीले आयोगलाई प्रयोग भइसकेको प्रिन्टर बिक्री गर्यो । आयोगले तेस्रो चरणको स्थानीय तहको मतदानका लागि परिचयपत्र छपाउन ओम्नीलाई २०७४ साउन १२ गते प्रति परिचयपत्र ९ रुपैयाँ ९९ पैसामा ठेक्का दिएको थियो । ओम्नीले मतदाता परिचयपत्र छाप्न लागत महँगो पर्ने भन्दै प्रतिथान १४ रुपैयाँमा मात्रै उपलब्ध गराउन सक्ने भन्दै साउन १४ मा निवेदन दियो । ओम्नीको निवेदनअनुसार आयोगले १३ रुपैयाँ ५० पैसामा छाप्न जिम्मा दियो । आयोगले फेरि प्रदेशसभा सदस्य निर्वाचनका लागि १३ रुपैयाँ ५० पैसाकै दरमा २१ लाख ७० हजार ९ सय ८५ थान मतदाता परिचयपत्र छाप्ने जिम्मा ओम्नीलाई नै दियो । आयोगले स्थानीय तहको दुई चरणको निर्वाचन सकिएपछि मतदाता नामावली छाप्ने भन्दै ओम्नीबाटै बिनाप्रतिस्पर्धा फेरि साढे २४ करोडभन्दा बढी मूल्यमा प्रिन्टर खरिद गरेको थियो । आयोगले तेस्रो चरणको स्थानीय तहको निर्वाचन र प्रतिनिधि तथा प्रदेशसभा सदस्य निर्वाचनमा प्रयोग हुने रंगीन र सादा मतदाता नामावली छाप्न १३ थान प्रिन्टर बिग्रिएको भन्दै ओम्नीबाट १ थान रंगीन प्रिन्टर, २ थान श्याम श्वेत प्रिन्टर २४ कराड ५३ लाख ९ हजारमा खरिद गरेको थियो । ती प्रिन्टर जडान गर्न ढिलाइ भएको भन्दै प्रदेश तथा प्रतिनिधिसभा सदस्य निर्वाचनका लागि मतपत्र जनक शिक्षा सामग्री केन्द्रलाई छाप्ने जिम्मा दिएको थियो । ओम्नीले प्रमुख निर्वाचन आयुक्तसहित आयुक्तहरूलाई निकट राखेर सियोसमेत अरू कम्पनीबाट खरिद गर्न नसक्ने बनाएको थियो, आयोगका एक कर्मचारीले भने ।महालेखा परीक्षकको ५६ औं वार्षिक प्रतिवेदनले निर्वाचन आयोगको ओम्नीसँगको सम्बन्ध र बिनाप्रयोजन प्रिन्टिङ खरिद विषयमा प्रश्न उठाइसकेको छ । २०७४ वैशाख ३१ र असार १४ मा सम्पन्न स्थानीय तह निर्वाचनलाई समेट्ने गरी मेसिन खरिद गर्ने योजना बनाउनुपर्नेमा निर्वाचन सामग्री छपाइसम्बन्धी अधिकांश काम समाप्त भएपछि निर्वाचनको उत्तरार्द्धमा उक्त मेसिन खरिद गरिएको छ, प्रतिवेदनमा भनिएको छ, उक्त मेसिनको पाटर््स, टोनर खरिद र जडान गर्ने कार्य विलम्ब गरी प्रतिनिधिसभा सदस्य तथा प्रदेशसभा सदस्य निर्वाचनतर्फको मतपत्र छपाइ कार्य जनक शिक्षा सामग्री केन्द्र लिमिटेडबाट गराइएको छ । निर्वाचन आयोगले मतदाता शिक्षाका लागि सामान खरिद पनि ओम्नीबाटै गरेको थियो । आयोगले स्वीकृत परिमाणभन्दा करिब ५० लाख थान बढी सामग्री खरिद गरी ५ करोड ९ लाख १७ हजार खर्च गरेको महालेखाको प्रतिवेदनमा उल्लेख छ । यूएनडीपीको निर्वाचन सहायता परियोजनामार्फत निर्वाचन आयोगलाई ओम्नीले २०७३ वैशाखमा ६ सय थान ल्यापटप र सोही संख्यामा डेलको पावर बैंक उपलब्ध गराएको थियो । तर योसहित अन्य निकायबाट आयोगले पाएको सहायता रकम र सामानको विवरण वित्तीय विवरणमा नखुलाइएको महालेखाको ५४ औं प्रतिवेदनमा जनाइएको छ । त्यतिखेर हामीले निर्वाचन आयोगमै डेढ लाख कार्ड छाप्यौं, ओम्नी सम्बद्ध ती कर्मचारीले भने, पछि प्रिन्टिङ मेसिन पनि आयोगलाई नै बेचेर हिँड्यौं । तीन चरणमा भएको निर्वाचनको कार्ड छाप्दा ओम्नीले निर्वाचन आयोगबाट २० करोड रुपैयाँभन्दा बढी रकम हात पारेको थियो । निर्वाचन आयोग र जनक शिक्षा सामग्री केन्द्रको ठेक्काबाट मनग्य आम्दानी भएपछि ओम्नीको आकार बढ्यो । त्यसका मालिक तुलहरि ठूला करदातामा दरिए । अब उनले करोड हैन, अर्बको कारोबार गर्न थाले । यी दुवै ठेक्कामा ओम्नीमाथि प्रश्न उठ्नुपर्ने हो तर स्वास्थ्य सामग्री खरिदमा जिम्मा दिएर पुरस्कृत गरियो, ओम्नी निकट स्रोतले भन्यो, सम्भवतः धेरै स्वास्थ्य सामग्री खरिद गर्ने योजना थियो होला । झन्डै २० दिन अघिदेखि केही चिनियाँ ओम्नीको अफिसमै आएर बसेका थिए । उसो त ओम्नीलाई औषधि उपकरण ल्याउन दिने सरकारी चलखेल पनि महिना दिन अघिदेखिकै थियो ।ओम्नीको १७ बुँदे प्रस्टीकरणविवादास्पद विवरण सार्वजनिक भएको करिब एक सातापछि ओम्नी समूहले विज्ञप्ति जारी गरी १७ बुँदे स्पष्टीकरण दिएको छ । स्वास्थ्य सामग्री खरिद प्रकरणमा प्रधानमन्त्री, उपप्रधानमन्त्री तथा प्रधानमन्त्रीका सचिवालयको संलग्नता नरहेको, सञ्चार माध्यमले आक्रमण गरेको र निहित व्यक्तिहरूले प्रोपोगान्डा बनाएको उसको आरोप छ । विपदको यस घडीमा देश, जनता तथा सरकारलाई सहयोग गर्ने मनसायले सहभागी भएको, कुनै बदनियत नरहेको र सञ्चार माध्यमबाट फैलाइएको भ्रष्टाचार भएको भन्ने अफवाहमा कुनै सत्यता नरहेको, सम्माननीय प्रधानमन्त्रीज्यू, उपप्रधानमन्त्रीज्यू, अन्य माननीय मन्त्रीज्यू तथा सल्लाहकार तथा अन्य पक्षको यस सम्झौतामा कुनै सम्बन्ध नरहेको स्पष्ट पार्न चाहन्छौं, विज्ञप्तिमा भनिएको छ । हाल अन्तर्राष्ट्रिय बजारमा स्वास्थ्य सामग्रीको मूल्य उतारचढाव रहेको र केहीमा तलमाथि पर्न गएको उसको स्विकारोक्ति छ । विभागमा पीपीई सेटको एकमुस्ट कोटेसन ४२९८ डलर पेस गरेको र पछि छलफल हुँदा सेटभित्र ५ प्रकारका आइटमको मूल्य अलग अलग छुट्याउने क्रममा एन९५ मास्कको मूल्य केही बढी उल्लेख हुन गएको र गाउनको मूल्य परल मूल्यभन्दा १६ डलर कम उल्लेख भई तलमाथि पर्न गएको, विज्ञप्तिमा भनिएको छ । यस्तै, वायुसेवा निगमको जहाज चार्टर्डमा १ करोड ५३ लाख ८५० रुपैयाँ परेको पनि जनाइएको छ । तोकिएको मितिअगावै आपूर्ति गरी दोस्रो लट र पहिलो लटको बाँकी समान सम्झौताबमोजिम अप्रिल २ तारिखमा ढुवानी गर्न जहाजका लागि नेपाल वायुसेवासँग समन्वय गर्दा ४ अप्रिलअगाडि जहाज उपलब्ध गराउन नसकिने जानकारी प्राप्त भएको, यस विषम परिस्थितिको जानकारी लिखित रूपमा विभागमा गराउँदा समेत एकतर्फी रूपमा सम्झौताको प्रावधानविपरीत सम्झौता भंग गरेको, विज्ञप्तिमा भनिएको छ । ओम्नीले २४ वर्षदेखि व्यापार गर्दै आएको पनि विज्ञप्तिमा जनाइएको छ । ओम्नीले यस सम्झौतामा कतै कुनै कमीकमजोरीका कारण हानिनोक्सानी भएको प्रमाणित भए सच्याई आफ्नो दायित्व पूरा गर्न तत्पर रहेको जनाएको छ । यस विषम घडीमा निहित स्वार्थ भएका केही तत्त्वको जालोले चलाएको प्रोपोगान्डामा कुनै सत्यता नभएको दृढतासाथ स्पष्ट पार्न चाहन्छौं, ओम्नीले भनेको छ ।"
यतिको १ करोड सहयोग,"काठमाडौं (कास) कोरोना भाइरसको रोकथामका लागि यति समूहले सरकारलाई १ करोड रुपैयाँ सहयोग गरेको छ । बिहीबार अध्यक्ष लाक्पा सोनाम शेर्पाले समूहका कोरोना संक्रमण रोकथाम, नियन्त्रण तथा उपचार कोषका प्रतिनिधिलाई उक्त रकमको चेक हस्तान्तरण गरेको यतिले जारी गरेको विज्ञप्तिमा उल्लेख छ ।"
कोषमा महालक्ष्मीको ५० लाख,"काठमाडौं (कास) महालक्ष्मी विकास बैंकले सरकारी कोरोना भाइरस संक्रमण रोकथाम, नियन्त्रण तथा उपचार कोषमा ५० लाख रुपैयाँ सहयोग गर्ने घोषणा गर्ने गरेको छ । बैंकले संघीय सरकारलाई १२ लाख, प्रत्येक प्रदेश सरकारलाई ४ लाखका दरले २८ लाख र विभिन्न स्थानीय क्षेत्रमा १० लाख रुपैयाँ सहयोग गर्ने भएको हो ।"
होन्डाले गर्यो १० थान अटोमेटिक ब्याकप्याक स्प्रेयर,काठमाडौं (कास) होन्डाको अधिकारिक बिक्रेता स्याकार ट्रेडिङ कम्पनीले नेपाल सरकारलाई सार्वजनिक स्थानमा कीटनाशक औषधि छर्न ७ लाख रुपैयाँ बराबरको १० थान होन्डा अटोमेटिक ब्याकप्याक स्प्रेयर सहयोग गरेको छ । भाइरस संक्रमण नियन्त्रण गर्न स्वास्थ्य तथा जनसंख्या मन्त्रालयलाई होन्डाले उक्त सहयोग गरेको हो ।
३ सय परिवारलाई राहत,"काठमाडौं (कास) गोदरेज नेपालले काठमाडौंको नार्गाजुन नगरपालिका ८ स्थित भीमढुंगामा दैनिक ज्यालादारी गर्ने ३ सय परिवारलाई राहत सामग्री वितरण गरेको छ । राहतमा गोदरेजले चामल, दाल, तेल, साबुन, चिउरालगायत सामग्री वितरण गरेको थियो ।"
निर्माण व्यवसायीले दिए ९१ लाख,काठमाडौं (कास) निर्माण व्यवसाय विकास परिषदन्तर्गतको निर्माण व्यवसायी कोषले सरकारी कोषमा ९१ लाख रुपैयाँ सहयोग गर्ने भएको छ । परिषद्ले प्रत्येक प्रदेशलाई १३१३ लाख रुपैयाँका दरले उक्त सहयोग रकम उपलब्ध गराएको हो । परिषद्का अध्यक्ष भौतिक पूर्वाधार तथा यातायातमन्त्री वसन्तकुमार नेम्बाङको अध्यक्षतामा बिहीबार बसेको बैठकले यस्तो निर्णय गरेको हो ।
११ जिल्लालाई डेढ करोड,"गण्डकी (कास) गण्डकी सरकारले प्रदेशका सबै ११ वटै जिल्लालाई आर्थिक सहयोग गर्ने भएको छ । सोमबारको मन्त्रिपरिषद् बैठकले १ करोड ४५ लाख रुपैयाँ सहयोग दिने गरी रकम विनियोजन गर्ने निर्णय गरेको छ । मनाङ र मुस्ताङ जिल्लालाई ५५ लाख र बाँकी नौ जिल्लालाई १५ लाख रुपैयाँका दरले सहयोग गर्ने निर्णय भएको गण्डकी प्रदेश सरकारका प्रवक्ता एवं भौतिक पूर्वाधार विकासमन्त्री रामशरण बस्नेतले बताए । विनियोजित रकम जिल्ला प्रशासनलाई उपलब्ध गराइनेछ । यसअघि सरकारले कोरोना भाइरस नियन्त्रण, रोकथाम तथा व्यवस्थापनका लागि प्रदेशका सबै ८५ वटै स्थानीय तहलाई सहयोग गर्ने उद्देश्यले ६ करोड ५० लाख छुट्याइसकेको छ ।"
"संक्रमितसँगै आए, जँचाउन आएनन्","जाजरकोटमा पनि छैन भीटीएमजाजरकोटबाट पनि भीटीएमको अभाव देखिएको छ । अहिलेसम्म जिल्लाबाट कसैको पनि स्वाब परीक्षणका लागि पठाइएको छैन । जिल्ला अस्पतालका डा औसरसिंह राठौरले शंकास्पद बिरामी भेटिए स्वास्थ्य सेवा निर्देशनालयमा खबर गर्नेबाहेक अरू अवस्था नरहेको गुनासो गरे । भीटीएममा संकलन गरिएको नमुनालाई ट्रिपल प्याक गरी कोल्ड चेन मेन्टेनसहित प्रयोगशालामा पठाउनुपर्छ, उनले भने, तर हामीसँग त्यस्तो व्यवस्था छैन । संक्रमण फैलिएमा नियन्त्रण गर्न सक्ने गरी पूर्वतयारी नभएको उनले बताए ।जनशक्ति, पूर्वाधार र जनचेतनाको अभावका कारण संक्रमण फैलिए नियन्त्रण गर्न गाह्रो हुने स्वास्थ्यकर्मी बताउँछन् । ५० शय्याको जिल्ला अस्पतालमा कोरोना संक्रमण रोकथाम गर्ने कुनै पनि व्यवस्थापन नभएको अस्पताल विकास समितिकी अध्यक्ष धर्मशिला बस्नेतले बताइन् । स्वास्थ्यकर्मीले व्यक्तिगत सुरक्षा सामग्री (पीपीई) र ज्वरो नाप्ने आईआर थर्मोमिटर पाउन सकेका छैनन्, उनले भनिन्, पीपीई नहुँदा जोखिम भन्दै स्वास्थ्यकर्मीले सामान्य बिरामी पनि जाँच्न छोडे । उनका अनुसार गर्खाकोट र दल्ली प्राथमिक स्वास्थ्य केन्द्रमा डाक्टर नआएको डाक्टर दुई वर्ष बित्यो । जिल्लाभर ३३ स्वास्थ्य संस्था छन् । अधिकांश स्वास्थ्य संस्थामा पर्याप्त स्वास्थ्यकर्मी, उपकरण र औषधिको अभाव छ ।"
क्वारेन्टाइनबाट भागेका २५ पक्राउ,"राजविराज (कास) क्वारेन्टाइनमा बस्न नमानेर भागेका १४ भारतीयसहित २५ जनालाई सप्तरी प्रहरीले मंगलबार मध्यराति नियन्त्रणमा लिएर बुधबार राति क्वारेन्टाइनमा पुर्याएको छ । सप्तरीको अग्निसाइर कृष्णासवरण गाउँपालिका४ स्थित बासघारीनजिक बुधबार राति भारत बिहारको अररिया जिल्ला घर भएका १४ जना मुस्लिम युवकहरूलाई स्थानीय बासिन्दाहरूले देखेपछि वडाध्यक्ष तेजनारायण यादवलाई खबर गरेका थिए । अररिया जिल्ला घर भएका महमद सलिम, महमद इस्तिमाक, अजरत मुसलमान, गेजिस मियाँ, महमद वारिस, महमद सबिर, शोखिमान मियाँ, मुस्विर मियाँ, मगम मियाँ, तेजाब आलम, महमद समसाद, महमद नासिस, नाजिब मियाँ र महमद साहद मियाँलाई स्थानीयले फेला पारी आफूलाई खबर गरेको वडाध्यक्ष तेजनारायण यादवले बताए । उनीहरूमध्ये कसैले आफूहरू दिल्लीबाट त केही आफूहरू काठमाडौंबाट आएको बताएपछि शंका लागेर उनीहरूलाई अग्निसाइर कृष्णासवरण गाउँपालिकास्थित क्वारेन्टाइनमा लाने तयारी गरिरहँदा काठमाडौंतर्फबाट तरकारी पुर्याएर फर्किंदै गरेको ज १ च १५७९ नम्बरको पिकअप भ्यानमा सवार भई उनीहरू भागेका थिए । क्वारेन्टाइनमा राख्ने बताएपछि उनीहरू भाग्दा आफू थप सशंकित भएको वडाध्यक्ष यादवले बताए । उनका अनुसार राति अलि ढिला भएको अवस्थामा उनीहरू भागेपछि प्रहरीले पनि तत्कालै सहयोग नगर्दा सहायक प्रमुख जिल्ला अधिकारी आनन्दकुमार ठाकुरलाई सम्पर्क गरी घटनाबारे जानकारी गराइएको थियो । मध्यराति सहायक प्रजिअ ठाकुरले प्रहरीलाई आवश्यक कदम चाल्न भनेपछि सक्रिय भएको प्रहरीले उक्त पिकअप भ्यान र त्यसमा सवार १४ जनासहित अन्य ११ जनालाई पनि नियन्त्रणमा लिएको थियो । उनीहरूलाई सप्तरीको कञ्चनपुर र भारदहको बीचबाट नियन्त्रणमा लिइएको हो । १४ जनालाई लिएर भागेको पिकअप भ्यानमा सवार भोजपुरको आमचोक८ का नरबहादुर झार, सुमन तामाङ, अनिश तामाङ, असन तामाङ छन् । भोजपुर बेवारी२ का धनीलाल उराउ, सुनसरी दुहबी२ का विजयकुमार उराव, सुनसरी मधेवन२ का रमेश कुमार, कुसहाका दीपेशकुमार र चालक अजय परियार, धनुषा मिथिला नपा ७ का सहचालक सञ्जीव परियार र सानो परियारलाई समेत नियन्त्रणमा लिइएको छ । नियन्त्रणमा लिइएका १४ भारतीयसहित २५ जनालाई नै सप्तरीको महुलीस्थित क्वारेन्टाइनमा राखिएको प्रहरीले जनाएको छ । क्वारेन्टाइनमा राखिएका भारतीयहरू कहाँबाट आएका हुन् भन्नेबारे अनुसन्धान भइरहेको छ ।"
गम्भीर बिरामीलाई पनि भारत जान रोक,"भारत सिलिगुडीकी विना कुमारी लकडाउन सुरु हुनुअघि वीरगन्ज बस्ने भाइ पवन गुप्ताको घरमा आएकी थिइन् । तर, चैत २० मा उनका पतिको सिलिगुडीमा मृत्यु भयो । उनले वीरगन्जस्थित भारतीय महावाणिज्य दूतावासबाट घर जान भरमग्दुर प्रयास गरिन् ।विनाले दूतावासका अधिकारीलाई पतिको मृत्यु भएकोबारे अस्पतालका चिकित्सकसँग कुरा गराइन् । मृत्यु प्रमाणपत्र पनि मगाइन् । तर, उनलाई दूतावासले सिलिगुडी फर्कने अनुमति पत्र बनाइदिएन । भोलिपल्ट चैत २१ मा उनी आफ्नै प्रयासले विराटनगर हुँदै सिलिगुडीतर्फ लागिन् ।बारा देवताल गाउँपालिकाका २८ वर्षीय अर्जुन बैठा पेटको क्यान्सरका बिरामी हुन् । अन्तिम अवस्थाको क्यान्सरको उपचारका लागि नियमित भारत जानुपर्ने उनले भारतीय महावाणिज्य दूतावासबाट अनुमतिपत्र त पाए तर चैत २१ मा वीरगन्ज हुँदै रक्सौल जाँदै गर्दा उनलाई रोकियो । रक्सौलस्थित अध्यागमन कार्यालयले रोकेपछि सिकिस्त अवस्थामै उनी घर फर्किए ।अर्जुनका छिमेकी अरुण सिंहका अनुसार गम्भीर बिरामी अर्जुनलाई अर्को बाटोबाट रक्सौलकै एक अस्पतालमा लगेर उपचार गराइँदै छ । हामीले अर्जुनलाई जान दिनुपर्यो भनेर धेरै अनुनय गर्यौं, तर रक्सौलको अध्यागमन कार्यालयले जानै दिएन, उनले प्रश्न गरे, जसोतसो गरी अर्को बाटोबाट रक्सौलको एसआरपी अस्पतालमा पुर्यायौं, अर्जुन अहिले त्यहाँ भर्ना भएका छन् । मृत्युसँग जुधिरहेका र अन्तिम अवस्थामा रहेका एक बिरामीले उपचारसमेत नपाउने गरी गरिएको लकडाउन कसका लागि त ? भारत बोधगयाका प्रदीप वैद्य र अमरदीप वैद्य दाजुभाइ काठमाडौंमा पुरोहित पेसा गर्छन् । उनीहरूकी ८० वर्षीया आमा यशोधादेवीको सोमबार बोधगयामा मृत्यु भयो । दुवै भाइ मोटरसाइकलमा राजधानीबाट मंगलबार वीरगन्ज आए । स्वदेश फिर्तीका लागि अनुमति पत्र बनाउन आएका उनीहरूलाई भारतीय महावाणिज्य दूतावासले रित्तै फर्काइदियो । हार मानेर मंगलबार साँझ उनीहरू काठमाडौं फर्किए । बुधबार पनि काठमाडौंमै बसेका छन् । आमाको अन्तिम संस्कारमा समेत सहभागी हुन नपाउँदा उनीहरू विछिप्त छन् । यो कस्तो लकडाउन हो, मर्दापर्दा पनि हामीले आफ्नो घर फर्कन पनि नपाउने त ?, अमरदीपले आक्रोश पोखे, हाम्रा लागि हरक्षण कष्टकर छ, उता एक जना बूढो दाजु मात्र हुनुहुन्छ, उहाँले राम्रोसँग संस्कार र किरियाकर्म गर्न सक्नुहुन्न ।प्रदीपले पनि आफू जीवनकै सर्वाधिक विचलित क्षणमा रहेको सुनाए । हामीलाई जन्म दिने आमाले देहत्याग गर्नुभयो, हामीले अन्तिम पटक आमाको मुख पनि हेर्न पाएनौं, उनले दुःख पोखे, हामीमाथि ठूलो अन्याय भयो । यी प्रतिनिधि घटना मात्र हुन् । नेपाल र भारतबीच खुला सिमाना र रोटीबेटीको सम्बन्ध भएकाले एकअर्का मुलुकमा सहज आउजाउ चल्छ । रोजगारीका क्रममा ठूलो जनसंख्या दुवै मुलुकमा बस्छन् । लकडाउन अवधिमा औषधोपचार तथा अत्यावश्यक अवस्थामा एकअर्का मुलुकमा आवागमन गर्न कुनै रोक छैन । भारत सरकारकै मार्च १३ को सार्वजनिक निर्देशिकाले पनि लकडाउन अवधिमा नेपाल र भुटानका नागरिकका लागि भारतमा आवागमनको सुविधामा बन्देज लगाइएको छैन । यस्तो अवस्थामा विभिन्न बहानामा भारतीय तथा नेपाली नागरिक अत्यावश्यक पर्दा पनि भारत जान पाएका छैनन् । यसरी नियमविपरीत रोकिनु अनुचित भएको पीडितहरू बताउँछन् । भारतीय महावाणिज्य दूतावासका एक अधिकृतले मानवीय पीडाको बोध आफूहरूलाई भए पनि माथिल्लो निकायको आदेशका कारण हात बाँधिएको अवस्थामा रहेको बताए । हामी पनि मानव हौं र हामीले पनि सर्वसाधारणको पीडा बुझेका छौं, उनले भने, तर कतिपय अवस्थामा आफूभन्दा माथिल्लो निकायको आदेशको पालना गर्न हामी बाध्य हुन्छौं ।"
चित्रमा कोरोना सचेतना,"घरभित्र नै क्वारेन्टाइनमा बस्नु, बेलाबेलामा साबुनपानीले हात धुनु, बाहिर निस्कनै परे मास्क प्रयोग गर्नु जस्ता क्रियाकलाप अहिले आम मानिसको दैनिकी बनेको छ । लकडाउनले घरभित्रै सुरक्षित बसेको भए पनि कोरोनाको मानसिक त्रासले सबैलाई गाँजेको अवस्था छ । यस्तै परिस्थिति गुजारिरहेका चित्रकारहरूको पछिल्ला कलाकृतिमा कोरोना प्रभाव देखिन्छ । चित्रकार रागिनी उपाध्यायदेखि एरिना ताम्राकार, आशा डंगोल, रमेश प्रधान, भाइराजा महर्जन, विनोद प्रधान, पृथ्वी श्रेष्ठ, प्रमिला बजाचार्य, सुनैना ठाकुरलगायतले कलाकृतिमा कोरोनाको आपत्कालीन अवस्थालाई चित्रण गरेका छन् । उनीहरूले चित्रमार्फत नै सुरक्षित रहने उपायतिर समेत जोड दिइरहेका छन् । अधिकांश चित्रकारले आफ्नो कलाकृतिमा मास्क र कोरोना भाइरसको स्केचलाई बिम्बका रूपमा प्रयोग गर्दै अहिलेको कठिन समय उतारेको देख्न सकिन्छ । उनीहरूले चित्रलाई आआफ्ना फेसबुक तथा ईआर्ट नेपाल बाटै अनलाइन प्रदर्शनीसमेत गरिरहेका छन् । नेपाल ललितकला प्रज्ञा प्रतिष्ठानका पूर्वउपकुलपतिसमेत रहेकी रागिनी उपाध्यायले आजको प्रेमी औजार, आजको महत्त्व साबुनपानी शीर्षक दिएर मास्क लगाइरहेका महिला र पुरुषलाई चित्रमा देखाएकी छन् । नीलो रङको मास्कमा देखिएको पुरुष धारामा हात धोइरहेका छन् भने गुलाबी रङको मास्कमा रहेकी महिलाका हातमा साबुन छ । त्यहीं नजिकै रातो रङमा कोरोना भाइरसलाई पनि उनले औंल्याएकी छन् । उपाध्यायका अनुसार चित्रमा प्रयुक्त गुलाबी रङ र गुलाबको फूललाई प्रतीकात्मक अर्थ दिँदै बाहिरी रूप मात्र होइन मन, वचन, मस्तिष्कको पनि फोहोर फालौं र सुरक्षित बनौं भन्ने सन्देश दिइएको छ । उनले चित्रमार्फत नै माया, करुणा, सकारात्मक र सिर्जनशील भाव प्रस्तुत गरेर मनको आवेगलाई नियन्त्रण गर्न आह्वान गरेकी छन् ।अर्का चित्रकार आशा डंगोल र एरिना ताम्राकारले संयुक्त रूपमा होम क्वारेन्टाइनबाटै चित्रमार्फत कोरोना संक्रमणबाट बच्न सचेतना जगाइरहेका छन् । यो जोडीले लकडाउन समयमा कोलाब्रेसन आर्ट गर्दागर्दै कोरोना विषयतिर मोडिएको सुनाए । अहिले सबैको दिमागमा कोरोना र मुख मास्कले ढाकेको मानिसको दृश्य मात्रै आउने बताउँदै त्यसैलाई चित्रमा प्रतिबिम्बित गरेको ताम्राकारले बताइन् । उनले चित्रमार्फत सचेतनासँगै यो दुःखद क्षणलाई दस्ताबेजका रूपमा सुरक्षित गर्न चाहेको पनि सुनाइन् । चित्र र मूर्तिकलासँगै सेरामिक आर्टलाई पनि सँगसँगै लगिरहेका अर्का कलाकार रमेश प्रधानले माटामा कोरोना भाइरसको आकार उतारेका छन् । भक्तपुरमा रहेको आफ्नै कार्यशालामा एउटा घरको प्रतिस्थापन कलाका रूपमा भाइरस जस्तो देखिने कलाकृति उनले झुन्ड्याएर राखेका छन् । यो गाह्रो समयमा सबै जना घरभित्रै बसेर सुरक्षित बनौं भन्ने सन्देश जगाउन खोजेको छु, उनले भने । त्यस्तै, चित्रकार पृथ्वी श्रेष्ठको चित्रमा सचेतनासँगै घरभित्रै थुनिएर रहेको आम मानिसका छटपटी सजिलै देख्न सकिन्छ । उनले चित्रमा मास्क लगाएर बसेको सिंगो मानव फिगरमा सानो झ्याल बनाएर त्यसभित्र आँखाको आकृति देखाएका छन् । बाहिर खुला ठाउँमा कुकुर, चरा उडिरहेका छन् भने अदृश्य रूपमा कोरोना भाइरस फैलिरहेको देखिन्छन् । कोठाभित्र बन्दी भएर बस्नुपरेको आफ्नै अवस्थालाई चित्रमा अभिव्यक्त गरिएको श्रेष्ठले बताए । मिथिला कलालाई निरन्तरता दिइरहेका अर्का चित्रकार सुनैना ठाकुरले भने सिंगो मुलुक कठिनाइसँग जुधिरहेको अवस्थालाई कारुणिक रूपमा चित्रमा व्यक्त गरेकी छन् । उनको चित्रमा एउटी महिलालाई चारैतिर कोरोना भाइरसले आक्रमण गरिरहेको छ । झन्डा काखमा लिएर दुःखी देखिएकी महिलालाई ठाकुरले नेपाल आमाका रूपमा चित्रण गरेकी छन् । उनले घरमै बसौं, हात मिलाउनुको सट्टा नमस्कार गरौं, साबुनपानीले हात धोऔं र मास्क प्रयोग गरौं जस्ता सन्देश पनि चित्रमार्फत नै प्रस्तुत गरेकी छन् । मेरो चित्र अहिले एउटा कलाकृति मात्र होइन, उनले भनिन्, प्रत्येक नागरिकलाई सुरक्षित र सचेत बनाउन यस चित्रले सघाउने छ । सचेतनाका लागि चित्रलाई सामाजिक सञ्जालमार्फत प्रदर्शन गरिएको उनले बताइन् ।"
सम्झनलायक एकदिवसीय १० खेल,"द ओभल, २०१७, च्याम्पियन्स ट्रफी फाइनलपाकिस्तान १ सय ८० रनले विजयीके यो उत्कृष्ट खेल थियो त ? थिएन । यो त एकपक्षीय खेल थियो । यसलाई सम्झनुपर्ने कारण के हो त ? उत्तर हो, सबैभन्दा पहिला यो च्याम्पियन्स ट्रफी फाइनल हो । अनि दोस्रो, सबैखाले अनुमान गलत सावित गर्दै पाकिस्तानले उपाधि चुमेको थियो । प्रतियोगिताअगाडि उपाधिका लागि सबैभन्दा बलियो दाबेदार थियो भारत । लिग चरणमा भारतले पाकिस्तानलाई नराम्रोसँग हराएको पनि थियो । फखर जमनको शतक र मोहम्मद अमिरको घातक बलिङसामु भारत टिक्नै सकेन ।"
मोउरिन्होको स्वीकारोक्ति,"लन्डन (एएफपी) टोटेनहम व्यवस्थापक जोसे मोउरिन्होले सामाजिक दूरीको नियम तोडेर आफूले भूल गरेको स्वीकारेका छन् । कोरोना भाइरसको संक्रमणका कारण इंग्ल्यान्डमा सामाजिक दूरी अनिवार्य मानिएको छ । तर मोउरिन्हो केही खेलाडीको अभ्यासका क्रममा क्लबका टानगाई एन डोम्बेलो र हेड्ली कमनसँग सँगै देखिएका थिए । क्लबले यसलाई लिएर आफ्ना व्यवस्थापक र खेलाडीलाई चेतावनी पनि दिएको छ । मोउरिन्होले भनेका छन्, मैले राम्रो काम गरिनँ ।"
स्टोक्स विज्डनको उत्कृष्ट खेलाडी,लन्डन (एएफपी) बेन स्टोक्स विज्डनको वर्षको उत्कृष्ट क्रिकेट खेलाडी बुधबार घोषित भएका छन् । यसअघि लगातार तीन वर्ष विजेता रहेका विराट कोहलीलाई उछिनेर स्टोक्स सन् २०२० का सबैभन्दा प्रभावशाली खेलाडी चुनिएका हुन् । विज्डनले अलराउन्डरका रूपमा उनको प्रदर्शनलाई ऐतिहासिक मानेको छ । सन् २००५ मा एन्ड्र्यु फ्लिन्टफ उत्कृष्ट चुनिएयता यो उपलब्धि हात पार्ने स्टोक्स पहिलो इंग्लिस खेलाडी हुन् । न्युजिल्यान्डसँगको एकदिवसीय विश्वकप फाइनलमा म्यान अफ द म्याच रहेका स्टोक्सले अस्ट्रेलियाविरुद्धको तेस्रो एसेज टेस्टमा पनि विजयी इनिङ्स खेलेका थिए ।
रियलमा तलब कट्टा सहमति,म्याड्रिड (एएफपी) रियल म्याड्रिडका खेलाडीले पनि आफ्नो तलब कट्टा गरेर लिन बुधबार सहमति दिएका छन् । कोरोना भाइरस संक्रमणका कारण अहिले स्पेनी फुटबल स्थगित छ । क्लबका खेलाडी र प्रशिक्षकसँगै प्रमुख निर्देशक र बास्केटबल टिम १० देखि २० प्रतिशत तलब कट्टा गरेर लिन तयार भएका हुन् । स्पेनिस मिडियाका अनुसार यो सिजन पूरा तलबबाट १० प्रतिशत काटिनेछ । सिजन स्थगित भएकै स्थितिबाट रोकिएमा २० प्रतिशत तलब काटिनेछ । यसरी तलब काटिँदा क्लबलाई ३ देखि ६ करोड डलरको राहत हुनेछ ।
