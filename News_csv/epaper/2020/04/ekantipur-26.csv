शीर्षक,विवरण
क्वारेन्टाइनको सट्टा होम क्वारेन्टाइनले जोखिम,"उद्धारका नाममा गाउँमा भीडओखलढुंगा ओखलढुंगा र सोलुखुम्बुका अधिकतर स्थानीय तहले रातारात बसमा काठमाडौंबाट यात्रु ओसारेका छन् । ओखलढुंगाको चिशंखुगढी, मानेभन्ज्याङ, मोलुङ, चम्पादेवी, खिजिदेम्बामा ५ सयदेखि एक हजारसम्म मानिस राजधानीबाट घर फर्किसकेका छन् ।सोलुखुम्बुको सोलु दूधकुण्ड नगरपालिका, थुलुङ दूधकोसी गाउँपालिका, माप्य दूधकोसी गाउँपालिकालगायतले काठमाडौंमा रहेका यात्रुलाई बस र जिपबाट ल्याएका छन् । अधिकतर गाडीमा यात्रु कोचाकोच भरिएर आएका छन् । एउटा स्थानीय तहले सिफारिस गरेर पठाएको गाडीमा अर्को स्थानीय तहका यात्रु पनि चढेर आइरहेका छन् ।सुरुमा कोभिड१९ रोकथाम तथा नियन्त्रणका लागि गठित कमान्ड पोस्टले जिल्ला बाहिर रहेका अलपत्र नागरिकको विवरण संकलन गर्ने निर्णय गरेको थियो । लकडाउन लम्बिँदै गए उनीहरूलाई आवश्यकता हेरेर उद्धार गर्ने आशयसहित निर्णय गरिएको थियो । सर्वोच्च अदालतले सरकारलाई दिएको आदेश र कमान्ड पोस्टले गरेको निर्णयका आधारमा स्थानीय तहले काठमाडौंबाट मान्छे ल्याउन थाले ।सुरुमा काठमाडौंबाट ल्याइएका सबैलाई क्वारेन्टाइनमा राख्ने भनिएको थियो । फर्किनेको संख्या धेरै भएपछि क्वारेन्टाइनको क्षमताले धान्न सकेन । त्यसपछि सबैलाई होम क्वारेन्टाइनमै बस्न अनुरोध गर्दै घर पठाइएको छ । सुरुमा क्वारेन्टाइनमा राखेर मात्र घर जान दिने भनेका थियौं, मोलुङ गाउँपालिकाका सूचना अधिकारी गोपाल नेपालले भने, अहिलेसम्म तीन सय पचासभन्दा बढी मान्छे आइसके, अझै केही छुटेकालाई लिन गाडी पठाइएको छ । क्वारेन्टाइनमा राख्न सम्भव नहुने रहेछ । उनीहरू सबैको स्वास्थ्य परीक्षण गरी होम क्वारेन्टाइनमा बस्न परामर्श दिएर घर पठाएको उनले बताए । यी स्थानीय तहले गाडी पठाए पनि भाडा भने व्यक्ति आफैंले तिरेर आएका हुन् । कतिपयले भाडादर महँगो भएको गुनासो गरेका छन् । उद्धारका लागि विवरण संकलन गरे पनि हालसम्म गाडीमा मान्छे नओसारेका सुनकोसी, लिखु गाउँपालिका र सिद्धिचरण नगरपालिकाका जनप्रतिनिधि भने के गर्ने भन्ने अन्योलमा छन् । सुनकोसी गाउँपालिका प्रमुख रुद्र अधिकारीले भने, विद्यार्थी, जागिरे कर्मचारी, व्यवसायी सबै फर्किएका छन् । यसले संक्रमणको जोखिम ह्वात्तै बढेको छ । सुनकोसी गाउँपालिकाले गाडी नपठाए पनि गाउँपालिका क्षेत्रका यात्रु अन्य स्थानीय तहले पठाएको गाडी चढेर आएको उनले बताए । ५० जना क्षमताको क्वारेन्टाइन हामीसँग थियो । त्यतिले नधानेपछि हामीले सबैलाई घरमै पठाएका छौं, उनले भने । प्रमुख जिल्ला अधिकारी गणेश आचार्यले समेत स्थानीय तहले भीडभाडसहित उद्धारका नाममा यात्रु ल्याउने कामले संक्रमणको जोखिम बढेको बताए । उनले अहिले स्थानीय तहले गरेको उद्धारको काम प्रशासनको नियन्त्रणमा ल्याउन नसकिएको बताए । भोलि जोखिम बढ्यो भने जिम्मेवार को हुने भन्ने प्रश्न उठ्छ, उनले भने ।काठमाडौंमा अलपत्र परेका आफ्नो वडा र गाउँपालिकाका सर्वसाधारणले उद्धारका लागि अनुरोध गरेकाले ल्याइएको जनप्रतिनिधिहरूको भनाइ छ । मानेभन्ज्याङ८ का वडा अध्यक्ष भीम मगरले भने, गाउँ, टोलबस्तीका सर्वसाधारणलाई जानकारी गराएर उनीहरूको प्रत्यक्ष निगरानीमा होम क्वारेन्टाइनमा बस्ने दुवै पक्षको सहमतिमा जान दिएका छौं ।"
पर्यटन दूतहरू बेखबर !,"(युरोपमा ददी सापकोटा, बेलायतमा नवीन पोखरेल, अस्ट्रेलियामा नारायण खड्का)"
कोरोना संक्रमित युवक डिस्चार्ज,"८० जनाको परीक्षण गरिँदैदमक झापाको दमक नगरपालिकाका तीनवटा वडामा आइतबारदेखि कोरोना परीक्षणलाई तीव्रता दिइने भएको छ । शुक्रबार दमक३ का एक वृद्धमा कोरोना संक्रमण पुष्टि भएपछि उनको सम्पर्कमा आएका तथा घर आसपासका करिब ८० जनालाई प्राथमिकतामा राखेर परीक्षण गर्न थालिएको हो । नगरपालिकाले दमक अस्पतालका प्रमुख डाखड्कलाल लिम्बूको नेतृत्वमा स्वास्थ्यकर्मी र प्रयोगशालाकर्मीसहितको ४ वटा छुट्टाछुट्टै परीक्षण टोली गठन गरेको छ । उक्त टोलीलाई चार भागमा विभाजन गरी स्वास्थ्य परीक्षणको काम अघि बढाउन लागेको नगरपालिकाका स्वास्थ्य सहायक कुवेर भट्टराईले जानकारी दिए । नगरप्रमुख रोमनाथ ओलीको अध्यक्षतामा शनिबार जिल्ला समन्वय समिति प्रमुख, स्वास्थ्यकर्मी, प्रहरीलगायतको बैठकले उक्त निर्णय गरेको हो ।"
लकडाउन कहिलेसम्म ?,"(काठमाडौं)  कोभिड१९ (कोरोना भाइरस) नियन्त्रण र रोकथामका लागि सरकारले देशैभर लकडाउन गरेको एक महिना नाघिसकेको छ । चैत ११ मा सात दिनलाई भनिएको लकडाउन पटकपटक थप्दै लगेर पाँच साता पुर्याइएको छ । अब प्रश्न उठ्न थालेको छ लकडाउन कहिलेसम्म ? १५ गते सकिन थालेको लकडाउनलाई अहिलेकै जस्तो निरन्तरता दिने, हटाउने, केही खुकुलो बनाउने वा निश्चित क्षेत्रहरू तोकेर फरकफरक तरिका अपनाउनेजस्ता विकल्पहरू सरकारका सामु छन् ।चिकित्सक, जनस्वास्थ्यविद्, जनप्रतिनिधि र अधिकारकर्मीले लकडाउनको अहिलेकै अवस्थामा परिवर्तन गर्नुपर्ने सुझाएका छन् । लकडाउनका कारण आममानिसले अनेक थरी समस्याको सामना गर्नु परिरहेको र एकपछि अर्को चुनौती थपिँदै गएकाले देशैभर लकडाउन नगरीकन क्षेत्रगत रूपमा आवश्यकता पहिचान गरी कतै कडा, कतै खुकुलो र कतै पूरा हटाउनुपर्ने उनीहरूको सुझाव छ । राष्ट्रिय सभाको राष्ट्रिय सरोकार तथा समन्वय समिति र विधायन समितिले लकडाउनको स्वरूप परिवर्तन गर्न सरकारलाई सुझाव दिइसकेका छन् । अन्य सरोकारवालाले पनि चैत ११ अघिको अवधिमा तत्कालै नफर्किए पनि क्रमशः लकडाउनको परिस्थितिमा सुधार गर्दै जान आवश्यक भइसकेको बताएका छन् ।लकडाउनकै कारण कोभिड१९ फैलिन नपाएको र नियन्त्रणमा पनि छ । अहिलेसम्म ४९ जनामा कोभिड१९ को संक्रमण देखिएको छ । कोभिड१९ का कारण एकजनाको निधन नहुनु सुखद पक्ष छ । त्यस्तै १२ जना उपचारपछि निको भएर घर गइसकेका छन् । काठमाडौंका कुनै पनि अस्पतालमा कोभिड१९ का बिरामी यतिबेला भर्ना छैनन् । सबै डिस्चार्ज भइसकेका छन् । स्थिति नियन्त्रणमा रहेकाले सचेततापूर्वक लकडाउनलाई खुकुलो पार्न सकिने समाजका विविध क्षेत्रको सुझाव छ । उनीहरूले आवागमनलाई पूर्ण रूपमा नियन्त्रणमा राखी देशभित्र ठाउँ विशेषअनुसार सार्वजनिक भेला, हाट बजार, यातायातलगायत विषयलाई व्यवस्थित गर्दै लकडाउन खुकुलो बनाउनुपर्ने सुझाएका छन् । जनस्वास्थ्यविद् डाबाबुराम मरासिनीले यही रूपमा लकडाउनलाई लम्ब्याउन नहुने बताए । यस्तै लगियो भने लकडाउनका कारण मुखडाउन हुने स्थिति आउँछ, उनले भने, लकडाउन गर्नैपर्ने थियो, भयो । अब त्यसमा परिमार्जनको बेला भइसकेको छ । स्वास्थ्य मन्त्रालयअन्तर्गतको इपडिमियोलोजी तथा रोग नियन्त्रण महाशाखाका पूर्वनिर्देशक मरासिनीले लकडाउनले दिनुपर्ने सकारात्मक परिणामहरू दिइसकेको र अब यसलाई लम्ब्याउँदै जाँदा त्यसले उल्टो परिणाम दिने सम्भावना औंल्याए । सरकारले कोभिड१९ नियन्त्रणका लागि अन्य मुलुकले जस्तै लकडाउनको विधि अपनाउँदा त्यसले समाजमा अनेक खाले चुनौती र नकारात्मक प्रभावहरू परेका छन् । मानिसहरूको रोजगारी संकटमा परेको छ । आम्दानी रोकिएको छ । स्वास्थ्य उपचारमा समस्या आएको छ । गर्भवती, सुत्केरी, बालबालिका, ज्येष्ठ नागरिक तथा दीर्घरोगीहरूले उपचार पाएका छैनन् । अत्यावश्यक शल्यक्रिया वा अन्य स्वास्थ्य उपचारहरू रोकिँदा आममानिस मर्कामा परेका छन् । एकथरी मानिसले भीआईपी वा पहुँचका आधारमा जे पनि सुविधा पाइरहेका छन् । उनीहरूलाई कतै पनि आवतजावतमा अवरोध देखिँदैन । तर, आममानिसलाई काठमाडौंमै आफ्नो डेराघरबाट अस्पताल पुग्न चुनौती छ । अस्पताल पुगे पनि उपचारको अनिश्चितता छ ।नेपाल चिकित्सक संघका निवर्तमान अध्यक्ष डा मुक्ति श्रेष्ठले लकडाउनका कारण स्वास्थ्यजस्तो आधारभूत आवश्यकताबाट आममानिस वञ्चित हुनुपरेको भन्दै अब लकडाउन खुकुलो बनाउनुपर्ने बताए । सरकारले हाम्रो सुझाव सुन्ने हो भने अर्को मुलुकबाट हुने आवागमनलाई पूर्ण रूपमा नियन्त्रित गरेर देशभित्र लकडाउनलाई खुकुलो बनाइनुपर्छ, उनले भने, एक जनाबाहेक सबै आयातीत केस हो, बाहिरबाट आएका व्यक्तिमा मात्रै कोरोना देखिएको छ । तसर्थ, बाहिरकालाई रोकौं, भित्र सहज बनाउँदै लगौं । उनले कोरोनाकै नाममा अन्य बिरामीलाई धेरै अवधिसम्म अन्याय गरिरहन नहुने उल्लेख गरे । मानिसहरूले धेरै थरी रोग दबाएर बसेका छन्, उपचार पाएका छैनन्, त्यसले अर्को समस्या ल्याउन सक्ने भएकाले त्यसतर्फ सरकारले विचार गर्नैपर्ने उनले बताए ।अस्पतालहरूमा इमर्जेन्सीबाहेकका सेवा बन्द रहेको, बिरामी भर्ना नलिएको, अस्पतालमा विज्ञ चिकित्सकको उपलब्धता नहुनेजस्ता समस्याले कोरोनाबाहेकका बिरामीको उपचार यतिबेला कठिन बनेको छ । कोभिड१९ लाई समाजले भयावह रूपमा हेरेकाले त्यसको शंका लागेका व्यक्तिले पनि आफ्नो उपचारमा कठिनाइ झेलिरहेको डा मरासिनीले बताए । अरू बिरामीलाई मात्रै होइन, कोभिडका शंका लागेका बिरामीले पनि हाँसीखुसी, सम्मानित ढंगले उपचार गराउने वातावरण बनाइनुपर्ने उनले सुझाए । कोरोनाका बिरामीलाई लिएर समाज नकारात्मक दिशातर्फ गएको छ, बाटाहरू बन्द गरिएका छन्, बाहिरबाट आएकालाई हेलाँको दृष्टिले हेरिएको छ, उनले भने, यो राम्रो हुँदै भएन । सामान्य रुघाखोकी लागेका व्यक्तिले पनि सहजै आफ्नो टेस्ट गराउने वातावरण सरकारले मिलाउनुपर्छ ।लकडाउनले कलकारखाना, उद्योग, बजार व्यवसाय, निर्माणका काम सबै ठप्प छन् । कृषि उत्पादन र त्यसको बिक्रीवितरण प्रभावित भएका छन् । मान्छेले काम पाएका छैनन् । दैनिक ज्यालादारी गर्ने वर्गमा खाद्यान्नको समस्या देखिन थालेको छ । यस्तै अवस्था लामो समय लगियो भने गरिबी, भोकमरी र अरू रोगको संकट बढ्छ, त्यसले झन् समस्या निम्त्याउने भएकाले निश्चित क्षेत्रहरूमा लकडाउनलाई खुकुलो बनाउँदै लानुपर्ने मानवअधिकारकर्मी गौरी प्रधान सुझाउँछन् । मानिसको आधारभूत आवश्यकता स्वास्थ्य उपचार र खाद्यान्नमै समस्या उत्पन्न हुन थालेकाले त्यसमा सुधार आवश्यक देखिएको उनले बताए । लकडाउन लम्ब्याउँदै मात्र लगियो भने त्यसले समाजमा शोषण, उत्पीडन, घरेलु हिंसालगायत मानव अधिकारसँग जोडिएका चुनौती पनि थपिँदै जाने उनले चिन्ता व्यक्त गरे । लकडाउनले नेपालमा मात्रै होइन, विश्वभरि मानव अधिकारका सवाल यतिबेला नियन्त्रित भएका छन् । धेरैजसो आफ्ना अधिकार नियन्त्रित हुँदा पनि आममानिसले त्यसलाई सहेका छन् । त्यसविरुद्ध बोलेका छैनन् तर आधारभूत कुरामै समस्या आएपछि मानिसहरूले त्यसलाई धेरै समय सहेर बस्न सक्ने अवस्था रहँदैन । त्यसको उदाहरण नेपालमै देखियो जो जहाँ छ, त्यहीँ बस्नुपर्ने सरकारको उर्दीका बाबजुद दैनिक हजारौं मानिस सयौं किलोमिटर पैदलै घर फर्किए । सहरमा खाद्यान्न, बास र अरू थरी समस्या भोगेर घर जाने आममानिसको चाहनालाई नियन्त्रण गर्न नसकेपछि पछिल्लो समय अघोषित रूपमा सरकारले नै तिनलाई पठाइरहेको छ । जनस्वास्थ्यविद् मरासिनीले लकडाउनकै कारण नागरिक फ्रस्टेसनमा गए, राज्यका कुरा मानेनन्, राज्यले भनेका विपरीत कामहरू गर्न थाले भने अर्को ठूलो समस्या उत्पन्न हुने भएकाले आममानिसलाई व्यावहारिक हुने गरी लकडाउनलाई खुकुलो बनाउनुपर्ने आवश्यकता रहेको बताए । उनले दक्षिण कोरिया, ताइवानजस्ता कैयौं देशले लकडाउन नगरीकनै कोभिड१९ माथि नियन्त्रण गर्न सफल भएको उदाहरण दिँदै उनले अब यहाँ पनि टेस्टको संख्या बढाउनुपर्ने औंल्याए । अहिलेसम्म ९ हजार ६ सय ६६ जनाको पीसीआर परीक्षण र ३९ हजार ६ सय ७० जनाको आरडीटी परीक्षण गरिएको छ । किटबाट तत्कालै परिणाम आउने गरी गरिएको आरडीटी परीक्षण विश्वसनीय मानिएको छैन । जनस्वास्थ्य वैज्ञानिक डासमीरमणि दीक्षितले कोभिड१९ नियन्त्रणका लागि लकडाउन मात्रै उपाय नभएकाले पीसीआर परीक्षण बढाउनुपर्ने सुझाए । लकडाउन कहिलेसम्म लम्ब्याइराख्ने ? त्यो मात्र उपाय हुँदै होइन, उनले भने, लकडाउनकै कारण समाजमा आर्थिक मात्रै होइन, अनेकथरी अरू समस्या पनि देखिन सक्छन् । पैसा र काम नभएपछि मानिसक रोग बढाउने जोखिम छ । बच्चाहरूले समयमा पाउनुपर्ने खोप पाइरहेका छैनन् । गर्भवतीको नियमित स्वास्थ्य परीक्षण रोकिएका छन् । त्यस्ता समस्याले भोलि के परिणाम दिन्छ ? त्यता पनि सोच्न आवश्यक छ, उनले भने, लकडाउनका कारण प्रभावित क्षेत्रहरूको पहिचान भइसकेकाले ती स्थानमा कडाइ र अन्यत्र व्यवस्थित ढंगले लकडाउनलाई खुकुलो पार्नु अबको आवश्यकता हो ।राष्ट्रिय सभाका दुईवटा समितिले अलगअलग रूपमा संक्रमित क्षेत्र, संक्रमण जोखिमपूर्ण क्षेत्र र संक्रमण नरहेका क्षेत्र पहिचान गरी पूर्ण वा आंशिक ढंगले लकडाउन गर्नुपर्ने सुझाएका छन् । दुवै समितिको शुक्रबार बैठक बसेको थियो । राष्ट्रिय सरोकार तथा समन्वय समितिका सभापति दिलकुमारी रावलले आममानिसलाई स्वास्थ्य उपचार, कृषि उत्पादन त्यसको बिक्रीवितरण तथा दैनिक ज्यालादारीले केही न केही काम पाउने गरी लकडाउनमा पुनर्विचार आवश्यक भइसकेको उल्लेख गरिन् । उनले कोरोनाको अहिलेम्म प्रभाव नदेखिएका क्षेत्रमा त्यही क्षेत्रभित्र दैनिक जीवनयापनलाई सहज बनाउने विकल्प खोजिनुपर्ने आफूहरूको सुझाव रहेको बताइन् ।विधायन समितिका सभापति परशुराम मेघी गुरुङले कोभिड१९ विश्वबाट तत्कालै उन्मूलनको सम्भावना नदेखिएकाले कहिलेसम्म लकडाउन लम्ब्याइरहने भन्ने प्रश्न उब्जिएको बताए । महामारी देखिएका, देखिन सक्ने, फैलिन सक्ने सम्भावित ठाउँहरू पहिचान गरी ठाउँ विशेषअनुसार लकडाउनको स्वरूप निर्धारण गरिनुपर्ने उनले औंल्याए । जहाँ कोरोना भाइरस देखिएको छैन, त्यहाँका बजार, व्यवसाय, कृषि कर्म चालु भयो भने कम्तीमा त्यस क्षेत्रले त देशलाई केही न केही आर्थिक टेवा पुर्याउँछ, उनले भने, लकडाउन खोलिएका वा खुकुलो गरिएका क्षेत्रमा सचेतना कार्यक्रम र सामाजिक व्यवहारलाई त्यहीअनुसार व्यवस्थित गरेर जानुपर्छ ।पीसीआर परीक्षण तीव्र बनाऊ ः आयोगराष्ट्रिय मानव अधिकार आयोगले कोरोना भाइरस संक्रमणको यकिन गर्न आरडीटी प्रविधि भरपर्दो नभएकाले देशभर पीसीआर प्रविधिबाट मात्र परीक्षण गर्नगराउन सरकारलाई निर्देशन दिएको छ । आयोगले शनिबार विज्ञप्ति जारी गरी संक्रमणको यकिन गर्न पीसीआर परीक्षण र कन्ट्याक्ट ट्रेसिङलाई तीव्रता दिन सरकारलाई निर्देशन दिएको हो ।विज्ञप्तिमा आयोगले लकडाउनका बाबजुद केही दिनयता उदयपुरलगायत जिल्लामा समुदायमा कोरोना भाइरसको संक्रमण फैलिएकोतर्फ गम्भीर भई थप सतर्कता अपनाउन सरकारलाई आग्रह गरेको छ । केन्द्र, प्रदेश र जिल्लास्तरको अनुगमनबाट धेरै ठाउँमा लकडाउन र सामाजिक दूरीको पालना नभएको देखिएको र त्यसबाट संक्रमणको जोखिम झन् बढेकोतर्फ पनि सरकारको ध्यानाकर्षण गराइएको छ ।अनुगमनका क्रममा काठमाडौं उपत्यका र विभिन्न सहरबाट मानिसहरू भीडभाड गरी गन्तव्यतर्फ लाग्नु, तराईका कतिपय जिल्लामा खचाखचयुक्त हाटबजारहरू यथावत् सुचारु हुनु, निश्चित समय खुल्ने गरेका खाद्यान्न पसलहरूमा पनि भीड लागि एकआपसको दूरी कायम हुन नसकेको देखिएको आयोगले औंल्याएको छ । सामाजिक दूरी पालना नगरी भइरहेका यस्ता क्रियाकलापबाट मुलुकमा संक्रमणको जोखिम थप बढ्ने उल्लेख गर्दै आयोगले लकडाउन कडाइका साथ पालना गर्नगराउन तीनै तहका सरकारलाई निर्देशन दिएको छ ।संक्रमण दिनप्रतिदिन बढ्दै गइरहेको अवस्थामा अस्पतालहरूमा पर्याप्त मात्रामा भेन्टिलेटर, आइसोलेसन वार्ड, पीपीई, आवश्यक औषधिलगायत सामग्री अभाव हुन नदिनसमेत भनिएको छ । यस्तै, राहत वितरणका क्रममा अपांग, अशक्त, गर्भवती, ज्येष्ठ नागरिक, बालबालिका, सुकुम्बासी तथा अति विपन्न वर्गका लागि विशेष ध्यान पुर्याउनसमेत आग्रह गरिएको छ ।आयोगले लकडाउनको अवधिमा बढ्दै गएको महिला हिंसाको न्यूनीकरणका लागि प्रभावकारी कदम चाल्न, क्वारेन्टाइनलाई थप व्यवस्थित गर्नसमेत सुझाएको छ । सीमामा आई लामो समयदेखि क्वारेन्टाइनमा बसेका नागरिकहरूलाई सर्वोच्च अदालतको अन्तरिम आदेशबमोजिम स्वदेश फर्काएर मानव अधिकारको सम्मान गर्न संघ, प्रदेश र स्थानीय सरकारको ध्यानाकर्षण गराएको छ ।"
एक साता थप्न सिफारिस,"कान्तिपुर संवाददाता (काठमाडौं)कोभिड१९ संक्रमण रोकथाम तथा नियन्त्रण उच्चस्तरीय समन्वय समितिले लकडाउनको अवधि एक साता लम्ब्याउन सिफारिस गरेको छ । समितिअन्तर्गत मुख्यसचिव लोकदर्शन रेग्मी नेतृत्वको कार्यदलले थप एक साता लकडाउन गर्नुपर्ने निचोड निकालेको हो । कार्यदलको निचोडबारे समितिका संयोजक तथा उपप्रधानमन्त्री ईश्वर पोखरेलले प्रधानमन्त्री केपी शर्मा ओलीलाई ब्रिफिङ गरेका छन् । अहिलेलाई एक साता लकडाउन थप्नुपर्ने कार्यदलको सिफारिसअनुसार उपप्रधानमन्त्रीज्यूले प्रधानमन्त्रीलाई जानकारी गराउनुभएको छ, स्रोतले भन्यो, यसबारे थप निर्णय गर्न आइतबार मन्त्रिपरिषद् बैठक बस्नेछ । शनिबार दिउँसो बसेको उच्चस्तरीय समितिको बैठकले लकडाउनको मोडालिटी बनाउने जिम्मा कार्यदललाई दिएको थियो । समितिमा विभिन्न कोणबाट छलफल भयो, अहिलेसम्मको काम सन्तोषजनक भए तापनि ढुक्क हुने ठाउँ छैन भन्ने निष्कर्ष निस्कियो, समितिका सदस्यसमेत रहेका परराष्ट्रमन्त्री प्रदीप ज्ञवालीले भने, त्यसैले लकडाउन खोल्न सकिन्न भन्ने समितिको निष्कर्ष छ । बैठकमा कोरोना संक्रमण नभएको क्षेत्रमा तत्काल केही खुकुलो बनाउने कि भन्ने विषय उठे पनि खतरामुक्त भइनसकेकाले लकडाउन खुकुलो बनाउन नहुने निष्कर्ष निकालिएको हो । परिस्थिति हेरेर लकडाउनको मोडालिटी फेर्न सकिन्छ, कार्यदलसम्बद्ध स्रोतले भन्यो ।बैठकमा सम्बन्धित ठाउँको सुरक्षा निकाय र स्वास्थ्य संस्थाहरूको रिपोर्टका आधारमा केही हिमाली जिल्लामा खुला पार्ने कि भन्ने विषयमा छलफल भएको थियो । यसबारे पनि आइतबार बस्ने मन्त्रिपरिषद् बैठकमा थप छलफल हुने समितिसम्बद्ध स्रोतको भनाइ छ । बैठकमा अर्थमन्त्री युवराज खतिवडाले सरकारसँग तीन महिनाका लागि खाद्यान्न मौज्दात रहेको प्रतिवेदन पेस गरेका थिए । यस्तै आर्थिक क्षेत्रलाई कसरी खुला गर्ने, बाली लगाउने, उठाउने र बजार क्षेत्र प्रवर्द्धन गर्ने विषयमा पनि समितिमा छलफल भएको छ । यी क्षेत्रलाई अलि खुकुलो बनाउनेतर्फ काम गर्ने निर्णय भएको मन्त्री ज्ञवालीले बताए ।"
के कोरोना भाइरस चमेराबाट आएको हो ?,"(काठमाडौं)  कोरोना भाइरस रोग मान्छेमा कसरी आयो ? धेरै साइट र सामाजिक सञ्जालमा मुख्य दोष चमेरालाई दिइएका छन् । यसबाट संसारभर मानिसहरूको चमेराप्रतिको दृष्टिकोण नराम्रो भएको भन्दै संरक्षण एवं अनुसन्धानकर्मी चिन्तित छन् । उनीहरूले यसलाई अफवाह भनेका छन् । चमेरासम्बन्धी अनुसन्धान गर्दै आएका दक्षिण एसियाका ६४ जना अनुसन्धानकर्ताहरूले कोभिड१९ चमेराबाट फैलिएको आरोप निराधार र गलत भएको बताउँदै भ्रमलाई चिर्ने प्रयास गरेका छन् । नेपाल, भारत, भुटान, श्रीलंका, बंगलादेश र पाकिस्तानका अनुसन्धानकर्मीहरूले संक्रमण फैलिनुमा चमेराको भूमिका नभएको प्रस्ट्याएका हुन् । हालसम्म कुनै पनि वैज्ञानिक अनुसन्धानले चमेराका कारण कोरोना भाइरस फैलिएको भन्ने प्रमाणित नगरेको उनीहरूले बताएका छन् । भारतका अनुसन्धानकर्मी रोहित चक्रवर्ती भन्छन्, सार्सकोभ२ को उत्पत्ति कहाँबाट भएको भन्ने कुरा अहिलेसम्म थाहा छैन । बिना वैज्ञानिक आधार चमेरालाई महामारीको दोष देखाउन थालिएको छ । यो कार्य गलत हो । कोरोना भाइरस जीव हुँदै मानिसहरूमा सरेको बताइएको छ । चीनको वुहानमा रहेको मासु बजारबाट कोरोना विश्वभर फैलिएको भन्ने खबरहरू आए । तर यसको सत्यता दाबी गर्ने प्रामाणिक तथ्य अभाव छन् । चमेरा अनुसन्धानकर्मीहरू महामारीका रूपमा फैलिएको कोभिड१९ र चमेरामा भेटिएको ब्याट कोरोना भाइरस फरक रहेको दाबी गर्छन् । चमेरामा आरएटीजी१३ नाम गरेको ब्याट कोरोना भाइरस भेटिएको सत्य हो । तर यो कोभिड१९ भन्दा धेरै नै फरक रहेको अनुसन्धानकर्मीहरूको भनाइ छ । चक्रवर्तीले भने, चमेरोमा भेटिएको भाइरस मानिसहरूमा नसर्ने अनुसन्धान नै देखाएको छ । इन्डियन काउन्सिल अफ मेडिकल रिसर्च (आईसीएमआर) ले गरेको अनुसन्धानबाट दक्षिण एसियामा दुईवटा चमेरामा ब्याट कोरोना भााइरस भेटिएको छ । तर यो सार्स कोभिड२ होइन, न त यसले कोभिड१९ को संक्रमणलाई मद्दत गर्छ । उक्त अनुसन्धानले चमेराको दिसाबाट कोरोना फैलिने कुरा पनि गलत साबित गरिदिएको चक्रवर्तीले बताए । सार्स कोभिड२ भाइरसको उत्पत्तिसम्बन्धी विवाद अहिले पनि वैज्ञानिकहरूमा कायमै छ । हर्स सु ब्याटमा भेटिएको आरएटीजी१३ ब्याट भाइरस सार्सर्कोभ२ सँग केही सामनता नभएको पनि अनुसन्धानकर्ताहरूले जनाएका छन् । उनीहरूले यससम्बन्धी विज्ञप्ति नै निकालेर प्रस्ट्याएका छन् । आरएटीजी१३ भाइरस ४० देखि ७० वर्षअघि परिवर्तन भएको अनुमान गरिएको छ । चमेरा अनुसन्धान तथा संरक्षण संघ नेपालका अनुसन्धानकर्ता सञ्जीव बानियाँले अन्य वन्यजन्तुहरू पनि भाइरसको स्रोत हुने तर यसरी चमेरालाई नै जोडिनु गलत रहेको बताए । उनले भने, चमेराबाट कोरोना सर्ने थियो भने अहिलेभन्दा झन् भयावह अवस्था हुन्थ्यो । अनुसन्धानकर्मीले वन्यजन्तुको ओसारपसारबाट भाइरस संक्रमणको खतरा भने हुने गरेको बताएका छन् । कोरोना भाइरससम्बन्धी अनुसन्धान गर्दै आएका क्यानडास्थित एमसी मास्टर विश्वविद्यालयका अनुसन्धाकर्ता डाअरिन्जय बेनर्जीले पनि यस्ता संक्रामक रोग उत्पन्न हुनबाट जोगाउनका लागि मानवीय क्रियाकलापहरूमा परिवर्तन हुनुपर्नेमा जोड दिएको चक्रवर्तीले सुनाए । चमेरा उड्न सक्ने एक मात्र स्तनधारी जीव भएकाले पनि यसलाई जोगाउनु महत्त्वपूर्ण रहेको बानियाँको भनाइ छ । उनका अनुसार चमेराले पारिस्थितिकीय प्रणालीमा महत्त्वपूर्ण भूमिका खेल्छ । बालीमा लाग्ने किरा, फट्यांग्राहरू खाइदिने, परागसेचन गराउने र पेस्ट कन्ट्रोलको काम गर्छ । चमेराले आर्थिक रूपमा मानिसलाई धेरै सहयोग पुर्याएको अनुसन्धानकर्मीहरूद्वारा जारी विज्ञप्तिमा उल्लेख छ । दक्षिण एसियामा १ सय ४० प्रजातिका चमेरा पाइन्छन् । तीमध्ये ९ वटा लोपोन्मुख सूचीमा छन् । चमेरामा हुने रोग प्रतिरोधात्मक क्षमताबारे अध्ययन अघि बढाउन सके मान्छेका लागि हितकर हुने सुझाव संरक्षणकर्मीहरूको छ ।"
"३५ आए, ३६ गए","(कपिलवस्तु)  नाका सिल र लकडाउन भएपछि सीमामा रोकिएका आआफ्ना नागरिकलाई तीन सातापछि नेपाल र भारत दुवै मुलुकले जिम्मा लिएका छन् । क्वारेन्टाइनको अवधि पूरा भएको र यथास्थितिमै रहे संक्रमणको जोखिम रहन सक्ने भन्दै दुवै देशले सीमा क्षेत्रमा बनाइएको क्वारेन्टाइनमा राखिएका आफ्ना नागरिकलाई घर फर्काएका हुन् ।३५ नेपालीलाई भारतीय अधिकारीले बढनीस्थित गान्धी आदर्श इन्टरकलेज र तुल्सीयापुरस्थित एक विद्यालयमा क्वारेन्टाइनमा राखेका थिए । भारतका विभिन्न सहरबाट उनीहरू नेपाल आउँदा सीमामै रोकिएका थिए । उनीहरूलाई स्थानीय नगर पञ्चायतले आवास, खानपान र औषधि उपचारको व्यवस्था गरेको थियो । साताअघि क्वारेन्टाइनमा बसेका कपिलवस्तुको बहादुरगन्जका एक युवा भागेका थिए । सीमामा उनलाई सशस्त्र प्रहरीले पक्राउ गरी भारतीय अधिकारीलाई जिम्मा लगाएको थियो । त्यसपछि दुवै ठाउँमा क्वारेन्टाइनमा बसेका ३५ नेपालीलाई ३० किलोमिटर पर लगेर राखिएको थियो । सोहरतगढ थाना क्षेत्रमा पर्ने बुढनइयाँस्थित चौधरी सुभाषचन्द्र ग्रामोदय इन्टरकलेजमा रहेको क्वारेन्टाइनमा राखिएका उनीहरूलाई घर फर्काइएको हो ।शनिबार उनीहरूलाई भारतीय अधिकारीले ल्याएर नेपाली अधिकारीको जिम्मा लगाएका हुन् । उनीहरूलाई लिन कृष्णनगर नगरपालिकाका प्रमुख रजतप्रताप शाह गएका थिए । नेपाल प्रवेश गरेपछि उनीहरूको आरडीटी गरिएको थियो । ३५ जनाकै नतिजा नेगेटिभ आएको छ । स्वदेश फर्किएकालाई आआफ्नो घरसम्म सम्बन्धित स्थानीय तहसँग समन्वय गरेर पठाइने नगरप्रमुख शाहले बताए । २६ दिनपछि आफ्नो देश आउन पाएकामा रूपन्देहीको मर्चवारका कमलेश हरिजन निकै खुसी थिए । भारतको जयपुरमा रोजगारी गर्ने उनी कष्ट खेप्दै सीमा क्षेत्र बढनी बजारसम्म त आए तर स्वदेश भित्रिन पाएका थिएनन् । नेपाल आउन पाउनेमा रूपन्देही, कपिलवस्तु, दाङ र झापाका छन् । उनीहरूमध्ये केही २२ देखि २६ दिनसम्म क्वारेन्टाइनमा बसेका थिए । उनीहरूलाई भारतीय अधिकारीले क्वारेन्टाइनमा बसेको कागजात भने दिएका छैनन् । भारतीय पनि फर्किएकृष्णनगर नगरपालिकास्थित सेमरामा पाल टाँगेर बसेका भारतको बलरामपुरका ३६ तीर्थयात्री पनि शनिबार भारत फर्किएका छन् । उनीहरू पश्चिम नवलपरासीको त्रिवेणीमा स्नान गर्न आएका थिए । लकडाउनपछि सीमा बन्द हुँदा उनीहरू यहाँ पाल टाँगेर बसेका थिए । २२ दिनदेखि यहाँ रहेका उनीहरू साइकलमा त्रिवेणी आएका थिए । साइकलमै फर्किएका छन् । उनीहरूलाई स्वास्थ्य परीक्षण गरी भारत प्रवेशको स्वीकृति दिइएको प्रजिअ दीर्घनारायण पौडेलले बताए ।"
पूर्वआईजीपी संलग्न 'अपहरण' को छानबिन,"लकडाउन ले बिचल्ली बनाएपछि हालै मात्र मजदुरहरूको एउटा समूहलाई काठमाडौंबाट धनुषामहोत्तरी पुग्न चारपाँच दिन हिँड्नुपरेको थियो । यही बन्दकै बीचमा बुधबार राति भने बिजुली गतिमा एउटा टोलीले महोत्तरीबाट एक सांसदलाई उठाएर काठमाडौं ल्याएको काण्ड अहिले चर्चामा छ । र, यसमा मुछिएका छन् केहीअघि मात्र सेवानिवृत्त प्रहरी महानिरीक्षक सर्वेन्द्र खनालसहित सत्तारूढ नेकपाका सांसदद्वय महेश बस्नेत र किसान श्रेष्ठ । तत्कालीन संघीय समाजवादी पार्टीका सांसद सुरेन्द्र यादवले सोझै आफू अपहरणमा परेको नबताए पनि यसलाई राजीखुसीको घटनाका रूपमा स्विकारेका छैनन् । सोही दलका वरिष्ठ नेता तथा पूर्वप्रधानमन्त्री बाबुराम भट्टाराईले यसलाई किटेरै अपहरण भनेका छन् । समग्र प्रहरी सेवाकै बदनाम हुने गरी संगठनका पूर्वप्रमुखको संलग्नतामा भएको यस घटनाबारे अब सम्बन्धित निकायहरूले छानबिन गरी सत्यतथ्य पत्ता लगाई दोषीलाई कारबाही गर्नैपर्छ । राष्ट्रपतिद्वारा सोमबार राजनीतिक दलसम्बन्धी अध्यादेश जारी भएसँगै तत्कालीन समाजवादी दल विभाजन गर्ने मनसायसहित यादवलाई हठात् काठमाडौं ल्याइएको देखिन्छ । नेपालको संसदीय इतिहासमा सांसद खरिदबिक्रीको पुनरावृत्तिको रूपमा देखिएको यो घटनाको गम्भीर पाटो भनेको यसमा मिसिएको आपराधिक स्वरूप हो । अपराध अनुसन्धान गर्ने निकायकै पूर्वप्रमुख स्वयं यसमा जोडिन पुग्नु अझ डरलाग्दो पक्ष हो । अहिले अध्यादेश फिर्ता भैसकेर त्यसको सम्भावित दुष्प्रभाव टरिसकेको भए पनि यो घटनालाई त्यसै बिर्सिदिन कदापि मिल्दैन । यतिबेला चुपचाप बस्ने भूल गरियो भने मुलुकमा यस्तो प्रवृत्ति अझ मौलाउनेछ र नेपाली राजनीतिमा अपराधीकरण संस्थागत हुँदै जानेछ । देशको राजनीतिलाई चल्तीका दक्षिण भारतीय सिनेमाको पटकथा हुनबाट जोगाउन यस घटनाको छानबिन हुनु अपरिहार्य छ । यस काण्डमा संलग्नहरूले आफूहरूमाथि झूटो आरोप लगाइएको भनेर प्रतिवाद त गरेका छन्, तर त्यत्तिकै भरमा उनीहरूलाई उन्मुक्ति दिन मिल्दैन । उनीहरूको दाबी सत्य ठहरिन पनि सक्ला, तर त्यो निष्पक्ष अनुसन्धानबाट स्थापित हुनुपर्छ । र, यस काण्डमा पूर्वप्रहरी प्रमुखको जुन किसिमको संलग्नता देखिएको छ, त्यसलाई गम्भीरतापूर्वक लिइनुपर्छ । मुलुकमा शान्ति सुरक्षा कायम गरी नागरिकको जीउधनको सुरक्षा गर्ने र कानुनको पालना गराउनेजस्ता दायित्वको नेतृत्व गरिसकेको व्यक्ति यस्तो कार्यमा मुछिँदा सिंगो प्रहरी संगठन बदनाम बनेको छ । राज्यको माथिल्लो ओहोदामा बसेको व्यक्ति सेवानिवृत्त हुँदैमा उसको सार्वजनिकसंस्थागत जीवन समाप्त भएको हुँदैन । त्यसमाथि, सुरक्षा निकायका प्रमुखलगायतका उच्चपदस्थ अधिकारीहरू त सेवानिवृत्त भएपछि पनि संस्थासित जोडिएका हुन्छन् । खासमा, उनीहरू व्यक्ति नभएर स्वयं संस्थाकै अंगका रूपमा रहेका हुन्छन् । यस्ता व्यक्तिको नामबदनामको हिस्सेदार सम्बन्धित संगठन स्वतः हुन्छ । खनाल त सेवानिवृत्त भएको तीन महिना पनि पुगेको छैन । अपहरणका रूपमा यो काण्ड स्थापित होलानहोला, नैतिक रूपमा उनको यस्तो संलग्नता अनुचित र अशोभनीय छ । यस काण्डको दौरान खनालले आफ्नो (पूर्व) पदीय हैसियतको दुरुपयोग गरेका छन् । काठमाडौंबाटै स्थानीय प्रहरी प्रयोग गरेर खनालले सांसद यादवको अंगरक्षकमार्फत उनी बसेको ठाउँ पत्ता लगाएका छन् । यहाँ राज्यको स्रोतसाधन दुरुपयोग गरी सम्बन्धित सांसदको गोपनीयताको हकको समेत अतिक्रमण गरिएको छ, त्यो पनि सत्तारूढ दलका दुई सांसदसमेतको संलग्नतामा । अर्कोतर्फ, सांसद यादव अपहरणमा परेको खबर प्रदेशको आन्तरिक मामिलामन्त्रीसम्म तत्कालै पुगिसक्दा पनि उनीहरूबारे खोजी गरिएको छैन । यसबाट कतै प्रहरी संगठनलाई नै प्रभाव पारेर यो प्रकरण रचिएको त थिएन भन्ने प्रश्न पनि उब्जिएको छ । राज्यशक्तिसित सोझो पहुँच नभएका व्यक्तिहरूले यस्तो घटना गराएको भए अहिलेसम्म उनीहरू प्रहरी हिरासतमा पुगिसकेका हुन्थे । यस घटनामा भने प्रहरी अझै मौन छ । सांसद यादवले सम्भवतः त्रासका कारण आफू अपहरणमा परेको सार्वजनिक रूपमा बताउन आनाकानी गरेका भए पनि गोप्य अनुसन्धान हुने हो भने उनको बयान फरक हुन सक्छ । मुलुकी अपराधसंहिताको दफा २११ अनुसार कुनै व्यक्तिलाई बल प्रयोग गरेर, धम्क्याएर वा छलकपटबाट वा झुक्याएर नियन्त्रणमा लिई कुनै ठाउँमा लैजानु अपहरण हो । यादवलाई काठमाडौं ल्याउँदा पूर्वमहानिरीक्षक खनालले जबर्जस्ती जाऊँ कि जाऊँ भनेकाले यसमा करकाप देखिन्छ । फेरि, सांसद यादव त्यसै काठमाडौं आउने वातावरण हुन्थ्यो भने खनाल टोली त्यहाँ पुग्नैपर्दैनथ्यो । उचित छानबिन नहुने हो भने राज्यको संरक्षणमा भएको देखिने यस दुष्कर्मको परिणाम गम्भीर र दीर्घकालीन रूपमा पर्न सक्छ । आज जो यसमा संलग्न छन्, भोलि तिनै पनि यो प्रवृत्तिको सिकार बन्न सक्छन् । अहिलेसम्म सांसद यादव र उनको परिवारले यसबारे कतै उजुरीका दिएका छैनन् । हाम्रो प्रहरी राज्यशक्तिको संरक्षण भएका यस्ता घटनामा आफैं अग्रसक्रिय भएर अनुसन्धान गर्ने गरी व्यावसायिक भइनसकेको कतिपयको टिप्पणी छ । तर आफ्नै संगठनको छविसित जोडिएको यस्तो विषयमा छानबिन गर्ने आँट प्रहरी नेतृत्वले देखाउनैपर्छ । आफूले चाहेको जस्तो वातावरण नबनेपछि पार्टी पंक्तिमा आफूलाई जोगाउन सांसद यादवले करकापमा परेको भनेका रहेछन् भने पनि त्यसलाई अनुसन्धानले पुष्टि गर्नुपर्छ । देशको प्रधानमन्त्री भइसकेको व्यक्तिले आफ्नो दलको सांसदको अपहरण भएको भनेको विषयलाई राजनीतिक आरोपजसरी हल्का रूपमा लिन मिल्दैन । आरोप झूटो ठहरिए पूर्वप्रधानमन्त्री भट्टराई स्वयं पनि यसमा दण्डित हुनुपर्छ । र, घटनामा राज्यशक्तिको दुरुपयोग र सांसदहरूसमेत संलग्न भएकाले यसलाई संसदीय छानबिनको विषय पनि बनाइनुपर्छ । संसद्को राज्य व्यवस्था वा कानुन न्याय तथा मानवअधिकार समितिले यसबारे छानबिन गर्न सक्छन् । संसद्ले छुट्टै विशेष छानबिन समितिसमेत बनाउन सक्छ । सत्यतथ्य पत्ता लगाउन र दोषी पाइएमा कारबाही गर्न मात्र होइन, यस्तो प्रवृत्तिको पुनरावृत्ति हुन नदिन पनि यो घटनाबारे उचित छानबिन हुनैपर्छ ।"
जनताको भावनाविरुद्ध प्रधानमन्त्री,"प्रधानमन्त्री केपी शर्मा ओलीको यात्रा संविधान बनाउँदा र नाकाबन्दीमा लिएको अडानबाट अगाडि बढ्को हो । त्यसपछि मधेसको विरोध गर्ने पहाडि राष्ट्रवादले उनलाई उचाइमा पुर्यायो । तिखो बोलीले उनले आफ्नो कुरा प्रस्टसँग जनतामा राख्थे । यसरी सुरु भएको उनको उचाइ अहिले भुइँमा बजारिएको छ । पार्टीभित्र मात्र होइन आम जनतामा प्रधानमन्त्री ओलीको साख गिरेको छ । माओवादीसँग एकता गरी यति विशाल कम्युनिस्ट पार्टी बनाउन उनले खेलेको भूमिकालाई नजरअन्दाज गर्न मिल्दैन । अस्थिर सरकारले वाक्कदिक्क भएका जनतालाई चुनावताका स्थिर सरकारको नाराले आकर्षित गर्यो । र, भोट दिए । भन्डै दुई तिहाइको मतसहित जिताए पनि । विकास होला नि त भन्ने थियो । भ्रष्टाचार घट्ने आशा थियो । विधि, विधान र कानुनको पालना गरिन्छ होला भन्ने थियो । तर, ओली सरकार आफैं भ्रष्टाचारमा चुर्लुम्म डुबेको उदाहरण जनताले थुप्रै देखे । कोरोना भाइरससँग सम्बन्धित स्वास्थ्य सामग्री खरिदमा सरकारका मन्त्री संलग्न हुनुले जनतालाई चकित र निराश एकैपटक बनायो । भर्खरै दल र संवैधानिक परिषद्सम्बन्धी सरकारले ल्याएका अध्यादेशले लोकतान्त्रिक मूल्य र मान्यतामाथि प्रहार गर्यो । प्रधानमन्त्री ओलीको यो प्रहारले उनी आफैं कमजोर भए । भाइरसले आक्रान्त पारेको यो समयमा सबै मिलेर जनताको स्वास्थ्य र जीवन बचाउनुपर्ने हो । संक्रमण बढेको बढै छ । जनता पैदल हिँडेर आफ्नो गाउँघरतिर लागिरहेछन् । सरकार कतै भेटिँदैन । लकडाउनले दैनिक मजदुरी गर्ने वर्गलाई कसरी जीवन धान्ने भन्ने चिन्ता छ । यस्तोमा सरकार सुकुम्बासीलाई जग्गा वितरण गर्ने आयोग बनाउन व्यस्त छ । कोरोना कोषमा ८० करोड जम्मा भएको समचार बाहिर आएको छ । तर यो रकम राम्रोसँग जनताको राहतमा प्रयोग भएको छैन । जनताको सरोकारमा सरकारको ध्यान कहिले गएन । खालि आफू कसरी बलियो हुने र आफ्नो स्वार्थ कसरी पूरा गर्नेजस्ता विषयमा मात्र सरकार केन्द्रित छ । शक्तिको मात लागेको छ बालुवाटारलाई । जनताको विषयमा ध्यान नदिने हो भने सरकार किन चाहियो ? पुरुषोत्तम घिमिरे, जोरपाटी, काठमाडौं प्रधानमन्त्री ओलीले सिफारिस गरेका अध्यादेशहरू ५ दिनमा नै खारेज भए । दलसम्बन्धीको अध्यादेशले नेकपा फुट्छ भन्ने सबैको आकलन थियो तर जुट्यो राजपा र समाजवादी फोरम । समाजवादी फोरम टुक्र्याउन संसद् उपहरणको काण्डको नाइके प्रधानमन्त्री ओली हुन भन्ने आरोप छ । कोभिड१९ सँग लड्नुपर्ने बेला राजनीतिक स्वार्थका लागि आफ्नो मान्छेहरू प्रयोग गरी संसद् अपहरण गर्न खोज्ने र मन्त्री बनाउँछु भनेर प्रलोभन दिनेजस्तो अनैतिक कामले प्रधानमन्त्री पदको गरिमा घटेको छ । यसअघिका भ्रष्टाचारका काण्डको सूची पनि निकै लामो छ । पछिल्लोचोटि स्वास्थ्य सामग्री खरिद काण्डमा भएको भ्रष्टाचार निकै दुःखलाग्दो थियो । स्वास्थ्य सामग्रीको खरिदमा संलग्न उच्च ओहोदाका पदाधिकारीलाई सजाय नहुनु, अनि यो घटनाको बारेमा कुनै छानबिन गर्न सरकार अग्रसर नहुनुले झन् दुःखी बनाएको छ । यसले प्रधानमन्त्री ओलीको नैतिकतामा ठूलो प्रश्न उठेको छ । नौतिक रूपमा कामजोर भइसकेपछि पनि प्रधानमन्त्री ओली सत्तामा बसिरहेका छन् । सिंहदरबारमा आगो लाग्दा तत्कालीन प्रधानमन्त्री कीर्तिनिधि विष्टले नैतिकताको आधारमा राजीनामा दिएका थिए । आँधीहुरीले २०४५ सालमा दशरथ रंगशालाभित्रको भागदौडमा धेरै दर्शकको मृत्यु भयो त्यसबेला तत्कालीन मन्त्री केशरबहादुर विष्टले राजीनामा दिएका थिए । प्रधानमन्त्री ओलीको थुप्रै काम र निर्णयले सरकार र पार्टीलाई अपूरणीय क्षति भइरहेको छ । यस्तो गतिविधिले आगामी निर्वाचनमा नेकपालाई ठूलो धक्का पुर्याउने देखिन्छ । प्रधानमन्त्री ओलीलाई स्वच्छन्द अगाडि बढ्न दिने कि नयाँ अनुहार ल्याएर पार्टीको क्षति कम गर्ने भन्ने प्रश्न अहिले टड्कारो रूपमा उठेको छ । लोकतन्त्रको भावनाविपरीत निर्णय गर्ने जो कसैलाई पार्टीले कारबाही गर्न सक्नुपर्छ । गोपाल देवकोटा, काठमाडौं"
लोकतन्त्र नेतालाई मात्र,"हामीले संघीय लोकतान्त्रिक गणतन्त्र स्थापना गरेको १४ वर्ष भयो । पञ्चायती व्यवस्थालाई उखेल्दै जनताका चाहनाअनुसार बहुदलीय व्यवस्थाको परिकल्पना हामीले आजभन्दा ३० वर्ष गरेका थियौं । बहुदलीय व्यवस्थामा पनि दलको शासन शैली फेरिएको थिएन । त्यसैले संसदीय पद्धतिको विकल्पमा जनमत बन्यो । यही जनमतले २०६२६३ सालमा मुलुकलाई नयाँ व्यवस्था दियो । हामी आज संघीयता छौं । जनताले आफ्नो शासन आफैंले गनुपर्छ भन्ने सिद्धान्तबाट संघीयता प्रेरित छ । संघीयताले देशको चौतर्फी विकास हुन्छ भन्ने आकांक्षा थियो । तर आजको हाम्रो स्थिति हेर्दा निराशा मात्र हात पर्छ । न विकास भयो न त लोकतान्त्रिक मान्यताको रक्षा । जनताको दैनिक आवश्यकताको बारेमा राजनीतिक पार्टी र नेताहरू बेखबर छन् । अहिलेसम्म कतै परिवर्तन आएको छनक पाइँदैन । शासनहरू थुप्रै जन्मायौं । स्थानीयदेखि संघीय सरकारसम्म जनप्रतिनिधिको संख्या निकै ठूलो छ । सेवा सुविधा कति लिन्छन् हिसाबकिताब नै छैन । उनीहरूले चढेका चिल्ला गाडी देख्दा लाग्छ मात्र गणतन्त्र फल नेताले मात्र पाए । विगत लामो समय हामीले लोकतन्त्र स्थिापित गर्न संघर्ष गयौं । यही संघर्षको बलमा हामी यहाँसम्म आइपुगेका हौं । संविधानमा हामी समाजवादउन्मुख छौं भनिएको छ । तर स्वास्थ्य र शिक्षालाई सरकारी बनाउन सकेनौं । जनताको अवस्था आज जस्ताको तस्तै छ । नेताहरू भ्रष्टाचारमा लिप्त छन् । यो व्यवस्था ल्याउन धेरै मानिसले आफ्नो ज्यान गुमाए । अहिले लाग्छ तिनले ज्यान केका लागि गुमाए । लोकतन्त्रमा हामीले संविधान र शान्ति पायौं । यी एकदम सामान्य उपलब्धि हुन् । हामीले हाम्रो दैनिक जीवनमा परिवर्तन खोजेका थियौं । हाम्रो भविष्य राम्रो होस् भन्ने चाहेका थियौं । तर भविष्य र दैनिक जीवन दुवै नेताको मात्र राम्रो भयो । जनतालाई महसुस हुने गरी परिवर्तन ल्याउन अझै संघर्ष गर्नुपर्ने देखिन्छ । रामकृष्ण बराल, काठमाडौं"
बजेटले स्वास्थ्य क्षेत्रलाई प्राथमिकतामा राखोस्,"व्यक्तिको स्वास्थ्यसँग विकासको सोझो सम्बन्ध छ । स्वस्थ रहन सरकारी योजनासँगै व्यक्तिको स्वच्छता र पोषणमा ध्यान दिनुपर्छ । विश्व स्वास्थ्य संगठनको मापदण्डअनुसार हरेक राष्ट्रले स्वास्थ्यका लागि प्रतिव्यक्ति १० अमेरिकी डलर खर्च गर्नुपर्छ । तर, हामीले स्वास्थ्य क्षेत्रमा पर्याप्त लगानी गर्न सकेको छैनौं । साथै गरिएको लगानीको यथोचित प्रतिफल पनि प्राप्त नभएको अवस्था छ । अर्थ मन्त्रालय र योजना आयोगका कतिपय पदाधिकारीले स्वास्थ्यमा गरिने लगानीलाई खर्चको रूपमा बुझ्छन् । डोजर र ट्रिपर लगाएर सडक, पुललगायतका भौतिक पूर्वाधारका क्षेत्रमा हुने प्रगतिलाई मात्र विकास हो भन्ने मान्यता छ । पूर्वाधार बनाए तत्काल देखिन्छ । तर, स्वास्थ्यको लगानी देखिन वर्षौं लाग्छ । देखिन मिल्ने प्रतिफल नआएपछि भोट कसरी माग्ने ? त्यसैलेले भोटको राजनीतिले स्वास्थ्य क्षेत्रमा सुधार नहुन सकेको हो कि जस्तो लाग्छ । अहिले मुलुकमा थुप्रै निजी मेडिकल कलेज खुलेका छन् । नेपाली र विदेशी लगानीका मेडिकल कलेजमा क्रमशः १० र २० प्रतिशत गरिब तथा जेहेनदार छात्रवृत्ति सिटको व्यवस्था छ । तर पनि हाम्रो स्वास्थ्य पूर्वाधारमा सरकारी चिकित्सकको संख्या चित्तबुझदो छैन । कहाँ हराए सरकारी छात्रवृत्तिका चिकित्सकहरू ? राज्यको सुविधामा अध्ययन गरेका चिकित्सकहरूले अनिवार्यतः तोकिएको अवधिसम्म सेवा प्रदान गर्नुपर्ने हो । तर, राज्यको काम नगरी विदेश गएका हुन् भने शिक्षा मन्त्रालयले नो अब्जेक्सन सर्टिफिकेट र राष्ट्र बैंकले डलर सटही सुविधा किन दियो ?भारतका भूतपूर्वप्रधानमन्त्री मनमोहन सिंह अर्थमन्त्री हुँदा बसेको विभिन्न देशसहितका अर्थमन्त्रीको बैठकले स्वास्थ्य क्षेत्रको लगानीले विकासमा ६ गुणा वृद्धि गर्छ भन्ने निष्कर्ष निकालेको थियो । अफ्रिकी मुलुकको अबुजा घोषणापत्रले कुल बजेटको १५ प्रतिशत स्वास्थ्य क्षेत्रलाई छुट्याउनुपर्छ भन्ने तथ्य उद्घोष गरेको थियो । स्वास्थ्यमा बजेट छुट्याउँदा हामीले पनि सो लगानीलाई आर्थिक विकाससँग जोड्नुपर्छ । यस सन्दर्भमा हाम्रो स्थिति दयनीय छ । २०७६।७७ को बजेट वक्तव्यमा स्वास्थ्य तथा जनसंख्या क्षेत्रमा ६८ अर्ब ७८ करोड बजेट विनियोजन गरिएको थियो जुन कुल बजेटको मुस्किलले ५ प्रतिशत मात्र हुन आउँछ । सबै प्रदेशका कम्तीमा एक अस्पतालबाट विशिष्टीकृत स्वास्थ्य सेवा प्रदान गर्ने नीतिअनुरूप कोसी, भरतपुर, नारायणी उपक्षेत्रीय, भेरी र डडेलधुरा उपक्षेत्रीय अस्पतालको स्तरोन्नति गरिने भनीे २०७६।७७ को बजेट भाषणमा भनिएको थियो । तीमध्ये कोसी अस्पतालकै उदाहरण हेरौं । पूर्वकै सबैभन्दा ठूलो र विपन्न वर्गले उपचार गराउने सरकारी अस्पताल हो यो । यो अस्पताल १०० शय्याको हुँदा सरकारले तोकेको दरबन्दी ३ सय ५० शय्याको हुँदा पनि कायमै छ । २०६१ सालमा तत्कालीन श्री ५ को सरकारले (सचिवस्तरीय) २ सय ५० शय्या थपेको थियो । तैपनि अहिलेसम्म सरकारको कुल चिकित्सक दरबन्दीअनुरूपको पदपूर्ति किन गर्न सकिएको छैन ? कोरोना भाइरसको उपचारमा आकर्षक भवन र कर्मचारी भएका निजी अस्पतालहरूले होइन सधैं हेपिएका सरकारी अस्पतालहरूकै योगदान रहेको छ । कोरोना संक्रमितको उपचार कोसी अस्पतालजस्ता सरकारी अस्पतालहरूले गरिरहेछन् । सरकारी अस्पताललाई अझ सुदृढ बनाउनुपर्छ । आगामी आर्थिक वर्षको बजेटमा यसतर्फ तीनै तहका सरकारको ध्यानाकर्षण हुनु जरुरी छ । अमरकुमार मल्लिक, तीनटोलिया, विराटनगर१०"
सैतानी दिमागको अध्यादेश,"चौतर्फी आक्रमणको तारो बनेपछि पार्टी विभाजनको सजिलो ढोका खोल्ने र संवैधानिक परिषद्को कामलाई प्रधानमन्त्रीको पोल्टामा सीमित गर्ने दुष्प्रयत्नका रूपमा आएका दुवै अध्यादेशलाई सरकारले चार दिनमै फिर्ता लिएको छ । यसका लागि सत्तारूढ दल नेकपा, अध्यादेशले एकताबद्ध हुन जागरुक भएको जनतासमाजवादी लगायत सबै राजनीतिक दल र नागरिक सचेतना प्रशंसनीय छ । र, सरकार एउटा अत्यन्तै फोहोरी र गलत धन्दाको कदम फिर्ता लिन बाध्य भयो । यसले प्रधानमन्त्री केपी ओलीको नैतिकता, कार्यक्षमता र राजनीतिक सुझबुझ सबैमाथि गम्भीर प्रश्न पनि उठाएको छ । शासनप्रशासन र राजनीति तमासाको खेल भएको छ । राष्ट्रपतिको संस्थालाई पनि हँसीमज्जाको थलो बनाएको छ । यस्तै हालतमा उनले कति दिन सरकार चलाउने ? अर्को यस्तै दुष्परिणाम र दुर्घटनाको कति प्रतीक्षा गरिरहने ? समृद्धि र स्थिरताको ढोल बजाएको ओलीतन्त्रको समय यस्तै कुरामा बित्ने भयो ।यतिखेर सारा विश्व कोरोना महाव्याधिको प्रकोपमा छ, त्यसबाट नेपाल पनि अलग छैन । यद्यपि हामी अहिलेसम्म धेरै सुरक्षित छौं । आशा गरौं, हामी सुरक्षित नै रहनेछौं । तर हामी मात्र सुरक्षित भएर पुग्दैनÙ अरूको अवस्था बिग्रँदै गयो भने कोरोना लाग्नैपर्दैन, हाम्रो जीवन पनि कष्टकर र संकटग्रस्त हुनेछ । अहिले कोभिडपछिको विश्वमा ठूलो दुर्भिक्ष र आर्थिक मन्दीको आकलन गर्न थालिएको छ । हामी पनि त्यसबाट मुक्त रहन सक्तैनौं । तर सरकारमा बस्नेको गत साताको रवैया हेर्दा अरूका लासको टापुमा राज गर्ने मानसिकता हावी भएको देखियो । लकडाउनको अँध्यारो छायामा सरकार अरूको पार्टी तोडफोड गर्ने षड्यन्त्र पो गर्दै रहेछ । अध्यादेशको चटारो त्यसकै लागि रहेछ । षड्यन्त्रको पर्दाफास भएपछि प्रधानमन्त्रीले यो त अर्को पार्टी छोडेर आउनेका लागि हो भन्दै बचाउ गरे । यो कति अर्कातिर हो, कति आफ्नै पार्टीलक्षित थियो, छुट्याउन त्यति कठिन हुँदैन । उनी पार्टीभित्र एक्लिँदै गएका छन्Ù पार्टीका माथिल्लो संरचनामा उनी अल्पमतमा छन् । मनसाय त पार्टीमा आफ्नो हात बलियो बनाउने नै थियो होलाÙ तर जब यसको धार उल्टो गतिमा चल्न थाल्यो, फिर्ता लिन बाध्य भए । यो अध्यादेश प्रकरणले प्रधानमन्त्रीले चलाउन खोजेको कथित कानुनी शासन कस्तो हुन्छ भनेर पनि नङ्ग्याइदिएको छ । लोकतन्त्रको संरचना अहिले ओलीतन्त्रको घेरामा कैद छ । चुनावी मतादेश यसको वैध आवरण भएको छ । यसको निरन्तरतालाई राजनीतिक स्थिरता मान्नुपर्ने भएको छ । संसद्मा सत्तारूढ नेकपाको बहुमतलाई कतैबाट चुनौती छैन । संविधानले यसलाई चारैतिरबाट सुरक्षाकवच प्रदान गरेको छ । प्रतिपक्ष संसद्मा सरकारका विरुद्ध अविश्वासको प्रस्ताव दर्ता गर्न सक्ने हैसियतमा पनि छैन । किन बहादुरी देखाउनुपर्यो राम्रोसँग संगठित पनि भइनसकेका समाजवादी र राजपाका विरुद्ध ? त्यहाँबाट पाँचसात जना सांसद किन चोर्नुपरेको हो, जबकि सरकार संसद्मा अल्पमतमा पुग्ने कुनै सम्भावना देखिन्न ? उनको पार्टीभित्र के भइरहेछ, त्यो बेग्लै कुरा होÙ तर दलीय प्रणालीमा उनी भाग्न पाउँदैनन् । संसदीय निर्वाचनयता दलहरू फुटेका छैनन्, बरु गाभिएका छन् । एकाध लोभी सांसदले नेताको चाकरी खातिर पद छोडेर उपनिर्वाचनको ढोका खोल्ने प्रयत्न गरे पनि नकाम भएका छन् । एक प्रकारले अहिलेसम्मको यो संसदीय अवधिमा पार्टी विचलनको इतिहास बनेको छैन । कानुनका कारण मात्र पनि होइन होला, नेकपाको सुदृढ बहुमत भएकाले सत्ताका लागि विगतमा जस्तो समीकरण चलखेलको राजनीति एक प्रकारले बन्द भएको छ । तर प्रधानमन्त्री ओलीलाई यो पचेको रहेनछ । त्यसैले पार्टी विभाजनको संसदीय ढोका खोल्ने प्रयत्न गरे, अध्यादेशका माध्यमबाट । यसले प्रस्ट गर्छ उनको बुझाइको राजनीतिक स्थिरता ।२०१५ सालको चुनावअगाडिसम्म राजा महेन्द्रले बेरोकटोक राजनीतिमा खेल्न पाइरहेका थिए । जतिखेर मन लाग्यो, एउटालाई फाली अर्कोलाई सरकारमा ल्याउन पाउँथे । तर चुनावपछि त्यो बाटो बन्द भयो । उनले पार्टी फुटाउन खोजे, तर सकेनन्Ù झन् विपक्षीले पनि साथ दिने भयो सरकारलाई । अन्ततः सेनालाई नै पठाउनुपर्यो सरकार फाल्न । अहिले पनि सरकार त त्यत्तिकै बलियो छ, संसदीय अंकगणितमा । परिस्थिति त्योभन्दा अनुकूल छ । राष्ट्रपतिको हातमा चौबीसै घण्टा कलम तयार छ, सरकारले पठाएको आदेशमा साक्षी बस्न । किन प्रधानमन्त्री ओली यति कामेका हुन् ? कताबाट ढल्दै छ वा ढालिँदै छ यो सरकार ? उनकै पार्टी नेकपाले पनि ढाल्न मिल्दैन, केही विधि र प्रक्रिया पूरा नगरी । सेनाले स्यालुट गरिराखेकै छÙ उसलाई आदेश दिने अर्को प्रत्यक्ष शक्ति अब छैन । अहिले विश्वराजनीतिमा २०१६१७ सालताका जस्तो बाह्य जगत्मा सेनाको प्रत्यक्ष कारबाही (कू देता) को लहर पनि छैन । बुझिनसक्नु छ, ओलीतन्त्रको तानाबाना । बाँदरको हातमा नरिवल साबित हुँदो छ दुईतिहाइनिकट नेकपाको बहुमतीय सरकार ।संवैधानिक परिषद्मा प्रधानमन्त्रीको अध्यक्षतामा प्रधान न्यायाधीश, सभामुख, उपसभामुख, राष्ट्रिय सभाको अध्यक्ष र विपक्षी दलको नेतासहित छ जना सदस्य रहने व्यवस्था छ । पहिलेको व्यवस्थामा चार जनाको उपस्थितिलाई गणपूरक संख्या तोकिएको थियो । अध्यादेशले पहिलो बैठकका लागि त्यसलाई यथावत् राखेर गणपूरक संख्या नपुगेका खण्डमा चौबीस घण्टाभित्र अर्को बैठक बोलाउने र त्यसमा बहाल रहेका सदस्यहरूको अध्यक्षसहित बहुमत सदस्यको उपस्थितिमा बहुमतले निर्णय गर्न सक्ने गरी संशोधनको प्रावधान राखिएको थियो । अत्यन्त रकमी र घुमाउरो पारामा यसले दुई जनाले निर्णय गर्न सक्ने बनायो । जस्तै अहिले उपसभामुखको पद खाली छ । अर्थात्, तीन जनाको उपस्थितिले कोरम पुग्ने भयो । त्यसको बहुमत भनेको दुई जनामा झर्यो । प्रधानमन्त्री त छँदै छन्, अर्को एक जनालाई च्यापे पुग्यो । बहुमतको अवधारणालाई यसरी संकुचन गर्ने प्रयत्न भयो । हो, संवैधानिक परिषद्मा विपक्षी दलका नेताले पनि आफ्नै खल्तीको मान्छे प्रस्ताव गर्ने हुन् ।अर्को कुरा, संवैधानिक परिषद् राख्नुका पछाडि एउटा संवैधानिक मान्यता छ । त्यो भनेको सर्वोच्च अदालत, निर्वाचन आयोग, लोकसेवा आयोग, मानव अधिकार आयोग, अख्तियार लगायतका संवैधानिक आयोगहरूमा नियुक्ति कार्यपालिका अर्थात् प्रधानमन्त्रीको एकलौटी प्राथमिकताको क्षेत्र होइन । तिनका कार्यक्षेत्र आवधिक चुनावबाट प्राप्त हुने मतादेशमा निर्भर हुँदैन । सत्तारूढ दल र सरकारको प्राथमिकताबाट ती अंग स्वायत्त र स्वतन्त्र हुन्छन् । तिनको कार्यक्षेत्र र अधिकार संविधानले नै निर्धारण गरेको हुन्छ, ऐनले त कार्यविधिलाई सहज (फ्यासिलिटेट) सम्म गर्ने हो, संकुचन गर्ने होइन । राष्ट्रपतिले पनि यस्ता कुरामा सही गर्नुभन्दा पहिले विचार पुर्याउनुपर्ने हुन्छ । यसअघि परामर्शका नाटक देखिन्थे । सत्तारूढ दलका नेताहरूसँग सरोकार राखेको देखिन्थ्योÙ ब्रेकफास्ट र लन्चको आयोजना हुन्थ्यो । यसपटक किन यति विधि हतारो पर्यो, प्रश्न स्वाभाविक रूपले उठ्छ । राष्ट्रपतिलाई गलत अध्यादेशमा सही गराएको जिम्मेवारी कसले लिने ? भोलि फेरि प्रधानमन्त्रीमार्फत आउने अरू निर्णयलाई राष्ट्रपतिले कसरी पत्याउने ? गम्भीर संवैधानिक विचलनको बाटो निम्त्याइँदै छ ।अहिले विश्व कोभिड१९ को सामना गर्न जुटेको छ । यो काममा सम्पूर्ण प्रयास एकीकृत गर्न कतिपय देशले पूर्ण वा आंशिक संकटकाल घोषणा गरेका छन् । त्यसका लागि विद्यमान नीति र कानुन पर्याप्त नभएमा अध्यादेश ल्याएका छन्, कार्यकारी आदेश जारी गरेका छन् । हामीकहाँ पनि सरकारले अध्यादेशको संवैधानिक व्यवस्थालाई त्यस प्रयोजनका लागि उपयोग गर्न सक्थ्यो । त्यसमा कसैले विरोध गर्ने कुरा हुँदैनथ्यो । विश्वव्यापी लकडाउनले हाम्रो आर्थिकसामाजिक जीवनमा ल्याउन सक्ने सम्भावित परिणामको लेखाजोखा गरेर नयाँ नीतिको पहल गर्न सकिन्थ्यो । कसरी देशभित्रको आर्थिक क्रियाकलापलाई सामान्य बनाउने, कामको वातावरण बनाउने, उत्पादन र व्यापारव्यवसाय प्रवर्द्धन गर्ने भन्नेतिर सरकारको ध्यान जानुपर्थ्यो । अहिले विश्व नै कोभिड१९ ले ल्याउने आर्थिक मन्दी, सामाजिक उतारचढाव र लोकतन्त्रको व्यवस्थापनमा ल्याउन सक्ने प्रभावको न्यूनीकरण र नयाँ उपायको तयारीमा जुटेको छ । हाम्रो ध्यान पनि त्यतै जानुपर्थ्यो, यतिखेर सरकारबाट अपेक्षा गरिने कुरा यही हो । सरकारको रवैया भने यसको विपरीत देखिन थालेको छ । योभन्दा खेदको स्थिति अर्को के होला ?नेपाल त त्यसै पनि अत्यन्त कम काम हुने मुलुक हो । त्यसमाथि अहिले लकडाउन छ । काम नभएको दिमागमा सैतान बस्छ भन्ने उक्ति छ । सकारात्मक सोच नभएका मानिसमा यो जहिले पनि लागू हुन्छ । केपी ओली बाहिरबाट हेर्दा रमाइला छन्Ù चुट्किला सुनाइरहन्छन् । एउटा निम्नस्तरको कुटिल राजनीतिक हास्यकलाकारको जस्तो लाग्छ उनको प्रहसन, हाँस्दा पनि पीडा हुने । उनले एउटा अन्तर्वार्तामा भनेका छन्, जेलमा बस्दा मैले महाभारत धेरैपटक पढेको छु । सबैभन्दा बढी त्यही पुस्तक पढेको छु । जेलको पुस्तकालयमा कस्तो खालको महाभारत पुस्तक उपलब्ध थियो, मलाई थाहा छैन । तर एउटा कुरा भन्न सकिन्छ, महाभारतले पाठकको क्षमता र स्तरअनुसार शिक्षा दिन्छ । त्यो महासागर होÙ जसले जस्तो भाँडोमा पानी उभाए पनि हुन्छ, जहाज चलाए पनि हुन्छ, उत्खनन गरे पनि हुन्छ । पात्रहरू जुन रोजे पनि हुन्छ श्रीकृष्ण, अर्जुन, युधिष्ठिर, दुर्योधन, भीष्म, विदुर अनेक छन् । कुटिल पाठकका लागि शकुनि छन् । कुन्ती, गान्धारी, द्रौपदी पनि छन् । प्रत्येकको चरित्र फरक छ ।महाभारत राजनीतिका अत्यन्त दुष्कर्मको महाकथा पनि हो । सतहमा हेर्दा राजनीति भनेको यस्तै हो भन्ने लाग्न सक्छ । तर ती त परिणाम हुन्, राजनीतिक कर्मकुकर्मका । मूल कुरा कामको शुद्धता होÙ कर्ताको अभीष्ट होÙ निष्ठा हो । सफा कामका लागि गोपनीयता अँगाल्नुपर्दैनÙ पछाडिको ढोका ढकढक्याउनुपर्दैन । अहिले आएका यी दुवै अध्यादेश संसद्को मूलढोकाबाट ल्याउन सकिन्थ्यो । डेढदुई महिना ढिलो हुँदैमा सरकारको कुनै काम अड्किने अवस्था थिएन । जुन ढोकाबाट आयो, त्यतैबाट बिदा पनि भयो । तर यसले सरकारमा बस्नेको सैतानी दिमागलाई खुलासा गरेर गएको छ । सत्तामा टिकिरहन र आफूखुसी शासन गर्न प्रधानमन्त्री ओलीले जुनसुकै बाटो लिन सक्छन् भन्ने प्रस्ट भएको छ । घायल सैतानी दिमाग अरू खतरनाक साबित हुन सक्छ । नेकपाले अब निर्णायक विकल्प रोज्न ढिलो गर्नु हुँदैन ।अध्यादेश फिर्ता भए पनि राजनीतिको गलत धन्दा सकियो भन्न मिल्दैन । साथै म लोकतन्त्र भनेको यस्तै हो भनेर यसलाई तल गिराउने पक्षमा छैन । आज हामीले जुन खुला समाज पाएका छौं, त्यो लोकतन्त्रकै परिणाम हो । लोकतन्त्रमा मात्रै त्यो सम्भव छ । हो, राजनीतिका पात्र गतिला परेनन्, त्यो बेग्लै कुरा हो । त्यसका लागि हामी पनि जिम्मेवार छौं । आफ्नो हातमा अवसर भएका बेला अर्थात् भोट हाल्ने बेला अयोग्य र भ्रष्टलाई पाखा लगाउन सकेनौं । तर सधैं यस्तै प्रधानमन्त्री, यस्तै विपक्षी नेता रहन्छन् भन्ने जरुरी छैन । भोलिका दिनमा हाम्रो रोजाइ उन्नत हुन सक्छ, हुन्छ भन्ने अपेक्षा छोड्न सकिन्न । संस्था र प्रक्रियालाई जोगाउन सके, निरन्तरता दिइरहन सके भोलि सुधार हुन्छ, नयाँ सक्षम र विवेकशील नेतृत्व आउने सम्भावना पनि जीवित रहन्छ । लोकतन्त्रबाहेक अर्को विकल्प हामी सोच्न पनि त सक्दैनौं ।"
कोरोनाविरुद्ध साझा उपायको खोजी,"औषधि विज्ञानको आधारतीन कुराको संयोग हो मान्छे । वैदिक पुर्खाले त्यसै भने । पदार्थले देखिने बनायो । मनले चलाउने बनायो । चैतन्यले जीवित बनायो । तिनै तीन कुरामा टेकेर औषधि बन्छन् । बनाइन्छन् । पदार्थ टेक्नेले शरीरको औषधि बनायो । मन टेक्नेले मानसिक औषधि बनायो । चैतन्य टेक्नले यौगिक औष्धि बनायो । भारतका पद्मश्री पुरस्कारप्राप्त चिकित्सक बीएम हेगडेका शब्दमा एलोप्याथिक डाक्टरले यो कुरा बुझेनौं । बुझाएनौं । त्यसैले औषधिमा जोड दियौं । शरीर आफैं रोगविरुद्ध लड्न सक्छ भन्ने कुरा बिर्सियौं । चैतन्यको चिन्तन त हामीसँगै रहेन । त्यसैले हामी औषधि व्यवसायीको चंगुलमा फस्यौं । फसाइयौं । हेगडेको बुझाइले भन्छ शरीरलाई रोगविरुद्ध लड्न सघाए हुन्छ । यो लेखको उठान यहीँबाट हुन्छ । अन्त्य चाहिं साझा उपायका लागि योजकको खोजीमा हुन्छ । रोग लाग्ने कारणएलोप्याथी चिकित्सकले रोग लाग्ने मूलतः तीन कारण भन्ने गर्छन् । यो रोग ब्याक्टेरियल हो । यो भाइरल हो । यो फंगल हो । तिनका शब्दमा पाकेको घाउ ब्याक्टेरियल हो । रुघा, खोकी तथा ज्वरो भाइरल हो । एलर्जी फंगल हो । आयुर्वेदी चिकित्सकले पनि तीनै कारणले रोग लाग्छ भन्छन् । तिनका लागि रुघाखोकी कफप्रधान हो । ग्यास्टिक वातप्रधान हो । जन्डिस पित्तप्रधान हो । मुद्रा चिकित्सकले पाँच कुराले रोग लाग्छ भन्छन् । पृथ्वी तत्त्व असन्तुलित भए उदासी तथा अपच हुन्छ । जल तत्त्व असन्तुलित भए रुघाखोकी लाग्छ । पिसाबसम्बन्धी समस्या हुन्छ । अग्नि तत्त्वको असन्तुलन भए ज्वरो आउँछ । अम्लपित्त बढ्छ । मधुमेह हुन्छ । मानसिक असन्तुलन हुन्छ । वायु तत्त्वको असन्तुलनले हृदयरोग हुन्छ । आकाश तत्त्वको असन्तुलन भए खोकी र थाइराइड हुन्छ । प्राकृतिक चिकित्सकले भन्छन् मान्छे र प्रकृतिको अगाध सम्बन्ध हुन्छ । बाह्य वस्तु वा विषैलो पदार्थ (टक्सिन) को प्रवेश वा उत्पादनले शरीरमा रोग लाग्छ । होमियोप्याथी चिकित्सकले भन्ने गर्छन् शारीरिक, मानसिक तथा संवेगात्मक स्थितिको असन्तुलनले रोग लाग्छ । यस्तै विभिन्न औषधि प्रणालीका चिकित्सकहरूले रोग लाग्ने अनेक आधार पहिल्याएका छन् । अलमल कि बेमेलका चिकित्सककोरोनाका सन्दर्भमा कुरा गर्दा माथिका सबै औषधि प्रणाली एकै ठाउँमा आएको देखिन्छ । सबैले मान्छन् कोरोनाको औषधि छैन । रुघाको पनि औषधि छैन । सार्सको छैन । स्वाइनफ्लुको औष्धि छैन । कोरोनाको पनि औषधि छैन । त्यसैले रुघा लाग्दा एलोप्याथीका चिकित्सक भन्छन् यो औषधि खानुस्, सात दिनमा रुघा ठीक हुन्छ । नभए तातो पानी खानुस् र आराम गर्नुस्, एक हप्ता लाग्छ । यसको अर्थ हो भाइरल रोगको औषधि छैन । हुन्न । त्यसको औषधि भनेकै शरीरमा रोगविरुद्ध लड्ने क्षमता बढाउनु हो । कोरोना रुघाभन्दा पन्ध्र गुणा बलियो छ । यो तथ्यलाई ध्यान दिने हो भने रुघा लाग्दा जे औषधि खाइन्छ वा खुवाइन्छ, त्यसैले यसमा काम गर्छ । सिद्धान्ततः गर्नु पनि पर्छ । मान्छेलाई ज्वरो आउँदा खुवाउने सिटामोलको मात्रा बढाएर पशुलाई खुवाएमा उसको पनि ज्वरो बिसेक हुन्छ । पशुचिकित्सकका त्यस्ता अनुभव छन् । यसको अर्थ हो रोगविरुद्ध लड्ने हाम्रा उपायहरूमा साझा तरिका खोज्नु आवश्यक छ । त्यो खोजीमा केही विमति हुन सक्छन् । विमतिका उत्तरहरू प्राकृतिक चिकित्सकले दिन्छन् । तिनकै शब्द हुन् जुन माटोले बन्यो, त्यहींको औषधि उपयोगी हुन्छ । आयुर्वेद चिकित्सकले दिन्छन् । तिनका शब्द हुन् जुन औषधिमा अभ्यस्त भयो, शरीरलाई त्यसैले काम गर्छ । यसको अर्थ हो एलोप्याथी चिकित्सालाई अझै हामीले सान्दर्भिकीकरण (कन्टेक्टुयलाइजेसन) गर्न सकेका छैनौं । कान तथा नाकमा तेल नहाल्नु भन्ने एलोप्याथिक चिकित्सकको चिन्तन त्यही हो । जे खाए पनि हुन्छ भन्ने उसको बुद्धि त्यसैको परिणाम हो । अर्थात्, सुक्खा मौसममा हुर्किएका मान्छेलाई र गर्मीमा हुर्किएका मान्छेलाई एउटै औषधि दिने बुद्धि त्यसैगरी बनेको हो । कागतीले कसैको शरीरमा अम्लीय पदार्थ बनाउँछ । कसैकोमा चिनी बनाइदिन्छ । यो बुझ्ने स्वभाव एलोप्याथिक चिकित्सकमा नबन्नुको कारण हो औषधिको सान्दर्भिकीकरण नगर्नु । यस मानेमा आयुर्वेदी चिकित्सक स्पष्ट छन् । उनीहरू शरीरको प्रकृति हेर्छन् । वातवालालाई के औषधि दिने भनेर । पित्तवालालाई के दिने भनेर । कफवालालाई के औषधि दिने भनेर । मात्रा र पुरिया बनाउने बुद्धि त्यही हो । यी र यस्ता अलमलमा हाम्रा चिकित्सकहरू छौं । त्यसैले एलोप्याथिक चिकित्सक (कार्डियोलाजिस्ट) भएर पनि बीएम हेगडेले भनेको जस्तो एस्टाब्लिसमेन्ट इफेक्ट बुझ्दैनौं । बुझाउँदैनौं । आयुर्वेद चिकित्सक पनि हाम्रो मान्छेलाई यो औषधिले काम गर्छ भन्न सक्तैनौं । त्यही हाल प्राकृतिक चिकित्सकको छ । होमियोप्याथिक चिकित्सकको छ । पहाडको मान्छे मधेस बसाइँ सर्दा औलो लाग्यो । त्यहींको थारूले पचायो । थारू त्यहीँ बस्ता सिकलसेल लाग्यो । अरूलाई त्यसले असर पारेन । यो किन भनेर हाम्रा थरीथरीका चिकित्सकहरू घोत्लिएनौं । केवल वंशानुगत भनेर पन्छियौं । वंशानुगत हो भने किन थारूलाई र पहाडेलाई एउटै औषधि दिन्छौं त भनेर खोजी गरेनौं । यसको अर्थ हो, हामी अलमलमा छौं । हामी एकअर्काको चिकित्सकीय ज्ञानलाई निषेध गर्छौं । हामी एकअर्को प्रणालीसँग सिक्न सक्तैनौं । चाहँदैनौं । रोगविरोधी क्षमता बढाउने उपायप्राकृतिक चिकित्सकले खानेकुराको सूची दिए । तिनले भने रातो र बैजनी रङको बेरी, कागती, ब्रोकाउली, चुकन्दर, भेडे खोर्सानी, प्याज, लसुन, बेसार, घ्यूकुमारी, ओलिभको पात खाऊ । यस्तो खानाले शरीरमा रोगविरुद्ध लड्ने क्षमता बढ्छ । बिहानको घाममा बस । भिटामिन डी पाइन्छ । कराएर ॐको उच्चारण गर । घाँटीमा बस्ने भाइरस नासिन्छ । शरीरमा रोगविरुद्ध लड्ने क्षमता बढ्छ । यसबाहेक उनीहरूले अनेक थेरापी सुझाए । उपवास बस्ने । माटो दल्ने । स्नान गर्ने । तेल मालिस गर्ने । अकुप्रेसर गर्ने । अकुपन्चर गर्ने । लामोलामो सास लिने । तनाव नलिने । मस्त निदाउने । चुरोट नखाने । आयुर्वेदी चिकित्सकले पनि खानाको सूची दिए । तिनले भने स्याउ खाऊ । दहीको लस्सी खाऊ । मुगको दाल खाऊ । वात र कफ बढ्न नदिने खाना खाऊ । तात्तातो खाना खाऊ । त्यस्तो खाना खानेबित्तिकै आइसक्रिमजस्तो चिसो चीज नखाऊ । यो विपरीत खाना हो । मुख पोल्दै खाना खाऊ । तात्तातो सुप खाऊ । बेलाबेला तातो पानीले घाँटी सफा गर (गार्गल) । अग्नि बढाउने खाना खाऊ । मह, लसुन, अदुवा, जिरा, च्यवनप्रास, जडीबुटीको चिया, दालचिनी, अलैंची, मरीच, पुदिना, ल्वाङजस्ता चीजलाई आफ्नो स्वादअनुसार बनाएर खाऊ । फिट्किरी पानीले हात सफा गर । यसबाहेक आयुर्वेदी चिकित्सकले तेल मालिस गर्ने, योग गर्ने तथा ध्यान एवं प्राणायाम गर्ने कुराहरू पनि सुझाएका छन् । यी चीजले शरीरमा रोगविरुद्ध लड्ने क्षमता बढाउँछन् भन्ने तिनको ठम्याइ छ । होमियोथेरापी चिकित्सकले शारीरिक, मानसिक तथा संवेगात्मक सन्तुलनका लागि सिमिलिममजस्ता औषधि सुझाएका छन् । तिनीहरू भन्छन् मेवा, लसुन तथा ब्रोकाउली खानाले शरीरले रोगविरुद्ध लड्ने क्षमता आर्जन गर्छ । तिब्बती औषधि प्रणालीका चिकित्सकहरूले मनको सन्तुलनमा जोड दिएका छन् । सास आउने र जाने प्रक्रिया हेरेर विपश्यनाजस्ता ध्यान गर्ने तरिका पनि उनीहरूले अपनाएका छन् । एलोप्याथिक चिकित्सकहरूले एन्टिभाइरल ड्रग्स भनेर एकिक्लोभिर, फेम्सिक्लोभिर, भ्याल्सिक्लोभिर तथा ज्वरो आउँदा एक्टामिनोफेन दिने गरेका छन् । यो क्रममा तिनीहरू भन्ने गर्छन् सुप खानुस् । भिटामिन सी खानुस् । भिटामिन डी खानुस् । फलफूल प्रशस्त खानुस् । आराम गर्नुस् । जडीबुटी प्रयोगकर्ताहरू भन्छन् गुर्जो, पिपला, जेठीमधुको सुप खानुस् । रुघा लाग्दा खाने चीज नै बारम्बार खाने गर्नुस् । भएमा तुलसीपत्र, असुरो, पारिजात, जाईको पात आदिको सुप खानुस् । मुद्रा चिकित्सकहरूले अझ सजिलो उपाय दिएका छन् । त्यो हो हातका सबै औंला पालैपालो गरी थिच्नुस् । तान्नुस् । पड्काउनुस् । खुट्टाका औंलाहरू पनि त्यसै गर्नुस् । प्रश्नको पोको कोरोना भाइरस जीवित हो । कसैले त्यही बुझे । त्यही बुझाए । कसैले त्यो त प्रोटिनकोटेड निर्जीव चीज हो भने । त्यही बुझे । त्यही बुझाए । यसबाट बच्न सबैको एउटै चिन्तन रह्यो व्यक्तिगत दूरी कायम गरौं । मुखमा पट्टी लगाऔं । हात धोऔं । स्यानिटाइजर लगाऔं । यहीँनेर मेरो प्रश्न छ के सबै खाले चिकित्सक, पोषणविद् तथा जनस्वास्थ्यविद्हरूको वेविनायर गर्न सकिन्न र ? तिनले भाइरसविरुद्ध शरीरको क्षमता बढाउन केके खाने भन्ने साझा सूची बनाउन सक्तैनन् र ? योग र ध्यान गर्ने कि नगर्ने भन्न सक्तैनन् र ? भाइरस भगाउन वा मार्न शंखघण्ट बजाउने कि नबजाउने भन्न सक्तैनन् र ? तेल मालिस गर्ने कि नगर्ने भन्न सक्तैनन् र ? नाक तथा आँखामा तेल हाल्ने कि नहाल्ने भन्न सक्तैनन् र ? मधेसका फलाना जातका, जातिका वा धर्मका मान्छेहरूले यो कुरा खान्छन्, तिनको यो खाना बढाऊ । यो खाना घटाऊ । यो बानी बढाऊ । यो बानी घटाऊ भन्न सक्तैनन् र ? अर्थात्, खानामा यो खाऊ । पिउनमा यो पिऊ । औषधिमा यो खाऊ भन्न सक्तैनन् र ? पहाडकाहरूले यसो गर । हिमालकाहरूले यसो गर । फलानो जातजाति वा धर्मवालाले योयो गर भन्न सक्तैनन् र ? लकडाउनमा हामीले बस्न जान्यौं । एकाध अपवाद हौं । बाध्यताले । बेवास्ताले । विद्रोहले । अब यो खाए तिम्रो शरीरले कोरोनाविरुद्ध लड्ने तागत बनाउँछ भन्न मिल्दैन र ? विश्व स्वास्थ्य संगठनकै मुख ताक्नुपर्ने हो र ? यो त नेपालीको रगतमै छ नि । त्यसलाई क्याप्सुल बनाएर नेपालीका घरआँगनमा पुर्याउने न हो । त्यसका लागि कसको आदेश कुर्नुपर्ने हो र ? अन्तमा, महाशुभ संहितासंग्रह (२४२३) को तलका दुई हरफले हामीलाई घचघच्याउलान् कि भन्दै योजकको अपेक्षा गरेको छु । योजक भनेको जोडजाड गर्ने व्यक्ति हो । प्रशासनिक शब्दमा व्यवस्थापक भने पनि हुन्छ ।अमन्त्रमक्षरं नास्ति नास्ति मूलमनौषधम् ।अयोग्यः पुरुषो नास्ति योजकस्तत्र दुर्लभः ।। के नेपालका नीतिवेत्ताको टाउकामा योजक खोज्ने कुरा आउला ? के उपप्रधानमन्त्रीको अध्यक्षतामा भएको उच्चस्तरीय समितिका सदस्यहरूमध्ये कसैले यो कुरामा चासो लेलान् त ? के जनपक्षीय चिकित्सकहरूले योजकको काम गर्ने रहर गर्लान् त ? के राजनीतिक दलका नेतृत्वकर्ताहरूमा यो सोच पलाउला त ? के देश हाँकेका मन्त्री, प्रधानमन्त्री तथा राष्ट्रपतिको दिमागमा यो कुरा जन्मेला त ? यो सोच पलाएमा नेपालीले राम्ररी बुझ्ने थियौं, रोगविरुद्ध लड्नु भनेको मानसिक त्रासबाट मुक्त हुनु पनि हो । घरघरमै औषधि छ भन्ने सन्देश दिनु पनि हो । घरघरमा गएर कोरोना जाँच गर्ने जर्मनीको त्यही सन्देश थियो । भारतमा रामदेवको सन्देश त्यही थियो । उत्तर कोरियाले त्यही गरेको थियो । लसुन, मह र प्याज खाऊ भनेर । सामाजिक दूरी कायम गर भनेर । मुखमा पट्टी लगाऊ भन्ने आदेश दिएर । चीनले जनतासँगै सिकेर लकडाउनको चिन्तन ल्याएको थियो । सामाजिक दूरीको कुरा सिकाएको थियो । हाम्रो संस्कारका तेह्रदिने किरिया गर्दाको लकडाउन न हो यो । सामाजिक दूरी कायम गरेको न हो । बाहिरबाट घरमा पस्नेहरूलाई पानी वा आगो नछोई बच्चा बोक्न वा छुन नदिने भनेको स्यानिटाइजेसन न हो । सानोले मात्र ठूलो मानिएकालाई नमस्कार गर्ने तहगत सोच भए पनि नमस्कार गर्ने बुद्धि त्यही न हो । कुर्नेस गर्ने त्यही न हो । जदौ गर्ने त्यही न हो । आतुई गर्ने भनको पनि त त्यही हो । त्यसैले आफ्नैबाट सिक्ने कि ? भरिया चिन्तनबाट मुक्त हुने कसरत पनि गर्ने कि ? पुस्तौंपुस्ता लगाएर बनेबनाइएका स्वदेशी संस्कार, ज्ञान तथा सीपहरूलाई सान्दर्भिकीकरण गर्ने कि ? सबै खाले चिकित्सकहरूका चिन्तन मिलाएर नेपाली चिन्तनको क्याप्सुल बनाई जनता सुरक्षित गर्ने कि ? कोरोनाजस्ता महामारीबाट बच्ने स्वदेशी उपाय सुझाउने कि ? म योजकको खोजीमा छु । आगे निर्णायकहरूको मर्जी !"
पाकिस्तानमा लकडाउन लम्बियो,इस्लामाबाद पाकिस्तान सरकारले देशमा जारी लकडाउनको अवधि थप गरिएको जनाएको छ । कोरोना भाइरसको संक्रमण फैलिने क्रम नरोकिएकाले लकडाउनको अवधि थप गर्नुपरेको सरकारी अधिकारीहरूले बताएका छन् । पछिल्लो निर्णयअुनसार पाकिस्तानमा अब मे ९ सम्म लकडाउन रहनेछ । केन्द्रीय योजना तथा विकासमन्त्री असद उमराले राष्ट्रिय नियन्त्रण केन्द्रले लकडाउनको समयावधि बढाउने निर्णय गरेको जनाए ।देशव्यापी लकडाउन लागू भइरहेको पाकिस्तानमा कोरोना भाइरसबाट संक्रमित हुनेहरूको संख्या ११ हजारभन्दा बढी छ । भाइरसका कारण करिब २ सय ५० जनाको मृत्यु भइसकेको सरकारी अधिकारीहरूले जनाएका छन् ।भाइरसबाट सबभन्दा बढी पन्जाब प्रान्त प्रभावित भएको छ । त्यहाँ करिब ५ हजार जना संक्रमित छन् । लकडाउन अवधि बढाए पनि सरकारले कडाइ गर्न नसकेको स्वास्थ्यविद्हरूको गुनासो छ । शनिबारदेखि मुिस्लम धर्मावलम्बीहरूको एकमहिने रमजान पर्वसमेत सुरु भएकाले मुस्लिम समुदायको बाहुल्य रहेको पाकिस्तानमा थप सतर्कता अपनाउन सरकारले आह्वान गरेको छ ।
कोरोनाको खोप सर्वसुलभ हुनुपर्छ,"न्युयोर्क (एपी) संयुक्त राष्ट्रसंघीय महासचिव एन्टोनियो गुटेरेसले कोरोना भाइरस (कोभिड१९) को खोप विश्वका सबै नागरिकका लागि सर्वसुलभ हुनुपर्ने बताएका छन् । यो कुनै एक देश वा क्षेत्र विशेषका लागि होइन कि संसारमा सबै मानिसले उति नै दुःख पाएकाले यो खोप विश्वका सबै देशका लागि सुलभ हुनुपर्दछ, उनले शुक्रबार ट्वीट गरेका छन् । विश्वका केही देशले कोभिड१९ को खोप मानिसमा परीक्षण गरेको समाचार सार्वजनिक भएसँगै महासचिव गुटेरेसको भनाइ आएको हो । भाइरसविरुद्धको खोप निर्माणको प्रतिस्पर्धा चलिरहेका बेला बेलायत र अमेरिकाले मानिसमा परीक्षण सुरु भएको बताइसकेका छन् । बेलायतको अक्सफोर्ड विश्वविद्यालयले मानिसमा भाइरसविरुद्धको खोपको पहिलो परीक्षण सुरु गरिएको जनाइसकेको छ । विश्वले नै कोभिड१९ को महामारीबाट मुक्ति चाहन्छ । मलाई लाग्छ, खोपको सफलता नै संसारको जनस्वास्थ्यकै सबैभन्दा ठूलो उपलब्धि हुनेछ, गुटेरेसले भनेका छन् । उनले विश्वव्यापी चासोको विषय भएकाले यससम्बन्धी तथ्यहरू सार्वजनिक गर्नुपर्ने र संसारका मानिसले पनि यसलाई औषधिका रूपमा प्रयोग गर्ने अधिकार राख्ने पनि बताएका छन् । गुटेरेसले भाइरसलाई पराजित गर्ने प्रयासले विश्वका नेताहरू, निजी क्षेत्र तथा सरकारी निकाय तथा क्षेत्रहरू, वैज्ञानिक तथा मानवीय सहायतामा काम गर्ने विश्वका अधिकारकर्मी तथा नागरिक एवं विश्वमा जनस्वास्थ्यका क्षेत्रमा काम गर्ने सबैलाई एकै ठाउँमा ल्याएको दाबी गरेका छन् । उनले यो प्रयासका लागि विश्वका नेताहरूलाई धन्यवाद दिँदै कोभिड१९ को महामारीविरुद्ध एक भएर लड्न आग्रहसमेत गरेका छन् ।"
गहुँको समर्थन मूल्य ३०१५,"(काठमाडौं)  सरकारले गहुँको समर्थन मूल्य प्रतिक्विन्टल ३ हजार १५ रुपैयाँ तोकेको छ । कृषि तथा पशुपन्छी विकास मन्त्रालयले सुझाएअनुसार उद्योग वाणिज्य तथा आपूर्ति मन्त्रालयले शुक्रबार बसेको मन्त्रिपरिषद् बैठकमा मूल्य सिफारिस गरेको हो । बैठकले त्यसलाई स्वीकृत गरेको आपूर्ति मन्त्रालयका उपसचिव वीरेन्द्र बस्नेतले जानकारी दिए । मन्त्रालयले समर्थन मूल्य तोक्ने प्रस्ताव स्वीकृत भएको छ, आपूर्तिमन्त्री लेखराज भट्टका निजी सचिवसमेत रहेका बस्नेतले भने, उत्पादन लागत २ हजार ३ सय १९ रुपैयाँ ४९ पैसा, ढुवानी खर्च २ सय ३१ रुपैयाँ ९५ पैसा र किसानलाई नाफा ४ सय ६३ रुपैयाँ ९० पैसासहित ३ हजार १५ रुपैयाँ ३४ पैसा समर्थन मूल्य सिफारिस गरिएको हो । यसअघि कृषि र आपूर्ति मन्त्रालयबीच भएको छलफलमा बीउ राख्ने बेलामै समर्थन मूल्य तोक्नुपर्ने पनि छलफल भएको उनले बताए । मल, पानी, परिश्रमसहित प्रतिक्विन्टल ३ हजार १५ रुपैयाँले नपुग्ने भएकाले सुरुमै मूल्य तोक्दा किसानलाई प्रोत्साहन मिल्ने उनको भनाइ छ । समर्थन मूल्यका लागि ३६ जिल्लाको आँकडा लिइएको कृषि मन्त्रालयका सहसचिव सबनम शिवाकोटीले जानकारी दिइन् । सीमा बजार, उत्पादन, ढुवानीसहित जोडेर समर्थन मूल्यका लागि आपूर्तिमा प्रस्ताव गरिएको उनको भनाइ छ । सबै अध्ययन गरेर चार दिनअघि समर्थन मूल्यको प्रस्ताव उद्योग वाणिज्य तथा आपूर्ति मन्त्रालयमा गरेका थियौं । आपूर्ति मन्त्रालयमार्फत मन्त्रिपरिषद्मा पेस गरिएको हो, उनले भनिन् । कृषिको प्रस्तावअनुसार मन्त्रिपरिषद्मा वैशाख १० गते समर्थन मूल्य पठाइएको आपूर्ति मन्त्रालयकी सहायक प्रवक्ता उर्मिला केसीले बताइन् । गहुँको समर्थन मूल्य पहिलो पटक कार्यान्वयन हुँदै छ, उनले भनिन् । मन्त्रालयका अनुसार यसअघि सरकारले तोके पनि कार्यान्वयन हुन सकेको थिएन । गत वर्ष मूल्य नै तोकिएन । गत वर्ष कृषिले प्रतिक्विन्टल गहुँको २८ सय रुपैयाँ प्रस्ताव गरेको थियो, उनले भनिन्, तर, स्वीकृत भएन । मन्त्रिपरिषद्बाट स्वीकृत भएपछि आपूर्तिले नै कार्यान्वयन गर्छ । चालु आवका लागि आपूर्ति व्यवस्था तथा व्यापार कम्पनीले ३ हजार टन खरिद गर्ने लक्ष्य राखेको छ । कम्पनीकी सूचना अधिकारी शर्मिला न्यौपानेले पनि गहुँको मूल्य अहिलेसम्म कार्यान्वयन नभएको बताइन् । कम्पनीको नियमित कार्यक्रमअर्न्तगत गहुँ खरिदमा ९ करोड ५ लाख रुपैयाँ विनियोजन गरिएको उनले जानकारी दिइन् । उक्त रकमबाट करिब ३ हजार टन गहुँ खरिद गरिने उनको भनाइ छ । प्रतिक्विन्टल २७२८ सय रुपैयाँका दरले ३ हजार टन खरिद गर्ने लक्ष्य थियो । मन्त्रालयले चिठी पठाएपछि समर्थन मूल्यमै गहुँ किन्छौं, उनले भनिन् । कम्पनीले आव ०७४७५ मा १२ सय ६५ टन र ०७५७६ मा ३ सय ८१ टन गहुँ किनेको थियो । त्यति बेला ठाउँअनुसार औसत प्रतिक्विन्टल २७ सय रुपैयाँ परेको थियो । टीकापुर, धनगढी, राजापुर, नेपालगन्ज, भैरहवालगायत क्षेत्रबाट किनेको गहुँ मागअनुसार दुर्गमसँगै काठमाडौंमा पनि बिक्री गरिने जनाइएको छ । सबैभन्दा बढी गहुँ धनगढी, कञ्चनपुर, बझाङ, दार्चुलालगायत सुदूरपश्चिम क्षेत्रमा खपत हुने कृषि मन्त्रालयका वरिष्ठ तथ्यांक अधिकृत रामकृष्ण रेग्मीले बताए । उत्पादन पनि सोही क्षेत्रमा हुने गरेको छ । नेपालमा वार्षिक २० लाख टन गहुँ उत्पादन हुने उनको भनाइ छ । चालु आवमा २१ लाख टन उत्पादन हुने अनुमान छ । गहुँका लागि चाहिने पानी पर्याप्त पर्यो । त्यसैले यसपालि उत्पादन १ लाख टन बढ्ने अनुमान छ, रेग्मीले भने ।"
निर्माणमा सहजीकरण गर्दै भौतिक मन्त्रालय,"उपत्यकामा निर्माण सामग्री नआएपछि निर्माणको काम प्रभावित बनेको छ । बाहिरी जिल्लामा भने यस्तो समस्या नभएको मन्त्रालयको दाबी छ । अहिले गौशालाचाबहिल सडक कालोपत्र गर्न काभ्रेबाट निर्माण सामग्री ल्याउन समस्या भएको छ । स्थानीयले अवरोध गरेपछि ल्याउन सकिएको छैन । यसको समाधानको प्रयास भइरहेको उनको भनाइ छ । लकडाउनका बेला समयमै नगरी नहुने पक्की पुलको ढलान र सडक कालोपत्र गर्ने काम देशभर भइरहेको छ । निर्माण व्यवसायीले जहाँजहाँ काम गर्न सक्छन्, त्यहाँत्यहाँ सहज बनाइएको छ, उनले भने, पहिलाको जस्तो गतिमा काम नभए पनि सबैतिर प्रायः काम निरन्तर छ । अहिले गौरवका प्रायः आयोजना काम भइरहेको उनको दाबी छ ।नेपाल निर्माण व्यवसायी महासंघका अध्यक्ष रवि सिंहले भने सहज रूपमा सवारी पास र निर्माण सामग्री नपाउँदा काम गर्न समस्या भएको बताए । नदीजन्य निर्माण सामग्री क्रसर उद्योगलाई ढुवानी गर्न दिइएको छैन, उनले भने, जसका कारण हामीले निर्माण सामग्री पाएका छैनौं ।सिमेन्ट उद्योग पनि राम्रोसँग नचलेकाले समस्या भएको उनले बताए । खानीमा गएर कच्चापदार्थ ल्याउन नपाउँदा सिमेन्ट उत्पादन कम भएको जानकारी पाएको उनको भनाइ छ । व्यावहारिक हिसाबले प्रशासनबाट असहयोग भएको छ, उनले भने, सवारी पास पाउनै हप्ता दिन कुर्नुपर्छ । पुलको काम नगरी नहुने छ । मजदुर र निर्माण सामग्री भएको ठाउँमा मात्र काम भएको उनले जानकारी दिए । घर फर्किएका मजदुरलाई ल्याएर काम गराउन सक्ने अवस्था छैन, उनले भने, समग्रमा निर्माणको काम सोचेअनुरूप हुन सकेको छैन ।निर्माण सामग्री ल्याउन पनि ठाउँठाउँमा स्थानीयले अवरोध गर्दै आएकाले समस्या भएको उनले बताए । काम सकिने अवस्थामा रहेका पुल, सडक र सार्वजनिक भवनको काम लकडाउनमा गर्न सकिने भए पनि निर्माण सामग्रीकै अभाव रहेको उनको भनाइ छ । सबै तारतम्य मिलाएर काम गर्दा लागत पनि बढ्ने उनले दाबी गरे । अब ढुवानी भाडा, कामदार सबैको ज्याला बढ्छ, उनले भने । निर्माणस्थलमा रहेका करिब एक लाख हाराहारी कामदार केही दिनयता घर फर्किरहेको उनले बताए ।सरकारले केही आधारभूत उद्योग, निर्माण र सेवा क्षेत्रलाई क्रमशः खोल्दै लैजाने निर्णय गरेसँगै विकास निर्माणका कामलाई पनि तीव्र पारिने मन्त्रालयले जनाएको छ । अर्थमन्त्री एवं सरकारका प्रवक्ता युवराज खतिवडाले बिहीबार मन्त्रिपरिषद्का निर्णय सार्वजनिक गर्दै सेवा क्षेत्र पुनः सञ्चालनमा ल्याएर असंगठित क्षेत्रका श्रमिकलाई काममा आबद्ध गर्ने र त्यसका आधारमा उनीहरूको जीवनयापन हुने व्यवस्था गर्ने निर्णय बताएका थिए ।"
बाँझो जमिन उपयोगमा ल्याउँदै स्थानीय तह,"(हेटौंडा) मकवानपुरका दुई पालिकाले बाँझो जमिन उपयोगमा ल्याउने भएका छन् । थाहा नगरपालिका र मकवानपुरगढी गाउँपालिकाले आफ्नो पालिकाभित्र बाँझो रहेका जमिनमा खेती गर्ने भएका हुन् । त्यसका लागि पालिकाहरूले बाँझो जमिनको तथ्यांक संकलन गर्ने काम अन्तिम चरणमा पुर्याएका छन् । कोभिड१९ का कारण लकडाउन कति लम्बिन्छ र दुई देशको सिमाना कहिलेसम्म बन्द हुन्छ ठेगान छैन, थाहा नगरपालिकाका मेयर लवशेर विष्टले भने, यस्तो अवस्थामा कृषि उत्पादनलाई जोड दिनुको विकल्प नभएकाले नगरपालिकाभित्रको बाँझो जमिन उपयोगमा ल्याउन लागेका हौं । नगरपालिकाले वडा कार्यालयमार्फत धमाधम बाँझो जमिनको लगत लिइरहेको उनले जानकारी दिए । बाँझो जमिनमा खेती गर्न नगरपालिकाले अनुदान दिने व्यवस्था गर्न लागेको छ । त्यहाँ उत्पादित खाद्यान्न स्थानीय सहकारी संस्थाले खरिद गर्ने व्यवस्था पनि मिलाएको छ । लकडाउनका कारण काम गर्न नपाएर खान समस्या भएकालाई बाँझो जमिनमा खेती गर्न लगाउने र काम गरेबापत खाद्यान्न उपलब्ध गराउने नीति बनाएका छौं, विष्टले भने, राहतलाई उत्पादनसँग जोड्ने प्रयास गरेका छौं । विदेशबाट आएकालाई उनीहरूको सीपअनुसार अनुदान दिएर उत्पादनमूलक काममा लगाउने तयारी पनि नगरपालिकाले गरिरहेको छ । राहत वितरण मात्रले मानिसलाई परनिर्भर बनाउँछ, मेयर विष्टले भने, आत्मनिर्भर बनाउने काममा जोड्नुपर्छ । हेटौंडा उपमहानगरपालिकासँग जोडिएको मकवानपुरगढी गाउँपालिकाले पनि बाँझो जमिन उपयोगमा ल्याउन कार्यविधि नै पारित गरिसकेको छ । उक्त कार्यविधिलाई लकडाउनको समयदेखि नै कार्यान्वयनमा ल्याउन लागिएको गाउँपालिकाले बताएको छ । यहाँ पनि वडा कार्यालयमार्फत बाँझो जमिनको तथ्यांक संकलन भइरहेको छ । लकडाउनले समस्या पारेका परिवारलाई गाउँपालिकाले राहतस्वरूप खाद्यान्न उपलब्ध गराएको छ । तिनै परिवारलाई गाउँपालिकामा भएका बाँझो जमिनमा खेती गर्न लगाउने विचार गरिएको अध्यक्ष विदुर हुमागार्इंले जानकारी दिए । अब उनीहरूलाई काम र मामको व्यवस्था गाउँपालिकाले गर्छ, काम नगर्नेलाई राहत दिन्नौं, उनले भने । बाँझो जमिनलाई आवश्यक बीउबिजन र मलको व्यवस्था वडा कार्यालयमार्फत गाउँपालिकाले गरिदिने नीति बनाइएको उनले बताए । कोभिड१९ ले निम्त्याएको संकटले खाद्यान्नमा आत्मनिर्भर बन्ने अवसर जुराएको अध्यक्ष हुमागाईंको भनाइ छ । वाग्मती प्रदेश सरकारले पनि कृषि क्षेत्रलाई जोड दिन स्थानीय सरकारसँग आग्रह गरेको छ । साथै बीउबिजन र मल उपलब्ध गराउने प्रतिबद्धता जनाएको छ ।"
निजी क्षेत्रलाई प्रतिस्पर्धामा मात्रै विद्युत् आयोजनाको लाइसेन्स,"(काठमाडौं)  निजी क्षेत्रलाई २० मेगावाटभन्दा ठूला जलविद्युत् आयोजना निर्माणका लागि प्रतिस्पर्धामार्फत मात्रै लाइसेन्स दिने व्यवस्थासहित ऊर्जा, जलस्रोत तथा सिँचाइ मन्त्रालयले तयार पारेको विद्युत् विधेयकको मस्यौदा मन्त्रिपरिषद्बाट पारित भएको छ ।गत साता मन्त्रिपरिषद्बाट पारित विधेयक अब छलफलका लागि संसद्मा प्रस्तुत हुनेछ । निजी ऊर्जा उत्पादकहरूले भने सरकारले तयार पारेको विधेयक नियन्त्रणमुखी भएको टिप्पणी गरेका छन् । यसअघि सर्वेक्षण अनुमतिपत्र जारी भएर अनुमति अवधिभित्रै उत्पादन अनुमतिका लागि निवेदन दिए उत्पादन लाइसेन्स दिन सकिने व्यवस्था विधेयकमा छ । साथै सरकार र सरकारी निकायको ५१ प्रतिशत सेयर स्वामित्व रहेको संस्थाले सञ्चालन गर्ने भनी पहिचान भएका विद्युत् आयोजनालाई पनि प्रतिस्पर्धा गर्नु नपर्ने व्यवस्था गरिएको छ । सरकार र विदेशी राज्य वा सरकार अथवा सरकारको संयुक्त वा एकल लगानीमा विकास तथा सञ्चालन गरिने विद्युत् आयोजनालाई पनि प्रतिस्पर्धामा लैजानु नपर्ने व्यवस्था विधेयकमा छ । विधेयकले २० मेगावाटसम्मका आयोजनाको लाइसेन्स दिने अधिकार स्थानीय सरकार र प्रदेश सरकारलाई दिएको छ । स्थानीय सरकारले ३ मेगावाटसम्मका आयोजना र प्रदेश सरकारले २० मेगावाटसम्मका आयोजनाको लाइसेन्स कानुन बनाएर जारी गर्न सक्ने प्रावधान विधेयकमा राखिएको छ । प्रदेश र स्थानीय तहले पनि कानुन बनाएर प्रतिस्पर्धामार्फत लाइसेन्स जारी गर्ने व्यवस्था गर्न बाधा नपर्ने व्यवस्था गरिएको छ । विधेयकले लाइसेन्स प्राप्त निकायले आयोजना विकास वा सञ्चालन गर्न नसक्ने अवस्था देखिए जुनसुकै बेला लाइसेन्स खारेज गर्ने अधिकार सम्बन्धित निकायलाई दिने व्यवस्था प्रस्ताव गरेको छ । ऊर्जा मन्त्रालयले तयार पारेर मन्त्रिपरिषद्बाट पारित विधेयकका व्यवस्थाप्रति निजी क्षेत्रका ऊर्जा उत्पादक भने असन्तुष्ट छन् । सरकारले तयार पारेको विधेयक सहजीकरण गर्नेभन्दा पनि नियन्त्रणमुखी भएको स्वतन्त्र ऊर्जा उत्पादकहरूको संस्था नेपाल (इप्पान) का अध्यक्ष शैलेन्द्र गुरागाईंले टिप्पणी गरे । तीन हजार मेगावाट जति जडित क्षमता भएका दर्जनौं आयोजना पुँजी अभावमा अघि बढ्न सकेका छैनन्, उनले भने, ३ हजार मेगावाट क्षमताका आयोजना पीपीए गरेर वित्तीय व्यवस्थापनको पर्खाइमा छन् । सरकारले यस्ता आयोजना निर्माण अघि बढाउन सहजीकरण गर्ने कुनै प्रावधान नराखी कारबाहीको प्रावधान थपेर विधेयक बनाएको उनको आरोप छ । हामीले बनाएको आयोजना ३० वर्षपछि सरकारलाई नै हस्तान्तरण हुने हो, उनले भने, त्यसैले निर्माणाधीन आयोजनाको समस्याका विषयमा सरकारले सहजीकरण गर्नुपर्ने हो, हाम्रो कुरा पनि सुन्नुपर्ने हो । प्रसारण लाइन समयमै बन्न सकेन भने के गर्ने र अन्तरदेशीय विद्युत् व्यापारका लागि प्राधिकरणको एकाधिकार तोडी निजी क्षेत्रलाई कसरी प्रवेश गराउने भन्ने विषयमा पनि विधेयक मौन रहेको उनको भनाइ छ । सरकारले जे कानुन बनाउँछ, त्यसलाई मान्दिनुपर्ने जस्तो मात्रै भयो, उनी भन्छन्, यो विधेयक बन्नु र नबन्नुमा कुनै फरक छैन ।विधेयक निर्माणका बेला सरकारले सुझाव र टिप्पणी माग गर्दा इप्पानले धेरै विषयमा सुझाव दिए पनि केही विषयलाई मात्रै अमूर्त रूपमा समावेश गरिएको उनले बताए । विधेयकमा लाइसेन्सका सर्त बारम्बार उल्लंघन गरे, लाइसेन्सप्राप्त संस्थाको आर्थिक हैसियत वा अवस्था नाजुक भई अनुमतिपत्रमा उल्लेख भएबमोजिमको कार्य पूर्ण र प्रभावकारी रूपमा सम्पन्न गर्न नसक्ने विश्वस्त आधार र प्रमाण भए जुनसुकै बेला लाइसेन्स खारेज गर्न पाउने व्यवस्था तोकिएको छ । विधेयकले जलाशययुक्त आयोजना निर्माणमा प्राथमिकता दिन पनि नयाँ व्यवस्था गरेको छ । बहुउद्देश्यीय तथा जलाशययुक्त आयोजनासम्बन्धी विशेष व्यवस्था विधेयकमा छ । बहुउद्देश्यीय वा जलाशययुक्त आयोजनाको बाँध निर्माण, व्यवस्थापन तथा सञ्चालन र त्यसबाट विद्युत् उत्पादन गर्न अलगअलग संस्थालाई अनुमति प्रदान गर्न सकिने व्यवस्था विधेयकमा छ ।विधेयकमा एकभन्दा बढी कामका लागि अनुमतिपत्र नदिइने व्यवस्था पनि राखिएको छ । विद्युत् आयोजना निर्माण तथा सञ्चालनका लागि एउटै निकाय वा संस्थालाई एकभन्दा बढी कार्यका लागि अनुमतिपत्र प्रदान गरिनेछैन, विधेयकको दफा १२ मा भनिएको छ । विधेयकमा प्राधिकरणले अहिले गर्दै आएको कामलाई पनि कम गर्ने प्रावधान राखेको छ । राष्ट्रिय ग्रिड तोकी त्यसलाई सञ्चालन गर्न छुट्टै निकाय तोक्ने र राष्ट्रिय भार सम्प्रेषण केन्द्र स्थापना गर्न सक्ने व्यवस्था विधेयकमा छ । यी सबै काम अहिले प्राधिकरणले गरिरहेको छ ।जलस्रोतबाट विद्युत् उत्पादन गर्न बढीमा ४० वर्ष, जलस्रोतबाहेक अन्य स्रोतबाट विद्युत् उत्पादन गर्न बढीमा २५ वर्ष, विद्युत् प्रसारण र वितरणका लागि बढीमा २५ वर्ष र व्यापार र ग्राहक सेवाका लागि बढीमा पाँच वर्षका लागि अनुमति जारी गर्न सकिने व्यवस्था गरिएको छ । सरकारले राजपत्रमा सूचना प्रकाशन गरी कुनै विद्युत् प्रसारण लाइन वा ग्रिडलाई राष्ट्रिय ग्रिडका रूपमा तोक्ने र त्यसको सञ्चालन तथा व्यवस्थापनको सर्त तोक्ने व्यवस्था पनि विधेयकमा छ ।दुई दशकअघि जारी भएको विद्युत् ऐन विस्थापित गर्ने उद्देश्यसहित बनेको ऐनले अन्तरदेशीय विद्युत् व्यापारको प्रावधानसमेत समेटेको छ । अन्तरदेशीय विद्युत् व्यापारका लागि मन्त्रालयबाट स्वीकृति लिनुपर्ने, लाइसेन्स पाएको संस्थाले अन्तर्राष्ट्रिय बजारमा विद्युत् व्यापार गर्न सक्ने र अन्तरदेशीय विद्युत् व्यापारसम्बन्धी अन्य व्यवस्था तोकिएबमोजिम हुने व्यवस्था पनि विधेयकमा उल्लेख छ ।"
मध्यम वर्गीय पनि मारमा,"(तिलोत्तमाबर्दिया)  एक महिना लामो लकडाउनमा प्रायः सर्वसाधारण घरभित्र समेटिएका छन् । प्रायःको दैनिकी परिवारसित रमाइलो गर्दै बितिरहेको छ । यसको अवधि लम्बिँदै गएपछि विपन्नका साथै मध्यम वर्गीय परिवार पनि मर्कामा पर्न थालेका छन् । घरमा बस्दा खाद्यान्न खपत बढेको छ । धेरै पटक खाना पकाउनुपर्छ । फुर्सद भएकाले मीठा परिकारमा जोड छ । यसले गर्दा भान्साको खर्च बढेको छ । आवश्यकताअनुसार उपभोग्य सामग्रीको जोहो गर्न सहज छैन । जोखिम मोलेर खरिद गर्नुपर्छ । कामकाज ठप्प भएपछि धेरै खर्चविहीन हुन थालेका छन् । बालबच्चा र परिवारका सबै सदस्य सँगसँगै हुँदा पारिवारिक रमाइलो छ । आम्दानी घट्न र आवश्यकता बढ्न थालेपछि परिवार चलाउन भने समस्या परेको छ । बजार बन्द भएकाले दिनदिनै एउटै किसिमको परिकार र वातावरणले सहज माहोल नभएको बुटवल उपमहानगरपालिका८ की गृहिणी शर्मिला गुरुङले बताइन् । बच्चाहरू न पढ्न मान्छन्, न आराम गर्न, उनले भनिन्, केही कुरामा पनि ध्यान केन्द्रित गराउन सकिएको छैन । लामो समय घरमा बस्नुपर्दा आत्तिएको महसुस गर्ने र पहिलेका क्रियाकलापबाट टाढा भइरहेको उनको भनाइ छ । लामो अवधिको लकडाउनले सर्वसाधारणको दैनिक जीवन असहज बनिरहेको छ । स्थानीय सरकारले विपन्नलाई राहत बाँडे पनि मध्यम वर्गीय परिवारका समस्या सम्बोधन नगर्दा अप्ठ्यारोमा पर्न थालेका छन् ।गाई र भैंसी पालेर दूध बिक्री गर्ने र व्यावसायिक तरकारी खेती गरेका किसान अहिले मर्कामा छन् । दूध र तरकारी बिक्री गरेर खर्च चलाउँदै आएका उनीहरू उत्पादन बिक्री नहुँदा अप्ठ्यारोमा परेको गुनासो गर्छन् । दैनिक १ सय ५० लिटर दूध बिक्री गर्दै आएका तिलोत्तमा नगरपालिकाका गणेश पोखरेलले नबिकेपछि समस्यामा परेको सुनाए । पनिर बनाएर राखे पनि धेरै दिन टिक्दैन, उनले भने, दूध लिन घरमै आउने ग्राहक पनि छुटे । धेरै दूध भएकाले बुटवलस्थित एउटा डेरी कम्पनीले संकलन गर्थ्यो । अहिले माग नभएकाले बिक्री हुन छाडेको उनले बताए । अहिले दानालगायत सामग्री पनि पर्याप्त नपाइएको उनले गुनासो गरे । अधिकांश समय बस्तुभाउकै स्याहारमा बिताउने उनले लगानी डुब्ने चिन्ता व्यक्त गरे । एउटा छापाखानामा काम गरेर पाँच जनाको परिवार धान्दै आएकी तिलोत्तमा नगरपालिका६ की लक्ष्मी घर्ती अहिले फुर्सदिली छन् । लकडाउन सुरु भएदेखि घरमै बसिरहेकी छन् । कमाइ गर्ने बाटो बन्द भएपछि आगामी दिन कसरी कटाउने भन्ने चिन्ताले सताउन थालेको उनको भनाइ छ । छोराछोरी पढाउनेदेखि कापी किताब किन्न, घर खर्च चलाउन पनि समस्या हुन थाल्यो, उनले भनिन्, राहत त केही बेरका लागि हो, जिन्दगी चलाउन त एक दिन काम रोकिए पनि हम्मे पर्छ । लकडाउन गरेर मात्रै समाधान नहुने उनको भनाइ छ । सामान्य नागरिकले नबोली बस्दा ठीकै हुन्छ । तर कमाउन नपाएपछि सधैंभरि सरकारले पाल्छ र ? उनले प्रश्न गरिन् । घर बस्न थालेपछि खाने कुराको खपत बढेको र खर्च सकिँदै जान थालेपछि खल्लो लाग्न थालेको उनले सुनाइन् । अहिले विद्यालयमा अध्यापन रोकिएको छ । केही कलेज तथा विद्यालयले अनलाइन कक्षा सञ्चालन गरेका छन् । सबै स्थानका विद्यार्थी इन्टरनेटको पहुँचमा नभएकाले यस्तो प्रणालीबाट शिक्षा ग्रहणबाट वञ्चित भएका छन् । दैनिक पठनपाठन रोकिँदा परीक्षा दिनेबाहेकका विद्यार्थीले घरमा आफैं नपढ्ने र त्यसले मानसिकतामै पढाइप्रतिको लगाव घटाउने एम्स कलेजका प्राचार्य दीपक ढकालले बताए । यो लकडाउनले विद्यार्थी र शिक्षकबीचको दूरी बढाएको पाएका छौं, उनले भने, दैनिक उपस्थित भएर पढाउँदा, पढ्दा र शिक्षा लिँदा जति सहज हुन्थ्यो, अनलाइनबाट पढाउँदा त्यो सहज नहुने देखिन्छ । अहिले धेरै अध्ययनशील र राम्रो भविष्यको कल्पना गरेका विद्यार्थीमा लकडाउनले ठूलो सन्त्रास पैदा गरेको ढकालले बताए । विद्यार्थीसँग कुरा गर्दा होस् वा अनलाइन कक्षा अध्यापन गर्दा उनीहरूको ध्यान पढाएका विषयमा भन्दा लकडाउन कहिले खुल्छ होला, परीक्षा मिति, कोर्स सकिने नसकिने अन्योलले बढी खिचिरहेको आफूले अनुभव गरेको प्राचार्य ढकालले सुनाए ।"
किसानलाई बढी पीडा,"लकडाउनका कारण इन्धन अभाव हुँदा बर्दियाको बाँसगढी नगरपालिकास्थित मोतीपुरका सन्तोष चौधरीले थ्रेसर चलाउन पाएका छैनन् । गहुँ काटेर खेतमै छाडेका छन् । गहुँ बिक्री गरेर नुन, तेल, मसला, चिनी, साबुन, सर्फको जोहो गर्नु छ । खाद्यान्न खरिद गर्ने उद्योग पनि बन्द छन् । घरमा भएको नगद सकियो ।खाद्यान्न छ । तर दिनदिनै खाँचो पर्ने वस्तु सकियो, उनले भने, गहुँ नबेची किन्ने उपाय छैन । यस्तै अवस्था लम्बिए नुनतेलबिनाको तरकारी खानुपर्ने उनले बताए । स्थानीय प्रशासनले सुरक्षाकर्मी, स्वास्थ्यकर्मीलगायत अत्यावश्यक सेवाबाहेकलाई इन्धन नदिन व्यवसायीलाई निर्देशन दिएको छ । बढैयाताल गाउँपालिका४ की संगीता चौधरीले मुस्किलले थ्रेसर पाएपछि गहुँ स्याहारिन् । अहिले त्यो गहुँ बेचेर उपभोग्य वस्तु किन्न हतार छ । एक सातासम्म बजार खुल्ने आसमा बसिन् । पछिल्लो पल्ट वैशाख १५ गतेसम्म लकडाउन थपिएपछि समस्यामा परिन् । किसानबाट गहुँ खरिद गर्ने पसल बन्द छन् । यसले ग्रामीण क्षेत्रका सर्वसाधारण मर्कामा परेका छन् । विपन्न परिवारले गाउँपालिकाबाट चामलसँगै आलु, नुन र तेल राहत पाएका छन् । मध्यम वर्गीय परिवारमा उपभोग्य वस्तु अभाव बढ्न थालेको छ । गहुँ पनि घरमै राख्नुपरेको छ । दैनिक प्रयोग हुने सामान किन्न सकिएको छैन, उनले भनिन्, लामो समयको बन्दले सताइसक्यो । अभाव बढ्न थालेको छ । गाउँमा किसानसँग खाद्यान्न छ । तर बिक्री गर्न नपाएपछि नगद अभाव भएको छ । जसले गर्दा खाँचो परेको वस्तु किन्न पाएका छैनन् । चाहिने सामान किन्न गहुँ बिक्री गर्न खोजेका छौं, स्थानीय रामप्रसाद चौधरीले भने, बजारमा खाद्यान्न महँगो छ । गहुँ सस्तो छ । लकडाउनका कारण किसान मारमा परेको कृषि ज्ञान केन्द्र नेपालगन्जका प्रमुख सागर ढकालले बताए । किसानहरूको उत्पादन सहज रूपमा बिक्री गर्न स्थानीय प्रशासनसँग समन्वय गरिरहेको उनले जनाए । किसानलाई गहुँ थ्रेसर गर्न इन्धन दिन र तयार भइसकेको गहुँ बिक्रीका लागि प्रशासनसँग छलफल गरेका छौं, उनले भने, तर बजार बन्द गरिएका कारण बिक्रीमा समस्या भइरहेको छ ।"
अस्तव्यस्त बन्यो सिर्सिया सुक्खा बन्दरगाह,"पर्सा (कास) कन्टेनर लोडअनलोड गर्ने दुइटा रिचस्टेकर उपकरण बिग्रँदा वीरगन्जस्थित सिर्सिया सुक्खा बन्दरगाह अस्तव्यस्त बनेको छ । रेलवे र्याकबाट कन्टेनर लोडअनलोड गर्ने चार रिचस्टेकरमध्ये दुई बुधबारदेखि एकसाथ बिग्रिएका छन् । चालु अवस्थामा रहेका दुई रिचस्टेकरमध्ये एउटा जीर्ण रहेकाले त्यो पनि जुनसुकै बेला थन्किन सक्छ । लकडाउनमा पनि चलिरहेको बन्दरगाह मालवाहक कन्टेनर तथा अन्य बल्क कार्गोले भरिएको इन्टरमोडल यातायात विकास समिति वीरगन्जका प्रमुख कमल ज्ञवालीले जानकारी दिए । बन्दरगाहको यार्डमा मालवस्तु बोकेका ३ हजार २ सय लोडेड कन्टेनर छन् । यसबाहेक भारतका बन्दरगाहमा फिर्ता पठाउनुपर्ने चार सय थान खाली कन्टेनर पनि यार्डमा छन् । भारतका विभिन्न बन्दरगाहबाट कन्टेनर बोकेर हिँडेका २० रेलवे र्याक उतैका विभिन्न स्थानमा छन् । तिनमा १ हजार ८ सय कन्टेनर रहेको उनले बताए । भारतको विशाखापट्टनम बन्दरगाहमा वीरगन्ज आउन २ हजार ५ सय मालवाहक कन्टेनर प्रतीक्षारत छन् । कोलकाता बन्दरगाहमा पनि २ सय ८० यस्ता कन्टेनर वीरगन्ज आउन नपाएर रोकिएका छन् । ५ हजार मेटन बोरा बन्द कार्गो सामान र ४ हजार मेटन फलाम पनि बन्दरगाहमा थुप्रिएको छ । बन्दरगाह सञ्चालन गरिरहेको ठेकेदार कम्पनी हिमालयन टर्मिनल्सले उचित व्यवस्थापन नगर्दा यस्तो समस्या आएको सरोकारवालाहरूको गुनासो छ । ठेक्काको अन्तिम चरणमा रहेको टर्मिनल्स व्यवस्थापनले उदासीनता देखाएकैले यस्तो अवस्था सिर्जना भएको भन्सार एजेन्ट श्यामबाबु पटेल बताउँछन् । निरन्तर एक दशकभन्दा बढी समय बन्दरगाह चलाइरहेको टर्मिनल्सले अब ठेक्का नपाउने निश्चित रहेकाले उसले व्यवस्थापनमा लापरबाही गरिरहेको हो, उनले भने । इन्टरमोडल यातायात विकास समिति प्रमुख ज्ञवालीले भने हिमालयन टर्मिनल्सलाई सक्दो छिटो बिग्रिएका रिचस्टेकर उपकरण मर्मतसम्भार गरी पुनः सञ्चालन गर्न आफूले दबाब दिइरहेको बताउँछन् । बिग्रिएका रिचस्टेकर उपकरण बनाउन भारतबाट दुई जना प्राविधिक आइसकेको र उनीहरूले सक्दो प्रयास गर्दा पनि उपकरण मर्मत हुन नसकेको हिमालयन टर्मिनल्सका वित्त प्रमुख एवं सूचना अधिकृत अनिमेश कुमारले बताए । बन्दरगाहमा प्रतिदिन तीनचारवटा रेलवे र्याक आइरहेका छन् । कन्टेनर थपिने क्रम पनि जारी रहेको उनले जानकारी दिए । यस्तो अवस्थामा काम अत्यन्त बढेको छ, तर कन्टेनर आउने अनुपातमा बन्दरगाहबाट आयातकर्ताले आफ्ना कन्टेनर लग्नेक्रम भने अत्यन्त कम छ, उनले भने, यसरी तालमेल बिग्रिँदा कन्टेनर तथा अन्य मालवस्तु थुप्रिनु स्वाभाविक हो ।"
संस्थानको चामल सकियो,ताप्लेजुङ (कास) लकडाउनका कारण माग बढेपछि जिल्लास्थित खाद्य संस्थानको चामल सकिएको छ । शुक्रबार दिउँसो १ बजेदेखि बिक्रीवितरण बन्द गरिएको छ । थप मागलाई ध्यानमा राख्दै एक हजार क्विन्टल माग गरिएको संस्थान प्रमुख तुलमाया लुंवाले जानकारी दिइन् । जिल्ला कारागारका कैदीबन्दीका लागि २ सय ६४ क्विन्टल मात्रै गोदाममा चामल रहेको उनको भनाइ छ । लकडाउनपछि जिल्लाका अति दुर्गम मिक्वाखोला गाउँपालिका५ पापुङले ९७ क्विन्टल चामल लगेको छ ।
पेन्टरहरूलाई बर्जरले दियो ३ करोड २५ लाख,काठमाडौं (कास) बर्जर पेन्ट्स नेपालले पेन्टरहरूको बैंक खातामा ३ करोड २५ लाख रुपैयाँ रकम उपलब्ध गराइसकिएको बताएको छ । कोभिड१९ का कारण सरकारले देशभर लकडाउन पालना गरेकाले कम्पनीमा आबद्ध ठेकेदार र पेन्टरलाई प्रोत्साहनस्वरूप जिन्सी पुरस्कारको सट्टा बैंकमा रकम जम्मा गर्ने योजना ल्याइएको कम्पनीले जानकारी दिएको छ । कम्पनीको सम्बन्ध योजनामा आबद्ध ठेकेदार र पेन्टरमा पर्न गएको आर्थिक दबाब कम गर्ने लक्ष्यका साथ पुरस्कारको सट्टा सीधै बैंक खातामा रकम जम्मा गर्ने पहल अगाडि बढाइएको बर्जरले बताएको छ । पहिलो चरणमा हालसम्म ३ सयभन्दा बढी पेन्टर लाभान्वित भइसकेको कम्पनीले जनाएको छ ।
बिमक संघको साढे ४ करोड,"काठमाडौं (कास) जीवन बिमक संघले सरकारले स्थापना गरेको कोरोना भाइरस संक्रमण रोकथाम, नियन्त्रण तथा रोकथाम उपचार कोषमा ४ करोड ४९ लाख ५१ हजार रुपैयाँ सहयोग गरेको छ । संघ र संघसँग आबद्ध कम्पनीहरूले एकमुस्ट उक्त रकम सहयोग गरेका हुन् ।"
ईसेवागुराँस सहकार्य,काठमाडौं (कास) भुक्तनी सेवा प्रदायक ईसेवा र गुराँस लाइफ इन्स्योरेन्सबीच बिमा शुल्क भुक्तानीसम्बन्धी सम्झौता भएको छ । सम्झौताअनुसार गुरास इन्स्योरेन्समा बिमा गरेका बिमितले आफ्नो नियमित बिमा शुल्क ईसेवाको मोबाइल एप तथा इन्टरनेटबाट भुक्तानी गर्न सक्छन् । ईसेवा एकाउन्ट नभएका ग्राहकले देशभर रहेका कुनै पनि जोन पोइन्टमार्फत बिमा शुल्क भुक्तानी गर्न सक्ने कम्पनीले जनाएको छ ।
हुवावेको आय ८५८८ अर्ब युआन,काठमाडौं (कास) हुवावेले आफ्नो वार्षिक प्रतिवेदन सार्वजनिक गर्दै सन् २०१९ मा बिक्रीमार्फत विश्वव्यापी ८५८८ अर्ब चिनियाँ युआन कमाएको बताएको छ । गत वर्ष उत्कृष्ट व्यावसायिक कार्य प्रदर्शन गर्न हुवोवे सफल भएको प्रतिवेदनमा उल्लेख छ ।
फ्युजमेसिन्सको डिजिटल क्लासरुम,काठमाडौं (कास) आर्टिफिसियल इन्टेलिजेन्स (एआई) को क्षेत्रमा काम गरिरहेको फ्युजमेसिन्सले विद्यार्थीलक्षित एआईसहितका वेब तथा मोबाइल एप प्लेटफर्म सार्वजनिक गरेको छ । अनलाइन सिकाइका लागि काम लाग्ने एआईका फिचरसहितको यो वेब र मोबाइल एपले विद्यालयलाई एआईको युगमा प्रवेश गराउने कम्पनीले जनाएको छ ।
'सिकाइ संस्थागत गरौं',काठमाडौं (कास) राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले पुनर्निर्माणमा प्राप्त अनुभवलाई संस्थागत गर्नुपर्नेमा जोड दिएका छन् । भूकम्पको पाँचौं स्मृति दिवसका अवसरमा प्राधिकरणले आयोजना गरेको अन्तरक्रिया कार्यक्रममा उनले आगामी दिनमा जोखिम न्यूनीकरणमा उक्त सिकाइ प्रभावकारी हुने बताए ।
भन्सार राजस्व ५७ करोड,"विराटनगर (कास) लकडाउनयता विराटनगर भन्सारले करिब ५७ करोड राजस्व असुली गरेको छ । यो भन्सारले सामान्य अवस्थामा दैनिक सरदर १५ करोड राजस्व असुल्दै आएको थियो । लकडाउनका बेला पनि भारतबाट खाद्यान्न, तरकारी, पेट्रोलियम पदार्थ र एलपी ग्यास आयात भएको छ । झन्डै २५ करोड बराबरका वस्तु निकासी हुँदा भन्सारले बुधबारसम्ममा ५६ करोड ८१ लाख रुपैयाँ राजस्व असुलेको हो । यस अवधिमा विराटनगर भन्सार नाकाबाट ७० करोड रुपैयाँ बराबरको ११ लाख ५२ हजार टन खाद्यान्न, तरकारी र फलफूल आयात भएको भन्सारको तथ्यांक छ ।"
भारतपाकिस्तान चहार्दै गिद्ध,"(काठमाडौं)  नवलपरासी (पूर्व) को पिठौलीमा स्याटेलाइट ट्याग ढाडमा बाँधेर छाडिएको एउटा जंगली गिद्ध करिब ११ सय किलोमिटर यात्रा गर्दै पाकिस्तानको जम्मु कश्मीरसम्म पुगेको पहिल्यै हो । दोस्रो पटक त्यहाँ पुगेपछि ऊ फर्केको छैन । गिद्धको ढाडमा रहेको स्याटेलाइट ट्यागले पठाएको तथ्यांक केलाउँदा प्रजनन केन्द्रमा हुर्किएका र त्यहीँभित्र जन्मिएका ९ वटा गिद्धले करिब १७ हजार वर्ग किलोमिटर क्षेत्रमा विचरण गरेको देखिएको छ । गिद्ध अनुसन्धानमा काम गर्दै आएका पन्छी संरक्षण संघ (बीसीएन) का कृष्णप्रसाद भुसालले २० किमि आसपासमा यात्रा गर्ने गिद्धहरू भारतको उत्तरप्रदेश, बलरामपुरसम्म पुगेको पाइएको जानकारी दिए । पखेटामा बाँधिएको १० नम्बर ट्यागको गिद्ध १ सय ९३ किमि यात्रा गर्दै बलरामपुर पुगेको छ । ४४ नम्बर ट्याग रहेको गिद्ध ९०३ किमि यात्रा तय गर्दै उत्तर प्रदेशकै महाराजगन्ज जिल्लामा पुगेको छ । मुलुकभित्रै पनि तिनले लामो यात्रा तय गर्ने गरेका छन् । प्रजनन केन्द्रभित्र हुर्किएका र त्यहीँ जन्मिएका स्याटेलाइट ट्याग बाँधेर छाडिएका गिद्धले पनि केही समययता लामो यात्रा तय गर्न थालेको देखिन्छ, भुसालले भने । विगतमा प्रजनन केन्द्रभित्र हुर्काएर छाडिएका गिद्धहरू नवलपरासीको कावासोतीमा रहेको जटायु रेस्टुरेन्ट आसपास क्षेत्र मात्र बस्ने गर्थे । लामो यात्रा गर्ने क्रममा कतिपय गिद्ध भने थाकेर कमजोर हुने गरेको पाइएको छ । पिठौलीमा छाडिएको एक गिद्ध यसै साता कमजोर अवस्थामा गोरखाको मनास्लु संरक्षण क्षेत्रमा पुगेको थियो । धेरै उड्ने बानी नपरेकाले उक्त गिद्धलाई मनास्लु संरक्षण क्षेत्रका कर्मचारीले उद्धार गरेका थिए । त्यसलाई पिठौलीबाट गएका प्राविधिकले उद्धार गरेका हुन् । राष्ट्रिय निकुञ्ज तथा वन्यजन्तु संरक्षण विभागले प्रकृतिका गिद्ध लोप हुनबाट बचाउन चितवन राष्ट्रिय निकुञ्जको कसरामा गिद्ध संरक्षण तथा प्रजनन केन्द्रमा हुर्काइएका र त्यहाँ जन्मिएका गिद्धलाई प्राकृतिक वातावरणमा पुनःस्थापना गर्दै आएको छ । विभागले बीसीएन र प्रकृति संरक्षण कोषको जैविक विविधता संरक्षण केन्द्रको सहयोगमा उक्त कार्य गरेको हो । विभागका महानिर्देशक गोपालप्रकाश भट्टराई प्राकृतिक बासस्थानमा दुर्लभ बन्दै गएका गिद्धलाई पुनःस्थापना गर्न अघि बढाइएको प्रयास केही हदसम्म सफल भएको ठान्छन् । उनले भने, प्रजनन गराएर हुर्काइएका गिद्ध पनि प्रकृतिमा बाँच्न सक्छन् भन्ने प्रमाणित भएको छ । सन् २००८, २००९ र २०१० मा नवलपरासी, रूपन्देही, कपिलवस्तु, दाङ, कैलाली, कञ्चनपुर, अर्घाखाँची, पाल्पा, स्याङ्जा र कास्कीबाट ६० वटा डंगर गिद्धका बच्चा ल्याएर संरक्षण थालिएको हो । केन्द्रमा रहेका गिद्धले सन् २०१२ देखि अन्डा पार्न सुरुवात गरेका थिए । अहिलेसम्म त्यहाँ १८ वटा बच्चा कोरलिएका छन् । विभागका अनुसार सन् २०१७ मा ६, सन् २०१८ मा १२ र सन् २०१९ मा १३ गरी ३१ वटा डंगर प्रजातिका गिद्धलाई स्याटेलाइट ट्याग बाँधेर प्राकृतिक बासस्थानमा छाडिएको छ । विभागले गिद्ध पुनःस्थापना कार्ययोजना २०१६२०१९ अनुसार ती कार्य अघि बढाएको थियो । प्रजनन केन्द्रमा हुर्काएर छाडिएका गिद्धमध्ये ३ जोडीले प्रजनन अवधिमा जोडी बनाई गुँड बनाउने प्रयास गरेको देखिएको छ । यसले संरक्षणकर्मीलाई उत्साहित बनाएको छ । ती गिद्धको नियमित अनुगमनका लागि ढाडमा बाँधिएका स्याटेलाइट ट्यागमार्फत प्राप्त हुने संकेतलाई पछ्याउने गरिन्छ । विभागका इकोलोजिस्ट उपसचिव हरिभद्र आचार्यका अनुसार प्रजनन केन्द्रभित्रै जन्मेका र बाहिरबाट बच्चा ल्याएर हुर्काइएका ३१ बाहेक जंगलमै रहेका थप ३० वटा गिद्धलाई पनि ट्याग बाँधेर छाडिएको छ । प्रजनन केन्द्र (क्याप्टिभ) मा हुर्किएका र जंगलमा (प्राकृतिक वातावरणमै) रहेका गिद्धबीचको अन्तरक्रिया तथा तुलनात्मक अध्ययनका लागि त्यसो गरिएको हो । स्याटेलाइट ट्याग बाँधिएका जंगली (प्राकृतिक वातावरणमै रहेका) गिद्धले करिब २० जिल्ला घुमफिर गरिरहेको देखिएको छ । ती ३० वटा गिद्धले २५ हजार वर्ग किलोमिटर क्षेत्रमा विचरण गरेको देखिएको छ । त्यहीमध्येको एउटा गिद्ध कावासोतीको पिठौलीबाट करिब ११ सय किलोमिट यात्रा गर्दै भारत र पाकिस्तानको सीमा जम्मु कश्मीर क्षेत्र पुगेर फर्किएको हो । स्याटेलाइट ट्याग जडान गरिएका गिद्धहरू कुनकुन ठाउँमा जान्छन्, कस्तो सिनो खान्छन्, तिनको बासस्थान कस्तो छ र कतातिर विचरण गरिरहेका छन् भनेर सम्बन्धित ठाउँमै गएर निरीक्षण गर्ने गरिएको छ । स्याटेलाइट ट्याग गरिएका गिद्धको प्रकृतिमा मृत्यु भए तिनको संकलित नमुनामा डाइक्लोफेनेकको अवशेष शून्य पाइयो भने ती गिद्ध सुरक्षित क्षेत्रमा छन् भनेर वैज्ञानिक प्रमाणीकरण गरिन्छ । सन् १९९० तिर नेपालसहित दक्षिण एसियामा पशु उपचारको क्षेत्रमा डाइक्लोफेनेक सर्वव्यापी र सर्वप्रिय दुखाइ कम गर्ने औषधिका रूपमा प्रख्यात थियो । त्यतिबेला ५० लाखदेखि एक करोड रुपैयाँसम्मको डाइक्लोफेनेक पशु उपचारमा प्रयोग भएको पाइएको छ । त्यही डाइक्लोफेनेक खुवाइएका पशु उपचारकै क्रममा वा ७ दिनभित्र मरे त्यसको विषाक्तपन सिनो खाने गिद्धमा सर्छ । जसका कारण रगतमा युरिक एसिडको मात्रा बढी भित्री अंगमा पत्थर जमेपछि मृगौलाले काम गर्न छाड्ने र केही दिनमै गिद्ध मर्ने गरेको अध्ययनले देखाएको छ । सरकारले २०६३ जेठ २३ देखि डाइक्लोफेनेकको आयातमा रोक लगाएको छ । त्यो बेच्ने, उत्पादन गर्ने र भण्डारण गर्नेलाई जरिवानासमेत तोकेको छ । त्यसको सट्टा सन् २००६ देखि नै मेलोक्सिक्याम आविष्कार गरी प्रवर्द्धन गरिएको छ ।"
महाभारतमा बाघलाई सिकारीको डर,"जंगल छाडेर बस्तीमा चरीबाघलमजुङ जंगलमा बस्ने लिपर्ड क्याट (चरीबाघ) बस्तीमा देखिएपछि राइनास नगरपालिका६ स्याउली बजारका बासिन्दाले वन कर्मचारीलाई डाके ।बिरालो जस्तै देखिने तर, बिरालोभन्दा चण्डाल चरीबाघको बच्चालाई स्थानीयको सहयोगमा नियन्त्रणमा लिई वन कर्मचारीले जंगलमा लगेर छाडिदिए । सबडिभिजन वन कार्यालय राइनासदूधपोखरीका फरेस्टर प्रमोद सुनार, वन रक्षक ओमप्रकाश घर्ती र श्रीमान श्रेष्ठले नियन्त्रणमा लिएर साँझ जंगलमा छाडे । शुक्रबार अपराह्न बजारमा देखिएको करिब ६ देखि ८ महिनासम्मको उमेर अनुमान गरिएको चरीबाघको बच्चामा कुनै स्वास्थ्य समस्या नरहेको देखिएपछि छाडिएको वन रक्षक घर्तीले बताए ।उनका अनुसार बिहीबार राइनास१ बोराङखोलामा अनुमानित डेढ वर्षको चरीबाघ मरेको अवस्थामा भेटियो । मुचुल्का उठाएर त्यहीँ गाडे । असिना बेस्सरी परेछ । सायद जंगलबाट बस्तीतिर आउँदा आउँदै खोलामै असिनाले ठोक्यो होला । अनि मरेछ, उनले भने । डिभिजन वन अधिकृत मोहनराज काफ्लेका अनुसार जंगलमा बाँच्ने वातावरण नभएपछि जंगली जनावर बस्तीमा आउने गरेका छन् ।"
वेस्ट इन्डिजको इंग्ल्यान्ड भ्रमण रद्द,"लन्डन (एजेन्सी) इंग्ल्यान्ड र वेस्ट इन्डिजबीचको तीन टेस्टको शृंखला शुक्रबार रद्द गरिएको छ । क्रिकेट वेस्ट इन्डिजले यसको पुष्टि गरेको छ । वेस्ट इन्डिजले इंग्ल्यान्ड भ्रमणका क्रममा ओभलमा जुन ४ देखि ८ सम्म पहिलो टेस्ट खेल्ने कार्यक्रम थियो । यस्तै दोस्रो टेस्ट एजबास्टन र तेस्रो टेस्ट लर्ड्समा हुने कार्यक्रम थियो । इंग्ल्यान्डमा कहिलेदेखि खेलकुद फेरि सुरु हुने टुंगो नभएको र अन्तर्राष्ट्रिय हवाई सेवाबारे पनि अन्योल रहेको हुनाले शृंखला रद्द गरिएको हो । क्रिकेट वेस्ट इन्डिजका प्रमुख कार्यकारी जोनी ग्रेभले भनेका छन्, हामी इंग्ल्यान्डको क्रिकेट बोर्डसँग नियमित सम्पर्कमा छौं र यो शृंखलालाई फेरि कसरी ब्युँताउने हो भनेर विकल्प खोजिरहेका छौं ।"
ठूला खेलाडी स्थानान्तरण नहुने,"म्यानचेस्टर (एजेन्सी) म्यानचेस्टर युनाइटेडका कार्यकारी उपाध्यक्ष एड उडवार्डले करोडौं डलरका खेलाडीको स्थानान्तरण तत्काल सम्भव नहुने दाबी गरेका छन् । कोभिड१९ को संक्रमण महामारीका कारण यस्तो ठूलो स्थानान्तरण कुनै पनि क्लबका लागि सजिलो नहुने उनको दाबी छ । फुटबल बजारमा म्यानचेस्टरले टोटेनहमका ह्यारी केन र बोरुसिया डर्टमन्डका जाडोन मलिक सान्चोका लागि करोडौं डलर खर्चने अनुमान गरिएको छ । तर एडवार्डले त्यो सम्भावना कमजोर रहेको आशय देखाएका हुन् । उनले भनेका छन्, कसैले पनि भ्रम पाल्नुहुन्न, यसपल्ट ठूला खेलाडी स्थानान्तरण हुने छैनन् । सबै क्लबको स्थिति अहिले नाजुक छ ।"
विजेता र रेलिगेसन दुवै नहुने,"एम्स्टर्डम (एजेन्सी) नेदरल्यान्ड्सको माथिल्लो डिभिजनको डच फुटबल लिग रद्द गरिएको छ । त्यसको अर्थ अब लिगमा विजेता र रेलिगेसन दुवै हुनेछैन । कोभिड१९ का कारण सेप्टेम्बर १ सम्मका लागि नेदरल्यान्ड्स सरकारले सबैखाले ठूला भेलामा प्रतिबन्ध लगाएपछि डच फुटबल संघले यो निर्णय गरेको हो । संघले भनेको छ, अब सन् २०१९२०२० को सिजन कुनै पनि स्थितिमा पूरा हुन सक्ने छैन । लिग तालिकामा अयाक्स र एजे अल्कामर शीर्ष दुई स्थानमा छन् । यिनै दुई टिमले अर्को सिजनको च्याम्पियन्स लिग भने खेल्नेछन् । सन् १९४५ पछि नेदरल्यान्ड्समा लिग च्याम्पियन नभएको पहिलोपल्ट हो ।"
धोनीले फेरि खेल्लान् ?,"दिल्ली (क्रिकइन्फो) महेन्द्रसिंह धोनीले फेरि भारतका लागि खेल्लान् ? हरभजन सिंहको भनाइ मान्ने हो भने अब धोनीले भारतबाट कहिल्यै खेल्ने छैनन् । इन्डियन प्रिमियर लिग (आईपीएल) को तयारीका लागि मार्चमा धोनीसँगै चेन्नई सुपर किंग्सको क्याम्पमा रहेका हरभजनले आफ्ना पूर्व कप्तानले भारतबाट पर्याप्त खेलिसकेको जनाएका थिए ।हालै मात्र भारतीय क्रिकेट नियन्त्रण बोर्ड (बीसीआईए) ले आईपीएल अनिश्चित कालका लागि स्थगित भएको जनाएको थियो । त्यसपछि भारतीय क्रिकेटमा जन्मिएको पहिलो प्रश्न थियो, त्यसले धोनीका लागि कस्तो अर्थ राख्छ ? जुलाईमा धोनी ३९ वर्ष लाग्नेछन् । इंग्ल्यान्डमा जुलाईमा भएको विश्वकपको सेमिफाइनलमा भारत पराजित भएयता उनले राष्ट्रिय टोलीबाट खेलेका छैनन् । भारतका मुख्य प्रशिक्षक रवि शास्त्रीले अक्टोबरनोभेम्बरमा अस्ट्रेलियामा हुने ट्वान्टी२० विश्वकपमा छनोट हुन धोनीले आईपीएलमा आफ्नो फर्म देखाउनुपर्ने जनाएका थिए ।सीमित ओभरको क्रिकेटमा भारतका उपकप्तान रहेका रोहित शर्मासँग इन्स्टाग्राम च्याटमा हरभजनले आईपीएलमा निरन्तर खेलिरहे पनि २०१९ को विश्वकपबाटै धोनीले भारतका लागि खेलाडी जीवन टुंग्याएको आशंका गरेका छन् । म चेन्नई सुपर किंग्सको क्याम्पमा थिएँ, त्यहाँ सबैले मलाई धोनी फेरि भारतका लागि खेल्नेछन् ?, ट्वान्टी२० विश्वकपका लागि धोनी छानिने छन् ? भनेर प्रश्न गर्थे, हरभजनले शर्मासँग भने, त्यसमा मैले आफूलाई केही थाहा नभएको र यो सबैमा उनमै निहित रहेको जनाएको थिएँ । उनले खेल्न चाहे पनि नचाहे पनि त्यो उनको निर्णय हो ।धोनीले आईपीएल खेल्ने शतप्रतिशत निश्चित छ । तर उनले भारतबाट फेरि खेल्छन्, त्यो भने हामीले पनि पत्ता लगाउन बाँकी छ, हरभजनले भने, यसको अनुभूति उनले गरेका छन् कि छैनन् ? जहाँसम्म मलाई लाग्छ, उनले फेरि भारतबाट खेल्न चाहेका छैनन् । भारतबाट धोनीले जति खेल्नुपर्ने हो खेलिसकेका छन् । जति मैले उनलाई चिनेको छु, त्यस हिसाबमा भन्दा धोनी भारतको नीलो जर्सी फेरि लगाउन चाहँदैनन् । मलाई लाग्छ उनले अन्तिमपल्ट भारतका लागि गत वर्ष विश्वकपमै सेमिफाइनल खेलेका थिए । मलाई त्यही लागेको छ, केहीले बताएअनुसार पनि यही नै हो ।गत वर्ष विश्वकपपछि धोनीको विचार के हो भनेर आफू र भारतीय टोली अनभिज्ञ रहेको जनाए । हामीलाई यस बारेमा केही थाहा छैन, शर्माले भने, गत वर्षको विश्वकप जुलाईमा भएको थियो, त्यसयता हामीलाई केही थाहा छैन । त्यही भएर हामीलाई धोनीबारे केही जानकारी छैन ।विश्वकपबाट बाहिरिनुमा शर्माले भारतको पहिलो १० ओभरमा खराब खेल भएको जनाए । भारतले पहिलो पावर प्लेमा २४ रन बनाउँदा ४ विकेट गुमाइसकेको थियो । शर्माले हरभजनलाई उनी खेल्दा खेरि र अहिले विराट कोहलीले नेतृत्व गरिरहेको भारतको सीमित ओभरमा खेल्दाको टोली तुलना गर्न भनेका थिए । हरभजनले अहिलेको टोली शीर्ष ब्याटिङमा भर रहेको र मध्यक्रमको ब्याटिङमा एकरुपता नभएको बताए ।मैले बाहिरबाट हेर्दा अहिलेको भारतीय टोली धेरै मात्रामा विराट कोहली र रोहित शर्मामा भर परेको छ तथा आफैंमाथि विश्वास गर्ने खेलाडी धेरै छैनन् । निश्चय पनि टोलीमा धेरै राम्रा खेलाडी छन्, तर उनीहरू विराट र रोहित आउट भएमा आफैंमाथि विश्वास गर्न सकिरहेका हुँदैनन् । त्यस्तो भएमा हाम्रो हातबाट ७० प्रतिशत खेल जानेछ । तल्लोक्रमका आएर खेल जिताउने सम्भावना त्यसपछि धेरै कम रहन्छ ।तर हामीले खेल्दा टोलीमा त्यो विश्वास थियो, युवराज सिंहले रन बनाइरहेका हुन्थे । उनले नबनाउदा राहुल द्रविडले स्कोर गर्थे, त्यो पनि नभए अरु कोहीले बनाउँथे । त्यो विश्वास हामीले एकअर्कामाथि गरेका थियौं, हरभजनले भने, तिमी (शर्मा) र विराटले रन नबनाउँदा के हुन्छ । एउटा राम्रो साझेदारी पनि देखिँदैन । शिखर धवनलाई पनि समावेश गरेर ३ विकेट पतन भयो भने हाम्रो हातबाट खेल जानेछ । यो एउटा विषय हो, यसलाई सुधार गर्न सकिन्छ ।सन् २०२० र २०२१ मा गरी दुई ट्वान्टी२० तथा २०२३ मा एकदिवसीय गरी तीन विश्वकप हुँदै छ । हरभजन भारत कम्तीमा दुई विश्वकप जित्न सक्षम रहेको शर्माको भनाइसँग सहमत थिए । तर उनी त्यसका लागि आईपीएलमा पाएको सफलतालाई अन्तर्राष्ट्रिय क्रिकेटसम्म पुर्याई राम्रोसँग दबाब झेलोस् भन्न चाहन्छन् ।आईपीएलमा हेर्छु, जसरी खेलाडीहरू खेलिरहेका हुन्छन्, त्यस हिसाबमा अन्तर्राष्ट्रिय क्रिकेटमा खेलिरहेका हुँदैनन्, हरभजनले भने, दबाबकै कारण त्यो भएको हो भनेर भन्न सक्दिनँ । तर ठूला खेलाडी बन्न चाहन्छन् भने उनीहरूले आईपीएलमा मैले देखेजस्तो आफ्नो प्राकृतिक खेल खेल्न सक्नुपर्छ । आईपीएलमा उनीहरू निकै भिन्न देखिन्छन् । उनीहरूले त्यही बलरलाई प्रहार गरिरहेका हुन्छन् । ट्रेन्ट बोल्ट, टिम साउथी, डेल स्टेयन यहाँ खेलिरहेका हुन्छन् । उत्कृष्ट खेलहरू यहीं हुन्छ । अन्तर्राष्ट्रिय क्रिकेटको दबाबले हुनसक्छ, आफ्नो स्थान गुमाउने डरले हुनसक्छ, उनीहरूले आफ्नो खेल देखाउन सकिरहेका हुँदैनन् । उनीहरूलाई कम्तीमा १० खेलका लागि अवसर दिने हो भने उनीहरूले राम्रो मौका पाउन सक्छन् ।"
