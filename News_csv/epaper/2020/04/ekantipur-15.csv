शीर्षक,विवरण
गरिबको कोही नहुँदो रहेछ,"एक साताअघिसम्म यसरी हिँड्ने व्यक्तिबारे कसैले चासो दिँदैनथे । लकडाउन उल्लंघन आरोपमा स्थानीय र प्रहरीको हप्कीदप्की सहनुपर्थ्यो । राजमार्गमा मजदुर भौतारिनुपरेको सामाचार प्रकाशित हुन थालेपछि विभिन्न स्थानमा मनकारी र स्थानीय तहले खाना खुवाउन थालेका छन् । एक छाक खाना खुवाएर सामाजिक सञ्जालमा तस्बिर पोस्ट गर्ने बढेका छन् । केही व्यक्तिले गाडी व्यवस्था गरेर घरसम्म पुर्याउन थालेका छन् तर धेरै ठाउँमा अलपत्र परेको र दुःख पाएको जानकारीपछि मात्रै यस्तो व्यवस्थापन गरिन्छ । बर्दियाको बढैयाताल गाउँपालिकाका गोपी चौधरी र उनका २१ जना साथी सिन्धुलीमा सडक निर्माणको काम गर्थे । लकडाउनका कारण निर्माण रोकियो । लकडाउन खुल्ने र काम सुरु हुने आशामा दुई साता कुरे । तेस्रोपटक लकडाउन थपिएपछि उनीहरू बिचल्लीमा परे । खाने खर्च थिएन । सघाउने कोही भएन, मंगलबार मध्याह्न बुटवल आइपुगेका गोपीले भने, यिनै खुट्टाको भर लाग्यो । हिँड्यौं । भोकै बस्नुभन्दा हिँडेर घर पुग्नु उचित ठानेर आएको उनले बताए । उनका अनुसार शुक्रबार साँझ उनीहरूले सिन्धुली छाडेका थिए । थापबजारबाट साँझ हिँडेका उनीहरू जंगलको बाटो आराम गर्दै आएको गोपीले बताए । रातदिन हिँडेर आइतबार साँझ हेटौंडा आइपुगेपछि एक क्लबले खाना खुवाएको उनले बताए । त्यहाँबाट हिँडेका उनीहरूले सोमबार साँझ चितवनको सिमाना छोएका थिए । मध्यरात चितवनको भण्डारामा प्रतीक्षालयमा सुतिरहेका बेला एक व्यक्तिले आफूसमेत तीन जनामाथि हातपात गरेको गोपीले बताए । भण्डाराबाट सात किलोमिटर पश्चिम आएपछि एउटा जिप भेटियो । जिपले नौ सय रुपैयाँमा मंगलबार मध्याह्न बुटवलसम्म ल्याएको हो । मध्याह्न बुटवलको फूलबारीमा खाना खाएर उनीहरू गन्तव्यमा लम्किएका थिए ।पश्चिम नवलपरासीको सुनवलस्थित इमर्जेन्स रेस्पोन्स टिमका अनुसार मंगलबार दिउँसो पूर्वपश्चिममा तीन समूह पैदल गन्तव्यमा गइरहेका फेला परेका थिए । तीनमध्ये एउटा २२ जनाको समूह मंगलबार साँझसम्म बुटवलमा रोकिएको छ । अर्को समूहमा ३५ जना छन् । ती अपराह्न बुटवल पुगेको रेस्पोन्स टिमका संयोजक कृष्ण पाण्डेले बताए । उनीहरू भक्तपुरबाट हिँड्दै आएका हुन्, उनले भने, बर्दिया र कैलाली जाने ३१ जनाको अर्को समूह हिँडिसकेको छ । अहिले चितवनदेखि बर्दियासम्म पूर्वपश्चिम राजमार्गका विभिन्न ठाउँमा यस्ता समूह हिँडिरहेका देखिन्छन् । बर्दियामा काठमाडौं, पोखरा, इलाम, सिन्धुलीलगायत जिल्लाबाट दैनिक सयौं व्यक्ति पैदल र विभिन्न साधन जोहो गरेर फर्किरहेका छन् । त्यस्तै जिल्ला हुँदै सुदूरपश्चिम प्रदेशका विभिन्न जिल्लामा गइरहेका छन् । मंगलबार पूर्वपश्चिम राजमार्गअन्तर्गत बाँसगढी नाका भएर कैलालीका २८, कञ्चनपुरका ३५ र बझाङका ३ जना गरी ४६ जना पैदल आए । उक्त नाका हुँदै बढैयाताल गाउँपालिकाका २०, बारबर्दियाका १३, ठाकुरबाबाका २६, मधुवनका २२, बाँसगढीका ६ र गुलरिया नगरपालिकाका ९ जना घर फर्किएको इलाका प्रहरी बाँसगढीका निरीक्षक इन्द्रजित सुनारले बताए । नेपालगन्जगुलरिया सडक खण्डअन्तर्गत बढैयाताल गाउँपालिकाको मानखोला नाका हुँदै लकडाउनयता सोमबारसम्म २ हजार ८ सय ३१ जना फर्किएको इलाका प्रहरी मैनापोखरका प्रमुख प्रहरी निरीक्षक हिम खत्रीले बताए । जसोतसो घरघर छोडेर कामको खोजीमा बुटवल आएको सात महिना भयो । काममै रमाइरहेका थिए । अहिले कोभिड१९ को जोखिमका कारण मुलुकमा लकडाउन भएपछि बर्दियाको बढैयाताल९ का शिव चौधरीको मन आत्तियो । घर निर्माणको काम गर्ने उनीसहित २७ जना एकै ठाउँका थिए । सहरका भित्री क्षेत्रमा काम गर्थे । काम सुरु होला भनेर केही दिन बस्यौं, उनले भने, बन्द थपिँदै गएपछि घरको याद आयो । शिवकी श्रीमती छैनन् । घरमा तीन छोरी र एक छोरा मात्र छन् । श्रीमतीले छाडेर गएको चार वर्ष भयो । ठूली छोरी १५ वर्षकी छन् । बन्द लम्बिएपछि छोराछोरीलाई कहिले भेटुँजस्तो भयो, उनले भने । काम रोकिएपछि ठेकेदारले खानेकुरा ल्याइदिन्थे । बन्द लामो भएपछि ठेकेदारले सहयोग गर्न छाडे । यहाँस्थित बुद्धनगरमा काम गरिरहेका उनीहरूलाई ठेकेदारले अतिकति खर्च दिए । शिवको भागमा २ हजार ५ सय रुपैयाँ पर्यो । घर पुग्न पाए, त्यति पैसाले भए पनि रासनपानी किनेर छोराछोरीलाई खुवाउने लहर मनमा चल्न थाल्यो ।घरबाट छोराछोरीले खानेकुरा सकिन थालेको खबर सुनाएका थिए । लकडाउन सुरु भएको केही दिन काम गरेका थियौं, शिवले भने, त्यसपछि काम पनि रोकियो अनि कोठामै बस्यौं । धेरै दिन भएपछि घर जाने सल्लाह गर्यौं । ठेकेदारसित गाडीको व्यवस्था गरिदिन अनुरोध गरे तर गाडीको पास पाइएन । त्यसपछि पैदल घर पुग्ने निधो भयो । शिवसमेत ५० जनाले एकै ठाउँमा काम गर्थे । उनीहरूले शुक्रबार मध्याह्न डेरा छाडे । ठेकेदारले चाउचाउ, बिस्कुट, पानी दिए । त्यही खाजाको सहारामा चार दिनमा घर पुग्ने आशले बाटो तताएको शिवले बताए । ठूलो समूह थियो । सँगै हिँड्न डर लाग्यो । त्यसपछि एकदुई गरेर बाँडिए । शुक्रबार दिउँसो तीन बजे रूपन्देहीकै सैनामैना नगरपालिको प्रहरी बिटअगाडि पुगेका थिए । त्यहाँ नगरपालिका प्रमुख चित्रबहादुर कार्कीले फेला पारे । प्रमुखले सोधपुछ गरे । उनीहरूले पीडा व्यक्त गरे । त्यसपछि कार्कीले क्वारेन्टाइनमा बस्न अनुरोध गरे । क्वारेन्टाइनमा बसेकालाई बस, गाडीको व्यवस्था गरेर पठाउँछु भन्नुभयो, शिवले भने, त्यहाँ ज्वरो नाप्दा सामान्य रिपोर्ट आयो । गाडी मिल्ने भएपछि ढुक्कले बस्यौं ।उनीहरूलाई स्थानीय प्राकृतिक चिकित्सालयमा राखिएको थियो । शिवका अनुसार खाना र बिस्तराको राम्रो व्यवस्था थियो । शनिबार बिदा भएकाले गाडीको पास बनेन । आइतबार डिलक्स बस रिजर्व गरेर उनीहरूलाई पठाइयो । समूहमा एक जना मात्र बर्दियाका थिए । बाँकी कैलालीका थिए । प्रदेश ५ सिमाना कटेपछि उनीहरूलाई धनगढीमा रोकियो । यहाँबाट बसमा एक सुरक्षाकर्मीसमेत पठाइएको थियो । धनगढीमा ज्वरो जाँच गरी आइतबार स्थानीय क्वारेन्टाइनमा बसालियो । त्यसपछि उनी सम्बन्धित गाउँपालिका र नगरपालिकामा समन्वय गरेर उद्धारका लागि भनियो । फोन गरेर उनीहरूलाई लिन टिपर आयो । कतिबेला गाडी आउला र जान पाइएला भनेर पर्खिरहेका उनीहरू सोमबार नयाँ वर्षमा घर पुग्न पाए रमाइलो हुने सोचमा थिए । आइतबार साँझ ७ बजे गाडी आयो । बर्दियामै बसबाट ओर्लेका शिव राति १२ बजेतिर घर पुगे । टीकापुर४ का मीना र उनका श्रीमान् सञ्जय चौधरी सोमबार राति घर पुगेका थिए । मीना दम्पती विगत नौ वर्षदेखि विभिन्न स्थानमा गएर मजदुरी गर्छन् । २२ वर्षीय जेठा छोराले परिवारको हेरचाह गरेपछि आफूहरूलाई कमाउन सहज भएको मीनाले सुनाइन् । गत माघमा उनीहरू बुटवल आएका थिए । कोरोना र लकडाउनबारे धेरै थाहा छैन, मीनाले भनिन्, डरलाग्दो रोग भन्छन्, भीडमा बस्नु हुन्न रे, धेरै दिन नै बन्द हुन्छ रे भनेपछि मनमा खुलदुली भयो । छोराछोरी सम्झेर हिँडेर जाम भनेर आयौं ।"
"गरिबीले धकेल्यो, महामारीले थुन्यो","चैतभरि काम गरेर नयाँ वर्ष मनाउन घरमै जाने तयारीमा थिए उनीहरू । यता अलिअलि कमाइ भएको थियो, लगेर नतिरी नहुने ठाउँमा तिरौंला भन्ने सोचेका थियौं, शारदाले भनिन्, त्यसपछि छोराछोरी भेटेर अर्को पटक इन्डिया जाने भनेको, कमाएको पैसा सकियो, घर जान पनि पाइएन । उनीहरू अहिले माघ २० गते काठमाडौं टेक्दा जुन हालतमा थिए, ठ्याक्कै त्यहीँ पुगेका छन् । २२ दिनसम्म त्यही पैसा निकाल्दै खाँदै गर्दा उनीहरूले तीन महिनामा कमाएको पैसा सकिएको छ । संघीय मामिला तथा सामान्य प्रशासन मन्त्रालयको तथ्यांकअनुसार काठमाडौं उपत्यकामा मात्रै शारदा र लालबहादुरजस्ता २२ हजारभन्दा बढी मजदुर काम गर्दै आएका थिए । तीमध्ये कतिपय हिँडेरै बाहिरिइसकेका छन् । काठमाडौंमा रहेका मजदुरहरू पनि बाहिर जान खुट्टा उचालेर बसेका थिए । तर मंगलबारको मन्त्रिपरिषद् बैठकले लकडाउन झन कडा बनाउने र अत्यावश्यक कामबाहेक कसैलाई पनि हिँडडुल गर्न नदिने निर्णय गरेपछि उनीहरूको काठमाडौं बसाइ थप अनिश्चित भएको छ । तर मन उडेर घरै पुग्छ, सुनसरीका विष्णु चौधरीले भने, भोलि (बुधबार) पनि खुलेन भने हिँडेरै जाने हो । यो गर्मीमा मधेसको यात्रा हिँडेरै तय गर्न कठिन छ । तर विष्णुसहित उनको समूहका साथीहरू हिँडेरै जान लागेका छन् । उनी पनि चैत अन्तिम साता कमाएको पैसा श्रीमती र छोरीका लागि केही कोसेली बोकेर घर फर्किने योजनामा थिए । कमाएको पैसा खानेकुरा किनेर खाँदा सकिन लागिसक्यो, उनले भने, साहुले दिनभरि टहरा कुरेर बसेको ज्याला दिँदैन, २२ दिनसम्म काम नहुँदा गाउँमा श्रीमती र बालबच्चा पनि भोकभोकै हुने अवस्था आयो । कोभिड१९ रोकथाम तथा नियन्त्रण उच्चस्तरीय समन्वय समितिले गत चैत २७ गते काठमाडौंमा अड्किएर अप्ठ्यारोमा परेकाहशलाई दुई दिनका लागि गाउँ फर्किन दिने निर्णय गरेको खबर बाहिरिएपछि यिनीहरूको मन पनि एकछिनका लागि खुसीले चंगा भएको थियो । सरकारको अपरिपक्व निर्णय डेढ घण्टा पनि नटिकेजस्तै मजदुरहरूको खुसी पनि छिनमै छिनियो । त्यसपछि उनीहरू मंगलबार फेरि के निर्णय आउँछ भनेर पर्खाईमा थिए । किनभने वैशाख ३ सम्म अवस्था हेरेर लकडाउन केही खुकुलो बनाउने कि भन्ने सरकारको तयारीबारेको खबर उनीहरूको कानमा पनि परेको थियो । तर मंगलबार फेरि एकै पटक १२ दिनसम्म लकडाउन थप्ने र त्यसलाई झन् कडा बनाउने निर्णय भएको खबर उनीहरूको कानमा ठोक्कियो । अस्ति नै हिँडेका साथीहरूलाई त पुलिसले ठाउँठाउँमै पक्रिँदै सोधपुछ गर्दै गरेको छ रे, हामीलाई त झन् के जान देला र १ बाह्रबर्दिया नगरपालिका बर्दियाका शेरबहादुर बुढाले संशय व्यक्त गरे । घरबाट दिनदिनै कहिले आउने भनेर फोन आउने गरेको उनले सुनाए । हामीलाई पनि के थाहा हुन्छ र ? बुढाले भने, सरकारले पठाइदिए त परिवार भेट्न पाइन्थ्यो । उनीजस्तै मजदुरीका लागि पहिलो पटक काठमाडौं आएका हुम्लाका १९ वर्षीय महेन्द्र सिंहको पहिलो यात्रा नै अत्यास लाग्दो भयो । चार महिनाअघि नेपाल प्रहरीमा भर्ना हुन सुर्खेत आएका उनी त्यहाँ नाम ननिस्किएपछि घर फर्किनुको साटो काठमाडौं आए । अरू त हिँडेर गए पनि सक्लान्, गाडीमा गए पनि सक्लान्, म त एक्लै भए पनि यहीँ बस्नुपर्छ, सिंहले भने, गाडी चलेर पनि के र ? जहाज नचलेसम्म त घरको सपना नदेखे पनि हुन्छ । भौतिक दूरी टाढा भएर सिंहले हुम्ला जाने सपना नदेखेजस्तै उमेरले उकालो चढ्दै गएकाले जाजरकोट भेरी नगरपालिकाकी नन्दा बस्नेतले पनि घर फर्किने सपना देखेकी छैनन् । छोराछोरीलाई पढाउँदा लागेको ऋण तिर्ने उपाय खोज्न नन्दा पनि श्रीमान्सित काठमाडौं आएकी हुन् । तर उनले सोचेको जस्तो भएन । न कमाउन सकियो, न सुख पाइयो, नन्दाले भनिन्, रोगबाट बच्न भित्रै बस्दा भोकले लैजान्छ होला । उनलाई पनि टहराका अरू मजदुरलाई जस्तै घर फर्केर जान मन लागेको छ । तर न पैसा छ, न बाटो छ । गाउँ जान पाए त घाँस काटेर दिन कट्थ्यो, जौ कुटेर छाक टर्थ्यो, नन्दाले भनिन् ।उसो त सरकारले आवश्यक सुरक्षा अपनाएर निमार्ण क्षेत्रका मजदुरहरूलाई काम गर्न दिने कि भनेर छलफल पनि थालेको छ । घर जान नपाएका र यहाँ पनि रोजगारी गुमेका मजदुरहरूलाई विकास आयोजनामा काम लगाउने तयारी सरकारको छ । तर सरकारले निर्णय गरेको तीन सातापछि मात्रै राहतको खाद्यान्न पाएका मजदुरलाई यो छलफल निर्णय तहमा पुगेर कार्यान्वयन हुन्छ भन्नेमा विश्वास छैन । आफैंले गरिरहेको कामलाई निरन्तरता दिन ठेकेदार नै कहाँ छन् पत्तो छैन । सरकारले लकडाउन झन् कडा बनाउने निर्णय गरिसकेपछि कान्तिपुरसँगको संवादमा शारदाले प्रतिक्रिया दिइन्, अरूको हातको कुरा मान्नैपर्यो नि, गरिबको पीडा सुनिदिने को नै छ र ?"
लकडाउन लम्बियो,"दुई जना सचिवमा बढुवा, दुईको सरुवामन्त्रिपरिषद् बैठकले प्रशासन समूहबाट अर्जुन पोखरेललाई बढुवा गरी प्रदेश२ को प्रमुख सचिव र इन्जिनियरिङ समूहबाट सागर राईलाई बढुवा गरी नेपाल ट्रस्टको कार्यालयमा पदस्थापन गरेको छ । प्रदेश२ का प्रमुख सचिव रामकृष्ण सुवेदीलाई सुदूपश्चिम प्रदेशको प्रमुख सचिव र नेपाल ट्रस्टका रामकृष्ण सापकोटालाई राष्ट्रिय पुनर्निर्माण प्राधिकरणको सचिवमा सरुवा गरिएको छ ।"
थप ५ जनाको आरडीटी पोजिटिभ,"काभ्रेमा पैदल प्रवेशमा रोकआरडीटी किटले गरेको परीक्षणमा जिल्लाका दुई जनामा कोभिड१९ पोजेटिभ देखिएपछि जिल्ला प्रशासन कार्यालयले पैदल यात्रुलाई समेत जिल्ला प्रवेशमा रोक लगाएको छ । लम्बिँदै गएको लकडाउनका कारण काठमाडौं उपत्यकामा अलपत्र परेकाहरू दिनहुँ बीपी राजमार्ग हँॅदै पैदलै घर गइरहेका बेला काभ्रे प्रशासनले मंगलबार सूचना जारी गर्दै अब पैदल पनि जिल्लाको बाटो आउजाउ गर्न नपाइने जनाएको हो । अनावश्यक हिँडडुल गर्नेलाई नियन्त्रणमा लिने, छिमेकी जिल्लाबाट पैदल जिल्ला प्रवेश गर्नेलाई पूर्ण निषेध गर्ने निर्णय गरेको प्रमुख जिल्ला अधिकारी श्रवणकुमार तिमल्सिनाले बताए ।"
थप ५ जनाको आरडीटी पोजिटिभ,"काभ्रेमा पैदल प्रवेशमा रोकआरडीटी किटले गरेको परीक्षणमा जिल्लाका दुई जनामा कोभिड१९ पोजेटिभ देखिएपछि जिल्ला प्रशासन कार्यालयले पैदल यात्रुलाई समेत जिल्ला प्रवेशमा रोक लगाएको छ । लम्बिँदै गएको लकडाउनका कारण काठमाडौं उपत्यकामा अलपत्र परेकाहरू दिनहुँ बीपी राजमार्ग हँॅदै पैदलै घर गइरहेका बेला काभ्रे प्रशासनले मंगलबार सूचना जारी गर्दै अब पैदल पनि जिल्लाको बाटो आउजाउ गर्न नपाइने जनाएको हो । अनावश्यक हिँडडुल गर्नेलाई नियन्त्रणमा लिने, छिमेकी जिल्लाबाट पैदल जिल्ला प्रवेश गर्नेलाई पूर्ण निषेध गर्ने निर्णय गरेको प्रमुख जिल्ला अधिकारी श्रवणकुमार तिमल्सिनाले बताए ।"
सुकुम्बासीलाई जग्गा बाँड्न उच्चस्तरीय आयोग,"कोभिड१९ को महामारी फैलिन नदिन लकडाउन जारी रहेकै बेला सरकारले भूमिहीन सुकुम्बासी तथा अव्यवस्थित बसोवासीलाई जग्गा बाँड्न अधिकार सम्पन्न उच्चस्तरीय आयोग गठन गरेको छ । मन्त्रिपरिषद् बैठकले घरघडेरी र खेतीपातीका लागि जग्गा उपलब्ध गराउन नेकपा चितवनका नेता देवीप्रसाद ज्ञवालीको अध्यक्षतामा आयोग गठन गरेको हो ।भूमि व्यवस्था, सहकारी तथा गरिबी निवारण मन्त्रालयका सहसचिव एवं प्रवक्ता जनकराज जोशीले भूमिसम्बन्धी समस्या समाधान आयोग मा जगत् देउजा (सिन्धुपाल्चोक), भीमबहादुर कार्की (कास्की), मञ्जली शाक्य (ललितपुर) र दिनेशचन्द्र यादव (बाँके) र सात प्रदेश सरकारले तोकेका एकएक जना सदस्य रहने जानकारी दिए ।प्रदेश सरकारले तोकेको व्यक्ति भने सम्बन्धित प्रदेशका लागि मात्र सदस्य रहने व्यवस्था गठन आदेशमा छ । प्रदेश सरकारहरूले सदस्य तोक्न बाँकी छ । गठन आदेशमा आयोगमा केन्द्र सरकारले तोकेको सहसचिव सदस्यसचिव रहने व्यवस्था छ । सरकारले आयोगको सदस्यसचिव तोकिसकेको छैन । अध्यक्ष ज्ञवाली भरतपुर महानगरपालिकामा मेयर पदमा रेणु दाहालसित पराजित तत्कालीन एमालेका उम्मेदवार हुन् । देउजा यसअघि अतिक्रमित जग्गा छानबिन आयोग र सुकुम्बासी आयोगको सदस्य रहिसकेका भूमि मामिलाका जानकार हुन् । कार्की, शाक्य र यादव सत्तारूढ नेकपाका जिल्लास्तरीय नेता हुन् । यादव संविधानसभा सदस्य थिए ।सरकारले आयोगलाई देशभर जग्गा खोजेर भूमिहीन र अव्यवस्थितलाई उपलब्ध गराउन तीन वर्षको समय दिएको छ । भूमिसम्बन्धी ऐन (आठौं संशोधन) २०७६ अनुसार गठन आदेश जारी गरी आयोग बनाइएको हो । गठन आदेशमा आयोगले भूमिहीन सुकुम्बासी र अव्यस्थित बसोवासीलाई जग्गा बाँड्नेसम्बन्धी कामको टीओआर (कार्य सर्त) तोकिएको छ । सरकारले मंगलबार राजपत्रमा भूमि समस्यासम्बन्धी गठन आदेश जारी गरेको छ । व्यक्ति र कम्पनीका नाममा रहेको हदबन्दीभन्दा बढी जग्गासमेत आयोगले भूमि ऐनबमोजिम सुकुम्बासी र अव्यवस्थित बसोवासीलाई बाँड्न सक्ने व्यवस्था गठन आदेशमा छ । आयोगले सुकुम्बासी र अव्यवस्थित बसोवासीका लागि बाँड्न सकिने देशभरको जग्गाको लगत संकलन तथा वितरण स्थानीय तहहरूमार्फत गर्ने र स्थानीय विशिष्टताका आधारमा सहरी क्षेत्रमा सामूहिक आवासको विकास गर्न सक्नेसमेत गठन आदेशमा उल्लेख छ । मुलुकमा १४ देखि १६ लाख परिवार भूमिहीन सुकुम्बासी र अव्यवस्थित बसोवासी रहेको अनुमान भूमि व्यवस्था, सहकारी तथा गरिबी निवारण मन्त्रालयको छ ।भूमि व्यवस्था मन्त्रालयका पूर्वअधिकारीले भने कोभिड१९ को महामारी फैलिन नदिन मुलुक लकडाउनमा रहेका बेला अपारदर्शी ढंगले सुकुम्बासी र अव्यवस्थित बसोवासीलाई जग्गा बाँड्न आयोग गठन गरिएको टिप्पणी गरेका छन् । आम जनता लकडाउनमा रहेका बेला पब्लिक अडिटसमेत नहुने भएकाले सत्तारूढ नेकपाका नेताको स्वार्थमा आगामी चुनावमा पार्टीलाई फाइदा हुने गरी देशभर जग्गा बाँडिने र सुकुम्बासी समस्या यथावत् रहने खतरा रहने उनीहरूको भनाइ छ । आयोगमा विज्ञभन्दा नेकपाका नेता तथा कार्यकर्ता नियुक्त गरिएकाले जग्गा बाँड्ने क्रममा सत्तारूढ पार्टीका नेताहरू बढी हाबी हुने र धेरै वास्तविक सुकुम्बासी र अव्यवस्थित बसोवासी छुट्न सक्ने चिन्तासमेत ती अधिकारीको छ । नेकपा सरकारबाट नियुक्त आयोगका पदाधिकारीले सत्तारूढ पार्टीका कार्यकर्ता र शुभेच्छुक तथा प्रभावशाली नेताका आसेपासेलाई सुकुम्बासी नभए पनि मूल्यवान् ठाउँमा जग्गा बाँड्न सक्ने जोखिम रहेको समेत उनीहरू औंल्याउँछन् । भूमिसम्बन्धी ऐन (आठौं संशोधन) २०७६ बमोजिम सरकारले आयोगको मातहतमा ७७ वटै जिल्लामा जिल्ला समिति गठन गर्नेछ । सरकारले सुकुम्बासी र अव्यवस्थित बसोवासीलाई जग्गा बाँड्न गठन गरेको यो पन्ध्रौं आयोग हो । यसअघि १४ वटा आयोग गठन हुँदा पनि समाधान हुन नसकेको समस्या यस पटक टुंग्याइने दाबी मन्त्रालयको छ ।मन्त्रालयका अनुसार केन्द्रमा आयोगको अध्यक्षलाई राज्यमन्त्री र सदस्यलाई विशिष्ट श्रेणी (सचिव) को तलब भत्ता, गाडी, इन्धनलगायतको सुविधा दिइने गठन आदेशमा उल्लेख छ । सुकुम्बासी आयोगको प्रदेशस्तरमा भने कुनै संरचना हुने छैन । जिल्लामा एक जना संयोजक र ६ सदस्य रहेको समिति गठन हुनेछ । आयोगको सिफरिसमा सरकारले ७७ जिल्ला समितिमा संयोजक र दुई सदस्य मनोनयन गर्नेछ भने बाँकी तीन सदस्य जिल्ला भूमिसुधार, नापी र वन कार्यालयका प्रमुख तथा र सदस्यसचिव भने जिल्ला समन्वय समितिका सचिव रहने व्यवस्थासमेत गठन आदेशमा गरिएको छ । ७७ जिल्ला संयोजकले सहसचिव र सदस्यले शाखा अधिकृतसरहको तलब सुविधा पाउनेछन् । जिल्ला संयोजकलाई गाडी, इन्धनलगायतको सुविधासमेत दिइनेछ । आयोगको केन्द्रीय र जिल्ला समितिमा काम गर्ने कर्मचारीहरूलाई मासिक तलबको ५० प्रतिशत अतिरिक्त सुविधा दिइनेसमेत गठन आदेशमा उल्लेख छ ।आयोगले भूमिहीन सुकुम्बासी र अव्यवस्थित बसोवासीलाई प्रतिपरिवार घरघडेरीका लागि सहरी क्षेत्रमा ६ आना, तराईमा १ कट्ठा, पहाडमा १० आना, हिमाली क्षेत्रमा एक रोपनीमा नबढ्ने गरी जग्गा दिने तयारी गरेको जानकारी स्रोतले दिएको छ । स्रोतका अनुसार भूमिहीन सुकुम्बासीलाई खेतीपातीका लागि प्रतिपरिवार तराईमा ६ कट्ठा, पहाडमा पाँच रोपनी र हिमाली क्षेत्रमा सात रोपनीमा नबढ्ने गरी जग्गा दिइनेछ ।ऐलानी (सार्वजनिक) जग्गामा बसोवास गर्दै आएका अव्यवस्थित बसोवासीले घरघडेरीका लागि सहरी क्षेत्र, तराई, पहाड र हिमालमा भूमिहीन सुकुम्बासीसरह तोकिएको जग्गा निःशुल्क पाउनेछन् । ऐलानी जग्गामा खेतीपातीसमेत गर्दै आएका अव्यवस्थित बसोवासीले भने बढीमा डेढ बिघासम्म जग्गा दिने तयारी मन्त्रालयले गरेको छ । तर त्यस्ता अव्यवस्थित बसोवासीले पाउने डेढ बिघासम्मको जग्गाको मूल्य भने सरकारले तोकेअनुसार तिर्नुपर्नेछ । आयोगले मुलुकभर रहेका सार्वजनिक जग्गा र बुट्यान जंगलको क्षेत्र भूमिहीन सुकुम्बासी र अव्यवस्थित बसोबासीलाई बाँड्ने व्यवस्था गठन आदेशमा गरिएको छ । त्यति ठूलो संख्यामा रहेका सुकुम्बासी र अव्यवस्थित बसोवासीलाई जग्गा बाँड्दा मुलुकको सार्वजनिक जग्गा, जंगल, बुट्यान क्षेत्र मासिन सक्ने चिन्ता भूमि व्यवस्था मन्त्रालयकै पूर्वअधिकारीहरूको छ । गठन आदेशमा जग्गा बाँडफाँटमा स्थानीय तहलाई समेत सीमित अधिकार दिइएको छ । हरेक स्थानीय तहले आयोग र जिल्ला समितिसितको समन्वयमा आफ्नो पालिकाभित्रका सुकुम्बासी तथा अव्यवस्थित बसोबासी पहिचान गर्न सहयोग पुर्याउने र तिनलाई जग्गाको लालपुर्जासमेत बाँड्ने अधिकार गठन आदेशले दिएको छ । भूमिसम्बन्धी ऐन र गठन आदेशमा खोला किनारा, सडकको राइट अफ वे तोकिएको दायाँबायाँको भाग, सांस्कृतिक तथा धार्मिक क्षेत्र, जोखिमयुक्त क्षेत्रमा बसोवास गर्दै आएका अव्यवस्थित बसोवासीका लागि बसेकै ठाउँमा जग्गा नदिइने उल्लेख छ । त्यस्ता क्षेत्रमा बसोवास गर्दै अव्यवस्थित बसोवासीलाई आयोगले छानबिनका क्रममा सुकुम्बासी भएको ठम्याएमा तिनलाई अरू ठाउँमा जग्गा उपलब्ध गराइनेछ । अन्यत्र जग्गा भएका अव्यवस्थित बसोवासीलाई भने आयोगले जग्गा दिने छैन ।काठमाडौंको हकमा वाग्मतीलगायतका खोला किनारामा बसोबास गर्दै आएका अव्यवस्थित बसोबासीका लागि नदी क्षेत्र तोकिएको ठाउँबाट अन्यत्रै बढीमा ६ आनासम्म जग्गा उपलब्ध गराइने जानकारी मन्त्रालय स्रोतले दिएको छ । देशभरका अरू नदी किनारा र सडक किनारामा बस्दै आएका अव्यवस्थित बसोवासीलाई समेत नदी र सडकको राइट अफ वे भन्दा अन्यत्रै जग्गा उपलब्ध गराइने जानकारीसमेत स्रोतले दिएको छ ।आयोगलाई यसअघिका आयोग किन बिफल भए भन्नेसमेत अध्ययन गरी यस पटक सुकुम्बासी र अव्यवस्थित बसोवासीको सम्पूर्ण समस्या समाधानको अधिकार गठन आदेश र ऐनले दिएको दाबीसमेत मन्त्रालयका अधिकारीले गरेका छन् ।"
सांसदको बजेट कोरोना कोषमा राख्न सहमति,"निर्वाचित सांसदहरूले प्राप्त गर्दै आएको स्थानीय पूर्वाधार विकास साझेदारी कार्यक्रमको चालु आर्थिक वर्षको रकम कोरोना भाइरस संक्रमण रोकथाम तथा उपचार कोषमा राख्न संसदको कार्यव्यवस्था परामर्श समितिमा सहमति जुटेको छ । प्रतिनिधिसभामा प्रतिनिधित्व गर्ने सबै राजनीतिक दलहरूले निवार्चित प्रत्येक सांसदले प्राप्त गरेको ६ करोड रकमको काम हुन बाँकी रकम कोरोना कोषमा राख्न समर्थन जनाएका हुन् । प्रतिनिधिसभाको कार्यव्यवस्था परामर्श समितिको मंगलबार बसेको बैठकमा उक्त कोषको रकम संचालनबारे सभामुख अग्निप्रसाद सापकोटालाई सरकारसँग छलफल गर्न दलहरूले सुझाव दिएका छन् । निर्वाचन क्षेत्र पूर्वाधार विकास कार्यक्रममा खर्च नभएको रकम कोरोना भाइरस संक्रमण रोकथाम, नियन्त्रण तथा उपचार कोषमा उपलब्ध गराउन उपयुक्त हुने, विषयमा सबै राजनीतिक दलबाट सुझाव आएको परामर्श समितिको बैठकपछि संघीय संसद सचिवालयले जारी गरेको विज्ञप्तिमा भनिएको छ ।कार्यव्यवस्था परामर्श समितिमा भएको निर्णयबारे सत्तारुढ दल नेकपा सचेतक शान्ता चौधरीले भनिन्, स्थानीय पूर्वाधार विकास साझेदारी कार्यक्रमको विषयमा गम्भीरतापूर्वक कुरा उठेको थियो । सकेसम्म अहिले विकास निर्माणको काम अगाडि बढ्लाजस्तो नदेखिएपछि त्यो पैसा कोरोना कोषमा राख्ने विषयमा सबै एकमत हुनुभयो र सभामुखले पनि सहमति जनाउनुभएको छ । जनता जीवन रक्षा गर्नका लागि उक्त रकम प्रयोग हुन दिनुपर्नेमा सबैको एकमत रहेको उनले जानकारी दिइन् । यतिबेला विकास निर्माणको काम हुँदैन । सबैभन्दा पहिला जनता जोगाउने हो । जनता जोगाउनका लागि उक्त रकम प्रयोग गर्न दिनुपर्छ भन्नेमा कसैको पनि दुईमुख भएन उनले भनिन् । प्रमुख प्रतिपक्ष कांग्रेसका प्रमुख सचेतक बालकृष्ण खाँणले बजेट अभावमा जनतालाई स्वास्थ्य उपचार अभाव नहोस् भनेर चालु आर्थिक वर्षकै रकम रकमान्तर गरेर प्रयोग गर्नेबारे सहमति जुटेको बताए । सांसदहरूले प्राप्त गर्ने खर्च हुन बाँकी रकमबाट काम हुने अवस्था रहेन । त्यो रकमलाई रकमान्तर गरेर कोभिड १९ रोकथाम, नियन्त्रण कोषका लागि दिन उपयुक्त हुन्छ । कोरोना भाइरस नियन्त्रणका लागि सरकारसाग बजेट भएन, पुगेन नभनोस् भनेर यो रकम दिन जरुरी छ उनले भने । चालु आर्थिक वर्षको जुनसुकै शिर्षकको रकम रकमान्तर गरेर भए पनि सरकारले संचालन गर्न सक्नेबारे प्रतिपक्षले सुझाव दिएको उनले बताए । राजपा संसदीय दलका प्रमुख सचेतक लक्ष्मणलाल कर्णले उक्त विषयमा सहमति जनाएकोबारे भने, कार्यक्रम संचालित अवस्थामा छन् । परिचालन नभएको रकम कोरोनाको लागि राहत कार्यका लागि दिने भन्ने विषयमा सरकारसँग छलफल गर्ने कुरा भएको हो ।सांसदले निर्वाचन क्षेत्र विकासका लागि पाउने रकम स्थानीय तहमा गइसकेकाले त्यहाँबाट कसरी ल्याउने भन्नेबारे सभामुखले सरकारसँग छलफल गर्ने उनले बताए । त्यो बजेट सांसदले संचालन गर्ने होइन, स्थानीय तहमा गएको छ । स्थानीय तहहरूले कति संचालन गरेको छ र कति बााकी छ भन्ने खोज्ने भन्नेमा सहमति भएको छ, उनले भने, अहिले ठूलो रकम संचालन गर्न बाँकी रहेको होला । त्यो रकमलाई सरकारले कसरी संचालन गर्न सकिन्छ भन्नेबारे सभामुखले नै सरकारसाग छलफल गरेर व्यवस्थित गर्ने भन्ने निचोड निस्किएको हो ।प्रतिपक्षले सघाउँदा पनि सरकार अपारदर्शीसंसद अधिवेशन अन्त्य भएको र संसदीय समितिका बैठक पनि बस्न नसकेको अवस्थामा संसदको भूमिका कसरी प्रभावकारी बनाउने भन्ने बारेको छलफलमा कांग्रेसले सरकार पारदर्शी नभएको बताएको थियो । खासगरी सरकारले चीनबाट खरिद गरेर ल्याएका स्वास्थ्य सामग्रीमा अनियमितता र ती सामग्रीको गुणस्तरका विषयमा कार्यव्यवस्था समितिमा प्रतिनिधित्व गर्ने कांग्रेस सांसदहरूले प्रश्न उठाएका थिए । प्रमुख सचेतक खाँणले भने, चीनबाट ओम्नीले ल्याएको सामग्री प्रयोगशालामा परीक्षण नगरी प्रयोगमा ल्याइएको बारे कांग्रेसले प्रश्न उठेको थियो । सुरुमा सरकारी निकायले प्रयोग गर्न हुन्न भन्यो र अहिले प्रयोगमा ल्याएको छ । जुन कम्पनिलाई रातारात सामग्री खरिद गर्न दिइयो त्यो कम्पनीले सबै सामान पनि ल्याएन र गुणस्तरीय सामान पनि ल्याएन । सरकारले झनै नाटकीय ढंगले ठेक्का रद्दा गरी स्वास्थ्य सामग्री आउने वातावरण पनि बनाएन । यो विषय गम्भीर छ ।ओम्नीले ल्याएको किटबाट परीक्षण गर्दा कोरोना संक्रमण नभएकोलाई भएको र भएकोलाई नभएको भन्ने रिजल्ट दिइरहेको भन्दै कांग्रेसले प्रश्न उठाएको थियो । कोरोना नलागेकोलाई सकारात्मक देखाए त केही भएन, दोस्रो चरणबाट नकारात्मक आइहाल्ला तर संक्रमण भएकोलाई नकारात्मक देखायो र त्यो मान्छे समाजमा केही भएको छैन भनेर घुलमिल भयो भने अवस्था के हुन्छ ? उनले भने । ओम्नीलाई स्वास्थ्य सामग्री खरिद गर्न दिादा अनियमितता भएको विषय अहिले छायाँमा परे पनि संसद सुरु भएपछि उठ्ने खाँणले बताए । अनियमितता भएका विषयमा संसद सुरु भएपछि उठ्छन् र छानबिन हुन्छ । जे भएको हो त्यो सबैका अगाडि प्रष्ट छ, उनले भने, अहिले उपचारमा र सुरक्षामा खटिएकाको मनोबल बढाउने, सरकारले दृढतापूर्वक निर्णय गर्ने र सबै एक भएर कोरोनाको सामना गर्नुपर्छ भन्ने कुरा राख्यौं ।"
संक्रमित भर्ना भएपछि अस्पताल सुनसान,"दैनिक दुई हजार जना हाराहारी बिरामी आउजाउ गर्दै रहने पाटन अस्पताल मंगलबार दिउँसो सुनसान थियो । अस्पतालमा भर्ना भएका दुई जनामा कोभिड१९ संक्रमण पुष्टि भएको खबर बाहिरिएसँगै अरू विरामी पनि जान अप्ठेरो मानेका हुन् । फाट्टफुट्ट मात्रै मानिस हिँडिरहेका देखिएको मंगलबार अस्पताल परिसरमा धेरैजसोको अनुहारमा मास्क देखिन्थ्यो । कसैले मुखमा रुमाल बाँधेका थिए । केही महिलाहरू सलले टाउको छोपेर आँखा मात्रै देखाएर हिँडिरहेका देखिन्थे । अस्पतालको मूल गेटमा हात धुनका लागि धारा जडान गरिएको छ । धारामुनिको बेसिन हेर्दा यसले वर्षौंदेखि सफाइ नपाएको जस्तो देखिएको थियो । हात धुन साबुनका ससाना टुक्रा मात्रै राखिएको छ । यस्तो नि हात धुने ठाउँ रे, त्यो धारा र साबुन छुन पनि कस्तो घिन लाग्दो हो, अस्पताल छिर्दै गरेका एक वृद्धले भने, यस्तो धारा छुनुभन्दा यत्तिकै भित्र छिर्नु जाति, उल्टै भाइरस सर्ला भन्ने डर । उनी हातै नधोई अस्पताल छिरे । उनका पछि आउने कसैले पनि त्यो धारामा हात धोएको देखिएन । खल्तीमा सेनिटाइजर हुनेले त्यही हातमा दले, नहुने त्यसै अस्पताल पस्दै गरेका देखिन्थे । अस्पतालको मूलगेट भन्दा अलि पर ज्वरो क्लिनिक छ । भित्र स्थानीय पीपीई लगाएर एक जना स्वास्थ्यकर्मी बसेका थिए । अस्पताल छिर्ने जोसुकैलाई ज्वरो नाप्दै भित्र पठाइरहेका थिए । आकस्मिक कक्षबाहिर एक जना चिकित्सक पीपीई लगाएर बसेका थिए भने अर्का एक स्वास्थ्यकर्मी सेतो एप्रोन र कपडाको मास्क लगाएर बसेकी थिइन् । एउटा मास्क त्यो पनि एक हप्ता पुर्याउन भनेर दिइएको छ, उनले भनिन्, बाहिर कतै किन्न पनि पाउँदैन, के गर्नु ? भित्र अधिकांश बेडमा बिरामी सुतेका थिए । बिरामी जाँच्ने कुनै चिकित्सकले पीपीई लगाएका थिएनन् । पीपीई किन लगाएको भन्नेबारे कुनै चिकित्सक बोल्न चाहेनन् । अस्पताल प्रशासनले बिनाअनुमति पीपीईबारे नबोल्न आदेश दिएको सुनाए । कोभिड१९ का बिरामी भर्ना भएको विषयले अस्पताल छिर्ने बिरामी र कुरुवा पनि त्रासमा देखिन्थे । पिसाबमा समस्या देएिपछि धादिङबाट उपचारका लागि आएका बिरामीले अस्पताल पस्न डर लागेको बताए । हामी त यो अस्पताल नै नछिर्ने भनेको हो, उनले भने, फेरि यहाँबाहेक अरू अस्पतालमा अपरेसन हुँदैन भनेपछि बाध्यताले पसियो, जतिखेरै मनको ढुकढुकी बढेको छ । काकाको मिर्गौला डायलसिस गर्न अस्पताल आएका राजकुमार शाही पनि केही त्रसित देखिन्थे । साताको एकपटक उनी काकालाई लिएर पाटन अस्पताल आउँछन् । अस्पतालतिर हिँडिराख्ने भनेर समुदायले पनि कर्के नजरले हेर्ने गरेको उनले गुनासो गरे । अस्पताल नआए काकाको ज्यान तलमाथि पर्छ, उनले भने, आउँ भने पनि रोगको डर लाग्छ, के गर्नु बाध्यता छ । अस्पतालको टिकट काउन्टर, फार्मेसी, पैसा तिर्ने काउन्टर र ल्याब रिपोर्ट लिने ठाउँ पनि उस्तै सुनसान थियो । यी काउन्टरमा पहिले बिरामी र कुरुवाले कुरिरहेका भेटिन्थे । आजभोलि स्वास्थ्यकर्मीले बिरामी कुरिरहेका छन् ।बिहानको सिफ्टमा ड्युटी गर्ने कर्मचारी घर फर्कने तयारी गरिरहेका थिए । सफाइकर्मीको एक हुल अस्पतालको बगैंचामा गाइगुइँ गरिरहेका थिए । तीमध्ये एक सफाकर्मीले भनिन्, यसरी नै भकाभक कोरोनाका बिरामी आए भने हामी त बाँच्दैनौँ होला । झन् फोहोर जति हामी उठाउनुपर्छ, भाइरस त त्यसमै थुप्रिएका हुन्छन् रे । अर्की सफाइकर्मीले घरबाट अस्पतालको काम छाड्न दबाब दिएको सुनाइन् । छिमेकीले पनि शंकाको नजरले हेर्ने, परपर हुनेजस्ता व्यवहार देखाउँदा काम छोडौं जस्तो लाग्ने उनले बताइन् । तर, काम छोडे भोलि अर्को काम कहाँ पाउने भन्ने चिन्ताले सबै सहनुपरेको छ, उनले भनिन् । अस्पतालले हप्तामा एउटा मास्क मात्रै दियो भनेर अर्की सफाइकर्मीले गुनासो गरिन् । हुन त बेला नै यस्तो छ, कतै केही पाउँदैन, उनले भनिन्, त्यसो भनेर ज्यान नै फाल्न त कहाँ आँट आउँछ र ।अस्पताललाई सुरक्षा प्रदान गर्न कुनै सक्दो प्रयास भइरहेको निर्देशक डाविष्णुप्रसाद शर्माले बताए । कोभिड१९ मात्रै भनिरहँदा अन्य बिरामी मर्कामा नपरुन् भनेर अस्पतालको ओपीडी पनि सञ्चालन भइरहेको उनले जानकारी दिए । सबै बिरामी इमर्जेन्सीमा आए भने त्यही भीड बढेर जोखिम हुन्छ, बिरामी त निकै कम मात्रै आइरहेका छन्, उनले भने । कोभिडका बिरामी बढेको अवस्थामा अस्पतालमा पीपीई निकै कम भएको उनले बताए ।"
परीक्षणबिनै क्वारेन्टाइनबाट घर,"घनश्याम गौतम (रूपन्देही), माधव अर्याल (पाल्पा),हरि गौतम (रुकुमपूर्व), अर्जुन राजवंशी (बिर्तामोड), कलेन्द्र सेजुवाल (सुर्खेत), डिल्लीराम खतिवडा (उदयपुर), कृष्ण थापा (नुवाकोट) र भवानी भट्ट (कञ्चनपुर)"
"उपत्यकामा १८ जना आइसोलेसनमा, ४१७ क्वारेन्टाइनमा","११ जना छाडिएरौतहट ईशनाथ नगरपालिकाको औरैयास्थित जनता मावि क्वारेन्टाइनबाट स्वाब परीक्षण नै नगरी ११ जनालाई घर पठाइएको खुलासा भएको छ । स्वास्थ्य मन्त्रालयले कोरोना भाइरस (कोभिड१९) संक्रमण पुष्टि गरेको १९ वर्षीय युवक बसेकै क्वारेन्टाइनबाट चैत २७ गते ११ जनालाई बिनापरीक्षण छाडिएको थियो । उनीहरू सबैलाई र्यापिड टेस्टिङ किटबाट परीक्षणका लागि मंगलबार क्वारेन्टाइन बोलाइएको थियो ।लकडाउनकै क्रममा भारतका विभिन्न सहरबाट घर फर्केका ईशनाथ३ का ११ जनालाई क्वारेन्टाइनमा राखिएको थियो । नगरपालिकाका स्वास्थ्य संयोजक ईशराजलु खानले चैत १२ गतेदेखि क्वारेन्टाइनमा बसेका उनीहरूमा १५ दिनसम्म कुनै किसिमको लक्षण नदेखिएपछि घर पठाइएको बताए । त्यो बेला टेस्ट गर्न जनकपुरबाट चिकित्सकहरू पनि आउनु भएन । साधन पनि थिएन, उनले भने, दुई सातासम्म कुनै लक्षण नदेखिएपछि घर पठाएका हौं । उनीहरू सबैलाई टेस्टका लागि बोलाएका छौं । नगरपालिकाका निमित्त प्रमुख प्रशासकीय अधिकृत नन्दकिशोर गुप्ताले जनकपुरबाट स्वाब परीक्षणका लागि लैजाने चिकित्सकको टोली समयमा नआएको र चैत २८ गते मात्र आएकाले अघिल्लो दिन नै प्रमुख जिल्ला अधिकारी बासुदेव घिमिरेलाई सोधेर ११ जनालाई घर पठाइएको जानकारी दिए । प्रजिअ घिमिरेले क्वारेन्टाइनको प्रोटोकल (मापदण्ड) पूरा गरेको र साधनको अभावले टेस्ट गर्न नसकेको बताए ।"
र्यापिड किटबाट ५६ जिल्लामा परीक्षण,"सनसिटीका आशंकित २ जनामा संक्रमण पुष्टि र्यापिड डायग्नोस्टिक टेस्ट किट (आरडीटी) बाट कोभिड१९ परीक्षण गर्दा पोजिटिभ रिपोर्ट आएपछि पाटन अस्पतालको आइसोलेसन वार्डमा भर्ना गरिएका एकै परिवारका तीन जनामध्ये दुई जनामा कोभिड१९ को संक्रमण पुष्टि भएको छ । ५८ वर्षीय छोरा र ८१ वर्षीया आमामा पीसीआर परीक्षण गर्दा कोरोना संक्रमण रहेको पुष्टि भएको हो । यस्तै ५२ वर्षीया बुहारीको रिपोर्ट भने पोजिटिभ नदेखिएको स्वास्थ्य तथा जनसंख्या मन्त्रालयले फेसबुकमार्फत जानकारी दिएको छ । उनीहरू पेप्सीकोला टाउन प्लानिङस्थित सनसिटी अपार्टमेन्टको ब्लक ए को १५ औं तलामा बस्दै आएका थिए । कागेश्वरी मनोहरा नगरपालिकाले सोमबार मूलपानीस्थित नगर अस्पतालमा विदेशबाट आएका ३६ जनाको परीक्षण गर्दा उनीहरूको रिपोर्ट पोजिटिभ आएको थियो । हाल कोभिड१९ पोजिटिभ देखिएकाहरूको कन्ट्याक्ट ट्रेसिङ भइरहेको स्वास्थ्य मन्त्रालयले जनाएको छ । स्वास्थ्य मन्त्रालयका प्रवक्ता देवकोटाका अनुसार हाल शुक्रराज ट्रपिकल तथा सरुवा रोग अस्पतालमा २ जना, पाटन अस्पतालमा २ जना, धौलागिरि अस्पतालमा २ जना, सेती अस्पतालमा ५ जना र नारायणी अस्पतालमा ४ जना गरी १५ जना कोभिड१९ संक्रमण देखिएका बिरामी अस्पतालमा भर्ना छन् । अस्पतालमा भर्ना रहेका सबै संक्रमितको स्वास्थ्य स्थिति सामान्य रहेको मन्त्रालयले जनाएको छ ।हाल देशभर ५७७१ जना क्वारेन्टाइनमा रहेका छन् भने उपत्यकामा १२ र उपत्यकाबाहिर ८७ जना गरी जम्मा ९९ जना आइसोलेसनमा छन् । स्वास्थ्य मन्त्रालयले कोभिड१९ परीक्षणको दायरा विस्तार गरिरहेको जनाएको छ ।सनसिटी अपार्टमेन्टमा बस्ने सबैको मंगलबारबाट स्वास्थ्य परीक्षण सुरु भएको स्वास्थ्य तथा जनसंख्या मन्त्रालयले जनाएको छ । मंगलबार मन्त्रालयले फेसबुक पेजमार्फत उक्त अपार्टमेन्टमा बस्दै आएका दुई जनामा कोरोना पुष्टि भएपछि निजहरूको सम्पर्कमा आएका व्यक्तिको तथ्य संकलन गरिरहेको जनाएको हो ।लन्डनबाट चैत ४ गते आएका एकै परिवारका ३ जनामा कोभिड १९ को आरडीटी विधिबाट परीक्षण गर्दा पोजिटिभ देखिएपछि पीसीआर विधिबाट परीक्षण गरिएको थियो । त्यसमा ५८ वर्षीय पुरुष र ८१ वर्षीया महिलामा कोरोना पोजिटिभ देखिएको छ । बाँकी एक जनाको भने पुनः पीसीआर परीक्षण गरिने स्वास्थ्य मन्त्रालयले जानकारी दिएको छ । अपार्टमेन्टमा बस्ने दुई जनामा पीसीआर परीक्षणबाटै कोरोना पुष्टि भएपछि उक्त अपार्टमेन्ट अहिले सिल गरिएको छ ।कागेश्वरी मनोहरा नगरपालिकाले सोमबार मूलपानीस्थित नगर अस्पतालमा विदेशबाट आएका ३६ जनाको परीक्षण गर्दा तीन जनाको रिपोर्ट पोजिटिभ आएको हो । पाटन अस्पताल भर्ना गरिएका तीनै जनाको स्वास्थ्य सामान्य छ ।"
भीआईपीका सुरक्षाकर्मी सीमामा किन नखटाउने ?,"निगरानी फितलो हुँदा लकडाउनमा पनि सीमा क्षेत्रबाट मानिस लुकिछिपी भित्रिरहेका छन् । यस्तो बेला जतिसक्दो बढी सुरक्षाकर्मी सीमामा परिचालन गर्नुपर्ने देखिएको छ । तर केही सुरक्षाकर्मीलाई मापदण्डविपरीत भीआईपी को व्यक्तिगत सुरक्षामा खटाइएको छ । संकटका बेला त्यस्ता सुरक्षाकर्मीलाई फिर्ता गरी सीमा क्षेत्रमा खटाउनुपर्ने आवाज पूर्वप्रशासक, राजनीतिक दलका नेता तथा नागरिक समाजबाट उठिरहेको छ ।भीआईपी सुरक्षाका नाममा राजनीतिक दलका नेता तथा अवकाश प्राप्त प्रहरी अधिकृतका परिवारमा सशस्त्र प्रहरी बलबाट मात्रै ५ सय ५५ सुरक्षाकर्मी खटाइएको छ । तीमध्ये अधिकतरले मापदण्डविपरीत राजनीतिक तथा प्रशासनिक पहुँचका आधारमा पीएसओ, चालक र सहयोगीका रूपमा सुरक्षाकर्मी लिएका छन् । राज्य व्यवस्था समितिकी सभापतिसमेत रहेकी नेकपा नेतृ शशि श्रेष्ठले सुरक्षाकर्मीको दुरुपयोग रोकेर उनीहरूलाई सीमा सुरक्षामा खटाउनुपर्ने बताइन् । उनले राज्य व्यवस्था समितिबाटै सरकारलाई निर्देशन दिनसमेत चाहेकी थिइन् । लकडाउन लगत्तैदेखि समितिको बैठक राख्न धेरै प्रयत्न गरिन् । नसकेपछि अनलाइनबाटै बैठक राख्ने योजना अघि सारिन् । समितिका सदस्यहरूलाई जोड्न भाइबर ग्रुप तयार पारिन् । तर भाइबर ग्रुपमा आधा सदस्य पनि नजोडिएपछि अनलाइन बैठक राख्ने प्रयत्न सफल हुन सकेन । भीआईपी सुरक्षा र स्वास्थ्य सामग्री खरिदको जिम्मा नेपाली सेनालाई दिने सरकारको निर्णयका विषयमा छलफल गराउने र सरकारलाई सुझाव दिने योजना मेरो थियो, उनले भनिन्, तर सम्भव हुन सकेन । अनावश्यक भीआईपी सुरक्षा कटौती गरेर सीमा क्षेत्र रक्षाका लागि खटाउनुपर्ने आफ्नो धारणा धेरैअघिदेखि रहेको र त्यसअनुसार गृहमन्त्री, गृहसचिव र प्रहरी प्रमुखसँग पटकपटक छलफलसमेत भएको उनले खुलाइन् । भारतमा बढ्दो संक्रमणका कारण सीमा क्षेत्र सबैभन्दा बढी संवेदनशील भएको छ । उच्च जोखिम भएको त्यस क्षेत्रमा थप सुरक्षा बल पठाउन आवश्यक छ, उनले थपिन्, सरकारले तत्काल निर्णय गरेर अनावश्यक सुरक्षा र सुविधा कटौती गरेर जनताको सुरक्षामा परिचालन गर्नुपर्छ । दीर्घकालीन रूपमा यस्तो दुरुपयोग रोक्न सुरक्षा खतराको वास्तविकता अध्ययन हुनुपर्ने उनको भनाइ छ । भीआईपीका नाममा अनावश्यक रूपमा दिइएका पछुवा गाडी फिर्ता लिएर स्वास्थ्य क्षेत्रमा लगाउनुपर्ने पनि उनले बताइन् । मापदण्डविपरीत पछुवा ? विशिष्ट व्यक्तिका नाममा सशस्त्र प्रहरीबाट सबैभन्दा बढी सुरक्षाकर्मी नेकपा अध्यक्ष पुष्पकमल दाहाल निवासमा खटिएका छन् । पछुवा गाडीसहित उनको सुरक्षाका लागि सशस्त्र प्रहरीका ४६ सुरक्षाकर्मी छन् । दोस्रो नम्बरमा कांग्रेस सभापति शेरबहादुर देउवा पर्छन् । उनको निवासमा पनि पछुवासहित सशस्त्रका २१ प्रहरी खटाइएका छन् । पूर्वप्रधानमन्त्रीमा माधवकुमार नेपाल निवासमा पछुवासहित १५ सुरक्षाकर्मी छन् । पूर्व प्रधानमन्त्री बाबुराम भट्टराईले पछुवा लिएका छैनन् । उनको सुरक्षाका लागि ८ जना सशस्त्र प्रहरी खटिएका छन् । पूर्वप्रधानमन्त्री लोकेन्द्रबहादुर चन्दले पछुवासहित १४, मन्त्रिपरिषद्का पूर्वअध्यक्ष खिलराज रेग्मीले पछुवासहित ९ सुरक्षाकर्मी लिएका छन् । एकपटक उपप्रधानमन्त्री भएका सबैजसोले पछुवा सहितको सुरक्षाकर्मी राखेका छन् । कांग्रेस नेताहरू रामचन्द्र पाडेल निवासमा १३, कृष्णप्रसाद सिटौला निवासमा १२, गोपालमान श्रेष्ठ निवासमा ७, प्रकाशमान सिंह निवासमा १२, विमलेन्द्र निधि निवासमा ९, विजय गच्छदार निवासमा १२ पछुवासहितका सुरक्षाकर्मी खटिएका छन् । नेकपा नेताहरू नारायणकाजी श्रेष्ठ निवासमा ११, वामदेव गौतम निवासमा १३, भीम रावल निवासमा १४, पूर्वगृहमन्त्री जनार्दन शर्माको निवासमा १२ पछुवासहितका सुरक्षाकर्मी छन् । पूर्वउपप्रधान तथा गृहमन्त्री कमल थापाले पछुवासहित १२ सुरक्षाकर्मी लिएका छन् । पूर्वउपप्रधानमन्त्रीको हैसियतमा कम सुविधा लिनेमा कांग्रेस नेतृ सुजाता कोइराला पर्छिन् । उनले सशस्त्रका एक चालक मात्रै लिएकी छन् । पूर्वगृहमन्त्री खुमबहादुर खड्काको निधन भइसके पनि उनको निवासको सुरक्षाका लागि सशस्त्रका २ जना र एउटा गाडी खटाइएको छ । त्रिशूलीमा गाडी पल्टेर बेपत्ता भएका पूर्वगृहमन्त्री माधव घिमिरेको निवासमा पनि ३ सुरक्षाकर्मी खटाइएका छन् । पूर्वराजपरिवारको सुरक्षाका लागि ७१ सुरक्षाकर्मी परिचालित छ । सप्रवल नेपाल पूर्वराजपरिवार क्लोज प्रोटेक्सन सुरक्षा बेसका लागि ५७ र सप्रवल ज्ञानेन्द्र शाह निवास सुरक्षा बेस नागार्जुनका लागि गाडी सहित १४ सुरक्षाकर्मी खटाइएका हुन् । यस्तो सुविधा लिनेहरूमा पार्टीका कायकर्ता, पूर्वमन्त्री, पूर्वमहान्यायाधिवक्ता समेत छन् । विशिष्ट व्यक्ति सुरक्षा कार्यविधिमा गृहमन्त्रीलाई १०, पूर्वगृहमन्त्रीलाई २ सुरक्षाकर्मी दिने व्यवस्था छ । पहुँचका आधारमा मापदण्डविपरीत सुरक्षाकर्मी लिने प्रचलन रोगजस्तै बनेको छ ।सशस्त्र प्रहरीमा पूर्वअधिकृतहरूका लागि १ सय ३० सुरक्षाकर्मी खटिएका छन् । कार्यविधिमा अवकाश प्राप्त महानिरीक्षकका लागि बडीगार्ड, परिचर र सवारी चालक गरी ३ जना लिन पाउने व्यवस्था छ । अतिरिक्त महानिरीक्षकका लागि सवारी चालक र परिचर १ गरी दुई जना चार वर्षका लागि, नायब महानिरीक्षकका लागि सवारी चालक वा परिचर एक जना ३ वर्षका लागि लिन पाउने व्यवस्था छ । तर, सबैजसो अवकाश प्राप्त अधिकृतले तोकिएको मापदण्ड भन्दा बढी सुरक्षाकर्मी लिएका छन् । एकपटक लिइसकेपछि आजीवन कायम राख्ने रोग प्रहरीभित्रै समेत देखिएको छ । गृहमन्त्री रामबहादुर थापा (बादल) ले सोमबार नै भीआईपी निवासमा खटिएका अनावश्यक सुरक्षाकर्मी कटौतीका लागि निर्देशन दिएका छन् । तर, उनको निर्देशनअनुसार त्यसरी खटिएका सुरक्षाकर्मी फिर्ता होलान् त ? राज्य व्यवस्था समितिमा रहेका कांग्रेस नेता दिलेन्द्र बडुले राज्य स्रोतको अनावश्यक खर्चलाई कटौती गरेर संक्रमणका लागि परिचालन गर्नुपर्ने बताए । भीआईपीको सुरक्षा र सुविधा मात्रै होइन, निर्वाचन क्षेत्रका लागि सांसदलाई छुट्याइने बजेटसमेत कोभिड१९ संक्रमण नियन्त्रण, रोकथाम र उपचारमा परिचालन गर्नुपर्छ, बडुले भने, आज (मंगलबार) भएको संसद्को कार्यव्यवस्था परामर्श समितिको बैठकमा समेत यिनै सुझाव मैले दिएको छु ।पूर्वगृहसचिव मोदराज डोटेलले विशिष्ट व्यक्तिका नाममा बीसौं वर्षदेखि सुविधा लिने प्रचलन गलत भएको बताए । कसलाई कति सुरक्षा चाहिएको हो, अध्ययन गरेर आवश्यकताअनुसार दिनुपर्छ, तर एउटै व्यक्ति बीसौं वर्षसम्म खतरामा हुँदैन, उनले भने, यही मौकामा यस्ता दुरुपोग रोक्नुपर्छ । अहिले सुरक्षाकर्मी निवासमा होइन, सडकमा चाहिएको छ । निवासबाट तिनलाई सडकमा ल्याउनुपर्छ ।"
भीआईपीका सुरक्षाकर्मी सीमामा किन नखटाउने ?,"निगरानी फितलो हुँदा लकडाउनमा पनि सीमा क्षेत्रबाट मानिस लुकिछिपी भित्रिरहेका छन् । यस्तो बेला जतिसक्दो बढी सुरक्षाकर्मी सीमामा परिचालन गर्नुपर्ने देखिएको छ । तर केही सुरक्षाकर्मीलाई मापदण्डविपरीत भीआईपी को व्यक्तिगत सुरक्षामा खटाइएको छ । संकटका बेला त्यस्ता सुरक्षाकर्मीलाई फिर्ता गरी सीमा क्षेत्रमा खटाउनुपर्ने आवाज पूर्वप्रशासक, राजनीतिक दलका नेता तथा नागरिक समाजबाट उठिरहेको छ ।भीआईपी सुरक्षाका नाममा राजनीतिक दलका नेता तथा अवकाश प्राप्त प्रहरी अधिकृतका परिवारमा सशस्त्र प्रहरी बलबाट मात्रै ५ सय ५५ सुरक्षाकर्मी खटाइएको छ । तीमध्ये अधिकतरले मापदण्डविपरीत राजनीतिक तथा प्रशासनिक पहुँचका आधारमा पीएसओ, चालक र सहयोगीका रूपमा सुरक्षाकर्मी लिएका छन् । राज्य व्यवस्था समितिकी सभापतिसमेत रहेकी नेकपा नेतृ शशि श्रेष्ठले सुरक्षाकर्मीको दुरुपयोग रोकेर उनीहरूलाई सीमा सुरक्षामा खटाउनुपर्ने बताइन् । उनले राज्य व्यवस्था समितिबाटै सरकारलाई निर्देशन दिनसमेत चाहेकी थिइन् । लकडाउन लगत्तैदेखि समितिको बैठक राख्न धेरै प्रयत्न गरिन् । नसकेपछि अनलाइनबाटै बैठक राख्ने योजना अघि सारिन् । समितिका सदस्यहरूलाई जोड्न भाइबर ग्रुप तयार पारिन् । तर भाइबर ग्रुपमा आधा सदस्य पनि नजोडिएपछि अनलाइन बैठक राख्ने प्रयत्न सफल हुन सकेन । भीआईपी सुरक्षा र स्वास्थ्य सामग्री खरिदको जिम्मा नेपाली सेनालाई दिने सरकारको निर्णयका विषयमा छलफल गराउने र सरकारलाई सुझाव दिने योजना मेरो थियो, उनले भनिन्, तर सम्भव हुन सकेन । अनावश्यक भीआईपी सुरक्षा कटौती गरेर सीमा क्षेत्र रक्षाका लागि खटाउनुपर्ने आफ्नो धारणा धेरैअघिदेखि रहेको र त्यसअनुसार गृहमन्त्री, गृहसचिव र प्रहरी प्रमुखसँग पटकपटक छलफलसमेत भएको उनले खुलाइन् । भारतमा बढ्दो संक्रमणका कारण सीमा क्षेत्र सबैभन्दा बढी संवेदनशील भएको छ । उच्च जोखिम भएको त्यस क्षेत्रमा थप सुरक्षा बल पठाउन आवश्यक छ, उनले थपिन्, सरकारले तत्काल निर्णय गरेर अनावश्यक सुरक्षा र सुविधा कटौती गरेर जनताको सुरक्षामा परिचालन गर्नुपर्छ । दीर्घकालीन रूपमा यस्तो दुरुपयोग रोक्न सुरक्षा खतराको वास्तविकता अध्ययन हुनुपर्ने उनको भनाइ छ । भीआईपीका नाममा अनावश्यक रूपमा दिइएका पछुवा गाडी फिर्ता लिएर स्वास्थ्य क्षेत्रमा लगाउनुपर्ने पनि उनले बताइन् । मापदण्डविपरीत पछुवा ? विशिष्ट व्यक्तिका नाममा सशस्त्र प्रहरीबाट सबैभन्दा बढी सुरक्षाकर्मी नेकपा अध्यक्ष पुष्पकमल दाहाल निवासमा खटिएका छन् । पछुवा गाडीसहित उनको सुरक्षाका लागि सशस्त्र प्रहरीका ४६ सुरक्षाकर्मी छन् । दोस्रो नम्बरमा कांग्रेस सभापति शेरबहादुर देउवा पर्छन् । उनको निवासमा पनि पछुवासहित सशस्त्रका २१ प्रहरी खटाइएका छन् । पूर्वप्रधानमन्त्रीमा माधवकुमार नेपाल निवासमा पछुवासहित १५ सुरक्षाकर्मी छन् । पूर्व प्रधानमन्त्री बाबुराम भट्टराईले पछुवा लिएका छैनन् । उनको सुरक्षाका लागि ८ जना सशस्त्र प्रहरी खटिएका छन् । पूर्वप्रधानमन्त्री लोकेन्द्रबहादुर चन्दले पछुवासहित १४, मन्त्रिपरिषद्का पूर्वअध्यक्ष खिलराज रेग्मीले पछुवासहित ९ सुरक्षाकर्मी लिएका छन् । एकपटक उपप्रधानमन्त्री भएका सबैजसोले पछुवा सहितको सुरक्षाकर्मी राखेका छन् । कांग्रेस नेताहरू रामचन्द्र पाडेल निवासमा १३, कृष्णप्रसाद सिटौला निवासमा १२, गोपालमान श्रेष्ठ निवासमा ७, प्रकाशमान सिंह निवासमा १२, विमलेन्द्र निधि निवासमा ९, विजय गच्छदार निवासमा १२ पछुवासहितका सुरक्षाकर्मी खटिएका छन् । नेकपा नेताहरू नारायणकाजी श्रेष्ठ निवासमा ११, वामदेव गौतम निवासमा १३, भीम रावल निवासमा १४, पूर्वगृहमन्त्री जनार्दन शर्माको निवासमा १२ पछुवासहितका सुरक्षाकर्मी छन् । पूर्वउपप्रधान तथा गृहमन्त्री कमल थापाले पछुवासहित १२ सुरक्षाकर्मी लिएका छन् । पूर्वउपप्रधानमन्त्रीको हैसियतमा कम सुविधा लिनेमा कांग्रेस नेतृ सुजाता कोइराला पर्छिन् । उनले सशस्त्रका एक चालक मात्रै लिएकी छन् । पूर्वगृहमन्त्री खुमबहादुर खड्काको निधन भइसके पनि उनको निवासको सुरक्षाका लागि सशस्त्रका २ जना र एउटा गाडी खटाइएको छ । त्रिशूलीमा गाडी पल्टेर बेपत्ता भएका पूर्वगृहमन्त्री माधव घिमिरेको निवासमा पनि ३ सुरक्षाकर्मी खटाइएका छन् । पूर्वराजपरिवारको सुरक्षाका लागि ७१ सुरक्षाकर्मी परिचालित छ । सप्रवल नेपाल पूर्वराजपरिवार क्लोज प्रोटेक्सन सुरक्षा बेसका लागि ५७ र सप्रवल ज्ञानेन्द्र शाह निवास सुरक्षा बेस नागार्जुनका लागि गाडी सहित १४ सुरक्षाकर्मी खटाइएका हुन् । यस्तो सुविधा लिनेहरूमा पार्टीका कायकर्ता, पूर्वमन्त्री, पूर्वमहान्यायाधिवक्ता समेत छन् । विशिष्ट व्यक्ति सुरक्षा कार्यविधिमा गृहमन्त्रीलाई १०, पूर्वगृहमन्त्रीलाई २ सुरक्षाकर्मी दिने व्यवस्था छ । पहुँचका आधारमा मापदण्डविपरीत सुरक्षाकर्मी लिने प्रचलन रोगजस्तै बनेको छ ।सशस्त्र प्रहरीमा पूर्वअधिकृतहरूका लागि १ सय ३० सुरक्षाकर्मी खटिएका छन् । कार्यविधिमा अवकाश प्राप्त महानिरीक्षकका लागि बडीगार्ड, परिचर र सवारी चालक गरी ३ जना लिन पाउने व्यवस्था छ । अतिरिक्त महानिरीक्षकका लागि सवारी चालक र परिचर १ गरी दुई जना चार वर्षका लागि, नायब महानिरीक्षकका लागि सवारी चालक वा परिचर एक जना ३ वर्षका लागि लिन पाउने व्यवस्था छ । तर, सबैजसो अवकाश प्राप्त अधिकृतले तोकिएको मापदण्ड भन्दा बढी सुरक्षाकर्मी लिएका छन् । एकपटक लिइसकेपछि आजीवन कायम राख्ने रोग प्रहरीभित्रै समेत देखिएको छ । गृहमन्त्री रामबहादुर थापा (बादल) ले सोमबार नै भीआईपी निवासमा खटिएका अनावश्यक सुरक्षाकर्मी कटौतीका लागि निर्देशन दिएका छन् । तर, उनको निर्देशनअनुसार त्यसरी खटिएका सुरक्षाकर्मी फिर्ता होलान् त ? राज्य व्यवस्था समितिमा रहेका कांग्रेस नेता दिलेन्द्र बडुले राज्य स्रोतको अनावश्यक खर्चलाई कटौती गरेर संक्रमणका लागि परिचालन गर्नुपर्ने बताए । भीआईपीको सुरक्षा र सुविधा मात्रै होइन, निर्वाचन क्षेत्रका लागि सांसदलाई छुट्याइने बजेटसमेत कोभिड१९ संक्रमण नियन्त्रण, रोकथाम र उपचारमा परिचालन गर्नुपर्छ, बडुले भने, आज (मंगलबार) भएको संसद्को कार्यव्यवस्था परामर्श समितिको बैठकमा समेत यिनै सुझाव मैले दिएको छु ।पूर्वगृहसचिव मोदराज डोटेलले विशिष्ट व्यक्तिका नाममा बीसौं वर्षदेखि सुविधा लिने प्रचलन गलत भएको बताए । कसलाई कति सुरक्षा चाहिएको हो, अध्ययन गरेर आवश्यकताअनुसार दिनुपर्छ, तर एउटै व्यक्ति बीसौं वर्षसम्म खतरामा हुँदैन, उनले भने, यही मौकामा यस्ता दुरुपोग रोक्नुपर्छ । अहिले सुरक्षाकर्मी निवासमा होइन, सडकमा चाहिएको छ । निवासबाट तिनलाई सडकमा ल्याउनुपर्छ ।"
सञ्चार माध्यमसँग दूरी बढाउनुस्,"प्रधानमन्त्री एवं नेकपा अध्यक्ष केपी शर्मा ओलीले पार्टी सचिवालय बैठकका संवेदनशील बहस र सूचना जस्ताको तस्तै बाहिरिएको भन्दै नेताहरूसँग असन्तुष्टि जनाएका छन् । सूचना बाहिरिंदा निर्णयअगाडि अनावश्यक बहस हुने गरेको, त्यसले निर्णय लिन कठिन भएको र भएका निर्णयसमेत कार्यान्वयन गर्न सक्ने अवस्था नआएको उनको भनाइ थियो । प्रधानमन्त्री ओलीले सचिवालयका केही नेतालाई फोन गरेरै आन्तरिक विषय छरपष्ट भएको भन्दै असन्तुष्टि जनाएका हुन् । पार्टीको आन्तरिक छलफल र निर्णयमा प्रधानमन्त्री ओलीको गम्भीर चासो देखिएको सचिवालयका एक सदस्यले बताए । पार्टी बैठकका छलफल जस्ताको तस्तै बाहिर जान्छन्, यसरी त भएन । कहाँबाट यस्तो भएको छ ? अलि गोपनीयता कायम राख्नुपर्ने भयो, केही दिनअघि प्रधानमन्त्री ओलीबाट टेलिफोनमा व्यक्त भनाइ उद्धृत गर्दै सचिवालयका एक सदस्यले भने ।सचिवालयका अर्का एक सदस्यले पनि प्रधानमन्त्री ओलीले गोपनीयताको विषयलाई लिएर आफूसँग पनि टेलिफोन संवाद गरेको जानकारी दिए । उनका अनुसार पछिल्लो सचिवालय बैठकका सबै सूचना बाहिर गएपछि प्रधानमन्त्री ओलीले चासो राखेका हुन् । त्यसो त सरकारका काम र निर्णयमाथि प्रश्न उठाउँदा बेलाबेला प्रधानमन्त्री ओलीले सञ्चारकर्मी र सञ्चार संस्थामाथि प्रश्न पनि गर्ने गरेका छन् ।पछिल्लोपटक चैत २५ मा सत्तारूढ नेकपाको सचिवालय बैठक बसेको थियो । बालुवाटारमा बसेको बैठकको समाचार संकलनमा गएका सञ्चारकर्मीलाई गेटभित्र प्रवेश दिइएको थिइएन । त्यसैले प्रवक्ता नारायणकाजी श्रेष्ठले एक सय ६० शब्दको विज्ञप्ति निकालेर बैठकमा भएको छलफलबारे जानकारी गराएका थिए ।प्रवक्ताको विज्ञप्तिअनुसार बैठकले सचिवालयको कोभिड१९ नियन्त्रण, रोकथाम र उपचारका सम्बन्धमा सरकारले चालेका कदम र लिएका नीति सही नै रहेको भन्दै अझ प्रभावकारी रूपमा अघि बढ्न सुझाव दिएको थियो ।बैठकमा सचिवालय सदस्यले प्रस्तुत गरेका सुझावलाई अझ प्रभावकारी रूपमा कार्यान्वयन गर्न बैठकमा जोड दिएको र प्राप्त सुझावलाई आवश्यकताका आधारमा कार्यान्वयनमा ध्यान दिने गरी प्रधानमन्त्री तथा पार्टी अध्यक्ष ओलीले आश्वस्त पारेको विज्ञप्तिमा उल्लेख थियो ।संक्षिप्त विज्ञप्ति आए पनि झन्डै पाँच घण्टा लामो बैठकमा सरकारले लिएका निर्णय र कामलाई लिएर अनेक सवालजवाफ भएका थिए । जुन एकएक गरेर सञ्चार माध्यमबाट सार्वजनिक भएका थिए । सचिवालयका सदस्यका अनुसार त्यसलगत्तै प्रधानमन्त्री ओलीले नेताहरूलाई टेलिफोन गरेर सञ्चार माध्यमसँग दूरी बढाउन आग्रह गरेका हुन् ।सरकारका कामलाई लिएर शीर्ष नेताकै असन्तुष्टि, पटकपटक बैठक बोलाउन माग र कोभिड१९ विरुद्धको लडाइँमा सरकारले चालेका कदमका केही विवादित विषयसमेतका बीच बसेको बैठकमा नेताहरूबीच घोचपेचसमेत भएको थियो । बैठकमा नेताहरूले ओम्नी बिजनेस कर्पोरेट इन्टरनेसनललाई स्वास्थ्य सामग्री खरिदका लागि दिइएको ठेक्का र रद्द गर्ने प्रक्रिया, नागरिक प्रशासनलाई नजरअन्दाज गर्दै स्वास्थ्य सामग्री खरिदलगायतमा सेनालाई अगाडि सारेको विषयसँगै एक अनलाइनको समाचार प्रधानमन्त्रीकै सल्लाहकारहरूको योजनामा हटाइएको प्रसंग उठाइएका थिए । जुन विषय सञ्चार माध्यममा विस्तृत रूपमा आएका थिए ।"
भागेका अभियुक्तलाई लकडाउनभर सुविधा,सर्वोच्चले हेर्न थाल्यो पुनरावलोकनका निवेदनसर्वोच्च अदालतले मंगलबारदेखि फैसलाविरुद्ध परेका पुनरावेदन निवेदनहरूको सुनुवाइ सुरु गरेको छ । लकडाउनको अवधि लम्बिँदै गएपछि सर्वोच्चले गत शुक्रबार यसबारे निर्णय गरेको थियो । मंगलबार १० वटा फैसलासँग सम्बन्धित २९ वटा निवेदनको सुनुवाइको पेसी तोकिएकोमा सबै निवेदनमा निस्सा नहुने आदेश भयो । सर्वोच्च अदालतकै फैसला चित्त नबुझेमा मुद्दाका सरोकारवालाहरूले त्यसलाई पुनरावलोकनको विधिबाट उल्ट्याउनका लागि निवेदन दिन पाउँछन् । त्यस्ता निवेदन सामान्यतः ३ सदस्यीय इजलासमा पेस हुन्छ । पुनरावलोकनको निवेदनमा कानुन व्यवसायीहरूले बहस गर्न पर्दैन । न्यायाधीशहरूले चेम्बरमै बसेर अध्ययन गरेर पुनरावलोकनको अनुमति हुने वा नहुने आदेश गर्ने व्यवस्था भएकाले कानुन व्यवसायीहरूको भीडभाड नहुने ठानी सर्वोच्च अदालतले सुनुवाइ थालेको हो ।त्यस्ता निवेदनमा निस्सा हुने अनुमति भए फेरि मुद्दाको सुनुवाइ हुन्छ । त्यस क्रममा भने सुरुको प्रक्रियामा झैं बहस गर्नेदेखि बहस नोट पेस गर्नुपर्ने हुन सक्छ । सर्वोच्च अदालतले पुरावलोकनको आदेश भएका मुद्दाको सुनुवाइ भने थालेको छैन । मंगलबारदेखिको निर्णयले पुनरावलोकनका लागि दर्ता भएका निवेदनहरू मात्रै किनारा लाग्नेछन् । मंगलबार १४० औं क्रममा रहेको निवेदनसमेत टुंगिइसकेको छ । सर्वोच्च अदालतमा चालू आर्थिक वर्षमा २ सय ५० वटा यस्ता दर्ता भएका थिए । नियमित सुनुवाइ भएमा एक सातामै पुनरावलोकनका सबै निवेदन किनारा लाग्नेछन् ।
जसले त्रासका बेला आशा जगाए,"समाज बचे पो राजनीति बच्छ भन्दै स्थानीय तहका जनप्रतिनिधि कोरोनाविरुद्ध मैदानमा छन् । जनतालाई घरघरमा बस्न भनेर उनीहरू संक्रमण रोकथाम र राहत वितरणमा जुटेका छन् ।देश र गाउँ लक्ड हुनुपर्ने बेला हामी नै लक्ड भयौं भने कसले काम गर्ने ? त्यसैले अरूलाई घरभित्र बस्नुस् भन्दै कोरोना रोकथामका लागि मैदानमा आएका छौं, जुम्लाको चन्दननाथ नगरपालिकाका मेयर कान्तिका सेजुवालले टेलिफोनमा भनिन्, अहिलेको मुख्य काम संक्रमणबाट जनतालाई बचाउनु हो । यसैका लागि जोखिम मोलेर काम गरिरहेका छौं । यसबीचमा उनले आफ्नो पनि कोभिड१९ परीक्षण गराएकी छन् । बिहानदेखि बेलुकासम्म नगरपालिकामा कोरोना संक्रमण रोकथामका लागि खटिरहेको उनले सुनाइन् । काम गरेर देखाउने बेला यही हो, उनले भनिन् । स्थानीय तहका जनप्रतिनिधिलाई यसै पनि काम गरेर देखाउने चुनौती थियो । मतदाताले धेरै प्रश्न पनि उनीहरूलाई नै गर्छन् किनकि उनीहरू दैलोका सरकार हुन् । दैलोकै सरकारमाथि जनताको बढी आसा र भरोसा हुने रहेछ, भरतपुर नगरपालिकाकी मेयर रेणु दाहालले भनिन्, त्यसकारण हामीले कोरोना रोकथामका लागि काम गरेर देखाउनुपर्ने थियो, देखायौं पनि । उनले कोरोना संक्रमण रोकथामविरुद्ध काम गर्दै जाँदा थप उत्साह थपिएको बताइन् ।भरतपुर महानगरपालिका र चन्दननाथ नगरपालिकाका प्रमुख र उपप्रमुख दुवै महिला हुन् । उनीहरू सँगसँगै मैदानमा खटिएका छन् ।कोभिड१९ को संक्रमणले संघीय सरकार, प्रदेश र स्थानीय सरकारलाई भूकम्पभन्दा बढी हल्लाइदिएको छ । सरकार गठन भएको दुई वर्ष पार गरेपछि केही सुस्ताएका सरकारहरू एकाएक जागेका छन् । खासगरी प्रदेश र स्थानीय सरकारले आफ्नो कार्यर्कारी अधिकार प्रयोग गरेर कोरोनाविरुद्ध लडाइँ जारी राखेका छन् । यसरी काम गर्न पाउनु नै संघीयताको मर्म हो । ७ प्रदेश र ७ सय ५३ स्थानीय सरकारका लागि संघीयता बरदान सावित भएको छ । कोराना संक्रमणको जोखिम भएपछि स्थानीय सरकारले बजेट छुट्याए, कार्यविधि बनाए अनि काम थाले । डोटीको दिपायल सिलगढी नगरपालिकाकी मेयर मञ्जु मलासीलाई यतिबेला सिंहदरबार गाउँगाउँमा पुगेको खास महसुस भएको बताइन् । स्थानीय सरकारले कोरोना रोकथामका लागि साँच्चै विगतको सिंहदरबारजस्तै कार्यकारी भूमिकामा काम गरिरहेका छन् । पहिलापहिला गाउँगाउँमा सिंहदरबार भनियो, देशमा कोरोना आएपछि बल्ल सिंहदरबार गाउँगाउँमा पुग्यो, उनले आइतबार बिहान राहत वितरणका लागि बैठक बसिरहेका बेला टेलिफोनमा भनिन्, यतिबेला स्थानीय सरकारले काम गर्न कसैको गुहार माग्नुपरेको छैन ।ढोकैमा सरकार, काम गर्ने अवसरस्थानीय सरकारलाई यो काम गर्ने अवसर पनि हो । उनीहरूका लाइफलाइनका रूपमा वडा कार्यालय कार्यरत छन् । कोरोनाबारे पालिकाले गरेका हरेक निर्णय कार्यान्वयन गराउने काम वडाको हो । तत्कालीन स्थानीय तह पुनःसंरचना आयोगका अध्यक्ष बालानन्द पौडेलले स्थानीय तहको काम यतिबेला प्रभावकारी देखिएको बताए । उनले स्थानीय सरकारका वडाहरूको काम डेलिभरी प्वाइन्ट का रूपमा प्रभावकारी भएको बताए । स्थानीय तह पुनःसंरचना गर्दा वडामा पाँच जना जनप्रतिनिधि बढी हुन्छन् कि जस्तो लागेको थियो, जे काम आयोगले गरेछ ठीक गरेछ भन्ने यतिबेला पुष्टि भयो, उनले भने, स्थानीय तह पुनःसंरचनाको औचित्य पुष्टि भयो । उनले भूकम्पका बेला स्थानीय जनप्रतिनिधि नभएकाले प्रभावकारी काम हुन नसकेको बताए । यसपटक संघले स्थानीय तहलाई गाइडलाइन बेलैमा दिएको भए अझ राम्रो काम हुन्थ्यो, उनले भने । पूर्वसामान्य प्रशासनमन्त्री एवं नेकपाकी नेत्री पम्फा भुसालले संघीयताको मुख्य मर्म नै ढोकैमा सरकार भएकाले यतिबेला काम गर्न सहज भएको बताइन् । यतिबेला हरेक स्थानीय तहमा ढोकैमा सरकार छन्, उनीहरू आफ्नो गाउँमा कोरोना रोकथामका लागि कम्मर कसेर लागेका छन्, उनले भनिन्, उनीहरूसँग संविधानले दिएको अधिकार छ, त्यो अधिकार यतिबेला प्रयोग गर्न सजिलो भयो । ढोकैमा सरकार नभएको भए, यतिबेला काम गर्न गाह्रो हुन्थ्यो । उनले काम गर्न कसैको आदेश कुर्नुनपर्ने बताइन् । बडिमालिका नगरपालिकाका मेयर पदम बडुवालले जनता त्रसित भएका बेला जनप्रतिधिको आश्वासनले ठूलो काम गरेको अनुभव सुनाए ।सजिलो काम, ठूलो फाइदा स्थानीय सरकार मुलुक लकडाउन हुनुअघि जागेको देखिन्छ । मुलुकमा संक्रमणको त्रास फैलिएपछि उनीहरूले पहिला कोरोनासम्बन्धी जनचेतना फैलाए । त्यसमा साबुन पानीले हात धुने, सामाजिक दूरी राख्ने, घर, ट्वाइलेट सफा राख्ने अभियान चलाए । दुर्गम क्षेत्रमा कोरोनाको त्रास नआएको भए यो अभियान खासै प्राथमिकतामा पर्ने थिएन । कोरोनाले हामीलाई धेरै काम गर्न सिकायो, हामीले व्यावहारिक अभियान चलाउन पायौं, बाजुराको बडिमालिका नगरपालिकाका पदम बडुवालले भने, साबुन पानीले हात धुनुस्, घरआँगन लिपपोत गरी सफा राख्नुस् । टाढाटाढा बस्नुस् भन्ने कुरा सिकाउन पाउनु अवसर हो । यी कुरा सामान्य काम लागे पनि कोरोना संक्रमण रोक्नका लागि ठूलो अभियान थियो । सुरुमा त गाउँलेले हात धुने कुरा सिकाउँदा हल्का रूपमा लिएको अनुभव जनप्रतिनिधिसँग छ । कोरोना रोक्न यति सजिलो काम छ, गरौं सबैले भनेपछि मान्न थाले, उनले सुनाए, अरू बेलाजस्तो गाउँमा हेलमेल नगरौं । आआफ्नो काम घरमै, बारीमै बसेर गरौं भन्यौं ।जतिबेला संघीय र प्रदेश सरकार तातेका थिएनन् । त्यतिबेला स्थानीय सरकार कोरोना रोकथाम अभियानमा लागिसकेका थिए । जुम्ला चन्दननाथ नगरपालिकाले माघ तेस्रो सातामै कोरोनासम्बन्धी अभिमुखीकरण छलफल चलाइसकेको थियो । हामीले माघ १९ मा स्वास्थ्यकर्मीसहित ९० जना स्वास्थ्य स्वयंसेविकासँग कोरोनासम्बन्धी कार्यक्रम गरिसकेका थियौं, मेयर सेजुवालले सुनाइन्, अरू जनचेतनामूलक कार्यक्रम व्यापक गर्यौं । नगरवासी पनि सचेत हुँदै आए । पहिलो चरणमा कोरोनासम्बन्धी कुरा सिकाउनु आवश्यक थियो । चन्दननाथले त्यतिबेला नै सुरु गरिसकेको रहेछ । हामीले नगरपालिकामा रहेका विद्यालयहरूको व्यवस्थापन समिति र प्रधानाध्यापकको बैठक गरी हरेक दिन १० मिनेट कोरोना कक्षा सञ्चालन गर्यौं । यो निकै प्रभावकारी रह्यो, उनले भनिन् । त्यसपछि चन्दननाथले जुम्ला विमानस्थलमा हेल्थडेस्क, जुम्ला प्रवेश स्थल नाग्मामा गाडीबाट आउने व्यक्तिको स्वास्थ्य जाँच सुरु गरेको उनले बताइन् । हाल अस्पताल, स्वास्थ्य केन्द्र सबै अलर्ट अवस्थामा राखेका छौं, संयोजन राम्रो छ, उनले भनिन् ।बाजुराको बडिमालिका नगरपालिकाले तयार पारेको क्वारेन्टाइन उदाहरणीय बन्यो । जहाँ खाने, बस्ने, नुहाउने सुविधा पहिल्यै थियो, त्यहाँ बस्नेका लागि फ्री वाइफाई र टेलिभिजनसमेत व्यवस्था गरियो । क्वारेन्टाइनमा बस्दा सजिलो होस् भनेर सकेसम्म राम्रो सुविधा दिने कोसिस गर्यौं, मेयर बडुवालले भने । कान्तिपुरसँगको कुराकानीमा स्थानीय सरकारका प्रमुखहरूले भौतिक पूर्वाधार र साधनस्रोतले भ्याएसम्म कोरोना रोकथामका लागि राम्रो कदम चालेको बताए ।केही स्थानीय तहले लकडाउन हुनुभन्दा पहिले नै आवश्यक स्वास्थ्य सामग्रीको जोरजाम गरे । काभ्रेको धुलिखेल नगरपालिकाले लकडाउन हुनुपहिले नै चार थान व्यक्तिगत सुरक्षा उपकरण (पीपीई), तीन महिना पुग्ने सेनिटाइजर, मास्कलगायत खरिद गरेको मेयर अशोककुमार व्याञ्जुले बताए । नगरपालिका संघका अध्यक्षसमेत रहेका उनले मुलुकका १ सय २५ नगरपालिकाले धुलिखेल अस्पतालसँग टेलिफोनबाट कोरोनासम्बन्धी परामर्श लिन सक्ने व्यवस्था मिलाएको बताए । नगरपालिकालाई आवश्यक पर्ने स्वास्थ्यसम्बन्धी सुझाव र सल्लाह अस्पतालले टेलिफोनबाट दिँदै आएको छ, उनले भने ।त्यस्तै झापाको मेचीनगर नगरपालिकाले माघ दोस्रो सातादेखि काँकडभिट्टामा भारतबाहेक अरू देशबाट आउने नागरिकका लागि हेल्थडेस्क मात्र राखेन, आवश्यक पर्ने एक सय थान पीपीई, थर्मल गन (थर्मोमिटर) खरिद गरी अग्रमोर्चामा खटिने स्वास्थ्यकर्मी र सुरक्षाकर्मीलाई वितरण गर्यो । लकडाउन हुनुअघि आएका एक लाख नेपालीलाई गन्तव्यतिर पठाउने व्यवस्था मिलायौं, मेयर विमल आचार्यले भने, लकडाउन भइसकेपछि आएका भारतीय नागरिकलाई क्वारेन्टाइनमा राखिएको छ । रातदिन लागेर अस्पताल निर्माणस्थानीय सरकारले आफ्नो अधिकार प्रयोग गरी मातहतका स्वास्थ्य संस्थाको रूप बदल्ने काम मात्र गरेनन्, रातदिन लगाएर अस्पताल निर्माण गरे । भरतपुर महानगरपालिकाले एक सातामा आईसीयूसहित ७० बेडको कोरोना विशेष अस्पताल बनायो । त्यो आवश्यकताले भएको निर्माण थियो । कोरोना आशंकित बिरामीलाई मेडिकल कलेज, निजी अस्पतालले फर्काइदिन थालेपछि हामीले विशेष अस्पताल बनाउनुपर्यो, मेयर दाहालले भनिन्, यो अस्पतालबाट डेढ सयको उपचार भइसकेको छ । त्यस्तै बुटवल र दाङमा पनि स्थानीय सरकारको सहकार्यमा कोरोना विशेष अस्पताल निर्माण भए । रुकुम पश्चिमका आठबिसकोट र चौरजहारी नगरपालिकाले कोरोना उपचारका लागि १० बेडको अस्पताल निर्माण अन्तिम चरणमा पुर्याएको जिल्ला समन्वय समितिका संयोजक राजकुमार शर्माले जानकारी दिए । रातदिन काम गरेर अस्पताल निर्माण भइरहेको छ, उनले भने ।किसानका उत्पादन बजार पुर्याउन सघाउकतिपय स्थानीय तहले किसानले उत्पादन गरेका कृषि उत्पादन बजारसम्म पुर्याउन सघाएका छन् । काभ्रे स्थानीय तहले किसानले उत्पादन गरेका तरकारी बजार पुर्याउन ढुवानी अनुदान दिएको धुलिखेल नगरपालिकाका मेयर ब्याञ्जुले जानकारी दिए । गाउँका किसानको उत्पादन सहर पुर्याउन ढुवानीमा २५ प्रतिशत अनुदान दिएका छौं, उनले भने । भरतपुर महानगरपालिका वडा नं १२ ले किसानको तरकारी खरिद गरी घरघर पुर्याउने काम गरेको छ । रूपन्देहीको तिलोत्तमा नगरपालिकाले किसानले उत्पादन गरेको गहुँको मूल्य निर्धारण गरी खरिदबिक्रीमा सघाउने निर्णय गरेको छ ।"
"लकडाउन, अपराध र प्रहरी","लम्बिँदो लकडाउन का कारण अहिले अधिकांश मानिस घरभित्रै छन् । कामविशेषले बाहिर निस्किएका पनि प्रहरी निगरानीभन्दा धेरै पर छैनन् । परिणामस्वरूप सामान्य समयको तुलनामा हरेकखाले हिंसा तथा अपराधका घटना निकै कम भएका छन् । लकडाउनयता सुरुका १६ दिनमा डकैती र संगठित अपराधका घटना शून्यजस्तै छन् । कर्तव्य ज्यानसम्बन्धी अपराध र अन्य सामाजिक अपराधका घटना पनि नगन्य भएका छन् । तैपनि, बलात्कारको संख्या भने त्यही अनुपातमा घटेको छैन । अन्य समयको तुलनामा संख्यात्मक रूपमा कम हुँदाहुँदै पनि कतिपय घटनाले अपराधको स्थितिलाई सम्पूर्ण रूपमा सामान्य देखाउँदैन । अर्थात् लकडाउनको असामान्य अवस्थामा पनि नेपाली समाजमा अपराध रोकिएको छैन । यसबीचमा पनि ४० वटा बलात्कारका घटना भएका छन् भने ११ वटा बलात्कार प्रयास भएका छन् । प्रहरीकहाँ दर्ता हुन आएका संख्या मात्र हुन् यी । लकडाउनका कारण कति घटना प्रहरीकहाँ नआइपुगेका पनि हुन सक्छन् । अरू बेला औसत दैनिक छवटा बलात्कारका घटना हुने गरेकोमा अहिले त्यो संख्या दुईतीनमा झरेको छ । तर मुलुक नै लकडाउनमा भएको र घरबाहिर प्रहरी तैनाथ रहेका बेला यो संख्या पनि थोरै होइन । अहिले यस्ता घटना सहरबजारमा होइन, गाउँतिर बढी भएको पाइएको छ । लकडाउनमा पनि यो रूपमा हिंसा तथा अपराध हुनुले हाम्रो सम्पूर्ण समाज प्रहरीको निगरानीभित्र छैन भन्ने प्रस्टै देखिन्छ । र, ग्रामीण इलाकामा घरबाहिर पनि मानवीय गतिविधि जारी छ भन्ने पनि पुष्टि हुन्छ । यसबाट अहिले कार्यक्षेत्रमा मात्रै खटिएका ४६ हजार प्रहरीको संख्या अपुग भएको देखिन्छ । यता, शान्ति सुरक्षा र प्रकोप व्यवस्थापनमा जनशक्ति अपुग देखिँदा अझै पनि उच्चपदस्थ व्यक्ति तथा तथाकथित भीआईपी हरूको घरनिवासमा भने अनावश्यक संख्यामा प्रहरीहरू खटाइएका छन् । देशमा संकट परेको यो मौकामा अनावश्यक काममा खटिएका सबै सुरक्षाकर्मीलाई अत्यावश्यकीय सेवामा लगाउन नेतृत्वले सक्नुपर्छ । यस अवधिमा आत्महत्या, लागूऔषध किनबेच र ओसारपसार, चोरीका घटना निकै कम भएका छन् । सामान्य समयमा औसत ११ जनाको भवितव्यले ज्यान जाने गरेकोमा अहिले यो संख्या पाँच जना जतिमा सीमित छ । यसबीचमा सवारी दुर्घटनामा ३२ जनाले ज्यान गुमाएका छन् । दैनिक औसत ६ जनाका दरले दुर्घटनामा ज्यान गुमाउने गरेकोमा यो संख्या एक तिहाइले घटेको देखिएको छ । तर, अत्यावश्यकीय बाहेकका गाडीहरू चल्न नदिइएको अहिलेको अवस्थामा यही संख्या पनि ठूलो हो । यसले हामीकहाँ रहेको सवारी अनुशासन उल्लंघनको प्रवृत्तिलाई देखाउँछ । अत्यावश्यक कारण देखाउँदै निजी सवारीमा हुइँकिने क्रम यो समयमा पनि जारी छ । लकडाउन उल्लंघन गर्दै हिँडेका करिब अढाई सय मोटरसाइकल र दर्जनभन्दा बढी चारपांग्रे गाडीलाई त ट्राफिक प्रहरीले नियन्त्रणमा नै लिएको छ ।यतिबेला मुलुकको शान्ति सुरक्षाको अवस्था सामान्य नै छ, कहीँकतै तनावपूर्ण स्थिति छैन । तर सधैं यही अवस्था रहिरहन्छ भन्ने छैन । आगामी दिनमा केही गरी एकै स्थानमा कोरोना भाइरसको संक्रमण बढी फैलिएमा वा खाद्यान्नलगायतका वस्तुहरूको अभाव सिर्जना भएमा वा मानिसहरू अनियन्त्रित ढंगले घर बाहिर निस्कन थालेमा, सुरक्षा बन्दोबस्त मिलाउने विषय चुनौतीपूर्ण हुन सक्छ । कामना गरौं, त्यस्तो कुनै पनि परिस्थिति नआओस्, तैपनि सम्बन्धित निकायहरू हरेक सम्भावनाको आकलनसहित तयारी अवस्थामा बस्न जरुरी छ । ग्रामीण इलाकामा सुरक्षा संयन्त्रहरूको कमजोर उपस्थिति भएको प्रमाण त अहिले ती क्षेत्रमा देखिएका अपराधका घटनाले बताइसकेका छन् । त्यसैले, प्रहरी प्रशासनलाई स्थानीय सरकार र विपत् व्यवस्थापनका टोलीहरूसित सँगसँगै जोडेर कसरी लैजाने र प्रकोप रोकथाम तथा नियन्त्रणलाई प्रभावकारी बनाउनुका साथै शान्ति सुरक्षा पनि कायम राख्ने भन्ने विषयमा सम्बन्धित निकायहरूले सोच्न आवश्यक देखिन्छ । अर्कोतिर, प्रहरी स्वयंको स्वास्थ्य सुरक्षाको विषयलाई पनि गम्भीर रूपमा लिइनुपर्छ । संक्रमण देखिएका क्षेत्रमा खटिने, संक्रमणको आशंका भएकालाई क्वारेन्टिन र आइसोलेसन मा राख्न सघाउने र आवश्यक पर्दा चिकित्सकहरूलाई ओसारपसार गर्ने प्रहरीलाई आवश्यक पर्ने मास्क, पन्जाजस्ता सुरक्षा सामग्री सरकारले पर्याप्त संख्यामा उपलब्ध गराउनुपर्छ । कार्यक्षेत्रमा खटिएका प्रहरीलाई नागरिकसित गर्ने व्यवहारबारे पनि उचित निर्देशनको खाँचो यसबीचमा देखिएको छ । अत्यावश्यकीय काममा निस्किएकाहरूलाई प्रहरीले अभद्र व्यवहार गरेका तस्बिर तथा भिडियोहरू बाहिर आएका छन् । नागरिकसित जहिले पनि प्रहरीले राज्यका प्रतिनिधिका रूपमा जिम्मेवारपूर्ण व्यवहार गर्नुपर्छ । संक्रमण रोकथाम र नियन्त्रणका लागि यस बेला प्रहरी र नागरिक राज्यका अरू संयन्त्रसँगै एकसाथ हुनुपर्छ । र, यो समय देशको जुनसुकै ठाउँमा शान्ति सुरक्षाको स्थितिमा कुनै सम्झौता हुनु हुँदैन ।"
"चार तयारी, दुई रणनीति","पुनःस्थापनाको चरणपहिलो चरणमा अवलम्बन गरिएका उपायको सफलताले संक्रमणको निश्चित चरण पार गरेपछि अर्थव्यवस्थालाई सामान्य अवस्थामा फर्काउन सघाउँछ । भ्याक्सिनको आविष्कार वा ठूलो संख्यामा मानिसहरू संक्रमित भएपछि मानव शरीरले विकास गर्ने सामूहिक प्रतिरोध प्रणाली (हर्ड इम्युनिटी) का कारण भाइरसको प्रकोप एउटा चरणमा पुगेर थामिने निश्चित छ । धर्मराएको अर्थसामाजिक प्रणालीलाई सामान्यीकरण गर्न सरकारले त्यसपछि दुई रणनीतिक हस्तक्षेप गर्न आवश्यक छ ।(क) कृषिमा लगानी : कोरोना महामारीको त्रास थामिएपछि वैदेशिक रोजगारबाट धेरै जनशक्ति स्वदेश फर्किने सम्भावना छ । एकातिर महामारीको समयमा परिवारबाट टाढिनुपरेको पीडा, अर्कोतिर सम्भावित विश्वव्यापी आर्थिक मन्दीका कारण रोजगारी गुम्ने सम्भावनाका बीचबाट नेपाल फर्कन चाहने र केही वर्ष स्वदेशमै बस्न चाहने नागरिक धेरै हुनेछन् । रोजगारी खोसिएर फर्किएका युवालाई कृषिक्षेत्रमा समेट्ने रणनीति र काम गर्ने उपयुक्त वातावरण बनाउन सके विद्यमान संकटलाई खाद्यान्नमा राष्ट्रिय आत्मनिर्भरता हासिल गर्ने अवसरका रूपमा बदल्न सकिन्छ । विगत बीस वर्षमा खेतीयोग्य जमिनको घडेरीकरणले उत्पादन सम्बन्धमा ठूलो परिवर्तन ल्याएको छ । यसलाई सम्बोधन गर्न कृषिमन्त्री घनश्याम भुसालले हालै अघि सारेका पाँच नीतिगत आधार र तीन कार्यक्रम उपयोगी छन् । तिनको कार्यान्वयन गर्न संघीय सरकारको अग्रसरता आवश्यक पर्छ । ठूलो जनशक्तिलाई एकैपटक रोजगारी दिन सक्ने सम्भावना नेपालको कृषि क्षेत्रसँग मात्र देखिन्छ । (ख) उत्पादनमूलक उद्योग र पर्यटनमा आपत्कालीन कार्यक्रम : बैंकिङ क्षेत्रबाट हुने कर्जा प्रवाहलाई उत्पादनमूलक उद्योगतर्फ लैजानुपर्छ । रोजगारी कायम राख्न वा निश्चित संख्यामा रोजगारी थप्न ससर्त कर्पोरेट कर्जाको व्यवस्था गर्न सकिन्छ । रोजगारी गुमाएको जनशक्तिलाई पूर्ववत् काममा फर्काउने गृहकार्य गरी आगामी बजेटमा कार्यक्रम सामेल गर्नुपर्ने देखिन्छ । कोरोना महामारीले उत्पन्न गर्ने सबैभन्दा नकारात्मक प्रभाव नेपालको पर्यटन क्षेत्रले भोग्नुपर्नेछ । नेपाल भ्रमण वर्षको कार्यक्रम स्वाभाविक रूपले रद्द भैसकेको छ । आर्थिक मन्दीका कारण क्रयशक्ति घटेसँगै मानिसको प्राथमिकताबाट केही समयका लागि पर्यटन हट्छ । पर्यटन उद्योगमा निश्चित अवधिका लागि सरकारको ठूलो रणनीतिक सहयोग चाहिने स्पष्ट देखिन्छ । माथि उल्लिखित कार्यहरू सम्पन्न गर्न सरकारको कार्यशैली र प्राथमिकतामा निर्णायक परिवर्तन आवश्यक छ । आगामी दुई वर्ष आर्थिक वृद्धिदर दुईदेखि तीन प्रतिशबीच झर्ने विश्व बैंकको अनुमानका बीच समृद्ध नेपाल, सुखी नेपाली को लक्ष्य असाध्यै महत्त्वाकांक्षी देखिनेछ । आर्थिक आधार धराशायी भएपछि सामाजिक सुरक्षा कार्यक्रमको प्रभावकारिता कमजोर हुनेछ । तसर्थ, प्रधानमन्त्री केपी शर्मा ओलीले नयाँ वर्षको सन्देशमा जनतासमक्ष गरेका वाचा पूरा गर्न नयाँ रणनीति तय गर्नुपर्छ । सरकारको काम गर्ने समय घर्किएको जनाउघण्टी यस महामारीले बजाएको छ । ट्वीटर :"
कृषिलाई व्यावसायिक बनाउने अवसर,"कोरोना भाइरसले विश्व अर्थतन्त्रलाई लामो समय असर पार्नेछ । भुसको आगोजस्तै फैलिरहेको भाइरस रोकथामका लागि धेरै देश लकडाउनमा छन् । लकडाउनले उद्योगधन्दाहरू प्रायः ठप्प पारेको छ । यसको प्रभाव सीधै उद्योगमा काम गर्ने लाखौं श्रमिकको जीविकामा परेको छ । नेपाली श्रमिकहरू विश्वका अरू मुलुकमा रोजगारी गर्छन् । कोरोनाले व्यापार र उद्योग ध्वस्त पारेको वैदेशिक रोजगारीको क्रममा नेपाली श्रमिक पनि विश्व अर्थतन्त्रसँग प्रत्यक्ष जोडिएका छन् । रेमिट्यान्सले धानेको हाम्रो अर्थतन्त्रलाई कोरोना भाइरसले प्रत्यक्ष थला पार्नेछ । करिब १२६ मुलुकमा औपचारिक अनौपचारिक रूपमा काम गर्ने लगभग ६५ लाख नेपाली श्रमिक अहिले अन्योलमा छन् । श्रमिकहरूको रोजगारी गुम्ने खतरा छ । रोजगारी गुमेर भोलि ६५ लाख जनशक्ति नेपाल फर्किने अवस्था आयो भने सरकारले कसरी व्यवस्थापन गर्छ भन्ने पेचिलो प्रश्न हाम्रोसामु छ । विदेशमा काम गर्ने नेपालीहरूको रोजगार गुम्न थालेका समाचारहरू आइरहेका छन् । निकट भविष्यमा वैदेशिक रोजगारीमार्फत नेपाल भित्रिने मासिक ७३ अर्ब रेमिटयान्स बन्द हुनेछ । रोजगार गुमाएर फर्केका श्रमिकको व्यवस्थापन कसरी गर्ने भन्ने विषयमा तीनै तहका सरकारले स्पष्ट योजना ल्याउनुपर्छ । यस्ता जनशक्ति व्यवस्थापन गर्न सकेनौं भने समाजिक द्वन्द्व पनि निम्तन सक्छ । सरकारको कछुवा गतिको काम र रवैयाको विरोधमा विक्षिप्त श्रमिकहरू सडकमा नै आउन बेर छैन । साथै आपराधिक कार्यमा वृद्धि पनि हुन सक्छ । लाखौं हेक्टर जमिन बाँझो छ । खेती गर्ने जनशक्ति छैन । गाउँहरू खाली छन् । यस्तोमा स्वदेश फर्केका जनशक्तिलाई सरकारले व्यावसायिक कृषिको तालिम दिएर खटाउन सक्छ । सस्तोमा ब्याज प्रवाह गरी व्यावसायिक कृषि तथा पशुपालनमा सरकारले जोड लगाउनुपर्छ । आर्थिक व्यवस्था सुधारका लागि यो क्षेत्रले सहयोग पुर्याउँछ । उद्योग खोल्ने दबाब पनि सरकारमा पर्छ । अब जनशक्तिको उचित व्यवस्थापन गर्ने बेला आएको छ । जनशक्ति व्यवस्थापन गर्न सके यो समयलाई अवसरमा बदल्न सकिन्छ । गोविन्द विक, बूढानीलकण्ठ१२, काठमाडौंप्रधानमन्त्री केपी शर्मा ओली बालुवाटारको वल्लो र पल्लो कोठा गर्छन् । आफू सिन्को भाँच्दैनन् दिनको १८ घण्टा काममा खटेको छु, मूल्याङ्कन भएन भनेर गुनासो गर्छन् । देश लकडाउनमा छ । सरकारले मजदुरलाई भोकै मर्न दिन्नौं भन्छ । प्रधानमन्त्री ओली छटपटिएर राष्ट्रको नाममा सम्बोधन गर्दा कहिले आफ्नै जीवन भोगाइको अनुभव ओकल्छन् त कहिले शुभकामना दिँदै आफ्नो कार्यको फेहरिस्त प्रस्तुत गर्छन् । तर दिनका दिन पिठ्युँमा बच्चा र काँधमा झोला बोकेर सयौं किलोमिटर यात्रामा निस्केका नागरिकको पीडा किन देख्दैनन् उनी । प्रधानमन्त्री ओलीले हेर्ने टेलिभिजनमा त्यसरी हिँडेका मजदुरका लस्कर देखाइँदैन होला । अनि बालुवाटार पुग्ने पत्रपत्रिकामा त्यस्ता समाचार प्रकाशन हुँदैनन् कि ? यदि त्यस्तो होइन भने किन मानिसको यति बिजोग देख्दा पनि प्रधानमन्त्री ओलीले पीडा बुझ्दैनन् त ? बोली र व्यवहार पूर्व र पश्चिम फर्केका हुन्छन् । प्रधानमन्त्री ओलीको बोलीअनुसारको काम कहिल्यै भएन । यति बेला ठेकेदारसँग काम गर्दै आएका हजारौं मजदुर अलपत्र परिरहेका छन् । अहिले ती मजदुरको सम्पर्क न ठेकेदारसँग हुन्छ न त सरकारी राहत नै पहुँचमा छ । राहत माग्न जाँदासमेत दुर्व्यवहार भोग्नुपरेको सुनिन्छ । आजसम्म कोरोनाबाट बच्ने विश्वव्यापी उपाय लकडाउन मात्रै ठहरिएको छ । तर लकडाउन मात्रै भनेर ढुक्कले बस्दा रोगले भन्दा भोकले मर्नेको संख्या बढ्न थाल्यो भने के होला ? हिजोभन्दा आज र आजभन्दा भोलि झोला बोकेर हिँड्नेको लस्कर बढ्दो छ । यसरी बढ्नुमा खाद्यान्न नपाउने त्रास प्रमुख हो । सरकारले हिँड्नेलाई रोकेर व्यवस्थित क्वारेन्टिन, खाद्यान्न र स्वास्थ्य उपचारको व्यवस्था गर्नुपर्यो । नत्र यसरी हिँडेर जानेले झन् संक्रमण फैलाउने सम्भावना देखिन्छ । सरकार अझै एकान्तबास लम्ब्याउने सुरमा छ । सीमित उपभोग्य वस्तुका भरमा एकान्तबास बसेकाहरूको समस्या पनि तन्किँदै गइरहेको छ । यस्तो विषयमा सरकारले बुझीबुझी बुझ पचाएर बसेको छ । यदि सरकारले अझै एकान्तबास बढाउने हो भने जोजो आफ्नो घरसम्म पुग्न नसकेर अलपत्रमा परेका छन्, तिनको समस्या समाधान पहिले गर्नुपर्छ होइन भने सरकारी एकान्तबासको अर्थ रहन्न । सुजन देवकोटा, पालुङटार४, गोरखाकोरोना भाइरसले आफूसँगै आफ्नो परिवारलाई पनि असर गर्छ । आफू एक्लै हिँड्दा पनि परिवारका सबै सदस्यसँगै लिएर हिँडेको जस्तै हुन्छ । एक जनालाई कोरोना भाइरस लाग्यो भने परिवार र समुदायमा भुसको आगोजस्तै फैलन्छ । ख्यालख्याल गर्दागर्दै कोरोना संक्रमित संख्या १६ पुगिसक्यो । यो राम्रो संकेत होइन । कोरोनालाई अहिले नै नियन्त्रण गर्न सकिएन भने स्थिति सम्हाल्न सकिँदैन । त्यसैले हामीले आआफ्नो ठाउँबाट लकडाउनको पालना गर्नुपर्छ । जोरपाटी चोकमा दैनिक सयभन्दा बढी मानिसलाई लकडाउनको अवज्ञा गरेकोमा कारबाही गरिन्छ । तीन घण्टा नियन्त्रणमा राखिन्छ अनि छोडिन्छ । यो कारबाही त्यति प्रभावकारी भएन । मेरा विचारमा ३ महिना कैद सजाए तोक्नुपर्छ अनि मात्र लकडाउनको पालना पूर्ण रूपमा हुन्छ । एकमुठा साग किन्न लाइन बसेको देख्दा अचम्म लाग्छ । अत्यावश्यकबाहेक नचाहिने काममा हूलमूल गरेर बस्ने हाम्रो चलन यो भाइरसको त्रासले पनि हल्लाउन सकेन । यदि हूल बाँध्ने हो भने लकडाउनको अर्थ के ? पुरुषोत्तम घिमिरे, जोरपाटी, काठमाडौंहाम्रोमा अहिलेसम्म कोरोना व्यापक भएको छैन । भरपूर तयारीको समय पायौं वा पाइरहेका छौं । तर पनि हामीले समयको सदुपयोग गर्न सकेनौं । कोराना महामारीको तयारी राम्रोसँग नगर्दा हाम्रोमा संक्रमित देखिएका हुन् । सरकारको असावधानीले गर्दा यो महामारी सीमा छिरेको हो । भारतसँगको खुला सिमानालाई हामीले अझै व्यवस्थित गर्न सकेका छैनौं । लुकीछिपी मानिसहरू सीमा छिरिरहेका छन् । भारतमा संक्रमण व्यापक रूपमा फैलिरहेको छ । यस्तोमा हामीले सीमा नाकालाई झन् व्यवस्थित गर्न सकेनौं भने समस्या विकराल बन्छ । यो विषयमा सरकार जिम्मेवार हुन चाहे अझै समय छ । सीमानाकाबाट हुने अवैध प्रवेश रोक्न सुविधासम्पन्न क्वारेन्टिनको व्यवस्था गर्नुपर्छ । लौरोले मानिस कुट्न बस्ने होइन । कोरोना भाइरससँगको लडाइँमा नेपाल पूरै असफल त भइरहेको छैन भन्ने महसुस हुन्छ । खाली लकडाउन गर्यौं भनेको छ । लकडाउनबाहेक खै अरू काम गरेको ? बिनातयारी हचुवामा लकडाउन गर्ने अनि त्यसैलाई सफलता मान्ने ? लकडाउन कति मानिस अलपत्र परेका छन् । रातिराति भोकभोकै हिँडेका मानिसको लस्कर बाटोभरि छ । भविष्य के होला खान पाइन्छ कि पाइँदैन भन्ने अन्योलमा मजदुरहरू छन् । यी मजदुरको समस्या र सरोकारको बारेमा सरकार बेखबर छ । समस्या समाधानभन्दा पनि मन्त्रीमन्त्रीबीचको द्वन्द्व र भ्रष्टाचारको समाचारले निराश बनाएको छ । र, यस्ता समाचार पढ्दा सरकार संवेदनशील छैन भन्ने स्पष्ट हुन्छ । सरकार कहाँ छ र के गर्दै छ भन्ने कुरा जनतालाई थाहा छैन । समुदायमा स्थानीय सरकारले केही गहन कार्यहरू भने गरिरहेका छन् । संघीय सरकारलाई दिउँसै टर्च बालेर खोज्नुपर्ने अवस्था छ । प्रधानमन्त्री केपी ओलीले आफ्नो सक्रियता देखाउन राष्ट्रका नाममा दुईपटक सम्बोधन गरे । तर उनको कुराले जनतालाई राहत दिएन । खाली निर्णयका लिस्ट मात्र वाचन गरे । निर्णयका लिस्टले केही हुँदैन । भोकै मरिन्छ कि भन्ने डरमा आफ्नै घर पुग्न लामो बाटो हिँडेका मजदुरलाई सरकारको निर्णय र कामले छुन सकेन । शिवप्रसाद घिमिरे, बानेश्वर, काठमाडौं भारतमा लगातार २१ दिन लकडाउन गरियो । यी दिनमा भारतका निम्नवर्गीय मानिसले भयानक दुःख पाए । लकडाउन खुकुलो पार्नुपर्छ भन्ने आवाज पनि चर्को उठ्यो । संक्रमण नदेखिएको राज्यमा लकडाउन खुकुलो पारिनेछ भन्ने आश्वासन दिइयो । तर कार्यान्वयन गर्छन्जस्तो लाग्दैन । भारतकै सिको नेपालले गर्ने न हो । तर, हाम्रो अवस्था भारतको भन्दा भिन्न छ । भारतको तुलनामा हाम्रोमा संक्रमित संख्या निकै कम छ । हाम्रो अर्थतन्त्र पनि भारतको तुलनामा सानो छ । हामी रेमिटेन्स र कृषिमा बढी निर्भर छौं । हाम्रो बाँच्ने आधार कृषि हो । तैपनि खाद्य वस्तु भारतबाट ल्याउनुपर्छ । उद्योग खासै छैन । यस्तोमा वैदेशिक रोजगारबाट फर्केर आउने मानिसलाई समेत कृषि व्यवसायमा लगाउने योजना सरकारले ल्याउनुपर्छ । लकडाउनले गर्दा अहिले बीउ र मलको अभाव भइरहेको छ भन्ने समाचार आउँछ । त्यस्तै पशुजन्य दाना पनि बजारमा पाइँदैन । यो विषयमा तत्काल नै ध्यान दिनुपर्यो । भोलिका दिनमा भारतबाट पनि खाद्यान्न आउँदैन भन्ने प्रस्ट छ । भएको उत्पादनको रक्षा गर्दै कसरी थप उत्पादन गर्न सकिन्छ भन्नेमा ध्यान पुर्याउने हो । लकडाउनमा कृषकलाई विशेष सुविधा दिनुपर्छ र कृषि सामग्री गाउँघरसम्मै सरकारले पुर्याउने व्यवस्था गर्नुपर्छ । भारतका अनुसार हामीले निर्णय गर्ने होइन, आफ्नै आवश्यकता र प्राथमिकताको आधारमा निर्णय गर्ने हो । संक्रमण अलि बढी देखिएको भूभागबाहेक अन्यत्र आर्थिक गतिविधि बढाउनुपर्छ र कृषिको उत्पादनमा ध्यान दिनुपर्छ । आत्मनिर्भर भैसकेको कुखुरा र दूधको व्यवसायलाई जोगाउन आवतजावत र आपूर्तिमा रोकतोक नहोस् । कृषिमा कस्तो निर्णय गर्छ भन्ने कुराले सरकारको सफलता र असफलता निर्धारण गर्छ । गोपाल देवकोटा, जोरपाटी, काठमाडौं"
ओलीअसफलतामा नक्कली हनुमान,"चैतेदसैं अथवा रामनवमी लकडाउनबीच गएको छ । यो चैतेदसैंताका सामाजिक सञ्जाल र अनलाइन समाचार माध्यममा सरकार समर्थकलाई विरोधीहरूले ओलीका हनुमान भनेर खेदो खने । रामायणका सहायक तर निर्णायक पात्र हनुमानको विम्ब नेपालमा अत्यधिक दुरुपयोग भएको छ ।प्रधानमन्त्री ओली नेपालको इतिहासमा निकै बलियो सरकारको नेतृत्वकर्तामा पर्छन् । भारतको नाकाबन्दीविरुद्ध उभिएका उनीप्रति आम जनतामा आशा र भरोसा पनि थियो । त्यसैले गत आमनिर्वाचनमा जनताले उनको दललाई भारी बहुमतले जिताए । निर्वाचनमा गरिएका वाचा र घोषणापत्रमा उल्लिखित नीति, योजना तथा कार्यक्रम अनि सरकार गठनपछिका उनका अभिव्यक्ति हेर्दा केही त अवश्य गर्छन् भन्ने थियो । र, त्यस्तो आशा गर्दै नेकपा मालेले २०४७ सालको संविधानको आलोचनात्मक समर्थन गरेजस्तो ओली सरकारको आलोचनात्मक समर्थन गर्नेमध्ये म पनि थिएँ । अन्तर्राष्ट्रिय मञ्चमा नेपालको उपस्थिति पनि २०४७ सालपछि सबैभन्दा राम्रो देखिएको थियो । एसिया सोसाइटीमा होस् वा विश्व आर्थिक मञ्चको डाभोसमा, एक अति कम विकसित देशको प्रधानमन्त्रीको राजनीतिक रियाज राम्रो थियो भन्न हिचकिचाउनुपर्दैन । त्यस्तै, देशको आर्थिक विकास गर्न प्रतिस्पर्धात्मक लाभ चाहिन्छ र त्यो हासिल गर्ने अवस्था सिर्जना गर्न विमानस्थल, सडक, रेल र जलमार्गजस्ता पूर्वाधारहरू अपरिहार्य भएको महसुस प्रधानमन्त्रीस्तरमा भएको सायद पहिलो घटना थियो । एक दशकको सशस्त्र द्वन्द्व, अर्को दशकको दिक्दारीपूर्ण राजनीतिक संक्रमण, त्यसपछिको ७९ रेक्टर स्केलको भुइँचालोले थिलथिलो बनाएको अर्थतन्त्र, संविधान जारीपछिको देशभित्रैको एक क्षेत्रको असन्तुष्टि, त्यसमाथि नाकाबन्दी झेलेर राजनीतिमा आएको स्थिरता र बलियो सरकारका कारण ओलीले केही त गर्लान् भन्ने थियो ।तर, ओली सरकार गठनको २५ महिना नबित्दै सबैभन्दा किंकर्तव्यविमूढ, दीर्घसूत्री, गन्तव्यहीन, गतिहीन, रणनीतिक सोचाइहीन, ठोस योजनाहीन देखियो । अर्कोतर्फ, एकपछि अर्को आर्थिक अनियमितता र भ्रष्टाचारको आरोप र बेथिति देखिए । मन्त्रीहरू कार्यसम्पादन क्षमता र कार्यदक्षताले होइन, ओठेजवाफले सरकारको प्रतिरक्षामा उत्रिन थाले । यो राजनीतिक परिदृश्यले गिरिजाप्रसाद कोइरालाको २०४८५१ को सरकारका मन्त्रीहरू शेरबहादुर देउवा, खुमबहादुर खड्का, विजय गच्छदार र गोविन्दराज जोशीका अभिव्यक्तिसँग ठ्याक्कै मेल खान्छ । प्रधानमन्त्री नै राम्रो काम देख्ने मुटु भएको सम्पादक नभएको गुनासो गर्दै आफ्नो बचाउ आफैं गर्न बाध्य भए । त्यस्तै, संसद्मा विचाराधीन विधेयकमा प्रयुक्त कमसल भाषा, कमसल विषयवस्तु, हचुवापन, गम्भीरता र जिम्मेवारीपनको अभाव, बहुमतको सरकारले जे मन लाग्छ त्यो गर्न सक्छ भन्नेजस्ता विभागीय मन्त्रीको अभिव्यक्ति, बिनातयारी संसद्मा विधेयक पेस, अनावश्यक विधेयक संसद्मा पेस र हचुवामा पारित कानुनले सरकारका मन्त्रीहरू छिपछिपे (मिडियोकोर) रहेका देखिन्छन् । यस्तै दशा र दिशा कायम भए ओलीमा, कार्ल मार्क्सको इतिहास दोहोरिन्छ, पहिला दुःखान्तका रूपमा र दोस्रो भद्दा मजाकका रूपमा भन्ने भनाइ लागू हुन धेरै समय लाग्दैन ।अर्कोतर्फ, यो सरकारको अकर्मण्यताले संघीय लोकतान्त्रिक गणतान्त्रिक व्यवस्थाविरुद्ध बिषवमन गर्नेलाई टाउको उठाउने ठाउँ दिएको छ । अहिले कोरोना भाइरसको भूमण्डलीय जनस्वास्थ्य संकटले चाहिँ सरकार रणनीतिक सोचाइ, नीति र योजना, राज्यलाई नेतृत्व दिने दीर्घकालीन र अल्पकालीन सोच र चिन्तन अनि त्यसअनुसारको व्यवहार र कार्यमा अक्षम रहेको खुलाएको छ । एकदुईबाहेक सबै मन्त्री औसत प्रबन्धकभन्दा कम क्षमताका छन् । प्रबन्धकले अहिलेका समस्या समाधान गर्छ, तर नेताले भविष्यका समस्याहरू पनि देख्छ र समाधानको जुगाड अहिले नै गर्छ । यस हिसाबले हेर्दा, ओली अन्तिममा पंगू बनाइँदै छन् वा उनी आफैं त्यस्तो बन्ने दिशामा छन् ।अहिले देशमा महामारीका कारण सिर्जित चुनौतीको स्तर र त्यसलाई सामना गर्न उपलब्ध नेतृत्व, व्यवस्थापन क्षमता र साधनस्रोतबीच धेरै ठूलो खाडल छ । साथै, अहिले सरकार एकदमै राम्रो अवस्थाको परिदृश्य (बेस्ट केस सिनारियो) मा आधारित भएर कार्यरत छ । यदि महामारीले सबैभन्दा खराब अवस्था (वर्स्ट केस सिनारियो) ल्यायो भने के गर्ने भन्नेमा सरकारको ध्यान गएको छैन । कोरोनासिर्जित आघातले समृद्ध नेपाल, सुखी नेपाली नारालाई स्थगित गर्ने अवस्था रहेकाले ओलीसँग अहिले दुइटा विकल्प छन् ।पहिलो, फेरि एकपटक विद्यमान समस्या चिर्न आफैं प्रयत्न गर्ने । तर, यो विकल्प सजिलो छैन । यसका केही कारण छन् । (क) त्यस्तो प्रयत्न गर्न ओलीले कार्यशैली बदल्नु आवश्यक छ । ओली आफ्नै मन्त्री, सल्लाहकार तथा सहयोगीलाई पनि सहज उपलब्ध छैनन् भन्ने सार्वजनिक भैसकेको छ । टिप्पणीकार सौरभले उनलाई समय सामन्ती भनेका छन् । उनी समयलाई ख्याल गर्दैनन् र अनावश्यक विषयमा घण्टौं बिताइदिन्छन् । प्रधानमन्त्रीको एकएक सेकेन्डकोमहत्त्व हुन्छ भनी उनलाई महसुस हुनुपर्छ । त्यस्तै, आफूलाई आवश्यक सुझाव र परामर्श लिन धाउनुपर्छ भन्ने बोध गर्दैनन् । गिरिजाप्रसाद कोइराला प्रधानमन्त्रीमा बहाल रहँदा आवश्यक रायसुझाव लिन विज्ञहरूका घरघर पुग्थे । (ख) ओलीको अहिलेसम्मको असफलताको कारण हो सक्कली हनुमानको अभाव । ओलीलाई सफल बन्नु छ भने सबै नक्कली हनुमानको स्थानमा सक्कली ल्याउन सक्नुपर्छ । पौराणिक ग्रन्थमा हनुमान महादेवका १९ अवतारमध्येका रुद्र अवतार मानिन्छन् । राम भगवान् विष्णुका १० अवतारमध्ये एक हुन् । शक्ति, सत्ता र पदानुक्रमलाई प्राथमिकता दिने हाम्रो समाजमा शिव महादेव हुन् । यस दृष्टिले त रामभन्दा हनुमान ठूलो हुनुपर्ने हो, तर हनुमानले रामको भक्ति गरेका छन् । त्यसको सांकेतिक अर्थले अहिलेको शासन, प्रशासनमा ठूलो सन्देश दिन्छ । पद, सत्ता र शक्ति भनेको जिम्मेवारी र जवाफदेहिता हो । यी दुई चीज इमानदारी र कर्तव्यपराणयताका साथ निर्वाह गर्नुपर्छ । पद, सत्ता र शक्ति लोककल्याणमा सदुपयोग गर्ने हो, व्यक्तिगत स्वार्थपूर्तिका लागि दुरुपयोग होइन । जिम्मेवारीले व्यक्ति सानो वा ठूलो हुन्छ । हनुमान विभीषणलाई राजा बनाउने सर्तमा रामको पक्षमा ल्याउने कुशल वार्ताकार हुन् । साथै उनी रामप्रति सम्पूर्ण रूपले समर्पित पात्र हुन् । रामले गलत निर्णय गर्लान् भनेर निरन्तर चनाखो रहने पात्र पनि हुन् उनी ।तर, ओलीका अधिकांश मन्त्री, सल्लाहकार, निजी सचिवजस्ता सहयोगी अर्थात् कार्यकारी हातहरूमा रणनीतिक चिन्तन, इमानदारी, विनयशीलता, ज्ञान र सीपको अभाव छ । साथै, धेरैजसो स्वार्थको द्वन्द्वमा र नातेदारलाई फाइदा पुर्याउनमा तल्लीन छन् । यसलाई भ्रष्टाचार मानिन्छ, विकसित समाजमा । ओलीका हनुमान राम्रो वार्ताकार, व्याख्याता, व्यवस्थापक, योजनाकार र नीतिकार रहेनछन् । सच्चा हनुमानले आफ्ना रामको बदनाम गराउनै सक्दैन । लोकतन्त्रका लागि यति वर्ष लडेको वा जनताको मुक्तिका लागि उति वर्ष राजनीति गरेको भन्ने समय सकिएको छ । केही न केही विज्ञता, व्यवस्थापन क्षमता, कार्यसम्पादन दक्षता र कार्यक्षमता चाहिन्छ । तर, ओली सरकारका निर्णयहरू हेर्दा यो सिकारुको शासन (नियोक्रेसी) जस्तो देखिन्छ । नक्कली हनुमानहरूले घेरिएर नै ओली असफल भइरहेका हुन् । अझै सत्तामा रहेर काम गर्न चाहने हो भने उनले रामले किन आफ्नै भाइ लक्ष्मणभन्दा हनुमानलाई विश्वास गरेका थिए भनी मनन गर्नुपर्छ । रामले लक्ष्मणभन्दा हनुमानलाई महत्त्वपूर्ण जिम्मेवारी दिएको रामायणको कथाले हाम्रो मान्छेभन्दा पनि राम्रो मान्छे अर्थात् व्यक्तिको गुणसम्पद (मेरिट) लाई हेर्नु भन्ने संकेत गर्छ ।अमेरिकामा राष्ट्रपति चुनाव नोभेम्बर ३ मा हुने गर्छ र त्यसको करिब अढाई महिनापछि जनवरी २० मा सत्ता हस्तान्तरण हुन्छ । त्यो अन्तरालमा राष्ट्रपतिले आफ्नो प्रशासन चलाउने समूह गठन गर्छन् । विज्ञता, दक्षता र नेतृत्वक्षमता भएकालाई खोजेर ल्याउँछन् । निजी सहयोगी र सल्लाहकारको छनोटको अन्तिम अन्तर्वार्ता राष्ट्रपति आफैंले गर्छन् । बेलायतमा पनि प्रधानमन्त्रीले आफैं निजी सचिवालय र सल्लाहकारको छनोट अन्तर्वार्ताबाट गर्छन् । भारतमै मोदीले आफ्नो सचिवालयमा भारतीय प्रशासन सेवाबाट निवृत्त सचिवलाई निजी सचिव र विज्ञका रूपमा प्रयोग गरेका छन् । तर, यसको ठीक विपरीत ओली भने राम्रो मान्छेभन्दा हाम्रो मान्छे मा भर पर्ने गरेका छन् ।ओली सफल बन्न चाहन्छन् भने सक्षम व्यक्तिलाई मन्त्री बनाउनुपर्छ । सल्लाहकार र निजी सहयोगीको छनोट खुला प्रतिस्पर्धाबाटÙ ज्ञान, सीप, दक्षताको लिखित र मौखिक परीक्षणबाट गर्नुपर्छ । अहिले देशमा मानव संसाधन नियुक्तिको छनोट गर्ने भरपर्दा फर्म छन् । तिनको सहयोग लिन सकिन्छ । अहिलेकै सहयोगीबाट भने उनी थप पंगू मात्र बन्ने निश्चित छ ।दोस्रो, स्वास्थ्य अवस्थाले ओलीलाई सत्ता सञ्चालनमा समस्या पुर्याएको छ । उनले मृगौला प्रत्यारोपण गरेपछि छ महिनासम्म आराम गर्नुपर्ने डाक्टरको सल्लाह थियो । यो अवधिमा उनले राजीनामा नदिएकाले जनताले निर्वाचनमा जनप्रतिनिधि चुन्छन्, आराध्यदेव होइन भन्ने भनाइ नै निरर्थक सिद्ध भएको छ । राजीनामाको विकल्प चुन्नुको अर्थ उनी असफल दरिनु होइन । स्वास्थ्यका कारण पछि हट्नाले उनको कद घट्दैन, बढ्छ नै ।"
दोहोरो लकडाउनमा,"माघे संक्रान्ति रमाइलोसँग मनाइरहँदा तपाईंहामी कसैलाई पनि होली मनाउन पाउनेछैनौं भन्ने लागेको थिएन । चीनको वुहान सहरमा देखिएको कोरोना भाइरसबारे माघे संक्रान्तिताका सानोतिनो समाचारका रूपमा सुनेका थियौं । अहिले कोरोेेना भाइरसले संसारलाई ठप्प पारेको छ । विश्वका सात अर्ब मानिस घरमै थुनिएका छन् । शक्तिशाली हुँ भन्ने मान्छे पनि यो भाइरससँग डराएर घरभित्रै लुक्न विवश छ । फागू पूर्णिमा नजिकिँदै गर्दा कोरोना भाइरस धेरै देेशमा फैलिसकेको थियो । यहाँ पनि आउन सक्छ भन्दै सजग हुन विभिन्न सञ्चारमाध्यमले सूचना दिइरहेका थिए । तैपनि हामी आआफ्नो काम गरिरहेका थियौं । थोरैथोरै डर भए पनि हामीले सामान्य नै मानिरहेका थियौं । बिस्तारै धेरै मुलुकमा मान्छेहरूको मृत्यु भएका समाचार दैनिक पढ्न र सुन्न थालेपछि वातावरण त्रस्तै बन्दै गयो ।होलीका लागि किनिएका टिसर्ट र पिचकारी छोराले मन गह्रौं पार्दै दराजभित्र थन्क्यायो । होली खेल्ने रहर पालेर बसेका धेरै नानीबाबुले घरैभित्र टीका मात्र लगाएर मन बुझाए । ठूलाहरूको होली पनि सामान्य नै देखियो । होलीको भोलिपल्ट मैले छोरालाई मास्क र स्यानिटाइजर लिन पठाएँ । सार्वजनिक यातायातबाट कलेज जाने छोराका लागि यी सामग्री अनिवार्य रूपमा चाहिन्थ्यो । एक छिनमा ऊ तीसचालीस रुपैयाँ पर्ने मास्क बोकेर आयो । स्यानिटाइजरबारे सोध्दा भन्यो, पाइनँ । यो मास्कको पनि २५० पर्यो । मैले बढीमा ५० रुपैयाँ पर्ने मास्कको २५० तिर्दा विरोध गर्नुपर्थ्यो नि भन्दा ऊ जवाफियो, सबै सकिएको छ रे ! कति पसल गएपछि बल्ल पाएँ ।मलाई झट्ट भान्साको याद आयो । ओहो, यस्तै हो भने त हरेक कुरामा कालोबजारी हुन सक्छ । अरू केही नभए पनि ग्यास, चामल र नुनको जोहो गर्नुपर्छ । सधैं सामान किन्ने पसलका दाइलाई फोन गरेर अनि सामान र ग्यासबारे सोधें । उनले भने, बहिनी, किन आत्तिनुभा ? सामान टन्न छ । हल्लाको पछि नलाग्नू । ग्यास पनि भर्खरै झर्या छ । सरकारले लकडाउन यसै पालि गरेको भए पनि म करिब डेढ वर्षदेखि यस्तै अवस्थामा छु । २०७५ असार १६ मा स्कुटी दुर्घटनामा परेपछि १०० दिनको अस्पतालबसाइ भयो । लामो समय घरमै थेरापी अनि आराम गरेपछि बल्ल बाहिरी संसारमा पाइला चाल्न थालेकी मेरा लागि भने यो दोहोरो लकडाउन होे ।पसले दाइले ढुक्क बनाए पनि के हो के हो भन्ठानेर मैले केही दिनपछि भनें, ग्यास पठाइदिनुपर्यो, सकियो । कहाँ ग्यास छ र ? सकियो । यो सुनेर म त छाँगाबाट खसेझैं भएँ । कडै बोली निकालें, अस्तिको दिन मात्र ग्यास छ भन्या होइन, कसरी सकियो ? मलाई जसरी भए पनि चाहियो । कि ग्यास लुकाउनुभयो ? यस्तो अवस्थामा एकले अर्कोलाई सहयोग गर्नुपर्नेमा लुकाउने काम नगर्नुस् है ? उनी नरम भए, होइन नि बहिनी, भरे बेलुका आउँछ । म बिहानै पठाइदिन्छु । नभन्दै बिहानै दाइले ग्यास पठाइदिए । लकडाउन सुरु हुँदा अलिक दिन भए पनि स्कुलकलेज जानु नपर्ने भयो भनेर खुसी भएका छोराछारी अहिले बोर हुन थालेका छन् । हुन पनि आफ्नै घर र यसो हावा खान मिल्ने ठाउँ भए त सजिलै हो, नत्र सानो कोठामा बस्ने बालबालिकालाई कति कष्ट होला ? गृहिणीहरूको छुट्टै पीडा छ । प्रायः दिन बिराएर भिडियो कल गर्ने विराटनगरकी साथीले लकडाउनपछि कल गर्न छोडी । झनै फुर्सदिलो समय हो यो, त्यसैले मैले नै भिडियो कल गरें । लगभग एक बजेको हुँदो हो, ऊ खाना पकाउँदै रहिछ । यति बेला खाना ? मैले सोधें । ऊ विरक्तिई, के भन्छेस् र ? न खानको टुङ्गो न सुत्नको । कति बेला नास्ता, कति बेला खाना । हैरान छु म । पहिले पो खाना र खाजा टाइमटाइममा थियो र फुर्सद हुँदो रैछ । पर्समा पैसा च्यापेर बसेका, हातहातमा इन्टरनेटवाला मोबाइल अनि किताब पढ्ने बानी भएकाहरूलाई त दिन काट्न सहज हुन्छ र मन पनि ढुक्क हुने होला । तर जो बिहानबेलुकाको छाक टार्न दिनभर काम गर्छन्, उनीहरूको अवस्था के होला ? दूध खोलामा फालेको भिडियो सामाजिक सञ्जालमा भाइरल भइरहेको छ । अनि तरकारी कुहिएर बारीमै गाड्नुपर्दा किसान रोइरहेका तस्बिरहरू मन कुँडाएर हेर्नुपरिरहेको छ ।एक साँझ बरन्डामा निस्केर बाहिरतिर हेर्दै थिएँ । सधैं डोकामा साग डुलाउँदै आउने दिदीमा आँखा पर्यो । ती दिदी अति हँसिली थिइन् । डोकाभरि टनाटन साग हुन्थे । तर त्यस साँझ उनको हाँसो र डोकाको साग ओइलाएको थियो । आँखा निराश थिए । अवस्था यस्तै रहिरहे बिहानबेलुकाको छाक कसरी टार्ने, कोठाभाडा कसरी तिर्ने भनी सोच्तै थिइन् होला उनी । बरा !"
सुयोगवीरहरूको लकडाउन मार्चपास,"दोस्रो विश्वयुद्धपछि, सन् १९४५ तिर बर्माबाट धपाइएका नेपाली मूलका बर्मेली परिवारहरूको अनवरत संघर्षले भरिएको यात्राको दुर्दान्त दृश्य समेटिएको कथा छ जयमाया आफू मात्र लिखापानी आइपुगी । इन्द्रबहादुर राईकृत यस कथामा सुवेदार सुयोगवीर आफ्नी पत्नी र छोरी लिएर मूलथलो खोज्दै पैदलयात्रामा निस्किएका छन् । यो कथा कोरोना संक्रमण र त्यसपछि राज्यले अख्तियार गरेको लकडाउनमा झनै सान्दर्भिक भएको छ । अव्यवस्थापनको मौलिक शैलीमा रमाउने र आम नागरिकको भावनालाई खिसीमा उडाउने शासकहरूका कारण घर पुग्ने आसमा सयौं किलोमिटर पैदलयात्रामा निस्किएका कामदारहरू सुयोगवीरका आधुनिक संस्करण हुन् । तीसँग दुःख र सास्तीको हिसाब गर्ने गणित छैन । अनि तीप्रति समृद्धिको गीत गाउने राज्यको कुनै जिम्मेवारी पनि देखिन्न । फरक यत्ति हो सुयोगवीर पत्नी र छोरी साथै लिएर हिँडेका छन् तर आधुनिक सुयोगवीरका पत्नी र छोरीहरू भने उनीहरूलाई अथाह भोकसहित स्वागत गर्न कुरी बसेका छन् । नेपाली समाजसँग मजदुरी र सस्तो रोजगारीको खोजीमा बसाइँ सर्नेहरूको लामो इतिहास छ । तर इतिहासको यस्तो फलकमा कामदारहरूको इज्जत, उनीहरूको स्वाभिमान र तिनका सपनाहरूको उचित हिसाबकिताब भएका कथाहरूको भने सर्वथा अभाव छ । अदूरदर्शी शासकहरूबाट शासित हुने कालक्रमको शृंखला आजपर्यन्त जारी छ, जसका कारण आधुनिक भनिएको राज्य व्यवस्थामा पनि मौसमी कामदार वा असंगठित मजदुरहरूको दुःखको खोच झनै गहिरिएको छ । कोरोना संक्रमणका बेला ठेकेदारको गैरजिम्मेवारी वा कारखाना मालिकको बेवास्ताका कारण गाँसबासकै चिन्ताले सयौं किलोमिटर पैदल छिचोल्न कस्सिएकाहरूको दुःखद कथा प्रत्येक दिन अखबारमा छापिन थालेपछि यस्तैउस्तै दुःखपूर्ण परिस्थिति समेटिएका बसाइँसराइका पुराना कथाहरू झनै प्रासंगिक भएका छन् । यो कोरोनाकालमा जगदीश घिमिरेको सकस का पात्रहरू जीवन्त भएर आएका छन् । घिमिरेले यो उपन्यासमा रामेछापको मन्थलीमा पसल गरी बस्ने कर्मलाल र लालमती दम्पती कसरी भक्तपुरको पुर्ख्यौली थलो छोडेर त्यहाँ पुगे भन्ने कथाको वर्णन गरेका छन् । कर्मलालले १८६१ मा उपत्यकामा बिफरको प्रकोप फैलिएपछि र त्यति बेलाका स्वामी राजाले तीन सहरका काँचा केटाकेटीलाई चार भन्ज्याङ कटाइदिनू भन्ने आदेश दिएपछि आफू कसरी लालाबाला च्यापेर पैदल हिँडें भनी बयान गरेका छन् । कर्मलालले भनेका छन्, जानेहरूले रुँदै साँगातिरको हुलाकी मूलबाटो समाए । बनेपा, धुलिखेल, पलाञ्चोक, दोलालघाट, सुनकोशी किनार, दोलखा र तामाकोशीपारि कताकता अज्ञाततिर जाने बाटो ।  पाँच दिनपछि लस्कर निकै पातलियो । कोही दोलालघाटमा छुटे, कोही खाडीचौरमा । कोही बाह्रबिसेतिर लागे, कोही दोलखातिर । कोही मेलुङमा र कोही तामाकोशी किनारको चिसापानी डाँडातिर उक्ले । आधुनिक कर्मलाल र लालमतीहरू पनि शासकले कुनै प्रबन्ध नगरी लकडाउनको घोषणा गरेपछि उसै गरी आआफ्ना घरतिर सोझिएका बाटा हुँदै अघि बढिरहेका छन् । चिउरा र नुन अथवा चाउचाउको फाँको हाल्दै, आँखाको डिलसम्मै आइसकेको आँसु लुकाउँदै उनीहरू लकडाउन मार्चमा हिँडिरहेका छन् । सधैं ज्याला मजदुरीको भरमा गाँस जोर्ने तर श्रमको हिसाबकिसाब गर्दा साहू रिसाउलान् भनेर डराइराख्ने लीलबहादुर क्षत्रीका उपन्यास बसाइँ (विसं २०१४) र ब्रह्मपुत्रको छेउछाउ (विसं २०४२) का मूल पात्र धने र मानवीरहरू आधुनिक राज्य व्यवस्थामा पनि हराइसकेका छैनन् । धने र मानवीरहरू आज काठमाडौंका अनेक निर्माण कम्पनी, आधुनिक कारखानाबाट संकटका बेला बलात् निकालिएका छन् र दुःखको नयाँ संस्करण टाउकामा बोकेर भोको पेट चप्पल पड्काउँदै घर फर्किरहेका छन् । समय र गन्तव्य फरक भए पनि तिनको सुस्केरा उस्तै छ ।जसरी गाउँका साहूमहाजनको शोषणमा परेर उस बेलाका धने र मानवीर गाउँ छाड्न अभिशप्त बनेका थिए, त्यसै गरी आजका धने र मानवीर पनि ठेकेदार र कारखाना मालिकले सामान्य मानवतासम्म नदेखाएपछि सहर छोड्न बाध्य भएका छन् । यस्ता पात्रको सास्तीमा राज्यको भूमिका हिजो पनि शून्य थियो अनि आज पनि । नागरिकको भावनाको हिसाबकिताब गर्ने मानवीय क्यालकुलेटर शासकहरूले थन्क्याएको सायद वर्षौं भइसक्यो । असंगठित क्षेत्रका मजदुरहरूलाई लकडाउनमा राख्ने वा घर पठाउने प्रबन्ध गर्नु राज्यको प्राथमिक दायित्व थियो । नाफातिर मात्रै मुन्टो सोझ्याउने मालिकहरू तिनको गाँसबासको जिम्मेवारीबाट पछि हटे । तिनै मालिकसँग नजिकको साइनो गाँसेको सरकारले यस्तो दृश्य टुलुटुलु हेरिराख्यो । राज्य आफैं अघि सर्ने वा जिम्मेवारी वहन गर्ने निकाय वा व्यक्तिको पहिचान गरेर त्यसलाई सतर्क गराउने दुवै काम हुन सकेनन् । अनि त दैनिक ज्यालाका भरमा पेट भर्नेहरू घर ताकेर हिँड्न थालिहाले । कोही किन सयौं किलोमिटर लामो यात्रामा मार्चपास गरेजसरी हिँड्न उद्यत हुन्छ ? त्यसरी हिँड्ने को हुन् ? मधेसी दलित हुन् कि पहाडी दलित ? गरिबीले डामिएका पीँधका मान्छेहरू हुन् कि को हुन् ? तिनको भोटको हिसाब मतगणनाको रातपछि नै सकिएको हो ? तिनले तिरेको करको दायित्व संकटका बेला मुर्झाउने हो ? प्रश्नहरूको लस्कर छ, जसलाई शासकहरू सधैं निषेध गर्न रुचाउँछन् । अहिलेका शासकहरू मजदुर र किसानहरूको सयौं किलोमिटर लामो मार्चपासबारे भलिभाँती जानकार छन् । विगतमा उनीहरूले हजारौं श्रमिक, मजदुर र किसानलाई सडकमा उतारी कैयौं दिनसम्म मार्चपास गराएर आफ्नो राजनीतिक अभीष्टपूर्ति गरेका थिए । सम्झिनुस् त, २०६७ वैशाखमा के भएको थियो ? तत्कालीन माओवादीले प्रधानमन्त्री माधवकुमार नेपालको राजीनामा माग्दै चक्रपथ घेराउ गरेको थियो । हजारौं श्रमिक र मजदुरले पैदलै चक्रपथमा मार्चपास गरेका थिए । तिनलाई पार्टीकै खर्चमा दूरदराजका गाउँगाउँबाट ओसारिएको थियो । कार्यकर्तालाई खुवाउन काठमाडौंका कैयौं खाली चौरमा खड्कुलामा भात पकाइएको थियो । तीमध्ये कैयौं त खाली खुट्टा तातो कालोपत्रे सडकमा हिँड्दासमेत पार्टीका लागि त्याग गरिरहेको सम्झेर पुलकित देखिन्थे । त्यसताका राजनीतिक स्वार्थका लागि मधेसका देहात र पहाडका कुनाबाट श्रमिक र मजदुरलाई ओसारेर काठमाडौंमा मार्चपास गराउने काम सबैजसो राजनीतिक दलले गरे । २०६२६३ पछिको संक्रमणकालमा प्रत्येकजसो दलका आआफ्नै बाहुबली संगठन थिए । तिनैले कार्यकर्ता ओसार्थे, रासनपानीको जोहो गर्थे अनि आफूले गाएको नारामा कोरस भर्न लगाउँथे र अभीष्ट पूरा भएपछि तिनलाई सम्बद्ध गाउँमा लगेर छोडिदिन्थे । तर, एक दशकमै समयले धेरैलाई बदलिसकेको छ । अहिले उति बेलाजस्तो पाखुरी जुधाउन जाइलाग्ने वाईसीएल र युथफोर्सका हजारौं कार्यकर्ता पनि छैनन् । ती बेलाबखत सामाजिक सञ्जालमा सिँगौरी खेल्न आइपुग्छन्, तर हम्मेसी सडकमा निस्किँदैनन् । तिनले भ्रष्टाचार गर्नेलाई छोड्दैनौं भन्ने नारासम्म लगाउँदैनन् । तिनले गरिबमारा सरकार मुर्दावाद पनि भन्दैनन् । तिनको स्वर खहरेखोलाजस्तो सुकिसकेको छ । स्वर बचाएका एकदुई जनाको बोलीमा पनि कुनै ओज छैन । छन त दलका मजदुर संगठनहरू पनि छन् । एकताका तिनले पनि मजदुरहरूका टाउकामा फेटा बाँध्थे, हातहातमा झन्डा थमाइदिन्थे र मार्चपासमा हिँडाउँथे । मजदुरका नेता, किसान संगठनका नेता पनि अहिले छैनन् । तर तिनका टाउका उपल्ला नेताका अघि सीधा गरी ठडिन सक्दैनन् । आफ्नै विवेकको तार जोडिएर निस्कने स्वर पनि तिनले गुमाइसकेका छन् । सायद बोल्नुपर्ने बेला नबोल्ने र संकटका बेला मौन बस्ने स्वभाव नै हाम्रो राजनीतिको संस्थागत चरित्र हो । संकटको घडीमा कार्यथलो छाड्न बाध्य मजदुरहरूको पीडा फगत अखबारमा छापिने र भोलिपल्टै बासी भइजाने समाचार होइन । ती मजदुरका अनुहारमा टाक्सिएको अवसादको रङले दुःखद इतिहासको पुनरावृत्ति गराइरहेको छ । कृष्ण धरावासीले शरणार्थी (विसं २०५६) मा बसाइँसराइका कथा भएका पुराना उपन्यासका पात्रहरूलाई पुनर्कथन गरेका छन् । नेपालमा गरिबी र अभावले डामिएर मजदुरी खोज्दै असम लगायतका पूर्वोत्तर भारतीय राज्यहरूमा पुगेकाहरूलाई लिएर त्यस उपन्यासमा पात्र धर्म भुजेल र साहित्यकार लीलबहादुर क्षत्रीको एउटा संवाद छ । क्षत्री भन्छन्, बसाइँ हिँड्नेको आँसुले भिजेको छ धर्म भाइ यो असमको माटो । ब्रह्मपुत्रको पानीमा आँसुको लेग्रो पखाल्छन् उनीहरू र असमको जंगलमा औलोसँग जुध्दै मर्छन् । समाजवादको बर्को ओढेको राज्य व्यवस्थामा पनि संकटका बेला घर जान सयौं किलोमिटर पैदलै हिँडिरहेका मजदुरहरूको समाचार मात्रै पढेका भए सायद क्षत्रीले भन्दा हुन् बसाइँ हिँड्नेको आँसुले भिजेको छ देशको माटो । घर फर्किएकाहरू कि सुनकोशीको कि त्रिशूलीको पानीमा आँसुको लेग्रो पखाल्छन् र भोकसँग जुध्दै मर्छन् ।"
भारतमा मे ३ सम्म लकडाउन,घर फर्कन पाउनुपर्ने भन्दै मजदुरको प्रदर्शनप्रधानमन्त्री मोदीले लकडाउन बढाएपछि मुम्बई सहरमा हजारौं मजदुरले विरोध प्रदर्शन गरेका छन् । विभिन्न ठाउँबाट मुम्बई पुगेका मजदुरले बान्द्रा रेल स्टेसनमा घर फर्कन पाउनुपर्ने माग गर्दै विरोधमा उत्रेका हुन् । मोदीले अगामी साता पहिलोको भन्दा थप कडा लकडाउन हुने बताएकै दिन मजदुरहरूले सडकमा प्रदर्शन गरेका हुन् । अधिकांश मजदुर मंगलबार लकडाउन अन्त्य भएपछि घर फर्कने आशामा रहेका थिए । भारतीय सञ्चार माध्यमका अनुसार मजदुरलाई लखेट्न प्रहरीले लाठीचार्ज गरेको थियो । प्रहरी अधिकारीका अनुसार उत्तर प्रदेश र पश्चिम बंगालबाट आएका हजारभन्दा बढी मजुदर प्रदर्शनमा सहभागी थिए । भारतका विभिन्न सहरमा लकडाउनका कारण करिब १० करोड मजदुर अड्केको बताइएको छ ।
बेलायतमा १९ स्वास्थ्यकर्मीले ज्यान गुमाए,"१० नेपालीको निधनकोभिड१९ का कारण बेलायतमा हालसम्म १० नेपालीको निधन भइसकेको छ । लन्डनस्थित नेपाली दूतावासका अनुसार मृत्यु हुनेमा धेरैजसो पूर्वगोर्खा सैनिक छन् । गोर्खा अभियन्ता ज्ञानराज राई बूढाबूढीको अवस्था दयनीय भएको बताउँछन् । उनीहरू पढ्नबोल्न जान्दैनन् । अहिलेको महामारीबारे धेरै बेखबर छन्, राईले भने, सकेसम्म सम्झाउनेबुझाउने गरिएको छ । तर कतिपय अवस्थामा हामी पनि सहयोग गर्न असमर्थ छौं ।दूतावासले नेपालीहरूलाई भाइरसको महामारीबारे सूचना आदानप्रदान, आवश्यक सहयोग र समन्वय गर्न विभिन्न समिति गठन गरेको छ । राजदूत डा दुर्गाबहादुर सुवेदीको अध्यक्षतामा कोरोना प्रकोप सूचना आदानप्रदान, समन्वय तथा सहयोग समिति र अन्य विषयगत समितिहरू गठन गरिएको हो । बेलायतस्थित नेपाली चिकित्सकहरूको संस्था नेपलिज डक्टर्स एसोसिएसन यूकेले पनि कोरोना भाइरससम्बन्धी जानकारीमूलक सन्देश सार्वजनिक गरिरहेको छ । बेलायतमा मंगलबार साँझसम्म ११ हजार ३ सय ५० जनाले ज्यान गुमाएका छन् भने संक्रमितको संख्या ९० हजार नाघेको छ । संक्रमण फैलिन नदिन सरकारले लकडाउन तीन साता थप्ने तयारी गरेको छ । कार्यवाहक प्रधानमन्त्री डोमिनिक राबले मे ७ सम्म लकडाउन थप्ने घोषणा गर्ने जनाएका छन् ।"
फ्रान्समा एक महिना थपियो,"पेरिस (कास) कोरोना भाइरस (कोभिड१९) को संक्रमण नरोकिएपछि फ्रान्समा लकडाउन अवधि बढाइएको छ । राष्ट्रपति एमानुयल म्याक्रोंले राष्ट्रका नाममा सम्बोधन गर्दै लकडाउन अवधि मे ११ सम्म लम्ब्याइएको घोषणा गरेका हुन् । भाइरसका कारण देशले जनस्वास्थ्य युद्ध लडिरहेकाले त्यसमाथि विजय हासिल गर्न अझै केही समय घरमै बस्नुको विकल्प नभएको बताए । हामीले हाम्रा प्रयासहरूलाई आदर गर्नै पर्छ । जति क्वारेन्टाइनको पालना गर्यो, त्यति धेरैको जीवन बचाउन सकिन्छ । त्यसैले क्वारेन्टाइनको अवधि मे ११ सम्म बढाउनु जरुरी छ र यसलाई कडाइका साथ सबैले पालना गर्नुपर्छ, म्याक्रोंले भने । म्याक्रोंले आगामी केही दिनमा कोरोना परीक्षणलाई थप तीव्रता दिने र मे ११ पछि मास्क लगाउन अनिवार्य गरिने जनाए । उनका अनुसार मे ११ पछि लकडाउन खुकुलो पार्दै लग्ने र पहिलो चरणमा उद्योग, कलकारखाना, सामाजिक संस्था तथा शैक्षिक संस्था सुचारु गरिनेछन् ।"
दक्षिण कोरियामा आज आमनिर्वाचन,फत् कोत् अर्थात् साकुरा जताततै फुलेको छ । कोरोना भाइरस (कोभिड१९) को संक्रमण नफैलिएको देशैभरि चुक्छे भनिने फूल फेस्टिभल हुन्थ्यो । राजधानी सोलको योइदो पार्कमा झन्डै एक साता सडक पूरै बन्द गरेर फूल फेस्टिभल हुन्थे । लाखौं मानिसले यो रमाइलो हेर्थे । कोरियामा जनवरी २० मा कोरोना भाइरस (कोभिड१९) देखिए पछि सामूहिक रूपमा मानिस भेला हुन रोक लगाइएको छ । सभासमारोह गर्ने कुरै भएन । त्यसैले कोरियामा सामाजिक दूरी कायम राखेरै बुधबार आमनिर्वाचन हुँदै छ । निर्वाचन आयोगका अनुसार ४ करोड ४० लाख मानिस मतदाताको सूचीमा छन् । प्रत्येक चार वर्षमा हुने निर्वाचनबाट तीन सय राष्ट्रिय सभाका सदस्य चुनिनेछन् ।उम्मेदवारहरूले सामान्य घरदैलो कार्यक्रम गरेका छन् । घरदैलो कार्यक्रम गर्दा दुईतीन जनाभन्दा बढी हिँड्न पाइँदैन । गाडीबाटै माइकिङ गरेर आफ्ना योजना सुनाउँछन् । कतैकतै ब्यानरमा उम्मेदवारले विज्ञापन गरेको देखिन्छ । कोरिनाको महामारी बिस्तारै नियन्त्रण हुँदै छ । कोरियाली सरकारले कोरोना भाइरसको संक्रमणलाई सफलतापूर्वक घटाउन सफल भएको भनेर विश्वभरिबाटै प्रशंसा पाएको छ । यो हप्ता कोरोना भाइरसबाट संक्रमितको हुनेको संख्या दैनिकजसो ५० भन्दा कम छ । बढी प्रभावित भएको थेगुमा संक्रमण फैलिएयता पहिलो पटक आइतबार कुनै नयाँ बिरामी भेटिएन । यो सफलताको जस निर्वाचनमा डेमोक््रयाटिक पार्टीले लिने देखिएको छ । विभिन्न चुनावी सर्वेक्षणले वर्तमान राष्ट्रपति मुन जे इनको डेमोक््रयाटिक पार्टीले बहुमत ल्याउने देखाएको छ । हाल यो पार्टीको १ सय २० सिट छ । विपक्षी युनाइटेट फ्युचर पार्टीको १ सय १२ सिट छ । युनाइटेट पार्टीका २० जना सदस्यहरूले नयाँ पार्टी खोलेका छन् । चुनावलाई राष्ट्रिपति मुनले कामको समीक्षाका रूपमा हेरिएको छ । बहुमत प्राप्त भए मुनलाई आगामी दुई वर्ष काम गर्न सजिलो हुनेछ । उनले चाहे अनुसारका कानुन सजिलै बन्नेछन् । साथै उनको महत्त्वाकांक्षी योजनाको रूपमा हेरिएको कामदारको तलब प्रतिघण्टाको मान (१ हजार) वन पुर्याउनेलगायत नियम बनाउन सजिलो हुनेछ । चुनावका लागि सुरक्षा व्यवस्था चुस्त बनाएको कोरियाली निर्वाचन आयोगले भनेको छ । मतदाताले लाइनमा उभिँदा एक मिटरको दूरीमा बस्नुपर्ने नियम छ । सबैले माक्स लगाउनुपर्नेछ । मतकेन्द्र प्रवेश गर्नु पहिले सेनिटाइजर लगाउनुपर्नेछ । सबैको ज्वरो नापिनेछ । ३७५ डिग्री सेल्सियसभन्दा बढी तापक्रम भएका मानिसलाई छुट्टै लाइनको व्यवस्था गरिनेछ । सेनिटाइजर लगाएकाले मत खसाल्नुअघि निर्वाचन आयोगका प्रतिनिधिले दिएको प्लास्टिकको पन्जा लगाउनुपर्नेछ ।
"दुर्गममा पर्यार्प्त, तराईमा समस्या","ताप्लेजुङ, सखुवासभा, भोजपुर, सोलुखुम्बु, ओलखढुंगा, खोटाङ, गोरखा, मनाङ, मुस्ताङ, रोल्पा, पूर्वी रुकुम, पश्चिम रुकुम, दैलेख, हुम्ला, मुगु, डोल्पा, जुम्ला, कालिकोट, जाजरकोट, बझाङ, बाजुरा, अछाम, दार्चुला र बैतडी ।"
अत्यावश्यक उद्योग ५०५ भन्दा बढी क्षमतामा,"लकडाउनयता ४८ हजार टन खाद्यान्न आयात भएको छ । यस अवधिमा पहिलो साताको तुलनामा दोस्रो र तेस्रो सातामा खाद्यान्नको आयात ९७ र ५१२ प्रतिशत बढेको उद्योग वाणिज्य तथा आपूर्ति मन्त्रालयले जानकारी दिएको छ । दोस्रो साताको तुलनामा खाद्यान्न आयात ३७८ प्रतिशत बढेको मन्त्रालयकी सहायक प्रवक्ता उर्मिला केसीले बताइन् । चैत ११ देखि वैशाख १ सम्म ४८ हजार १ सय ५९ टन खाद्यान्न आयात भएको छ, उनले भनिन्, उद्योग पनि सञ्चालन भइरहेका छन् । खाद्यवस्तुसँगै कच्चा पदार्थको आयात पनि भइरहेको उनले जानकारी दिइन् । अत्यावश्यक वस्तु उत्पादन गर्ने उद्योगले कुल क्षमताको ५० प्रतिशतभन्दा बढी उत्पादन गरिरहेको मन्त्रालयको तथ्यांक छ । मन्त्रालयले गरेको चार वटा औद्योगिक कोरिडोर र १० वटा औद्योगिक क्षेत्रलगायतको स्थलगत अध्ययनअनुसार औषधि, खाद्यान्न, खानेपानी, खाना पकाउने ग्यास तथा पशुपन्छीका दाना उत्पादन गर्ने उद्योग उक्त क्षमतामा चलिरहेका हुन् । औषधि उद्योग ७३, चामल, दाल र आटा उद्योग ५१ र खाने तेल उद्योग ४१ प्रतिशत क्षमतामा सञ्चालन भइरहेको मन्त्रालयले जनाएको छ । मुलुकमा औषधिको कुल मागको ४५ देखि ५० प्रतिशत अंश स्वदेशी उत्पादनले धानेको छ । दुग्ध उद्योग पनि ५० प्रतिशत क्षमतामा सञ्चालन भइरहेका छन् । केही उद्योग पूर्ण क्षमतामा सञ्चालन भइरहेका छन्, केसीले भनिन्, अहिलेको मुख्य समस्या मजदुरको हो । त्यसमा सहजीकरण गर्ने काम भइरहेको छ ।मन्त्रालयका अनुसार खानेपानी जार, प्लास्टिकका बोतल र ट्यांकरमा ढुवानी गर्ने उद्योग भने ९० प्रतिशत क्षमतामा चलिरहेका छन् । पशुपन्छीका लागि दाना उत्पादन गर्ने उद्योग भने अपेक्षा गरिएभन्दा कम क्षमतामा चलेका छन् । दाना उद्योगले कुल क्षमताको ३३ प्रतिशत मात्र उत्पादन गरिरहेका छन् । काम गर्ने जनशक्ति अभाव र ढुवानीको समस्याले दाना उद्योग कम क्षमतामा चलेका हुन् । सरकारले इँटा उद्योगसमेत सञ्चालन गर्न अनुमति दिएको छ । यस्ता उद्योगहरूले ४९ प्रतिशत क्षमतामा उत्पादन गरिरहेका छन् । मुलुकभर १हजार २ सय वटा इँटा उद्योग छन् । वर्षायाम सुरु भएपछि इँटा उत्पादन गर्न नसकिने भएकाले लकडाउनमा समेत उद्योग सञ्चालन गर्न दिइएको हो । सरकारले अत्यावश्यक उद्योगको सूचीमा राखी सञ्चालन अनुमति दिए पनि चिया प्रशोधन तथा चिनी उद्योग भने सञ्चालनमा आउन नसकेको मन्त्रालयले जनाएको छ । इलाम, झापा, पाँचथर र धनकुटामा गरी ३६ वटा चिया प्रशोधन उद्योग छन् । तराईमधेसका जिल्लामा चिनी उद्योग ११ वटा छन् । लकडाउनको समयमा उद्योग सञ्चालन गर्न सरकारले बनाएको मापदण्ड पूरा गर्न नसकेकाले ती चिया प्रशोधन र चिनी उद्योग चलाउन नसकेको भनाइ सञ्चालकको रहेको स्थलगत अध्ययनमा संलग्न अधिकारीहरूले उल्लेख गरेका छन् ।सामाजिक दूरी कायम गर्नुपर्ने, भीड गराउन नहुने, कामदार र कर्मचारीलाई उद्योग परिसरमै खाने र बस्ने व्यवस्था मिलाउनुपर्ने, बाहिर निस्किन दिन नहुने, हेल्थ प्रोटोकलअनुसार मास्क र स्यानिटाइजर प्रयोग गर्न लगाउनुपर्ने, नियमित स्वास्थ्य जाँच गराउनुपर्ने र एम्बुलेन्स तयारी अवस्थामा राख्नुपर्नेलगायत मापदण्डका कारण चिया प्रशोधन र चिनी उद्योग सञ्चालनमा आउन नसकेको मन्त्रालयको निष्कर्ष छ ।मुलुकमा मोरङसुनसरी, वीरगन्जसिमरा, भैरहवा र नेपालगन्जमा गरी चार वटा औद्योगिक करिडोर छन् । धरान, राजविराज, हेटौंडा, बुटवल, नेपालगन्ज, वीरेन्द्रनगर, पोखरा, पाटन, बालाजु र भक्तपुरमा गरी १० वटा औद्योगिक क्षेत्र छन् । अध्ययन प्रतिवेदनअनुसार औद्योगिक क्षेत्रमध्ये नेपालगन्जमा अत्यावश्यक वस्तु उत्पादन गर्ने उद्योग पूर्ण क्षमतामा चलेका छन् । सबभन्दा कम पोखरामा उद्योगहरू ३४ प्रतिशत क्षमतामा चलेको मन्त्रालयको तथ्यांक छ ।"
किसानलाई राहत निर्णय भएन,"काठमाडौं (कास) डेढ हप्ता बितिसक्दा पनि सरकारले किसानलाई राहत दिने निर्णयको टुंगो लगाउन सकेको छैन । कोभिड१९ संक्रमण त्रासले मुलुक लकडाउनमा परेपछि कृषि तथा पशुपन्छीमन्त्री घनश्याम भुसालले चैत २४ गतेको मन्त्रिपरिषद् बैठकमा नगद राहत दिन प्रस्ताव पेस गरेका थिए । प्रस्ताव प्रधानमन्त्री केपी शर्मा ओलीले सबै मन्त्रीलाई पढ्न र अर्को बैठकमा छलफल गरी निर्णय गर्ने बताए पनि मंगलबारको मन्त्रिपरिषद् बैठकले निर्णय गर्न सकेन । किसानलाई राहत दिने सन्दर्भमा मन्त्रिपरिषद् बैठकले निर्णय गरेन । प्रधानमन्त्री ओलीले उपप्रधान तथा रक्षामन्त्री ईश्वर पोखरेल संयोजकत्वमा गठित उच्चस्तरीय समितिमा फेरि छलफल गर्ने भनेर रुलिङ गर्नुभयो, बैठकमा सहभागी एक मन्त्रीले भने, बुधबार बस्ने समितिको बैठकमा यसबारे पुनः छलफल हुन्छ । सरकार राहत नदिने पक्षमा छैन । तर थप छलफल हुन जरुरी रहेको ती मन्त्रीले बताए । कृषि मन्त्रालयले दुग्ध किसानलाई प्रतिलिटर १० रुपैयाँ र कुखुरापालक किसानलाई चल्ला, अण्डा तथा माउ कुखुरा नै अनुदान दिने प्रस्ताव गरेको थियो । कोभिड१९ संक्रमण फैलिनुअघि संगठित निकायबाट दूध बिक्री गर्ने किसानले मात्रै अनुदान पाउने प्रस्ताव गरेको थियो । कुखुरापालन गरिरहेका साना किसानलाई चल्ला दिने र ठूला किसानलाई बैंक ब्याजमा सहुलियत दिनेसहितको अनुदान प्याकेजको प्रस्ताव थियो । तर हालसम्म निर्णय हुन सकेको छैन । कोभिड१९ को संक्रमण रोक्न सरकारले लकडाउन गरेपछि पोल्ट्री क्षेत्रमा दैनिक करिब २२ करोड रुपैयाँको नोक्सानी बेहोर्नुपरेको व्यवसायीले बताउँदै आएका छन् । पोल्ट्रीबाहेक तरकारी क्षेत्रमा पनि भारी नोक्सानी भएको उनीहरूको भनाइ छ ।"
"कतै सडक मर्मत, कतै कालोपत्रे","लकडाउनले जनजीवन ठप्प पारे पनि सडक कालोपत्रे र मर्मतको काम भने छिटफुट चलिरहेको छ । कतै भने पक्की पुल ढलानको काम जारी छ । लकडाउनयता मात्र कान्ति लोकपथ दुई किमि कालोपत्रे भइसकेको आयोजनाले जानकारी दिएको छ । अहिले लोकपथमा पहाड कटिङ र कालोपत्रेको काम जारी छ । ललितपुरतर्फ कटिङ र मकवानपुरतर्फ कालोपत्रेको काम भइरहेको कान्ति लोकपथ सडक योजनाका योजना प्रमुख ज्ञानेन्द्र झाले बताए । काम सुरु गरेका ९ दिनमध्ये दुई दिन काम भएन । त्यही भएर धेरै काम भएको छैन, उनले भने, जति कामदार छन्, उनीहरूले सामाजिक दूरी कायम राख्दै काम गरिरहेका छन् ।ललितपुरको माझखोला नजिक कटिङ र मकवानपुरको बगुवा खोला नजिक कालोपत्रेको काम भइरहेको छ । बगुवा खोला दुई जिल्लाको सीमा क्षेत्र हो । दैनिक साढे ३ सय मिटर कालोपत्रे हुने गरेको झाले बताए । ललितपुरको २८ किमिमध्ये १७ किमि खण्डमा कटिङको काम भइरहेको छ, उनले भने । ७९ किमि सडकमध्ये मकवानपुरतर्फ ५१ किमि पर्छ । यसमा अहिलेसम्म ३६ किमि मकवानपुर र ललितपुरतर्फ १६ किमि कालोपत्रे भइसकेको छ । आयोजनाको म्याद ०७७ फागुनसम्म छ, झाले भने, अबको अवस्था कस्तो हुन्छ, सडक समयमै सकिने, नसकिने भन्ने त्यसले निर्धारण गर्छ । कालोपत्रेमा २० जना कामदार खटिएका छन् । कटिङमा ५ वटा मेसिन र २० जना कामदार खटिने गरेको उनले बताए । उनका अनुसार लोकपथको काम अहिलेसम्म ८० प्रतिशत सकिएको छ । झापामा पनि सडक मर्मतको काम भइरहेको छ । बिर्तामोडभद्रपुर सडकमा मेसिनबाट ४ दशमलव ७ किमिमा काम भइरहेको सडक डिभिजन कार्यालय दमकका इन्जिनियर चन्द्रेश्वर साहले जानकारी दिए । रोलर लगाएर सडक चिल्लो बनाउने काम भएको छ, उनले भने, यस्तो बेलामा धेरै भीड गर्न भएन, त्यसैले कम जनशक्ति प्रयोग गरेर मेसिनमार्फत काम गरिरहेका छौं । लकडाउनको समय सदुपयोग गर्दै सडकमा स्वास्थ्यकर्मी नै राखेर काम भइरहेको सडक विभागका महानिर्देशक केशवकुमार शर्माले बताए । त्रिभुवन राजपथका विभिन्न खण्डमा मर्मतको काम पनि जारी छ । लामा तथा ठूला खाल्डा पुर्ने र कालोपत्रे गर्ने काम भइरहेको छ । पृथ्वी राजमार्गको नौबिसेमुग्लिङ खण्डमा खाल्डाखुल्डी टाल्ने काम जारी छ । मुगु जाने नाग्मागमगढी सडक पहाड कटिङ गरेर फराकिलो पार्ने काम भइरहेको छ । कोसी राजमार्गअन्तर्गत वसन्तपुरमुडेचैनपुर कालोपत्रे गर्ने काम जारी छ । पुराना सडकमा नयाँ पिच गर्ने काम भइरहेको छ, शर्माले भने, कतैकतै सडक चौडा गर्ने काम पनि जारी छ । महेन्द्र राजमार्गको लम्कीअत्तरिया सडकखण्डमा पनि मर्मतको काम अघि बढाइएको छ । फिल्डमा भएका कामदार जो घर फर्किएनन्, तिनैलाई काममा लगाएका हौं, उनले भने, करिब ४ हजार कामदार अहिले फिल्डमा छन् । सामाजिक दूरी कायम गर्दै काममा खटिनेलाई मास्क अनिवार्य गरिएको उनले बताए । बर्खाअघि नै नगरी नहुने पुलको काम पनि जारी राखिएको छ । ढलान गर्ने अवस्थामा पुगेका पुलमा टेका लगाइएको छ, बर्खा सुरु भएपछि बाढीले टेका बगाउने खतरा छ, शर्माले भने, खोला घटेर काम अघि बढाउन माघफागुन कुर्नुपर्छ । अहिले काम सक्न पाए आउँदो बर्खामा पुल सञ्चालनमा आउने थिए । यस अवधिमा एक दर्जनभन्दा बढी पुलमा काम भइरहेको उनले जानकारी दिए । बर्खापछि भए काम ढिलो हुने भएकाले निर्माणको अन्तिम चरणमा रहेका पुलको काम सक्न खोजेको शर्माले जानकारी दिए । त्यस्ता पुल ६२ वटा रहेकाले स्थानीय प्रशासनसँग समन्वय गरेर काम अघि बढाइएको उनको भनाइ छ ।"
२५ मुलुकलाई आईएमएफको अनुदान,"काठमाडौं (कास) अन्तर्राष्ट्र्रिय मुद्रा कोष (आईएमएफ) ले कोभिड१९ को रोकथाम तथा नियन्त्रणका लागि नेपालसहित २५ मुलुकलाई तत्काल अनुदान उपलब्ध गराउने भएको छ ।आईएमफको कार्यकारी सञ्चालक समिति बैठकले सोमबार निम्न आय भएका २५ मुलुकलाई अनुदान उपलब्ध गराउने निर्णय गरेको आईएपफकी महानिर्देशक क्रिस्टलिना जर्जिभाले प्रेस विज्ञप्तिमार्फत जानकारी दिएकी छन् । आईएमएफको विपद् न्यूनीकरण तथा राहत कोष (सीसीआरटी) मार्फत उक्त अनुदान उपलब्ध गराउन लागिएको हो । यी मुलुकले आईएमएफलाई सर्तअनुसार तिर्नुपर्ने ऋणको किस्ता भुक्तानीका लागि अनुदान परिचालन हुनेछ । यसका लागि देशहरूले आफ्नो स्रोत स्वास्थ्य सामग्रीसहित आपत्कालीन काममा खर्च गर्न सक्ने विज्ञप्तिमा उल्लेख छ । कोषमा अहिले ५ सय मिलियन अमेरिकी डलर जम्मा भएको र यसमा जापान, बेलायत, चीन, नेदरल्यान्ड्सलगायत देश प्रमुख दाता रहेको महानिर्देशक जर्जिभाले बताइन् । आर्थिक स्तर बलियो भएका मुलुकलाई कोषमा सहयोग गर्न पनि उनले आग्रह गरेकी छन् । आईएमफले नेपालसहित, अफगानिस्तान, बेनिन, बुर्किनाफासो, मध्य अफ्रिकी गणतन्त्र, चाड, कोमोरस, प्रजातान्त्रिक गणतन्त्र कंगो, गाम्बिया, गिनिया बिसाउ, हैटी, लाइबेरिया, मालावी, माली, मोजाम्बिक, रुवान्डा, साओ टोम प्रिन्सिप, सियरा लियोन, सोलोमन आइल्यान्ड, ताजिकिस्तान, टोगो, यमनलगायतलाई अनुदान दिनेछ ।गत हप्ता विश्व बैंकले पनि कोरोना भाइरसबाट प्रभावित मुलुकलाई करिब १६० बिलियन अमेरिकी डलर बराबरको अनुदान सहयोग गर्ने बताएको थियो । त्यसमा १४ बिलियन डलर भने सहुलियत दरको ऋण समावेश थियो ।"
फुड बैंकमा ३ महिना पुग्ने खाद्यान्न,"सुनसरी (कास) लकडाउनको समयमा स्थानीय सर्वसाधारणलाई दैनिक उपभोग्य खाद्यान्न अभाव हुन नदिन र विपन्न परिवारलाई राहत वितरणका लागि धरान उपमहानगरले स्थापना गरेको फुड बैंकमा ९७ हजार ४ सय ३५ केजी चामल र ९ हजार ३ सय ३५ केजी दाल संकलन भएको छ । साथै ३७ हजार ४ सय ४१ केजी आलु, ६४ कार्टुन साबुन, ११ हजार ४ सय ६ केजी नुन, ११ हजार ३ सय ३८ लिटर तेल र ४ हजार २० केजी न्युटेला संकलन भएको उपमहानगरका सूचना अधिकृत तथा सहायता कक्ष परिचालन संयोजक खगेन्द्र खतिवडाले जानकारी दिए । फुड बैंकबाटै विपन्न परिवारलाई प्रत्येक वडामा प्याकेजमा ८ हजार ५ सय प्याकेज खाद्यान्न वितरण भइसकेको छ । प्याकेजमा चार जनाको परिवारलाई १० केजी र पाँच जनाभन्दा बढीको परिवारलाई १५ केजी चामलसहित एकएक केजी आलु, नुन, तेल दाल पठाइएको खतिवडाले बताए । सुनसरी उद्योग वाणिज्य संघले बैंकमा पाँच हजार केजी चामल, ७५ कार्टुन तेल, २४ बोरा नुन, २६ कार्टुन साबुनलगायत सामग्री जम्मा गरेको अध्यक्ष गिरिधारी सापकोटाले जानकारी दिए । फुड बैंकमा संकलित खाद्यान्नले धरानवासीलाई तीन महिनासम्म पुग्ने पूर्वनगरप्रमुख मनोजकुमार मेन्याङ्बोले बताए । फुड बैंकमा खाद्यान्न संकलन गर्न सापकोटा र पूर्वनगरप्रमुख मेन्याङ्बोलाई जिम्मा दिइएको छ ।"
कोरोना कोषको खाता राष्ट्र बैंकमा,"कोरोना भाइरस संक्रमण, रोकथाम, नियन्त्रण तथा उपचार कोष खाता राष्ट्र बैंकमा पनि खोलिएको छ । सरकारले राष्ट्रिय वाणिज्य बैंकमा खाता खोलेर रकम संकलन हुँदै आएकोमा केन्द्रीकृत रूपमा राष्ट्र बैंकमा पनि चैत ३० मा खोलिएको छ । यससँगै सबै वाणिज्य बैंकमा खुलेका खातामा जम्मा रकम संकलन भएको भोलिपल्ट १२ बजेभित्रै राष्ट्र बैंकको खातामा पठाउन निर्देशन दिएको हो । कोरोना भाइरस संक्रमण, रोकथाम, नियन्त्रण तथा उपचार कोषसम्बन्धी त्यस बैंकमा कुनै खाता खोलिएको भए त्यस्ता खाता सोही समूहअन्तर्गत रहने तथा उक्त खातामा जम्मा भएको तथा आगामी दिनमा जम्मा हुन आउने रकमहरू जम्मा हुन आएको दिनको भोलिपल्ट आरटीजीएसमार्फत यस बैंकमा रहेको खातामा जम्मा गर्ने व्यवस्था गर्न, निर्देशनमा भनिएको छ । कोरोना संक्रमण उपचारका लागि सरकारले खाता खोली सहयोगका लागि आह्वान गरेसँगै निजी क्षेत्रबाट पनि थुप्रै खाता खुलेका थिए । पछि सरकारले निजी क्षेत्रबाट खुलेका सबै खाता बन्द गरी एकद्वार रूपमा सरकारले खोलेको खातामा मात्र रकम संकलन गर्न आग्रह गर्यो । खाता खुलेको दुई सातापछि सो खाता महालेखाको मातहत राख्नुपर्ने निर्णय भयो । यसकारण महालेखाको मातहतमा रहने गरी राष्ट्र बैंकमा खाता खोलिएको हो । सरकारले खोलेको उपचार कोषमा चैत २८ सम्म १ अर्ब ९३ करोड ८९ लाख रुपैयाँ संकलन भएको छ । कोषमा रकम जम्मा हुने क्रम जारी छ । यसैबीच राजस्व संकलनका लागि खोलिएका सबै सरकारी खाता अद्यावधिक गरी विवरण पठाउन राष्ट्र बैंकले वाणिज्य बैंकहरूलाई निर्देशन दिएको छ । मुलुक संघीय संरचनामा गएपछि सोही आधारमा सरकारी खाता सञ्चालन गर्न राष्ट्र बैंकले यसअघि नै निर्देशन दिएको थियो । उक्त निर्देशनअनुसार बैंकहरूले खाता अद्यावधिक नगरेपछि १० दिनको समय दिएर अद्यावधिकसहितको विवरण पठाउन राष्ट्र बैंकले परिपत्र गरेको हो । राष्ट्र बैंकले यसअघि पनि सरकारी खाता अद्यावधिक गर्न निर्देशन दिएको थियो । संघीय सरकार, प्रदेश सरकार तथा स्थानीय तहका विभिन्न खाता अद्यावधिक गर्न यसअघि निर्देशन भएकोमा कार्यान्वयन गरिएको नदेखिएकाले अबको १० कार्यदिनभित्र सम्पूर्ण सरकारी खाता अद्यावधिक गरी राष्ट्र बैंक र महालेखा नियन्त्रकको कार्यालयमा पठाउन अनुरोध छ, राष्ट्र बैंकको निर्देशनमा भनिएको छ । सरकारी कारोबारका लागि अनुमति लिएका वाणिज्य बैंकले राजस्व संकलन भएको भोलिपल्ट सरकारी खातामा रकम स्थानान्तरण गरिसक्नुपर्छ । केही दिनदेखि ती खाता अद्यावधिक भइनसकेकाले संकलित विवरण मूल खाता (एकीकृत खाता) मा आउन सकेको छैन । यसकारण दोस्रो पटक पनि निर्देशन जारी गरिएको राष्ट्र बैंकले जनाएको छ । हाम्रो उद्देश्य १० दिनभित्र खाता र रकमसहितको विवरण अद्यावधिक गरून् भन्ने हो, स्रोतले भन्यो । सरकारले बैंकहरूलाई स्थानीय तहको खातामा रहेको रकमको ५० प्रतिशत रकम बैंकमै राख्न पाउने सुविधा दिएको छ । यसअघि स्थायी तहको खातामा भएको रकम पनि संकलन भएको भोलिपल्ट १२ बजेभित्रै राष्ट्र बैंकमा पठाउनुपर्थ्यो । ऋणको माग बढेअनुसार निक्षेप संकलन हुन नसकेपछि तरलता (लगानीयोग्य रकम) अभाव भयो । सोही कारण गत वर्षदेखि सरकारको अनुमतिमा राष्ट्र बैंकले स्थानीय तहको खातामा रहेको रकमको ५० प्रतिशत बैंकमै राख्न पाउने सुविधा दिएको हो । बाँकी ५० प्रतिशत भने भोलिपल्टै राष्ट्र बैंकमा पठाउनुपर्छ । स्थानीय कारोबारका लागि वाणिज्य बैंक नै हुनुपर्ने संवैधानिक व्यवस्था छ । सोही कारण सरकारले हरेक स्थानीय तहमा कम्तीमा एउटा वाणिज्य बैंकका शाखा पुर्याउन निर्देशन दिएको थियो । सोहीअनुसार हाल ७ सय ४५ स्थानीय तहमा वाणिज्य बैंकका शाखा पुगिसकेका छन् । बाँकी आठ स्थानीय तहमा पनि शाखा स्थापनाका लागि काम भइरहेको बैंकर्स संघले जनाएको छ ।"
रहेनन् उद्योगी कावरा,"विराटनगर (कास) उद्योगी तथा समाजसेवी सीताराम कावराको निधन भएको छ । सप्तरीमा पहिलो पटक राइस मिल स्थापना गरेका ९६ वर्षीय कावरा सप्तरी उद्योग वाणिज्य संघका संस्थापक अध्यक्षसमेत हुन् । कंकालिनी नगरपालिका९ स्थित निवासमा उनको निधन भएको हो । कावरा र उनका छोरा सम्मिलित क्वालिटी बिस्कुट, चाउचाउ, साबुनजस्ता उद्योग सञ्चालनमा छन् । विभिन्न स्थानमा धर्मशाला बनाउनेलगायत सामाजिक काममा पनि सक्रिय उनका चार छोरा र दुई छोरी छन् । छोराहरू नवलकिशोर उद्योग संगठन मोरङका पूर्वउपाध्यक्ष र श्रीराम कावरा सप्तरी उद्योग वाणिज्य संघका पूर्वअध्यक्ष हुन् ।"
कोरोना कोषमा नेपाल चार्टर्डको १ करोड,"काठमाडौं (कास) सरकारले स्थापना गरेको कोरोना भाइरस संक्रमण रोकथाम, नियन्त्रण तथा उपचार कोषमा नेपाल चार्टर्ड एकाउन्टेन्ट्स संस्था (आईक्यान) ले १ करोड रुपैयाँ सहयोग घोषणा गरेको छ । आईक्यानको परिषद् बैठकले आइतबार कोषमा सहयोग गर्ने निर्णय गरेको थियो । मंगलबार प्रधानमन्त्री तथा मन्त्रिपरिषद्को कार्यालयमा हस्तान्तरण गरिएको संस्थाका अध्यक्ष कृष्णप्रसाद आचार्यले जानकारी दिए ।"
सेल पेको सेवामा थप सुविधा,काठमाडौं (कास) भुक्तानी सेवाप्रदायक सेलकमको सेलपे सेवाले आफ्नो सेवामा नयाँ सेवा थपेको छ । ग्राहकले सेल पे मोबाइल वा वेब एप्लिकेसन प्रयोग गरी सेल पेसँग आबद्ध विभिन्न बिमा कम्पनीको बिमा रकम र स्याकार इन्भेस्ट्मेन्ट कम्पनीका ईएमआई भुक्तानी गर्न सक्छन् । साथै ग्राहकले आफूले पठाएको रकम सिटी एक्स्प्रेस मनी ट्रान्स्फरको रेमिट्यान्स एजेन्टबाट प्राप्त गर्न सक्ने कम्पनीले जनाएको छ ।
प्रयोगकर्ताको तथ्यांक सुरक्षित छ,"काठमाडौं (कास) केही दिनयता नेपालका प्रयोगकर्ताले आफूले माग्दै नमागेको एक्टिभेसन कोड प्राप्त गर्न थालेपछि भाइबरले विज्ञप्ति जारी गर्दै प्रयोगकर्ताको तथ्यांक सुरक्षित र गोप्य रहेको जानकारी दिएको छ । एक महिनाअघि खाना डेलिभरीको सेवा दिने फुडमान्डु र एक साताअघि इन्टरनेट सेवा प्रदायक भायनेटका प्रयोगकर्ताको तथ्यांक सार्वजनिक भएको थियो । उक्त तथ्यांकमा समावेश फोन नम्बरमा केही दिनयता यस्तो समस्या भइरहेको छ । भाइबरसँग सिधै सम्बन्धित नभए पनि भाइबर प्रयोगकर्ताको अकाउन्टमा पहुँच गर्न स्प्यामरले अन्य कम्पनीबाट लिक गरिएको डाटा प्रयोग गर्न सक्छन्, विज्ञप्तिमा भनिएको छ । आफूले माग्दै नमागेको एक्टिभेसन कोड पाइरहेको भए भाइबरलाई जानकारी दिन पनि अनुरोध गरिएको छ ।"
पूर्वी नाकाबाट आयात ठप्प,"काँकडभिट्टा (कास) सातायता पूर्वी नाकाबाट आयात भएको छैन । कोभिड१९ संक्रमणको सम्भावित जोखिमका कारण आयात रोकिएको मेची भन्सारका प्रमुख भन्सार अधिकृत ध्रुवराज विश्वकर्माले जानकारी दिए । तेल, तरकारी र ग्याससमेत नआएको उनले बताए । विराटनगरको जोगबनी, वीरगन्जको रक्सौल, भैरहवाको सुनौली, नेपालगन्जको रूपैडिया र धनगढीको वनवासा नाकाबाट भने आयात जारी रहेको उनले जानकारी दिए । आयात रोकिँदा हजारौं टन सामान भारतीय भन्सार क्षेत्रमा थन्किएका छन् । वस्तु आयात हुन नसक्दा करोडौं मूल्यको वस्तु कन्टेनरमै कुहिन थालेको भन्सार एजेन्ट मित्र संग्रौलाले जनाए ।"
कोठाबाटै कक्षा,"पाटन बहुमुखी क्याम्पसका एसोसिएट प्राध्यापक देवनारायण यादवको मोबाइलमा आइतबार बिहान साढे ११ बजे आफन्तको फोन आयो । उनले आफू कक्षामा भएकाले पछि गर्छु भन्दै फोन काटे । उनी ब्यालचलर इन इन्फर्मेसन टेक्नोलोजी (बीआईटी) पहिलो सेमेस्टरका विद्यार्थीलाई कक्षा लिइरहेका थिए । ३६ मध्ये उनको कक्षामा ३२ जना सहभागी भए । सोमबार भने नयाँ वर्षको बिदा दिए । यादवले कलेजमै पुगेर कक्षा लिएका होइनन् । अनलाइनबाट पढाएका हुन् । यादवले जुम एप्समा ११ बजे कक्षा सुरु गरे । ३० जना विद्यार्थी कक्षा सुरु हुनेबित्तिकै सहभागी भए । कलेजमा उपस्थित भएजस्तै यादवले पढाइ सुरु हुनुअघि हाजिर गरे अनि पढाइ सुरु गरे । यादवले कलेजमा जस्तै विद्यार्थीलाई पढाउन पावर प्वाइन्ट बनाएका थिए । जुन पावर प्वाइन्ट विद्यार्थीको मोबाइल, ल्यापटप र कम्प्युटरको स्क्रिनमा पनि देखिन्थ्यो । आइतबारको कक्षामा उनले पाठ ६ को डाटाबेस सिस्टम पढाए । पढाइ सुरु गरेको केही बेरपछि दुई जना विद्यार्थी थपिए । ढिला आएकै कारण उनीहरूले हाजिर गरेनन् । उनले भने, बीच बीचमा साथीहरू आइरहेका छन् । हामीले के पढ्दै छौं, यही स्लाइड हेर्नु है ।मंसिरबाट हुनुपर्ने बीआईटीको कक्षा यस वर्ष माघबाट मात्रै सुरु गरेपछि कोर्स अधुरै थियो । कोरोना संक्रमणको हल्ला चले पनि लकडाउनको अघिल्लो दिनसम्म कलेजमा पढाइ भएको यादवले बताए । लकडाउनको एक सातासम्म पढाइबारे सोचेनौं, उनले भने, कोर्स पूरा गर्न पनि हामीले नियमित पढाइ सुरु गर्यौं । विद्यार्थी पनि कलेजमा भन्दा बढी उत्साहित भएको उनले बताए । यसरी पढ्दा पो रमाइलो लाग्यो, कलेजमा गए जस्तै बुझिरहेका छौं, विद्यार्थी राहुल शर्माले भने । कलेजमा जस्तै सामुदायिक विद्यालयमा पनि अनलाइन पढाइ सुरु गर्न थालिएको छ । रुपन्देहीको सैनामैना नगरपालिकाले अनलाइनबाट पढाउन निर्देशन दिइसकेको छ । सैनामैनाको सरस्वती माध्यमिक विद्यालयमा एसईई परीक्षा रोकिएपछि अनलाइनबाट नियमित पढाइ भइरहेको गणित शिक्षक लेखनाथ पौडेलले बताए । नगरपालिकाले नै अनलाइनबाट पढाउन निर्देशन दिएको छ । हामीले गणितको कक्षा चलाइरहेका छौं, उनले भने, सुरुमा भएर होला प्रभावकारी हुन सकेको छैन । भक्तपुरको अरनिको माध्यमिक विद्यालयले पनि कक्षा ११ र १२ मा अंग्रेजी र आमसञ्चार विषयको जुम एप्सबाट पढाइ सुरु गरेको छ । गाउँमा भएका विद्यार्थी पनि काठमाडौंमा रहेका शिक्षकले पठाएको कक्षामा सहभागी भइरहेको प्रधानाध्यापक लेखनाथ रिमालले बताए । कक्षामा भन्दा अनलाइनबाट पढ्दा रमाइलो लाग्यो, १२ कक्षाकी विद्यार्थी अस्मिता ढुंगेलले भनिन् । भक्तपुर निस्टले पनि एसईई तयारीका विद्यार्थीलाई जुम एप्सबाट पढाइरहेको छ । लकडाउनले शैक्षिक संस्था बन्द भएपछि जुम, माइक्रोसफ्ट टिम्स, गुगल मिटलगायतबाट विद्यार्थीलाई पढाउन थालेका छन् । अनलाइनबाट पढाउँदा पनि कक्षामा जस्तै शिक्षक र विद्यार्थीले अन्तरक्रिया गर्न सकिने सुविधा रहेको विज्ञहरू बताउँछन् । टिभी र रेडियोमा एकहोरो हुन्छ, अनलाइनबाट पढाउँदा नबुझेको कुरा तुरुन्तै सोध्न पाइन्छ । विद्याथीलाई बुझ्यो कि बुझेन सोध्न सकिन्छ, पाटन क्याम्पसका बीआईटी कोअर्डिनेटरसमेत रहेका यादवले भने, लकडाउन भनेर घरमा कोचिएर बस्नु पर्दैन । नियमित पढाउन थाले हुन्छ । जाउलाखेलको बेदास कलेजले आफ्नै सफ्टवेयर विकास गरेर पढाउन थालेको छ । कलेजका सीईओ कृष्णहरि पाण्डेले एम परसेप्ट क्लासरुम सफ्टवेयरको विकास गरेको बताए । यही सफ्टवेयरका माध्यमबाट हामीले हाम्रा विद्यार्थीलाई लकडाउनका समयमा पनि नियमित रूपमा अध्ययन अध्यापन गराउँदै आएका छौं, उनले भने, अडियो र भिडियो कन्फरेन्स, पठनपाठनका समयमा स्क्रिन सेयरिङ, छुट्टै छलफलका लागि ब्रेकआउट कोठा र कुराकानी, प्रत्यक्ष सत्रको रेकर्डिङ, विद्यार्थीको नतिजा ट्र्याकरलगायत सुविधा छन् । समूहगत शिक्षा अर्थात् ग्रुप एजुकेसन प्रमोसन, ह्वाइटबोर्ड र कस्टम ह्वाइटबोर्ड अप्सनहरू, शिक्षक तथा विद्यार्थीका लागि व्यक्तिगत तथा सामूहिक च्याटरुम, प्रत्यक्ष कक्षाकोठाको रेकर्डिङ, सहकर्मी र आत्ममूल्यांकन तथा सुरक्षा र गोपनीयतालगायत सुविधा रहेको उनले बताए । यसमार्फत अध्ययन गर्ने विद्यार्थीले कक्षाकोठामै बसेको अनुभव गर्ने पाण्डेले बताए । मोबाइल, ल्यापटप र कम्प्युटरबाट पनि यसको प्रयोग गर्न सकिन्छ । यसको प्रयोगका लागि विद्यार्थीले आफ्नो आईडी र पासवर्ड प्रयोग गर्नुपर्ने हुन्छ । लकडाउनका बेला जुन प्रविधि सहज हुन्छ, त्यसको प्रयोगबाट विद्यार्थीको सिकाइलाई निरन्तरता दिनुपर्ने शिक्षाविद्हरू बताउँछन् । मानव सभ्यता विकासदेखि यस्ता समस्या आइरहेका छन्, अवस्थाअनुसार पढाइलाई निरन्तरता दिन सक्नुपर्छ, शिक्षाविद् बालचन्द्र लुइँटेलले भने, सामान्य अवस्थाकै जस्तो गुणस्तर ल्याउँछु भन्ने सोचेर होइन कि पढाइलाई निरन्तरता दिन्छु भन्ने सोच्नुपर्छ । सरकार र अन्य निकायले अब के गर्ने भन्ने उपयुक्त विधि अघि सार्ने संस्थागत निर्णय नगरे पनि केही शिक्षक र प्राध्यापकको पहलमा लकडाउनमा पनि भर्चुअल कक्षा सुरु भइरहेको उनले बताए । लकडाउन हटेपछि पनि विगतको जस्तो परीक्षा लिने, विद्यालय र कलेजमा गएर पढाउने अवस्था नहुने भएकाले भर्चुअल रिमोट टिचिङ, एफएम, टिभीबाट पढाउन सुरु गर्नुपर्ने उनले बताए । सरकारले विपत्का बेला कसरी पढाउने भन्ने विधि र तरिकाको निर्णय गर्न ढिलाइ गर्न नहुने उनको भनाइ छ । विकसित मुलुकमा लकडाउन भएलगत्तै शिक्षा र सरोकार राख्ने मन्त्रालय मातहतका निकायले योजना बनाइसकेका छन् । वैकल्पिक माध्यमबाट कसरी पढाउने भन्ने अध्ययन गर्न समिति बनाइसकेका छौं, शिक्षा विज्ञान तथा प्रविधि मन्त्रालयका प्रवक्ता दीपक शर्माले भने । मन्त्रालयले खुला विश्वविद्यालयका उपकुलपतिको संयोजकत्वमा समिति बनाएको हो ।"
अनलाइनबाटै उच्च शिक्षा,"कोभिड१९ को जोखिमले मुलुक लकडाउनमा रहेका बेला विश्वविद्यालयहरूले शिक्षण गतिविधि अनलाइनबाट सुरु गरेका छन् । विश्वविद्यालयले चैत, वैशाख र जेठका पूर्वनिर्धारित परीक्षा तालिका भने स्थगित गरेका छन् ।सुदूरपश्चिमाञ्चल विश्वविद्यालयका इन्जिनिरिङ संकाय र सिभिल इन्जिनिरिङ विभागले आइतबारबाट अनलाइन कक्षा सुरु गरेका छन् । शिक्षा मन्त्रालय, उपकुलपति, डिनको निर्देशन तथा विभागीय छलफलबाट अनलाइन कक्षा चलाउने निर्णय भएको ती विभागले जनाएका छन् । अनलाइन कक्षाहरूको समय तालिका प्रत्येक कक्षाका विद्यार्थी प्रतिनिधिमार्फत उपलब्ध गराइने विभागीय प्रमुख तोरणप्रसाद भट्टले जनाएका छन् ।लकडाउन भएपछि अरू विश्वविद्यालले पनि शिक्षण पद्धतिमा प्रविधिको प्रयोगमा अग्रसरता देखाएका छन् । खुला मोडलबाट पठनपाठन गर्नेगराउने नेपाल खुला विश्वविद्यालय दुई वर्षदेखि सञ्चालनमा छ । यसबाहेक त्रिभुवन, काठमाडौं, कृषि तथा वन विज्ञान विश्वविद्यालयले अनलाइनबाटै पठनपाठन थालेका छन् । त्रिभुवन र खुला विश्वविद्यालयले संस्थागत रूपमै अनलाइनका माध्यमबाट कक्षा सुरु गरेका हुन् । अन्यमा अध्यापकहरूले सक्रिय भएर विद्यार्थीलाई इन्टरनेटको माध्यमबाट सिकाइरहेका छन् । संस्कृत, पूर्वाञ्चल, पोखरा, मध्यपश्चिम र लुम्बिनी बौद्ध विश्वविद्यालयले अनलाइन कक्षा चलाउन तयारी थालेको जनाएका छन् ।त्रिभुवन विश्वविद्यालयले धेरै वर्षदेखि दूर शिक्षाबाट शिक्षण गर्दै आएको भए पनि सबै संकायका विषयलाई प्रविधिमैत्री तुल्याउन सकेको छैन । तर अब हरेक विषय प्रविधिमैत्री तुल्याउने तयारीमा जुटेको त्रिविका शिक्षाध्यक्ष शिवलाल भुसालले बताए । त्रिविको केन्द्रीय विभागका विज्ञान, व्यवस्थापन, मानविकी संकायले अनलाइनबाट पढाइ थालेको उनले जानकारी दिए । सम्भव भएसम्म अनलाइन कक्षा चलाउने, सम्भव नहुने ठाउँमा तयारी अघि बढाउँदै लैजाने कुराकानी भएको छ, शिक्षाध्यक्ष भुसालले भने ।उपत्यकाका सरस्वती, पाटन र नेपाल कमर्स क्याम्पसले अनलाइनबाट अध्यापन थालेका छन् । उपत्यका बाहिरका क्याम्पसहरूले पनि कक्षा चलाउन प्रक्रिया अघि बढाएको शिक्षाध्यक्ष भुसालले बताए । उनका अनुसार पहिलो चरणमा स्नातकोत्तर तहको कक्षा अनलाइनबाट चलाउने र क्रमशः स्नातक तहको कक्षा पनि सुरु गर्दै जाने गृहकार्य गरिएको छ । कोर्स बाँकी भएका कक्षाहरू अनलाइनबाटै सिध्याउन भनेका छौं, उनले भने ।लकडाउनले शैक्षिक कार्यक्रमसमेत बन्द गरेको खुला विश्वविद्यालयले पनि मंगलबारबाट अनलाइन पठनपाठनलाई निरन्तरता दिएको छ । विश्वविद्यालयले सूचना जारी गरेर अनलाइन शिक्षण र प्रशिक्षण जारी राख्ने जनाएको छ । केन्द्रीय कार्यालय बन्द रहे पनि विगतमा जस्तै अनलाइन कक्षालाई निरन्तरता दिने रजिस्ट्रार कमल ढकालले बताए ।काठमाडौं विश्वविद्यालयमा ६ प्राध्यापकले अनलाइन कक्षा चलाएका छन् । प्राध्यापक बालचन्द्र लुइँटेलले स्नातकोत्तर तहमा शिक्षाशास्त्रका विद्यार्थीलाई घरमै बसेर पढाउने गरेका छन् । प्राध्यापक मनीष पोखरेलले कम्प्युटर, प्राध्यापक भोला थापाले मेकानिकल र उपप्राध्यापकद्वय अनिश घिमिरे र विकास अधिकारीले वातावरण इन्जिनियरिङको अध्यापन अनलाइनबाट गराइरहेका छन् । लकडाउन अनिश्चित बन्दै गएपछि पठनपाठनलाई निरन्तरता दिनुपर्छ भनेर समय तालिका बनाएरै पढाइ थालेका हौं, अधिकारीले कान्तिपुरसँग भने । हरेक दिन निश्चित समय कक्षा सञ्चालन गरिने उनीहरूले बताए ।कृषि तथा वन विज्ञान विश्वविद्यालयले पनि अनलाइनबाट कक्षा सञ्चालन गर्न पदाधिकारीबीच छलफल अघि बढाएको उपकुलपति शारदा थपलियाले जानकारी दिइन् । स्नातकोत्तर तहमा भने थोरै विद्यार्थी रहेकाले अनलाइनबाट पढाइ थालेको उनले जनाइन् । विद्यार्थी दुर्गममा छन्, उनीहरूलाई कसरी इन्टरनेटको पहुँचमा ल्याउन सकिन्छ भनेर अध्ययन थालेका छौं, उनले भनिन् । सबैजसो विश्वविद्यालयका पदाधिकारीले स्काइप मिटिङ बसेर अनलाइन माध्यममा जाने विकल्पबारे अध्ययन गरिरहेको जनाएका छन् । अनलाइनबाटै कक्षा सञ्चालन गर्न सके पनि प्रयोगात्मक कक्षा र परीक्षा सञ्चालन गर्न सम्भव नहुने उपकुलपति थपलियाले बताइन् । उनले भनिन्, कोर्स बाँकी रहेका कक्षाको पढाइ अनलाइनबाट गर्न प्राध्यापकहरूलाई निर्देशन दिइएको छ । सुदूरपश्चिम विश्वविद्यालयले सिभिल इन्जिनियरिङ विषयको पठनपाठन अनलाइनबाट सुरु गरिएको र अन्य संकाय तथा विषयका लागि अध्ययन थालेको उपकुलपति अमरराज जोशीले जनाए । हाम्रा क्याम्पस र विद्यार्थी दुर्गम भेगमा मात्रै छन्, उनले भने, इन्टरनेटलाई उपयोग गरेर कसरी कक्षा लिन सकिन्छ भन्ने प्रयास गरिरहेका छौं । सुदूरपश्चिम प्रदेश कोभिड१९ संक्रमणको जोखिम उच्च रहेकाले प्राध्यापक र विद्यार्थीलाई स्वयंसेवकका रूपमा आफ्नो क्षेत्रमा परिचालन हुन निर्देशन दिइएको छ ।विश्वविद्यालयका इन्जिनियिरङ युनिटका प्राध्यापक, विद्यार्थीले कोभिड१९ को टेस्ट बुथ बनाएर महाकाली अस्पताललाई हस्तान्तरण गरेका छन् । माइक्रोबायोलोजी समूहका विद्यार्थीले सेनिटाइजर उत्पादन थालेको जोशीले जनाए । हाम्रा १५ क्याम्पसमध्ये अधिकतरमा क्वारेन्टाइन बनाइएको छ, अनलाइनमा कसरी जान सकिन्छ भनेर छलफल गरिरहेका छौं, उनले भने । पूर्वाञ्चल विश्वविद्यालयले पनि एमफिलको कक्षा अनलाइनबाट सुरु गरेको छ । स्नातकोत्तर र स्नातक तहको पढाइसमेत अनलाइनमा लैजान पदाधिकारीबीच छलफल चलिरहेको रजिस्ट्रार प्रमिला भण्डारीले जानकारी दिइन् । विश्वविद्यालयले डिन कार्यालय, क्याम्पस, प्राध्यापकसँग कार्ययोजना मागेर अनलाइन कक्षा सञ्चालनको सम्भावना अध्ययन भइरहेको जनाएको छ ।"
अनलाइनबाट कसरी पढ्ने ?,"अनलाइन कक्षा सञ्चालन शिक्षकले पढाइरहने र त्यही समयमा विद्यार्थी उपस्थित भई पाठ सुन्ने तथा छलफल गर्ने गरी अनलाइन कक्षा अहिले प्रचलित छन् । मुडललगायत अन्य सिकाइ व्यवस्थापन प्रणालीमा विद्यार्थीले जुनसुकै समयमा लग इन गरेर सामग्री प्राप्त गर्न सक्छन् । तर अनलाइन कक्षामा निर्धारित समयमा उपस्थित हुनैपर्छ । कक्षा सञ्चालन भइरहेको समयमा अनलाइनमा उपस्थित भई कक्षामा सहभागी हुन तथा छलफल गर्न मिल्ने हजारौं एप्लिकेसन उपलब्ध छन् । अहिले निकै प्रचलित एप्लिकेसनहरूमा जुम एउटा हो भने माइक्रोसफ्टले विकास गरेको टिम्स मुडलको बिग ब्लुबटन र गुगलको गुगल मिट पनि प्रचलनमा छन् । अनलाइन कक्षा सञ्चालन भइरहेको समयमा उपस्थित हुन नसक्नेका लागि रेकर्ड उपलब्ध गराउन सकिन्छ । जुम यो अहिले निःशुल्क उपलब्ध सफ्टवेयर एप्लिकेसन हो । यसबाट अनलाइन भिडियो मिटिङ तथा प्रस्तुतीकरण गर्न सकिन्छ । निःशुल्क प्रयोग गर्दा एकपटकमा ४० मिनेट र सय जना सहभागी हुन सक्छन् । यसमा च्याट, प्रस्तुतीकरण र रेकर्ड गर्न सकिन्छ । यो मोबाइल तथा कम्प्युटर दुवैबाट सजिलै चलाउन सकिन्छ । यसका लागि जुम सफ्टवेयर डाउनलोड गरेर इन्स्टल गरेको हुनुपर्छ । कसैले सञ्चालन गरिरहेको अनलाइन छलफलमा सहभागी हुन त्यसको आईडी र पासवर्ड चाहिन्छ, अथवा सम्बन्धित व्यक्ति वा संस्थाले उपलब्ध गराएको लिंकबाट जानुपर्छ । तर त्यस्तो छलफल वा कक्षा सञ्चालन गर्नेले यसमा आफ्नो विवरण फारम भरी लग इन गरेकै हुनुपर्छ भने सहभागी मात्र हुनका लागि सफ्टवेयर भए पुग्छ । जिमेल आईडी वा फेसबुकबाट पनि यसको सुविधा लिन सकिन्छ । अडियो मात्र प्रयोग गरेर यसमा छलफल र बैठक सञ्चालन गर्न मोबाइलको डाटा प्याकेज पनि प्रभावकारी भएको पाइएको छ । कोभिड१९ महामारीका बेला यसको ४० मिनेट समय हटाइएको भनिएको छ । यसको प्रयोगमा गोपनीयताका सवाल पनि उठिरहेको भनिएको छ । नेपालमा अहिले यसको प्रयोग विभिन्न कलेज, स्कुल, तालिम प्रदायक संस्था र गैससले गरिरहेका छन् । माइक्रोसफ्ट टिम्स व्यापारिक कम्पनीहरूको अनलाइन बैठकका लागि माइक्रोसफ्टले विकास गरेको स्काइप फर बिजनेस का केही सीमितता हटाई यसको विकास गरिएको हो । यो अफिस ३६५ प्याकेजमा उपलब्ध छ । यसबाट अनलाइन बैठक, छलफल तथा अनलाइन सेमिनार सञ्चालन गर्न सकिन्छ । यसमा रेकर्ड गर्ने, फाइल एट्याच गर्ने, भिडियो तथा अडियो एट्याच गर्ने, विकीहरूको लिंक राख्ने र च्याटमा फोटो राख्ने सुविधा उपलब्ध छ । मुडलको सम्पूर्ण सामग्रीलाई यसैसग आवद्ध गर्न पनि सकिन्छ । विद्यार्थीलाई असाइनमेन्ट दिने तथा फाइल एट्याच गर्ने र तत्कालै डाउनलोड गर्ने सुविधा छ । यसको एप्लिकेसनलाई माइक्रोसफ्ट युजर आईडी प्रयोग गरी डाउनलोड गरेर इन्स्टल गर्नुपर्छ । यसको प्रयोग गर्न कलेजले विद्यार्थीलाई युजर नेम र पासवर्ड अनिवार्य दिनुपर्छ । यसको प्रयोगका लागि तोकिएको पैसा तिर्नुपर्छ । माइक्रोसफ्टको वेबमा उल्लेख भएअनुसार शैक्षिक संस्थाले सर्तसहित निःशुल्क प्रयोग गर्न सक्ने सुविधा पनि छ । गुगल मिट यो गुगलको एप्लिकेसन हो । यसबाट अनलाइन कक्षा वा बैठक र छलफल सञ्चालन गर्न सजिलो छ । पैसा तिरेर लिएको डोमेनबाट लगइन गरेपछि यसलाई गुगलका अन्य एप्लिकेसनजस्तै प्रयोग गर्न सकिन्छ । पटकपटक एउटै समय र सहभागीमा बैठक गर्दा गुगल क्यालेन्डरमा सेभ गर्न सकिन्छ । यसमा कक्षा सञ्चालन गर्दा २ सय ५० जनासम्म सहभागी हुन सक्छन् । यसमा सहभागी हुन सफ्टवेयर इन्स्टल वा पासवर्ड केही चाहिँदैन । कक्षा सञ्चालन गर्नेले पठाएको लिंकमा क्लिक गरेर सजिलै सहभागी हुन सकिन्छ । यसबाट च्याट गर्न र छलफल रेकर्ड गर्न मिल्छ । सहभागी सबैले आफ्नो कम्प्युटरबाट प्रस्तुति गर्न पनि सक्छन् । यसमा कुनै व्यक्ति बोलिरहेका बेला स्क्रिनको तल उसले बोलेको कुरा आफैं टाइप पनि हुन्छ । अनलाइनमा छलफल गर्न र प्रस्तुतीकरण गर्नका लागि यो धेरै सजिलो छ । यो १४ दिनका लागि परीक्षणका रूपमा निःशुल्क प्रयोग गर्न दिन्छ । मुडलको बिगब्लुबटनको प्रयोग गरेर पनि अनलाइन कक्षा सञ्चालन गर्न सकिन्छ तर यसका लागि इन्टरनेटको क्षमता उच्च हुनुपर्छ र हार्डवेयरको समेत व्यवस्थापन गर्नुपर्छ । कोभिड१९ महामारीका बेला मात्र भनेर केही अनलाइन शिक्षण प्रणालीहरू निःशुल्क उपलब्ध हुन थालेका छन् । यस्ता एप्लिकेसन तथा सफ्टवेयर हजारौं छन् तर प्रयोग गर्नुअघि त्यसका कमजोरी, विवरणको गोपनीयता र उपलब्ध सुविधामा ध्यान दिनुपर्छ । (आचार्य नेपाल खुला विश्वविद्यालयका सहजकर्ता हुन् ।)"
प्रेमले सज्जन बनाएको मत्ता,"एकताका जंगली भाले हात्ती धुर्बेको नाम खुबै चर्चित थियो । चितवनको माडी क्षेत्रमा यो हात्तीले मच्चाएको आतंक अझै धेरैले बिर्सिसकेका छैनन् । धेरैलाई आआफ्ना खेतबारीमा निस्कन नपाई घरभित्रै बस्नुपर्ने बनाएको थियो यो जंगली मत्ताले । बाहिर निस्केका मान्छेलाई धुर्बेले धमाधम निसाना बनाइरहेको थियो । अति भएपछि धुर्बेलाई मार्न राज्य नै लागिपर्यो । १६ लाख रुपैयाँ खर्च भयो तर धुर्बे एकाएक गायब भयो । कोरोना भाइरसको महामारीले यतिबेला नेपालसँगै संसारका धेरै मुलुकमा लकडाउन छ । मान्छेहरू घरभित्रै कैद भएका छन् । यो बेला धुर्बे हात्ती भने जंगलभित्र प्रेमलीलामा मग्न छ । धुर्बे पहिलाको जस्तो उग्र हुन छाडेको निकै भयो । प्रायः चितवन राष्ट्रिय निकुञ्जको पश्चिम क्षेत्र र माडीमा घुम्ने यो हात्ती अहिले पूर्वी क्षेत्र सौराहा नजिकको खोरसोरमा आएको छ । खोरसोरमा हात्ती प्रजनन् केन्द्र छ । केन्द्रका पोथी हात्तीसँग धुर्बेको रोमान्स चलिरहेको छ । यो क्षेत्रमा धुर्बे देखिएको तीन दिन भयो । दुई दिनयता प्रजनन् केन्द्र छाडेको छैन । सोमबार साँझ यहाँको हात्ती कर्णालीकलीसँग उसको रोमान्स चल्यो, प्रजनन् केन्द्रका प्रमुख बुधन चौधरीले भने । गर्भाधान भएको २० देखि २४ महिनाभित्र हात्तीले बच्चा जन्माउँछ । धुर्बे आइदिएकाले आउँदो दुई वर्षभित्र केन्द्रमा कर्णालीकलीको कोखबाट बच्चा जन्मिनेमा चौधरी ढुक्क छन् । केन्द्रका ढोईले जंगली मत्ताकै यौन सम्पर्कबाट बच्चा जन्माउने गर्छन् । प्रजनन् केन्द्र सौराहाका मुख्य पर्यटकीय आकर्षणको क्षेत्रमध्ये पर्छ । सौराहा घुम्न आउने धेरैजसो पर्यटक खोरसोर पुगेर हात्तीका सानाठूला छावा (बच्चा) को बालसुलभ चकचक हेरेर दंग पर्छन् । तर कोरोना कहर बढ्दै जाँदा चैत ८ देखि केन्द्र बन्द छ । अहिले त पूरै सौराहा सुनसान छ । प्रजनन् केन्द्रमा पनि बाहिरका कोही जान नपाउने गरी बन्द गरिएको छ । बार बन्देज मान्छेका लागि न हो । धुर्बेलाई छेकबार लगाउन कसले सक्नु ।प्रेमीका रूपमा प्रकट मान्छेले सकेको भए धुर्बे हात्तीलाई उहिल्यै मार्ने थिए । ०६६ सालतिर चितवन निकुञ्ज क्षेत्रमा देखा परेको यो जंगली भाले हात्तीले सोही वर्षको माघमा पहिलो पटक मान्छे मार्यो । ०६९ सालको हिँउदमा यसको आतंक उत्कर्षमा थियो । यो हात्ती चितवनदेखि रौतहटसम्म डुल्न थाल्यो । माडीमा महिना दिनभित्रै पाँच जनालाई मारेपछि धुर्बेलाई मार्न माग राखेर आन्दोलन सुरु भयो । समाचारहरूमा सधै धुर्बेको आतंक छाउन थाल्यो । धुर्बेले ०६६ मा एक, ०६७ मा तीन, ०६८ मा एक र ०६९ मा १० गरेर कुल १५ जना मान्छे मारेको तथ्यांक छ । मर्नेमध्ये ६ जना माडीका थिए । ५० वटा घर भत्काएको थियो । त्यसताका उसले टाइगर टप्स होटलले पालेको एउटा भाले हात्तीलाई पनि मारेको निकुञ्ज कार्यालयले जनाएको छ । ०६९ को कात्तिकमा माडीमा दुई जनालाई मारेपछि मंसिरबाट धुर्बर्लोई नियन्त्रणमा लिने प्रयास सुरु भएको थियो ।सुरुमा नमार्ने तर यसका गतिविधि निगरानी गर्ने उपाय गरियो । ०६९ मंसिर ६ मा निकुञ्जले धुर्बेलाई बेहोस पारेर दाह्रा काटी जीपीएस ट्र्याकिङ गर्ने रेडियोकलर जडान गरेर छाड्यो । तर मंसिर मसान्तमा गर्दीमा बोटे दम्पतीलाई मारेपछि नियन्त्रणमा लिन नसकिने भन्दै मार्ने निर्णय भयो । धुर्बेलाई मार्न सोही वर्ष पुस २ देखि टोली परिचालन भयो । तर विचरण गरिरहने क्षेत्रबाट पुस १५ देखि उक्त हात्ती एकाएक हरायो । रेडियोकलर माघ २४ मा पर्साको निर्मल बस्ती जंगलमा फेला परेको थियो । निकुञ्जका अनुसार धुर्बे नियन्त्रणका लागि १६ लाख रुपैयाँ खर्च भएको थियो । हात्ती मार्ने निर्णय भएपछि निकुञ्जमा तैनाथ नेपाली सेनाको टुकडी पछिपछि लागेको थियो । रेडियोकलरको संकेत स्पष्ट नआउँदा हात्ती हेर्न हेलिकप्टरको समेत सहयोग लिनुपरेको थियो । धेरै महिनासम्म नभेटिएपछि धेरैले धुर्बे मर्यो भन्ने ठाने । तर तीन वर्षअघि गैंडा स्थानान्तरण गर्दा धुर्बे सुखीभार क्षेत्रमा देखापर्यो । झन्डै पाँच वर्ष जंगलभित्रै गायब रहेको धुर्बेले सुखीभारमा पोथी हात्ती लोकतन्त्रकलीसँग यौन सुख भोग्ने मौका पायो । त्यसको एक वर्षपछि सुखीभार क्षेत्रमै धुर्बेले अर्को पोथी हात्ती तीर्थमानकलीसँग रोमान्स गर्यो । लोकतन्त्रकलीले गत वर्ष र तीर्थमानकलीले गएको माघमा बच्चा जन्माइसकेका छन् । हात्ती पोस्टमा रहे पनि गर्भवती भएपछि खोरसोरमा नै ल्याएर राखिन्छ । धुर्बे हात्ती अहिले आफ्नो पुरानो एरिया पश्चिम चितवन छाडेर आफ्ना पहिलेका दुई प्रेमिकाहरू रहेका खोरसोरमा नै आएको छ ।"
क्लबप्रति खेलाडीको त्यो बलिदान,"यी आठ खेलाडीमध्ये मेरिक, टन्टन, स्वीनी र मनले लगभग आफ्नो पूरा खेलजीवन क्लबमा बिताइसकेका थिए । यस्तोमा उनीहरू सबैले क्लबलाई बचाउन अनुबन्धभन्दा धेरै कम पारिश्रमिक बुझ्न तयार भए । सन् १९८२ को फेब्रुअरी ३ मा खेलाडी र क्लब व्यवस्थापनबीच सहमति भयो । मेरिक अहिले सम्झेर भन्छन्, हामीले कम पारिश्रमिक बुझ्ने तय थियो तर क्लबलाई जोगाउन सकेकोमा अपार खुसी पनि थियो । हामी सबैमा गर्वको अनुभव थियो ।मैदानबाट खुसीको समाचार भने आएन । निमित्त व्यवस्थापक हडसनले ब्रिस्टललाई लगातार तेस्रो सिजन रेलिगेसन पर्नबाट जोगाउन सकेनन् । ठीक यही बेला खुसीको समाचार के थियो भने कम्तीमा क्लबको अस्तित्व त कायम थियो । पछि ती आठ खेलाडीमध्ये धेरै बेरोजगारजस्तै भए । तर अहिले पनि कुनै क्लब आर्थिक रूपमा संकटमा पर्यो, ती आठ खेलाडीको नाम अगाडि आउने गर्छ । सुनाउने गरिन्छ, कसरी उनीहरूले ब्रिस्टललाई बचाएका थिए भनेर । द गार्डियन"
खेलाडीको पुरस्कार केही दिनमै,"नेपालमा गत मंसिरमा भएको १३ औं दक्षिण एसियाली खेलकुद (साग) मा पदक जितेका नेपाली खेलाडीले पुरस्कार पाउन अझै केही दिन कुर्नुपर्ने भएको छ । मंसिर १५ देखि २४ सम्म भएको सागका पदकधारीलाई सरकारले तत्कालै नगद पुरस्कार दिने घोषणा गरेको थियो । युवा तथा खेलकुद मन्त्रालय र राष्ट्रिय खेलकुद परिषद् (राखेप) ले पुरस्कारका लागि आवश्यक व्यवस्थापन टुंग्याएका छन् । कोष तथा लेखा नियन्त्रक कार्यालय (कोलेनिका) को सर्भर बिग्रिएका कारण खेलाडीको बैंक खातामा पुरस्कार हाल्ने काम २३ दिन पछाडि सर्नसक्ने राखेपले जानकारी दिएको छ ।मंसिर २४ मा साग सकिएको भोलिपल्ट प्रधानमन्त्री केपी शर्मा ओलीले पदक विजेताका लागि पुरस्कार घोषणा गरेका थिए । पुरस्कार कार्यविधिका कारण प्रधानमन्त्रीको घोषणा कार्यान्वयन हुन लामो समय लागेको थियो । यसबीचमा १ महिनादेखि कोभिड१९ का कारण दैनिक कार्यसम्पादनमा असर पुगेको थियो । राखेपले चैत मसान्तभित्र खेलाडीको बैंक खातामा पुरस्कार रकम पठाउने तयारी गरेको थियो । हामीले चैत ३० मा आधाजसो खेलाडीको पुरस्कारलाई अन्तिम रूप दिएर कोलेनिका पठाउन लागेका थियौं, समयाभावले त्यस दिन सम्भव भएन । आज (मंगलबार) सबै काम सम्पन्न गर्ने लक्ष्य थियो । तर कोलेनिकाको सर्भर बिग्रिएकाले सम्भव हुन नसकेको हो, राखेपका राष्ट्रिय टिम तयारी शाखा प्रमुख महेन्द्रकुमार राईले कान्तिपुरसँग भने ।उनका अनुसार सर्भर बनेपछि कोलेनिकाबाट प्रमाणीकरण भएको आधा घण्टामै पुरस्कार रकम खेलाडीको बैंक खातामा पुग्नेछ । उनले प्राविधिक कारणले केही खेलाडीले पुरस्कार रकम पाउन ढिला हुनसक्नेतर्फ पनि सबैलाई अनुरोध गरेका छन् । पदक विजेता खेलाडीको नाम, बैंकको ठेगाना र एकाउन्ट नम्बर नमिलेको अवस्थामा रकम भुक्तानीका लागि समस्या हुनसक्छ । उनीहरूले राखेपमा सम्पर्क गर्न सक्छन्, राईले भने ।सरकारले सागमा पदक विजेता खेलाडीले एकल खेलतर्फ स्वर्णलाई ९ लाख, रजतलाई ६ लाख र कांस्यलाई ३ लाख रुपैयाँ दिनेछ । सामूहिक खेलतर्फ स्वर्णलाई ६ लाख, रजतलाई ४ लाख र कांस्यलाई २ लाख रुपैयाँ पुरस्कार दिने निर्णय गरेको छ । स्वर्णधारी खेलका प्रशिक्षकले ५ लाख पाउनेछन् । प्रधानमन्त्री ओलीले सम्बोधनमा एकभन्दा बढी स्वर्ण जित्ने खेलाडीले ११ लाखका दरले पुरस्कार पाउने घोषणा गरेका थिए । पौडीकी गौरिका सिंह, तेक्वान्दोकी आयशा शाक्य, करातेका मन्डेकाजी श्रेष्ठ र गल्फका सुवास तामाङले एकभन्दा बढी स्वर्ण जितेका थिए । गौरिकाबाहेक अन्य ३ खेलाडीले एकल र सामूहिक स्पर्धामा स्वर्ण जितेकाको पुरस्कार रकममा अन्योल थियो । खेलाडीले भने प्रधानमन्त्रीको घोषणाअनुसार नै हुनुपर्ने भन्दै राखेप पदाधिकारीसँग असन्तुष्टि व्यक्त गरेका थिए ।तर अब यो समस्या समाधान भएको छ । १३ औं साग सचिवालय प्रमुख कमल खनालले प्रधानमन्त्रीको घोषणाअनुसार नै एकभन्दा बढी स्वर्ण जितेकाले प्रतिस्वर्ण ११ लाखका दरले पुरस्कार पाउने निर्णय गरिएको जानकारी दिए । एकल र सामूहिक स्पर्धामा स्वर्ण जितेकाले गौरिकाबाहेक अन्य खेलाडीको हकमा अन्योलता थियो । तर प्रधानमन्त्रीज्यूको घोषणाअनुसार अरुले पनि ११ लाखकै दरले पाउनेछन्, उनले कान्तिपुरसँग भने ।खेलाडीको पुरस्कारका लागि अर्थ मन्त्रालयले १९ करोड ३७ लाख भुक्तानी दिने निर्णय गरेको थियो । पौडीकी गौरिकाले सबैभन्दा धेरै ६२ लाख पुरस्कार पाउने भएकी छन् । एकल स्पर्धामा ४ स्वर्ण र २ रजत जितेकी उनले सामूहिक स्पर्धामा ३ कांस्य जितेकी थिइन् । मन्डेकाजी, आयशा र सुवासले २२२२ लाख पुरस्कार पाउनेछन् । खेलाडीको पुरस्कार रकममा करकट्टी नहुने राखेपले जनाएको छ ।राखेपले फागुन अन्तिममै प्रधानमन्त्री ओलीको हातबाट खेलाडीलाई पुरस्कार हस्तान्तरण गर्ने तयारी गरेको थियो । प्रधानमन्त्रीको स्वास्थ्य अवस्थाका कारण पछि धकेलियो र कोरोनाका कारण देश लकडाउनको अवस्थामा पुगेपछि पुरस्कार हस्तान्तरण बिलम्ब भएको हो ।"
आईपीएल थप अनिश्चित,"नयाँदिल्ली (एजेन्सी) निर्धारित तालिकाअनुसार स्थगित इन्डियन प्रिमियर लिग (आईपीएल) बुधबार सुरु हुनेक्रममा थियो । कोरोना भाइरस (कोभिड१९) को त्रास फैलिएसँगै मार्च २९ बाट सुरु हुने भनिएको आईपीएल पहिलो पटक स्थगित भई अप्रिल १५ लाई नयाँ मिति तोकिएको थियो ।तर भारतमा मंगलबार लकडाउन तीन साताका लागि थपिएकाले आईपीएल पनि दोस्रो पटकका लागि स्थगित हुने निश्चित भएको हो । यो सँगै यस वर्ष आईपीएल हुनेमै आशंका उब्जिएको छ । भारतमा मे ३ सम्मका लागि लकडाउनको अवधि थपिएको छ । भारतीय प्रधानमन्त्री नरेन्द्रसिंह मोदीले मंगलबार लकडाउनको अवधि थपिएको घोषणा गरेका थिए । भारतीय क्रिकेट बोर्ड (बीसीसीआई) ले आईपीएलका लागि नयाँ प्रस्तावित मिति तय गर्न सकेको छैन । बीसीसीआईका अध्यक्ष सौरभ गांगुलीले आइतबार अहिले केही भन्ने स्थिति नरहेको र आफ्नो संस्थाले वर्तमान स्थिति नियालिरहेको जनाएका थिए । अहिलेका लागि कुनै खेल नहुने स्थिति छ, यो सर्वविदितै छ, त्यसैले यस्तो अवस्थामा आईपीएल हुने त कुरै आउँदैन, गांगुलीले भने, विश्वभर कहिले जीवनशैली नियमित हुन्छ र यसमा खेलकुदको भविष्य कता हुन्छ हेर्नै बाँकी छ ।लकडाउनका कारण भारतमा खाद्यन्न र औषधि पसल मात्र खुला राखिएको छ । सहरभित्र आकस्मिक यातायत सेवा सबै बन्द गरिएको छ । रेल्वे सेवा र विमान सेवाहरू बन्द गरिएको छ । मोदीले लकडाउन घोषणाका क्रममा अर्को हप्ता जति अझ कडिकडाउ गर्ने जनाए पनि विस्तृत भने खुलाएका थिए । १२ औं संस्करणको आईपीएल निर्धारित तालिकाअनुसार मार्चमा सुरु भई जुन १ मा सम्पन्न हुने तालिका थियो । २००९ मा सुरक्षाको चिन्तालाई लिएर आईपीएल दक्षिण अफ्रिकामा भएको थियो भने २०१४ मा भारतमा आमनिर्वाचन हुने भएकाले सरकारले सुरक्षा दिन नसक्ने जनाएपछि सुरुआती खेलहरू यूएईमा भएका थिए ।"
एनटीएबाट राहत प्रदान,"काठमाडौं (कास) नेप्लिज तेक्वान्दो एकेडेमी (एनटीए) ले कोभिड१९ का कारण कठिनाइमा परेका दैनिक ज्यालादारी गरी गुजारा चलाउँदै आएका मजदुर, अपाङ्ग, एकल महिला, गरिब र विपन्न गरी ८५ परिवारलाई राहत वितरण गरेको छ । विभिन्न चरणमा गरी ८५ परिवारलाई राहत वितरण गरिएको एनटीएका अध्यक्ष अशोक खड्काले जनाएका छन् ।उनका अनुसार कागेश्वरी मनोहरा नगरपालिकाका वडा १, २, ४, ५, ६, ७ र ९, ललितपुर महानगरपालिकामा ४ परिवार तथा गोकर्णेश्वर नगरपालिकामा १ परिवारलाई राहत वितरण गरिएको हो । एनटीएले कागेश्वरी मनोहरा नगरपालिका वडा १ र २ का स्वास्थ्य चौकी, थली प्रहरी चौकी र कागेश्वरी मनोहरा नगर प्रहरीमा स्वास्थ्य सामग्री पनि उपलब्ध गराएको थियो ।"
