शीर्षक,विवरण
नेपाली अर्थतन्त्रले कति गुमाउला ?,"अन्तर्राष्ट्रिय मुद्रा कोष (आईएमएफ) ले विश्व अर्थतन्त्रको वृद्धिदर ३ प्रतिशतसम्म ऋणत्मक (अघिल्लो वर्षको भन्दा कम) हुने जनाउँदै नेपालको भने साढे दुई प्रतिशतले वृद्धि हुने आकलन गरेको छ । विश्व बैंकले एसियाली अर्थतन्त्र ४० वर्षयताकै सबैभन्दा कमजोर हुने बताउँदै नेपालको वृद्धिदर २८ प्रतिशत ननाघ्ने दाबी गरिसकेको छ । एसियाली विकास बैंकले पनि गत चैत २१ मा एक प्रतिवेदन सार्वजनिक गर्दै नेपालको लकडाउनका तीन अवधिअनुसार आर्थिक वृद्धि आकलन गरेको थियो । १२ महिनासम्म लकडाउन लम्बिए ४३ प्रतिशतको आर्थिक वृद्धि हुने अनुमान छ । उनीहरूले हाम्रै केही पुराना र अपरिस्कृत नयाँ तथ्यांक, छिमेकी मुलुकहरूको परिदृश्यका आधारमा आकलन गर्ने हुन्, तथ्यांक विभागका एक अधिकारीले भने, उनीहरूले भनेअनुसार नै हुन्छ भन्ने छैन । तर ८५ प्रतिशतभन्दा निकै कम आर्थिक वृद्धि हुने निश्चित छ । कोभिड१९ संक्रमण र सन्त्रास अझै कति लम्बिने हो भन्ने अनिश्चितताका कारण यो अनुमान विभागका तथ्यांकशास्त्रीहरू औपचारिक रूपमा गर्न चाहँदैनन् ।यसबारे योजना आयोगमातहतको निकाय तथ्यांक विभागले गहन अध्ययन गरिरहेको ती अधिकारीको भनाइ छ । गहिरो अध्ययन गर्नुपर्ने भएकैले यस वर्षको प्रदेशसहितको समग्र अर्थतन्त्रको मुहार देखाउने राष्ट्रिय लेखा तथ्यांक को विवरण सार्वजनिक गर्ने समय वैशाख १५ को सट्टा १५ दिनसम्म पछि सर्न सक्ने विभागले जनाएको छ । नेपालको आर्थिक क्रियाकलाप (व्यापार, विदेशी लगानी तथा सहायता) मा झन्डै ८० प्रतिशत हिस्सा ओगटेका दुई छिमेकी मुलुक भारत र चीनको आर्थिक मन्दीले पनि असर पार्नेछ ।यसकारण दुई छिमेकी मुलुकमा हुने कोभिड१९ को संक्रमण फैलावट, त्यसका आधारमा उनीहरूसँग अन्तरसम्बद्ध सबैजसो आर्थिक क्रियाकलाप र नेपालको लकडाउन अवधि आकलनबाहिर रहेकाले तथ्यांक विभागलाई आर्थिक वृद्धिको प्रक्षेपण गर्न कठिन परिरहेको छ । उसले विगत ८ महिना (साउनफागुन) सम्मको तथ्यांक र बाँकी ४ महिना (चैतजेठ) सम्म हुने गतिविधिको अनुमानका आधारमा आर्थिक वृद्धि प्रक्षेपण गर्छ । चैत लागेलगत्तै नेपालमा पनि कोभिड१९ त्रासले मुलुक लकडाउन भएसँगै आर्थिक गतिविधि ठप्प छन् । यही वातावरण असारसम्म रहिरहे नेपालको अर्थतन्त्रमा कस्तो असर पर्छ ? ऋणात्मक नै चाहिँ नहोला, विभागका ती अधिकारीले भने, किनकि विगतका ८ महिनासम्म नेपालमा धेरै आर्थिक क्रियाकलाप भइसकेकाले गत वर्षको तुलनामा नेपालको अर्थतन्त्रको आकार नघट्ला ।गत वर्ष नेपालको अर्थतन्त्रको आकार उत्पादकको मूल्यमा ३४ खर्ब ६४ अर्ब ३१ करोड रुपैयाँ हो । नेपालको अर्थतन्त्र ऋणात्मक हुन सवा ४ खर्ब रुपैयाँभन्दा बढी क्षति हुनुपर्छ । चैत अन्तिम साता प्रधानमन्त्री केपी शर्मा ओलीले आफ्नो भिडियो सन्देशमा डेढ खर्ब रुपैयाँ क्षति भएको अनुमान गरेका थिए । अर्थमन्त्री खतिवडाले दाबी गरेअनुसार दुई खर्ब रुपैयाँ बराबरको क्षति हुनेछ । यसकारण पनि नेपालको अर्थतन्त्र ऋणात्मक नहुने अनुमान लगाउन सकिन्छ । कोभिड१९ ले विश्वका धेरैजसो मुलुकहरूको वृद्धिदर ऋणात्मक हुने निश्चितप्रायः भइसकेको सन्दर्भमा नेपालका लागि पूर्ण सन्तोषको विषय नभए पनि ऋणात्मक नै नहुनु सुखद कुरा हो ।क्षेत्रगत वृद्धिदरको सम्भावनानेपालको सामाजिक तथा आर्थिक संरचनाअनुसार १५ प्रकारका औद्योगिक वर्गीकरणअनुसार मुलुकको जीडीपी मापन गर्ने गरिएको छ । यसमध्ये कम्तीमा एकतिहाइ क्षेत्रको यस वर्ष वृद्धिदर ऋणात्मक हुने यस क्षेत्रका अधिकारीहरूले जनाउँदै आएका छन् । ऋणात्मक हुने निश्चितप्रायः भएको क्षेत्र पर्यटन हो । निर्माण, थोक तथा व्यापार, उद्योगलगायत क्षेत्रलाई ऋणात्मक हुने सम्भावनाको सूचीमा सरकारी अधिकारीहरूले राखेका छन् ।नेपालमा कोभिड१९ को संक्रमण देखिनुअघि नै पर्यटन क्षेत्र शिथिल बनिसकेकाले यस क्षेत्रको आर्थिक क्रियाकलाप गत वर्षभन्दा कम हुने निश्चित छ । फागुनलगत्तै नेपालमा पर्यटक आगमन ठप्प छ । सन् २०१९ मा १२ लाख पर्यटक आएकामा यस वर्षको तीन महिना (जनवरीदेखि मार्च) मा जम्मा २ लाख १५ हजार पर्यटक मात्रै आएका छन् । उनीहरूसँग अन्तरसम्बन्धित होटल तथा रेस्टुराँ क्षेत्र फागुनदेखि नै बन्द भइसके । जीडीपीमा यस क्षेत्रको योगदान करिब साढे २ प्रतिशत रहेकाले अर्थतन्त्रले निश्चित क्षति बेहोर्नुपर्नेछ ।जीडीपीमा कमै मात्र योगदान रहेको शिक्षा, स्वास्थ्य तथा सामाजिक क्षेत्र, सार्वजनिक प्रशासन र रक्षा क्षेत्रको वृद्धिदर भने ऋणात्मक हुने सम्भावना देखिँदैन । कोभिड१९ अगाडि नै उल्लेख्य आर्थिक कारोबार भइसकेको र केहीको गतिविधि कोभिड१९ संक्रमणसँगै झन् बढेकाले यस क्षेत्रको वार्षिक वृद्धिदर ऋणात्मक हुने छैन ।जीडीपीमा सबैभन्दा बढी योगदान गर्ने कृषि तथा वन, थोक तथा खुद्रा व्यापार, घरजग्गा कारोबार, निर्माण, यातायात, सञ्चार र व्यावसायिक सेवाहरूको आर्थिक गतिविधिका आधारमा अर्थतन्त्रको क्षति आकलनयोग्य हुनेछ । मुलुकको अर्थतन्त्रमा करिब २७ प्रतिशत हिस्सा ओगटेको कृषि क्षेत्रलाई पनि लकडाउनले असर पार्न थालिसकेको छ । कुखुरापालन, दुग्ध क्षेत्र र तरकारी तथा फलफूलको उत्पादन, भण्डारण र बिक्रीवितरणलाई असर पारिसकेको छ । कुखुरापालन क्षेत्रमा मात्रै करिब २२ करोड रुपैयाँ क्षति भइसकेको यस क्षेत्रका व्यापारी तथा किसानले जनाएका छन् । डेरी एसोसिएसनको तथ्यांकलाई मान्ने हो भने दुग्ध क्षेत्रमा मात्रै किसानले झन्डै ७ अर्ब रुपैयाँको क्षति बेहोरिसकेका छन् ।यी उत्पादनबाहेक अर्थतन्त्रमा कृषि क्षेत्रबाट योगदान गर्ने धान बाली हो । यसपटकको आर्थिक वृद्धिलाई धान उत्पादनले नै ठूलो भरथेग गर्नुपर्नेछ । धान पनि भने जति क्षेत्रमा रोपाइँ र रोपे जति क्षेत्र सबैमा राम्रो उत्पादन नहुने भइसकेको छ । कृषि तथा पशुपन्छी विकास मन्त्रालयका अनुसार अघिल्लो वर्ष १४ लाख ९१ हजार ७ सय ४४ हेक्टरमा धान खेती भएकामा यस वर्ष १४ लाख ५८ हजार ९ सय १५ हेक्टरमा मात्रै रोपाइँ भयो ।त्यसकारण गत वर्ष ५५ लाख ५० हजार ८ सय ७८ टन धान उत्पादन भएकामा यस वर्ष ५९ हजार १ सय ३३ टन कम अर्थात् ५६ लाख १० हजार टन धान मात्रै उत्पादन हुने भयो । गरिमा जातको नक्कली बीउदेखि फौजी कीराको प्रकोप र मल आपूर्तिको समस्याले धान उत्पादन कम हुन पुगेको हो । पूरै क्षेत्रफलमा धान रोपाइँ र रोपाइँ भएको क्षेत्रमा पूरै उत्पादन भएको भए कोभिड१९ संक्रमणपछि समेत मुलुकको अर्थतन्त्रलाई यसैले अझ बढी भरथेग गर्ने थियो । तर पनि अर्थतन्त्रलाई नकारात्मक हुन नदिनेमा प्रमुख योगदान भने अझै पनि धानसहितको कृषि क्षेत्रकै रहनेछ ।ग्रिन जोनमा थोक तथा खुद्रा व्यापारकृषिपछि जीडीपीमा बढी योगदान अर्थात् १५ प्रतिशत हिस्सा ओगटेको थोक तथा खुद्रा व्यापारलाई कोभिड१९ ले प्रभावित पार्न थालिसकेको छ । थोक तथा खुद्रा व्यापारसँग अन्तरसम्बद्ध वैदेशिक व्यापारमा निकै कम भइसकेको छ । भन्सार विभागको तथ्यांकअनुसार कोभिड१९ को संक्रमण देखिनुपूर्व फागुनमा विभिन्न मुलुकबाट १ खर्ब २० अर्ब रुपैयाँका विभिन्न सामग्री आयात भएकामा चैत लागेपछि ५८ अर्ब रुपैयाँका सामग्री मात्रै आए ।लकडाउनयता औषधि, स्वास्थ्य सामग्री, ग्यास, पेट्रोल, खाद्यान्न र तरकारी मात्रै आयात भइरहेको छ, भन्सार विभागका महानिर्देशक सुमन दाहालले भने, आर्थिक वर्षको अन्तिम समयमा आर्थिक गतिविधिलाई थप चलायमान बनाउन व्यापारमा उच्च सतर्कतासाथ खुकुलो नीति चाहिएको छ । उच्च सतर्कता अपनाएर यस क्षेत्रलाई प्राथमिकता दिनुपर्छ । यसले रोजगारी, आम्दानी, खर्च र जनताको हातमा पैसा पुर्याउने काम गर्छ ।हाल बजारमा खाद्य तथा अत्यावश्यक वस्तुहरूको आपूर्तिलाई पहिल्यै आयात भई भण्डार गरिएको मध्येबाट उपभोक्ताले उपभोग गरिरहेका छन् । हिजोआज आयात भएका सामग्रीले पनि आपूर्ति प्रणालीलाई सघाइरहेका छन् । भारतमा संक्रमण थप फैलँदै गएको, लामो विमर्शपछि खुला भएको चीनतर्फको रसुवागढी नाकाबाट औषधिबाहेकका सामग्री आयात गर्न नपाइने र नेपालका नाकामा समेत आयातित सामग्रीलाई नियन्त्रण गर्नुपर्ने माग उठिरहेकाले थोक तथा खुद्रा व्यापारमा अब असर गर्ने सम्भावना बढ्दै गएको छ । केकस्तो असर गर्छ, त्यस आधारमा मात्रै थोक तथा खुद्रा व्यापारको वृद्धिदर बढ्ने वा घट्ने भन्ने विषयको मूल्यांकन गर्न सकिने तथ्यांक विभागका अधिकारी बताउँछन् । आयात बढिहाल्न पनि सक्छ, झन् घट्न पनि सक्छ, ती अधिकारीको अनुमान छ, त्यसकारण यो कुरा पनि अहिले आकलनबाहिर नै छ ।आर्थिक गतिविधि हुने अन्य क्षेत्रमा पनि अबको तीन महिना (वैशाखअसार) को अवस्थाले भर पर्नेछ । त्यसकारण कृषिबाहेकको क्षेत्रको वृद्धि केकति हुने भन्नै नसकिने स्थिति छ, उनले भने । यस्तै अन्योलको स्थिति अर्थतन्त्रमा करिब १२ प्रतिशत हिस्सा रहेको घरजग्गा, करिब ८ प्रतिशत हिस्सा रहेको निर्माण र ७ प्रतिशत हिस्सा ओगट्ने यातायात तथा सञ्चार क्षेत्रको रहेको ती अधिकारी बताउँछन् । घरजग्गाको कारोबार चैत लागेलगत्तै ठप्प छ । उच्च सतर्कता अपनाएर केही प्राथमिकता प्राप्त पूर्वाधार आयोजनाबाहेक करिब ८ खर्ब रुपैयाँका विकास निर्माणका काम पनि रोकिएका छन् ।लकडाउनपछि यातायात क्षेत्र ठप्प छ । साढे तीन लाख यातायातका साधन थन्किएपछि यस क्षेत्रमा काम गर्ने करिब २१ लाख व्यक्ति बेरोजगार भइसकेका छन् । जीडीपीमा मापन गर्ने यातायात र सञ्चारमध्ये सञ्चार क्षेत्रको आर्थिक गतिविधि भने बढिरहेको छ । विशेषगरी ब्यान्डविथ र डेटाको माग नेपालसहित विश्वभर नै बढेको छ । लकडाउन सुरु भएपछि अन्तर्राष्ट्रिय ब्यान्डविथको माग २५ प्रतिशत बढेको छ भने आन्तरिक ब्यान्डविथ माग त्यही हाराहारी छ । टेलिकम कम्पनीले पनि डेटाको माग २५ प्रतिशत बढेको जनाउँदै आएका छन् ।आर्थिक गतिविधि घटिसकेको तथ्य विद्युत्को उपयोगले समेत देखाउँछ । लकडाउनका कारण उद्योग तथा कलकारखाना, व्यावसायिक प्रतिष्ठान तथा व्यापार व्यवसाय बन्द हुँदा विद्युत् माग घटेको छ । अन्य समयमा १ हजार १ सय मेगावाट हाराहारी विद्युत् माग हुनेमा लकडाउनको अवधिमा विद्युत् माग ८ सय मेगावाट हाराहारीमा सीमित भएको छ, जुन घरायसी प्रयोजनका लागि मात्रै हो भन्ने अनुमान लगाउन सकिन्छ ।रेमिट्यान्स र विदेशी विनिमयमा धक्काकोभिड१९ संक्रमणसँगै वैदेशिक रोजगारीमा गएका ४५ लाखमध्ये कति घर फर्किएलान् र फर्किए भने कसरी व्यवस्थापन गर्ने भन्ने अनुमान चलिरहेकै बेला शुक्रबार रेमिट्यान्ससम्बन्धी एक आकलन सार्वजनिक भएको छ । तथ्यांक विश्लेषण र अनुसन्धानमा काविल मानिएका राष्ट्र बैंकका कार्यकारी निर्देशक एवं प्रवक्ता गुणाकर भट्टका अनुसार यस वर्ष एक खर्ब रुपैयाँ हाराहारी रेमिट्यान्स घट्नेछ । गत आर्थिक वर्षमा ८ खर्ब ७९ अर्ब रुपैयाँ रेमिट्यान्स भित्रिएकामा यस वर्ष ८ खर्ब पनि कट्ने छैन । यो वर्ष हामीले सामान्य ५ प्रतिशत बढेर ९ खर्बको हाराहारीमा पुग्ने अनुमान गरेका थियौं, भट्टले भने । वैदेशिक रोजगारीबाट फर्कंदा र रेमिट्यान्स घट्दा कैयौं सामाजिक समस्या निम्तने मात्रै होइन, आर्थिक क्षेत्रमा यसको सिधा असर बैंकमा तरलता अभाव र विदेशी विनिमय सञ्चितिमा पर्नेछ ।विदेश घुम्न जाने प्रतिव्यक्ति २५ सय अमेरिकी डलर सटही सुविधालाई १५ सय मात्रै पाउने व्यवस्था गरी सञ्चिति बढाएको सरकारले अन्य उपाय अपनाउनुपर्नेछ । कम्पनीहरूका हकमा समेत विभिन्न व्यवस्था लागू गर्दै ०७६ असार मसान्तमा ९ अर्ब ५० करोड अमेरिकी डलर रहेको विदेशी विनिमय सञ्चिति माघसम्म ९ अर्ब ६४ करोड डलर पुगेको छ । उक्त सञ्चिति ८५ महिनाको वस्तु तथा सेवा आयात धान्न पुग्ने राष्ट्र बैंकले जनाएको छ । अब स्वास्थ्य उपकरणदेखि कोभिड१९ रोकथामका लागि औषधि, अत्यावश्यक सामग्रीको आयात निरन्तर गर्नुपर्ने, निर्यात घट्ने, रेमिट्यान्स घट्ने र प्रत्यक्ष वैदेशिक लगानी ठप्प भइसकेकाले संक्रमणको असर विदेशी मुद्रा सञ्चितिमा पर्ने भएको हो । यसमध्ये पनि रेमिट्यान्सले बढी भरथेग गरेको थियो ।तरलताको अभाव होला भन्नेचाहिँ लागेको छैन, भट्टले भने, किनभने बैंकहरूसँग केही समयअघि ६० अर्ब रुपैयाँ हाराहारी तरलता थियो । राष्ट्र बैंकको नीतिले १ खर्ब पुगेको थियो । सरकारले ५५ अर्ब आन्तरिक ऋण लिएपछि फेरि ६० अर्ब रुपैयाँ छ । तर विदेशी विनिमय सञ्चितिमा भने अब चाप पर्ने उनको पनि अनुमान छ । त्यसलाई पनि सन्तुलन गर्न हामीसँग केही स्पेस छ, उनले भने, बाह्य ऋण परिचालन गर्न सकिन्छ । त्यसका लागि सरकारले प्रक्रियासमेत अघि बढाइसकेको छ ।हालसम्म नेपाल सरकारका नाममा ११ खर्ब १४ अर्ब ८१ करोड रुपैयाँ ऋण छ । यो ऋण रकम जीडीपीको ३२ प्रतिशत रहेको र ५०६० प्रतिशतसम्म लिन मिल्ने अन्तर्राष्ट्रिय अभ्यास भएकाले सरकारले स्पेस रहेको जनाउँछ । तर यस्तो ऋण रकम पनि नागरिकले तिरेको करबाटै भुक्तानी गर्ने हुँदा विदेशी विनिमय सञ्चितिकै प्रयोजनका लागि जथाभावी जोसँग पनि ऋण लिने सुविधा पाउने छैन । विदेशी विनिमय सञ्चितिको अर्को उपाय भनेको आयात रोक्ने हो, भट्टले भने, त्यो काम पनि सरकारले गरिसकेको छ । मन्त्रिपरिषद्को निर्णयअनुसार दिनमा २० किलो आयात गर्न पाउने सुन अब १० किलो मात्रै ल्याउन पाइने भएको छ । ५० हजार डलरभन्दा माथिको सवारी, मरीच, सुपारी, केराउ, छोकडा, मदिराजस्ता वस्तु आयात गर्न पाइने छैन ।वैदेशिक रोजगारी र रेमिट्यान्सले अर्थतन्त्रमा तत्काल पर्ने असरहरूमा सरकारले केही अल्पकालीन उपाय अपनाए पनि दीर्घकालीन व्यवस्थापन भने जटिल बन्न सक्छ । सन् १९८० को दशकमा सुरु भएको उदारीकरण तथा विश्वव्यापीकरणको नीतिअनुरूप नेपालीहरू अहिले १ सय ७२ देशमा श्रमका लागि विदेशिएको तथ्यांक राष्ट्र बैंकको छ ।विश्वव्यापीकरणले विस्तार गरेको वैदेशिक रोजगारीलाई विश्वव्यापी कोभिड१९ महामारीले घर फिर्ता गराइदिए नेपालको बहुआयामिक आर्थिक परिदृश्यलाई असर पार्नेछ । किनभने नेपाल राष्ट्र बैंकले गरेको विप्रेषण प्राप्त गर्ने घरपरिवारको बचत तथा लगानी प्रवृत्ति सम्बन्धी तथ्यांकअनुसार विप्रेषण रकमको २५३ प्रतिशत अंश ऋण तिर्नमा खर्च हुने गरेको छ । २३९ प्रतिशत खाद्यान्न तथा लत्ताकपडालगायतका दैनिक उपभोग्य वस्तु, ९७ प्रतिशत शिक्षा तथा स्वास्थ्य, ३५ प्रतिशत विवाह, व्रतबन्धलगायतका सामाजिक कार्य र ३ प्रतिशत घरायसी सम्पत्ति खरिदमा प्रयोग गर्ने गरेको देखिएको छ । सबैभन्दा बढी २८ प्रतिशत बचत र ११ प्रतिशत उत्पादनमूलक क्षेत्र (व्यापारव्यवसाय) मा लगानी भएको अध्ययनले देखाएको छ । विप्रेषणका रूपमा भित्रिने रकमको अधिकांश हिस्सा उपभोग्य वस्तुमा खर्च भइरहेको देखिए पनि यसले स्वास्थ्य, शिक्षालगायत घरपरिवारको जीवनस्तर उकास्न योगदान गर्दै आएको छ । लगानी र पुँजी निर्माणका माध्यमबाट प्रत्यक्ष रूपमा अर्थतन्त्रमा सकारात्मक प्रभाव पार्दै आएको छ, कोभिड१९ संक्रमणपूर्वको अध्ययन प्रतिवेदन भन्छ, विप्रेषण आप्रवाहमा कमी आए यी सूचकहरूमा समेत प्रतिकूल असर पर्ने जोखिम रहन्छ । यसकारण मुलुकको जीडीपीको आकारभित्र नपर्ने रेमिट्यान्सको गिरावटले नेपाली अर्थतन्त्रका प्रायःजसो सबै क्षेत्रलाई क्षति पुग्नेछ ।उल्लिखित आर्थिक असरले मिर्गौला प्रत्यारोपण गर्न अस्पताल जानुअघि प्रधानमन्त्री केपी शर्मा ओलीको अध्यक्षतामा बैठक बसी योजना आयोगले पास गरेका महत्त्वाकांक्षी लक्ष्यका न्यूनतम जग नै भत्काइदिएको कतिपय अर्थशास्त्रीले टिप्पणी गर्न थालिसकेका छन् । जुन योजनामा अर्थतन्त्रका प्रायः सूचकमा दोब्बर वृद्धि गर्ने लक्ष्य छ । हाल निरपेक्ष रूपमा १८७ प्रतिशत र बहुआयामिक रूपमा २८६ प्रतिशत रहेको गरिबी १० प्रतिशतभन्दा कममा झार्ने योजनाको लक्ष्य छ । सबैभन्दा ठूलो असर नै गरिबी र आर्थिक वृद्धिदरमा हुने हो, आयोगका एक उच्च अधिकारीले भने, सरकारको मध्यकालीन खर्च संरचनामार्फत योजना लक्ष्यलाई कामचलाउ सुधार वा १५ औं योजनालाई नै संशोधन गर्नुपर्ने हुन सक्छ ।"
अबको अवसरका क्षेत्रहरू,"अब आउने केही वर्षसम्ममा तेलको माग घट्छ । माग बढ्यो भने अमेरिका, क्यानडा, मेक्सिकोलगायत देशहरूले आफैं उत्पादन गर्नेछन् । खाडी मुलुकका तेलको माग घटेसँगै त्यहाँको सबैजसो आर्थिक क्रियाकलापमा असर पर्छ । हाम्रा नेपालीहरू घर फर्किने र त्यहाँ थप जान नपाउने हुन्छ । यो कोरोना फैलनुपूर्वको अवस्था हो ।कोरोनाले झन् वैदेशिक रोजगारीको अवसर गुम्नेछ र परिवारसँगको भावनात्मक सम्बन्धका कारण रोजगारी गरिरहेकाहरूसमेत फर्कने छन् । यसले हाम्रो अर्थतन्त्रमा चौतर्फी असर पर्ने हुँदा सरकारले बाध्य भएर सोच्नुपर्ने हुन्छ । यसलाई अवसरका रूपमा राजनीतिक नेतृत्वले लिनुपर्छ । त्यो भनेको निजी क्षेत्रसँग मिलेर रोजगारीका अवसर सिर्जना गर्नु नै हो ।प्रविधिसहितको औद्योगिकीकरणनिजी क्षेत्रले पनि यही उत्पादनमूलक क्षेत्रमा काम गर्नुपर्छ भनेर बुझिसकेको छ । मैले निजी क्षेत्रका धेरैवटा बैठकमा सहभागी हुँदा उनीहरूले विदेशमा श्रमिक आपूर्ति गर्न बन्द गरिदिनुस्, हामीलाई नै कम भयो भन्ने गरेका छन् । त्यसका लागि लगानीलाई प्राथमिकता दिनुपर्छ । लगानीमा प्राथमिकता भन्दै एकद्वार निकाय ल्याए पनि, संसारका उद्योगी व्यापारीलाई भेला पारेर लगानी सम्मेलन गरे पनि लगानीकर्ताले दुःख पाएका पायै छन् । त्यसको एउटा उदाहरण भैरहवास्थित विशेष आर्थिक क्षेत्र (सेज) हो । त्यहाँ १७ वटा उद्योगले निवेदन दिएकामा अहिले जम्मा चारवटाले मात्रै सञ्चालन गर्न सकिरहेका छन् । सञ्चालन भइरहेका उद्योगलाई समेत कच्चापदार्थ ल्याउन भन्सारमा सहजीकरण छैन । उत्पादन गरेको वस्तु निर्यात गर्न पनि सहजीकरण गरिदिएको छैन । ७८ महिनादेखि सेजको हाकिम नियुक्त गरिएको छैन । अब सरकारले औद्योगिक क्षेत्रलाई राजस्वको आम्दानीको स्रोतका रूपमा भन्दा पनि सहजीकरण गरिदिएर रोजगारी सिर्जना गर्ने गरी सोच्नुपर्छ । मुलुकलाई औद्योगिकीकरण गर्न सरकारलाई एकदमै आत्मानुभूति हुनुपर्छ । मुलुकलाई औद्योगिकीकरण गरेनौं भने हाम्रो भविष्य छैन भनेर राजनीतिक नेतृत्वले सोच्नुपर्छ ।यसका लागि आजको भोलि नै ठूल्ठूला उद्योग ल्याउँछु भनेर पनि सोच्नुपर्दैन । नेपालकै निजी क्षेत्रको आत्मविश्वासको वातावरण नबनाइन्जेल विदेशी लगानी तथा प्रविधि हस्तान्तरण ऐन, कम्पनी ऐन, औद्योगिक व्यवसाय ऐनमा सुधार गरेर मात्रै हुँदैन । लगानी सम्मेलन गरेर पनि हुँदैन । सम्मेलनमा त २७२८ खर्ब नै लगानी गर्छु भने तर एक रुपैयाँ पनि आएन । त्यसकारण हाम्रो निजी क्षेत्रलाई साथमा लिएर औद्योगिकीकरणमै जानुपर्छ ।उत्पादनमूलक क्षेत्रमा अवसरयोसँगै अन्य उत्पादनमूलक क्षेत्रहरू पनि छन् । हाम्रो कुल गार्हस्थ उत्पादन (जीडीपी) मा कृषि, मत्स्यपालन, खानी, उद्योग, बिजुलीको योगदान करिब ३५ प्रतिशत हाराहारीमा छ । यसको योगदान ४५ प्रतिशत बनाउनुपर्छ । यो योगदान बढ्दै गर्दा कृषिको योगदान घटाउँदै लैजानुपर्छ । अहिले २६ प्रतिशतको हाराहारीमा रहेको कृषिलाई पाँच वर्षमा २० प्रतिशतमा ल्याऊ । यसको मतलब कृषि उत्पादन नै घटाउ भनेको हैन । अन्य क्षेत्रमा अत्यधिक उत्पादन बढाएर कृषि पनि बढाएरै योगदान कम गरौं भनेको हो ।अर्को क्षेत्र ऊर्जा हो । उसको जीडीपीमा योगदान सवा एक प्रतिशत मात्रै छ । यसको योगदानलाई पनि ६७ प्रतिशत पुर्याउनुपर्छ । ५६ प्रतिशतको उद्योग क्षेत्रको योगदानलाई ९१० प्रतिशत पुर्याऊ । यता बढाउने हुँदा कृषिमा बेवास्ता गर्ने हैन । म त भन्छु, कृषि उत्पादनलाई तत्काल निर्यातको महत्त्वाकांक्षा नलिऔं । अन्तर्राष्ट्रिय बजारमा प्रतिस्पर्धात्मक क्षमता हाम्रो कम हुने हुँदा मैले निर्यात सम्भव देखेको छैन । त्यसकारण आत्मनिर्भर हुने गरी अर्ग्यानिक उत्पादनमा जोड दिऔं । अहिले अर्ग्यानिक भनेर फुर्ती लगाउने दिन आए, पहिला हाम्रा उत्पादन प्रांगारिक नै थिए । भारतीय प्रधानमन्त्री नरेन्द्र मोदीले सिक्किमलाई पूरै अर्ग्यानिक भनेर घोषणा गरी त्यहाँ उत्पादन गरिरहेका छन् । सिक्किममा हुन्छ भने हाम्रोमा नहुने भन्ने हुँदैन । पुर्ख्यौली उत्पादन तरिकालाई वैज्ञानिक हिसाबले आफूलाई चाहिने उत्पादन गर्यौं भने हाम्रो अर्थतन्त्रलाई ठूलो भरथेग हुनेछ ।नेपाल सुहाउँदो प्रविधिउद्योग, कृषि र ऊर्जालाई अघि बढाउन अब प्रविधि नै चाहिन्छ । त्यसको पनि मैले धेरै सम्भावना देखेको छु । मैले पत्रपत्रिकामा पढेअनुसार हाम्रा युवाले कोरोना नियन्त्रण तथा रोकथामका लागि तत्काल धेरै खालका प्रविधि विकास गरेका छन् । सेनिटाइजर टनेल नै बनाइसकेको समाचार आएको छ । महावीर पुनको आविष्कार केन्द्रदेखि नेपाली युवाले ड्रोन निर्माणमा समेत अभ्यास गरिरहेका छन् । प्रविधिलाई व्यवसायीकरण र हाम्रो शिक्षाको पाठ्यक्रममै विकास गर्नुपर्छ ।अहिलेका युवा कृषि उत्पादन गर्ने भन्दै हलो जोत्न जाँदैनन् । हिलोमा होमिँदैनन् । खेतीलाई आधुनिक प्रविधिको माध्यमबाट सुकिलोमुकिलो बनाउन जरुरी छ । प्रविधिको विकासले मात्रै कृषि र उद्योगलाई अगाडि बढाउन सकिन्छ । प्रविधिबिना कृषि, ऊर्जा, उद्योग केहीमा पनि अगाडि जान सकिँदैन । चीन, भारत, युरोपले कृषिमा जति धेरै राम्रो गरे, त्यसको पछाडि प्रविधि जोडिएको छ । प्रविधि पनि सिंगापुरको जस्तो, चीनको जस्तो, युरोपको जस्तो हुनुपर्छ भन्ने हैन । हामीलाई हाम्रो आवश्यकताअनुसारकै प्रविधि विकास गर्न आवश्यक छ । प्रविधि नभएको हैन, हाम्रा युवाले हरेक किसिमको अभ्यास गरिरहेका छन् । यो कुरा नीति निर्माण तहमा बस्नेले बुझ्न जरुरी छ ।अवसर पहिल्याउन शासकीय सुधारअहिले पनि शासक र शासितजस्तै मनोवृत्ति छ । प्रधानमन्त्रीले बोलाएर एउटा आदेश दिने, उपप्रधानमन्त्रीले बोलाएर अर्को आदेश दिने काम भइरहेको छ । डा सुन्दरमणि दीक्षितले कोरोना संक्रमणलाई यो पुगेन, त्यो पुगेन भनेर पहिल्यै कराइरहनुभएको थियो । त्यतिबेला के बोलेको होलाजस्तो लाग्थ्यो । अहिले विचार गर्दा, उनले भनेका सबै कुरा सही रहेछन् । कुनै पनि क्षेत्रका विज्ञको कुरा हाम्रा राजनीतिक दलका नेताले सुन्दै सुन्दैनन् ।कतिपय स्थानीय तहले कोरोना संक्रमणको विषयमा साह्रै राम्रो काम पनि गरिरहेका छन् । तर केन्द्र सरकारले मन्त्रीहरू, प्रदेशका प्रमुख तथा मन्त्रीहरू, स्थानीय पालिकामा बदमासी गर्ने व्यक्तिहरूलाई तह लगाउन सकेको छैन । त्यसकारण राजनीतिक दलको उद्देश्य के हो भन्ने हाम्रोमा प्रस्ट भएन । हाम्रो प्रशासनलाई पनि राजनीतिक दलले पंगु बनाइदिए । तिनले केसम्म गर्छन् भन्ने बुझ्न ओम्नी प्रकरण नै काफी छ । यो नगरौं भन्ने लेखापाललाई सरुवा गरिदिए । यस्तो गरेपछि कर्मचारीतन्त्रको मनोबल गुम्छ । काम गर्न सक्दैन ।सबैभन्दा पहिला राजनीतिक दलमै परिवर्तन हुनुपर्यो । दुई नम्बरमा निजामती प्रशासनमा सुधार हुनुपर्छ । कर्मचारीहरूबीच पटक्कै समन्वय छैन । आपूर्तिमन्त्री लेखराज भट्टले कृषि उत्पादन आवतजावत गर्न रोकेका छैनौं भनेका छन्, यता प्रहरीले रोकिरहेको छ । उपप्रधानमन्त्रीको समितिले पनि अत्यावश्यक आपूर्ति रोकेका छैनौं भन्छ । जिल्ला प्रशासन र प्रहरी मिलेर रोकिदिन्छन् । त्यसैले समन्वय भएन भने हामीले कुनै पनि अवसर प्रयोग गर्न सक्दैनौं ।सरकारले अर्ती दिने, आदेश दिने तर कसरी काम गरेको छ भन्ने बुझ्दै नबुझ्ने । यो प्रवृत्ति बहुदलीय व्यवस्थादेखि गिरिजाप्रसाद कोइरालाको पालासम्म पनि फेरिएन । शेरबहादुर देउवादेखि बाबुराम भट्टराईको पालासम्म आदेश मात्रै दिने प्रवृत्ति कायमै रह्यो । भट्टराईले सर्प घिस्रेजस्तो हैन, भ्यागुता उफ्रेजस्तो दुई अंकको आर्थिक वृद्धिको छलाङ मार्ने भने । तर त्यो वृद्धि कसरी ल्याउने ? आधार के ? सरकारले सहजीकरण गर्यो ? त्यसकारण अब हाम्रो अर्थतन्त्रलाई नयाँ ढंगले अघि बढाउन पनि राजनीतिक प्रशासन र कर्मचारी प्रशासनमा सुधार पहिलो सर्त हुनुपर्छ । हामीसँग सीप पनि छ, पुँजी पनि छ ।"
संक्रमण दोस्रो चरणमै रोकथामका लागि अझै मौका : विज्ञ,"सबै जिल्लामा द्रुत परीक्षण स्वास्थ्य मन्त्रालयले शनिबार २४ घण्टामा पीसीआर परीक्षणबाट ६ सय २ जनाको घाँटीको र्यालको नमुना परीक्षण गरेको जनाएको छ । योसँगै हालसम्म पीसीआरबाट ८ हजार १७ वटा नमुना परीक्षण भएको छ । मन्त्रालयका प्रवक्ता डा विकास देवकोटाका अनुसार द्रुत परीक्षण (आरडीटी) किटबाट शनिबार २४ घण्टामा २ हजार ८ सय ८९ रगतको नमुना परीक्षण भएको छ । आरडीटी किटबाट हालसम्म १९ हजार ४ सय ५४ जनाको रगतको नमुना परीक्षण भएको हो । हाल मुलुकको ७७ वटै जिल्लामा आरडीटी परीक्षण भइरहेको छ । स्वास्थ्य मन्त्रालयले आरडीटी किटमा पोजिटिभ देखिएकाको र्यालको नमुनाको पीसीआर परीक्षण गरिँदै छ । मुलुकमा हाल ४ हजार ५ सय ३६ जना क्वारेन्टाइनमा छन् भने ५ जना उपत्यका र १ सय १२ जना उपत्यका बाहिर आइसोलेसनमा छन् । शुक्रराज ट्रपिकल तथा सरुवा रोग अस्पतालबाट कोभिड१९ संक्रमित एक जना शनिबार निको भएर घर फर्केकी छन् । हाल टेकु अस्पतालमा १, पाटन अस्पतालमा २, सेती अञ्चल अस्पतालमा ५, बागलुङमा २, भरतपुरमा २, वीरगन्जमा ४, विराटनगरमा १२ गरी २८ जना उपचाररत छन् ।"
बयानमै सन्देह,बयानमा उनीहरूले गत फागुन ३ मा सप्तरीमा आयोजित मुस्लिम सम्मेलन इज्तमामा पनि सहभागी नभएको दाबी गरेका छन् तर उनीहरूको यस्तो दाबीबीच यो अवधिमा उनीहरू सप्तरी र सुनसरी नै रहेको प्रहरीको ठहर छ ।यसअघि वीरगन्जको एक मस्जिदबाट नियन्त्रणमा लिइएका कोरोना संक्रमित तीन भारतीय पनि जोगबनीबाटै पुस २ मा नेपाल प्रवेश गरेको खुलेको थियो तर उनीहरूले मुस्लिम सम्मेलनमा सहभागी भएर रौतहट हुँदै पर्सा पुगेको बयान दिएका थिए । उदयपुरमा भेटिएका संक्रमितले सप्तरीको मुस्लिम सम्मेलनमा भाग नलिएको बताएका छन् तर प्रहरीले उनीहरू नेपाल आएर पुनः दिल्ली फर्किएको र त्यसपछि फेरि नेपाल आएको शंकामा ट्राभल हिस्ट्री खोजिरहेको छ । मोरङका एसपी विश्व अधिकारीले पनि संक्रमितहरू कुन कुन ठाउँमा गए भन्नेमा अनुसन्धान भइरहेको बताए । मोरङबाटै अरू जिल्ला गएको देखिएकाले सम्बन्धित जिल्लास्थित प्रहरीसँग समन्वय गरेर संक्रमितले कहाँ गए र ककसलाई भेटे भन्नेमा खोजबिन भइरहेको जानकारी उनले दिए ।
जसले जिते कोरोनालाई,"आइसोलेसनमा बसेकै रातदेखि बागलुङकी ६५ वर्षीया मनकुमारी पौडेललाई निद्रा परेन । बुधबार राति एकछिन झकाउँदा १५ वर्षअघि बितेकी उनकी आमा सपनामा आइन् । आमा अघिअघि थिइन्, छोरी पछिपछि । माथिल्लो गराबाट तल्लो गरा झर्नुपर्ने भयो । आमाले खुट्किलो देखाइदिइन् । उनी सकुशल तल्लो गरा झरिन् । सपना देखेको भोलिपल्ट कोरोना परीक्षणको नतिजा नेगेटिभ आएको उनको कानमा पर्यो ।२४ घण्टाभित्र गरिएको दोस्रो परीक्षणको नतिजासमेत नेगेटिभ आएपछि उनी कोभिड१९ बाट उम्किइन् । शनिबार पोखराको प्रदेश जनस्वास्थ्य प्रयोगशालामा पीसीआर मेसिनमा परीक्षण गर्दा रिपोर्ट नेगेटिभ आएको थियो । यसअघि बिहीबारको परीक्षणमा पनि नेगेटिभ रिपोर्ट आएको थियो । लगातार दुईपल्ट नेगेटिभ रिपोर्ट आएपछि अस्पतालले उनलाई डिस्चार्ज गर्यो । तीन सातापछि उनी धौलागिरि अञ्चल अस्पतालबाट शनिबार साँझ बागलुङ नगरपालिका३ गौंडाकोटमा रहेको घर फर्किइन् ।सपनामा आमाले दीक्षा दिनुभयो, टाठो स्वरले फोनमा उनले भनिन्, खुट्किलोबाट नलडी ओर्लेँ । लडेर ओर्लेको भए निको हुने थिएन कि । उनले रोग निको भएको जस भने आफ्नो आत्मबललाई दिन्छिन् । आत्मबल बढाएपछि केही हुँदो रैन्छ भन्ने विश्वास लायो, उनले भनिन्, आत्मबल नै बढाउँछु भने, पानी पिएँ धेरै ।उनले दिनमै ४५ लिटर तातोपानी पिउने गरेको सुनाइन् । उनी दम र उच्च रक्तचापको नियमित औषधि सेवन गर्छिन् । पिसाबमा पनि खराबी छ । दम भएकोले चिसो पानी खान नहुने चिकित्सकको सल्लाहअनुसार उनले पहिलेदेखि नै तातोपानी खाने गरेको बताउँछिन् । तातोपानीले नै राम्रो हुन्छ भन्ने लाग्यो मलाई, उनले भनिन्, त्यहीं तातोपानी, दाल, भात, तरकारी खाएँ । खाएरै पेल्न पर्दो रैछ रोगलाई ।चैत ४ गते कतार एयरवेजको क्यूआर ६५२ नम्बरको जहाजमा आएकी काठमाडौंकी एक महिलामा कोरोना भेटिएपछि प्रहरी मनकुमारीको घर खोज्दै पुग्यो । लक्षण खासै थाहा पाइनँ । म आफैं बलियो भएर थाहा पाइनँ कि किन पाइनँ, उनले भनिन्, सँगै आएकालाई लौ देखियो भनेपछि म छुट्टै बसेँ घरमा । उनको रगतको नमुना काठमाडौं पठाइयो । कोरोना भाइरस पोजिटिभ देखियो । अस्पतालको आइसोलेसनमा राखियो । चैत १९ मा उनलाई लिन जान एम्बुलेन्स चालक मानेनन् । जिल्ला जनस्वास्थ्य कार्यालय बागलुङका प्रमुख सुरज गुरौ आफैंले चालक खोजेर एम्बुलेन्समा उनलाई लिन गए । एम्बुलेन्सको ड्राइभर कता गए । ज्यानको माया पनि लायो होला, उनले भनिन्, अर्को ड्राइभर गएर सुरो मुटु बनाएर ल्याउनुभयो ।कोरोना भाइरसको संक्रमण हुँदा ज्वरो आउने, रुघाखोकी लाग्ने लक्षण देखिने उनले समाचारमा सुनेकी थिइन् । अलि पछि मुटु रोगी, दम रोगीलाई धेरै च्याप्ने र निको नहुन पनि सक्ने समाचार सुनिन् । उमेर पुगेकालाई कोरोना लागे निको हुन पनि सक्ने नहुन पनि सक्ने खबर सुनिन् । उनको मनमा चिसो पस्यो । चिकित्सकले भने उनलाई हिम्मत लिन सुझाइरहे ।अस्पताल पुग्दा उनलाई भाउन्न भयो । रक्तचाप बेस्सरी बढ्यो । चिकित्सकले औषधि दिए । नआत्तिन र ढुक्क भएर बस्न सल्लाह पनि दिए । आइसोलेसनमा बस्दा आफन्त, इस्टमित्रको फोन उठाएरै फुर्सद भएन । फुर्सदको समयमा भजन, दोहोरी गीत सुनेर दिन कटाइन् । बिहानबेलुका चिकित्सक भेट्न जानेको गरेको उनले सुनाइन् । यो जाबो रोग पनि गतिलो त रैन्छ, मान्छेको नजिक पर्नै नहुनी, उनले भनिन्, तैपनि डाक्टार आउनुभयो । यस्तो राम्रो गरेर सन्चो बनाउनुभयो, सेवा दिनुभयो ।उनी बेल्जियममा दुई साता बिताएर कतार हुँदै नेपाल आएकी थिइन् । विदेशमा रहेका छोरीज्वाइँ भेट्न गएकी थिइन् । नेपाल फर्किंदा त्रिभुवन अन्तर्राष्ट्रिय विमानस्थलमा उनको ज्वरो नापियो । १४ दिन होम क्वारेन्टाइनमा बस्नुपर्छ भनेर कसैले भनेनन् । उनी सरासर बागलुङ आइन् । त्यतिबेलै घरपरिवारसँग नबस्नु भनेको भए म काठमाडौंमा छोरीको घरमा छुट्टै बस्थेँ, उनले भनिन्, पकाएर खान दिने मान्छे पनि थिए । ज्वारो नाप्दा त्यसरी छोड्दिन हुन्थेन नि ।कतारबाट काठमाडौं, काठमाडौंबाट पोखरा हुँदै बागलुङ आउँदा बागलुङकै १९ वर्षीया युवती सँगै थिइन् । मनकुमारीलाई भन्दा पहिले ती युवतीमा कोराना भेटिएको थियो । अहिले ती युवती धौलागिरि अञ्चल अस्पतालकै आइसोलेसन वार्डमा छिन् । उनको चौंथोपल्टसम्मको स्वाब परीक्षणमा पोजिटिभ नतिजा आएको छ । आफूभन्दा कम उमेर र निरोगीलाई कोरोनाले नछोडेको देख्दा मनकुमारी अचम्मित छिन् । घर पुगेर उनलाई फेरि होम क्वारेन्टाइनमा बस्ने कुराले पिरोलेको छ । २० महिनाको नाति खेलाउन नपाउने चिन्ता उनीसँग छ । गाउँघरमा उनको सम्पर्कमा रहेका कसैमा कोरोना नदेखिएकोले खुसी पनि छिन् । कोरोना संक्रमितलाई उनी आत्मबलले काम लिनुपर्ने सुझाउँछिन् । यत्रो वर्ष औषधि खाएकी दमकी रोगी त यसरी निको भएँ, उनले भनिन्, अरुले पनि आत्मबल बढाएर यसलाई जित्नुपर्छ ।अञ्चल अस्पतालका मेडिकल सुपरिटेन्डेन्ट डा शैलेन्द्र पोखरेल दीर्घरोगीले पनि कोरोना जित्न सक्छन् भन्ने उदाहरणको रूपमा मनकुमारीलाई लिन सकिने उनी बताउँछन् । औषधि नै नभएको रोगबाट उहाँले छुटकारा पाउनुभएको छ, उनले भने, हामीले तीन सातासम्म नियमित औषधि खुवाउने काम गर्यौं । हरेक दिन ठीक समयमा औषधि सेवन गर्ने बानी बसाल्यौं । मन्त्रालयको निर्देशनदेखि युट्युबमा भेटिएका धेरै उपचार पद्धति पनि उहाँलाई बुझाउन पायौं ।आत्मविश्वासले पनि धेरै रोग निको हुने उनी बताउँछन् । १९ वर्षीया युवतीमा स्वास्थ्यसम्बन्धी अन्य समस्या नदेखिएकोले छिट्टै निको हुने उनको विश्वास छ । उनका अनुसार मनकुमारीको घरपरिवार र छिमेकमा नजिक भएकाको समेत स्वाब परीक्षण भएको छ । सबैको नतिजा नेगेटिभ आएको छ । लकडाउनको सुरुवातमा डेन्जर जोन मा देखिएको बागलुङ अब बिस्तारै नर्मल भएको भन्दै उनले खुसी व्यक्त गरे । मनकुमारीको स्वाब परीक्षणको रिपोर्ट नेगेटिभ आएपछि अस्पताल व्यवस्थापन समिति, जिल्लास्थित सुरक्षा समिति र चिकित्सकको टोलीको बैठक बसेर शनिबार उनलाई डिस्चार्ज दिएको हो ।"
अरूलाई सघाउन तयार छु,काठमाडौं (कास) नेपालको दोस्रो कोभिड१९ संक्रमित निको भएर शनिबार डिस्चार्ज भएकी छन् । चैत १० मा संक्रमण पुष्टि भएकी काठमाडौंकी १९ वर्षीया प्रसिद्धि श्रेष्ठ टेकुस्थित शुक्रराज ट्रपिकल तथा सरुवा रोग अस्पतालको आइसोलेसन वार्डमा उपचाररत थिइन् ।सबै रिपोर्ट नेगेटिभ आएपछि उनलाई डिस्चार्ज गरिएको स्वास्थ्यमन्त्री भानुभक्त ढकालका प्रेस सल्लाहकार माधवप्रसाद तिवारीले जनाएका छन् ।उनी चैत ४ गते फ्रान्सबाट नेपाल आएकी हुन् । फ्रान्सबाट कतारको दोहासम्म सँगै आएको भियतनामी साथीले फोन गरेर आफूलाई संक्रमण रहेको बताएपछि उनी सतर्क भएकी थिइन् । त्यसपछि सेल्फ क्वारेन्टाइनमा बसेकी उनी चार दिनपछि परिवारका सदस्यसँगै परीक्षणका लागि टेकु अस्पताल पुगेकी थिइन् । अस्पतालबाट बाहिरिनुअघि स्वास्थ्य मन्त्रालयको अनुरोधमा उनले सञ्चारकर्मीसँग आफ्ना अनुभव साटिन् । उपचारमा अस्पतालका सबैको सहयोग रहेको बताइन् । कोरोना संक्रमितलाई उपचारमा ल्याउन सबैको सहयोग जरुरी रहेको उनको भनाइ थियो । नेपालमा हालसम्म कोरोनाका गम्भीर बिरामी नदेखिएको उल्लेख गर्दै उनले भविष्यमा उपचारका लागि आफ्नो सहयोग आवश्यक भए दिन तयार रहेको बताइन् ।
उपत्यकाबाट बाहिरिनेमाथि थप कडाइ,"लकडाउन खुल्ने छाँटकाँट नदेखेपछि उपत्यकाबाट पैदलै बाँके, बर्दिया, दाङतर्फ हिँडेका २ सय ४५ जनालाई शुक्रबार र शनिबार प्रहरीले थानकोटबाट नियन्त्रणमा लियो । ३४ जना महिला र २३ बालबालिकासहित विभिन्न ७ समूहमा रहेका उनीहरू बाटोबाटै फर्काइए । उनीहरूलाई महानगरीय प्रहरी वृत्त थानकोट र चन्द्रागिरी नगरपालिकाको संयुक्त प्रयासमा खानेबस्ने अस्थायी व्यवस्थासहित त्रिभुवन पार्कमा राखियो । सिन्धुलीको यात्रा तय गरेका ४१ जना दैनिक ज्यालादारी मजदुरलाई शनिबार बिहान ललितपुरको लुभुबाट फर्काइयो । गन्तव्यतर्फ जान नदिएपछि केहीबेर मजदुर र प्रहरीबीच विवाद चल्यो । प्रहरीले उनीहरूलाई बसिरहेकै स्थानमा फर्किन भन्दै अघि बढ्न दिएन । बिहीबार नै सिन्धुली हिँडेका १५ जना लुभुमै रोकिए । एक रात खानबस्न दिएर भोलिपल्ट उनीहरूलाई फर्काइयो । काभ्रे र सिन्धुपाल्चोकबाट आएका ३३ जना बिहीबार गोदावरीमै रोकिए । एक रात खानबस्न दिएर उनीहरूलाई प्रहरीले चिनेजानेका तथा आफन्तको घर र कोठामा जानू भन्दै छाडिदियो । लकडाउन अवधिभर मानिस आवतजावत पूर्ण रूपमा निषेध गर्न प्रशासनले निर्देशन दिएपछि सुरक्षाकर्मीले मानिसलाई बाटोमा रोक्ने गरेका छन् । प्रधानमन्त्री केपी शर्मा ओलीले शुक्रबार उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापासहित चारवटै सुरक्षा निकायका प्रमुखलाई बालुवाटारमै डाकेर लकडाउन कडाइका साथ लागू गर्न निर्देशन दिएका थिए । त्यसपछि झनै आवतजावत नियन्त्रणमा कडाइ गरिएको छ । नेपाल प्रहरी र सशस्त्र प्रहरी बलले आफ्ना संयन्त्रलाई आवतजावत कडाइँ गर्न थप निर्देशन दिएका छन् । लकडाउन उल्लंघन गर्नेलाई अरू दिनको जसरी रोकेर अलपत्र पार्ने काम केही मत्थर भए पनि सरकारले हिडेको भेटिने सबैका लागि अस्थायी गुजाराको प्रबन्ध भने गर्न सकेको छैन । महानगरीय प्रहरी प्रमुख डीआईजी विश्वराज पोखरेलका अनुसार आवतजावत पूर्णरूपमा निषेध गर्न स्पष्ट आदेश आउनुका साथै सोहीअनुसार सुरक्षाकर्मीलाई परिचालन गरिएको छ । हिँडेरै लामो दूरीको यात्रा तय गरेका मजदुरले खान नपाए प्रहरी र स्थानीय तहले आवश्यक प्रबन्ध मिलाउने तर घरबाट बाहिर हिँड्न पूर्णरूपमा रोक लगाइएको उनले बताए । खान पाइएन भने भन्नुस्, प्रहरी र स्थानीय तहले आवश्यक प्रबन्ध मिलाइदिन्छ, पोखरेलले भने, तर लकडाउन उल्लंघन गरेर तपाईंले लामो यात्रा गर्नुभयो भने सुरक्षाकर्मीले रोक्छ, बाटोमा अनावश्यक सास्ती पाउनुभन्दा घरमै बस्नुस् भन्छौं हामी । उपत्यकाबाट बाहिरिने मोटर र पैदल बाटो सिल गरेर अनुमतिबाहक बाहेकलाई आवतजावतमा रोक लगाइएको उनले बताए । सशस्त्र प्रहरी प्रवक्ता डीआईजी प्रवीणकुमार श्रेष्ठले सीमा र देशभित्रै आवतजावत ठप्प पार्न थप तैनाथी बढाइएको बताए । सशस्त्रले भारतीय सीमा नाकामा मात्रै करिब १४ हजार जनाको संख्यामा आफ्नो बल परिचालन गरेको छ । लकडाउन र सीमा नाका सिल गर्न मात्रै सशस्त्रले करिब २२ हजार फौज परिचालन गरेको जनाएको छ । नेपाल प्रहरीले ४६ हजार जनाभन्दा बढी जनशक्ति लकडाउन कार्यान्वयनका लागि परिचालन गरिएको जनाएको छ । सुरक्षा प्रमुखहरू सम्मिलित बैठकमा प्रधानमन्त्री ओलीले जसरी पनि लकडाउन कडा बनाउन निर्देशन दिएपछि गृहले सोहीअनुसार सुरक्षाकर्मीलाई निर्देशन अटेर गर्नेमाथि कठोर बन्न र अघि बढ्न नदिन देशभरका प्रमुख जिल्ला अधिकारीहरूलाई निर्देशन दिएको छ । काठमाडौंका सहायक प्रमुख जिल्ला अधिकारी जीवनप्रसाद आचार्यले लकडाउन कडाइका साथ पालना गर्न र आवतजावत गर्नेमाथि नियन्त्रण गर्न स्पष्ट निर्देशन आएकाले सोहीअनुसार सुरक्षाकर्मी खटाइएको बताए ।जिल्ला र पालिकाको सहमतिबिना प्रवेश निषेध ?लकडाउन उल्लंघन गर्दै स्थायी थातथलो फिर्ता हुने क्रम नरोकिएपछि सरकारले स्थानीय तह र सम्बन्धित जिल्लाको स्वीकृतिमा मात्रै घर फिर्ता गर्न सकिने प्रस्ताव विकल्पका रूपमा आन्तरिक परामर्श थालेको छ । प्रधानमन्त्री केपी शर्मा ओलीसँग शुक्रबारको छलफलपछि बाहिरिएका उच्चस्तरीय समितिका सदस्यहहरूबीच बाटोमा अलपत्र परेकालाई व्यवस्थापन गर्न यो विकल्पमा छलफल थालिएको हो । यस विषयमा निर्णय भने भई नसकेको उच्च स्रोतले जानकारी दियो । बाटैमा अलपत्र २२ को उद्धारधनकुटा लकडाउनका कारण धनकुटा, सुनसरी र भोजपुरको सीमावर्ती त्रिवेणीमा अलपत्र परेका २२ जनाको शुक्रबार राति उद्धार गरिएको छ । सुनसरीको चतरा हुँदै पैदल हिँडेर त्यहाँ पुगेका उनीहरू सबै भोजपुरका विभिन्न स्थानका बासिन्दा रहेको प्रहरीले जनाएको छ । राति साढे ८ बजे उनीहरूलाई भोजपुरको हतुवागढी र धनकुटाका जनप्रतिनिधि, प्रहरीको समन्वयमा उद्धार गरिएको सहिदभूमि गाउँपालिका अध्यक्ष मनोज राईले बताए । पैदल हिँडेका १०१ लाई ट्रकमा पठाइयोमकवानपुर मकवानपुरको थाहा नगरपालिकाले लकडाउनमा जंगलको बाटो हुँदै घर हिँडेका १ सय १ जनाको उद्धार गरेको छ । सिरहा, सर्लाही र रौतहट जान पैदल हिँडिरेहका उनीहरूलाई नगरपालिकाले ट्रकमा पठाएको हो । थाहा९ चित्लाङको जंगल हुँदै घर फर्किरहेका धादिङको धुनबेसीस्थित जीवनपुरमा रहेका इँटा उद्योगका कामदारहरूको उद्धार गरिएको हो । प्रहरी, जनप्रतिनिधि र स्थानीयले शुक्रबार राति ८ बजे उद्धार गरेर शनिबार बिहान ट्रकमार्फत बाराको पथलैयासम्म पुर्याइदिएको स्थानीय महालक्ष्मी प्राविका शिक्षक राजेन्द्र बलामीले बताए । बलामीका अनुसार उनीहरूलाई शुक्रबार राति खाना खुवाएर नगरपालिकाको समन्वयमा सुरक्षित स्थानमा राखेर बिहान तीनवटा ट्रकबाट पथलैया पुर्याइएको हो ।"
पैदल हिँडेका मजदुरको उद्धार गर्न ध्यानाकर्षण,"काठमाडौं (कास) संसदीय समितिका सभापति र सांसदहरूले स्वदेश तथा विदेशमा रहेका आफ्ना नागरिकको भौतिक सुरक्षा, स्वास्थ्य जाँच र घर जान सडकमा हिँडिरहेका मजदुरको समस्या समाधान गर्न माग गरेका छन् । कोरोना भाइरस (कोभिड१९) को संक्रमण रोकथाम र नियन्त्रणका क्रममा उत्पन्न परिस्थितिले भारतीय सीमामा रहेका नेपाली र विदेशमा रहेका विद्यार्थी र पर्यटन व्यवसायीमा परेको समस्या हल गर्न सरकारसँग माग गरेका हुन् । सडकमा दैनिक सयौं नागरिक पैदल हिँडिरहेको प्रसंग जोड्दै सांसदहरूले उनीहरूलाई सहज रूपमा गन्तव्यमा पुर्याउन वा खाने व्यवस्था गरेर राजधानीमै राख्न आग्रह गरेका छन् ।प्रतिनिधिसभाअन्तर्गतको अन्तर्राष्ट्रिय सम्बन्ध समितिकी सभापति पवित्रा निरौला खरेलले शुक्रबार प्रेस विज्ञप्ति जारी गर्दै भारतीय नाकामा रोकिएका नेपाली नागरिकको स्वास्थ्य जाँच गर्न माग गरेकी छन् । कानुन न्याय तथा मानव अधिकार समितिका सभापति कृष्णभक्त पोखरेल र पूर्वअर्थमन्त्री सुरेन्द्र पाण्डेले सडकमा दैनिक हजारौंको संख्यामा गन्तव्यमा जाने सर्वसाधारणको बिजोग भएको भन्दै गृहमन्त्री रामबादुर थापा र सचिव महेश्वर न्यौपानेको ध्यानाकर्षण गराएका छन् ।"
"दोषीलाई उन्मुक्ति, डाक्टरलाई स्पष्टीकरण","आफूले जे गरे पनि हुने ? कोरोना संक्रमणबारे सत्यतथ्य बताएर र लेख रचना प्रकाशित गरेर जनतालाई सुसूचित गरेबापत डा पुनमाथि कारबाही थालिए पनि प्रधानमन्त्री केपी शर्मा ओलीले भने त्यसबारे अर्को भ्रम छरेको भिडियो सार्वजनिक भएको छ । प्रदेश मुख्यमन्त्रीहरूलाई निर्देशन दिने क्रममा गरिएको रकेर्डको भिडियोमा उनले कोरोनाबारे केही झूटा र भ्रामक सूचनासमेत छरेका छन् । मुलुकको कार्यकारी प्रमुखले बोलेका कुरा आधिकारिक मानिने भएकाले रोगसँग सम्बन्धित आधिकारिक र प्रमाणित सूचना मात्रै प्रवाह गर्नुपर्नेमा उनले तथ्यगत रूपमा पुष्टि नहुने सूचना प्रवाह गरेका हुन् । सार्वजनिक भएको करिब डेढ मिनेटको भिडियोमा उनले भाइरसलाई निर्जीव भन्नेदेखि तातोपानीले हात धोए भाइरस मर्छ भन्नेसम्मका अभिव्यक्ति दिएका छन् । उनले तातोपानीको बाफ लिने र तातोपानी पिउने गर्नाले कोरोना संक्रमणको जोखिम कम हुने बताएका छन् । अनि संक्रमणको जोखिम हुनसक्ने भन्दै सचेत गराएका छन्, आइसक्रिम नखाने ।प्रधानमन्त्रीका यी दाबीलाई विश्व स्वास्थ्य संगठनले प्रमाणित गरेको छैन । मुलुकमा विद्यमान तीनवटा कानुनले प्रधानमन्त्रीका यस्ता भ्रमक सूचना प्रवाह गर्ने क्रियाकलापलाई अपराध मानेको छ । विपत् व्यवस्थापन ऐनमा यस्ता भ्रामक सूचना प्रवाह गरे संलग्नमाथि कारबाही हुने व्यवस्थासमेत छ । संक्रामक रोग विशेषज्ञ डा शेर्पाका अनुसार प्रधानमन्त्री ओलीले मुख्यमन्त्रीहरूसँग भिडियो कन्फरेन्समा बोलेका कतिपय कुरा विश्व स्वास्थ्य संगठनले प्रमाणित नगरेका गलत सूचना हुन् । हामीले गलत सूचनाबाट जोगिनुपर्छ, सत्य र प्रमाणित सूचना मात्रै प्रवाह हुनुपर्छ भन्दै आएका बेला स्वयं प्रधानमन्त्रीले समेत गलतसूचना प्रवाह गरेपछि जनमानसमा नकारात्मक प्रभाव पर्ने खतरा रहन्छ, उनले भनिन् । प्रधानमन्त्रीजस्तो सार्वजनिक पद र आमसमुदायमा प्रभाव पार्ने छवि भएको मान्छेले बोलेका कुरामा धेरैको विश्वास हुन्छ । हङकङ विश्वविद्यालयको अनुसन्धान प्रतिवेदनलाई उद्धृत गर्दै डा शेर्पाले जनाएअनुसार कोरोना भाइरस ७० डिग्री सेल्सियसमा ५ मिनेटसम्म अस्तित्वमा रहन्छ भने ५६ डिग्रीमा आधा घण्टा रहन्छ । प्रधानमन्त्रीको सुझावअनुसार तातोपानी मात्रै प्रयोग गर्ने हो भने भाइरसको संसर्गमा आएका हातहरू निर्मलीकरण नहुन सक्छन् । हातले छुनै नसकिने गरी उम्लिएको पानी प्रयोग गर्दा त ५ मिनेटसम्म भाइरस निर्मलीकरण हुँदैन भने मनतातो पानीको प्रयोग मात्रै गर्दा संक्रमण अझै बढी हुन्छ । साबुनपानीले हात धुनुपर्छ भनेर प्रमाणित कुरा बोलिदिनुपर्नेमा के के हो के के ? उनले भनिन्, अझै विश्वसनीय सूचना र सन्देश प्रवाह गर्ने स्वास्थ्यकर्मीलाई कारबाहीका लागि पत्र काट्नु कुनै हालतमा ठिक भएन ।"
हतोत्साही गर्न खोजियो,"मैले जहिले पनि आमजनताको हितमा काम गर्दै आएको छु । सही सूचना दिने र जनचेतना जोगाउने मेरो काम हो । १८ वर्षदेखि म शुक्रराज ट्रपिकल तथा सरुवा रोग अस्पताल, टेकुमा कार्यरत छु । यो अस्पताल दक्षिण एसियाकै केन्द्रीय अस्पताल बनोस् भन्ने दृष्टिकोणका साथ हिँडिरहेको छु । बाहिरका ठूला अस्पतालले जागिर अफर गर्दा पनि नगएर म यहाँ सेवा गरिरहेको छु । सार्स, जापनिज इन्सेफ्लाइटिस, स्वाइन फ्लु, डेंगु, बर्ड फ्लुजस्ता थुप्रै महामारी देखेको छु । त्यसमा डटेर काम गरेको छु । कोरोना महामारीमा सुरुदेखि नै खटिरहेको हुँ । म त यो अस्पतालका लागि एउटा जिउँदो इतिहासको रूपमा छु । मैले आफ्ना अभिव्यक्ति दिँदा केही कुरा गलत बोलेजस्तो लाग्दैन । जनतालाई सुसूचित गर्ने काम नै गरेजस्तो लाग्छ । मलाई अध्ययनअनुसन्धानमा रुचि छ । त्यसमा घोत्लिरहेको हुन्छु । लेखहरू लेख्छु । केही पाउँला भन्ने आसले त मैले कहिल्यै सोचेको छैन । बिहीबार मन्त्रालयले मलाई त्यहाँ बोलाएको छ भन्ने खबर पाएँ । के कारणले बोलाइएको हो थाहा भएन । त्यो दिन निकै नै व्यस्त भएँ । ओपीडी थियो । पीपीई लगाएर काम गर्दै थिएँ । त्यो लगाएपछि फोन पनि उठाउन पाइनँ । बिरामी अलि बढेका थिए । सनसिटीबाट केस आएको थियो । अस्पतालको निर्देशक डा सागरराज भण्डारीले तपाईंलाई मन्त्रालय बोलाएको छ रे, जानुस् डा साब, भन्नुभयो । त्यस्तो के हतार होला र केही कुराले होला भन्ने सोचिरहेको थिएँ । भोलिपल्ट (शुक्रबार) थाहा पाएँ, मन्त्रालयले हाजिर भएन भनेर पत्र काटिसकेको रहेछ । मैले पत्र पढ्न पाएको छैन किनकि म घर गइसकेको थिएँ । पत्रमा के छ भनेर मलाई आधिकारिक जानकारी छैन तर मैले अनौपचारिक रूपमा सुनेअनुसार मिडियामा गरेका कुराकानीसँग सम्बन्धित कुरा पत्रमा छ । चिठी नै आइसकेपछि मैले के जघन्य अपराध गरेको रहेछु भन्ने लाग्यो । सरुवा रोगको जानकारका हिसाबले धेरैले मलाई प्रश्न गर्नुहुन्छ । सोधेपछि उत्तर दिनैपर्यो । मिडियामा आइराखेको हुन्छ तर सधैं मैले रोगका कुरा र संक्रमणबाट बच्ने कुरा त भन्ने हो । प्राविधिक कुरा भन्ने गरेको छु । नीतिगत तहका कुरा गर्ने गरेको छैन । जनतालाई सुझाव दिने काम गरेको छु । सरकारलाई भन्दा पनि जनतालाई सुझाव दिने गरेको छु । यति ससाना कुराका लागि यस्तो गर्नु नपर्ने हो । जनतालाई सूचना दिँदा मन्त्रालयले स्पष्टीकरण नै सोधेर पत्र काटेको देख्दा अचम्म लागेको छ । अरू धेरैले पनि बोलेका छन् । उनीहरूलाई पनि त कारबाही गर्नुपर्ने होला नि ? खै त कारबाही ? सधैं मै मात्र टार्गेट हुनुपर्छ भन्ने के छ र ? फाइदाका लागि गरेको भए, बदमासी गरेको भए वा भ्रष्टाचार नै गरेको भए अर्कै कुरा । नत्र यस्तो कदम चाल्नुपर्ने कुरै छैनजस्तो लाग्छ । भित्रैभित्रै राजनीति हुने रहेछ तर मन्त्रालयको यो कदमलाई मैले नराम्रो रूपमा लिएको छैन । यसले जनचेतना फैलाउने मेरो कामबाट मलाई हतोत्साही बनाउने हो कि भन्नेचाहिँ लागेको छ । राम्रो काम गर्दै जाँदा विभिन्न अड्चन आउँछन् । दुःख पाइन्छ । यसलाई सहज रूपमै लिन्छु । विभिन्न बाधा पार गर्दै अगाडि बढ्नुपर्छ । यस्ता कुरामा धेरै अल्झिएँ भने मेरो नियमित काम, अध्ययन र अनुसन्धानमा बाधा पुग्छ ।(डा पुन शुक्रराज ट्रपिकल तथा सरुवा रोग अस्पतालका रिसर्च युनिटका संयोजक हुन् ।)"
आइसोलेसनमा उपचाररत दुईको मृत्यु,"नेपालगन्ज (कास) नेपालगन्ज र कोहलपुर मेडिकल कलेजको आइसोलेसनमा उपचार गराइरहेका दुई जनाको शनिबार मृत्यु भएको छ । बर्दियाको गुलरिया नगरपालिका१०, परियागटोलका ४४ वर्षीय इसराइल बेहनाको नेपालगन्ज र दाङका ४० वर्षीय गुमानसिंह अधिकारीको कोहलपुर मेडिकल कलेजमा उपचारका क्रममा मृत्यु भएको हो । दमका रोगी बेहना चार दिनअघि उपचारका लागि नेपालगन्ज मेडिकल कलेजमा भर्ना भएका थिए । अस्पतालका डा रोमन किदवाईका अनुसार अवस्था गम्भीर भएको र कोरोनाको लक्षण देखिएकाले उनको आइसोलेसनमा राखेर उपचार गरिँदै थियो । अधिकारी भने सामान्य घरायसी झगडामा पत्नीले चिर्पटले टाउकोमा हिर्काउँदा गम्भीर घाइते भएर शुक्रबार साँझ कोहलपुर मेडिकल कलेजमा भर्ना भएका थिए । केस सिरियस भएकाले आइसोलेसनमा राखेर उपचार गराइरहेका थियौं, डा किदवाईले भने, दुवैको आज कोरोना परीक्षणका लागि नमुना भैरहवा पठाएका छौं । भारतमा मजदुरीका लागि गएका उनीहरू केही दिनअघि मात्र स्वदेश फर्किएका थिए । अधिकारीका छोरालाई समेत ज्वरो आएकाले क्वारेन्टाइनमा राखिएको छ । दुवै अस्पताल एउटै व्यवस्थापनद्वारा सञ्चालनमा छ ।"
थप एक जनामा संक्रमण पुष्टि,विराटनगर (कास) उदयपुरको त्रियुगास्थित एक मस्जिदबाट विराटनगर ल्याइएकामध्ये शनिबार थप एक जनामा कोरोना भाइरस संक्रमण पुष्टि भएको छ । कोसी अस्पतालमा गरिएको पीसीआर विधिको परीक्षणबाट संक्रमण पुष्टि भएको हो । स्वास्थ्य मन्त्रालयले यसको पुष्टि गरेको छ । उदयपुरबाट शुक्रबार मध्यराति ल्याइएका १६ मध्ये संक्रमण पुष्टि भइसकेका १२ जनालाई कोभिड१९ उपचार केन्द्रमा राखिएको थियो । उनीहरूसँगै बस्दै आएका चार जनालाई भने मोरङको टाँडीस्थित क्वारेन्टाइनमा राखिएको थियो । ती चार जनामध्ये एक जनाको रिपोर्टमा शंका लागेर पुनः नमुना परीक्षण गर्दा पोजिटिभ पाइएको कोसी अस्पतालले जनाएको छ । ती संक्रमितलाई शनिबार क्वारेन्टाइनमै सुरक्षित राख्न भनिएको छ । आइतबार उनलाई विराटनगरको कोभिड उपचार केन्द्रमा राखिएको आइसोलेसन वार्डमा भर्ना गरी उपचार गरिने जनाइएको छ । शनिबार संक्रमण पुष्टि भएका बिरामी विराटनगर१७ का भएको स्रोतले बताएको छ । यसअघि शुक्रबार संक्रमण पुष्टि भएकामा ११ जना भारतीय र एक जना नेपाली नागरिक थिए । उनीहरूको विराटनगरमा आइसोलेसनमा राखेर उपचार भइरहेको छ । मन्त्रालयका अनुसार योसँगै नेपालमा पहिचान भएका संक्रमितको संख्या ३१ पुगेको छ । यिनमा तीन जना निको भएका छन् भने २८ जना उपचारमा छन् ।
राष्ट्रपतिले फिर्ता गरिन् नयाँ गाडी किन्ने पैसा,"राष्ट्रपति विद्या भण्डारीले आफ्ना लागि सुविधा सम्पन्न इलेक्ट्रिक गाडी खरिदका लागि विनियोजित रकम सरकारको सञ्चित कोषमा फिर्ता गरेकी छन् । कोभिड१९ को महामारीका कारण उत्पन्न विशेष परिस्थितिमा आफ्ना लागि गाडी खरिद गर्नु उपयुक्त नहुने विश्लेषण गरी उनले रकम फिर्ता गरेकी हुन् ।राष्ट्रपति कार्यालय भण्डारीका लागि ६५ लाख रुपैयाँ (भन्सार राजस्वबाहेक) मा लामो भीभीआईपी इलेक्ट्रिक गाडी खरिद गर्ने अन्तिम तयारीमा थियो । राष्ट्रपति भण्डारीले चढ्दै आएका सुविधासम्पन्न गाडी पुराना भइसकेका छन् । अरू गाडी पुराना भएकाले भण्डारीले दुई वर्षअघि खरिद गरिएको बीवाईडी इलेक्ट्रिक कार चढ्दै आएकी छन् । उक्त कार एकपटक चार्ज गरेपछि १ सय ५० किलोमिटर गुड्छ । राष्ट्रिपति कार्यालयले एकपटक चार्ज गरेपछि ४ सय ५० किमि गुड्ने त्योभन्दा आधुनिक र सुविधासम्पन्न कार किन्ने प्रक्रिया अन्तिम चरणमा पुर्याएको थियो । भण्डारीका लागि नयाँ कार आएपछि पुरानो इलेक्ट्रिक गाडी राष्ट्रपति कार्यालयका अरू एक पदाधिकारीलाई दिने निर्णय भइसकेको थियो । राष्ट्रिपति कार्यालयका सचिव र सहसचिवलगायतका लागि अरू ५ वटा इलेक्ट्रिक कार खरिद गर्ने प्रक्रिया पनि अन्तिम चरणमा पुगेको थियो । ती गाडी पनि एकपटक चार्ज गरिसकेपछि ४ सय ५० किमि गुड्ने क्षमताका हुन् । राष्ट्रपति कार्यालयका सचिव र सहसचिवका गाडीसमेत पुराना भएकाले मर्मतसम्भार खर्च धेरै पर्न थालेकाले नयाँ खरिद गर्न लागिएको दाबी स्रोतको छ ।राष्ट्रिपति कार्यालयले सार्वजनिक खरिद ऐनको प्रक्रिया पूरा गरी करिब ५ करोड रुपैयाँमा ६ वटा कार र चार्जिङ स्टेसनका लागि उपकरण किन्न लागेको थियो । यहीबीचमा मुलुकमा कोभिड१९ को संक्रमण देखिन थालेको र लकडाउनका कारण सिंगो मुलुक आर्थिक संकटमा परेको हुनाले राष्ट्रपति कार्यालय नयाँ गाडी खरिदको प्रक्रिया स्थगन गर्ने निर्णयमा पुगेको स्रोतले जनाएको छ । स्रोतका अनुसार राष्ट्रपति कार्यालयका लागि डेढ करोड रुपैयाँमा जेनेरेटर र इन्भर्टर तथा सल्लाहकार, विज्ञ, कार्यालयका सचिव, सहसचिवका लागि कम्प्युटर र ल्यापटप खरिद प्रक्रिया अघि बढाइएको थियो ।राष्ट्रपति कार्यालयमा एउटा विशेष मिटिङ हल निर्माण गर्न लागिएको थियो । कार्यालयमा विदेशी मुलुकका राजदूतले राष्ट्रपतिसमक्ष ओहोदाको प्रमाणपत्र बुझाएपछि छुट्टै भेट्ने मिटिङ हलसमेत छैन । करिब साढे चार करोड रुपैयाँमा मिटिङ हल बनाउने र राष्ट्रपति कार्यालय भवनको मर्मतसम्भार गर्ने तयारी भइरहेको थियो ।राष्ट्रपति कार्यालयका सचिव हरि पौडेलले नयाँ गाडी, ल्यापटप, कम्प्युटर तथा मेसिनरी औजार खरिद तथा मिटिङ हल निर्माण र भवनको मर्मतसम्भार कार्य स्थगित गरी बजेट फिर्ता गरिएको जानकारी दिए । अत्यन्त जरुरी हुँदाहुँदै पनि राष्ट्रपति कार्यालयले गाडी, ल्यापटप, कम्प्युटर खरिद तथा भवन मर्मतसम्भार तथा मिटिङ हल निर्माणलगायतका काम रोकेर साढे ९ करोड रुपैयाँ फिर्ता गरेको हो, पौडेलले कान्तिपुरसित भने ।कोभिड१९ को संक्रमण रोकथाम, नियन्त्रण र उपचारका लागि सरकारलाई ठूलो रकम आवश्यक परिरहेका बेला राष्ट्रपति कार्यालयले अत्यावश्यक बाहेक अरू बजेट फिर्ता गर्दा राम्रो सन्देश जाने भएकाले सबै खरिद प्रक्रिया स्थगित गरिएको उनले बताए । अर्थमन्त्रालयको प्रस्तावमा सरकारले गाडीलगायतका सामान खरिद, मर्मतसम्भार, गोष्ठी सेमिनारको बजेट फिर्ता गर्न सबै सरकारी निकायलाई निर्देशन दिएको छ । तर, मुलुकको सबभन्दा सम्मानित संस्था भएकाले राष्ट्रपति कार्यालयलाई सरकारले बजेट फिर्ता गर्नुपर्ने दायरामा राखेको थिएन ।"
"डुल्दै, सिकार गर्दै जेबरोङ र स्यामलिङ","शेफोक्सुन्डो निकुञ्जमा जेबरोङ नामको हिउँ चितुवाको घाँटीमा स्याटेलाइट जीपीएस कलर बाँध्ने प्राविधिकलाई समेत थाहा थिएन, यसले कति लामो यात्रा तय गर्ला भनेर ।डोल्पाको चारकार्बो क्षेत्रको ४ हजार १ सय ७१ मिटर उचाइमा घाँटीमा स्याटेलाइट कलर बाँधेर छाडिएको जेबरोङ आहार खोज्दै ६ हजार २ सय ९८ मिटर उचाइसम्म पुगेर भर्खरै फेरि तल्लो क्षेत्रमा झरेको छ । हिउँ चितुवा अनुसन्धानमा काम गरेका कमल थापाका अनुसार नाउर र झारल उसको मुख्य आहार हो । ६० देखि ७० प्रतिशत आहार नाउर र झारल हुन्, थापाले भने, त्योबाहेक ३० देखि ४० प्रतिशत आहार गाई, चौंरीका बच्चा, च्यांग्रा, फ्याउ मुसा र कस्तुरी मृग हो । गत ३० कात्तिकमा निकुञ्ज विभागको पहल र शे फोक्सुन्डो निकुञ्जको अगुवाइमा प्राविधिकहरूले उक्त भाले हिउँ चितुवाको घाँटीमा स्याटेलाइट जीपीएस कलर बाँधेका थिए । त्यसनिम्ति डब्लूडब्लूएफ नेपालले आर्थिक र राष्ट्रिय प्रकृति संरक्षण कोषले प्राविधिक सहयोग गरेको थियो । निकुञ्जका प्रमुख सरोजमणि पौडेलका अनुसार करिब ५ महिना अवधिमा जेबरोङले ३ सय ९५ किलोमिटर यात्रा गरेको पाइएको छ । सबैभन्दा तल ३ हजार ३ सय ५३ मिटरसम्म जेबरोङले हिँड्डुल गरेको देखिएको छ । जीपीएस कलरबाट प्राप्त तथ्यांकअनुसार अहिलेसम्म ९५ वर्ग किलोमिटर क्षेत्रलाई उसले आफ्नो बासस्थल बनाएको देखिन्छ, पौडेलले डोल्पाबाट कान्तिपुरसँग भने, अहिले फेरि साल्दाङ क्षेत्रमै सिकार गर्दै घुमिरहेको छ । उसले यो अवधिमा १ हजार २ सयवटा लोकेसनमा आउजाउ गरेको जीपीएसले संकेत दिएको छ । जीपीएस कलर बाँध्ने बेलामा उसको तौल ३८ र उमेर ३ देखि ४ वर्षको थियो । मंसिर २ मा स्याम्लिङ गुम्बानजिकैको ३ हजार ८ सय ८५ मिटर उचाइमा कलर बाँधेर छोडिएको स्याम्लिङ नामको भाले हिउँ चितुवा पनि ६ हजार २ सय ५२ मिटरसम्म उक्लिएर अहिले तल झरेको छ । ५ महिना अवधिमा स्याम्लिङले ३ सय ५५ किलोमिटर हिँड्डुल गरेको छ । पौडेलका अनुसार उसले ३५ वर्ग किलोमिटर क्षेत्रफललाई आफ्नो बासस्थान बनाएको देखिन्छ । स्याम्लिङ सिकारको खोजीमा ३२५१ मिटरको उचाइसम्म झरेको देखिन्छ, उनले भने, १ हजार २ सय २३ वटा लोकेसनमा उसले आउजाउ गरेको छ, दुवै सिकार खेल्दै, खाँदै रमाइरहेका छन् । कलर जोडेर छाड्दा ३३ किलो तौल भएको स्याम्लिङको उमेर ४ देखि ५ वर्ष थियो ।जीपीएस प्वाइन्टका आधारमा हिउँ चितुवाका गतिविधिको संकेत कम्प्युटरमा एसएमएसमार्फत प्राप्त हुन्छ । काठमाडौंबाट समेत दुवैको विचरणलाई अनुगमन गर्न सकिन्छ । तिनलाई काठमाडौंबाट नियालिरहेका डब्लूडब्लूएफ नेपालमा कार्यरत वरिष्ठ अनुसन्धान वैज्ञानिक गोकर्णजंग थापाका अनुसार दुवै हिउँ चितुवा धेरै समय एउटै क्षेत्रमा बसेको देखिन्छ । उनीहरूको २० देखि ३० प्रतिशत बासस्थल (होमरेन्ज) एउटै क्षेत्र हुने गरेको छ, थापाले भने, अहिले भने जेबरोङ पूर्व र स्याम्लिङ पश्चिम भागतिर गएको देखिन्छ । सुदूरपूर्वको कञ्चनजंघामा भन्दा शे फोक्सुन्डो निकुञ्जमा उसका आहार प्रजाति नाउर धेरै उपलब्ध भएकाले ती चितुवाले त्यति धेरै टाढाको यात्रा नगरेको उनको बुझाइ छ । थापाको भनाइमा आहारकै खोजीका लागि फोक्सुन्डोतिरका हिउँ चितुवाले धेरै धपेडी गर्ने गरेको पनि देखिन्न । आहार धेरै उपलब्ध भएकाले ताप्लेजुङमा जस्तो दौडधुप गर्नु नपरेको देखिन्छ, उनले भने । अनुसन्धानकर्ता कमल थापाका अनुसार नेपालमा पहिलोपटक हिउँ चितुवाबारे जर्ज स्यालर भन्ने विदेशी अनुसन्धानकर्ताले अध्ययन गरेका हुन् । सन् १९७० ताका उनी पोखराबाट ढोरपाटन हुँदै अध्ययनका लागि डोल्पासम्म पुगेका थिए । उनैले नेपालमा हिउँ चितुवा छन् भनेर विश्वमा आवाज पुर्याएका हुन्, थापाले भने । त्यसको करिब १२ वर्षपछि अमेरिकी वन्यजन्तुविज्ञ रोड्नी ज्याक्सनले रेडियो कलर जडान गर्दै हिउँ चितुवाहरूको आहार र अवस्थाबारे अनुसन्धान गरेका थिए ।विभागकै नेतृत्वमा ताप्लेजुङको कञ्चनजंघा संरक्षण क्षेत्रका चारवटा हिउँ चितुवाको घाँटीमा स्याटेलाइट कलर जडान गरिएको थियो । त्यसले त्यहाँका चितुवाको विचरण चीनको तिब्बत र भुटानसम्मै हुने गरेको देखाएको थियो । हिउँ चितुवाको बासस्थान र विचरण थाहा पाउन र तिनको आहारको अवस्थाबारे अध्ययनका लागि २०७५ भदौ १५ मा वनमन्त्री शक्तिबहादुर बस्नेतले १२ वटा हिउँ चितुवामा कलर जडान गर्ने निर्णय गरेका थिए । पहिलो चरणमा चालु आर्थिक वर्षमा शे फोक्सुन्डोमा २ वटामा कलर जोडिएको हो । यही निकुञ्जमा थप २ वटामा पनि कलर जडान गरिनेछ । निकुञ्ज विभागका महानिर्देशक गोपालप्रकाश भट्टराईका अनुसार ५ वर्षभित्र अन्नपूर्ण मनास्लु क्षेत्रका थप ८ वटा हिउँ चितुवामा पनि कलर जोडिनेछ । महानिर्देशक भट्टराई रेडियो कलरबाट प्राप्त सूचनाका आधारमा भविष्यमा संरक्षण रणनीति बनाउन र भूपरिधिस्तरीय सहयोग आदानप्रदान र अरू देशसँग समन्वय र सहकार्य गर्न सहयोग पुग्ने बताउँछन् । हिउँ चितुवाको उपलब्धताका हिसाबले नेपालका संरक्षण क्षेत्रलाई तीन भागमा विभाजन गरिएको छ कञ्चनजंघा संरक्षण क्षेत्र, मकालु बरुण, सगरमाथा र लाङटाङ निकुञ्ज तथा गौरीशंकर संरक्षण क्षेत्र समेटिएको पूर्वी ब्लक, मनास्लु संरक्षण क्षेत्र र अन्नपूर्ण संरक्षण क्षेत्र समेटिएको मध्यक्षेत्रको ब्लक र ढोरपाटन सिकार आरक्ष, शेफोक्सुन्डो, रारा तथा खप्तड निकुञ्जसहित अपि नाम्पा संरक्षण क्षेत्र समेटिएको पश्चिम ब्लक । नेपालमा संरक्षित सूचीमा रहेको यो सुन्दर र आकर्षक दुर्लभ वन्यजन्तु तथा वनस्पतिको अन्तर्राष्ट्रिय व्यापार नियन्त्रण महासन्धि (साइटिस) को अनुसूची १ मा छ । आईयूसीएनले यसलाई असुरक्षित सूचीमा राखेको छ । त्यसप्रति हिउँ चितुवाविज्ञ सोम आले र सारुदत्त मिश्रले आपत्ति जनाउँदै संख्या बढेको यकिन नभई उसलाई संकटनापन्नबाट अपग्रेड गर्न नहुने जिकिर गरेका छन् ।लजालु स्वभावको हिउँ चितुवा नेपालसहित अफगानिस्तान, पाकिस्तान, चीन, किर्गिस्तान, काजकिस्तान, ताजिकिस्तान, उज्वेकिस्तान, रुस, भुटान, भारत, मंगोलिया गरी १२ देशमा पाइन्छ । विश्वभर हिउँ चितुवाको संख्या करिब ३ देखि ६ हजार अनुमान गरिएको छ । पुरानो तथ्यांकअनुसार नेपालमा करिब ३ देखि ५ सयको हाराहारीमा हिउँ चितुवा छन् । १२ देशमा हिउँ चितुवाका २३ भूदृश्य क्षेत्र पहिचान गरिएका छन् । तीमध्ये तीनवटा नेपालमा पर्छन् । १२ देशमा यिनले विचरण गर्ने क्षेत्र (बासस्थान) १७ लाख ७६ हजार वर्गकिलोमिटर छ ।"
"ढोरपाटनमा टेन्डर खुल्यो, आएनन् सिकारी","चालु वर्षको दोस्रो सिजनमा सिकारका लागि बोलकबोल भए पनि ढोरपाटनमा यसपटक कोही सिकारी आएनन् । कोभिड१९ को संक्रमण फैलिएर नेपाल र संसारका धेरै मुलुकमा बन्दाबन्दी भएपछि सिकारी रोकिएका हुन् । यतिबेला हवाई उडान बन्द छ । सिकारका लागि आउन चाहने अधिकांश युरोप र अमेरिकीहरू पनि कोरोना संक्रमणको जोखिममा परेकाले आउन नपाएका हुन् । चालु वर्षको दोस्रो सिजनका लाग ११ नाउर र ३ झारल सिकार गर्न पाउने सरकारी व्यवस्था थियो । त्यसका लागि गत चैत ४ मै टेन्डर सम्झौता भएको थियो । चैतदेखि वैशाख पहिलो सातासम्म सिकारी ढोरपाटनमा आएर बस्थे । उनीहरूले ९ लाखदेखि १२ लाख रुपैयाँसम्मको बोलकबोल गरेर एउटा नाउर मार्न तयार हुन्थे । यसरी बर्सेनि २ करोड रुपैयाँभन्दा बढी राजस्व संकलन हुने गरेको थियो । ढोरपाटनमा बन्दाबन्दीले यसपटक झन्डै एक करोड राजस्व गुमेको सहायक संरक्षण अधिकृत रमेश यादवले बताए । राष्ट्रिय निकुञ्ज तथा वन्यजन्तु संरक्षण विभागले खुलाएको टेन्डरमा सिकारीले प्रतिस्पर्धाका आधारमा सिकार गर्न अनुमति माग्छन् । गत वर्षको दोस्रो सिकारमा एउटै नाउरको १३ लाख ५१ हजार र झारलको १३ लाख ५० हजार रुपैयाँ राजस्व उठेको थियो । यो वर्ष पोहोरको अंकमा केही बढाएर सिकारी आउने बेला भएको थियो, कोरोना संक्रमणले रोकियो, उनले भने । आरक्षले आसपासको बस्तीका मानिसलाई लक्षित गरेर सेनासँगको सहकार्यमा क्वारेन्टाइन निर्माण गराएको छ । विश्वभरि नै जोखिम भएकाले राजस्व तिरेका सिकारीलाई पनि सरकारले अर्को सिजनमा मात्रै बोलाउने तयारी गरेको यादवले बताए ।युरोप र अमेरिकाका सिकारी हेलिकप्टर लिएर सिधै ढोरपाटन पुग्छन् । उनीहरूले ढोरपाटनमा बढीमा २१ दिनसम्म बसेर सिकार गर्न पाउँछन् । हिमालयन सफारिज, ग्लोबल सफारिज, नेपाल वाइल्ड लाइफ एडभेन्चर, हिमालयन आउटफिटर, ट्र्याक एन्ड ट्रेल्स र नेपाल वाइल्ड लाइफ समारिजलगायतले सिकारी ल्याउने काम गर्छन् । हरेक वर्ष कात्तिक महिनामा पहिलो सिजन र चैतवैशाखमा दोस्रो सिजनका लागि विभागले टेन्डरमार्फत सिकार खुलाउँछ ।"
मोहनापारि दशगजाभित्रै सिल,"कैलालीका तीन गाउँ सीमा नदी मोहना पारि भारतको दुधुवा नेशनल पार्कसँंग जोडिएका छन् । कोरोना महामारीबाट बच्न दुवै मुलुकको लकडाउनमा यी गाउँ दशगजाभित्रै सिल भएका छन् । पश्चिमदेखि पूर्व नेपालभारत सीमामा बग्ने मोहना पारि, कैलारी गाउँपालिकाका शिवरत्न, मोहनपुर र हौसलपुर गाउँ छन् । कैलाली प्रशासनले मोहना तर्न रोक लगाएपछि उनीहरू गाउमै थुनिएका हुन् । नेपाली भूमिमै घर भए पनि सीमा बन्द छ । आफ्नै देशको सीमाभित्रै जान पाउदैनौं, हौसलपुरका भलमन्सा टीका चौधरीले भने, मोहना नदी वारि सशस्त्र प्रहरीले साङ्लो बाँधेर प्रवेश निषेध गरेको छ । अर्काको देश भारतको सीमा नाँघेर जान सक्ने कुरै भएन । समान्य अवस्थामा उनीहरूको दैनिकी भारतीय क्षेत्रमै निर्भर रहन्छ । अहिले अत्यावश्यक सामानका लागि पनि एसएसबीले मोहना पार गर्न नदिएको उनले बताए । यता आफनै देशभित्र पस्न सशस्त्र प्रहरीले रोक लगाउने गरेको छ, उनले भने, अहिले कुनै आपत्ति आइलागे पनि आफ्नो देश छिर्न सक्ने अवस्थामा पनि छैनौ । यी तीन गाउमा भारतका बिभिन्न सहरबाट यी गाउँमा पनि धेरै जना फर्केका छन् । क्वारेन्टाइनलगायत कोरोना सावधानी सम्बन्धी गाउमा कुनै व्यवस्था नभएको स्थानीयले बताए । केही लक्षण देखिएकाले पनि कहाँ उपचार गराउने ठाउ नभएको र अन्य कुनै राहत पनि पाउन नसकेको उनीहरूको गुनासो छ । हौसलपुर भारतीय बस्तीसंँग जोडिएकोले कोरोना संक्रमणको डरले प्रवेशमा रोक लगाएको हुनसक्ने स्थानीय कमलप्रसाद चौधरीले बताए । अहिलेको परिस्थितिमा भारतीय बस्तीमै उठबस भइरहने हुदा मोहना वारिका बस्ती र बजार छिर्न दिइएको छैन, उनले भने । भारतको हौसलपुर बस्ती दुधुवा नेशनल पार्कसंँग जोडिएको छ । भारतको बेलापुरसुवा पनि हौसलपुरसंग जोडिएको छ । बेलापरसुवा र हौसलपुर गाउँको साँध खेतको आली छ । यहाँको रहनसहन भाषा र संस्कृतिमा पनि भारतीयको प्रभाव छ । अधिकांसले नेपाली भाषा बोल्न जान्दैंनन् । उनीहरूसँंगको सम्पर्क मातृभाषा थारु र हिन्दी मात्रै हो । हसुलियाका कुलदीप चौधरीले मोहना पारिका तीनै गाउमा पनि कोरोना परीक्षण गरिनुपर्ने बताए । लकडाउन पछि भारतबाट युवाहरू घर फर्केका छन्, उनले भने, त्यहाँ कुनै परीक्षण र क्वारेन्टाइनमा बसेका पनि छैनन् । भारतमा लकडाउनसँंगै नेपालका स्वास्थ्य संस्थामा जचाँउन आउन नसक्दा त्यहाँ संक्रमण लुकेको हुनसक्ने त्रासमा छन् । कैलारी ७ को हौसलपुरमा २८, वडा नं ३ को शिवरतन १०० र मोहनपुर गाउमा ३५ परिवार छन् । शिवरतन र मोहनपुर दुधुवासंगै जोडिएका छन् । यी दुई गाउ नजिक भारतीय बस्ती छैन । मोहनपुर र शिवरतनका बासिन्दालाई भने केही खुकुलो गरेको कैलारी गाउँपालिका अध्यक्ष लाधुराम चौधरीले बताए । यी दुई गाउ पनि दुधुवा पार्कसँंग सटिएका छनु, उनले भने, भारतीय बस्तीसंँग नजोडिएकाले अति आवश्यक कामका लागि सशस्त्र प्रहरीको अनुमतिमा आउन दिने भनेका छौ । सीमावर्ती चन्दनचौकी बजारसँंग जाने गरे पनि अहिले उनीहरूलाई भारतीय बजार जान प्रतिबन्ध लगाएको अध्यक्ष चौधरीले बताए । कोरोना बारे सचेत गराउन यी गाउका युवालाई टास्क फोर्स गठन गरेको र सशस्त्र प्रहरी समेत खटाइएको उनले बताए ।"
बाबुरामको मृत्युदेखि सडकमा आँसु,"कोरोना भाइरसको संक्रमण विश्वव्यापी बनिसकेको थियो । मुलुकमा त्यसको प्रभाव फागुन अन्तिम साताबाट देखिन थाल्यो । प्रदेश ५ को राजधानी बुटवलमा व्यस्त सडक र भिड कम हुन थाल्यो । भेटघाटमा हात मिलाउनुको साटो नमस्कार गर्ने परिपाटी बस्यो । गोजीमा सेनेटाइजर बोकेर कामकाजी हिँडिरहेका थिए । त्यही बेलादेखि कोरोना भाइरस संक्रमणको त्रास, यसबाट जोगिन सर्वसाधारणले अपनाइरहेको सावधानीबारे लेख्न सुरु गरेकी थिएँ । सुरुमा सहरमा मास्क, सेनेटाइजरमा भएको कालोबजारी र सर्वसाधारणमा देखिएको त्रासमा केन्द्रित थिएँ । कोभिड१९ को संक्रमण रोक्न भइरहेका प्रयास र जोखिमबारे विभिन्न निकायसँग गफ गर्दै आएँ । चैत पहिलो साता सबैतिर सावधानी सुरु भयो । हामीले सावधानी अपनाएर काम गर्न थाल्यौं । सरकारले चैत ११ बाट लकडाउन घोषणा गर्नुअघि नै बुटवल र भैरहवाका सहरी क्षेत्रकाबजार सुनसान भइसकेका थिए । गाडी पातलिएका थिए । फिल्डमा गएर काम गर्न जोखिम थियो । त्यसपछि मेरो ध्यान कोरोनाले असर गर्न सक्ने उद्योग, कृषि, व्यापार, सरकारी कार्यालयमा थियो । लकडाउनपछि जनजीवन ठप्प भयो । तर भारतबाट स्वदेश फर्किनेको चाप रूपन्देहीको बेलहिया नाकामा थियो । चैत दोस्रो सातासम्म सीमाबाट आइरहेका नेपाली र तिनको पीडामा केन्द्रित थियौं । स्थानीय र प्रदेश सरकारले कोरोना रोकथाम र नियन्त्रणका गतिविधि सुरु गरिसकेका थिए । बुटवलको बन्द धागो कारखानामा कोरोना विशेष अस्पताल बनाइएको थियो । तर त्यहाँ आईसीयू र भेन्टिलेटर जडान गरिएको थिएन । अस्पताल बनाउने कुरालाई निकै प्रचार गरियो । तर त्यसमा आवश्यक उपकरण जडानमा ढिलाइ गरियो । लकडाउनको पहिलो साता त्यही अस्पतालमा दुर्घटना भयो । चैत ६ मा दुबईबाट नेपाल फर्किएर घर आएपछि बिरामी परेका पाल्पाको सैनामैनाका बाबुराम थापा उपचारका लागि ल्याइए । कोरोना अस्पतालमा चैत १६ मा उनको मृत्यु भयो । ज्वरो आएपछि चैत १३ मा लुम्बिनी प्रादेशिक अस्पतालमा जँचाउन आएका उनलाई कोरोना संक्रमणको आशंकामा धागो कारखानामा भर्ना गरिएको थियो । कोरोना संक्रमण भएनभएको पुष्टि नहुँदै उनको मृत्यु भयो । त्यसको एक दिनपछि आएको थ्रोट स्वाब परीक्षण नतिजामा बाबुरामलाई कोरोना संक्रमण नभएको देखियो । थापाको मृत्युपछि उनकी पत्नी रीता, सैनामैनाका आफन्त र स्थानीय स्वास्थ्यकर्मीसित निरन्तर कुराकानी गरेर रिपोर्टिङ गरें । समाचारले ध्यान खिच्यो । तर सरकारी पक्षले बाबुरामको शव उठाउन पहल गरेन । मृत्युको १० दिनसम्म थापाको शव लुम्बिनी अस्पतालको शवगृहमा रह्यो । त्यसपछि फलोअप समाचार लेखिरहें । १० दिनसम्म बेवारिसे बनेको शव एघारौं दिनमा उठाइयो । समाचारमा निरन्तर दबाबका कारण सैनामैना नगरपालिकाले रीतालाई योग्यताअनुसारको जागिर, सामाजिक विकास मन्त्रालयले बाबुरामका दुई छोराको अध्ययनमा सघाउने र ८ लाख रुपैयाँको कोष बनाउने सहमति भएको छ । ११ औं दिनमा कोरोना संक्रमितकै हैसियतमा बाबुरामको अन्तिम संस्कार गरियो । सीमा नाका सिल गरिएका थिए । तर नाकामा आउनेको पीडामा कमी आएको थिएन । यस्तैमा बेलहिया नाकामा अलपत्र सुत्केरीको पीडाबारे समाचार सार्वजनिक भए । रूपन्देहीको तिलोत्तमाकी लक्ष्मी परियार भारतमा लकडाउन भएपछि घर फर्किएकी थिइन् । एक महिना पूरा नभएकी सुत्केरीको दिल्लीदेखि बेलहिया नाकासम्म आउँदाको पीडाबारे कुराकानी गरें । लक्ष्मी र शिशु, उनका पति, दुई छोरीको उद्धार गरियो । त्यसपछि क्वारेन्टाइनमै भए पनि सुत्केरीले स्याहार पाइन् । लकडाउनको अवधिमा आउने जटिलताबारे सोचिएन । सरकारले घरभित्रै बस्न भनेपछि पछिल्ला दुई साता धेरै मानिस सडकमा देखिएनन् । सहरी र पहाडी क्षेत्रमा निर्माणका काम गर्ने मजदुरले दुई साता आफू रहेको ठाउँमै थेगे । तेस्रो पटक लकडाउनको समयअवधि थपिएपछि उनीहरू बेखर्ची हुन थाले । डेरामा बस्दा स्थानीयको थिचोमिचो । कोठामा खाद्यान्न अभाव । धैर्यको बाँध टुटेपछि यस्ता निर्माण मजदुरको ताँती पूर्वपश्चिम राजमार्गमा देखिन थाल्यो । एक साताअघिसम्म फाट्टफुट्ट समूह देखिन्थे । एक सातायता राजमार्गमा प्लास्टिकका बोरा र जेब्रा झोला बोकेका मानिसको धुइरो लाग्न थालेको छ । धेरैका खुट्टामा जुत्ता छैनन् । तातो सडकमा चप्पल फट्कार्दै आँसु चुहाउँदै हिँडेको देखेर मन थाम्न गाह्रो भयो । अफिसबाट जोखिममा सचेत भएर काम गर्न सुझाव आइरहेको थियो । फिल्डमा नजान परिवारको दबाब छ । जसरी हुन्छ, सडकमा भौतारिँदै यात्रा गरिरहेका मजदुरका मर्का बुझ्न थालें । फिल्डमा नगई लेख्न मनले मान्थेन । लकडाउनपछि फोनबाट सम्पर्क गरेर सूचना बटुल्न थालें । सामाजिक सञ्जाल पनि सूचनाका स्रोत थिए । मिलेसम्म सडकमा अलपत्र व्यक्ति भेट्ने, नमिले विभिन्न माध्यमबाट उनीहरूको फोन नम्बर खोजेर कुराकानी गर्न थालें । विभिन्न जिल्लामा रहेका मनकारीले यस्ता अलपत्रलाई खाना खुवाएको, उनीहरूले दुःख पाएको खबर सामाजिक सञ्जालबाट दिइरहेका थिए । आपत्को बेला त्यस्ता जानकारीले सघाउने रहेछन् । जसले यस्ता व्यक्तिको तस्बिर सामाजिक सञ्जालमा राख्छ, उसैसित राजमार्गमा अलपत्रको फोन नम्बर मागेर भए पनि पीडाबारे बुझ्न थालें । त्यसले रिपोर्टिङमा मद्दत गर्यो । पछिल्ला केही दिन सडकमा जताततै यसरी हिँड्ने देखिन थालेपछि भेटेरै समाचार संकलन गर्न थालें । मैले विभिन्न जिल्लामा रहेका व्यक्तिबाट सडकमा अलपत्रको जानकारी लिन्थें । केहीले सामाजिक सञ्जालमा ती व्यक्तिको फोटोसँगै फोन नम्बर राख्थे । त्यसले उनीहरू कहाँ आए ? के खाए ? कस्तो दुःख खेपिरहेका छन् भन्ने जानकारी बटुल्थे । एक साताअघि बुटवलमा कार्यरत मजदुरको समूह बर्दिया र कैलाली पैदल जान लागेको खबर पाएपछि मैले पछ्याएँ । उनीहरूको फोन नम्बर पत्ता लगाएर निरन्तर कुराकानी गरिरहें । उनीहरूलाई सैनामैना नगरपालिकाका प्रमुख चित्रबहादुर कार्कीले क्वारेन्टाइनमा राखे र पछि गाडी खोजेर पठाइदिए । दुई दिन क्वारेन्टाइनमा बसेपछि उनीहरू डिलक्स बस चढेर नयाँ वर्षमा घर पुगेका थिए । क्वारेन्टाइनमा रहेदेखि उनीहरूका अनुभव सुनिरहेकी थिएँ । उनीहरू कैलालीस्थित आफ्ना घर पुगेपछि परिवारका सदस्यसित कुराकानी गरेर पनि समाचार लेखें । यस्ता व्यक्ति सबै विपन्न परिवारका थिए । उनीहरू खेतीपाती गरेर सहरमा काम खोज्न आउँछन् । मजदुरीबापत भएको कमाइ बोकेर बाली भित्र्याउने बेला घर फर्कने रहेछन् । धेरै परिवारसहित आएका थिए । कतिले घरमा साना बालबच्चा छाडेका थिए । तातो सडकमा पसिना बगाएर घर फर्किनेको ताँतीमा कमी आएको छैन । तीन दिनअघि पाल्पाबाट बर्दियाको बढैयाताल जान हिँडेको समूह बुटवल आउँदै गरेको खबर पाएँ । समूहका एक सदस्यले खानाको व्यवस्था गरिदिन आग्रहसहित फेसबुकमा स्टाटस पोस्ट गरेका रहेछन् । त्यो थाहा पाएपछि बढैया गाउँपालिकाका प्रशासकीय अधिकृत अर्जुन सुवेदीसित समूहका अगुवा राजु घर्तीको नम्बर मागें । त्यसपछि समूहलाई पछ्याउन थालें । उनीहरूका लागि सत्य साई केन्द्र बुटवलका सेवा संयोजक राधा पौडेललाई अनुरोध गरेर खानाको जोहो पनि गराएँ । सिद्धार्थ राजमार्गको केराबारीसम्म पैदल आएका राजु र समूहले त्यहाँ ट्रक फेला पारेर आएछ । उनीहरूसँग गोलपार्कमा भेटेर कुराकानी गरें । राजुकी छोरी खुट्टा दुखेर रोइरहेकी थिइन् । श्रीमती राधी फकाउँदै थिइन् । उनीहरूसँगै आएका अल्लु चौधरीको खुट्टा सुन्निएर चप्पलसमेत लगाएका थिएनन् । उनीहरूको पीडाले मन छोयो । गोलपार्कबाट उनीहरूसँगै हिँडेर नेपालगन्ज रोडसम्म पुगें । त्यहाँ पूर्वपश्चिम राजमार्ग भेटेपछि उनीहरू पैदल गन्तव्यमा लागे । उनीहरू घरतर्फ लागे, म बुटवलको चौराहातर्फ आएँ । मिलनचोकबाट दक्षिण आउँदै थिएँ, पिठ्युँमा नानी बोकेर हिँडिरहेका प्रकाश नेपाली र उनको समूह भेटियो । प्रतीक्षालय छेउमा रोकिन अनुरोध गरे । त्यसपछि कहाँबाट आउनुभएको, कहाँ जाने आदि सोधें । प्रकाशले काठमाडौंबाट आएको र दाङ जाने बताए । तीन वर्षकी छोरी बोकेर दम्पती आएका थिए । साथमा बुबाआमा थिए । प्रकाशको मुख सुकेको थियो । चैत २९ गते हिँडेर बुधबार यहाँसम्म आएका थिए । कुराकानी थालेपछि प्रकाशकी आमाको भक्कानो छुट्यो । चोकमा रहेका प्रहरी आएर पीडा सुन्दै थिए । चाउचाउ र बिस्कुटको भरमा आएका रहेछन् । केही ठाउँमा मनकारीले भात खान दिएको सुनाए । उनीहरूलाई नेपालगन्ज रोड पुग्ने दिशा देखाएर म समाचार लेख्न आएँ । उनीहरूसित निरन्तर सम्पर्कमै छु । उनीहरूका टेलिफोन नम्बर नोट गरेकी छु । मेरो नम्बर दिएकी छु । समाचार प्रकाशित भएपछि सघाउने व्यक्ति पनि भेटिएका छन् । उनीहरूलाई पीडितसित कुराकानीमा मद्दत गरेकी छु । बिहीबार पनि यसरी आउनेको ओइरो रोकिएको छैन । बुटवलको पूर्व रामनगरदेखि पश्चिम तामनगरसम्म समूहसमूह भेटिन्छन् । कतै मनकारीले खाना खुवाएको पनि देखियो । मध्याह्न प्रदेश ५ का मुख्यमन्त्री शंकर पोखरेलले सामाजिक सञ्जाल फेसबुकमा स्टाटस लेखे, लकडाउनको अवधिमा जो जहाँ छौं, त्यहीं बस्न, खान बस्न समस्या भएकालाई स्थानीयस्तरमा व्यवस्था मिलाउन मिडियाले नि सक्रिय भूमिका खेल्नुपर्यो । उक्त स्टाटस पढेपछि लाग्यो हामीले समाचारमा उजागर गरेका छौं । व्यवस्थापन त प्रदेश र स्थानीय सरकारले समन्वय गरेर गर्नुपर्थ्यो, जुन हुन सकिरहेको छैन ।"
यस्ता प्रकोप आउँदा राष्ट्रिय समझदारी नै चाहिन्छ,"लकडाउन चौथो सातामा चल्दैछ, अब यसलाई अलि खुकुलो बनाउँदै लैजानुपर्छ भन्ने धारणा पनि आएका छन् । तपाईंलाई के लाग्छ ? वैशाख १५ सम्मको स्थितिमा हाम्रा हटस्पट हरू कहाँ बढी देखिन्छन्, कहाँ संक्रमणको मात्रा बढी छ र कहाँ छैन भन्ने छुट्याउनुपर्छ । कुनकुन बिन्दुमा कहाँकहाँ देखियो, त्यहाँ कडाइपूर्वक नियम पालन गर्ने र अन्यत्र यातायात, व्यापारलाई खुकुलो पार्नुपर्छ । हामी धेरै यान्त्रिक मात्र भएर पनि चल्दैन । चल्न सक्ने उद्योगधन्दा, व्यापार, व्यवसाय चलाउनुपर्यो । तर जहाँ कडा गर्नुपर्ने संकेत देखिन्छ, त्यहाँ कडा पनि गर्नैपर्छ । १५ गतेसम्मको स्थितिलाई हेरेर कुन ठाउँमा कडाइ गर्ने, कहाँ खुकुलो पार्ने भन्ने नीति, योजना बनाउनुपर्छ ।"
यो देशका श्रमिकहरू सरकार खोजिरहेछन्,"वर्तमान संकट जति लम्बिँदो छ, त्यही रूपमा परिस्थिति सोचेभन्दा जटिल देखिएको छ । खासगरी, कोरोना भाइरसको संक्रमण फैलिन नदिन लगाइएको लकडाउन लाई सरकारले बढी यान्त्रिक रूपमा बुझ्दा र त्यहीअनुसार व्यवहार गर्दा केही सवाल बढी पेचिलो बनेका छन् । सहज रूपमा र समस्या ननिम्तिने गरी सल्टिन सक्ने विषय पनि उल्झनका रूपमा देखा परेका छन् । पहिले स्वदेशको सीमामा आएर मुलुक पस्ने अनुमतिका लागि हारगुहार गरिरहेका नागरिक हुन् या अहिले घर फिर्न सयौं किलोमिटर पैदल हिँडिरहेका र बीच बाटोमा कतै अलपत्र परेका श्रमिकमजदुरहरू उनीहरू सबैले भोग्नै नपर्ने समस्या झेल्नुपरेको छ । सरकारसित न्यूनतम मानवीय संवेदना नदेखिनु र व्यवस्थापकीय कौशल अलिकति पनि नहुनुको मारमा यी दीनहीनहरू परेका छन् । सरकारको लकडाउन आदेशलाई पालना गर्दै सबैजसो नागरिक घरमै बसेका छन् । तर सबैलाई यसरी बस्न पुगेन, पुग्दैन पनि । र, तिनको व्यवस्था गर्न राज्यले सकेको छैन । जो थातथलो छोडेर हिँडेका छन् र कर्मथलोमा न घर छ न कसैको भर छ, अत्तालिएका उनीहरू हुन् । दुःखजिलो जीविका धान्ने आधार टुटेसँगै भोकै मर्ने पिरले घर फिर्ने लामो पैदलयात्रामा हानिएका हुन् उनीहरू । यी भुइँमान्छेहरूले सरकारी आदेशको अवज्ञा गरेका फिटिक्कै होइनन्, केवल मर्नुभन्दा बहुलाउनु निको ठानेर सास्तीको यात्रा रोजेका हुन् । पिठ्युँमा बच्चा च्यापेर, भएका पोकापन्तुरा बोकेर दुःखका पाइला नापेका हुन् । यसैगरी हिँड्न पनि कहाँ सजिलो छ र ! मूलबाटोमा प्रहरी छ, अपराधीलाई झैं व्यवहार गर्छ र भन्छ जहाँबाट आएका हौ, त्यतै फर्क । चोरबाटो हिँड्दा पनि कति ठाउँमा स्थानीयले उसैगरी रोकेका छन् । यसरी उनीहरू भाइरसभन्दा ठूलो अनिश्चयको भुमरीमा फसेका छन् ।लकडाउन त मानव आवतजावतका कारण भाइरस नफैलिइयोस् भनेर लगाइएको एउटा उपाय हो । सरकारले यहाँ के बिर्सिएको छ भने, अत्यावश्यक मानिसका लागि आवागमन गर्न दिँदा पनि भाइरस नफैलिने गरी सावधानीपूर्ण उपाय अपनाउन सकिन्छ । खालि यसका लागि हाम्रा सरकारी संयन्त्रसित थोरै व्यवस्थापकीय कौशल चाहिन्छ, थोरै स्रोतसाधनको खाँचो पर्छ । सरकारले यही लेठो उठाउन नचाहँदा अहिले कति नागरिकले आफ्नै देशमा बिरानो महसुस गरिरहेका छन् । कोही स्वदेश छिर्ने ढोका छेउमा क्वारेन्टिन मा थुनिएका छन् । लाग्छ, मानवता पनि त्यतै कतै कैदमा छ । त्यही भएर, दार्चुलाका एक जनाले आमाको किरिया पनि भारतीय क्वारेन्टिनमै बस्नुपरेको हो । र, कोही यता काम गरिरहेको सहर, जागिर दिइरहेका ठेकेदारमालिक र शासन गरिरहेको सरकार पराई बनिदिएपछि घर फिर्तीमा हिँडेका हुन् ।यी नागरिकहरू कसरी जालान्, के खालान्, कति दिनमा पुग्लान्कसैलाई मतलब छैन । कोहीकोही मनकारीले बाटोमा पानी र खानेकुरा बाँडेका छन् । कुनैकुनै स्थानीय सरकारले आफ्नो क्षेत्र जतिमा गाडीमा ओसारेका छन् । तर पनि मूल सरकार उनीहरूप्रति उदासीन छ । प्रधानमन्त्री केपी शर्मा ओली भन्दै छन्, जो जहाँ छ त्यहीँ रोक्नू । खान पाएका छैनन् भने व्यवस्था गरिदिनू । दायाँबायाँ गर्ने नै होइन, आवतजावत पूर्ण रूपमा ठप्प पार्नू । लकडाउनमा बहकिएर हिँड्ने होइन । प्रधानमन्त्रीले बुझ्नुपर्ने कुरा यी बहकिएर होइन, विकल्प नभएर हिँडेका हुन् । सरकारले वैकल्पिक व्यवस्था गर्छ भन्ने आडभरोसा नपाएपछि परेजति सास्ती बेहोर्न तयार भएका हुन् । प्रधानमन्त्रीले यस्तो निर्देशन दिएकै दिन शुक्रबार सर्वोच्च अदालतले अलपत्र नागरिकलाई तत्काल घर पुर्याउन सरकारका नाममा अन्तरिम आदेश जारी गरेको छ । न्यायाधीशहरू आनन्दमोहन भट्टराई र सपना प्रधान मल्लको संयुक्त इजलासले जारी गरेको यो आदेशको सरकारले जति छिटो र व्यवस्थित ढंगले पालना गर्छ, अहिले देखिएको समस्या त्यति नै चाँडो समाधान हुन्छ । सर्वोच्चले यी नागरिकहरूलाई कोरोना संक्रमणको परीक्षण गराउनू र नदेखिएमा सुरक्षित रूपमा घर फर्काउनू भनेको छ । घर पुगेपछि पनि उनीहरूलाई क्वारेन्टिनको व्यवस्था गर्न र मनोसामाजिक परामर्श दिलाउन आदेश दिएको छ । यी सबै काम गर्न, सरकारको स्रोतसाधनले नभ्याउने पनि होइन । इच्छाशक्ति नै नभएपछि कसको के लाग्छ ! हिजो कोरोनाको इपिसेन्टर नै मानिएको चीनको वुहानबाट त विमान नै लगेर इच्छुक नेपालीलाई स्वदेश ल्याइएको थियो र यहाँ पनि विशेष क्वारेन्टिनमा राखेर मात्रै दोहोरो परीक्षणपछि घर फर्काइएको थियो । आज देशभित्रै अलपत्र परेका र सीमापारिबाट स्वदेशको ढोका कहिले खुला भनेर कुरिरहेकाहरूको हकमा त्योभन्दा कम खर्चिलो र सजिलो व्यवस्था गर्न किन कठिनाइ ?यो कोरा भावनाका कुरा होइन, अहिले देखिएको कठोर यथार्थ हो । यसलाई स्विकारेर आवश्यक प्रबन्ध गरी गाँठो फुकाउन ढिलाइ गरेमा अवस्था अझै जटिल बन्दै जानेछ । प्रधानमन्त्रीले शुक्रबार बालुवाटारमा उच्चस्तरीय समन्वय समितिका सदस्य मन्त्रीहरू र सुरक्षा निकायका प्रमुखसहितको बैठकमा निर्देशन दिएका छन्, खान नपाएका मजदुरहरूलाई बसेकै ठाउँमा खाद्यान्नको व्यवस्था मिलाइदिनू । तर, रैथाने विपन्न त राम्ररी नचिन्ने हाम्रो प्रणालीले यस्तो व्यवस्था मिलाउन सक्नेमा ठूलो प्रश्न छ । यदि सक्थ्यो भने अहिलेसम्म त्यसको छेकछन्द देखिइसक्थ्यो । त्यसैले प्रधानमन्त्रीले भाषा र निर्देशनमा होइन, अनुभूत हुने गरी ठोस व्यवस्था भएको प्रत्याभूति दिलाउनुपर्छ । उनको तर्क छ, गाडीमा चढाएर पठाउन साध्य लाग्दैन, जो जहाँ पुगेको छ, रोकेर राख्नुस्, खान दिनुस् । यसै गर्ने हो भने पनि सरकारसित स्पष्ट योजना चाहिन्छ । सुरक्षा जनशक्ति प्रयोग गरेर सरकारले विद्यालयजस्ता खाली भवनमा श्रमिक राख्ने अस्थायी शिविर बनाउन सक्छ । र, उचित स्वास्थ्य उपायसहित आधारभूत आवश्यकता जोडजाम गरिदिन सक्छ । हिँडेर नजाऊ भनेर मात्र समस्या समाधान हुँदैन, अझ बल्झन्छ ।"
भविष्य सुनिश्चित गर्न कृषि क्रान्ति,"कृषि क्रान्तिका आधार१ कृषि शिक्षा, कृषि अनुसन्धान र कृषि प्रसारलाई एउटै छानामुनि ल्याएर समन्वयात्मक रूपले सञ्चालन गर्ने । २ देशका कृषिविद्हरूलाई आवश्यक प्रेरणासमेत दिएर दक्ष र सीपयुक्त जनशक्ति किसानको खेत र किसानको माझ पुर्याउने । ३ कृषकवर्गलाई आधुनिक कृषि प्रणाली र कृषि प्रविधिमा दक्ष बनाउन र अभ्यास गराउन अभिमुखीकरण, प्रशिक्षण र तालिमको व्यापक अभियान निरन्तर चलाइरहने । ४ कृषिकर्मलाई सजिलो, छिटो र जाँगरिलो बनाउन भौगोलिक अवस्थाअनुकूलका आधुनिक कृषि औजार उपलब्ध गराउने । भारत, चीन, जापान वा इजरायल जहाँबाट हुन्छ कृषि औजार र कृषि प्रविधि भित्र्याउन ढिलो नगर्ने । ५ उपयुक्त कृषिमल (प्रांगारिक समेत), बीउबिजन र कीटनाशक सुलभ गराउने । ६ दाना उद्योग खोल्न लगाई सहुलियत दरमा पशुआहार उपलब्ध गराउने । ७ सिँचाइका तत्कालीन र दीर्घकालीन योजना तत्काल सञ्चालनमा ल्याउने । ८ भूमिहीन किसानलाई समेत खेती गर्नका लागि भाडामा जमिन उपलब्ध गराउन भूमि बैंकको कानुनी र आवश्यक व्यवस्था गर्ने । ९ कृषि उत्पादन र कृषिबजार (मध्यस्थको शोषणबाट मुक्तिका लागि) सहकारी अभियानलाई प्रभावकारी रूपमा कार्यान्वयनमा ल्याउने । १० कृषि बिमाको व्यवस्था गरी यसलाई राज्यले नै प्रोत्साहन गर्ने । ११ कृषिजन्य उद्योग व्यवसाय प्रबर्धन गर्न सरकारले सहयोग र प्रेरणा दिने । १२ वनको राष्ट्रिय उपयोग नीतिअन्तर्गत कृषिवन आदि कार्यक्रम सञ्चालन गर्ने । १३ कृषिऋणको सरलीकरण र सहजीकरण गर्दै सहुलियतपूर्ण बनाउने । १४ जडीबुटी खेती र जडीबुटी प्रशोधन कार्य सशक्त रूपले अघि बढाई हिमाली जडीबुटीसमेत सदुपयोग गर्न औषधि उद्योगमा जोड दिने । १५ कृषि सामग्री संस्थान, कृषि औजार कारखानाजस्ता कृषि क्रान्तिमा सहायक संस्थानहरू सरकारले नै व्यवस्थापन सुधारको अठोटका साथ अघि बढाउने । १६ कृषि क्रान्तिका साथसाथै ग्रामीण बस्तीहरूको सुधारको अभियान पनि जरुरी छ । असुरक्षित र अस्वस्थ बस्तीका कारण पहाड र तराईका असंख्य कृषकहरू अकालमा मर्नुपर्ने र घरबारविहीनसमेत हुनुपर्ने स्थिति छ । भीरपाखाहरूमा पहिरोले पुरिएर, समथर तराईमा डुबानमा परेर, हावाहुरी र आगलागी अनि शीतलहर, लु र अनेक महामारीको सिकार बन्नुपर्ने स्थितिबाट मुक्त गर्न बस्तीहरूको व्यवस्थित प्रबन्ध अर्को महत्त्वपूर्ण विषय हो । अब हामी नयाँ सोचका साथ अघि बढ्दै गर्दा आर्थिकसामाजिक क्षेत्रमा कमभन्दा कम शासन को सिद्धान्तमा संशोधन र परिमार्जन गरेर जनजीविकाका सवालमा राज्य उदासीन रहने हैन, जनहित र सुरक्षाका लागि केही निश्चित जिम्मेवारी वहन गर्नैपर्छ । कृषिक्रान्ति सफल पार्न होस् वा सहकारी प्रभावकारी बनाउन वा कृषिजन्य उद्योग वा तालिमप्रशिक्षणजस्ता सबै विषयमा, कठोर अनुगमन र अनुशासन कायम हुनैपर्छ । यस प्रसंगमा सबभन्दा बढी आवश्यक छ सुशासन । पक्षपात, भ्रष्टाचार र कमिसनतन्त्रबाट मुक्त प्रशासन । राजनीतिक स्वतन्त्रता र प्रेस स्वतन्त्रतालाई नचलाई केही ठोस आर्थिकसामाजिक नियममा समाज चल्नैपर्छ । स्वशासनसँगै स्वअनुशासनको अभ्यासतर्फ समाज र राष्ट्रलाई उन्मुख गराउनैपर्छ । अब यो अर्को प्रण गरौं, संकल्प गरौं१ नेपालको कुनै पनि कृषियोग्य जमीन बाँझो रहनेछैन ।२ नेपालको कुनै पनि भूमि असिञ्चित रहनेछैन ।३ नेपालको कुनै पनि हिमाल, कुनै पनि नदी अनुपयोगी रहनेछैन । ४ नेपालको कुनै पनि वनजंगल अनुत्पादक रहनेछैन । ५ हाम्रा कुनै पनि हातगोडा काम नगरी बस्नेछैनन् ।अन्तमा, यो बन्दाबन्दीलाई विवेकपूर्ण ढंगले प्रयोग गरौं । ज्यादै नअतालिऔं । तर, सचेत, सजग र संयमित भएर कोरोना महामारीको सामना गरौं । विदेशमा रहेका नेपालीलाई पनि सम्झिऔं, होसियारीपूर्वक व्यवहार पनि चलाउँदै जाऔं ।"
"भीड होइन, भोक उर्लेको छ सडकमा","हरेक कुराको सीमा र हरेक व्यक्तिमा धैर्य हुन्छ । एउटा निश्चित विन्दुमा पुगेपछि त्यसको बाँध टुट्छ नै । अहिले धैर्यको बाँध टुट्ने अवस्थामा हामी छौं । लकडाउन घोषणाको भोलिपल्टैदेखि जनता पोकापन्तरा बोकेर सडकमा निस्केका थिएनन् । झन्डै दुई सातासम्म त सरकारको आदेशलाई अक्षरशः पालना गरेकै थिए । तर सरकारले जनताको वास्तै गरेन । जनताको एकोहोरो साथ सरकारलाई भयो तर सरकारको साथ जनताले कत्ति पनि पाएनन् । अहिले जुन भीड राजमार्गहरूमा देखिएको छ त्यो मानिसको भीड होइन त्यो त भोक उर्लिएको हो । बाँच्न आधा पेट भए पनि भर्नैपर्ने बाध्यता छ । जबसम्म आफूसँग अन्न अथवा नगद हुन्छ तबसम्म कोही पनि सयौं किलोमिटरको दूरीमा पैताला बजार्न रहर गर्दैन । आफू सर्वाङ्ग नाङ्गो भएपछि नै मानिसालाई लाजको घेराले छोड्छ जबसम्म शरीरमा एउटा वस्त्र हुन्छ तबसम्म मानिसले लाज छोप्ने कोसिस गरिरहेको हुन्छ । त्यस्तै जबसम्म एकमुठी अन्न हुन्छ तबसम्म उसले दुःख बेसाउन चाहँदैन । बिरालोलाई ढोका थुनेर कुट्दा उसले मानिसको घाँटीमै आक्रमण गर्छ अहिले जति पनि सडकमा निस्किएका नगरिक छन् उनीहरूको बाध्यता त्यस्तै हो । यतिबेला सडकमा निस्कनेहरू प्रायः कुनै न कुनै ठेकेदार वा कम्पनीसँग आबद्ध भएका मजदुरहरू छन् । जबकि उनीहरूको आफ्नै छुट्टै बस्ने खाने व्यवस्था छैन । उनीहरू जहाँ काम गर्थे उहीँ खान्थे बस्थे । ठेकेदार सम्पर्कविहीन भएका छन् । मजदुरहरूको बिचल्ली भएको छ । सरकारको आग्रहबमोजिम स्थानीय तहमा पुग्दा बाहिरी जिल्लाका नगरिकलाई कसैले चिन्दैन । यस्तो सङ्कटको बेला सक्नेले आपत्मा परेकालाई सहयोग र सद्भाव देखाउनुपर्ने हो तर हाम्रा प्रधानमन्त्री केपी शर्मा ओली यस्तो बेला कसैले कसैलाई सद्भाव नदेखाउनू भनेर उर्द जारी गर्छन् । सडकमा हिँड्न नदिनू भन्छन् । यस्तो बेलामा यसो भन्नु अमानवीयताको पराकाष्ठा हो । चुनाव फेरि आउला प्रधानमन्त्रीले अझै राजनीति गर्नै होला अनि चुनावमा फेरि पनि भोट माग्ने रहर मरेको छैन होला । यसको हिसाब जनताले त्यतिबेला चुक्ता गर्ने नै छन् । समय सधैँ एउटैको पक्षमा मात्रै हुँदैन । आज समयले ठगेका नागरिकलाई भोलि यही समयले साथ दिन्छ नै त्यो बेला यिनका पनि कुना पसेर रुने दिन आउने नै छ । यतिबेला कुनै पनि जनताले सरकारसँग घर मागेका होइनन् । जग्गा मागेका होइनन्, उनीहरूको एउटै माग हो घर जान देऊ । यत्ति गुनासो पनि यो सरकारले सम्बोधन गर्न सक्दैन भने देशवासीका नामको सम्बोधनको के अर्थ ? देशवासीलाई नै नचिनेपछि त्यो फोस्रो सम्बोधनको कुनै तुक रहेन । आफूले निर्णय गर्नुभन्दा पहिले हरेकपटक छिमेकी राष्ट्रको निणर्य पर्खेर बस्नेले देशका लागि केही गर्न सक्ने सामर्थ्य राख्न सक्दैनन् । सुजन देवकोटा, पालुङटार४ गोरखाहामी कोरोना संक्रमणको तेस्रो चरणमा छौं किनभने भाइरस समुदायमा फैलिरहेको छ । लकडाउन अघि सधैँको भ्याईनभ्याई, कार्यालय र विद्यालय पुग्नै हतारो । पसिना बगाउँदै मजदुरी गर्ने श्रमजीवी वर्गलाई लकडाउनले अरूलाई जस्तो आराम दिएको छैन । लकडाउनले हुँदा खाने र हुने खानेबीचको दूरी वा गहिराइलाई झन् बढाएको छ । पूर्वतयारी र दीर्घकालीन सोचबिना निर्णय गर्दा लकडाउनले निम्न आय भएका र मजदुर वर्ग चरम मारमा छन् । देशको सामाजिक परिवेश र आर्थिक पक्षको हेक्का नराखी हतारमा गरिएको लकडाउनले थप समस्या सृजना गरिदिएको छ । भारतको लकडाउनबाट हामीले पाठ लिन जरुरी छ । भारतको मुम्बईस्थित बान्द्रामा लकडाउनको अवज्ञा गर्दै बीसौं हजार जनसमुदाय भेला भए । आफ्नो थातथलो जान पाउनुपर्ने माग राखी विरोध गरियो । विरोध दबाउन प्रहरीले लाठी बजारेर मजदुरको भीड तितरबितर पार्यो । मजदुरहरूलाई उपेक्षा र बेवास्ता गर्दाको परिणाम हो यो । शासकले ऐन कानुन बनाउँदा वा निर्णय लिँदा निम्न आय भएका मजदुरलाई केन्द्रमा राख्नुपर्छ । अप्रत्याशित रूपमा आइपरेको कोरोना भाइरस महामारीले शासक भनाउँदाहरूको अग्निपरीक्षा लिइरहेको छ । हाम्रोमा पनि कोरोनाबाट बच्न लकडाउन पो गर्नुपर्ने रहेछ ठानेर अरू देशको नक्कल गरी घोषणा गरियो । पूर्वसूचना, पूर्वजानकारी र पूर्वतयारीबिनाको लकडाउन घोषणा गर्दा हामी साह्रै कष्ट झेल्न बाध्य भयौं । गाउँघरबाट सहर बजार आई मजदुरी गरी जीवन गुजारा गरिबसेका मजदुरको व्यथा आत्मसात् गर्ने सरकार भेटायौं त हामीले ? अप्रत्याशित लकडाउनपछि मजदुरहरू आफ्नो घरआँगन पुग्ने सपना बोकेर पैदल हिँडिरहेका छन् । यस्तो विवश नागरिक र संकटपूर्ण अवस्थामा कोरोनाविरुद्ध ऐक्यबद्धता भन्दै राष्ट्र गान गाई ताली बजाउन लगाउने बेमौसमी आग्रह पनि हामीले देख्यौं, सुन्यौं । यो आग्रह राष्ट्रिय गीतकै मर्मको उपहास हो । कोरोना भाइरसले हाम्रो समाजको वर्गीय विभेदलाई सतहमा ल्याइदिएको छ । कसको के हैसियत हो भन्ने पनि देखाइदियो । समाजमा व्याप्त वर्गीय विभेदलाई औंल्याउन सक्नुपर्छ । कोरोना कष्टको मौकामा चौका हान्ने कोसिस भइरहेछ । यसको उदाहरणहरू स्वास्थ्य सामग्री खरिदमा भएको चलखेल, कमिसनतन्त्रको दुश्चक्र, मजदुरलाई छुट्याएको राहतमा देखिएको घोटाला आदि हुन् । राहत वास्तविक पीडितसामु पुग्दै पुग्दैन । खाद्यान्न वितरण गरे पनि चिनजानका मान्छेलाई दिने, अखाद्य सामग्री बाँड्ने र निमुखा वर्गसम्म सही तवरले राहत पुर्याउन नसक्नु गैरजिम्मेवारीको पराकाष्ठा हो । आफ्नो मात्रै स्वार्थमा रमाउने संस्कार संघदेखि स्थानीय सरकारमा व्याप्त छ । राजनीति गर्नेले आफ्ना अनुकूलताका लागि जे गर्दा पनि हुनेभयो । न कानुन न नियम नै लाग्छ । स्वास्थ्य सामग्री खरिद प्रकरणमा सामेल भ्रष्टाचारीतन्त्रलाई ओझेल पर्न सेनालाई सामग्री खरिद गर्न लगाइयो । आजको भौतिकतावादी वैज्ञानिक युगमा कोरोना भाइरसविरुद्ध भारतीय प्रधानमन्त्री नरेन्द्र मोदीले कहिले थाल ठटाउन, कहिले घन्टी बजाउन त कहिले दियो बाल्न आग्रह गरेझैं हाम्रा प्रधानमन्त्रीले पनि गैरसरकारी संस्थाको आह्वानमा लय मिलाउँदै जनतालाई एकाबिहानै राष्ट्रिय गीत गाउन लगाउँदा निराश भए । ओहोदामा बसेकाहरूले बडो सुझबुझ र गम्भीरतासहित दूरगामी असरलाई मध्यनजर गरेर मात्र आफ्नो बोली र योजना सम्प्रेषण गर्न सक्नुपर्छ । लकडाउनमा राष्ट्रिय रक्त सञ्चार सेवा पनि प्रभावित हुन पुगेको छ । उपचारका क्रममा चहिने रगत जम्मा गर्ने मुख्य स्रोत स्वयंसेवी रक्तदाताहरू हुन् । लकडाउन ले सबै स्वयंसेवी रक्तदाताहरू होमक्वारेन्टिन मा बस्न बाध्य परेको छ । यसैको कारण बिरामी वा अस्पतालले रगत नपाउने परिस्थितिको सामना गर्नुपरिरहेछ । यस्तो अप्ठ्यारो समयमा पनि नेपाल स्वयंसेवी रक्तदाता समाज का स्वयंसेवी रक्तदाताहरूको घरमै पुगेर रगत संकलन गरिरहेका छन् । तर रक्तदाताहरूको रगत लिन जाने प्राविधिकलाई पीपीईको व्यवस्था छैन । सरकार र सम्बन्धित निकायले यसतर्फ ध्यान पुर्याउन ढिलो गर्नुभएन । प्रेमसागर कर्माचार्य, काठमाडौं जनकराज सापोकोटको लेख सुयोगवीरहरूको लकडाउन मार्चपास पैदलै घर फर्किरहेका मजदुरको बारेमा छ । शीर्षकको पहिलो शब्द सुयोगवीर नामी पात्र हो । त्यसैले मैले यो पात्रको खोजी गरे । लेखको सुरुआत इन्द्रबहादुर राईको कथा जयमाया आफू मात्र लिखापानी आइपुगी को प्रसंगबाट भएको छ । यो कथा दोस्रो विश्वयुद्धपछि बर्माबाट धपाइएका नेपाली मूलका बर्मेली परिवारको अनवरत संघर्षले भरिएको यात्रामा आधारित छ । यो लेखमा सुवेदार सुयोगवीर आफ्नी पत्नी र छोरी लिएर मूलथलो खोज्दै पैदलयात्रामा निस्किएका छन् । घर पुग्ने आसमा सयौं किलोमिटर पैदलयात्रामा निस्किएका कामदारहरू सुयोगवीरका आधुनिक संस्करण हुन् । कथाको प्रसंग लेखमा मिलेको छ अनि सुवेदार सुयोगवीर इन्द्रबहादुर राईको कथाको पात्र नै हो भन्ने उल्लेख छ । शीर्षक पनि उही पात्रका आधारमा चयन गरिएको छ । पारिजातको उपयन्यास शिरीषको फूल मा पनि सुयोगवीर छ । कतै शिरीषको फूल उपन्यासको सन्दर्भ र पात्रको प्रसंगलाई जोडिएको छ कि भनी लेख पूरै पढियो । तर, शिरीषको फूल को पात्र सुयोगवीरको चरित्र यो लेखले उठाउन खोजेको विषयसँग मिल्दैन । किनकि पारिजातको पात्र सुयोगवीरको श्रीमती र छोरी छैनन् । इन्द्रबहादुर राईको जयमाया आफू मात्र लिखापानी आइपुगी को पात्र सुवेदार शिवजित राई हुन् । सुवेदार शिवजित राई श्रीमती र छोरी जयमायालाई लिएर मूलथलो खोज्दै यात्रा गर्छन् । त्यसैले यो नाम सच्याउन अनुरोध गर्छु । दामोदर ढुंगेल, काँकरभिट्टा, झापादेशको विभिन्न क्षेत्रबाट रोजगारीका लागि काठमाडौँ आउने धेरै छन् । रोजगारीमा आउनेमध्ये प्रायः वर्गका मजदुरको संख्य बेसी छ । मजदुरले आजै कमाउँछन् आजै खान्छन् । लकडाउन अवधि लम्बिएसँगै काम नभएपछि मजदुरलाई खाद्यान्नको संकट परेको छ । संघीय सरकारले स्थानीय तहमार्फत राहत वितरण गर्ने घोषणा गरे पनि लक्षित समूहसम्म पुग्न सकेको छैन । मजदुरले भन्दा पनि हुनखाने जागिरे मानिसहरूले राहत पाइरहेको खबर समचारमा पढ्न पाइन्छ । सहरमा खान र बस्न समस्या परेपछि आफ्नो गाउँ फर्कनेको ताँती अहिले बाटोमा होइन जंगलमा देखिएको छ । राहत वितरण गर्दा मजदुरले पाउने सम्भावना कम छ । नपाएपछि फर्कने घर नै हो । तर, घर फर्कने मजदुरलाई हिँड्न मुस्किल छ । राहत नै नदिए पनि बाटो अवरोध त गर्नुभएन नि ! निम्न वर्गका मानिसका समस्या समाधानमा सम्बन्धित निकायको ध्यान दिनुपर्यो । राम छुस्याकी, भक्तपुर"
संकटमाथि राज्यको कहर,"विश्वमा कोरोना भाइरस महामारी बन्न सक्ने प्रक्षेपण भएको चार महिना बित्दै छ । छिमेकी चीन र युरोपमा त्यसबाट मृत्युको आतंकमय समाचार प्रसारण हुन थालेको पनि दुई महिना बित्यो । नेपालको राज्यले लकडाउन गरेको पनि एक महिना पुग्न एकाध दिन बाँकी छ । तर, अझैसम्म त्यसको परीक्षणका निम्ति राज्यले आधिकारिक प्रमाणित सामग्री देशभित्र ल्याइसकेको छैन, बरु केवल चीनसँग जीटुजी प्रक्रियाबाट सामान आउने टुंगोको समाचार मात्र आइपुगेको छ । लकडाउन सुरु गर्दा काठमाडौंको शुक्रराज ट्रपिकल तथा सरुवा रोग अस्पतालमा पहिलेदेखिका करिब पाँच सय परीक्षण किट मात्र थिए भने अन्तको हालत सजिलै अनुमान गर्न सकिन्छ । वास्तवमा वयोवृद्ध चिकित्सक सुन्दरमणि दीक्षितको आक्रोश त्यत्तिकै उम्लेको थिएन । अहिले या त ओम्नी समूहले ल्याएका विवादित सामग्रीबाट परीक्षण भइरहेछ या अन्य व्यापारीले भित्र्याएका सामग्रीबाट । शुक्रराज ट्रपिकल तथा सरुवा रोग अस्पताल, जुन यस्ता सरुवा रोगको मुख्य सुविधासम्पन्न सरकारी केन्द्र हो, त्यहाँ आज पनि आवश्यक गाउनको अपर्याप्तताका कारण एउटै व्यक्तिले चौबीस घण्टा ड्युटी गर्न बाध्य हुनुले सामग्रीको अभावलाई छर्लंग पार्छ । लकडाउनपछि त सामग्री झिकाउँदा कति, कसरी महँगोमा सामान किनेर कमिसन उबार्ने भन्नेमा सरकारका अंगहरू व्यस्त भए भन्ने कुरा ओम्नी काण्डबाट बुझ्न सकिन्छ । तर, त्यसभन्दा पहिले दुई महिनाभन्दा बढी समयचाहिँ जनताको स्वास्थ्यका सन्दर्भमा उनीहरू के गरिरहेका थिए ? संयोग वा अन्य कारणले कोरोनाले नेपालमा महामारीको रूप लिएको छैन । यदि महामारीको स्तरमा बज्रेको भए नेपाली समाजको के गति हुन्थ्यो ? कल्पना गर्दा पनि आङ सिरिंग हुन्छ । कति बेपर्बाह, कति नालायक राज्यको अधीनमा बाँच्न विवश रहेछ नेपाली समाज भन्ने डरलाग्दो यथार्थ पुनः एकपल्ट उद्घाटित भएको छ ।पुँजीवादी राज्यहरूले आफूलाई जनताको अभिभावक बताउने गर्छन् । अभिभावकले त तथ्यहरूका आधारमा नीति बनाउँछ र नागरिकलाई आश्वस्त पार्छ । त्यही प्रक्रियाबाट सरकारको बौद्धिकनैतिक वैधता पुष्टि हुन्छ । तर यस संकटको अवधिमा सरकारले तय गरेका नीतिहरूको बौद्धिकता न कुनै विज्ञानमा आधारित देखियो न त व्यावहारिक । सुरुमा सात दिनको लकडाउन भनियो, तर केका निम्ति सात दिन ? कुन विज्ञानका आधारमा सात दिन ? त्यसपछि दुई हप्ता अनि अब वैशाख पन्ध्रसम्म भनियो । के वैशाख पन्ध्रसम्म देशभरिका जनताको र्यापिड टेस्ट सकिसक्ने योजना हो ? या, त्यति भएपछि कोरोना भाइरस फैलिन नपाउँदा शरीरभित्रै मरिसक्छ भन्ने विज्ञान छ ? वा, भारतले जे गर्छ, पछिपछि लाग्ने वैचारिकी हो ? सरकारको बौद्धिकी के हो, कसैलाई थाहा छैन । अब भारतीय सत्ताधारीहरूले जति बलजफ्ती गरे पनि लकडाउन मे तीनभन्दा बढाउन सक्ने स्थिति देखिँदैन । त्यसकै हाराहारीमा नेपालमा पनि लकडाउन खुल्ने नै छ, तर त्यसको वैचारिकी के हुन्छ ? जबकि त्यति बेलासम्म बल्ल चीनबाट जीटुजी प्रक्रियाको सामग्री आइपुगेको हुनेछ तर देशव्यापी टेस्टिङचाहिँ सकिएको हुनेछैन । आफ्नो देश र जनताको विशिष्टतामा सिर्जनात्मक बौद्धिकता प्रदर्शन गर्न नसक्ने हो भने अर्बौं लगानीको राज्य रोगी बंगुरबाहेक अरू के साबित होला ? जसको मासु त धेरै होला, तर भोजनमा समावेश गर्न मिल्दैन । टाढाटाढाको कुरै छाडौं, दक्षिण एसियाकै पाकिस्तानले आफ्ना पच्चीस प्रतिशत दैनिक गुजाराका श्रमिकलाई भोकै पार्ने गरी लकडाउन नगर्ने, बरु सामाजिक रोकथामका उपायमा जोड दिने जुन साहसिक सिर्जनात्मक निर्णय लियो, त्यसबाट उसलाई ठूलो नोक्सानी पनि भएको छैन । बीस करोड जनसंख्याको देशमा आठ हजार संक्रमितमध्ये एक सय पैंतीसको मृत्यु कोरोना शास्त्रअन्तर्गतकै लकडाउन रणनीतियुक्त विकसित देशको अनिवार्य मृत्युदरभन्दा कम हो । भाइरस महामारीकै कुरा गर्दा, हन्ता नामको भाइरस पनि चीनमा देखा परिसकेको प्रचार छ, जसको मृत्युदर कोरोनाभन्दा धेरै गुणा बढी अर्थात् बीस प्रतिशत छ भनिन्छ । त्यसो भए त्यो हन्ता फैलिन थाल्यो भने वर्षैभरि लकडाउन गर्छौं त हामी ? सिर्जनात्मक बौद्धिकता संकटमा चाहिने हो तर नेपालको राज्यसँग त्यो शून्य अंकभन्दा माथि उठेको पाइएन, जुन निकै टिठलाग्दो परिस्थिति हो ।जातीय अहंकार र ढोंगी जनविरोधी राष्ट्रवादको प्रचार गर्दा नेपालका प्रधानमन्त्री अग्रपंक्तिमा उभिएर भन्थे हाम्रा पुर्खाले आधुनिक विज्ञानलाई पहिले नै जन्म दिएका हुन् । त्यो दाबी प्रमाणित होइन भन्ने धेरैलाई थाहा छ, तर दक्षिण एसियामा विकसित आयुर्वेदको ढोका कोरोनाका सन्दर्भमा किन बन्द गरिएको हो ? विश्व स्वास्थ्य संगठनकै प्रचार मान्दा पनि कोरोनाको औषधि छैन, जो संक्रमण भएर पनि बाँचेका छन्, उनीहरू मुख्यतः आफ्नै प्रतिरोध क्षमताले बाँचेका हुन् । तब बहुराष्ट्रिय कम्पनीको कब्जामा भएको एलोप्याथी उपचार प्रणालीले मात्र कोरोना संक्रमितमाथि प्रयोग गर्न पाउने किन ? के नेपालको आयुर्वेद चिकित्सा क्षेत्रले आत्मसमर्पण गरेको हो या भारतमा जस्तै नेपालमा पनि राज्यले अकर्मण्य बन्न अनिवार्य बनाएको हो ? कोरोना संक्रमित कसैले आफू राज्यले तोकेका सबै प्रकारका रोकथामजन्य विधिमा बस्न तयार छु, तर उपचारचाहिँ आयुर्वेद वा होमियोप्याथीबाट गराउँछु भन्यो भने राज्यले अनुमति दिन्छ ? दिंदैन भने किन, जबकि औषधि त कुनै शास्त्रमा पनि अहिलेसम्म छैन भन्ने नै स्विकारिन्छ ? तब प्रयोग नै गर्ने हो भने एलोप्याथीबाहेकका अन्य विधिमा गर्न किन नहुने ? यस्तो संकटमा राज्य आफूसँग भएका सबै शास्त्रलाई सिर्जनात्मक प्रयोगमा उत्रिन प्रेरित गर्दैन भने नयाँ विज्ञान र प्रतिभा कसरी जन्मिन्छ ? यस सन्दर्भमा सबैको ध्यान जान जरुरी छ, सत्तरी कटेका बेलायती युवराज चार्ल्सको कोरोना उपचार होमियोप्याथी र आयुर्वेदिक ढंगबाट सम्पन्न भएको छ ।रोगजन्य महामारी वा भूकम्पलगायतका प्रकोपको आर्थिकसामाजिक विभीषिका बहुसंख्यक श्रमिक तथा गरिबले नै मुख्य रूपमा भोग्नुपर्ने हुन्छ । किनभने समाज पुँजीवादी छ, राज्य पुँजीवादी छ । कोरोना सम्भावित महामारीको कथित प्रतिरोधी लकडाउनमा पनि यही पीडादायी सिलसिला जारी छ, जसको नेतृत्व अभिभावक भनिएको सरकारले गरेको छ । तयारीको केही घण्टासम्म समय नदिई एक्कासि राज्यले लकडाउन घोषणा गर्यो । जोसँग निजी गाडी थिएन वा राजनीतिक पहुँच थिएन, ऊ ठाउँको ठाउँ कैद भयो । घरभित्रै बस्नू भन्ने आदेश घर हुनेहरूका लागि मात्र हुन सक्थ्यो, तर सहरहरूमा लाखौं मानिस डेरामा छन्, केही हजार त फुटपाथमा छन् भन्ने हेक्कासम्म राज्यले राखेन । डेराभाडा एक महिनाको नलिन सरकारले अनुरोध गर्ने भन्यो, यो साह्रै हास्यास्पद कुरा थियो । पहिलो कुरा, डेरावालहरूको ठोस तथ्यांक नै छैन । दोस्रो कुरा, घरबेटीको खटन खपेरसमेत बस्न बाध्य डेरावालहरू कसरी भाडा नतिर्ने अडान राख्न सक्छन् ? तेस्रो कुरा, भाडा मिनाहाको कुराले डेरावालले थप घरबेटीबाट समस्या भोग्नुपर्ने बाटो खुल्यो । एकाध उपकारी चरित्रका घरबेटीबाहेक अनुरोधका आधारमा कसले भाडा मिनाहा गर्छ आजको समयमा ? यथार्थमा दिल्लीका मुख्यमन्त्रीले जति पनि भाडा सरकारले तिर्छ भन्ने आँट नगर्नु नेपाल सरकारप्रति दिगमिग लाग्ने विषय हो । वास्तवमा नेपाल सरकार श्रमिक वर्गको वास्तविक जीवनबाट कति टाढा रहेछ भन्ने सत्यको यो दसी पनि हो ।तीन करोड जनसंख्याको देशका परिवारका सदस्य देशभित्र र भारतसहित संसारभर मोटामोटी पौने एक करोडले मासिक ज्याला थापिरहेको नेपाली समाज केही हप्ताकै लकडाउनमा भोकमरीमा पर्न सम्भव छैन । तर विश्वव्यापी, कम्तीमा खाडी क्षेत्रमा, यस प्रकारको संकट लम्बियो भने अकल्पनीय भोकमरी पनि आँगनमै सम्भावित छ । यहाँ मुख्य सवाल राज्य कसरी उभियो भन्ने हो । किनभने चरम संकटमा राज्यले के गर्ला भन्ने अनुमान यसैबाट लगाउने हो । ऐंचोपैंचोमा समेत जीवन चलाइरहेका अभावग्रस्त आजको ग्रामीण जीवनको कष्ट यति बेला कस्तो होला, समग्र समाचार र अध्ययन आउन बाँकी नै छ । तर, नगर क्षेत्रमा सबैजसो उपभोग्य वस्तुको भाउ बढिछाड्यो । अर्बपतिहरू नै अँध्यारो व्यापारमा उत्रिए भने खुद्रामसिनाले केकति गर्दै होलान्, अन्दाज मात्र पनि काफी छ । न कम उत्पादन, न कम आयातका कारण अहिले भाउ बढेको हो । बढेको त केवल सरकारको आम श्रमिक र गरिब जनताप्रतिको उपेक्षाको कारण मात्र हो । प्रत्येक महानगर र उपमहानगरमा राज्यले कम्तीमा पचास गाडीद्वारा उपभोग्य सामान चालु बजारमा पुर्याइदिन सजिलै सम्भव थियो र भाउ स्थिर गर्न सम्भव थियो । नगरहरूमा दस गाडी र गाउँपालिकामा दुईतीन गाडी पुरानै पसलहरूमा आपूर्तिका निम्ति पुर्याउन असम्भव कुरै होइन । यस्तो गर्दा वितरक पसले पनि घाटामा नजाने, तल्लो वर्ग पनि महँगीले नडसिन सजिलै सम्भव थियो । केही अपवादका बस्तीबारे अतिरिक्त नीति लिन सकिन्थ्यो नै । यस्तो गर्नुको सट्टा सरकारले तीनवटा काम पो प्राथमिकतामा राख्यो । एक, भाटभटेनीजस्ता ठूला मललाई घरमै सामान पुर्याउन अनुमति दिने । दुई, ग्यासको भाउ घटाउनुको सट्टा गाडी रोकिएका बेला पेट्रोल र डिजेलको भाउ घटाउने । तीन, दलालको कब्जाको महँगो तरकारी बजारबाहिर फुटपाथमा सस्तोमा तरकारी बेच्ने र किन्नेमाथि डन्डा हान्न प्रहरीलाई लगाउने । न्यायप्रेमी कसैले पनि आज बेवास्ता गर्न मिल्दैन एक महिनाको लकडाउन केही महिना जीविका सहज भएका मध्यमवर्गसम्मका निम्ति लामो पारिवारिक छुट्टीभन्दा बढी केही होइन, तर बहुसंख्यक श्रमिक र गरिबहरूका निम्ति दीर्घकालीन पीडादायी अभाव र ऋणको अजंग द्वार हो ।आम श्रमजीवी र गरिब जनतामाथि चरम संकटको संघारमा पनि सत्ताधारीहरू तलबदानको महान् घोषणा गर्न चुकेनन् । अझ प्रचण्डले दिनभरिको मनपसन्द खानाको फेहरिस्त नै प्रस्तुत गर्दै बिचल्लीमा परेका मजदुरका निम्ति बिलौना प्रचार गर्न भ्याए ! आफूमातहत अर्बौं बजेट मुठ्याएर बसेका, आफ्नो उपचारमा राज्यको करोडौं दोहन गर्न भ्याइसकेका र चुनावमा करोडौं खर्च गर्ने तानाबानाबद्ध प्रधानमन्त्री ओली र उनको पार्टीका प्रवक्ताले एकाध लाख तलबदान गर्ने यति नै खेरको घोषणा के पपुलिस्ट पुँजीवादी हतकण्डा होइन ? प्रधानमन्त्री कोष छ, विकास बजेट खर्च नगरेर असारको वरपर फरफारमा चट्काइने अर्बौं प्रत्येक तहमा थन्केर बस्या छ, व्यक्तिपिच्छेका प्रतिष्ठानमा कार्यकर्ता पाल्न दिइएको बजेटमा ढुसी परेको छ, सांसद विकास कोषको अर्बौं सग्लै छ । ती सबबाट आवश्यक संकटकालीन जोहो गर्ने नीति बनाउनेमा वास्ता छैन बरु तलबदानको नाटकबाजीमा आनन्द छ ! तलबदान वा प्रचण्डको स्वस्थ मनपसन्द खाद्य तालिकाबाट निष्कर्ष त यही नै निस्कन्छ सत्ताधारीहरू आम श्रमजीवी र गरिब जनताको सरोकारबाट कोसौं टाढा मग्नमस्त छन् ।नेपाली राज्यको नीतिले जन्मिएका हृदयविदारक श्रमजीवीका दुई सन्दर्भ अझै गम्भीर छन् । देशभित्र परिवार धान्न नसकेर नजिकै भारत पुगेका श्रमिकहरू लड्दै पड्दै आफ्नो देशको सिमानामा आइपुगे, तर कसैलाई महाकालीपारि त कसैलाई दशगजापारि भोकभोकै रोकियो । सिमानामा पुगेको नागरिक छिर्न नपाउने पनि कुनै आफ्नो देश हुन्छ ? रोगको सावधानी गर्न व्यवस्थापन नै गर्न नसक्ने गरी के लाखौं अइपुगेका थिए ? यो नेपाली राज्यले गरेको अक्षम्य अपराधबाहेक केही थिएन, जुन इतिहासमा दर्ज हुन जरुरी छ । अचानक एक दिन वाग्मती उपत्यकाबाट आफ्नो गाउँनगर जान दिने निर्णय सार्वजनिक भयो, केही घण्टामा निर्णय भएकै होइन भनी सरकारले झूट बोल्यो । प्रधानमन्त्री गर्जिए, लकडाउन इज लकडाउन ! तर राज्यको हैसियत, विश्वसनीयता र उपेक्षा लोकदृष्टिबाट नापेका श्रमिकहरूमध्ये केही हिस्सा निस्कियो, हिंडेरै आफ्नो बस्ती पुग्न । गोरखा, सोलुखुम्बु, काठमाडौंबाट सुनसरी, कैलाली वा मुगु पुग्न । आजसम्म कोही पुगिसके, कोही हिँड्दै छन् बेहाल । लकडाउन इज लकडाउन हो भने सुदूरपूर्वदेखि पश्चिमसम्मको यात्रामा गौंडागौंडाका प्रहरीले किन रोक्दैनन् ? राज्य बेखबर हो भने प्रधानमन्त्रीअन्तर्गतका सीआईडीहरू कहाँ गायब भए ? अनि एउटै प्रदेशका धादिङले छाड्ने, चितवनले रोक्नेजस्तो घटना निकृष्ट अत्याचार हो कि होइन श्रमिक र गरिबमाथि ? वास्तवमा श्रमिक र गरिबहरूले पाएको यो हृदयविदारक दुःख राज्यले उनीहरूको पीडामाथि गरेको तल्लोस्तरको उपेक्षा र खेलबाडबाहेक केही होइन ।आज पुँजीवादी राज्य निषेधको उर्दी जारी गर्न र आम जनताको जीवनमा खेलबाड गर्नमा व्यस्त छ, फेरि पनि जिउँदोचाहिँ समाज नै छ । राज्यले सिंगो समुदायलाई घरभित्र कैद हुन भने पनि समुदाय क्रमशः बाहिर निस्कन थालेको छ । त्यही समुदायले त राजमार्गमा लाठी बर्साएका श्रमिकलाई पानी दिन थालेको छ, खाना पकाउन थालेको छ । सिंगो समाजलाई घरभित्र अकर्मण्य बनाएर दीर्घकालीन र वास्तविक समाधान असम्भव छ । त्यसैले छिटोभन्दा छिटो लकडाउन अन्त्य गरिनुपर्छ र वैकल्पिक रोकथामजन्य विधिसहित सिंगै समाज संकटविरुद्ध परिचालित हुने वातावरण सिर्जना गरिनुपर्छ ।"
संघीयता कार्यान्वयनको अवसर,"संकटमा निहित सम्भावनाको पहिचान गर्न सकियो भने समाजले फड्को मार्न सक्छ । त्यसका लागि संकटले सिर्जना गरेको अप्ठेरोलाई टारेर मात्र हुँदैन, संकटसिर्जित घेरा तोडेर अघि बढ्न पनि सक्नुपर्छ । भनिन्छ, एउटा पन्छीको अण्डा समयसँगै परिवर्तन भएर रक्षाकवचस्वरूप रहेको खबटा आफैंले तोडेर बाहिर निस्किन सक्यो भने त्यसले हावामा कावा खान सक्छ । तर, त्यो रक्षाकवचभित्रै सुरक्षित रहिरह्यो भने कि अम्लेट बन्छ कि त त्यसको जीवन समाप्त हुन्छ । यसर्थ अहिले हामिले कोरानासिर्जित संकट तार्ने रक्षाकवच मात्र खोज्नेभन्दा पनि प्राप्त अनुभवमा टेकेर फड्को मार्ने उपाय पहिल्याउनुपर्छ र यो संघीयताको प्रभावकारी कार्यान्वयनका लागि अवसर पनि बन्न सक्छ । कोरोनासिर्जित संकटलाई लिएर अहिले आम रूपमा एउटा विषय चर्चामा छ । स्थानीय पूर्वाधार विकास साझेदारी कार्यक्रम (बोलीचालीमा सांसद विकास कोष) को बजेट यो संक्रमण रोकथाम, नियन्त्रण तथा उपचारमा लगाउनुपर्छ भनेर नागरिक तहबाट कुरा उठेको छ, जसमा संसद् एक तहमा सहमत भएको छ । तर, यो चालु वर्षको बजेट र आगामी वर्षको कार्यक्रमको मात्र कुरा होइन । संघीयताको प्रभावकारी कार्यान्वयनका लागि आगामी दिनमा यस किसिमको कार्यक्रम आवश्यक छ वा छैन अनि तीन तहका जनप्रतिनिधिमूलक संस्थाको भूमिका के हुनुपर्ने हो भन्नेजस्ता विषयमा छलफल गर्ने यो उपयुक्त समय हुन सक्छ । कार्यक्रमको पृष्ठभूमि अहिले चर्चा चलिरहेकाले यहाँ संसदीय क्षेत्र विकास कार्यक्रमको पृष्ठभूमिबारे केही कुरा गरौं । २०५१५२ सालमा नेकपा एमालेको अल्पमतको सरकार बन्दा मुलुकमा केन्द्रीकृत शासन प्रणाली थियो । त्यस समय केन्द्रीय जनप्रतिनिधिलाई निर्वाचन क्षेत्रको विकासनिर्माणमा प्रत्यक्ष संलग्न गराउने उद्देश्यले सांसदको चयनमा जिल्ला विकास समितिमार्फत खर्च गर्ने गरी निर्वाचन क्षेत्र विकास कार्यक्रम सुरु भयो । सुरुको वर्ष निर्वाचन क्षेत्र केन्द्रित गरेर २०५ क्षेत्रका लागि प्रति २ लाख ५० हजारका दरले रकम विनियोजित गरिएको थियो । २०५२५३ देखि निर्वाचन क्षेत्रभन्दा पनि सांसदका आधारमा राष्ट्रिय सभाको सदस्यसहितलाई समावेश गरेर २६५ जना सांसदले पाउने गरी बजेट उपलब्ध गराउन थालियो । प्रतिनिधिसभाको सदस्यले आफ्नो निर्वाचन क्षेत्रमा र राष्ट्रिय सभाको सदस्यले आफूले छानेको निर्वाचन क्षेत्रमा योजना लागू गर्न सकिने व्यवस्था भयो । त्यसै समयदेखि यो कार्यक्रमले निरन्तर पाउँदै आयो । २०५८ सम्म यो कार्यक्रमअन्तर्गत योजना चयन सांसदले गरे पनि कार्यान्वयनमा स्थानीय निकायको प्रत्यक्ष सहभागिता रहन्थ्यो । तर, २०५८ मा स्थानीय निकाय जनप्रतिनिधिविहीन हुन पुग्यो । २०५९ मा प्रतिनिधिसभा पनि भंग भयो । स्थानीय निकाय कर्मचारीका भरमा चल्न थाले । २०६० पछि स्थानीय निकायको ठाउँमा काम गर्न राजनीतिक दलका प्रतिनिधिसहितको संयन्त्र बन्यो । जिल्ला विकास समितिको ठाउँमा काम गर्न पनि दलीय प्रतिनिधिससहितको जुन संयन्त्र बन्यो, त्यसैमार्फत यो कार्यक्रम कार्यान्वयन गर्न थालियो । २०६२६३ को सफल जनआन्दोलनका कारण संसद् पुनःस्थापना भएपछि पनि यो कार्यक्रमले त्यही रूपमा निरन्तरता पायो । त्यसै बेलादेखि यो कार्यक्रमबारे प्रश्न उठ्न सुरु भयो । २०६४ मा संविधानसभाको निर्वाचनपछि उक्त कार्यक्रमको रकम १० लाख पुग्यो । प्रत्यक्ष निर्वाचित सभासदले आफ्नो निर्वाचन क्षेत्रमा र समानुपातिक सभासदले इच्छ्याएको जिल्लामा लागू गर्ने व्यवस्था भयो । तर, जिल्ला संयन्त्रको स्वरूप त्यही थियो । यसको कार्यविधि भने समयसमयमा परिवर्तन हुँदै आयो । संविधानसभाको विघटनसँगै बन्द भएको यो कार्यक्रम २०७० को दोस्रो संविधानसभाको निर्वाचनपछि पुनः सुरु भयो । २०७१ मा प्रत्यक्ष निर्वाचित सांसदको प्रस्तावमा लागू हुने गरी निर्वाचन क्षेत्र पूर्वाधार विकास कार्यक्रम का नाममा १ करोड बजेट प्रतिनिर्वाचन क्षेत्र विनियाजन भयो र अनि प्रत्येक सभासदको प्रस्तावअनुसारको योजना लागू गर्न १५ लाख बजेटको व्यवस्था गरियो । प्रत्यक्ष र समानुपातिक प्रणालीअन्तर्गत निर्वाचित प्रतिनिधिबीचको विभेद यहीँबाट सुरु भयो । यो रकम वृद्धि गर्दै २०७२ मा क्रमशः १ करोड ५० लाख र २० लाख अनि २०७३ मा ३ करोड र ५० लाख पुग्यो । २०७२ मा संविधानको घोषणासँगै मुलुक संविधानतः संघीय प्रणालीमा प्रवेश गर्यो । तर, निर्वाचन भैनसकेकाले जनप्रतिनिधिका रूपमा व्यवस्थापिकासंसद्का सदस्य मात्र रहेकाले यो कार्यक्रमबारे खासै प्रश्न उठेन । तर, २०७४ मा तीनै तहको निर्वाचन सम्पन्न भयो । संविधानतः स्थानीय तहको विकासनिर्माणको काम स्थानीय तह र प्रदेश तहको काम प्रदेश सरकारले गर्ने स्पष्टै छ । राष्ट्रिय गौरवका र केन्द्रीय तहबाट गर्नुपर्ने विकासनिर्माणका कार्यक्रमको जिम्मा एउटा क्षेत्रगत सांसदको भन्दा पनि संघीय सरकारको योजनाअन्तर्गत गरिनुपर्ने हो । तर, हामीले प्रणाली बदले पनि प्रवृत्ति बदलिएको थिएन । यसले गर्दा बदलिएको प्रणालीसँगै संघ र प्रदेशले संविधानतः व्यवस्था भएका अधिकारको सुनिश्चितता गर्न नीतिनियम र कानुन बनाउने एवं संघीयता कार्यान्वयनमार्फत सामाजिक रूपान्तरणमा खेलिने भूमिकाको मुद्दा उठ्नुपर्ने थियो । तर, निर्वाचनमा पहिलेकै जस्तो पुलपुलेसा, धारापानी, बाटोसडक बनाउने प्रतिबद्धताका आधारमा मत माग्ने काम भयो । यस सन्दर्भमा न त दलका उम्मेदवार परिवर्तन भए न मतदाता नै । परिणामतः तीन तहका कार्यकारी निकायको निर्वाचनपछि संघीय सांसदको काम नीति, विधि, कानुन बनाउने हो वा फेरि पनि आफ्नो निर्वाचन क्षेत्रकेन्द्रित विकासनिर्माणको काम ? केन्द्रीय बजेटमा निर्वाचन क्षेत्र पूर्वाधार विकासको छुट्टै कार्यक्रम आवश्यक छ कि छैन भन्ने विषयमा २०७५ को बजेटदेखि नै संसद्, सरकार र नागरिक समाजमा छलफल सुरु भयो । अन्ततः केन्द्रीकृत प्रणालीअन्तर्गत चल्दै आएको यो कार्यक्रम हटेमा बजेट पारित हुन अप्ठेरो पर्नेसम्मको दबाब पर्यो । सम्झौतास्वरूप तीनै तहका जनप्रतिनिधिहरूको साझेदारीमा कार्यान्वयन हुने गरी स्थानीय पूर्वाधार विकास साझेदारी कार्यक्रम को व्यवस्था गरियो । २०७५ मा ४ करोड र २०७६ मा ६ करोड बजेट विनियोजन भयो । औपचारिकताका लागि योजना चयनमा तीनै तहका जनप्रतिनिधिको सहभागिता रहने भनिए पनि अन्तिम निर्णयकर्ता प्रत्यक्ष निर्वाचित सांसदलाई बनाइयो । फरक प्रणालीबाट निर्वाचित समान हैसियतका जनप्रतिनिधिबीच राज्यकै तर्फबाट विभेद भयो भन्दै संसद् बैठकमै यसको कार्यविधि च्यात्ने (नियमावलीअनुसार हुन नहुने काम) सम्मको अवस्था आयो । अहिलेसम्म पनि प्रतिनिधिसभामा यस विषयमा तर्कवितर्क जारी नै छ ।पानी र बानीमाथिबाट बग्छ भनेझैं संघीय संसद्को सिको प्रदेश हुँदै स्थानीय तहसम्म प्रवृत्तिका रूपमा सर्दै गयो । फलस्वरूप, जसले जे नाममा लगेको कार्यक्रम भए पनि अन्ततः कार्यान्वयन गर्ने एजेन्सी त फेरि पनि स्थानीय तह नै भएकाल कार्यान्वयन क्षमताभन्दा बढी कार्यक्रमको चाङ लागेका कारण पुँजीगत खर्च अपेक्षित रूपमा खर्च हुन सकिरहेको छैन । संघीयता कार्यान्वयनको उचित अवसरकोराना संकटले संघीयतालाई चलायमान बनाउँदै छ । यो संकटमा दैनिक आवश्यकता पूरा गर्दै नागरिकलाई सरकारको उपस्थितिको अनुभूति दिन स्थानीय तह जिम्मेवारीपूर्वक क्रियाशील छ । स्वास्थ्य सुरक्षालगायतको व्यवस्थापनमा प्रदेशले मुख्य भूमिका निर्वाह गरिरहेको छ । र, आवश्यक नीतिगत निर्णय गर्दै निर्देशन दिने र राष्ट्रियअन्तर्राष्ट्रिय तहबाट आवश्यक स्रोतसाधन व्यवस्थापनमा संघीय सरकार क्रियाशील छ । यसरी संविधानतः स्थापित संघीय प्रणालीले व्यावहारिकता पाउन यो संकट सहयोगी बन्ने संकेत देखिँदै छ । अहिले फरक तहले कम्तीमा कोरोना महामारीविरुद्ध फरक भूमिका निर्वाह गर्दै छन् ।कोरोना संकटले विगत दुई वर्षको अनुभव र संविधानको व्यवस्थासमेतका आधारमा आगामी दिनमा संघीय र प्रदेश तहका सभा र सरकारले गर्ने कामलाई पुनर्विचार गर्ने उपयुक्त अवसर दिएको छ । विकासनिर्माणको कार्यक्रम र योजना बनाउँदा सम्बन्धित क्षेत्रबाट प्रतिनिधित्व गर्ने सबै तहका जनप्रतिनिधिको सहभागिता सुनिश्चित गर्ने प्रभावकारी विधि के हुन सक्छ ? एकद्वार प्रणालीअन्तर्गत योजना निर्माण र बजेट निकासा गरी कार्यान्वयनलाई प्रभावकारी बनाउनुका साथै तीनै तहका जनप्रतिनिधिलाई उत्तरदायी र जवाफदेही बनाउने विधि के हुन सक्छ ? अबको छलफल यसतर्फ केन्द्रित हुन आवश्यक छ, ताकि हरेक नागरिकले संविधानले सुनिश्चित गरेको मौलिक हकको न्यूनतम भने पनि अनुभूति गर्न सकून् । संघीय र प्रादेशिक तहबाट बन्नुपर्ने नीति र कानुनको अभावमा संविधानले दिएकोअधिकाबाट कसैले वञ्चित हुनु नपरोस् । संविधानको मर्म र भावना अनि समाजको आवश्यकता र सामाजिक न्यायबमोजिम समाज अगाडि बढ्दै छ र केन्द्रीकृत प्रणालीमा जकडिएको मानसिकता संघीयताको मर्मअनुरूप रूपान्तरण हुँदै छ भन्ने सुखद अनुभूत हरेक नागरिकले गर्न पाऊन् । अन्ततः यसैबाट संघीयताको प्रभावकारी कार्यान्वयन सम्भव हुनेछ । र, कोरोना भाइरससँगै आएको संकट हाम्रा लागि शासकीय रूपान्तरणको एउटा अवसर बन्नेछ ।"
पीपीई अभाव भएपछि निर्देशिका फेरियो,कोरोना कोषमा १५ लाख सहयोगलन्डनका नेपाली व्यवसायी रविजंग लामिछानेले नेपाल सरकारको कोरोना भाइरस संक्रमण रोकथाम तथा उपचार कोषमा १५ लाख रुपैयाँ प्रदान गरेका छन् । लन्डनस्थित रवि फेमस लिमिटेडका प्रबन्ध निर्देशक लामिछानेले संकटका बेला मातृभूमिलाई सहयोग गर्नु कर्तव्य भएको जनाए । बेलायतजस्तो विकसित राष्ट्रले समेत कोरोना महामारी नियन्त्रणमा सकस खेपिरहेको बताउँदै लामिछानेले नेपालमा पूर्वसावधानी अपनाउन र विदेश बसेका नेपालीलाई सक्दो सहयोग गर्न अपिलसमेत गरेका छन् ।
मुख्यमन्त्रीको आलोचना गरेपछि एफआईआर !,"भारतको पत्रकारिता क्षेत्रका लागि परिचित नाम हो, सिद्धार्थ वरदराजन । उनी अभिव्यक्ति स्वतन्त्रता, लोकतन्त्र, धार्मिक सहिष्णुता तथा मानवअधिकारको पक्षमा धारिलो लेखाइसँगै खरो सार्वजनिक अभिव्यक्तिका लागि उत्तिकै परिचित छन् । राजनीतिक भाषामा भन्नुपर्दा उनी स्थायी प्रतिपक्ष हुन् । आफ्नो कलममार्फत् सधैं राज्यको भूमिका र चरित्रमाथि प्रश्न उठाउने सिद्धार्थजस्ता कलमजीवीहरू दुनियाँभरका शासकका आँखामा बिझाउने गर्छन् । त्यसैले राज्यले विभिन्न हथकण्डा अपनाएर उनीहरूलाई हतोत्साहित गर्न लागि परिरहन्छ । तर, पराजित मानसिकताका उपजका रूपमा सरकारले चलाउने त्यस्ता कदमले झन् उनीहरूमा जोस भरिन्छ । त्यसमाथि अहिले त अभिव्यक्ति सार्वजनिक गर्न सामाजिक सञ्जालले थप बल दिएको छ । भारतीय अंग्रेजी अनलाइन पत्रिका द वायर का संस्थापक तथा सम्पादक सिद्धार्थ सामाजिक सञ्जालले दिएको त्यो अवसरलाई खेर फाल्दैनन र आफ्ना धारणा एवं विचारहरू अभिव्यक्त गरिहाल्छन् । तर, केही दिनअघि द वायरमा प्रकाशित एउटा लेख र त्यसलाई उद्धृत गर्दै उनले गरेको ट्वीटको विषयलाई लिएर उत्तरप्रदेश प्रहरीले उनीविरुद्ध एफआईआर (जाहेरी) लिएपछि भने भारतमा पुनः एकपटक प्रेस तथा अभिव्यक्ति स्वतन्त्रताको बहस छेडिएको छ । मार्च ३१ मा द वायरमा प्रकाशित एक लेखका आधारमा उनीविरुद्ध प्रहरीले जाहेरी लिएको हो । उक्त लेख अघिल्लो महिना दिल्लीको निजामुद्दिनमा भएको तब्लिगी समुदायको भेला र भारतमा कोरोना भाइरस (कोभिड१९) को संक्रमण फैलाउन भेलाको भूमिकामाथि थियो । एकातिर सरकारले निजामुद्दिन भेला कानुनविपरीत भएको दाबी गरेको तर अर्कोतर्फ उत्तरप्रदेश सरकारले अयोध्यामा धार्मिक भेला आह्वान गरेको सन्दर्भ लेखमा उल्लेख थियो । सिद्धार्थले त्यही लेखलाई उद्धृत गरेको ट्वीटमा उत्तर प्रदेशका मुख्यमन्त्री योगी आदित्यनाथले भगवान् रामले भक्तजनहरूलाई कोभिड१९ बाट रक्षा गर्ने हुँदा रामनवमीको कार्यक्रम पहिलेकै जस्तो मनाउन आहृवान गरेको लेखेका थिए । भोलिपल्ट त्यसलाई सच्चाउँदै सिद्धार्थले अर्को ट्वीट गरे । जसमा उनले कोभिड१९ बाट रामले रक्षा गर्ने कुरा आदित्यनाथले नभएर अयोध्या मन्दिर गुठीका प्रमुख आचार्य परमहंसले भनेको प्रस्ट्याएका थिए । तर, आदित्यनाथले लकडाउनको बेवास्ता गर्दै मार्च २५ मा सर्वसाधारणलाई कार्यक्रममा सहभागी हुन आह्वान गरेको भने सिद्धार्थले पुनः दोहोर्याएका थिए । त्यसैअनुसार लेखलाई पनि सच्चाइएको थियो ।तर, द वायरमा प्रकाशित उक्त लेख र सिद्धार्थको ट्वीटप्रति आपत्ति जनाउँदै आदित्यनाथका सञ्चार सल्लाहकार मृत्युञ्जय कुमारले कानुनी कारबाहीको चेतावनी दिएका थिए । कुमारले त्यस्तो ट्वीट गरेकै दिन अयोध्याका एक बासिन्दाका तर्फबाट उनीविरुद्ध एफआईआर दायर भएको थियो । जसमा द वायरको लेखले मानिसमा भ्रम तथा दुस्प्रचार फैलाउने उद्देश्य राखेको र मुख्यमन्त्री आदित्यनाथविरुद्धको आपत्तिजनक टिप्पणीले मानिसलाई आक्रोशित तुल्याएको उल्लेख गरिएको भारतीय सञ्चारमाध्यमहरूले जनाएका छन् । त्यही एफआरआईलाई आधार बनाएर सिद्धार्थलाई बयानका लागि बोलाइएको थियो । सिद्धार्थले कान्तिपुरसँग उत्तरप्रदेश प्रहरीको यो कदम भारतको संविधान र प्रेस स्वतन्त्रताविरुद्ध भएको बताए । यो सिधै हतोत्साहित पार्ने र धम्क्याउने उद्देश्यले गरिएको हो साथै यो भारतको संविधानले प्रत्यात्भूत गरको अभिव्यक्ति तथा प्रेस स्वतन्त्रताविरुद्धको कदम पनि हो, सिद्धार्थले भने । यसले आफूलाई कत्ति पनि बिचल्लित नभएको उनको भनाइ छ । एफआईआर दर्ता भएपछि गत शुक्रबार आयोध्या प्रहरीको एउटा टोली संस्थापक सम्पादक सिद्धार्थको दिल्लीस्थित निवास पुगेको थियो । पक्राउपुर्जीमा उनलाई अप्रिल १४ मा हाजिर हुन भनिएको थिया । प्रहरी पुग्दा सिद्धार्थको घरमा उनकी पत्नी नन्दिनी सुन्दरमात्र थिइन् । उनी दिल्ली स्कुल अफ इकोनामिक्समा समाजशास्त्रकी प्राध्यापक छिन् । प्रहरी घरमा आएको कुरा नन्दिनीले त्यही दिन साँझ ट्वीट गरेपछि मात्र खुलेको थियो । अचम्म त के भने सिद्धार्थलाई पुर्जी दिनकै लागि अयोध्या प्रहरीको टोली ७ सय किलोमिटर दूरी तय गरेर दिल्ली पुगेको थियो । पत्रमा उनलाई आफ्नो भनाइ राख्न १४ तारिखभित्र हाजिर हुन भनिएको थियो । तर लकडाउनका कारण अयोध्या जान असम्भव रहेको बताउँदै उनले इमलेबाट बयान पठाइसकेका छन् । सिद्धार्थले अयोध्या प्रहरीले चाल्ने कदमले नै आफ्नो कानुनी उपचारको बाटो निर्धारण हुने बताए । अयोध्या प्रहरी कसरी अगाडि बढ्छ त्यसैमा निर्भर छ, उनले भने । सिद्धार्थविरुद्ध एफआईआर दायर गरिएकोमा चौतर्फी विरोध भएको छ । यसप्रति भारतका प्रमुख सञ्चारमाध्यमका सम्पादकहरूको संगठन द एडिटर्स गिल्ड अफ इन्डिया ले पनि आपत्ति जनाएको थियो । गिल्डले आपराधिक कानुनअन्तर्गत एफआईआर दर्ता गर्ने प्रहरीको कदम अनावश्यक एवं धम्कीपूर्ण रहेको जनाएको छ । त्यसैगरी, भारतका ३ हजारभन्दा बढी पूर्वन्यायाधीश, कलाकार, लेखकहरूले पनि उत्तरप्रदेश सरकार एवं प्रहरीको निन्दा गरेका छ्न । उनीहरूले संयुक्त विज्ञप्ति निकाल्दै यसलाई स्वतन्त्र मिडियामाथिको हमलाको रूपमा अर्थ्याएका छन् । यस्तो आपत्कालीन परिस्थितिलाई वास्तवमा राजनीतिक संकटकाल लगाउने बहानाका रूपमा प्रयोग गर्न नमिल्नेसमेत उल्लेख छ । विशेषरुपमा कोभिड१९ को संकटका बेला सञ्चारमाध्यमको स्वतन्त्रतामाथिको यो हमला अभिव्यक्ति स्वतन्त्रतामाथि मात्र नभएर जनताको सूचनाको हकको अधिकारलाई पनि खतरामा पारेको छ, विज्ञप्तिमा उल्लेख छ । हस्ताक्षरकर्ताहरूले उत्तर प्रदेश सरकारसँग सिद्धार्थ र द वायरविरुद्धको मुद्दा फिर्ता लिँदै सबै कारबाही बन्द गर्न आह्वान गरेका छन् । विज्ञप्तिमा भारतको सर्वोच्च अदालतका पूर्वन्यायाधीश मदन बी लोकुरदेखि वायुसेनाका पूर्वप्रमुखद्वय रामदास र विष्णु भागवत, पूर्वअर्थमन्त्री यशवन्त सिन्हा, पूर्वराष्ट्रिय सुरक्षा सल्लाहकार तथा विदेश सचिव शिवशंकर मेनन, पूर्वविदेश सचिव सुजाता सिंहलगायतले हस्ताक्षर गरेका छन् । अरुन्धती रोय, अमोल पालेकर, नसिरुद्दिन शाह, नन्दिता दास, फरहान अख्तरलगायतका बलिउड सेलिब्रेटीले समेत सिद्धार्थप्रति ऐक्यबद्धता जनाएका छन् ।"
लकडाउनका बेला थपियो ४९ अर्ब निक्षेप,"कोभिड(१९ को संक्रमणबाट बच्न सरकारले लकडाउन घोषणा गरेकै अवधि (चैत) मा पनि वाणिज्य बैंकहरूमा कुल ४९ अर्ब रुपैयाँ निक्षेप संकलन भएको छ । लकडाउनका कारण बैंक तथा वित्तीय संस्था बन्द छन् । सीमित बैंकिङ कारोबारका लागि मात्र दैनिक ३ घण्टा केही शाखा खुलेका छन् । ग्राहक धेरै कम छन् । संक्रमणकालीन अवधिमा पनि २७ वटा बैंकमा झन्डै ५० अर्ब रुपैयाँ निक्षेप संकलन भएको छ । फागुनमा ती बैंकमा कुल ७४ अर्ब रुपैयाँ निक्षेप संकलन भएको थियो ।चैत मसान्तमा निक्षेप (कल, बचत र मुद्दती) को ब्याज गणना हुने भएकाले पनि बैंकहरूमा निक्षेप बढेको हुन सक्ने बैंकर्स एसोसिएसनका अध्यक्ष भुवन दाहालले बताए । त्रैमासिक रूपमा ४५५० अर्ब रुपैयाँ निक्षेप स्वाभाविक भएको उनको भनाइ छ । लकडाउनको अवधिमा बैंकहरूमा ग्राहक नआए पनि केही बैंकहरूमा निक्षेप धेरैले बढेको छ । ती बैंकमा खासगरी खाद्यान्न व्यापारी, ग्यास, औषधि तथा औषधिजन्य व्यापारीबाट ठूलो निक्षेप आएको बैंकहरूको भनाइ छ । यस्तो निक्षेप व्यापारिक घरानाहरू ग्राहक भएका बैंकमा धेरै संकलन भएको छ । तर व्यक्तिगत निक्षेप धेरै भएका बैंकमा भने निक्षेप खासै नबढेको जानकारी प्राप्त भएको छ । सो अवधिमा केही बैंकमा रेमिट्यान्स आप्रवाह पनि बढेको छ । यसले पनि बैंकहरूमा निक्षेप बढेको हो । तर चैतमा समग्र रेमिट्यान्स आप्रवाह घटेको बताइएको छ । राष्ट्र बैंकको तथ्यांकअनुसार चैत मसान्तसम्म वाणिज्य बैंकहरूको कुल निक्षेप ३१ खर्ब ८९ अर्ब रुपैयाँ छ । ०७६ फागुन मसान्तमा यस्तो निक्षेप ३१ खर्ब ४० अर्ब रुपैयाँ थियो । चैतमा वाणिज्य बैंकहरूले ४२ अर्ब रुपैयाँ कर्जा प्रवाह गरेका छन् । यससँगै २७ वाणिज्य बैंकको कुल कर्जा प्रवाह २८ खर्ब ४५ अर्ब रुपैयाँ छ । गत फागुनमा कुल कर्जा प्रवाह २८ खर्ब ३ अर्ब रुपैयाँ थियो । लकडाउनको अवधिमा कर्जा प्रवाह पनि हुन सकेको छैन । चैत १० सम्म त नियमित कारोबार नै भएको थियो, यही अवधिमा बैंकहरूले एनसेललाई ऋण दिएका छन्, बैंकर्स संघका अध्यक्ष दाहालले भने, लकडाउनको अवधिमा पनि औषधिजन्य सामग्री खरिदका लागि एलसी (प्रतीतपत्र) खोलेका छन् । कोरोना उपचारमा आवश्यक औषधि, सुरक्षणका उपकरण तथा उपचारजन्य सामग्री आयातका लागि केही एलसी भने खुलेका छन् । ती सामान खरिदका लागि राष्ट्र बैंकले केही खुकुलो नीति अपनाएको छ । कोरोना संक्रमण रोकथाम कोषमा योगदान गरेका रकम बैंक तथा वित्तीय संस्थाले संस्थागत सामाजिक उत्तरदायित्व (सीएसआर) मा गणना गर्न पाउने, कोरोना संक्रमण नियन्त्रणका लागि आवश्यक औषधि, उपकरण, औजारलगायत सामग्री आयात, बिक्रीवितरणका लागि ऋण माग भए ५ दिनभित्र उपलब्ध गराउन पनि राष्ट्र बैंकले निर्देशन दिएको छ । हाल वित्तीय प्रणालीमा करिब ६० अर्ब रुपैयाँ अधिक तरलता (सीआरआरबाहेकको लगानीयोग्य रकम) छ । तीन साताअघि यस्तो तरलता झन्डै १ खर्ब थियो । चैत अन्तिम साता सरकारले ५५ अर्ब रुपैयाँ आन्तरिक ऋण उठाएको, चैत मसान्तमा करबापत ठूलो रकम सरकारी खातामा गएको, दिनहुँ कोरोना उपचार कोषमा रकम संकलन भएकोलगायत कारण वित्तीय प्रणालीमा तरलता अभाव भएको हो ।अहिले बजारमा ऋणको माग पनि कम भएकाले प्रणालीमा रहेको तरलता पर्याप्त देखिएको बैंकरहरूले बताएका छन् । हाल बैंकहरूको कर्जा निक्षेप तथा पुँजी अनुपात (सीसीडी) औसत ७७ प्रतिशत छ । राष्ट्र बैंकको निर्देशनअनुसार बैंकहरूले कुल निक्षेपको ८० प्रतिशत मात्र ऋण प्रवाह गर्न पाउँछन् । लकडाउनको अवधिमा हालको तरलता सहज देखिए पनि ऋणको माग बढ्न थालेपछि त्यो कम हुने बैंकरहरूले बताएका छन् । बैंकहरूमा लगानीयोग्य रकम अभाव हुने अवस्था आउन नदिन सरकारी खर्च बढाउनुपर्ने अध्ययक्ष दाहालले सुझाए ।"
५० ग्यास उद्योगको अनुमति खारेज,"नेपाल आयल निगमले उद्योग सञ्चालन अनुमति लिएर काम नगर्ने ५० ग्यास उद्योगको अनुमति खारेज गरेको छ । ती उद्योगले ०७१ माघयता अनुमति लिएको निगमका कार्यकारी निर्देशक सुरेन्द्रकुमार पौडेलले जानकारी दिए । अनुमति लिए पनि उद्योग स्थापना नगरेपछि उनीहरू खारेजीमा परेका हुन् । ०७१ माघयता ५३ उद्योगले अनुमति पाएका थिए । तर तीन उद्योगबाहेकले काम गरेनन्, पौडेलले भने, अनुमतिपत्र खरिदबिक्री गर्ने जस्ता विकृति अन्त्य गर्न ती उद्योगको अनुमतिपत्र खारेज गरेका छौं । निगमका अनुसार अनुमति खारेज हुने उद्योगमा सुदूरपश्चिम एलपी ग्यास, पूर्वेली ग्यास, बर्दिवास इन्भेस्टमेन्ट मल्टिपर्पोज प्रालि, एचएच कम्पनी प्रालि, वर्षा ग्यास, जेपी ग्यास, एसियन ग्यास, एक्सप्रेस ग्यास, शिवशक्ति ग्यास, नीलकण्ठ ग्यास, सप्तकोसी ग्यास, हरि ग्यास, कमला ग्यास र दक्षिणकाली ग्यास उद्योग प्रालि छन् । काम नगरेपछि पूजा ग्यास, सगुन ग्यास, कञ्चनजंघा ग्यास, सरस्वती ग्यास, आरके ग्यास, श्याम ग्यास, श्रीमाया ग्यास र जयश्री तिरुपाति ग्यास उद्योगको अनुमति खारेज गरेको जनाइएको छ । सिद्धबाबा ग्यास, मातारानी ग्यास, पञ्चलक्ष्मी ग्यास, वीरता ग्यास, विकल्प ग्यास, बुहारी ग्यास, स्मार्ट ग्यास र केदार ग्यास उद्योग प्रालिलगायतको पनि अनुमति खोसिएको छ । उद्योग विभागमा ग्यास उद्योग दर्ताका लागि निवेदन दिने र विभागबाट निगमसँग राय प्रक्रिया मागेपछि सम्पर्कमा नआउने परिपाटीले निगमलाई ग्यासको व्यवस्थापनमा समस्या आएको थियो, पौडेलले भने, यस्ता विसंगति हटाउन खोजेका हौं । निगमका अनुसार ती उद्योगलाई तीन पटक सूचना प्रकाशन गरेर सुसूचित गरिसकिएको थियो । तर उनीहरू ग्यास ढुवानी गर्न प्रोडक्ट डेलिभरी अर्डर (पीडीओ) का लागि निगमसँग सम्पर्कमा आएनन् । जसले गर्दा बाध्य भएर कडा कदम चालेको निगमको दाबी छ । ०७६ पुस ८, १० र १३ गते गरी तीन पटक सूचना प्रकाशन गरेका थियौं, पौडेलले भने, सूचनाबमोजिम तीन वटा उद्योग मात्रै निर्माण सम्पन्न गरी पीडीओ प्राप्तिका लागि सम्पर्कमा आए । अरूले वास्ता गरेनन् । तत्कालीन कार्यकारी निर्देशक गोपालबहादुर खड्काका पालामा यी उद्योगले अनुमति लिएका थिए । खड्काले विनियम संशोधन गरेर ग्यास उद्योग सञ्चालनको स्वीकृति दिएका थिए । निगमका अनुसार मुलुकभर करिब ५९ ग्यास उद्योग छन् । जसमध्ये २० भन्दा बढी उद्योगले काठमाडौंका लागि मार्केटिङ गरिरहेका छन् । जनसंख्याका आधारमा ग्यासको संख्या धेरै हो, एलपी ग्यास उद्योग संघका निवर्तमान अध्यक्ष शिवप्रसाद घिमिरेले भने, भारतमा तीन वटा ग्यास उद्योगले मात्रै ग्यास बिक्री गर्छन् । नेपालमा भने उद्योग धेरै भए । निगमले थप तीन उद्योगका लागि अनुमति दिएको छ । कैलालीमा रहेको सैपाल ग्यास उद्योग प्रालि, नवलपरासीस्थित सगरमाथा ग्यास इन्डष्ट्रिज प्रालि र धादिङका लागि सीता ग्यास उद्योगलाई अनुमति दिइएको निगमका प्रवक्ता विनीतमणि उपाध्यायले जानकारी दिए । यससँगै ग्यास उद्योगको संख्या ६२ पुगेको छ ।"
भिड घटाउन ८ ठाउँबाट तरकारी बिक्री सुरु,"काठमाडौं महानगरपालिकाको समन्वयमा उपत्यकाका आठ स्थानबाट तरकारीको थोक बिक्री सुरु भएको छ । थप तीन स्थानमा भने आइतबारसम्म सुरु हुने महानगरका कृषि प्रमुख हरिबहादुर भण्डारीले बताए । तीन वटा पार्टी प्यालेसबाट पनि तरकारी बिक्री सुरु गरिँदै छ । ती ठाउँमा अहिले बिजुलीको समस्या देखिएको र बत्ती जडान हुनासाथ बिक्री सुरु गरिनेछ । उपत्यकाका ११ स्थानबाट तरकारीको थोक बिक्री सुरु गर्न लागिएको हो, भण्डारीले भने, चैत २५ को निर्णयअनुसार काम सुरु भएको छ । रत्नपार्क र लैनचौरमा शनिबारबाट बिक्री सुरु भएको छ । तीनकुनेमा त्यहीँ रहेको तरकारी बजारबाहिर थप गरिएको छ । ६ ठाउँमा कालीमाटी फलफूल तथा तरकारी बजार, चार ठाउँमा बल्खु र एक ठाउँमा गैरआवासीय नेपाली संघअन्तर्गतको मुना कृषि लिमिटेडले तरकारी बिक्री गर्ने जिम्मा लिएका छन् । मुनाले वसुन्धराको यती पार्टी प्यालेसमा व्यवस्थित तरिकाले तरकारी बिक्री गर्न लागेको भण्डारीले बताए । पहिला भनेका ठाउँ केही तलमाथि परे, उनले भने, ११ मध्ये तीन वटा बाफल, वसुन्धरा र गोपीकृष्णको नवदुर्गा पार्टी प्यालेसबाट तरकारी उपलब्ध गराइनेछ ।मदननगर, कलंकी, बाफलचोक, स्वयम्भूचोक, वनस्थली र नवदुर्गा पार्टी प्यालेसमा कालीमाटीका व्यवसायीले तरकारी बिक्रीको व्यवस्थापन गर्नेछन् । लैनचौर, अस्थायी बसपार्क रत्नपार्क, तीनकुने र कोटेश्वरमा बल्खुका व्यवसायीले व्यवस्थापन गर्ने उनले बताए । बाफल, मदननगर, चाबहिल र बसुन्धरामा बिक्री सुरु भएको छैन । कोभिड१९ का कारण भिड कम गराउन बजार विस्तार गरिएको भण्डारीको भनाइ छ । यो अस्थायी बजार हो, अवस्था सहज भएपछि पहिल्यैको ठाउँमा गएर व्यवसायीले काम गर्न पाउनेछन्, उनले भने, कुनै पनि ठाउँमा व्यवसाय बन्द गर्ने उद्देश्य होइन । तरकारी बोक्ने गाडी धेरै भएकाले पासको समस्या भएको र यसबारे प्रशासनसँग छलफल भइरहेको उनले बताए । अहिले यी बजारका लागि बिहान २ देखि ८ बजेसम्म खुल्ने समय तोकिएको छ । तरकारी बिक्रीका लागि जति पार्टी प्यालेस चाहिन्छ, उपलब्ध गराउन तयार रहेको पार्टी प्यालेस तथा क्याटरिङ व्यवसायी संघ काठमाडौंका उपाध्यक्ष तेबिन्द्ररत्न शाक्यले बताए । बत्ती, शौचालय र हातधुने साबुनपानीको व्यवस्था गरिदिन हामी तयार छौं, उनले भने । हल दिन नमिले पनि पार्टी प्यालेस परिसरमा बिक्री गर्न मिल्ने उनको भनाइ छ । काठमाडौंमा १ सय ६० वटा पार्टी प्यालेस हामीसँग आबद्ध छन्, शाक्यले भने, आवश्यक परे सबैमा बजार व्यवस्थापन गराउन सकिन्छ । शारीरिक दूरी कायम हुने गरी तरकारी बिक्री गर्ने ठाउँको व्यवस्थापन गर्न खोजिएको काठमाडौंका सहायक प्रमुख जिल्ला अधिकारी जीवनप्रसाद आचार्यले बताए ।"
बारीमै चोरियो तरकारी,"हरेक दिन बिहान ८० वर्षीया लीला कार्की लौरो टेकेर घरनजिकैको तरकारी बारी पुग्छिन् । यति बेला खन्न ठिक्क भएको आलु बारीबाटै चोरिएपछि उनको मन थामिसक्नु भएको छैन । १ हजार ६ सय रुपैयाँको आलुको बीउ ल्याएर मरी मरी खनेर रोपेको हो, ललितपुरको महालक्ष्मी नगरपालिकाको चाँगाथलीकी कार्कीले भनिन्, सप्पै खनेर चार थोक्रा (२ सय केजीभन्दा बढी) भन्दा बढी लगे, यसरी कहिल्यै चोरिएको थाहा थिएन । नजिकै लगाएको लसुन र प्याजका बोट पनि उखेर लगेको उनले गुनासो गरिन् । महालक्ष्मी नगरपालिका ७ चाँगाथली र वडा नम्बर ५ टीकाथलीका १२ किसानको बारीमा आलु, प्याज, लसुन, साग, धानियाँलगायत तरकारी बिहीबार राति चोरी भएको छ । कार्कीको भने एक साताअघि र पछि गरी दुई रातमा चोरी भएको थियो । लसुन थाप्लाबाट उठाएर लगेको छ, प्याज ठुल्ठूला छानेर लग्यो, कार्कीले भनिन्, अरूका पनि पकपकी उठाएर लगेका छन्, के गर्नी अब ? गोदावरी खोलाको आसपासका चाँगाथली र टीकाथलीका बारीबाट एकै रातमा सबैभन्दा बढी चोरी भएको महालक्ष्मी५ टीकाथलीका केशव बुढाथोकीले बताए । मेरो बारीबाट आलु चोरी भएपछि छिमेकीहरूको पनि हेरें, १०१२ घरको तरकारी चोरेछन्, उनले भने, मेरै बारीबाट खनेर ४ बोरा जति लगेछन्, अरूहरूको पनि एकै रातमा भसक्कै बनाएछन् ।घरबाट करिब ५ मिनेट पैदलका दूरीमा आलुसहित लसुन, रायो, धनियाँ, पालुंगो, चम्सुर लगाएका बुढाथोकीलाई बाँकी तरकारी कसरी जोगाउने भन्ने चिन्ता छ । बूढो मान्छे जागिर छैन, पेन्सन छैन, तरकारी लगायो, चोरिदिन्छन्, ७२ वर्षीय बुढाथोकीले भने, अब के गर्ने ? स्थानीय किसानका अनुसार रवि बुढाथोकी, सहदेव बुढाथोकी, लक्ष्मी श्रेष्ठ, मञ्जु शाह, जयराम बुढाथोकीलगायतको बारीबाट तरकारी चोरी भएको छ । मेरो दुई ब्याड रायको साग लगे, जयरामले भने । मञ्जु शाहले आफ्नो बारीबाट पनि आलु र प्याज चोरी भएको बताइन् । खन्ने बेला भएको थिएन । तर आलु प्याजहरू लगे, अब खन्नुपर्ने भो, उनले भनिन्, राति कल्ले लान्छ लान्छ, केही थाहा हुँदैन । केही किसानको बारीबाट आलु चोरी भएको खबर आएको र यसबारे प्रहरीलाई पनि जानकारी गराएको महालक्ष्मी नगरपालिका५ का वडाध्यक्ष राजकुमार सिलवालले बताए ।"
८ हजार लिटर पेट्रोलमा ५ सय लिटर पानी,"काठमाडौं (कास) इन्धन ढुवानी गर्ने ट्यांकर चालकले ८ हजार लिटर पेट्रोलमा ५ सय लिटर पानी मिसावट गरेको पाइएको छ । थानकोट डिपोबाट शुक्रबार पेट्रोल लिई आएका ना४ ख ३१५६ नम्बरका ट्यांकर चालक सागर कार्कीले पेट्रोलमा पानी मिसावट गरेका हुन् । ट्यांकर वसुन्धरास्थित प्रहरीले सञ्चालन गरेको महालक्ष्मी आयल स्टोरमा पुर्याइएको थियो । चालकले ट्यांकर शुक्रबार नै पम्पमा पुर्याएका थिए । पेट्रोल पम्पमा खन्याउनुअघि शनिबार ५ लिटर परीक्षण गर्दा पानी मिसावट गरेको देखियो, थानकोट डिपो प्रमुख प्रदीप यादवले भने, प्रहरीले खबर गरेपछि पम्पमा पुग्यौं । परीक्षण गर्दा ८ हजार लिटर पेट्रोलमा करिब ५ सय लिटर पानी मिसाएको गरेको देखियो । ट्यांकर वीरगन्जका ट्रान्सपोर्टर कुलवन्त सिंहको हो । प्रहरीले चालकलाई प्रक्राउ गरेर मुद्दा चलाउन सम्बन्धित निकायलाई पत्र पठाइसकेको छ । पेट्रोलमा पानी मिसिँदैन । चालकले तेल बिक्री गरेर पानी मिसाएको देखियो, डिपो प्रमुख यादवले भने ।"
८ हजार लिटर पेट्रोलमा ५ सय लिटर पानी,"काठमाडौं (कास) इन्धन ढुवानी गर्ने ट्यांकर चालकले ८ हजार लिटर पेट्रोलमा ५ सय लिटर पानी मिसावट गरेको पाइएको छ । थानकोट डिपोबाट शुक्रबार पेट्रोल लिई आएका ना४ ख ३१५६ नम्बरका ट्यांकर चालक सागर कार्कीले पेट्रोलमा पानी मिसावट गरेका हुन् । ट्यांकर वसुन्धरास्थित प्रहरीले सञ्चालन गरेको महालक्ष्मी आयल स्टोरमा पुर्याइएको थियो । चालकले ट्यांकर शुक्रबार नै पम्पमा पुर्याएका थिए । पेट्रोल पम्पमा खन्याउनुअघि शनिबार ५ लिटर परीक्षण गर्दा पानी मिसावट गरेको देखियो, थानकोट डिपो प्रमुख प्रदीप यादवले भने, प्रहरीले खबर गरेपछि पम्पमा पुग्यौं । परीक्षण गर्दा ८ हजार लिटर पेट्रोलमा करिब ५ सय लिटर पानी मिसाएको गरेको देखियो । ट्यांकर वीरगन्जका ट्रान्सपोर्टर कुलवन्त सिंहको हो । प्रहरीले चालकलाई प्रक्राउ गरेर मुद्दा चलाउन सम्बन्धित निकायलाई पत्र पठाइसकेको छ । पेट्रोलमा पानी मिसिँदैन । चालकले तेल बिक्री गरेर पानी मिसाएको देखियो, डिपो प्रमुख यादवले भने ।"
रोकिए मालवाहक ट्रक,परासी (कास) पश्चिम नवलपरासीका स्थानीयले कच्चापदार्थ बोकेर आएका भारतीय मालवाहक ट्रक रोकेका छन् । उद्योगका लागि कच्चापदार्थ लिएर आएका २७ ट्रकलाई शुक्रबार स्थानीयले रोकेका हुन् । कोभिड१९ को त्रास बढेका बेला भारतबाट सामान ल्याएकाले रोकिएको परासी बजारका स्थानीय अवधेश चौधरीले बताए । अत्यावश्यक वस्तु मात्र आयात गर्न पाइने भए पनि स्टिलका सामान ल्याएको पाइएपछि रोकिएको उनको भनाइ छ । भारतमा कोरोनाको संक्रमण बढिरहेका बेला ट्रकमा आउने चालक र सहचालकका कारण आफूहरू जोखिममा पर्ने भन्दै स्थानीयले ट्रकलाई उद्योग प्रवेश गर्न दिएका छैनन् । रामग्राम नगरपालिकास्थित पोखरापालीमा रहेको सिद्धिलक्ष्मी स्टिल उद्योगका लागि ट्रकले कच्चापदार्थ लिएर आएका हुन् । भैरहवा भन्सार कार्यालयबाट प्रवेश पाएका ट्रक स्थानीयको अवरोधका कारण भूमहीभैरहवा सडकखण्डको सुक्रौलीमा रोकिएका छन् । पटकपटक ट्रक नल्याउन आग्रह गरे पनि दैनिकजसो २० देखि ४० ट्रक भारतबाट आउने गरेको स्थानीयको दाबी छ । प्रमुख जिल्ला अधिकारी वासुदेव दाहालले भने भन्सार काटेर आएका सवारीसाधनलाई रोक्न नसकिने प्रतिक्रिया दिए ।
किट सकिँदा रोकियो परीक्षण,"मेडिकल मार्च प्रभावित हुने चिन्ताकर्णाली प्रदेश सरकारले आरडीटी किटसहित चिकित्सक र स्वास्थ्यकर्मीको संयुक्त टोलीलाई गाउँगाउँ परिचालन गर्ने योजना बनाएको छ । सामाजिक विकासमन्त्री दल रावलका अनुसार मेडिकल मार्च नाम दिइने यो अभियानका लागि संघीय सरकारसँग तत्काल १० हजार किट माग गरिएको छ । एकातिर मेडिकल मार्च को योजना र अर्कोतिर अहिल्यै किट अभाव भएको अवस्थामा संघीय सरकारले भने ३ हजार किट मात्र पठाउने भएको छ । ती किट पनि कहिले सुर्खेत आउँछन् भन्ने थाहा नभएको निर्देशक भण्डारीले बताइन् । मन्त्री रावलका अनुसार कर्णालीमा करिब २ सय जना चिकित्सक कार्यरत छन् । हाल अस्पतालका ओपीडी (बहिरंग) सेवा बन्द भई चिकित्सक र स्वास्थ्यकर्मी फुर्सदिला भएको अवस्थामा उनीहरूलाई गाउँमा पठाउने योजना बनाइएको मन्त्री रावलले बताए । डाक्टरहरू गाउँ पुगे जनतामा रहेको त्रास हट्छ र कोभिड१९ को पहिचानमा पनि मद्दत पुग्छ, उनले भने, यसका लागि मन्त्रालयले चिकित्सकसहित अन्य स्वास्थ्यकर्मीको लगत संकलन गरिसकेको छ । कर्णालीमा स्वास्थ्यकर्मीको अभाव रहेको भन्ने भ्रम हटाउन पनि मेडिकल मार्च अभियान थालिने उनको भनाइ छ । संघीय सरकारबाट मागेजति किट आउनेबित्तिकै स्वास्थ्यकर्मीको टोलीलाई परीक्षणका लागि परिचालन गरिने उनले बताए ।मन्त्री रावलका अनुसार प्रदेशबाट जाने चिकित्सकसहितको स्वास्थ्यकर्मीको टोलीमा स्थानीयस्तरमा कार्यरत स्वास्थ्यकर्मी पनि समावेश हुनेछन् । लकडाउन अघि र पछि कर्णालीका धेरै मान्छे भारतबाट गाउँमा पुगेकाले मेडिकल टिम पठाएर आरडीटी किटबाट परीक्षण गरेपछि मात्र कोभिड१९ को वास्तविक जोखिम थाहा हुने उनले बताए ।"
"मस्जिद क्षेत्र सिल, परीक्षण गरिँदै","तबलिगी जमाती लुकेको प्रचारकपिलवस्तुको चन्द्रौटा आसपास तबलिगी जमाती लुकेर बसेको भारतीय पत्रिका राष्ट्रिय साहाराको दाबीपछि स्थानीय प्रशासनले खोजतलास तीव्र पारेको छ । तर अहिलेसम्म त्यस्ता कोही व्यक्ति फेला नपरेको प्रशासनको भनाइ छ ।नयाँदिल्ली मर्कजबाट आएका तबलिगी जमातसँग आबद्ध भएको समाचारमा उल्लेख छ । त्यसमा केही भारतीय, नेपाली र पाकिस्तानी संदिग्ध रहेको जनाइएको छ ।दिल्ली मर्कजबाट फर्केकामा कोभिड१९ संक्रमण देखिएको छ । पर्सामा पनि मर्कजबाटै फर्केका संक्रमणको सिकार भएका छन् । भारतमा पनि दिल्लीस्थित निजामुद्दिनमा आयोजित मर्कजबाटै फर्केका र त्यहीँ बसेकाबाट कोभिड१९ संक्रमण बढेको छ ।लकडाउन सुरु हुनुअघि नै जमातीहरू लुकिछिपी नेपाल प्रवेश गरेको समाचारमा बताइएको छ । त्यस्तै केही दुई साताअघि मात्र यहाँ आएको जनाइएको छ । उनीहरू पूर्वपश्चिम राजमार्गको शिवराज नगरपालिकाको चन्द्रौटा बजार आसपासका मस्जिद, माछा मन्डी र इँटाभट्टामा लुकेर बसेको दाबी गरिएको छ ।तीनचार दिनअघि स्थानीय बासिन्दाले केही मुस्लिम अनुहारका नयाँ व्यक्ति बजारमा देखेपछि वडा प्रहरी कार्यालयलाई छापा मार्न दबाब दिएका थिए । त्यसपछि प्रहरीले तीन दिनमा तीन पटक छापा मारेको थियो । पछि प्रदेश सरकार र प्रजिअको निर्देशनमा दुई पटक छापा मारियो ।शंकास्पद घर र इँटाभट्टामा छापा मार्दा एक पाकिस्तानी धर्मगुरु फेला परेको प्रजिअ दीर्घनारायण पौडेलले बताए । उनी वैधानिक तरिकाले भिसा लिएर माघ ७ गते नेपाल आएको देखिएको छ । उनको तीन महिनाको भिसा अवधि छ । उनलाई पक्राउ गरेका छैनौं, उनले भने, सोधपुछ गरेर निगरानीमा राखेका छौं ।सजगता नअपनाई प्रहरीले छापा मार्दा संग्दिधहरू उम्किएको राष्ट्रिय साहाराका बढनी ब्युरो प्रमुख एवं समाचार सम्प्रेषक अजयप्रताप गुप्ताले बताए । उनीहरू चन्द्रौटाबाट भागे पनि छेउछाउमै बसेका छन्, उनको दाबी छ, उनीहरूको जति सक्दो छिटो खोजी गर्नु नेपाल र भारत दुवैको हितमा छ ।प्रदेश ५ को प्रदेश मदरसा बोर्डका उपाध्यक्ष मौलानामक्सुद नेपालीले लकडाउनका कारण जिल्लाका मदरसा बन्द भएपछि धेरै भारतीय मौलाना आफ्नो घर भारत फर्किसकेको र यहाँ रहेकाहरू होम क्वारेन्टाइनमा बसेको बताए । देवनारायण साह (मोरङ), डिल्लीराम खतिवडा (उदयपुर), अवधेशकुमार झा (राजविराज), मनोज पौडेल (कपिलवस्तु)"
सुरक्षा प्रमुखको सरुवा प्रदेशको सहमतिमा मात्रै,"प्रदेश २ सरकारले प्रदेशमा शान्तिसुरक्षाको काममा खटिएका प्रमुखको सरुवा, पदस्थापन, काज र खटनपटन प्रदेश सरकारको सहमतिमा गर्नुपर्ने भन्दै संघीय सरकारलाई पत्र पठाएको छ । प्रदेश २ मा कार्यरत तीन डीआईजी, केही सीडीओ र एसपीको सरुवा तयारी गरिरहेको गृह मन्त्रालयलाई कोभिड१९ को महामारीका बेला सुरक्षा निकायका प्रमुखहरूलाई नचलाउन प्रदेश सरकारले पत्र लेखेर आग्रह गरेको हो । कोभिड१९ विरुद्धको लडाइँका लागि प्रदेशमा सञ्चालन तथा व्यवस्थापन भइरहेको प्रबर्द्धनात्मक, निरोधात्मक र उपचारात्मक अभियानमा सुरक्षा निकायको व्यापक सहयोग र सहकार्य रहेकाले गृह मन्त्रालय तथा अन्तर्गतका निकायबाट डीआईजी, सीडीओ र एसपीलाई प्रदेश वा अन्तर्गतको जिल्लामा सरुवा, पदस्थापन, काज वा खटनपटन गर्दा सहमति लिन अनुरोध छ, पत्रमा उल्लेख छ ।आन्तरिक मामिला तथा कानुन मन्त्रालयले गृह मन्त्रालयलाई लेखेको पत्रको बोधार्थ प्रधानमन्त्री तथा मन्त्रिपरिषद् कार्यालय, गृह सचिव तथा नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रमुखलाई पनि दिइएको छ । आन्तरिक मामिला तथा कानुनमन्त्री ज्ञानेन्द्रकुमार यादवले कोरोना भाइरसको महामारी नियन्त्रणमा सुरक्षा प्रमुखको भूमिका अग्रमोर्चामा रहने हुँदा सरुवा गर्दा सहमतिका लागि आग्रह गरिएको बताए । सुरक्षा निकायमा नयाँ प्रमुख आउँदा सेटअपमै समय लाग्छ, यादवले कान्तिपुरसँग भने, अहिलेको अवस्थामा सुरक्षा प्रमुखलाई चलाउँदै नचलाऊँ । चलाउनैपरे प्रदेश सरकारको सहमति लिन भनिएको हो ।उनका अनुसार प्रदेश वा अन्तर्गतका जिल्लामा सरुवा हुने डीआईजी, एसपी र सीडीओका बारेमा प्रदेश सरकारलाई अग्रिम जानकारी हुनुपर्ने र प्रदेश सरकारले त्यो नाममा सहमति जनाए मात्र सरुवा गर्नुपर्ने सर्त छ । प्रदेश २ का नेपाल प्रहरीका डीआईजी प्रद्युम्न कार्की, सशस्त्र प्रहरीका डीआईजी राजु अर्याल र राष्ट्रिय अनुसन्धान विभागका डीआईजी टेकेन्द्र कार्कीको एक वर्षे कार्यकाल सकिनै लाग्दा आन्तरिक मामिला तथा कानुन मन्त्रालयले सरुवा नगर्न गृह मन्त्रालयलाई पत्र लेखेको हो । नेपाल प्रहरीका डीआईजी कार्की र सशस्त्र प्रहरीका डीआईजी अर्यालले आफ्नो कार्यकालमा प्रदेश २ मा शान्तिसुरक्षालाई अब्बल पार्नुका साथै प्रहरी संगठनभित्रै रहेको विकृति अन्त्य गर्न अभियान थालेका थिए । दुवै डीआईजीको काम गर्ने शैलीसित प्रदेश सरकार सन्तुष्ट छ ।स्रोतका अनुसार गत वर्ष बाढीले प्रदेश २ डुबानमा परेका बेला डीआईजी कार्की र अर्यालको भूमिका र सक्रियताले धनजनको क्षति न्यून भएको र त्यसयता पनि धेरैजसो काममा प्रदेश सरकारसँग समन्वय गर्ने डीआईजीद्वयको शैलीकै कारण प्रदेश सरकारले महामारीका बेला पनि प्रदेशमै राख्न चाहेको हो । अहिलेको अवस्थामा नयाँ सुरक्षा प्रमुख आउँदा काम गर्न समस्या पर्छ, त्यसैले विपद्का बेला सहमति लिन आग्रह गरेको हुँ, मन्त्री यादवले भने ।प्रदेश २ सरकारले आफ्नै प्रहरी भर्ना गर्न प्रदेश प्रहरी विधेयक पास गरिसकेको छ । प्रदेश लोकसेवा आयोगमार्फत प्रहरी भर्नाको प्रक्रियासमेत प्रदेश सरकारले थालेको छ ।"
सुरक्षा प्रमुखको सरुवा प्रदेशको सहमतिमा मात्रै,"प्रदेश २ सरकारले प्रदेशमा शान्तिसुरक्षाको काममा खटिएका प्रमुखको सरुवा, पदस्थापन, काज र खटनपटन प्रदेश सरकारको सहमतिमा गर्नुपर्ने भन्दै संघीय सरकारलाई पत्र पठाएको छ । प्रदेश २ मा कार्यरत तीन डीआईजी, केही सीडीओ र एसपीको सरुवा तयारी गरिरहेको गृह मन्त्रालयलाई कोभिड१९ को महामारीका बेला सुरक्षा निकायका प्रमुखहरूलाई नचलाउन प्रदेश सरकारले पत्र लेखेर आग्रह गरेको हो । कोभिड१९ विरुद्धको लडाइँका लागि प्रदेशमा सञ्चालन तथा व्यवस्थापन भइरहेको प्रबर्द्धनात्मक, निरोधात्मक र उपचारात्मक अभियानमा सुरक्षा निकायको व्यापक सहयोग र सहकार्य रहेकाले गृह मन्त्रालय तथा अन्तर्गतका निकायबाट डीआईजी, सीडीओ र एसपीलाई प्रदेश वा अन्तर्गतको जिल्लामा सरुवा, पदस्थापन, काज वा खटनपटन गर्दा सहमति लिन अनुरोध छ, पत्रमा उल्लेख छ ।आन्तरिक मामिला तथा कानुन मन्त्रालयले गृह मन्त्रालयलाई लेखेको पत्रको बोधार्थ प्रधानमन्त्री तथा मन्त्रिपरिषद् कार्यालय, गृह सचिव तथा नेपाल प्रहरी, सशस्त्र प्रहरी र राष्ट्रिय अनुसन्धान विभागका प्रमुखलाई पनि दिइएको छ । आन्तरिक मामिला तथा कानुनमन्त्री ज्ञानेन्द्रकुमार यादवले कोरोना भाइरसको महामारी नियन्त्रणमा सुरक्षा प्रमुखको भूमिका अग्रमोर्चामा रहने हुँदा सरुवा गर्दा सहमतिका लागि आग्रह गरिएको बताए । सुरक्षा निकायमा नयाँ प्रमुख आउँदा सेटअपमै समय लाग्छ, यादवले कान्तिपुरसँग भने, अहिलेको अवस्थामा सुरक्षा प्रमुखलाई चलाउँदै नचलाऊँ । चलाउनैपरे प्रदेश सरकारको सहमति लिन भनिएको हो ।उनका अनुसार प्रदेश वा अन्तर्गतका जिल्लामा सरुवा हुने डीआईजी, एसपी र सीडीओका बारेमा प्रदेश सरकारलाई अग्रिम जानकारी हुनुपर्ने र प्रदेश सरकारले त्यो नाममा सहमति जनाए मात्र सरुवा गर्नुपर्ने सर्त छ । प्रदेश २ का नेपाल प्रहरीका डीआईजी प्रद्युम्न कार्की, सशस्त्र प्रहरीका डीआईजी राजु अर्याल र राष्ट्रिय अनुसन्धान विभागका डीआईजी टेकेन्द्र कार्कीको एक वर्षे कार्यकाल सकिनै लाग्दा आन्तरिक मामिला तथा कानुन मन्त्रालयले सरुवा नगर्न गृह मन्त्रालयलाई पत्र लेखेको हो । नेपाल प्रहरीका डीआईजी कार्की र सशस्त्र प्रहरीका डीआईजी अर्यालले आफ्नो कार्यकालमा प्रदेश २ मा शान्तिसुरक्षालाई अब्बल पार्नुका साथै प्रहरी संगठनभित्रै रहेको विकृति अन्त्य गर्न अभियान थालेका थिए । दुवै डीआईजीको काम गर्ने शैलीसित प्रदेश सरकार सन्तुष्ट छ ।स्रोतका अनुसार गत वर्ष बाढीले प्रदेश २ डुबानमा परेका बेला डीआईजी कार्की र अर्यालको भूमिका र सक्रियताले धनजनको क्षति न्यून भएको र त्यसयता पनि धेरैजसो काममा प्रदेश सरकारसँग समन्वय गर्ने डीआईजीद्वयको शैलीकै कारण प्रदेश सरकारले महामारीका बेला पनि प्रदेशमै राख्न चाहेको हो । अहिलेको अवस्थामा नयाँ सुरक्षा प्रमुख आउँदा काम गर्न समस्या पर्छ, त्यसैले विपद्का बेला सहमति लिन आग्रह गरेको हुँ, मन्त्री यादवले भने ।प्रदेश २ सरकारले आफ्नै प्रहरी भर्ना गर्न प्रदेश प्रहरी विधेयक पास गरिसकेको छ । प्रदेश लोकसेवा आयोगमार्फत प्रहरी भर्नाको प्रक्रियासमेत प्रदेश सरकारले थालेको छ ।"
सहमतिमा अघि बढौं : कांग्रेस,"प्रमुख प्रतिपक्षी दल कांग्रेसले कोभिड१९ को संक्रमण नियन्त्रणका लागि अत्यावश्यक सामग्री जुटाउन र पूर्वाधार निर्माणमा केन्द्रित हुनुपर्ने बेला सरकारले सुकुम्बासी आयोग गठन गरी विवादास्पद राजनीतिक विषयलाई निम्त्याएको भन्दै आपत्ति जनाएको छ । कांग्रेसका केन्द्रीय पदाधिकारीहरूको शनिबार बसेको बैठकमा आयोग गठनप्रति सबैजसो नेताले आपत्ति जनाएका हुन् । कोरोना भाइरसविरुद्ध सबै राजनीतिक दल र नागरिक समाजलाई एकत्रित गरी अघि बढ्नुपर्ने बेलामा सरकारले राजनीतिक मतान्तर बढाउने काम गरेको नेताहरूले बताएका थिए । उनीहरूले प्रधानमन्त्री केपी ओलीको काम गर्ने शैलीको पनि आलोचना गरे । लकडाउनले आर्थिक संकट झेलिरहेका बेलामा करोडौंको प्रशासनिक खर्च हुने गरी आयोग गठनको औचित्य नभएको बैठकको ठहर थियो ।बैठकमा संकटका बेलामा सरकारले राष्ट्रिय सहमतिका साथ अघि बढ्न नखोजेको धारणासमेत नेताहरूले प्रकट गरेका थिए । प्रधानमन्त्री ओलीले प्रमुख प्रतिपक्ष दलसहितको विपक्षी र नागरिक समाजलाई समेत विश्वासमा लिन नसकेको कांग्रेस नेताहरूको भनाइ थियो । कोभिड१९ विरुद्ध जुध्न सरकारले मात्रै नसक्ने भन्दै नेताहरूले सहमतिका साथ अघि बढ्नका लागि प्रधानमन्त्रीलाई भेटेर आग्रह गर्न सभापति शेरबहादुर देउवालाई आग्रह गरेका छन् । कांग्रेसले स्थानीयस्तरमा वितरण भएको राहतको अनुगमनका लागि सवर्दलीय संयन्त्र बनाउन माग गरेको छ । सत्तारूढ दलको नेतृत्वमा कयौं स्थानीय तहमा राहत वितरणमा पक्षपातपूर्ण व्यवहार भएको बताउँदै कांग्रेसले त्यस्तो संयन्त्रको माग गरेको हो । बैठकले राहत वितरण कार्य न्यायोचित, पारदर्शी र व्यवस्थित बनाउनसमेत सरकारको ध्यानाकर्षण गराएको छ । उसले केन्द्र र प्रदेश सरकारले घोषणा गरेको राहत अझै नपुगेको भन्दै सरकारको ढिलासुस्तीको आलोचना गरेको छ । कांग्रेसले गाउँ जान पैदल हिँडिरहेका र जान चाहने नागरिकलाई व्यवस्थित रूपमा पुर्याइदिन सरकारसँग आग्रह गरेको छ । उसले सानाठूला व्यवसायीहरूलाई निश्चित अवधिको ब्याज मिनाहा र घटाउनेसम्मको निर्णय गर्न, कोभिड१९ को परीक्षणलाई समुदाय स्तरमा पुर्याउन, घुम्ती परीक्षण शिविर मार्फत परीक्षणको दायरा र गति बढाउन, कोरोना उपचार केन्द्रको अलग्गै व्यवस्था गर्न माग गरेको छ । कांग्रेसले स्वास्थ्य सामग्री खरिद अनियमिततामा संलग्नलाई तत्काल पदमुक्त गर्नुपर्ने माग दोहोर्याएको छ । यसअघिको पदाधिकारी बैठकले तत्काल पदमुक्त गर्न माग गरेको थियो । बैठकले अख्तियार दुरुपयोग अनुसन्धान आयोगतिर लक्षित गर्दै कुनै पनि प्रकृतिको दबाबबाट मुक्त रहेर अनुसन्धान गर्न अपिल गरेको छ ।"
बार्सिलोना फेरि उस्तै हुने छैन,"जतिजति बेला म फुटबल खेलिरहेका खेलाडी वा भरिएको रंगशाला देख्छु, त्यतिखेर फेरि फुटबल खेल्न व्यग्र हुन्छु, आन्द्रेस इनिस्टा भन्छन् । उनले फुटबल खेल्न छाडेको पनि दुई महिना छुन लागेको छ । उनको क्लब भिसेल कोबेले जनवरीमा इम्पेरर्स कप जितेको थियो । जेलिगको नयाँ सिजन फेब्रुअरी २१ मा सुरु भएको थियो । त्यसको चार दिनपछि नै लिग स्थगित भइहाल्यो, कोभिड१९ संक्रमणको डरले । सुरुमा भनियो, लिग मार्च १५ मा सुरु हुनेछ ।त्यसमा पनि मार्च २९ र मे ६ को नयाँ मिति पनि आयो । विश्वास छ, अब अर्को नयाँ मिति मे ९ मा सुरु हुन्छ कि ? तर कसले मात्र यसको ठ्याक्कै उत्तर दिनसक्छ र ? त्यो पनि जापान जस्तो देशमा, जसलाई कोरोनाको संक्रमण रोक्न उसले अपनाएको नीति र कार्यक्रमलाई सबैभन्दा बढी उपयुक्त मानिएको छ । पछ्याउन लायक मानिएको छ । इनिस्टा यसका लागि जापानलाई धन्यवाद दिन्छन् । भन्छन्, मलाई लाग्छ, स्थितिमा सुधार हुँदै छ । त्यो स्थिति नियन्त्रणमा आउँदै छ ।इनिस्टा स्पेनको आफ्नो घरबाट ६ हजार ५ सय माइल टाढा आफ्नो फ्लाटमा लकडाउनको समय बिताइरहेका छन् । उनी भन्छन्, फुटबल ढिलोचाँडो सुरु हुनेछ नै । उनी मात्र होइन, पूरा विश्व नै यही प्रश्नमा रूमलिरहेको छ । जतिबेला फेरि जेलिग सुरु हुनेछ, इनिस्टा आफैं ३६ वर्षका भइसक्ने छन् । उनको जन्मदिन मे ११ मा पर्छ । यो उनका लागि यस्तो समय हुनेछ, जतिबेला खेलजीवनबाट संन्यास लिने र पूर्ण रूपमा प्रशिक्षक हुने बाटोतर्फ जान निर्णय गर्न उपयुक्त हुनेछ ।यही सेरोफेरोमा कुरा गर्दा उनी संन्यासबारे सुन्न पनि चाहँदैनन् । भन्छन्, जतिजति अहिले फुटबल खेलिरहेको छैन, उतिउति मलाई फुटबल खेल्ने शक्ति मिलिरहेको छ । तय छ, संन्यासका दिन पछि पछि सर्दैछ । उनको जिकिर छ, जतिबेला भाइरसको प्रकोप सुरु भयो, सुरुमा विद्यालय बन्द भए । सामूहिक भेला रद्द भए । मास्क लगाउन जरुरी भयो । यी सबैले गर्दा जापानमा चर्को रूपमा संक्रमण फैलिन पाएन । अहिले हामी सबै घरमै छौं । अब के हुनेछ भनेर पर्खिरहेका छौं ।उनले थपे, अब विस्तारै बाहिर जान सकिने भएको छ । छोराछोरीको अनलाइन कक्षा चलिरहेको छ । उनीहरूलाई पनि थाहा छ, भाइरसको प्रकोप डरलाग्दो हुनसक्छ । उनका बच्चाबच्ची फुटबलबिना गाउँको घरमा छन्, इनिस्टाका बुवाआमासँग । उनी भन्छन्, स्पेनमा के भइरहेको छ, त्यसबाट म बढी प्रभावित रहेको छु होला । जापानमा अहिले बाहिर जान मिल्छ, तर स्पेनतिरको कुरा सुनेर म घरबाहिर पनि जान सकिरहेको छैन ।अरू सबैले जस्तो इनिस्टाले पनि आफैंले आफैंलाई यी प्रश्न गरिरहेका छन्, जीवन फेरि सामान्य कहिले हुनेछ ? कहिले निर्धक्क घर बाहिर जान सकिनेछ ? कति बेला उत्तिकै ढुक्क भएर अँगालो मार्न सकिनेछ ? भाइरसको प्रकोप कहिले सामान्य हुनेछ । यसविरुद्ध लड्न खोप कहिले पो आविष्कार हुनेछ ? टोकियो ओलम्पिककै कुरा गरौं न, उनी भन्छन्, जापानले तय समयकै ओलम्पिक आयोजना गर्न के मात्र गरेन ? तर ओलम्पिक स्थगित भएपछि जेलिगलाई फेरि मैदानमा फर्कन सजिलो भएको छ ।अहिलेको नयाँ मिति भनेको मे ९ नै हो । उनी भन्छन्, स्थिति वास्तवमै जटिल मोडमा छ । लिग कसरी सकाउने, कसलाई उपाधि दिने, कुनकुन टिम रेलिगेसनमा पर्ने हो, त्यसको उत्तर गाह्रो छ । फुटबल पनि हाम्रो समाजको एक भाग न हो । हामी आफ्नो समाजबाट टाढा भाग्न त सक्दैनौं । हामीले त्यही काम गर्नुपर्छ, जसलाई समाजले पनि पचाउन सक्छ । त्यसैले फुटबलले त्यही काम गर्नुपर्छ, जुन अहिलेको खराब स्थितिमा सबैका लागि उपयुक्त हुनुपर्छ । यो हाम्रो जिम्मेवारी पनि हो ।अहिले तत्काल इनिस्टालाई बार्सिलोनाबारे कुरा गर्न पनि गाह्रो भने छ । किनभने बार्सिलोना अहिले एकपछि अर्को समस्याबाट गुज्रिइरहेको छ । लाग्छ, अब बार्सिलोनाले आफ्नो धर्म बिर्सेको छ । ला मासियाले अब त्यस्ता खेलाडी उत्पादन गर्न छाडेको छ, जसरी पहिला हुन्थ्यो । इनिस्टाले करिब दुई वर्षअगाडि बार्सिलोना छाडेका थिए । त्यसको एक वर्षअघि जाभीले छाडेका थिए । कार्लोस पुयोल र भिक्टर भाल्डेजले त्यसपछि क्लबबाट बिदा लिए ।बार्सिलोनामा अझै लियोनल मेसी छन्, जेरार्ड पिके र सर्जियो बुस्क्वेट पनि छन् । इनिस्टा भन्छन्, अब फेरि त्यस्तो पुस्ता कहिले पनि देख्न पाइने छैन । तर त्यसको अर्थ यो पुस्तापछि क्लब खराव स्थितिमा हुनुपर्छ भन्ने पनि छैन । अहिले पनि टिम उत्तिकै राम्रो छ, राम्रा खेलाडीको कमी छैन । तर प्रश्न उत्तिकै ठीक छ, किन इनिस्टा जस्ता खेलाडीलाई दोस्रो मौका दिइएन त ? सायद बार्सिलोनाले आफ्नो छवि र परिचय गुमाएको छ कि ?उनी भन्छन्, कसैलाई दोष दिनु ठीक हुन्न । अन्त्यमा त्यो घटना हुन्छ, जुन हुन लेखिएको थियो । मेरो समयमा नतिजा खराव हुँदा पनि पहिलो रोजाइको टिममा युवा खेलाडीले मौका पाउने गर्थे । युवा खेलाडीप्रति विश्वास गरिन्थ्यो । हामी त्यही क्लबमा हुर्क्यो र बढ्यौं । क्लबका लागि १० देखि १५ वर्ष खेल्यौं । कप्तान पनि भयौं । बार्सिलोना फेरि उस्तै कहिल्यै हुने छैन । म त्यो टिमको कुरा गरिरहेको छु । जसमा उत्कृष्ट खेलाडी धेरै थिए, भिक्टर, पुयोल, जाभी र म । अनि बुक्वेट, पिके र मेसी ।अब वर्तमानको कुरा । उनी भन्छन्, म सकेसम्म अझै खेल्न चाहन्छु । जतिबेलासम्म बल प्रहार गर्न सक्छु, खेलिरहने छु । यस्तो किनभन्दा यसले मलाई खुसी दिन्छ । क्लबमा मेरो अनुबन्ध सन् २०२१ सम्मका लागि छ । हेरौं के हुन्छ त्यति बेला । तब म खुसी हुन्छु र खेल्न प्रेरित रहन्छु भने खेल्नेक्रम जारी रहन्छ । उनी के पनि मान्छन्, कुनै न कुनै दिन बार्सिलोना फर्कन सक्छु । बार्सिलोना फर्कन पाए, म निकै खुसी हुनेछु, इनिस्टा स्विकार्छन् । द गार्डियन"
क्लबहरू ईपीएल टुंग्याउन तयार,"लन्डन (एएफपी) इंग्लिस प्रिमियर लिग (ईपीएल) को यो सिजन टुंग्याउन माथिल्लो डिभिजनका क्लब शुक्रबार तयार भएका छन् । क्लबको बैठकले जुन ३० सम्म लिग सकाउने समयसीमा भने तोकेका छैनन् । कोभिड१९ को संक्रमणका कारण मार्च १३ देखि लिग हुन सकेको छैन ।यस्तोमा लिग टुंग्याउने मिति तय गर्न २० क्लबमाथि दबाब थियो । लिगमा अझै ९२ खेल बाँकी छ । लिगको यो सिजन टुंग्याउन सकेन भने १ अर्ब पाउन्डबराबरको नोक्सानी हुने हुनाले सबै क्लब बाँकी खेल खेल्न तयार भएका हुन् । बेलायतमा मे ७ सम्म लकडाउन रहेको हुनाले सबै क्लब स्थिति सुधार हुने प्रतीक्षामा छन् ।ईपीएलका प्रवक्ताले सबै प्रकारको सम्भावनाबारे क्लबबीच छलफल भएको पनि बताए । उनले भनेका छन्, हामी सरोकारवाला सबैसँग छलफल गरिरहेका छौं । स्थिति सुधार हुनेबित्तिकै हामी लिग सुरु गर्न चाहन्छौं र यसका लागि सरकारको पूर्ण समर्थन भने हुनुपर्नेछ । खेलाडी, प्रशिक्षक र व्यवस्थापकदेखि समर्थक सबैको स्वास्थ्य स्थिति हाम्रो पहिलो प्राथमिकता हो ।उनले थपेका छन्, हामीले आजको बैठकमा लिग सकाउन के कस्तो उपाय हुनसक्छ, त्यो सबै छलफल गरेका छौं । सन् २०१९२०२० को लिग सिध्याउन हामी सबै तयार छौं र यो हाम्रो उद्देश्य पनि हो । तर हामी लिग फेरि कहिलेबाट सुरु हुने हो, त्यो भन्नसक्ने स्थितिमा छैनौं । कोभिड१९ को प्रकोप कस्तो चरणमा पुग्नेछ, सबै निर्णय त्यसमै निर्भर हुनेछ ।"
बुन्डेसलिगा फेरि हुनेमा समस्या,"बर्लिन (एपी) अगस्ट महिनासम्म जर्मनीमा ठूला भेलामाथि लागेको प्रतिबन्धका कारण बुन्डेसलिगा दर्शकबिना फेरि सुरु हुने आयोजकको कार्यक्रममा ठूलो धक्का लागेको छ । चान्सलर एन्जेला मर्केलले बुधबार मात्रै सार्वजनिक स्थानमा दुईभन्दा बढी भेला हुन नपाउने नियम अगस्टसम्म लागू हुने बताएकी थिइन् । कोभिड १९ को संक्रमण रोक्ने यो पाइला चालिएको हो । यस्तोमा बुन्डेसलिगा अगस्टमा फेरि सुरु हुने योजना समस्यामा परेको हो ।मार्केलले १६ प्रान्तीय गभर्नरसँग कुराकानी गरेर सार्वजनिक भेला कहिले खुकुलो पार्ने हो भनेर छलफल गरेकी थिइन् । बाभरिया प्रान्तका मार्कस सोडरले बुन्डेसलिगा अहिलेका लागि कुनै ठूलो मुद्दा नरहेको बताउँदै फुटबलको तुलनामा अन्य विषय नै मुख्य रहेको बताए । बुन्डेसलिगा अन्तिम पटक मार्च ११ मा खेलिरहेको थियो । आयोजकले मे महिनामा दर्शकबिना खेलाउने योजना बनाएका थिए । तर खेल आयोजना गर्दा पनि धेरैको उपस्थिति आवश्यक हुने गर्छ ।मैदानमा दुई टिमका खेलाडी, प्रशिक्षक, चिकित्सकीय टोली र सुरक्षा समूहलाई एउटै स्थानमा ल्याउनु असम्भव जस्तै देखिएको छ । त्यसमाथि जर्मन फुटबल लिग (डीएफएल) को टाउको दुखाइ हुने गरेर जर्मनीका १६ प्रान्तको आआफ्नो नियम र अवस्था छ । तीमध्ये अधिकांस एक आपसमा बाँझिने हुनाले पनि फुटबल सुरु गर्न गाह्रो हुनेछ । जर्मन फुटबल संघका अध्यक्ष फ्रिन्ट्ज केलरले त्यहाँको फुटबल नाजुक स्थितिमा पुगेको बताएका छन् ।गत साता उनले भनेका थिए, कोभिड १९ संक्रमणको प्रकोपका कारण अब जर्मन फुटबल पहिले जस्तो कहिले पनि हुने छैन । सम्भवतः हामीले केही क्लबको अस्तित्व गुमाउने छौं । जति लामो अहिलेको स्थिति कायम हुनेछ, त्यति धेरै क्लबले व्यावसायिक फुटबलमा आफूले आफूलाई टाट पल्टेको घोषणा गर्नेछन् । बुन्डेसलिगाका दुई क्लब साल्का र पाडेरबर्न अहिले नै आर्थिक समस्यामा अल्झिइसकेका छन् । किकर पत्रिकाका अनुसार यस्तै स्थिति दोस्रो डिभिजनका अन्य १३ क्लबको पनि छ । यी क्लबले टेलिभिजन प्रसारणको रकम समयमै नपाउने हो भने गम्भीर आर्थिक संकटमा पर्नेछन् । किकरका अनुसार स्काई, डीएजेडएन र एआरटीले ३० करोड युरो बराबरको टेलिभिजन प्रसारणको रकम चुक्ता गरेका छैनन् । पाडेरबर्नका कार्यकारी निर्देशक मार्टिन प्रजोनजिनोले भनेका छन्, हामी अबको दुई तीन महिनामात्र स्थिति सम्हाल्न सक्ने स्थितिमा छौं । टेलिभिजन प्रसारणको रकम आएन भने हामी निकै ठूलो समस्यामा हुनेछौं । साल्काले पनि आफू गम्भीर आर्थिक समस्यामा रहेको बताइसकेको छ ।रुसी ऊर्जा कम्पनी गाजप्रोमसँग प्रायोजकको अनुबन्ध तीन करोड डलर रहे पनि साल्कालाई समस्या भएको हो । साल्काका सञ्चार निर्देशक एलेक्जेन्डर जब्सटले पनि अहिले क्लब अस्तित्वकै लागि संघर्ष गरिरहेको बताएका छन् । जर्मन क्लबबीच अप्रिल २३ मा छलफल हुने कार्यक्रम छ । त्यसमा कसरी अहिलेको सिजन पूरा गर्ने भनेर छलफल हुनेछ । जोन्स हप्किन विश्वविद्यालयका अनुसार जर्मनीमा १ लाख ३५ हजार कोभिड संक्रमित भएकोमा ३ हजार ८ सय ४ को निधन भइसकेको छ ।"
