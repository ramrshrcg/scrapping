शीर्षक,विवरण
पीसीआर परीक्षण घट्दै,"दक्षिणपूर्वी एसियामा भुटानपछि नेपालको अवस्था राम्रोस्वास्थ्य मन्त्रालयले दक्षिणपूर्वी एसियाका ११ मुलुकमा कोभिड१९ को संक्रमणअन्तर्गत भुटानपछि दोस्रोमा नेपालको अवस्था सामान्य रहेको जनाएको छ । स्वास्थ्य मन्त्रालयका प्रवक्ता डाविकास देवकोटाले दक्षिणपूर्वी एसियाअन्तर्गत भुटानमा ७ र नेपालमा ५२ जना संक्रमित देखिएको बताए । हालसम्म यो दुवै मुलुकमा कोभिड१९ ले कुनै व्यक्तिको मृत्यु भएको छैन । सार्क र सेरोफेरोका मन्त्रीस्तरीय भर्चुअल छलफलमा नेपालको स्थिति अन्य देशको दाँजोमा ठिकै रहेको देखिएको डादेवकोटाले बताए । उनले परीक्षणको कुरामा समेत भुटान र माल्दिभ्सलाई छाडेर अन्य देशको दाँजोमा नेपालको स्थिति ठीक रहेको दाबी गरे । स्वास्थ्य मन्त्रालयले आइतबार २४ घण्टामा मुलुकभरि २ सय ६५ नमुनाको पीसीआर परीक्षण भएको जनाएको छ । यस्तै हालसम्म ९,९३१ नमुनाको पीसीआर परीक्षण भएको हो । आइतबार २४ घण्टामा १,७६६ नमुना द्रुत परीक्षण किट (आरडीटी) बाट परीक्षण गरिएको छ । हालसम्म मुलुकमा ४१,४३६ नमुनाको आरडीटी परीक्षण गरिएको छ । हाल देशभरिमा १७,०२५ जना क्वारेन्टाइनमा छन् भने उपत्यकामा ६ जना र उपत्यकाबाहिर १ सय ४ जना गरी कुल १ सय १० जना आइसोलेसनमा छन् । ३६ जना कोभिड संक्रमितको उपचार भइरहेको छ । उपचारमा रहेका सबै जनाको स्वास्थ्य स्थिति सामान्य छ । हालसम्म कोभिड१९ संक्रमित कुल ५२ जनामध्ये १६ जना डिस्चार्ज भएर अस्पतालबाट घरसमेत फर्किसकेका छन् ।लायन्स क्लबले ५७ लाख ५० हजारबराबरको २ हजार थान पीपीई, ५ हजार थान एन९५ मास्क, ५ हजार थान सर्जिकल मास्क, २० हजार थान ग्लब्सलगायतका स्वास्थ्य सामग्री स्वास्थ्य मन्त्रालयलाई हस्तान्तरण गरेको छ ।"
लकडाउन वैशाख २५ सम्म,ईपीएसअन्तर्गत कोरिया जानेलाई अनुमति दिने सरकारले ईपीएसमार्फत दक्षिण कोरियामा श्रमिकका रूपमा जानेहरूलाई दुई मुलुकको आपसी सल्लाह र सहमतिमा कोरिया लैजान अनुमति दिने निर्णय पनि मन्त्रिपरिषद्ले गरेको प्रवक्ता खतिवडाले जानकारी दिए । कोरिया भाषा परीक्षा पास गरेर भिसा आइसकेकाहरूको भिसा सकिने अवस्था आएपछि सरकारले आपसी सल्लाहमा जान पाउने निर्णय गरेको हो । दक्षिण कोरियामा कोरोना संक्रमण बढेपछि गत माघबाट ईपीएस परीक्षा पास गरेकालाई पनि जान सरकारले रोक लगाएको थियो । अहिले कोरियामा संक्रमण फैलिने मात्रा कम भइरहेकाले दुई पक्षीय सहमतिमा पठाउने निर्णय भएको हो ।
आत्मविश्वास नै उपचार,अंशु सापकोटा(कान्तिपुर संवाददाता प्रकाश बरालले गरेको कुराकानीमा आधारित)
तीन संक्रमित थपिए,"दिल्लीबाट फर्किएका व्यक्तिमा संक्रमणबिर्तामोड आइतबार कोभिड१९ संक्रमण पुष्टि भएका बाह्रदशी गाउँपालिकाका ५० वर्षीय पुरुष डेढ महिनाअघि भारतको नयाँदिल्ली पुगेर फर्किएको खुलेको छ । उनी मुस्लिम धर्मगुरु हुन् । उनी नयाँदिल्लीमा भएको मुस्लिम धर्मगुरुहरूको अन्तर्राष्ट्रिय सम्मेलनमा सहभागी भएर घर फर्किएको बाह्रदशी४ का वडाध्यक्ष समिम मियाँले जानकारी दिए । दिल्लीबाट फर्किएपछि उनी होम क्वारेन्टाइनमा बस्दै आएका थिए ।गाउँपालिकाको स्वास्थ्यकर्मीको टोलीले गरेको दुईपटकको आरडीटीमा उनको रिपोर्ट नेगेटिभ आएको थियो । पाँच दिनअघि उनको स्वाब नमुना लिएर पीसीआर परीक्षण गर्दा पनि उस्तै नतिजा दोहोरिएको थियो । अझै एकपटक परीक्षण गरौं भन्ने सल्लाहअनुसार शनिबार पुनः स्वाब नमुना लिएका थियौं, वडाध्यक्ष मियाँले भने, विराटनगरस्थित कोसी अस्पतालमा आइतबार गरिएको पीसीआर परीक्षणमा पोजिटिभ देखियो । यसलाई स्वास्थ्य मन्त्रालयका सहप्रवक्ता डा समीरकुमार अधिकारीले पुष्टि गरे । संक्रमण पुष्टि भए पनि उनमा कोभिड१९ को कुनै लक्षण भने देखिएको छैन । उनी स्थानीय मदरसाका गुरु हुन् । लकडाउन सुरु भएदेखि मदरसा भने बन्द छ । संक्रमित व्यक्तिको परिवारका सदस्य र आसपासका स्थानीयको स्वास्थ्य परीक्षण सोमबार गर्ने जिल्ला स्वास्थ्य कार्यालयका जीवन चम्लागाईंले जानकारी दिए ।"
स्वास्थ्य सामग्री खरिदमा लेखाले थाल्यो छानबिन,"(काठमाडौं)  संसद्को सार्वजनिक लेखा समितिले ओम्नी बिजनेस कर्पोरेट इन्टरनेसनल (ओबीसीआई) सँगको स्वास्थ्य सामग्री खरिदसम्बन्धी अनियमितताबारे छानबिन गर्ने भएको छ । समितिले स्वास्थ्य मन्त्रालयलाई आइतबार एक साताको समयसीमा तोकेर खरिदसँग सम्बन्धित कागजात मगाएको छ । लेखा समितिका सभापति भरतकुमार शाहले अनियमितता भएको आशंका हुने आधारभूत प्रमाण भेटिएकाले खरिद प्रक्रियामा जोडिएका सबै कागजात मागेको बताए । म आज कार्यालय गएको थिएँ । केही माननीयज्यूहरू पनि उपस्थित हुनुहुन्थ्यो । सरसल्लाह गरेपछि कागजात मगाउने निर्णय भयो, उनले भने । कागजात मागे पनि अनियमितता छानबिन गर्ने भनेर समितिले औपचारिक निर्णय भने गरिसकेको छैन । कागजात मगाउनकै लागि समितिमा निर्णय गर्नु नपर्ने दाबी गर्दै सभापति शाहले विवरण आएपछि त्यसलाई समितिमा पेस गरेर अघि बढ्ने बताए ।लेखा समितिले स्वास्थ्य सचिवलाई सम्बोधन गरी पठाइएको पत्रमा स्वास्थ्य सेवा विभागमार्फत बिनाप्रतिस्पर्धा ओम्नीसँग स्वास्थ्य उपकरणलगायतका सामग्री खरिद गर्ने प्रक्रिया अघि बढाएर रद्दसमेत भएको भन्दै त्यसबारे प्रतिक्रिया र पुष्टि हुने कागजात मगाइएको छ । मन्त्रालयको प्रतिक्रिया र त्यसलाई पुष्टि हुने सम्पूर्ण कागजात सात दिनभित्र समितिको सचिवालयमा उपलब्ध गराइदिनुहुन निर्देशानुसार अनुरोध छ, पत्रमा भनिएको छ । स्वास्थ्यमन्त्री भानुभक्त ढकाललगायतको ठाडो निर्देशनमा स्वास्थ्य सेवा विभागले नियमित टेन्डर प्रक्रिया रद्द गरी छलफलबाट सोझै औषधि आपूर्ति गर्ने निर्णय गरिएको थियो । उक्त निर्णयलाई मन्त्री ढकालले सदर गरेका थिए । बजारमूल्यभन्दा महँगोमा खरिद भएको, प्रक्रिया मिचिएको र सेटिङमा खरिद भएको भनी चौतर्फी आलोचना भएपछि एक चरणमा स्वास्थ्य सामग्री ल्याइसकेपछि ओम्नीसँगको खरिद प्रक्रिया रद्द गरिएको थियो ।सार्वजनिक खरिदका प्रक्रिया मिच्दै ओम्नी र स्वास्थ्य सेवा विभागबीच भएको सम्झौताअनुसार १ करोड ३ लाख ९० हजार ४ सय अमेरिकी डलर (हालको विनिमय दरअनुसार १ अर्ब २४ करोड ६८ लाख ४८ हजार नेपाली रुपैयाँ) का सामग्री खरिद गर्न लागिएको थियो । ओम्नीले पहिलो चरणमा पट, पीपीई गाउन, जाँच गर्ने पञ्जा, एन९५ मास्क, डिस्पोजेबल जुत्ता छोप्ने सामग्री, पोर्टेबल पीसीआर मेसिन, पोर्टेबल पीसीआर रिएजेन्ट, नमुना संकलन गर्ने ट्युब, छिटो परीक्षण गर्ने किट लगायतका सामग्री ल्याएको थियो । पहिलो चरणमा २३ लाख ९४ हजार ३ सय १० डलर (हालको विनिमय दरअनुसार २८ करोड ७३ लाख १७ हजार रुपैयाँ) का १० थरी सामग्री मात्रै ओम्नीले ल्याएको हो । सम्झौताअनुसार उसले सामग्री ल्याउन नसकेको भन्दै विभागले ऊसँगको ठेक्का सम्झौता रद्द गर्यो । अनियमिततामा परेको उजुरीमाथि प्रारम्भिक छानबिनका क्रममा स्वास्थ्य सेवा विभागका महानिर्देशक महेन्द्र श्रेष्ठसँग सोधपुछ गरेको अख्तियार दुरुपयोग अनुसन्धान आयोगले त्यसपछि कुनै कारबाही अघि बढाएको छैन । प्रधानमन्त्री केपी शर्मा ओलीको प्रभावमा अनुसन्धान प्रभावित भएको भनी अख्तियारकै पदाधिकारीको आलोचना भइरहेको छ । विभागले अघि बढाइसकेको नियमित टेन्डर रद्द गरेर थालिएको खरिद प्रक्रिया सुरुदेखि नै विवादास्पद बनेको थियो । प्रधानमन्त्री ओली, उनको सचिवालय र उपप्रधानमन्त्री तथा कोभिड२९ रोग संक्रमण रोकथाम तथा नियन्त्रण उच्चस्तरीय समन्वय समितिका संयोजक ईश्वर पोखरेलको संरक्षणमा ती स्वास्थ्य सामग्री अनियमित ढंगले खरिद गरिएका विवरणहरू सार्वजनिक भइसकेका छन् ।यस्तो थियो खरिदको पृष्ठभूमिविभिन्न मुलुकमा कोभिड१९ को संक्रमण फैलिँदै गएपछि स्वास्थ्य सेवा विभागले केही स्वास्थ्य सामग्री खरिद गर्न टेन्डर आह्वान गर्यो । १९ कम्पनी प्रतिस्पर्धामा सहभागी भए । तर स्वास्थ्य सेवा विभागबाट एकाएक प्रक्रिया रद्द भयो । चैत ११ गतेदेखि मुलुक लकडाउन भयो । लकडाउनअघि नै प्रधानमन्त्री ओलीको अनुपस्थितिमा मन्त्रिपरिषद्ले गर्ने काम कोभिड१९ नियन्त्रणसम्बन्धी उच्चस्तरीय समन्वय समितिले गर्न थाल्यो । स्वास्थ्य सेवा विभागको टेन्डर रद्द भएपछि समितिले नै छिटोछरितो रूपमा औषधि र सामान आपूर्तिको निर्णय गर्यो । अनि स्वास्थ्य मन्त्रालयले सामान खरिदका लागि सूचना निकाल्यो । त्यही सूचनाका आधारमा स्वास्थ्य मन्त्रालयले ओम्नी समूहसँग सोझै औषधि खरिद गर्ने निर्णय गरेको हो । खेल्ने एउटा, फस्ने अर्कै मन्त्रालयको सूचनाअनुसार डाकिएको बैठकमा अलि कडिकडाउ रूपमा प्रस्तुत भएका स्वास्थ्यमन्त्री भानभुक्त ढकालले के कति सामान ल्याउन सकिन्छ, ३ घण्टाभित्र विवरण दिनू भनेर सबै व्यवसायीलाई तर्साए । विभागको टेन्डर रद्द भएको अवस्था एकातिर थियो भने अर्कोतिर नेपाली गोदाममा स्टक सामान घटिरहेका थिए । सामान आपूर्ति असम्भव देखेका व्यवसायीले आँट गर्न नसकेको भनेर मन्त्रीकै उपस्थितिमा ओम्नीलाई सामान आपूर्ति गर्ने जिम्मेवारी दिइयो । सार्वजनिक खरिद ऐनअनुसार, विषम परिस्थितिमा सोझै खरिद गर्ने क्रममा स्वास्थ्य सेवा विभागका महानिर्देशकको कार्यक्षेत्र हस्तक्षेप गरेर मन्त्री ढकाल आफैं वार्तामा संलग्न थिए । जब कि उनको भूमिका विभागको निर्णयलाई सदर गर्नेसम्म मात्रै हो । मिलेमतोकै कारण खरिद सम्झौताको छोटो अवधिमै ओम्नीले पहिलो लटको सामान मन्त्रालयमा दाखिला गरेको थियो । चैत १३ गते बिहीबार व्यापारीसँग छलफल गरी शुक्रबार राति नै ओम्नीसँग सामान ल्याउने सम्झौता भएको थियो । ओम्नीले आइतबार ती सामग्री नेपाल ल्यायो । त्यसमा ओम्नीलाई टेन्डर आह्वान गर्दाको सूचीबाहिरको सामग्री खरिद गर्न दिएको समेत भेटियो । स्वास्थ्य सेवा विभागले चैत ११ गते निकाले टेन्डरको सूचीमा द्रुत परीक्षण किट खरिद गर्ने उल्लेख छैन । सम्झौताको कागजमा भने ७५ हजार द्रुत परीक्षण किट तेस्रो लटमा ल्याउने उल्लेख छ । त्यसमा पनि सम्झौताभन्दा २५ हजार बढी द्रुत परीक्षण किट पहिलो लटमै ल्याइएको थियो । विभागका एक अधिकारीले स्वास्थ्य तथा जनसंख्या मन्त्रालयको निर्देशनपछि सूचीमा थप गरिएको बताए । द्रुत परीक्षण किट तत्काल चाहिन्छ भन्ने नै थाहा थिएन । जहाँजहाँबाट जे जे माग आयो त्यही सूची बनाएर टेन्डर आह्वान भयो, ती अधिकारीले भने, पछि मन्त्रालयबाट द्रुत परीक्षण किटको विषयमा पनि सम्झौता गर्नुस् भन्ने निर्देशन आयो । ती अधिकारीका अनुसार मन्त्रालयको निर्देशनपछि टेन्डरमा माग्दै नमागेको कुरा कसरी सम्झौतामा राख्ने भन्ने प्रश्न उठेको थियो । तर मन्त्रालयको छलफलमा विज्ञहरूले चाहिन्छ भनेका छन्, थप्नुस् भनेपछि ७५ हजार ल्याउने भनेर सम्झौतामा राखिएको हो, उनले भने, टेन्डर गर्दा यो सामग्री सूचीमा नभएको सत्य हो ।पालना भएन कार्यविधिसार्वजनिक खरिद ऐनअनुसार सामान खरिद गर्नुअघि मालसामानको विवरण तयार गरेर त्यसको स्पेसिफिकेसन, डिजाइन तयार गर्नुपर्छ । लागत अनुमान तयार गरेर खरिद योजना बनाउनुपर्छ । स्वास्थ्य मन्त्रालयले विवादित निर्णय गर्दा यो प्रक्रिया अपनाएको छैन । प्रतिस्पर्धा गर्दासमेत सामान आपूर्ति नहुने अवस्थामा मात्रै ऐनमा एउटा पक्षसँग छलफल वा सहमतिका आधारमा सामान खरिद गर्न सकिने कानुनी प्रावधान छ । ऐनको दफा ४१ मा विशेष परिस्थिति मा सामान सोझै खरिद गर्न सकिने व्यवस्था छ । तर त्यसका लागि तोकिएका सर्त पूरा गरेको हुनुपर्छ । स्वास्थ्य सेवा विभागको आपूर्ति महाशाखाबाट आवश्यक तयारी भएर महानिर्देशकको निर्णयबाट टुंगिनुपर्ने खरिद प्रक्रिया विशेष परिस्थिति देखाई उनीभन्दा दुई तह माथिबाट निर्णय भएको छ ।गुणस्तर जाँचियो ? लेखासम्बन्धी कानुनअनुसार सम्झौताअनुसारको सामान दाखिला भएपछि त्यसलाई रुजु गरेर मात्रै भुक्तानी गरिन्छ । त्यस हिसाबले चीनबाट आयात गरिएका स्वास्थ्य सामग्री तोकिएको गुणस्तरको रहे, नरहेको पुष्टि गरेर मात्रै दाखिला गरी भुक्तानी हुनुपर्ने हो । सामान आइपुगेपछि मन्त्रालयमा दाखिला गर्ने क्रममा स्वास्थ्यमन्त्री ढकालसमेत प्रत्यक्ष सामेल थिए । सामान आपूर्तिपछि गुणस्तरमा प्रश्न उठ्नु र त्यसपछि परीक्षण हुनु भ्रष्टाचारको मुद्दा चल्नका लागि बलिया आधार हुन् । यसअघि स्वास्थ्य सेवा विभागका कैयौं खरिद प्रक्रियामाथि यसैगरी प्रश्न उठेर अख्तियारले मुद्दा चलाएको थियो । स्वास्थ्य मन्त्रालयका विशेषज्ञ सल्लाहकार डा खेम कार्कीले पनि यसमा दोहोरो भूमिका देखाएका छन् । उनले खरिद सम्झौतामा सुरुमै हस्ताक्षर गरेका थिए । उनले पछि विज्ञप्ति निकालेर सरकारले ल्याएको र्यापिड टेस्ट किटको गुणस्तर निर्क्योल गरेपछि मात्रै प्रयोग हुने प्रतिक्रिया दिएका थिए । मापदण्ड नै नतोकी किन किट खरिद गरियो भन्ने विवाद जारी भएकै अवस्थामा किटहरू धमाधम प्रयोग गरिए । खोइ कालोसूची ? ओम्नी समूहसँग ठेक्का रद्द गरेपछि बाँकी कामको रकम असुलउपर गर्नुपर्नेमा स्वास्थ्य सेवा विभागका महानिर्देशक महेन्द्र श्रेष्ठले कालोसूचीका लागि समेत आलटाल गरे । सार्वजनिक खरिद अनुगमन कार्यालयलाई दिनुपर्ने कागजात नदिएर उनले कालोसूचीको प्रक्रिया आलटाल गरेका हुन् । ठेक्का रद्द गरेपछि बाँकी कामको रकम असुलउपर गर्नुपर्नेमा धरौटी जफतको कुनै प्रक्रिया अघि बढेन । जसका कारण राज्यकोषमा ९५ करोड ९४ लाख रुपैयाँ क्षति भएको देखिन्छ । कानुनअनुसार, त्यो रकम ओम्नीबाट सकारी बाँकीसरह असुल्नुपर्छ । त्यस्तै प्रकृतिको अन्य ठेक्कामा अख्तियारले सम्बन्धित कार्यालय प्रमुखहरूलाई भ्रष्टाचारको आरोपमा मुद्दा चलाएका उदाहरण छन् ।"
वैकल्पिक कि निर्णायक शक्ति ?,"फरक पृष्ठभूमिसमाजवादी र राजपाभित्र एउटै स्कुलिङबाट आएका नेताहरू छैनन् । पृथक् विचार र दर्शनको जमघट भएकाले पनि नेताहरूका बीच पूर्ववत् टकराव छँदै छ । राजपाका नेता महन्थ ठाकुर कांग्रेससँगको चार दशक लामो संलग्नता छाडेर आएका हुन् । कांग्रेसमा छँदा पटकपटक मन्त्री भएका थिए । उनी कांग्रेसको केन्द्रीय कोषाध्यक्षमा स्थायीजस्तै थिए । कांग्रेसका कतिपय नेताहरू अहिले पनि उनलाई गुरु मानेर शिर झुकाउँछन् । पार्टीमा उनी कम बोल्ने र सन्त छविका नेताभित्र पर्छन् । सत्ताको उग्र महत्त्वाकांक्षा पनि उनमा देखिन्न । तैपनि ठाकुर नेतृत्वमै गठन भएको राजपाका अन्य नेताहरूले उनलाई स्वीकार गर्न सकेनन् । ठाकुरको एकल नेतृत्वबाट पार्टी आलोपालो नेतृत्वको नयाँ मोडलमा चल्न थालेको थियो । ६ जनाले दुईदुई महिना नेतृत्व साटफेर गर्थे । अन्य मधेसी नेताको तुलनामा समाजवादीका अध्यक्ष उपेन्द्रको अलि पृथक् पहिचान छ । मन्त्री हुँदा पनि धेरै विवादमा तानिएनन् । दुईचोटि उपप्रधानमन्त्री भइसकेका उनी सत्ताबाट बाहिरिँदासमेत अन्य नेताले जस्तै तडकभडक र रबाफ देखाउन तम्सिएनन् । अन्य पूर्वउपप्रधानमन्त्रीले पछुवा गाडी लिँदा उनले लिएका छैनन् । उनलाई चिन्नेहरूका अनुसार लबाइखुवाइ सामान्य छ । पूर्वमाओवादी पृष्ठभूमिका यादव आफूले पाएको सुविधा र तलबभत्ता पार्टीकै खर्चमा सक्छन् । यादव समुदायमा उनको राम्रो पकड छ । २ नम्बर प्रदेशमा करिब ४५ प्रतिशत यादव समुदाय छ भने बाँकी ५५ प्रतिशत अन्य छन् । त्यसैले मधेसमा ५५ प्रतिशतका अन्य जातिलाई पचपन्नियाँ समेत भन्ने गरिन्छ । पार्टी संगठनमा निरन्तर खटिने नेतामा पर्छन्, यादव । उनको जीवनशैली अहिले पनि भूमिगतकालकै जस्तो छ । कहाँ बस्ने, कहाँ खाने भन्ने ठेगान हुँदैन, राजपाका मनीष सुमन भन्छन्, पार्टीमा सबैभन्दा बढी सक्रिय रहने र साधारण जीवनशैली बाँच्ने नेतामा यादव पर्छन् ।राजनीतिमा आउनुअघि गणित र विज्ञानका शिक्षकसमेत थिए यादव । गैरसरकारी संस्थामा काम गरेर उनी ०६३ सालको विद्रोहबाट मधेस राजनीतिको अग्रभागमा उदाएका हुन् । अन्तरिम संविधानले संघीयता सुनिश्चित नगरेको भन्दै मधेस विद्रोहमा उत्रिएपछि उनको मधेसकेन्द्रित राजनीतिक यात्रा सुरु भएको थियो । समाजवादीभित्रै संघीय परिषद्का अध्यक्ष बनेका नेता छन्, डा बाबुराम भट्टराई । माओवादी आन्दोलनदेखि संविधान जारी गर्दासम्मको तीन दशकसम्म पुष्पकमल दाहालसँगको उतारचढावपूर्ण सम्बन्धबाट गुज्रिएका भट्टराईले संविधान जारी गरेपछि युटर्न लिए । वैकिल्पक राजनीतिक शक्ति निर्माण गर्ने भन्दै उनले तत्कालीन माओवादी केन्द्र छाडेका थिए । भारतमा एकाएक उदाएको आमआद्मीजस्तै वैकल्पिक शक्ति निर्माण गर्न सकिन्छ भन्ने उनलाई लागेको थियो । विभिन्न दर्शन, पेसा, व्यवसाय र संगठनमा रहेकालाई समेटेर खोलिएको यो पार्टी उकालोभन्दा ओरालोतिर झर्न थाल्यो । भट्टराईनिकट नेताहरू नै नयाँ शक्ति छाड्दै मूलघरतिरै फर्किन थाले । संगठनमा सँगै काम गरेका नेताहरूले मात्रै भट्टराईको साथ छाडेनन्, जनमत पनि उनको पक्षमा देखिएन । ०७४ को निर्वाचनमा कांग्रेससँग गठबन्धन गर्दा प्रतिनिधिसभामा उनी र रसुवाबाट एक प्रदेश सांसद मात्रै नयाँ शक्तिले जितेको थियो । पछि प्रदेश सांसद पनि उनको साथ छाडेर कांग्रेसमा विलय भए । आफ्नो व्यक्तित्व र साख जोगाउन भट्टराईले नयाँ शक्तिलाई संघीय समाजवादी पार्टीसँग मिलान गराएका थिए ।समाजवादीका वरिष्ठ नेता अशोक राई तत्कालीन एमाले पृष्ठभूमिका हुन् । पहिचानको एजेन्डा स्थापित गराउने भन्दै उनीसहित जनजातिको एउटा धारले एमाले छाड्यो । राईकै नेतृत्वमा संघीय समाजवादी दल बन्यो । उपेन्द्र यादवकै नेतृत्वमा पार्टी एकीकरणपछि राई वरिष्ठ नेताको हैसियतमा छन् । समाजवादीमा भट्टराई र राईको फिगर छ तर जनाधार कमजोर छ । तत्कालीन नयाँ शक्ति र संघीय समाजवादी पृष्ठभूमिका नेताहरूको प्रभाव पार्टीमा देखिन थालेपछि यादवप्रति धेरै नेताहरूको असन्तुष्टि चुलिएको देखिन्छ । पुरानो फोरमका नेताहरूसँग पछि जोडिन आएका नयाँ शक्ति र संघीय समाजवादी पृष्ठभूमिका नेताहरूबीचको सम्बन्ध सौहार्द छैन । पुरानो फोरमका नेताहरूलाई आफ्नो भाग खोसिने डर छ । त्यही असन्तुष्टिको चेपमा परेका छन्, यादव । राजपामा नेता राजेन्द्र महतो बढी सक्रिय छन् । उनको जनाधार पनि छ । सर्लाही घर भएका महतोले ०७४ को चुनावमा जनकपुरबाट चुनाव लडेर कांग्रेस उपसभापति विमलेन्द्र निधिलाई गृहनगरमै पराजित गरेका थिए । अहिले राजपा र समाजवादी मिलाउने भूमिकामा उनी अग्रपंक्तिमा देखिए । कुनै बेला उपेन्द्र र महतोबीच नै सबैभन्दा बढी चर्काचर्की हुन्थ्यो । महतो आफूलाई असली मधेसवादी नेताका रूपमा चित्रण गर्थे । मधेसवादी देखाउन प्रायः उनी धोती लगाउँछन् । राजपाका अर्का नेता महेन्द्र राय यादव तत्कालीन एमाले पृष्ठभूमिका हुन । ठाकुरले नेतृत्व गरेको तराई मधेस लोकतान्त्रिक पार्टी फुटाएर उनले छुट्टै दल बनाएका थिए । एकीकरण प्रक्रियामा सामेल नभएका राजकिशोर यादव जयप्रकाश गुप्ताले नेतृत्व गरेको तत्कालीन मधेसी जनअधिकार फोरम (गणतान्त्रिक) का अध्यक्ष थिए । गुप्ता भ्रष्टाचार मुद्दामा जेल परेपछि उनको कमान्डमा पार्टी आइपुगेको थियो । महतो नेतृत्वको सद्भावनाबाट अलग्गिएका अनिल झा तत्कालीन नेपाल सद्भावना पार्टीका अध्यक्ष हुन् । उनले पनि एकीकरण प्रक्रियाप्रति असन्तुष्टि जनाएका छन् । एकीकरणपछि भूमिका खुम्चिने चिन्ता उनीहरूमा छ । पार्टीको महाधिवेशनपछि मात्रै समाजवादीसँग एकीकरण गर्नुपर्छ भन्ने लाइनमा उनीहरू रहँदै आएका थिए । राष्ट्रिय पार्टी बन्ला ? अशोक राई, बाबुराम भट्टराई, राजेन्द्र श्रेष्ठलगायतका केही अनुहारलाई बिर्सने हो भने समाजवादी र राजपाको एकीकरणपछि बनेको जनता समाजवादी पार्टी को पहिचान पनि क्षेत्रीय दलकै रूपमा देखिन्छ । भट्टराई र कैलालीका रेशम चौधरीबाहेक समाजवादी र राजपाले जितेका प्रत्यक्ष सिट प्रदेश २ बाट मात्रै हुन् । भट्टराई र राईको फिगर छ तर जनाधारको पकड छैन ।हिमाल र पहाडलाई एकछिन छाडौं, पश्चिम तराईमा समेत समाजवादी र राजपाको प्रभाव विस्तार हुन सकेको छैन । पार्टीमा समावेशी चरित्र पनि छ, अनुहार पनि छ तर नीति र कार्यक्रमले जोड्न सकिएन भने ढाकाटोपी, दौरा सुरुवाल र धोतीले मात्रै राष्ट्रिय पार्टी भन्न मिल्दैन, प्रदेश २ का नीति योजना आयोगका उपाध्यक्षसमेत रहेका भोगेन्द्र झा भन्छन्, नामले मात्रै भनेर हुँदैन । नीति, कार्यक्रम र योजनाले हिमाल, पाहड र तराईलाई जोड्नुपर्छ ।स्वार्थ र नेतृत्वको टकरावदुवै पार्टीमा वैचारिकभन्दा आन्तरिक शक्तिसंघर्ष बढी टकराबपूर्ण छ । राजपा एकल नेतृत्वमा चल्न सकेको छैन । ६ नेताको आलोपालमा चल्दै आएको छ । समाजवादी पनि उपेन्द्र र भट्टराईको नेतृत्वमा छ । तत्कालीन संघीय समाजवादी पृष्ठभूमिका वरिष्ठ नेता अशोक राई र सहअध्यक्ष राजेन्द्र श्रेष्ठ पार्टीका अग्ला फिगर छन् तर जनाधारमा कमजोर छन् । मधेसकेन्द्रित दलका समान समस्या के छ भने सत्ताबाहिर छँदा राजनीतिक एजेन्डा प्रमुख मुद्दा बन्छन् तर सत्तामा गइसकेपछि ती एजेन्डा पछि पर्छन् ।०७२ असोज २ मा संविधान जारी भएपछि समाजवादीका कार्यकारी अध्यक्ष उपेन्द्रले मधेसले उठाएका राजनीतिक मुद्दालाई संविधानले समेट्न नसकेको भन्दै पुनर्लेखनकै मुद्दा अघि सारेका थिए । तिनै यादव निर्वाचनपछि बनेको ओली नेतृत्वको सरकारमा सहभागी भए । पार्टीभित्रको आन्तरिक दबाब र प्रधानमन्त्री ओलीसँग बढ्दै गएको द्वन्द्वका कारण चार महिनाअघि मात्रै उनी सरकारबाट बाहिरिए । मधेसी दलमा वैचारिक खटपट धेरै देखिन्न । खटपट छ त केवल नेताहरूको व्यवस्थापनको । पार्टी एकताका बखत वैचारिक मुद्दालाई एकता महाधिवेशनले टुंगाउने सहजै समझदारी गरेका नेताहरूले जिम्मेबारी बाँडफाँटको विषयमा भने गहिरिएर छलफल गरेनन् । एक नम्बरमा महन्थ ठाकुर, दुई नम्बरमा बाबुराम भट्टराई रहने समझदारीपछि छलफल अघि बढेन । मूल समस्या नेताहरूको व्यवस्थापन भए पनि सजिलै टुंग्याउने विश्वास छ तत्कालीन समाजवादीका महासचिव रामसहायप्रसाद यादवलाई । सबैले आआफ्नो ठाउँबाट त्याग गर्ने भनेरै पार्टी एकीकरण भएको हो, उनले भने, पार्टीभित्र विवादहरू छन्, समस्या पनि छन् तर सबैलाई मिलाएर अघि बढ्ने नेतृत्वको इच्छाशक्ति छ ।तत्कालीन राजपाका नेता सुमन पनि नेतृत्व व्यवस्थापनमा बाहिर आएजस्तो चुनौती नहुने दाबी गर्छन् । जनाधार र संगठनको लामो पंक्ति भएका नेताका लागि केही समस्या हुन्छ तर जनाधार नभएका, फिगर मात्रै भएका नेताहरूको व्यवस्थापन कठिनाइ छैन । उनले बाबुराम भट्टराई र अशोक राईको भन्दा मधेसमा जनाधार भएका नेताहरूकै व्यवस्थापन चुनौतीपूर्ण हुने औंल्याए ।वैकिल्पक कि निर्णायक शक्ति ? समाजवादी र राजपाका अधिकांश शीर्ष नेताको एउटै स्वर छ, वैकल्पिक शक्ति निर्माण गर्ने । वैचारिक हिसाबले समाजवादउन्मुख वैकल्पिक शक्ति भनिए पनि धरातलीय यथार्थ अर्कै छ । उनीहरू सबैको आँखा साढे दुई वर्षपछि हुने आमनिर्वाचनतिर खिचिएको छ । एउटै दल निर्माण गरेमा आगामी निर्वाचनमा नेकपा र कांग्रेस एक्लैले बहुमत ल्याउन नसक्ने दाबी उनीहरूको छ । त्रिशंकु संसद् बनेमा सत्ताको साँचो आफूहरूको हातमा हुने उनीहरूको ध्येय देखिन्छ । यस्तो अवस्थामा सरकार बनाउने र गिराउने निर्णायक शक्ति बन्ने सम्भावनाको ढोका खुल्न सक्छ ।सरकारमा जाने लक्ष्य राखेर गरिएको एकताले वैकल्पिक शक्ति निर्माण गर्न नसकिने विश्लेषक सुरेन्द्र लाभ बताउँछन् । उही पात्र र प्रवृत्तिले वैकल्पिक शक्ति बनाउन सक्दैन, उनी भन्छन्, त्यसका लागि जनतासँग जोडिएको नयाँ नीति, विचार र कार्यक्रमसहितको नेतृत्व चाहिन्छ । अहिलेको यो एकताले वैकल्पिक शक्तिकै रूपमा आउला भन्ने आशा गर्ने ठाउँ छैन । दुई दिनअघि राजपा नेता महोतोले शक्ति सन्तुलनको हिसाबले पनि नेपालजस्तो देशका लागि त्रिशंकु संसद् चाहिने बताएका थिए । केपी ओली नेतृत्वको सरकारले दुई तिहाइ पाएर पनि स्थिरता दिन नसकेको ठम्याइ उनको थियो ।०७४ को निर्वाचनपछि मधेसकेन्द्रित दलको भूमिका खुम्चिएको थियो । नेकपा एक्लैको बहुमत भएकाले मधेसकेन्द्रित दलहरूको बार्गेनिङ पावर सकिएको थियो । सत्तारूढ दलले नचाहेको खण्डमा सत्ताबाट साइड लाग्ने अवस्था थियो, छ । समाजवादी र राजपा मिलेको खण्डमा कसैको बहुमत नआउने उनीहरूले ठाने । राजनीतिक रूपमा शक्ति सन्तुलन हुने, निरंकुश नहुने र राम्रो काम नगरे हट्छु भन्ने डर हुने भएकाले नेपालजस्तो देशमा हङ पार्लियामेन्ट नै चाहिने रहेछ, महतोले भने, अर्को निर्वाचनमा हामी सरकार बनाउने निर्णायक शक्ति बन्नेछौं ।"
अपहरण को उजुरी लिन इन्कार,"(काठमाडौं)  पूर्वप्रहरी महानिरीक्षक (आईजीपी) सर्वेन्द्र खनाल तथा नेकपाका सांसदद्वय महेश बस्नेत र किसान श्रेष्ठविरुद्धको अपहरण तथा शरीर बन्धकसम्बन्धी किटानी जाहेरी लिन प्रहरीले इन्कार गरेको छ । जाहेरीमा अपहरणको घटना महोत्तरीमा भएको उल्लेख गरेको कारण देखाउँदै काठमाडौं प्रहरी उतैबाट दर्ता गर्न भन्दै पन्छिएको हो । तर कुनै पनि अपराधको घटना जुनसुकै जिल्लाको प्रहरी कार्यालयबाट दर्ता गर्न सकिने कानुनी व्यवस्था छ । पूर्वआईजीपी खनाल तथा सांसदद्वय बस्नेत र श्रेष्ठले महोत्तरीस्थित घरबाटै समाजवादी पार्टीका सांसद सुरेन्द्र यादवलाई वैशाख १० गते राति जबर्जस्ती गाडीमा राखेर काठमाडौं ल्याएको आरोप छ । यादव आफ्नो अपहरण मा संलग्न भएको आरोपमा किटानी जाहेरी दिन समाजवादी पार्टीका नेता एवं पूर्वप्रधानमन्त्री बाबुराम भट्टराई तथा पूर्वउपप्रधानमन्त्री उपेन्द्र यादवसहित महानगरीय प्रहरी परिसर टेकु पुगेका थिए । यादव स्वयंले आफ्नो इच्छा र चाहनाविपरीत जबर्जस्ती काठमाडौं ल्याइएको र यो राजनीतिक अपहरण भएको विभिन्न सञ्चारमाध्यमसँग अन्तरवार्तामा भनेका छन् । प्रधानमन्त्री केपी शर्मा ओलीको योजनामा समाजवादी पार्टी विभाजन गर्ने योजनाअनुसार यादवलाई काठमाडौं ल्याइएको आरोप लगाइएको छ ।आरोपलाई पुष्टि हुने गरी नै प्रधानमन्त्री ओलीले गत साता दल विभाजनसम्बन्धी कानुनमा खुकुलो व्यवस्था राखेर अध्यादेश ल्याएका थिए । अध्यादेश आएको दुई दिनभित्रै समाजवादी पार्टी र राष्ट्रिय जनता पार्टीबीच एकता गर्ने सहमति भयो । एकता घोषणाकै राति सांसद यादवलाई पूर्वआईजीपी खनाल र नेकपाका दुई सांसदले गाडीमा राखेर काठमाडौं ल्याएका थिए । त्यही प्रकरणमा मुछिएका व्यक्तिविरुद्ध समाजवादी पार्टीले सांसद यादवमार्फत मुलुकी अपराध संहिता ऐन २०७४ को दफा २११ अनुसार अपहरण तथा शरीर बन्धकको कसुरमा कारबाही माग गर्दै जाहेरी दिन खोजेको थियो । तर एसएसपी श्यामलाल ज्ञवालीले जाहेरी महोत्तरीबाटै दर्ता गर्न भन्दै फिर्ता गरिदिए । उनले यहाँबाट अनुसन्धान गर्न नमिल्ने बताएका थिए । संहिताको दफा २११ मा भनिएको छ, कसैले कुनै व्यक्तिलाई अपहरण गर्न वा गराउन हुँदैन, कसैले कुनै व्यक्तिलाई बल प्रयोग गरी वा सो प्रयोग गर्ने धम्की दिई, छलकपट गरी वा डरत्रासमा पारी, जोर जुलुम गरी, हातहतियार देखाई वा नदेखाई वा झुक्यानमा पारी वा नशालु पदार्थ वा मादक पदार्थ सेवन गराई वा कुनै व्यक्ति यात्रा गरी रहेको सवारीसाधन कुनै किसिमले कब्जा वा नियन्त्रणमा लिई वा त्यसउपर कुनै किसिमले नियन्त्रण गरी निजलाई कुनै ठाउँमा लगेमा वा जान बाध्य गराएमा त्यसलाई अपहरण गरेको मानिने छ । राजपाका नेता राजेन्द्र महतोले माथिको आदेशमा उजुरी दर्ता नगरिएको भन्दै कानुनी शासनको खिल्ली उडाइएको टिप्पणी गरे । महोत्तरीमा भएको घटनामा काठमाडौंबाट उजुरी दिन मिल्छ, आरोपितलाई काठमाडौंबाट पक्राउ गरेर महोत्तरी पठाउन पनि मिल्छ तर प्रहरीले कानुनी प्रावधानकै खिल्ली उडाएर जाहेरी दर्ता गर्न मानेन, उनले कान्तिपुरसँग भने, अब कानुनबाट मानिँदैन भने जनताबाट फैसला हुन्छ । सरकारले नै अपराधमा संलग्नलाई संरक्षण गरेको भन्दै त्यसविरुद्ध आफूहरू उत्रिने चेतावनी नेता महतोले दिए । तर एसएसपी ज्ञवालीले जाहेरीमै घटनास्थल महोत्तरी देखाइएकाले उतैबाट अनुसन्धान गर्न बाटो खोलिदिएको प्रतिक्रिया दिए । अपहरणको जाहेरीको हदम्याद हुँदैन, उजुरी दिने समय पनि छँदै छ, उनले कान्तिपुरसँग भने, हाम्रो सहयोग महोत्तरी प्रहरीले माग्यो भने जे गर्नुपर्ने हो, गरौंला । मुलुकी फौजदारी कार्यविधि २०७४ को दफा ४ (१) मा घटना जुनसुकै जिल्लामा भए पनि नजिकको प्रहरी कार्यालयमा गएर जाहेरी दिन सकिने उल्लेख छ । वरिष्ठ अधिवक्ता विष्णु भट्टराईले कानुनी व्यवस्थाको खिल्ली उडाउँदै प्रहरीले उजुरी नै दर्ता लिन नमानेको आरोप लगाए । कसुरको जाहेरी, दरर्खास्त वा सूचना नजिकको प्रहरी कार्यालयमा दिनुपर्छ, उनले कान्तिपुरसग भने, मुलुकी फौजदारी कार्यविधिको दफा ४ को उपदफा ४ मा प्रहरी आफैंले घटनाबारे थाहा पायो भने पनि उजुरी दर्ता गरेर राख्नुपर्ने व्यवस्था छ तर म पीडित भएँ भनेर गएको मान्छेको उजुरी नै दर्ता नगर्नु त हुकुमीतन्त्र हो ।सोही ऐनमा थाहा पाए आफैं र पीडितले उजुरी गरे त्यसलाई दर्ता गरेर घटना कहाँ भएको हो, ३ दिनभित्र घटना स्थानको प्रहरीलाई खबर गर्नुपर्ने व्यवस्था छ । बरिष्ठ अधिवक्ता भट्टराईले सांसद यादव प्रकरणमा घटनामा संलग्न व्यक्तिलाई अपहरण दुरुत्साहन कसुरमा पनि मुद्दा चलाउन सकिने बताए । प्रहरीले उजुरी लिन नमाने प्रशासन वा अदालतमा गएर पनि किन उजुरी लिएन भनेर प्रश्न गर्न सकिने उनले बताए । यसअघि २०६७ मंसिरमा तत्कालीन युवराज पारस शाह तत्कालीन उपप्रधानमन्त्री सुजाता कोइरालाका ज्वाइँ रुवेल चौधरीमाथि ज्यान मार्ने नियतले गोली तेर्साएको आरोपमा पोखराबाट पक्राउ परे । घटना चितवनको टाइगर टप्स रेस्टुरेन्टमा भएको थियो । त्यहाँबाट पारस पोखरा पुगेका थिए । चितवन प्रहरीको आग्रहमा कास्की प्रहरीका तत्कालीन एसपी पुस्कर कार्कीले नियन्त्रणमा लिएर भरतपुर पठाइदिए । आत्महत्या दुरुत्साहनको केसमा सञ्चारकर्मी रवि लामिछानेमाथि चितवन प्रहरीले अनुसन्धान गरिरहेको थियो । कुनै उजुरीबिनै काठमाडौं प्रहरीले २०७६ साउन २९ गते लामिछानेलाई पक्राउ गरेर चितवनमा पुर्याएको थियो । त्यति मात्रै होइन, २०७६ असोजमा जनकपुरमा बुद्ध एयरको काउन्टरमा तोडफोड गरेको आरोपमा सांसद प्रदीप यादव काठमाडौंबाट पक्राउ परे । काठमाडौं प्रहरीले उनलाई धनुषा प्रहरीका जिम्मा लगाइदियो । एक अर्को जिल्लाको समन्वय भएका यस्ता थुप्रै घटना छन् । प्रहरीले शक्तिशाली र सत्ता निकटका व्यक्तिविरुद्ध आएको किटानी जाहेरी दर्ता नगर्नुले उसको निष्पक्षतामाथि समेत प्रश्न उब्जिएको छ, वरिष्ठ अधिवक्ता भट्टराईले भने ।"
एकलौटी अघि बढ्ने निर्णयले सीमा नाघ्यो,"पार्टी एकीकरण हुने बेलामा दुई अध्यक्ष मिलाउने कोर टिममा हुनुहुन्थ्यो, यो दुई वर्षको बीचमा त अध्यक्षहरू धेरैपटक दुई धारमा देखिए । एकताका बेला के त्यस्तो कमजोरी भयो र यति छिट्टै समस्या आयो ?जुन उद्देश्यमा आधारित भएर पार्टी एकता गरिएको हो, त्यसमा प्रधानमन्त्रीजी टिक्नुभएन । उहाँलाई एकलौटी सरकार सञ्चालन गर्नेसमेत अधिकार दिइयो तर उहाँले सहमतिसम्झौताभन्दा पार्टी एकताको मर्मविपरीत विधेयक ल्याउनुभयो । पार्टी र विधिलाई महत्त्व दिनुभएन । आफ्नो एकलौटी सोच र धारणबाट चल्नुभयो । त्यसले नै गडबड भएको हो । त्यही कुरालाई सच्याउनुपर्ने भएकाले हामीले पार्टी बैठक माग गरेका छौं । बिगार्दाखेरी प्रधानमन्त्रीले बिगार्ने र जिम्मा पार्टीले लिने जुन खालको परम्परा बनेको छ, त्यो अन्त्य गर्न हामीले चाहेका हौं ।सरकार सम्पूर्ण रूपमा प्रधानमन्त्रीले सम्हाल्ने भन्ने आधारमा उहाँले निर्णयहरू गर्नुभएको होला । सरकारमा प्रधानमन्त्रीले गरेको निर्णयकै आधारमा उहाँ सहमतिमा टिक्नुभएन भन्न मिल्छ ?सरकार चलाउने भनेको सैद्धान्तिक, नीतिगत, संवैधानिक कुरालाई उथलपुथल पार्ने भनेको हैन । उहाँले को सचिव सरुवा गर्नुहुन्छ, त्यसमा त हामीले केही भनेका छैनौं तर संबिधान र कानुन नै चेन्ज गर्ने कुरा त सरकारको मात्रै होइन । पार्टी र जनतालाई असर पर्ने कुरा हुन थाल्यो भने त पार्टीले जिम्मा लिनुपर्छ । आखिर यो सरकार बनाएको त पार्टीले हो । जनताले भोट दिएको पार्टीलाई हो । पार्टीको योजना र लक्ष्यलाई पनि मार पर्दै जाने र हुँदाहुँदै अरु पार्टी फुटाउनसमेत आफैं कस्सिएर लाग्ने अवस्था आयो । त्यतिखेर सरकारले गर्ने काम हो भने चुप लागेर बस्न सकिँदैन । सरकारले गरेका विकास निर्माणलगायत काममा त पार्टीले समर्थन गरेकै छ नि १भन्नाले यहाँहरू पहिले सरकारका कामसँग सहमत हुनुहुन्थ्यो, अध्यादेश ल्याउने कुरामा चाहिँ असन्तुष्टि रह्यो ?असन्तुष्टिभन्दा पनि देशको लोकतान्त्रिक प्रणालीमाथि नै संकट आउने कानुन बनाउन उहाँ उद्यत हुनुभयो । संवैधानिक अधिकारलाई फेरबदल गर्ने र अरू पार्टीसमेत उहाँको चाहनामा चल्नुपर्ने किसिमले प्रधानमन्त्री अघि बढ्नुभयो । देशमा जनता त अरू पनि छन्, कम्युनिस्ट मात्रै छैनन् । जनताका भावना, आस्था र विचारमाथि हस्तक्षेप गरेर निर्ममतापूर्वक अगाडि बढेपछि त पार्टी र सरकार केका लागि भन्ने प्रश्न आउँछ । देशलाई अप्ठ्यारो ठाउँमा पुर्याउने स्थिति आएपछि पार्टीले हस्तक्षेप गर्ने र निर्देशन दिने कुरा आउँछ । शासकले स्वेच्छाचारी भएर जान त मिल्दैन नि, त्यसलाई उहाँले सच्याउनुपर्यो ।प्रधानमन्त्रीले आफूलाई कसरी सच्याउने भन्ने उपाय पनि त होला नि ?प्रधानमन्त्रीमाथि नैतिक प्रश्न खडा भयो भनेर मैले भनेको छु, अरू साथीहरूले पनि भन्नुभएको छ । आइतबार पनि सरकारका तर्फबाट काठमाडौंमा घटनाहरू भइरहेका छन् । त्यसैले हामीले पार्टीको बैठक माग गरेका छौं, यो कुरा हामीले बैठकमै भन्छौं र निर्णय गर्छौं, त्यहींबाट नयाँ प्रक्रिया सुरु हुन्छ । उहाँले के गर्ने कमिटीले भन्छ ।साढे दुई वर्षको अवधिमा सरकारले सल्लाहबिना काम गरेको यो पहिलोपटक हैन तर पार्टीले नजरअन्दाज गरिरहेको थियो । अहिले पनि त्यही कुरा नदोहोरिएला भन्न त सकिन्न नि ?दर्जनौं निर्णय छन्, जुन प्रधानमन्त्रीले एकलौटी रूपमा अगाडि बढाउनुभयो । सुरुकै निर्णयबाट हामीले यो नगरौं गलत हुन्छ भनिरहेका थियौं । गल्ती भयो, यसलाई सच्याउनुस् भन्दा उहाँले कहिल्यै स्वीकार गर्नुभएन । जब दबाब पर्यो, त्यसपछि पछि हट्नुभयो । गिरिजाप्रसाद कोइराला फाउन्डेसनमा बजेट हाल्ने नहाल्ने विषयदेखि सुरु भएका विवाद गुठी, सञ्चार विधेयक हुँदै यहाँसम्म आउँदाका दर्जनौं कुरा छन् । ती कुराहरू उहाँले ल्याउने, बिगार्ने, पार्टीको इमेज ध्वस्त पार्ने अनि त्यसपछि फिर्ता लिने गर्नुभएको छ । हामीले उहाँलाई बदल्न र सच्याउन धेरै कोसिस गरेका हौं तर पार्टीले समयमै दिएको सुझाव उहाँले सुन्नुभएन । उहाँ स्वेच्छाचारी बाटोमा हिँड्नुभएको छ ।उसो हो भने पार्टीको निर्णय स्वीकार नगर्ने प्रधानमन्त्रीलाई पार्टीले पनि त स्वीकार गर्नुपर्छ भन्ने छैन होला नि, हैन ?हामीले छलफलहरू गरेका छौं । पार्टीको बैठकमा उहाँका कुरा सुन्छौं र विश्लेषण गरेपछि त्यो विषयमा पार्टीले निर्णय गर्छ ।प्रधानमन्त्रीले म पार्टीको विधिअनुसार चल्छु भन्नुभयो भने त यहाँहरूले छुट दिनुहुन्छ होला नि ?घटनाक्रमको फेहरिस्त हेर्छौं, हामीले सच्याउन आग्रह गर्दा पनि एकलौटी ढंगले अघि बढ्ने उहाँको निर्णयले सीमा नाघेको छ । त्यसलाई हामीले हेरिरहेका छौं ।तर स्थायी कमिटी बैठक नै बस्नेनबस्ने पनि त टुंगो छैन नि १पार्टीको बैठक त हामीले बोलाइसकेका छौं । त्यसलाई आयोजना गर्ने कुरा हो, अध्यक्षहरूले आयोजना नगरी सुखै छैन ।"
प्रवासी नेपालीको अवस्था आकलन गर्दै परराष्ट्र,"(काठमाडौं)  विदेशमा रहेका नेपाली श्रमिकलाई प्राथमिकतामा राखेर परराष्ट्र मन्त्रालयले कोभिड१९ को आकलन रिपोर्ट बनाउन थालेको छ । नेपाली नागरिक रहेका विदेशी मुलुकमा कोभिड१९ को अवस्था, नियन्त्रणका लागि भइरहेका प्रयास, नेपाल सरकारले कूटनीतिक नियोगहरूबाट गरिरहेको पहल र संक्रमण नियन्त्रणमा हुने सम्भावित समस्यालाई केलाएर रिपोर्ट तयार गर्न लागिएको हो । नेपाली नागरिक बसोबास गर्दै आएका सबै मुलुकबारे चासो दिँदै रिपोर्ट तयार गरिने भए पनि उच्च प्राथमिकता खाडी मुलुक र मलेसियालाई दिइने परराष्ट्र मन्त्रालयका प्रवक्ता भरतराज पौड्यालले जानकारी दिए । पाँच खाडी मुलुक र मलेसियामा गरी करिब १४ लाख नेपाली श्रमिक कार्यरत छन् । कोभिड१९ ले ती मुलुकहरूको अर्थतन्त्र कमजोर हुने देखिएको छ । परराष्ट्रले रिपोर्ट तयारीका लागि श्रम, रोजगार तथा सामाजिक सुरक्षा मन्त्रालयसँग पनि छलफल गरेको छ । प्रवक्ता पौड्यालका अनुसार श्रमिक भएका मुलुकहरूपछि परराष्ट्र मन्त्रालयले नेपाली विद्यार्थी बढी भएका मुलुकलाई प्राथमिकतामा राखेको छ । नेपाली विद्यार्थी बढी भएका मुलुकहरूमा अस्ट्रेलिया, अमेरिका, क्यानाडा, न्युजिल्यान्ड, जापान, साइप्रस, बेलायत, जर्मनी, फ्रान्स, बंगलादेश, थाइल्यान्ड र सिंगापुरलगायत पर्छन् । मन्त्रालयले रिपोर्ट विदेशमा रहेका नेपाली नियोगहरूको सहयोगमा निर्माण गर्न लागेको हो । नेपालको विदेशमा ३० दूतवास, तीन संयुक्त राष्ट्रसंघीय स्थायी नियोग र ६ महावाणिज्य दूतावास छन् । मन्त्रालयले यसअघि नै आफ्ना कूटनीतिक नियोगहरूलाई दिएको निर्देशनअनुसार हरेक दिन सम्बन्धित महाशाखामा रिपोर्ट आउने गरेको छ । मन्त्रालयले राजदूत र नियोग प्रमुखहरूलाई आकलन रिपोर्टका लागि पनि जानकारी दिन भनेको छ ।दुई दिनअघि खाडीमा रहेका नेपाली राजदूतहरूले भिडियो कन्फरेन्समार्फत त्यहाँको अहिलेको अवस्था र सम्भावित प्रभावबारे छलफल गरेका थिए । छलफलको नेतृत्व ओमानका लागि नेपाली राजदूत शर्मिला पराजुलीले गरेकी थिइन् । हाम्रो छलफल यहाँ रहेका नेपाली श्रमिकको हकहित र सुरक्षाको विषयमा केन्द्रित थियो, पराजुलीले कान्तिपुरसँग भनिन् । उनले खाडी मुलुकमा अहिले मुख्य गरी कम्पनीसँग सम्झौता सकिएका, घुम्न आएका र आममाफी भएका नेपाली नागरिक अड्किएर बसेका छन् । कोभिड१९ नियन्त्रणमा आएर हवाईजहाज चल्न थालेपछि एकै पटक सबैले फर्कन खोज्दा समस्या हुन सक्ने भएर त्यसका लागि अहिले नै योजना बनाउन आवश्यक रहेको राजदूत पराजुलीले बताइन् ।मन्त्रालयका प्रवक्ता पौड्यालले कोभिड१९ नियन्त्रणमा आएपछि जहाज खुल्दा पर्न सक्ने आन्तरिक र बाह्क प्रभावबारे पनि आकलन रिपोर्टमा उल्लेख गरिने बताए । उनका अनुसार मुख्य गरी खाडी मुलुक र मलेसियामा नेपाली नियोगहरूले अहिले चार विषयमा ध्यान केन्द्रित गरेर काम गर्नुपरेको छ । पहिलो, त्यहाँ रहेका नेपाली श्रमिकहरूको संरक्षण र सुरक्षा गर्नु । दोस्रो, नेपाल सरकारले परराष्ट्र मन्त्रालयमार्फत दिने निर्णयहरूलाई कार्यान्वयन गर्नु । तेस्रो, सम्बन्धित मुलुकहरूले त्यहाँको परिस्थितिअनुसार जारी गरेका निर्णयलाई पालना गर्नु र नेपाली नागरिकलाई त्यसको जानकारी दिनु, पौड्यालले भने, र, चौथो काम हो, दूतावासहरूले अन्य समयमा नियमित गर्दै आएका कामलाई निरन्तरता दिनु । कूटनीतिज्ञ अर्जुनकान्त मैनाली परराष्ट्रले आकलन रिपोर्ट निर्माण गर्न सबैभन्दा पहिला सम्बन्धित दूतावासहरूबाट अनुमानित योजना माग गर्नुपर्ने बताए । कोभिड१९ का कारण खाडीका मुलुक र मलेसियाको अवस्था अझै नाजुक हुन सक्छ । त्यसका लागि नेपाल सरकार पहिले नै तयारी अवस्थामा रहनुपर्छ, उनले भने ।"
हुकुमी शासनको आभास,"सरकारले आफूविरुद्धको आवाजलाई ठेगान लगाउन दुरुपयोग गर्दै आएको विद्युतीय कारोबार ऐनको पछिल्लो सिकार बनेका छन्, पूर्वसचिव भीम उपाध्याय । सामाजिक सञ्जालमा प्रधानमन्त्री र सरकारको निरन्तर आलोचना गरेका उपाध्यायविरुद्ध प्रहरीले आइतबार काठमाडौं जिल्ला अदालतमा उक्त ऐनअन्तर्गत मुद्दा दायर गरेको छ । उनी बुधबार मध्यराति निवासबाटै पक्राउ परेका थिए । अदालत लैजानुअघिसम्म उनलाई पक्राउ गर्नुको खास कारणबारे प्रहरीले खासै खुलाएको थिएन । केवल माथिको आदेश भनेको थियो । त्यो आदेश कसको हो ? विधिको कि तजबिजीको ? कसलाई थुन्नेकसलाई नथुन्ने, कोविरुद्ध अनुसन्धान गर्नेकोविरुद्ध नगर्ने भन्ने निर्धारण विधिले गर्दो हो त, यतिखेर महोत्तरीबाट सांसदलाई रातारात उठाएर काठमाडौं ल्याउनेहरू पो थुनिएका हुनुपर्थ्यो । यहाँ त सामाजिक सञ्जालमा दिएको अभिव्यक्तिकै भरमा उपाध्याय थुनिएका छन्, यस्तै अभियोगमा थुनिने अरू पनि भएको बताइन्छ । संविधानले अभिव्यक्ति स्वतन्त्रताको प्रत्याभूति गरेको मुलुकमा माथिको यस्तो आदेश हुकुमी शासन हो, लोकतन्त्र होइन । पूर्वसचिव उपाध्यायको अभिव्यक्ति शैलीसँग व्यक्तिगत रूपमा असहमत हुने छुट जोकोहीलाई छ । उनको विचारले कसैलाई ठेस पुर्याएको पनि हुन सक्छ, कसैको मानहानि नै गरेको पनि हुन सक्छ । त्यसका लागि कानुनी उपचारको आफ्नै बाटो छ । मानहानि (गालीबेइज्जती) अभियोगमा पीडा महसुस गरेको व्यक्तिले न्यायको ढोका ढक्ढक्याउन सक्छ । तर, उपाध्यायविरुद्ध विद्युतीय कारोबार नियमन गर्न ल्याइएको ऐन प्रयोग गरेर मुद्दा दर्ता गरिएको छ । यसअघि पनि प्रहरीले सामाजिक सञ्जालमा जथाभावी लेख्नेहरूविरुद्ध यही ऐनअन्तर्गत अभियोग चलाउने गरेको छ । यसरी एउटा प्रयोजनका लागि ल्याइएको ऐनलाई सामाजिक सञ्जालमा व्यक्त हुने धारणाविरुद्ध प्रयोग गर्नु कानुनको दुरुपयोग मात्र होइन, शक्तिको गैरकानुनी प्रदर्शन पनि हो । सार्वजनिक पदधारीहरूसित जवाफदेहिता माग गरिएका आलोचना यसै पनि दण्डनीय हुन सक्दैनन् । त्यसमाथि, उपाध्यायलाई मध्यराति जसरी पक्राउ गरेर जुन कानुन लगाइएको छ, त्यसले सरकारको बदनियत प्रस्ट पार्छ । गम्भीर प्रकृतिका कसुरमाथि हुने अनुसन्धानबाहेक अन्य मुद्दामा व्यक्ति पक्राउ गर्नु राज्यलाई स्रोतसाधनको भार बढी पार्नु हो । यो कोरोनाका कहरका बेला प्रहरीले गर्नुपर्ने कामका सूची अनेक छन् । तैपनि कतै भाग्न सक्ने सम्भावना नभएका उपाध्यायलाई एउटा ठूलै अपराधीलाई झैं पक्राउ गरिनु प्रहरीको कुनै वीरता होइन, समग्र राज्यप्रशासनको कायरता हो । खालि सचिव भइसकेको मान्छेलाई त थुन्यौं भनेर आम सर्वसाधारणलाई हामीले चाहेमा तिमीहरूको खैरियत छैन भन्न खोजिएको हो ।यस घटनाबाट शासनप्रशासनमा रहेकाहरूले आलोचनाको स्वर दबाउनका लागि उपाध्यायलाई देखाइदिन र अरूलाई तर्साउन खोजेको सहजै बुझिन्छ । जब शासनप्रशासनको साँचो सम्हालेकाहरूले कुनै इवी साध्न, बदला लिन या आफ्नो विरोधीको मुख थुन्न कानुनको अपव्याख्या गरी राज्यशक्तिको दुरुपयोग गर्छन्, तब कानुनी शासन धर्मराउँछ र लहडको शासन सुरु हुन्छ । छोरी कुटेर बुहारी तर्साउने यो रणनीतिले अरू आलोचकहरूलाई पनि सेल्फसेन्सरसिपको बाटोतर्फ डोर्याउँछ । यसअघि पनि प्रहरीको तजबिजीमा थुप्रै व्यक्ति पक्राउ परेका छन् । सार्वजनिक चर्चामा आएका र्यापर भिटेन, दुर्गेश थापा, युट्युबर प्रनेश गौतम मात्र होइन अरू कति व्यक्ति यस्तै अभियोगमा थुनिएका थिएछन् । खासमा, राज्य असहिष्णु बन्दै गएका प्रमाण हुन् यी । शासनसत्तामा बसेकाहरू संयम रहन जान्नुपर्छ र उनीहरूले नागरिकको अभिव्यक्ति स्वतन्त्रताको सम्मान गर्न सिक्नुपर्छ ।शासनमा रहेकाहरूले हामीविरुद्ध बोल्नेलाई जे चाह्यो त्यो गर्न सक्छौं र जतिबेला चाह्यो त्यतिबेला थुन्न सक्छौं भनेर देखाउन नागरिकलाई मनलाग्दी पक्रन मिल्दैन । यतिबेला शासकहरूले जनता भयभीत बनून् र हामीविरुद्ध औंला नउठाऊन् भन्ने चाहेको बुझिन्छ । यस्तो स्वेच्छाचारी प्रवृत्तिले न्यायको होइन, भयको शासन सुरु गर्छ । हुकुमी शासनको आभास दिलाउने गृह प्रशासन तथा प्रहरीका यस्ता गतिविधिप्रति लोकतन्त्रबारे चिन्ता गर्ने जोकोही गम्भीर बन्नुपर्छ । र, सरकार यसरी संविधानप्रदत्त वाक् तथा अभिव्यक्ति स्वतन्त्रताको विरुद्धमा जान मिल्दैन । सरकार र कार्यकारी नेतृत्वको आलोचनाले लोकतान्त्रिक व्यवस्था अझ बलियो बन्छ भन्ने तथ्य मनन गर्नुपर्छ ।"
ओलीप्रवृत्तिको अन्त्य आवश्यक,"ओली सरकारले लहड, सनक, शक्ति र स्वार्थबाट प्रेरित भई ल्याएको असान्दर्भिक, अप्रिय र विवादास्पद अध्यादेशहरू कसैले रुचाउने कुरै थिएन । संविधानको भावना र मर्मविपरीतको ओलीप्रवृत्ति लाई कतिपयले आफ्नै थाप्लामा हात राखेर नष्ट हुने भस्मासुर प्रवृत्ति सँग तुलना गरे । कतिपयले हिट्लर र स्टालिन प्रवृत्तिसँग पनि दाँजे । चर्को विरोधपछि एतिहासिक अध्यादेशहरू तुरुन्तै फिर्ता गरियो । बाध्यताले प्रधानमन्त्री केपी शर्मा ओलीले लिएको युटर्न लाई खारिएको अनुभव, लोकतान्त्रिक नेतृत्वको विशेषतास्वरूप अपनाइएको लचकता भनिँदै छ । दुई तिहाइ बहुमतको नजिक रहेको कम्युनिस्ट सरकारको यस्तो गाईजात्रे पाराले जनतालाई गणतन्त्र र बहुमत प्रति वितृष्णा जागेको छ । ओली शासनलाई केही सुध्रिएको देखाएर जनविश्वास जगाउने हो भने पहिला भ्रष्टाचार, अपचलन, करछली, बार्गेनिङ, सेटिङदेखि लिएर पछिल्लो समयको सांसद अपहरण सम्मका घटनाहरूको न्यायोचित छानबिन गरी दोषीलाई कारबाही गर्नुपर्छ । भ्रष्टाचार न्यूनीकरण कार्यको थालनी नै गर्ने हो भने पहिला राष्ट्रपतिप्रधानमन्त्रीको फजुल खर्च, जम्बो सचिवालयविलासी जीवनशैली र आसेपासेको भीडभाड हटाउनुपर्छ । तर ओली सरकारले यस्तो सुधारवादी कार्यको थालनी गर्ला भनेर आशा गर्नु व्यर्थ छ । सत्ता र सुविधाका लागि दुई पार्टी मिल्छन् र सत्ता नहुँदा फेरि त्यसैका लागि एकअर्कामा जाइलाग्छन् । यो हाम्रो राजनीतिको चरित्र हो । आम नागरिकको चाहना ओलीप्रवृत्तिको अन्त्य हो । इन्द्रकुमार श्रेष्ठ, ओखलढुंगा"
आफूभित्रै औषधि खोजौं,"विद्यानाथ कोइरालाको लेख कोरोनाविरुद्ध साझा उपायको खोजी मार्मिक लाग्यो । पृथ्वी, जल, तेज, वायु र आकाशको संगमले मानव देह बनेको हुन्छ र रोग लाग्दा औषधिको विकास शरीरले नै गर्छ भन्ने विचार कोइरालाको छ । विज्ञानले चमत्कार गरिसकेको युगमा पनि कोरोना भाइरसले मानवजातिलाई नाजुक बनाएको यथार्थ सत्य हो । संसारभर कोरोना भाइरसले मानिसको ज्यान लिइरहेको छ । भाइरसविरुद्धको खोप वैज्ञानिकहरूले पत्ता लगाउन सकेका छैनन् । जसरी कोरोना भाइरस यही भूगोलबाट उब्जियो त्यसैगरी यसलाई निस्तेज पार्ने औषधि पनि यही भूगोलमा छ । त्यसैले हामी यो समयमा सकारात्मक हुनुपर्छ भन्ने कोइरालाको आशय मननयोग्य छ । र, आफूभित्रै औषधि खोज्ने प्रवृत्तिको विकास हामीले गर्नुपर्छ । श्यामसुन्दर कुइँकेल, काठमाडौँ"
कृषि व्यवसायमा भविष्य,"अमेरिकी अर्थव्यवस्थामा कृषिले ४० प्रतिशत हिस्सा ओगट्छ । आधुनिक खेती र कृषि सामग्रीको उचित व्यवस्थापनले अर्थतन्त्रलाई मजबुत बनाउँछ । अमेरिकामा कृषकले अरू व्यवसायीको तुलनामा निकै राम्रो आम्दानी गर्छन् । यसैकारण कृषि क्षेत्रले सबैलाई आकर्षित गर्छ । अमेरिकी सरकारको प्राथमिकताको क्षेत्र हो कृषि । अहिले कोरोना प्रकोपको बेला हाम्रोजस्तो मुलुकले पनि कृषिमा योजनाबद्ध तरिकाले लाग्नुपर्छ । अहिले कृषिमा काम गर्ने जनशक्ति खाडी, युरोप र अमेरिकाको कृषि फर्ममा नै काम गर्दा हुन् । हामीले पनि विकसित मुलुकहरूले जस्तै कृषिलाई प्रविधिमैत्री बनाउनुपर्छ । कृषि क्षेत्रले नै बेरोजगार भई फर्कने लाखौंलाई रोजगारी दिन सक्ने क्षमता राख्छ । हामीले आफ्नै खेतमा आफूलाई चाहिने खाद्यान्न उत्पादन गर्न सक्छौं । व्यावसायिक कृषिमा सरकारले योजना ल्याउने हो भने मानिसहरूले राम्रै आम्दानी पनि गर्थे । अहिले राजनीतिक आग्रह पूर्वाग्रहकालाई थन्क्याएर एकजुट भई अघि बढ्ने बेला हो । कृषि क्षेत्रलाई ध्यान दिन सके नयाँ सम्भावना खुल्छ । कृषिमा लगानीबिना विकास र समृद्धिको यात्रा हामीले गर्न सक्दैनौं । तसर्थ हाम्रो सोच र अर्थतन्त्र गाउँकेन्द्रित हुनुपर्छ । गाउँघरका खेतीयोग्य फाँट, बेंसी, उपत्यका, टार आदिमा अविरल बगिरहेका नदीबाट सिँचाइको व्यवस्था गर्नुपर्छ । सरकारले आधुनिक कृषि औजार, मल र बीउबिजनको जिम्मा लिनुपर्यो । त्यस्तै स्थानीय कृषि उत्पादनलाई कसरी बजारसम्म पुर्याएर आयातित उत्पादनसँग कसरी प्रतिस्पर्धा गर्न सकिन्छ भन्ने विषयमा ध्यान दिन आवश्यक छ । कृषि अन्नवालीलाई बजारको व्यवस्था गर्न स्थानीय तहको भूमिका महत्त्वपूर्ण छ । कोरोना युद्ध जितेपछि कृषिले हामी सबैलाई देशभित्रै रोजगारी दिनुपर्छ । यो सपना सबैको साझा सपना हुनुपर्छ । अनि सपना पूरा गर्न जोस र जाँगर चाहिन्छ । त्यसैले एकजुट भएर सपना देखौं र पूरा गरौं । अर्थतन्त्रलाई अत्मानिर्भर बनाउन सरकारको ध्यान कृषिमा जानुपर्छ । खिमराज गिरी, काठमाडौं"
अनलाइन शिक्षामा बहस,"विद्यालयहरू बन्द भएको निकै भयो । कोरोना भाइरसले विद्यार्थीको परीक्षादेखि नियमित कक्षा पनि प्रभावित पारेको छ । एसईई स्थगित भयो, त्यस्तै अरू कक्षाका वार्षिक परीक्षा पनि हुन सकेको छैन । लाखौं विद्यार्थी लकडाउनको मारमा परेका छन् । अभिभावकलाई पनि आफ्ना छोराछोरीको चिन्ताले सताइरहेको छ । नयाँ शैक्षिक सत्र कहिले सुरु हुने हो, कसैलाई थाहा छैन । यस्तोमा कतिपय विद्यालयले अनलाइन कक्षा सञ्चालन गर्ने भनेका छन् । अनलाइन शिक्षामा छलफल हुनु राम्रो हो । यो छलफलसँगै हाम्रो परिवेशमा अनलाइन शिक्षाको धारणा ठीक हो त भन्ने प्रश्न पेचिलो छ । इन्टरनेटको भरपर्दो सुविधा सहरी क्षेत्रमा मात्र सीमित छ । सहरमा पनि मध्यम वर्गको घरमा होला । सुरुमा कस्तो परिवार र कति विद्यार्थीमा इन्टरनेटको पहुँच छ भन्ने तथ्यांक हामीले उत्पादन गर्नुपर्छ । शिक्षा मन्त्रालयले स्थानीय तहसँग समन्वय गरे यस्तो तथ्यांक सजिलै निकाल्न सकिन्छ होला । सहरका विद्यार्थीलाई मात्र केन्द्रमा राखेर अनलाइन शिक्षासम्बन्धी नीति बनाउनु हुन्न । यसको मतलब अनलाइन कक्षा चलाउनै हुँदैन भन्न खोजिएको होइन । अनलाइन शिक्षाको बारेमा निर्णय लिँदा गाम्रीण परिवेशको बारेलाई पनि ध्यान दिनुपर्छ भनिएको हो । त्यस्तै कमाएर बिहानबेलुका खानुपर्ने मजदुरका छोराछोरीले पढ्ने सामुदायिक विद्यालय हो । निम्न वर्गका विद्यार्थी जेनतेन स्कुल पुगेका हुन्छन् । त्यसैले यस्ता विद्यार्थीको इन्टरनेटमा पहुँच छजस्तो मलाई लाग्दैन । लकडाउन सुरु भइसकेपछि सहरका धेरै विद्यार्थी आफ्नो गाउँ पुगिसके । सबैको गाउँ इन्टरनेट नहुन सक्छ । यस्तोमा कसरी अनलाइन शिक्षा दिने ? यस्ता विषयमा सम्बन्धित निकायको ध्यान पुगोस् । पुरुषोत्तम घिमिरे, काठमाडौं"
निर्णय लिँदा जनभावना महसुस गरियोस्,"लकडाउन कहिलेसम्म ? समाचारले सोधेको प्रश्नको उत्तर कोहीसँग छैन । ३३ दिन गइसक्यो । संक्रमणको संख्या बढे पनि त्यति आत्तिनुपर्ने हाम्रो स्थिति छैन । यी दिनहरूमा सरकारी संस्थाहरूले कोरोना भाइरस नियन्त्रणका लागि काम केके गरे, केमा त्रुटि भयो भन्ने विषयमा समीक्षा गर्न जरुरी छ । लकडाउन जारी भएको लगभग एक हप्तापछि काठमाडौंमा काम गरिरहेका मजदुरहरू पैदलै हिँडेर गाउँ पुगे । त्यो बेला सरकारले गाडीको व्यवस्था नगर्ने अडान लियो । जहाँ मजदुर बसेका छन् त्यहीँ खाद्यान्न पुर्याउने भनियो । तर कसरी, के र कुन संरचनाले मजदुरको टहरामा खाना पुर्याउँछ भनिएन । हाम्रोमा निर्णय लिँदा कार्यान्वयन गर्न सकिन्छ कि सकिँदैन भनेर कहिल्यै सोचिँदैन । विपद्मा आफ्नो परिवारसँग बस्न पाउने चाहना हरेकको हुन्छ । यही चाहनाले मजदुरहरू पनि पैदल हिँडेर कष्टसहित आफ्नो घर पुगे । त्यतिबेला सरकारले मजदुरहरू गाउँ पुगे कोरोना फैलन्छ भन्ने तर्क गर्यो । यही तर्कका कारण नागरिकले अनाहकमा दुःख पाए । अहिले स्थानीय सरकारले आफ्नो गाउँका मानिसलाई गाडीको व्यवस्था गर्दै लगिरहेका छन् । यसरी सहरबाट गाउँ गएकाहरूलाई न क्वारेन्टिनमा राखिन्छ न त कोरोना परीक्षण नै गरिन्छ । पहिलेको सरकारी तर्क अहिले फेल भइसक्यो । मजदुर अलि अगाडि हिँगेर पुगे त्यसपछि नोकरी र सानोतिनो व्यापार गर्नेको जमात गाडीमा पुग्यो । यदि नागरिकलाई घर लैजानु नै थियो भने किन अगाडिदेखि नै यो विषयलाई गम्भीरतापूर्वक लिइएन ? अझ यो लकडाउन घोषणा गर्नुभन्दा अगाडि सोच्नुपर्ने विषय थियो । यस्तो रवैयाले सरकारी निर्णय लिने प्रक्रिया र तरिका निकै कमजोर छ भन्ने देखाउँछ । सरकारवाला निकायसँग छलफल गरी जनभावनालाई केन्द्रमा रोखेर निर्णय गर्नुपर्छ । सरकारका मन्त्री गाडीबाट कहिले निस्कने भए पनि जनताको आवश्यकता महसुस गरून् । मन्त्रीका सल्लाहकारको क्षमता कमजोर छन् । कस्ता सल्लाह दिन्छन् भन्ने कुराको भुक्तभोगी हामी जनता छौं । सरकार जनताप्रति जवाफदेही हुने हो, त्यसैले सरकारी निर्णयमा जनताको सरोकारलाई सम्बोधन गरिनुपर्छ । लकडाउनले सबै समस्याको समाधान गर्दैन । सधैँ लकडाउन मात्रै लम्ब्याएर हामीले कोरोनासँगको लडाइँ जित्दैनौं । अर्थव्यवस्थालाई सुरक्षित तरिकाले कसरी खोल्ने भन्ने विषयमा मुख्य हो । प्राविधिक रूपमा लकडाउनले सकारात्मक परिणाम नदिएको होइन । सुरुको चरणमा यो निर्णय सहज र फलदायी थियो होला । तर, अब पनि लकडाउन लम्ब्याउँदै लगियो भने घातक हुन सक्छ । लकडाउनले कलकारखाना, उद्योग र व्यवसाय ठप्प छन् । धेरै मानिस रोजगारविहीन भइसके । यसले मानसिक तनाव उत्पन्न गरेको छ । सामूहिक तनावलाई राज्यले सम्बोधन गर्न सकेन भने अर्को समस्या निम्तिन सक्छ । संक्रमण नदेखिएको क्षेत्रमा लकडाउन खुकुलो पार्दै अत्यावश्यक व्यवसाय चल्न दिनुपर्छ । श्रमिकले काम गर्न पाउनुपर्यो र किसानले आफ्नो उत्पादन बजार लैजान पाउनुपर्यो । कोरोना भाइरसको परीक्षण दायरा बढाउने, एकआपसमा दूरी कायम गरेर काम गर्ने र स्वास्थ्य सुरक्षाका अरू उपाय अपनाउनेतर्फ सरकारले सोच्नुपर्छ । सरकारी अस्पताललाई पर्याप्त बजेटको व्यवस्था गरी चाहिने दक्ष स्वास्थ्यकर्मी खटाउनुपर्छ । कोरोना भाइरस कहिलेसम्म रहिरहन्छ भन्ने कसैलाई थाहा छैन, यस्तोमा हामीले निर्णय लिँदा अलि फराकिलो तरिकाले सोच्नुपर्छ । कार्यान्वयन गर्न नसकिने निर्णय अब लिनु हुन्न । विराट राउत, कीर्तिपुर, काठमाडौं"
सांस्कृतिक पतनको पराकाष्ठा,"यो विषयमा प्रवेश गर्नका लागि कुनै सैद्धान्तिक पृष्ठभूमिको आवश्यकतै छैन । सोझै यसरी भन्न सकिन्छ नेपाली जनताको विवेकलाई सायद वर्तमान प्रधानमन्त्री केपी ओलीले जति २००७ सालपछिका कुनै पनि प्रधानमन्त्रीले हेपेका थिएनन् । पञ्चायतकालमा राजाले त जनताको विवेकलाई कदर गर्ने कुरा भएन तर उनले नियुक्त गरेका प्रधानमन्त्रीमा त्यति हिम्मत हुँदैनथ्यो । खुल्लमखुला जनतालाई हेप्न थालेको स्थितिमा आफूलाई नियुक्त गर्ने राजा स्वयंले उसलाई हटाइहाल्थे । तर अहिले सरकारद्वाा प्रायोजित अर्काको दल टुक्र्याउने अध्यादेश काण्डको कुरा मात्र होइन । विगत साढे दुई वर्षदेखि नै ओलीले जनताको विवेकलाई यसरी हेप्न वा टेकन फर ग्रान्टेड गर्न किन सम्भव भएको छ त ? मूल प्रश्न ओलीले किन यसो गरिरहेका छन् भन्ने होइन । मूल प्रश्न किन कोही एउटा राजनीतिकर्मीले यसो गरिरहन सम्भव भएको छ भन्ने हो । र यो सबै हुँदा पनि अरू नेता र समाज किन मूकदर्शक मात्र बनिरहेका छन् भन्ने हो । त्यो मूकदर्शनका पछाडि कारण छन्, जुन सरल रूपमा बुझिने खालकै छन् ।सत्तामा पुग्दा केपी ओलीसँग संसद्को दुई तिहाइको बहुमत मात्र थिएन, उनीसँग नेपाली राजनीतिमा तत्काल देखिएको नेतृत्वको विकल्पहीनताको ठूलो बलसमेत थियो, जुन एक हिसाबमा अझै कायम छ । अहिलेको परिस्थिति हेरौं । समाजको राजनीतिक धारणामा प्रभाव पार्न सक्ने एउटा बौद्धिक पंक्तिले ठान्छ ओलीलाई फालेर पुष्पकमल दाहाल प्रधानमन्त्री हुनुभन्दा बरु जस्तो भए पनि ओलीकै निरन्तरता ठीक छ । लोकतान्त्रिक वृत्तको नागरिक समाजको अर्को प्रभावशाली समूह छ जसले ठान्छ शेरबहादुर देउवाले नेतृत्व गरेको कांग्रेस वा प्रमुख प्रतिपक्षीभन्दा त जस्तो भए पनि ओली नै ठीक छन् । र, ओलीले अहिले ठीक त्यही जस्तो भए पनि को पराकाष्ठामा आफूलाई पुर्याएर जनविवेकलाई हेप्ने काम गरिरहेका छन् । त्यसरी हेप्ने कुराका उदाहरण त सयौं छन् तर सन्दर्भ प्रस्ट पार्न एकदुईको चर्चा गौं । आधुनिक लोकतान्त्रिक राज्य प्रणालीमा बहालवाला प्रधानमन्त्रीले संसद् नबसेका बेला, कोरोना भाइरसको यत्रो राष्ट्रिय र विश्वव्याधिको बेला, जनता यसरी त्रसित भएका बेला, एउटा राजनीतिक अध्यादेश ल्याउँछन् । र त्यो किन ल्याएको भनेर आफ्नै पार्टीले प्रश्न गर्दा हाकाहाकी भन्न सक्छन्, त्यो त अर्कै दल फुटाउनका लागि हो, आफ्नो दल होइन । र, उनी भन्छन्, यस विषयमा पार्टीमा धेरै छलफल गर्न जरुरी पनि थिएन । अध्यादेश िर्ता त हुनु नै थियो, फेरि पनि उनकै पार्टीले आफ्नो पार्टीलाई गौरवशाली भनी नै राख्छ । अर्को उदाहरणका लागि अहिले स्वास्थ्य सामग्रीवाला ओम्नी समूह त भइहाल्यो । त्योभन्दा अघिको यती होल्डिंग्स सँगको प्रधानमन्त्री र उनका व्यक्तिगत आश्रयमा राजनीतिमा बाँचेका केही पात्रको सम्बन्ध र त्यसले गर्दा उक्त कम्पनीले कति अपारदर्शी ढंगले राज्यको दोहन गरिरहेको छ भन्ने विषय धेरै दिनसम्म शीर्ष समाचारका रूपमा गुन्जियो । सुन्नेपढ्नेहरू नै लजाएको त्यस्तो स्थितिमा ओलीले फेरि उक्त समूहसँगको सार्वजनिक संगत र उसका साधनको प्रयोग गरेर सबैको विवेकलाई चुनौती दिन चाहे ल हेर, म यस्तो गरी नै रहन्छु, तिमीहरू के गर्न सक्छौ ? यति धेरै सार्वजनिक आलोचनाका बाबजुद, न ओली र उनको समूहको यतीसँगको संगतमा कुनै कमी आएको छ, न त ओम्नीवालासँगै आउनेवाला छ । आखिर कसले के गर्न सक्यो त उनलाई ?माथि नै भनियो, देउवा सभापति भएको कांग्रेसले केही गर्न सक्ने कुरै भएन । प्रचण्डका काँधमाथि आफ्नै इतिहासले सिर्जना गरेका थुप्रै तरबार छन्, मानव अधिकारदेखि अख्तियारमा पूर्वलडाकुको तलब हिनामिनालगायत । त्योभन्दा बाहेक कुनकुन शक्तिसँग उनका केकस्ता इतिहासका प्रमाण होलान्, त्यो सम्बन्धितलाई नै थाहा होला । अब ती प्रचण्डले न त ओलीले देखाएको भन्दा माथिल्लो स्तरको नैतिक वैधता राख्छन् न उनले उठाएको कुनै मुद्दा बाँकी समाजले पत्याइदिन्छ । माधवकुमार नेपालको छवि दुईतीन वर्षसम्म एउटा मध्यस्थकर्ता नेताका रूपमा ठीकै थियो । उनीबाट कुनै सिर्जनशील कामको त कसले कहिले अपेक्षा गरेको थियो र ? तैपनि एउटा विकल्पका रूपमा उनको व्यक्तित्व जति बाँकी थियो, त्यो पनि होलीवाइन प्रकरण हुँदै अहिलेसम्म यति ओरालो लागेको छ, उनी यति निरीह होलान् भनेर सायद धेरैले अनुमान गरेका थिएनन् । कोरोना भाइरसले विश्वलाई नै आक्रान्त पारेका बेला माधवकुमार नेपालको प्रमुख चिन्ता विदेश भ्रमणमा जान पाइनँ भन्ने छ भनेर कसैले भन्यो भने त्यसलाई व्यंग्य मात्र ठान्न मिल्दैन ।ओलीले अहिले जसरी आफ्ना क्षणिक सनक, अल्पज्ञान र अहंकारका भरमा राज्यसत्ता र पार्टी चलाइरहेका छन्, त्यसका लागि तत्कालका पात्र उनै भएका कारण उनको आलोचना त हुनैपर्छ, तर पनि विषय के हो भने, उनको पार्टीभित्र अब केवल कार्यकर्ता छन्, सदस्य छैनन् । सदस्य हुन्थे भने उनीहरू जे कारणले उक्त पार्टीलाई आफ्नो आदर्शको धरोहर ठानेर त्यहाँ बसेका थिए, नेतृत्वको सामूहिक सांस्कृतिक पतनमाथि औंला उठाउन सक्थे । जो नामले नै कार्यकर्ता छन्, तिनले अब कसरी प्रश्न गर्न सक्ने ? पंक्तिकारलाई सकेसम्म नेतृत्वमा भएका बाहेकका व्यक्तिको नाम लिएर चर्चा गर्नु राम्रो लाग्दैन । तर नेकपाका प्रवक्ता नारायणकाजी श्रेष्ठको एउटा उदाहरण लिऔं । उनले पार्टीमा सांस्कृतिक पतन भयो, अहिले जे भएको छ त्यो राम्रो भएको छैन भनेर बेलाबखत सामाजिक सञ्जालमा लेख्छन् । तर तत्काल नै उनका गम्भीर ट्वीटमा पनि मान्छेको ठट्ट्यौलो टिप्पणी आइहालेको हुन्छ । किनकि उनले के बोल्छन्, त्यो बोल्ने वैधता आफैं गुमाएका छन् । नत्र चुनाव हारेको मान्छे राष्ट्रिय सभामा किन जानुपरेको थियो ? मान्छेले त्यसै कहाँ पत्याउँछन् कसैले उठाएका कुरा ? कुरा मात्र सुन्ने हो भने कमल थापाका कुरा प्रायः मीठा हुन्छन् तर ती मीठा कुरा कसले गरेको छ भन्ने त जति सोझा जनताले पनि बुझिहाल्छन् ।त्यस्तै, पार्टीकै अन्य केही नेता छन् सरकारभित्र वा अहिले बाहिर परेका । तिनीहरूको लिप सर्भिस लाई पनि धेरैले अब पत्याइदिनेछैनन् । पार्टी नेतृत्वको सांस्कृतिक पतन भयो भनेर कुरा उठाउने तिनीहरू कुन दलालले उपहार दिएको घरमा बसेका छन् ? तिनीहरूले कुन व्यापारीले दिएको गाडी चढेका छन् ? ती दलाल र व्यापारीले तिनीहरूमाथि किन लगानी गरेका छन् ? अनि त्यस्ताले उठाएका मुद्दालाई केपी ओलीले किन गम्भीरतापूर्वक लिने ? अर्का थरी युवा र बौद्धिक भनिएका छन्, जो वर्षौंदेखि वामदेव गौतमको छत्रछायामा हुर्केका छन् । एकातिर वामदेव प्रवृत्ति के हो भन्ने सबैलाई थाहा छ, अर्कातर्फ तिनै वामदेवलाई आदर्श मान्नेहरू वैकल्पिक नेतृत्वमा आउँछु भन्ने ? ठीक छ, भन्न र आउन पनि पाए, तर तिनले उठाएको प्रश्नलाई किन ओलीले सुन्ने भन्ने कुरा हो । यी सबै उदाहरणमार्त भन्न खोजिएको बुँदा के मात्र हो भने, केपी ओली नेपाली राजनीतिको सांस्कृतिक पतनले जन्माएका एउटा प्रतिनिधि पात्र हुन् । उनलाई यस्तो बनाउनमा माथि उल्लेख गरिएका सबै प्रवृत्तिको हात छ ।हाम्रो राजनीति जति निर्लज्ज हुँदै छ, नेपाली समाज पनि बिस्तारै जुन हदका विसंगतिलाई पचाउँदै गएको स्थितिमा छ, केही प्रबुद्ध नागरिकलाई यिनै कुराले जसरी छुन्थे केही वर्षपहिले, अहिले त्यो घट्दै गएको छ । समग्रमा भन्दा, अहिले सम्पूर्ण राजनीतिक पुस्ता नै सांस्कृतिक पतनमा डुबेको छ अनि बौद्धिक र नागरिक समाज पूरै भुत्ते भएको छ । राष्ट्रिय संस्थाहरूको क्षयीकरणको त बयान गर्न पनि उदेक लाग्ने स्थिति छ । अख्तियारको कुन पदाधिकारीले कुन भ्रष्ट नेताको कुन मुद्दामा कस्तो पक्ष लेला भन्ने पहिल्यै थाहा हुन्छ । नियुक्ति गर्दा एउटा दलको सिफारिसमा हुने गरे पनि जिम्मेवारीमा पुगेपछि अलिकति इमानका साथ काम गर्लान् भन्ने अपेक्षा नै हुन छाडेको छ । नेपालमा अब राजनीतिकर्मी मात्रै होइन, कसैले पनि कहिल्यै राजकीय जिम्मेवारीबाट अवकाश हुनेबारे सोच्दैन । केही काम पाइएन भने प्रहरीका पूर्वप्रमुखले समेत अवकाशपछि कस्तो पार्टटाइम काम गरेर बसेका रहेछन् भन्ने त सर्वेन्द्र खनालले हालै देखाइहाले । तर सहसचिव होस् कि सचिव, अवकाश हुनुभन्दा वर्षौं पहिलेदेखि दलका नेतालाई जीहजुरी गर्न सुरु गरिसकेको हुन्छ, ताकि अवकाश पाएपछि पनि अवकाशमा जानु नपरोस् । यस्तो प्रवृत्ति नै स्थायी र स्वीकृत भएपछि राष्ट्रका संस्थाले शक्ति सन्तुलन र अभ्यासमा कसरी सकारात्मक भूमिका खेल्न सकून् ? अब त अति भयो भनेर नेकपाले ओलीलाई हटाउला । हुन सक्छ आफू सबैको करिअर बिग्रने डरले आगामी महाधिवेशनबाट कांग्रेसले देउवालाई पनि बिदा गर्ला । तर सम्पूर्ण राजनीतिक नेतृत्वको जुन सांस्कृतिक पतन भएको छ, यस्ता टुक्रे उपायले धेरै केही हुनेवाला छैन । के हुनुपर्छ भन्ने भविष्यको कुरा । यिनको सट्टा अर्को कुन व्यक्ति आउला भन्ने भविष्यको कुरा । कसरी यो काम गर्ने होला भन्ने पनि थाहा छैन । तर के प्रस्टसँग धेरैलाई थाहा भइसकेको हुनुपर्छ भने, अहिलेको यो पतित जेनेरेसन लाई नै नबढारीकन नेपालले खोजेको जस्तो लोकतान्त्रिक प्रणाली, पारदर्शी र जवाफदेही शासन अनि जनताका लागि काम गर्ने नेतृत्व नपाइने निश्चित छ ।"
बेलायतमा औषधि अभाव,"लकडाउन खुकुलो नहुने संकेतबेलायती विदेशमन्त्री डोमिनिक राबले लकडाउन खुकुलो बनाउन धेरै सावधानीपूर्ण कदम आवश्यक हुने बताएका छन् । बेलायतमा कोभिड१९ का कारण २० हजार बढीको मृत्यु हुनु हृदयविदारक घटना बताउँदै उनले बीबीसीसँग लकडाउन कडाइ नभएको भए अवस्था झन् गम्भीर हुने बताए । उनले केही समय सोसल डिस्टेन्सिङ आवश्यक रहेको पनि बताएका छन् । मन्त्री राबले केही सर्तसहित विद्यालय, खेल र व्यावसायिक क्षेत्रलाई खुकुलो बनाउन सकिने संकेत भने गरेका छन् । बेलायतमा कोरोना भाइरस संक्रमणका कारण आइतबारसम्म २० हजार ६ सय ८७ जनाले ज्यान गुमाएका छन् । आइतबार मार्चयताकै सबैभन्दा थोरै ३ सय ६८ जनाको मात्र मृत्यु भएको स्वास्थ्य अधिकारीले जनाएका छन् । उता कोभिड१९ का कारण बेलायतमा हालसम्म ३३ नेपालीको निधन भएको लन्डनस्थित नेपाली दूतावासले पुष्टि गरेको छ ।"
वुहानका संक्रमित सबै डिस्चार्ज,"वुहान (एजेन्सी) चीन सरकारले वुहानका अस्पतालहरूमा उपचार गराइरहेका सबै कोभिड१९ का बिरामी डिस्चार्ज भएका जनाएको छ । चिनियाँ नेसनल हेल्थ कमिसन (एनएचसी) का प्रवक्ता मी फेङका अनुसार वुहानका अस्पतालमा भर्ना भएका सम्पूर्ण संक्रमित निको भएपछि घर पठाइएको हो । चीनको हुबेई प्रान्तको राजधानी वुहानबाट कोभिड१९ को संक्रमण विश्वभर फैलिएको हो । पछिल्लो समाचार यो छ कि आज (आइतबार) देखि वुहानमा कोरोना संक्रमितको संख्या शून्यमा झरेको छ । अस्पतालहरूबाट सबैजना निको भएर फर्केका छन् । वुहान र देशभरका चिकित्सकहरूको प्रयासप्रति हार्दिक धन्यवाद, मीले भने । एनएचसीका अनुसार चीनका जम्मा संक्रमितमध्ये ५६ प्रतिशत वुहानका हुन् । यहाँ ४६ हजार ४ सय ५२ जनामा संक्रमण देखिएको हो । भाइरसका कारण ३ हजार ८ सय ६९ जनाको मृत्यु भएको छ । जुन चीनमा ज्यान गुमाउनेको ८४ प्रतिशत हो । चीनमा हालसम्म ८३ हजार ९ सय ९ जनामा संक्रमण पुष्टि भइसकेको छ । कोभिड१९ को संक्रमण फैलिएपछि वुहानलाई जनवरी २३ मा लकडाउन गरिएको थियो । अप्रिल ८ मा लकडाउन खुला गरिएपछि भने हाल वुहानको जनजीवन सामान्य हुँदै गएको छ ।"
लकडाउनका बेला ईबिडिङमार्फत ठेक्का,"(काठमाडौं)  लकडाउनका बेला ईबिडिङमार्फत ठेक्का हाल्ने प्रक्रिया रोकिएको छैन । विभिन्न सार्वजनिक निकायले आह्वान गरेका टेन्डर इन्टरनेटका माध्यमबाट हाल्न पाउने भएपछि सजिलो भएको छ । टेन्डर हाल्न पाए पनि यो अवधिमा खोल्न भने पाइने छैन । बिड खोल्न रोकिएको छ, सार्वजनिक खरिद अनुगमन कार्यालयका कानुन शाखा निर्देशक राजेशकुमार थापाले भने, लकडाउनभर ठेक्का हाल्ने समय बढाउँदै लगिएको छ । विशेष परिस्थितिमा भने खरिद ऐनअनुसार छिटो गर्नुपर्ने प्रक्रियाका लागि ईबिडिङ नगरिएको उनले बताए ।कोरानाका कारण विशेष परिस्थितिमा स्वास्थ्य सामग्री तथा औषधि खरिद गर्नुपरे लामो समय दिन सकिन्न, उनले भने, यसमा हार्ड कपी नै प्रयोग गर्ने गरिएको छ, यसबाहेक अरू ठेक्का ईबिडिङमै हुने गरेको छ ।ईबिडिङमा सिलबन्दीको १५ दिन, अरू ठेक्काको ३० दिन र इन्टरनेसनल ठेक्काकामा ४५ दिनको समय तोकिएको हुन्छ । विभिन्न सार्वजनिक निकायमार्फत धेरै टेन्डर आह्वान हुने समय हो, यो । ईबिडिङमा सुरुमा वान टाइम पासवर्ड (ओटीपी) सम्बन्धित आयोजना तथा कार्यालयको नाममा दिइएको हुन्छ । पासवर्ड भएपछि ठेक्का खोल्ने, बन्द गर्ने, म्याद थप गर्नेनगर्ने सबै अधिकार उनीहरूलाई नै हुन्छ, थापाले भने, जुन कार्यालयले ठेक्का गर्ने हो, उसैलाई हुन्छ । कहिलेकाहीँ देशभर एकमुष्ट ठेक्का अवधि बढाउनुपरे सिस्टमबाट सार्वजनिक खरिद अनुगमनको कार्यालयबाट हुन्छ । लकडाउनमा ठेक्का नखुल्ने भए र म्याद थप्नुपर्ने भए अनलाइनबाटै गर्न मिल्छ । लकडाउन लम्बियो भने ठेक्काको अवधि पनि बढ्छ, उनले भने, खोलिएको ठेक्काको मूल्यांकन प्रक्रिया अघि बढाउन समस्या भएन । बोलपत्र पेस गर्ने समय लकडाउनले गर्दा बढाउन भनेर अर्को सूचना जारी गरिनेछ ।लकडाउनले ईबिडिङमा कुनै पनि प्रभाव नपारेको कार्यालयका सूचना प्रविधि शाखाका निर्देशक मुकेश रेग्मी बताउँछन् । टेन्डर आह्वान गर्नेले गरिरहेका छन् । हाल्नेले हालिरहेका छन्, उनले भने, पुँजीगत खर्च गर्ने बेला पनि यही हो, त्यसैले स्वाभाविक रूपमा ठेक्का हाल्ने प्रक्रिया बढ्न छ । औसतमा दिनमा करिब २ सय ठेक्का ईबिडिङमार्फत हाल्ने गरिएको उनले जानकारी दिए । यसअघि सोमबारसम्म खोल्न नपाइने भनेर सूचना आएको थियो, उनले भने, लकडाउन थपिएपछि यसको समय बढ्नेछ । बैंक खासै नखुलेका र ठेक्का खोल्दा मिलेमतो हुन सक्ने भन्दै सार्वजनिक खरिद अनुगमनको कार्यालयले लकडाउनका बेला ठेक्का खोल्न नपाइने सूचना जारी गरेको हो । तर स्थानीय निकायबाट काम रोकियो, ठेक्का खोल्न नपाएर निर्माणको काम अवरुद्ध भयो भन्ने गुनासा आएका छन्, रेग्मीले भने, यसबारे कसरी अघि बढ्ने भन्ने विषयमा छलफल गरी निर्णय गर्छौं । पछिल्लो समय ईबिडिङ गर्ने ट्रेन्ड भने बढेको छ । यसले बिडर र सार्वजनिक निकायलाई पनि सजिलो भएको उनको भनाइ छ । नेपाल निर्माण व्यवसायी महासंघका अध्यक्ष रवि सिहंले भने लकडाउनको समयमा टेन्डरमा सहभागिता जनाए पनि पछि पुनः ग्यारेन्टी पेस गर्नुपर्ने बताए । म्याद थप हुँदै गएपछि जुन दिन अन्तिम दिन हुन्छ, त्यो दिनदेखिको १ सय २० दिनको ग्यारेन्टी चाहिन्छ, उनले भने, एक महिनाअघि नै मैले ठेक्का हालेको छु भनेर पाइँदैन । तोकेको दिनको ग्यारेन्टी हुन्छ, ठेक्का हालेर बस्न भने पाइयो ।सहज रूपमा बैंक नखुल्दासम्म ग्यारेन्टी बनाउन समस्या रहेको उनको भनाइ छ । यस्तो बेलामा दुर्गममा बसेकालाई असहज हुन्छ, उनले भने, सबै इन्टरनेटको पहुँचमा हुँदैनन् । नयाँ ठेक्काका लागि लकडाउनको म्याद थप हुने सडक विभागका उपमहानिर्देशक एवं प्रवक्ता शिवहरि सापकोटाले जानकारी दिए । कुनै पनि ठेक्का सूचना निकालेको ३० दिनभित्र हालिसक्नुपर्ने भन्ने प्रावधान छ, उनले भने, तर यसमा सार्वजनिक निकायका प्रमुखले आवश्यकताअनुसार समय थप्न सक्छन् । ईबिडिङमार्फत ठेक्का हाल्ने व्यवस्था भएकाले समस्या नभएको उनले बताए ।"
चिनीको मूल्यमा मनपरी,"(काठमाडौ)  काठमाडौंको बगलामुखी निवासी राजेन्द्र श्रेष्ठले चैत पहिलो साता एक किलो चिनी किन्न ७५ रुपैयाँ खर्चिएका थिए । लकडाउनपछि भने वैशाख पहिलो साता उनले त्यति नै चिनी किन्न ९० रुपैयाँ तिर्नुपर्यो । एक महिनामा किलोमै १५ रुपैयाँ बढेको रहेछ, उनले भने, चिनीमा बढी मूल्य लिएको सन्दर्भमा उजुरी गरेको छु ।लकडाउनको मौकामा बिनाकारण चिनीको मूल्य अकासिएको छ । नेपाल खुद्रा व्यापार संघका अध्यक्ष राजकुमार श्रेष्ठले पनि मूल्य बढेको स्विकारे । संघका अनुसार एक महिनाअघि होलसेलबाट प्रतिकिलो ७० रुपैयाँमा चिनी पाइन्थ्यो । त्यसलाई ७५ रुपैयाँसम्ममा बेचिन्थ्यो । तर दुई सातामा किलोमै ५ रुपैयाँ बढ्यो, अध्यक्ष श्रेष्ठले भने, बढ्ने क्रम रोकिएको छैन । बहाना भने ढुवानी भएको छ ।मूल्य बढ्नुमा चिनी उद्योगभन्दा मध्यस्थकर्ता भएको उनको भनाइ छ । चिनीका लागि कच्चा पदार्थ आयात गर्नु पर्दैन । स्वदेशमै उत्पादित उखु क्रसिङ गरिएको छ । क्रसिङ सिजन भएकाले बजारमा उपलब्ध चिनी नेपाली हो, अध्यक्ष श्रेष्ठले भने, त्यसकारण बढ्नुपर्ने कारण छैन । अहिले खुद्रा व्यापारीले होलसेलमा प्रतिकिलो ७९५० रुपैयाँ तिर्ने गरेको उनले जानकारी दिए । झोलालोडअनलोडसहित गर्दा किलोको करिब ८५ रुपैयाँसम्ममा बिक्री गर्नुपर्ने बाध्यता भएको बताए । धेरै परिमाणमा खरिद गर्न नसक्ने साना व्यापारीले भने किलोमा ९० रुपैयाँसम्म लिएको उनले स्विकारे । ससाना व्यापारी (एक बोरासम्म किन्न सक्ने) ले प्रतिकिलो ९० रुपैयाँसम्म लिएका छन् । ठूला होलसेलले मूल्य बढाएको सन्दर्भमा वाणिज्य आपूर्ति तथा उपभोक्ता हित संरक्षण विभागलाई जानकारी गराएका छौं, श्रेष्ठले भने, तर, विभागले पनि केही गरेन । ऐनकानुन सानालाई मात्रै भयो । नेपाल चिनी उद्योग संघका उपाध्यक्ष राजकुमार अग्रवालले पनि उद्योगीहरूले मूल्य नबढाएको दाबी गरे । होलसेल र खुद्रा व्यापारीले मात्र मूल्य बढाएको उनको दाबी छ । भ्याटबाहेक चिनीको फ्याक्ट्री गेट मूल्य ६५ रुपैयाँ हो, उनले भने, बजारमा बढ्नु मूर्खता हो । यसमा अनुगमन आवश्यक छ । चिनीको मूल्यमा भइरहेको मनपरीबारे अनुसन्धान भइरहेको विभागका अनुगमन शाखा निर्देशक सागर मिश्रले जानकारी दिए । भ्याट बिल कतिमा आएको छ । त्यसअनुसार मूल्य निर्धारण हुन्छ । व्यवसायीले भने ढुवानी र श्रमिकको कुरा गरेका छन्, उनले भने, उद्योगीसँग कागजपत्र मागेका छौं । अन्य विषयमा पनि अनुसन्धान भइरहेको छ । व्यापारीहरूले चिनी प्रतिकिलो ८५ देखि ९० मा बिक्री गरिरहँदा साल्ट ट्रेडिङ कर्पोरेसनले भने प्रतिकिलो ७३ रुपैयाँमै बेचिरहेको छ । कर्पोरेसनका आउटलेट र घुम्ती सेवाबाट प्रतिकिलो ७३ रुपैयाँमा बिक्री भइरहेको सहायक महाप्रबन्धक कुमार राजभण्डारीले जानकारी दिए । डिलरलाई प्रतिकिलो ७० रुपैयाँदेखि ७१ रुपैयाँसम्ममा उपलब्ध गराइएको उनले बताए । तर कर्पोरेसनसँग पर्याप्त चिनी छैन । राजभण्डारीका अनुसार साल्टसँग करिब ५ हजार टन मात्रै मौज्दात छ । डिलरलाई बिक्री गरिएको छैन । बजार हस्तक्षेप गर्न सरकारले केही सहुलियतमा साल्टलाई चिनी आयात अनुमति दिन्छ । गत दसैंमा करिब १० हजार टन आयात स्वीकृति दिएको थियो । त्यसमा करिब ५ हजार टन बिक्री भइसकेको छ । सरकारले खाद्य व्यवस्था तथा व्यापार कम्पनीलाई पनि सहुलियत दरमा १० हजार टन आयात गर्न स्वीकृति दिएको थियो । तर खाद्य कम्पनीले अझै ल्याउन सकेको छैन । दसैंतिहारका बेला दुईतीन महिनामा चिनी खपत बढेर ३० हजार टन पुग्छ । यस हिसाबले तीन महिनालाई मात्रै चिनी ल्याउनुपर्ने देखिन्छ, राजभण्डारीले भने, उखुको क्रसिङ भर्खर सकियो । तर, उद्योगीहरूलाई यकिन मौज्दात थाहा छैन । यसअघि उद्योगीहरू पर्याप्त मौज्दात रहेको जनाउँदै चिनी आयातमा परिमाणात्मक बन्देजदेखि भन्सार बढाउन सफल भएका थिए । साल्ट र व्यापारीले बेच्ने चिनीको गुणस्तरमा धेरै अन्तर रहेको जानकारहरू बताउँछन् । साल्टले बिक्री गर्ने चिनी गुणस्तर भएको राजभण्डारीको दाबी छ । त्यसैले बजार मूल्य हस्तक्षेप गर्न चिनी आयात गर्नुपर्ने उनले सुझाए । साल्टले करिब ५० प्रतिशत भन्सार छुटमा चिनी ल्याउँछ । उद्योग वाणिज्य तथा आपूर्ति मन्त्रालयकी सहायक प्रवक्ता उर्मिर्ला केसीले पनि मूल्य बढ्नुपर्ने कारण नभएको दाबी गरिन् ।"
सय योजनाले लिए निर्माण अनुमति,"(गोरखा)  लकडाउनले विकास निर्माणका काम ठप्प छन् । कामदार गाउँ फर्किएपछि भइरहेका काम पनि अलपत्र छन् । रोकिएका विकास निर्माणका काम पुनः सुरु गर्न प्रशासनले भने अनुमति दिएको छ । कोरोना रोग रोकथाम तथा नियन्त्रण उच्चस्तरीय समन्वय समितिले निर्धारण गरेका सर्तमा रहेर काम पुनः सुरु गर्न एक सातामा सयभन्दा बढी योजनाले अनुमति लिएका छन् । तर कामदार नहुँदा निर्माण थाल्न नसकिएको ११ किलो छेवेटार भालुस्वारा सडक आयोजनाका इन्जिनियर राजेश यादवले बताए । कार्यालयअन्तर्गत सोतीखोला र चेपेखोलाको मोटरेबल पुलमा फाट्टफुट्ट काम भएका छन् । दुईवटा पुलको काम लकडाउनमा पनि कहिलेकाहीँ भइरहेको छ, उनले भने, अरू योजना ठप्प छन् । जिल्ला प्रशासनबाट ११ किलो छेवेटार भालुस्वारा सडक कार्यालयले ११ वटा योजनाको काम सुरु गर्न अनुमति लिएको छ । तर झट्ट काम गर्ने अवस्था नरहेको यादवको भनाइ छ । बाहिरबाट मजदुर ल्याउनुपर्छ, एउटा सामान बिग्रिए बनाउन कहाँ लैजाने भन्ने जस्ता समस्यामा रुमल्लिरहेका छौँ, उनले भने । कालोपत्रका लागि यो उपयुक्त समय रहेको प्राविधिक बताउँछन् । अनुमतिपछि बारपाक सडकखण्डअन्तर्गतका अन्तिमका दुई प्याकेजको काम पुनः सुरु गर्ने प्रयास भइरहेको यादवले जानकारी दिए । पयाप्त निर्माण सामग्री ढुवानीमा सहज नहुँदा पनि काम अघि बढाउन समस्या भएको अनुमति लिएका कार्यालयले बताएका छन् । खानेपानी तथा सरसफाइ डिभिजन कार्यालयअन्तर्गत मात्र ३८ योजनाले काम गर्न सञ्चालन अनुमति लिएका छन् । चलिरहेका योजनामध्ये केहीको काम लकडाउनमा पनि गर्न लागेका छौं, कार्यालय प्रमुख तुलसी बस्नेतले भने, केही योजनामा काम सुरु भइसक्यो । धेरैजसो मजदुर घर गइसकेकाले काम अघि बढाउन समस्या भएको उनको भनाइ छ । बारपाक सुलिकोट गाउँपालिकाको चनौटेपाल्खु सडक निर्माण र कुन्दुर टार पालुङटार सिँचाइ योजनाका लागि पनि जिल्ला प्रशासन कार्यालयले अनुमति दिइसकेको छ । पूर्वाधार विकास कार्यालयअन्तर्गतका २० योजना, जलस्रोत तथा सिँचाइ विकास डिभिजन कार्यालयअन्तर्गतका २९ योजनाले निर्माणका लागि अनुमति लिएका छन् । सडक, पुल, खानेपानी, लघुजलविद्युत्, झोलुंगे पुललगायत योजनाको काम अघि बढाउन अनुमति दिइएको जिल्ला प्रशासन कार्यालयका अधिकृत हर्क रोकाले जानकारी दिए । स्थानीय तहसँग समन्वय गरेर स्थानीय स्तरकै जनशक्ति काममा खटाउन भनिएको उनले बताए । अन्य आयोजनाले पनि अनुमति लिने क्रम बढेको उनको भनाइ छ ।"
इन्टरनेट चलाउने समय बढ्यो,"काठमाडौं (कास) लकडाउनका कारण दैनिक ६ घण्टाभन्दा बढी इन्टरनेट चलाउनेको संख्या बढेको अध्ययनले देखाएको छ । चाइल्ड सेभ नामक गैरसरकारी संस्थाले अनलाइनमार्फत गरेको सर्वेक्षणमा लकडाउनअघि दैनिक ४ देखि ६ घण्टा इन्टरनेट प्रयोग गर्ने र दैनिक ६ देखि ९ घण्टा इन्टरनेट प्रयोग गर्नेको संख्यामा वृद्धि भएको उल्लेख छ । अध्ययनमा सहभागी १ हजार २ सय २८ जनामध्ये ४ सय २४ जनाले लकडाउन बढेयता दैनिक ४ देखि ६ घण्टा इन्टरनेट प्रयोग गर्ने गरेको उत्तर दिएका छन् । लकडाउनअघि ३ सय ३१ जनाले मात्रै यति समय इन्टरनेट प्रयोग गर्ने उत्तर दिएका थिए । लकडाउनयता दैनिक ६ देखि ९ घण्टा चलाउनेको संख्या २ सय ९८ जना छ । जबकि लकडाउनअघि यति अवधि इन्टरनेट प्रयोग गर्नेको संख्या १ सय ४६ जना मात्रै रहेको अध्ययनले औंल्याएको छ । दैनिक १० देखि १२ घण्टा इन्टरनेट प्रयोग गर्नेको संख्या पनि बढेको अध्ययन प्रतिवेदनले देखाएको छ । लकडाउनमा करिब ३५ प्रतिशत इन्टरनेट प्रयोगकर्ताले ४ देखि ६ घण्टा र २४ प्रतिशतले ६ देखि ९ घण्टा इन्टरनेट प्रयोग गर्ने गरेका छन् । सर्वेक्षणमा सहभागीमध्ये करिब ९ प्रतिशतले भने दैनिक १२ घण्टाभन्दा बढी इन्टरनेट चलाइरहेको प्रतिवेदनमा उल्लेख छ । सर्वेक्षणमा सहभागीमध्ये ८७ प्रतिशतले मोबाइल र १० प्रतिशतले मात्रै डेस्कटप वा ल्यापटपमार्फत इन्टरनेट चलाएको उत्तर दिएका छन् । सर्वेक्षणमा सहभागीमध्ये ७१ प्रतिशतले लकडाउनका बेला बालबालिकाहरू अनलाइनमार्फत हुने शोषणको जोखिममा रहेको धारणा राखेका थिए ।सरकारले गत वर्षदेखि नेपालमा पोर्नसाइट प्रतिबन्ध लगाए पनि ४१ प्रतिशतले पछिल्लो समय त्यस्ता वेबसाइट हेरेको उत्तर दिएका छन् ।सर्वेक्षणमा सहभागीमध्ये १५ प्रतिशतले अनलाइनमार्फत यौनिक फोटो तथा भिडियो नचिनेका व्यक्तिमार्फत प्राप्त भएको जवाफ दिएका छन् । सोही मात्रामा इन्टरनेट प्रयोगकर्ताले घृणात्मक सन्देश प्राप्त गरेको पनि भनेका छन् । अध्ययनमा सहभागीमध्ये ७३ प्रतिशतले लकडाउनका बेला मनोरञ्जन, साथीभाइसँग सम्पर्क र सूचना पाउन इन्टरनेट चलाएको बताएका छन् । युट्युब प्रयोग, फेसबुक, इन्स्टाग्राम जस्ता सामाजिक सञ्जाल प्रयोग र अनलाइन गेम खेल्न इन्टरनेट प्रयोग गर्ने गरेको उत्तर सर्वेक्षणमा सहभागीले दिएका छन् । सहभागीमध्ये करिब ८० प्रतिशतले युट्युब, ७४ प्रतिशतले फेसबुक र ४० प्रतिशतले इन्स्टाग्राम प्रयोग गर्ने उत्तर दिएका थिए । १० प्रतिशत सहभागीले भने पब्जी खेल्न इन्टरनेट प्रयोग गर्ने गरेको उत्तर दिएका थिए ।"
सिमेन्ट उद्योग पुनः सञ्चालन हुँदै,"(हेटौंडा)  लकडाउनका कारण बन्द भएका यस क्षेत्रका सिमेन्ट उद्योग पुनः सञ्चालनमा आउँदै छन् । मजदुर, कर्मचारी र प्राविधिकलाई उद्योगमै आवासीय प्रबन्ध गरेर उद्योग चलाउन लागिएको हो । हेटौंडा उपमहानगरपालिका१६ हटियामा रहेको शिवम् सिमेन्ट उद्योग शुक्रबारदेखि आंशिक सञ्चालनमा आएको छ । चैत ११ देखि बन्द उद्योगले सिमेन्ट उत्पादन गर्न आवश्यक मजदुर, कर्मचारी र प्राविधिक गरी सय जनालाई उद्योगमै खानेबस्ने व्यवस्था गरिएको बताएको छ । स्वास्थ्य सुरक्षा र भौतिक दूरी कायम राखेर उद्योग चलाएका छौं, उद्योगका प्रशासन प्रमुख सरोज शर्माले भने, प्रमुख जिल्ला अधिकारीको संयोजकत्वमा गठित कमान्ड पोस्टसँग स्वीकृति लिएर उद्योग चलाउन थालेका हौं ।सिमेन्ट उत्पादन गर्न उद्योग संघ क्लिंकर भएकाले उत्पादन सुरु गरिएको उनको भनाइ छ । शिवम्सँग सिमेन्ट उत्पादन गर्ने क्लिंकर एक महिनाभन्दा बढी समयलाई पुग्नेछ । यो समयमा खानी सञ्चालनमा ल्याउँदैनौं, शर्माले भने, क्लिंकर पनि उत्पादन गर्दैनौं । उद्योगले अहिले दैनिक ५० केजीका ४० हजार बोरा सिमेन्ट उत्पादन गर्दै आएको छ । उद्योगको कुल उत्पादनको यो ५० प्रतिशत मात्र हो । राष्ट्रिय प्राथमिक आयोजनामा सिमेन्ट बिक्री गर्दै आएको उद्योगले बिहान ६ देखि बेलुका ६ बजेसम्म उद्योग चलाइरहेको छ । लकडाउनअघि भने चौबीसै घण्टा उद्योग चल्ने गरेको थियो । यसैगरी सरकारी पूर्ण स्वामित्वमा रहेको हेटौंडा सिमेन्ट उद्योग पनि बुधबारदेखि सञ्चालनमा ल्याइँदै छ । लकडाउनको समयमा पनि सम्बन्धित निकायको अनुमति लिएर उद्योगले सिमेन्ट बेचिरहेको छ । मापदण्ड पूरा गरेर बुधबारदेखि उद्योग सञ्चालन गर्ने तयारीमा छौं, उद्योगका महाप्रबन्धक प्रेमशंकर सिंहले भने, लामो समयसम्म उद्योग बन्द गर्दा ठूलो आर्थिक नोक्सानी बेहोर्नुपर्छ ।निजी क्षेत्रबाट हेटौंडा उपमहानगर१५ चुरियामाईमा रहेको ऋद्धिसिद्धि सिमेन्ट उद्योग पनि मंगलबारदेखि पुनः सञ्चालनमा आउँदै छ । सुरक्षाको प्रबन्ध मिलाएर सञ्चालनमा ल्याउँछौं, उद्योगका प्रबन्ध निर्देशक राजेश खरेलले भने, यस्तो अवस्थामा पूर्ण रूपमा सञ्चालन गर्न सक्दैनौं । आंशिक रूपमा चलाउँछौं ।उपमहानगरमा एक सरकारीसहित तीनवटा ठूला सिमेन्ट उद्योग छन् । हेटौंडा औद्योगिक क्षेत्रमा अन्य २२ उद्योग पनि आंशिक सञ्चालनमा छन् ।"
सुजुकीको एक्सप्रेस सर्भिस,"काठमाडौं (कास) सुजुकी गाडीको आधिकारिक बिक्रेता तथा सीजी होल्डिङ्स्को अटोमोटिभ डिभिजन सीजी मोटोकर्पले आपत्कालीन स्वास्थ्य सेवा, एम्बुलेन्स, खाद्य आपूर्ति र सुरक्षामा प्रयोग हुने सवारीसाधनको एक्सप्रेस सर्भिस थालेको छ । आइतबारदेखि ल्याइएको सेवामा सरकारले जारी गरेको सुरक्षाका सबै प्रोटोकल पालना गर्ने कम्पनीले जनाएको छ । धोबीघाटस्थित कम्पनीको सेवा केन्द्रबाट सेवा पाइनेछ ।"
ज्योतिको कामु सीईओमा कँडेल,काठमाडौं (कास) ज्योति विकास बैंकले नायव महाप्रबन्धक पारसराज कँडेललाई कायम मुकायम प्रमुख कार्यकारी अधिकृतको जिम्मेवारी दिएको छ । बैंकको सञ्चालक समिति बैठकले बुधबार गरेको निर्णयअनुसार बैंकका प्रमुख कार्यकारी अधिकृत मनोजकुमार ज्ञवालीको सेवा वैशाख १५ गते सकिने भएकाले अर्को निर्णय नभइन्जेल कँडेललाई उक्त जिम्मेवारी दिइएको हो ।
एलपी ग्यास संघले दियो १५ लाख,"काठमाडौं (कास) नेपाल एलपी ग्यास उद्योग संघले सरकारले स्थापना गरेको कोरोना भाइरस संक्रमण रोकथाम, नियन्त्रण तथा उपचार कोषमा १५ लाख रुपैयाँ सहयोग गरेको छ । ग्यास उद्योग संघका अध्यक्ष गोकुल भण्डारीले आइतबार उद्योग वाणिज्य तथा आपूर्तिमन्त्री लेखराज भट्टलाई उक्त रकम बराबरको चेक हस्तान्तरण गरे ।"
ॅभाइबर प्रयोग चार गुणा बढ्यो,काठमाडौं (कास) नेपालमा भाइबरको प्रयोग ४ गुणा बढेको कम्पनीले जनाएको छ । कोभिड१९ का कारण सामूहिक सन्देश र कलसहित सञ्चारमाध्यममा सबैभन्दा प्रयोग भएको कम्पनीको दाबी छ । कम्पनीले कोभिड१९ को संक्रमण फैलिएदेखि आफ्नो क्षमतामा वृद्धि गर्दै आएको बताएको छ । भाइबरले अडियो कलमा एक पटकमा सहभागी हुन सक्ने संख्या ५ बाट २० जना पुर्याएको छ ।
सिटिजनको अनलाइन प्रिमियम भुक्तानी,काठमाडौं (कास) सिटिजन लाइफ इन्स्योरेन्सले फोन पेबाट बिमा शुल्क (प्रिमियम) भुक्तानी गर्न सकिने सुविधा सुरु गरेको छ । साथै कम्पनीले कोभिड१९ विरुद्ध आफ्ना कर्मचारीको जीवन बिमा पनि गरिदिएको छ ।
डराउँदै परीक्षणको पालो कुर्दै भुल्केवासी,"(उदयपुर)  नन्दराज धामीको छिमेकको घरमा कोरोना संक्रमित फेला परे । त्यसयता उनी आफू र परिवारको स्वाब नमुना परीक्षण गराउन चाहन्छन् । तर परीक्षण हुन नसक्दा परिवारै त्रासमा छ । गाउँमा तीन दिन स्वाबका नमुना संकलन गरिएको थियो । तीनैदिन दिनभर लाइनमा बस्दा पनि आफूहरूको स्वाब नलिएको त्रियुगा३ भुल्केका धामीले गुनासो पोखे ।परिवारमा अहिले दुई जना छौं, हाम्रो जाँचै गरिदिएनन्, उनले भने, डरले निद्रा पनि आउन छाडेको छ । आफ्ना छेउछाउका छिमेकीको स्वाब परीक्षण गरिए पनि आफूहरूको पालो नआउँदा चिन्ता परेको भनाइ छ ।स्थानीय विष्णु थापाले पनि परीक्षण गराउन पाएका छैनन् । फेला परेका संक्रमितहरू हाम्रै गाउँठाउँका छन्, हाम्रो घुलमिल थियो, उनले भने, सँगै बस्नेहरू संक्रमित भएकाले हामी पनि जोखिममा छौं, जाँच गरिदिए ढुक्क हुने थियो । नूरी मस्जिदका जमाती र पछि गाउँलेमा संक्रमण पाइएयता भुल्केका स्वाब परीक्षण गराउन नपाएका परिवारमा त्रास छ । संक्रमित फेला परेदेखि नै स्थानीय प्रशासनले नेपाली सेना, सशस्त्र र नेपाल प्रहरीको संयुक्त सुरक्षा टोली परिचालन गरेर भुल्केलाई सिल गरेको छ । बाहिरका कसैलाई पनि गाउँ पस्न र स्थानीयलाई बाहिर निस्किन दिइएको छैन । गाउँभित्रै पनि एकअर्को घर आउजाउ गर्न पाइँदैन ।वैशाख ५ मा गाउँकै मस्जिदमा बसेका ११ भारतीय र एकजना नेपालीमा संक्रमण पुष्टि भएको थियो । त्यसपछि प्रदेश १ सरकारले स्वाब संकलनका लागि टोली पठाएको थियो ।उक्त टोलीले संक्रमितको कन्ट्याक्ट ट्रेसिङका आधारमा ६० जना स्थानीय र ९ जना कर्मचारीको स्वाब संकलन गरेको थियो । वैशाख ७ र ८ सेनाको सहयोगमा थप २ सय ५१ जनाको स्वाब संकलन गरियो । स्वाब संकलन गरिएकामध्ये २ महिलासहित २८ जना संक्रमित भएको सरकारले सार्वजनिक गरिसकेको छ । संक्रमितमध्ये यसअघि मास्क सिलाएर वितरण गर्ने, गाउँमा चुरा बेच्ने र टेम्पो चलाउने पनि छन् । सर्वसाधारणसँग प्रत्यक्ष सम्पर्क भएकाहरू नै संक्रमित भएको खुलेपछि त्रास बढ्नु स्वाभाविक भएको स्थानीय वासु खतिवडाले बताए । यहाँ एउटा जात, धर्म वा समुदाय भन्ने नै भएन, जोखिम सबैलाई समान छ, उनले भने, बस्ती सिल गरेकै बेला सबैको जाँच गरिदिए प्रस्ट हुने थियो । यतिबेला सिल गरिएको बस्तीभित्र पनि दूरी कायम गरेर बस्ने लगाइएको स्थानीय शम्भु थापाले बताए । यसैबीच, सिल गरिएको बस्तीका बासिन्दालाई आइतबार राहत उपलब्ध गराइएको छ । त्रियुगा नगरपालिका र प्रदेश सरकारले राहत उपलब्ध गराएका हुन् । बस्ती आसपासको क्षेत्रमा जिल्ला स्वास्थ्य कार्यालय, जिल्ला अस्पताल र त्रियुगा नगरपालिकाले मनोवैज्ञानिक परामर्शसहितको स्वास्थ्य शिविर पनि सञ्चालन गरेका छन् । शिविरमा चार गर्भवती, ११ सुत्केरी र अपांगता भएका दुईसहित १ सय २५ लाई स्वास्थ्य सेवा दिइएको जिल्ला स्वास्थ्य प्रमुख मोहन सुवेदीले बताए । प्रदेश १ का मुख्यमन्त्री शेरधन राईले शनिबार भुल्के पुगेर वस्तुस्थितिको जानकारी लिँदै परीक्षणको दायरा बढाउने तयारी गरिएको बताएका थिए । प्रधानमन्त्रीको ध्यानाकर्षणयसैबीच, प्रतिनिधिसभा सदस्य नारायण खड्काले आइतबार प्रधानमन्त्री केपी शर्मा ओलीलाई भेटेर उदयपुरको अवस्था अवगत गराएका छन् । संक्रमित क्षेत्रमा चिकित्सकको कमी, परीक्षणका लागि आवश्यक सामग्री र उपकरणहरू अभाव छन्, त्यही जानकारी गराएँ, उनले भने ।सिल गरिएको बस्तीमा थप स्वाब नमुना संकलन गर्ने तयारी भइरहेको प्रमुख जिल्ला अधिकारी दीपककुमार पहाडीले बताएका छन् । बस्तीमा अझै संक्रमित हुन सक्छन् । पुनः परीक्षण, मनिटरिङ र राहत वितरणका काम भइरहेको छ, उनले भने, ५२ परिवारमै पुनः स्वाबको नमुना लिएर परीक्षण गरिनेछ । स्थानीय मुस्लिम टोल विकास समितिका सचिव मोहमद अनिस राइनका अनुसार मस्जिद भएका टोलका ५३ घरमा २ सय ८२ जना छन् । रोजगारीका लागि बाहिर गएका ३५ जना र १० वर्षमुनिका २४ बालबालिकाबाहेक २ सय ५ जनाको स्वाब परीक्षण भइरहेको छ, उनले भने, आसपासका कतिपय अरूको पनि स्वाब परीक्षण भयो, तर अझै धेरै परिवारको परीक्षण गर्न बाँकी छ । गाईघाटका वसन्त बस्नेतले भुल्केका प्रत्येकको र नजिकका गाईघाटलगायत स्थानमा स्याम्पलिङ गरेर स्वाब परीक्षण गरिदिए गाउँलेमा तनाव कम हुने बताए । त्रियुगा३ का वडाध्यक्ष अवधेशकुमार चौधरीले तीन सय घर रहेको भुल्केमा १५ सय जनसंख्या रहेको बताए । हालसम्ममा ३ सय ६ जनाको मात्रै स्वाब संकलन हुन सकेको छ, उनले भने । उदयपुरका स्वास्थ्य प्रमुख मोहन सुवेदीले भुल्केवासी, नूरी मस्जिदमा आउनेहरू, गाईघाट र वरिपरिका गाउँका करिब तीन हजार जनाको तत्काल स्वाब परीक्षण गर्नु आवश्यक रहेको बताए । मुख्यमन्त्रीज्यूले शनिबार हेलिकप्टरमा आएर ९५ वटा भिटिएम (स्वाबका नमुना राख्ने डिब्बा) दिएर जानुभयो, उनले भने यतिले नपुग्ने अवस्था छ ।"
संक्रमितको सम्पर्कका ४४ जनाको स्वाब संकलन,"(दमक)  एक वृद्धमा कोरोना संक्रमण देखिएपछि आइतबार दमक नगरपालिकाका तीनवटा वडाका ७४ जनाको स्वास्थ्य परीक्षण गरिएको छ । दमक अस्पतालका प्रमुख डा खड्कलाल लिम्बूको नेतृत्वमा स्वास्थ्यकर्मीको चारवटा टोलीले दमक३, ६ र ९ का स्थानीयको स्वास्थ्य परीक्षण गरेको हो ।वडा३ का ६० जना, ६ र ९ का ४४ जना तथा विभिन्न अस्पतालबाट रेफर गरिएका ६ जनाको पनि स्वास्थ्य परीक्षण गरिएको नगर उपप्रमुख एवं प्रवक्ता गीता अधिकारीले जानकारी दिइन् । उनका अनुसार ४४ जनाको पीसीआरका लागि स्वाब संकलन तथा ४५ जनाको आरडीटी गरिएको हो । १३ जनाको आरडीटीपश्चात् थप परीक्षणका लागि स्वाबसमेत लिइएको हो । आरडीटीको नतिजा आइतबार साँझसम्म सार्वजनिक गरिएको छैन । दमक३ का ६२ वर्षीय वृद्धमा कोरोना संक्रमण पुष्टि भएपछि नगरपालिकाले उक्त वडालाई शुक्रबार रातिदेखि नै सिल गरेको छ । वृद्धलाई चैत ७ मा दुबईबाट घर आएका ३३ वर्षीय छोराबाट संक्रमण भएको स्वास्थ्यकर्मीको दाबी छ । संक्रमित बुवा र उनका छोरासँग सम्पर्कमा आएका आएकाहरूको आइतबार परीक्षण गरिएको हो । वृद्धका दाजुको परिवार, भतिजाको परिवार, सालीको परिवार, इटहरीबाट आएकी दिदीसासू तथा वडा६ र ९ मा रहेका आफन्तहरूको समेत पीसीआरका लागि स्वाब संकलन गरिएको छ । पहिलो चरणमा विदेशबाट आएका युवक र संक्रमित वृद्धसँग एक मिटरको नजिक भएर सम्पर्कमा आएका तथा १५ मिनेटभन्दा बढी समय बिताएकाहरूको आरडीटी परीक्षणसँगै स्वाबको नमुना लिएका छौं, डा लिम्बूले भने ।संकलित स्वाबको नमुना सोमबार बिहानै पीसीआर परीक्षणका लागि धरानस्थित बीपी कोइराला स्वास्थ्य विज्ञान प्रतिष्ठान पठाउने उनले जनाए । संक्रमण पुष्टि भएका वृद्धको विराटनगरस्थित कोभिड१९ उपचार केन्द्रमा उपचार भइरहेको छ । वृद्धका छोरा, बुहारी र श्रीमतीको पीसीआर रिपोर्ट नेगेटिभ आएको छ । उनीहरूलाई दमक अस्पतालको आइसोलेसनमा राखिएको छ । दमकका तीनवटा क्वारेन्टाइनमा ३१ जना बसिरहेका छन् । दमकको अवस्था बुझ्न आइतबार इपिडिमियोलोजी तथा रोग नियन्त्रण महाशाखा, विश्व स्वास्थ्य संगठन (डब्लूएचओ) र प्रदेश सरकारको सामाजिक विकास मन्त्रालयबाट चिकित्सकसहितको टोलीले अनुगमनसमेत गरेको उपप्रमुख अधिकारीले जानकारी दिइन् ।"
"मेसिन आए, भीटीएम र किट छैनन्","(सुर्खेत)  कर्णालीमा बढी क्षमताका दुईवटा आरटीपीसीआर (रियल टाइमपोलिमरेज चेन रियाक्सन) मेसिन ल्याइए पनि थ्रोट स्वाबको नमुना संकलन गर्ने र प्रोसेसिङ गर्ने सामान अभाव भएको छ । यसले पीसीआर परीक्षण तीव्र पार्ने प्रदेश सरकारको योजनामा ठेस पुगेको छ ।प्रदेश स्वास्थ्य निर्देशनालयका प्रयोगशाला संयोजक ओम आचार्यका अनुसार बिहीबार सुर्खेत ल्याइएका दुईवटा मेसिनमध्ये एउटा आइतबार बिहान जुम्ला पठाइएको छ । जडानको क्रममा रहेको अर्को मेसिन सुर्खेतमा सोमबारबाट सञ्चालनमा ल्याइने भएको छ । जुम्लामा बुधबारसम्ममा सञ्चालनमा आउने कर्णाली स्वास्थ्य विज्ञान प्रतिष्ठानले जनाएको छ ।दुइटै मेसिनले एक पटकमा ९६ वटाको दरले स्वाबको नमुना प्रोसेसिङ गर्न सक्छन् । यसका लागि आवश्यक मात्रामा स्वाब संकलन गर्नुपर्ने हुन्छ । तर प्रदेशमा स्वाब संकलन गरेर प्रयोगशालामा ल्याउन आवश्यक पर्ने भीटीएम (भाइरस ट्रान्सफर मिडिया) र संकलित स्वाब परीक्षण गर्ने पीसीआर प्रोसेसिङ किट सकिएका छन् । प्रयोगशाला संयोजक आचार्यका अनुसार अहिले सुर्खेतस्थित प्रयोगशालामा भीटीएम ४० वटा र प्रोसेसिङ किट करिब २ सय वटा मात्र छन् । ठूलो मेसिन सञ्चालनमा आएमा यी भीटीएम एकदुई घण्टामै सकिने उनले बताए । परीक्षण गर्ने सामग्री आएनन् भने त मेसिन ल्याउनुको अर्थ के भयो र ? उनले भने, सरकारले मेसिनसँगै क्षमता हेरेर किट पनि पठाउनुपर्थ्यो ।भीटीएम र प्रोसेसिङ किट नहुँदा वीरेन्द्रनगरको खुलामञ्चस्थित क्वारेन्टाइनमा रहेका व्यक्तिहरूको समेत पीसीआर परीक्षण हुन सकेको छैन । त्यहाँ बसेका २ सय १० जनामध्ये पहिलो चरणमा ६५ जनाको स्वाब परीक्षण गर्नुपर्ने अवस्था रहेको आचार्यले बताए । स्वाबको नमुना नहुँदा प्रदेश अस्पतालमा रहेको पीसीआर मेसिनमा समेत शनिबार र आइतबार परीक्षणको काम भएन । आइतबार दैलेखबाट संकलन गरी ल्याइएका ९ वटा नमुना भने परीक्षणका लागि प्रक्रियामा राखिएका उनले जानकारी दिए ।जुम्लामा त प्रोसेसिङ किट एउटा पनि छैन । प्रदेश स्वास्थ्य निर्देशनालयले आइतबार मेसिनसँगै ४० वटा भीटीएम भने पठाएको छ । प्रतिष्ठानका रजिस्ट्रार विश्वराज काफ्लेले पहिलो चरणमा कम्तीमा ५ सयवटा भीटीएम र प्रोसेसिङ किट माग गरिएको बताए । हामीसँग पर्याप्त जनशक्ति छ, मेसिन पनि आइपुग्दैछ, उनले भने, परीक्षण सामग्री भयो भने जाँचको काम छिटो हुन्छ । पछिल्लो समय माथिल्लो कर्णालीमा भारतका साथै देशका विभिन्न क्षेत्रबाट धेरै जना घर आएका छन् । संघीय सरकारले चैत १९ गते कम क्षमताको पीसीआर मेसिनसँगै एक हजार भीटीएम पठाएको थियो । प्रदेश स्वास्थ्य निर्देशक रीता भण्डारीले थप ११ हजार सेट भीटीएम र प्रोसेसिङ किट माग गरिए पनि अहिलेसम्म नआएको बताइन् । उनका अनुसार सुरुमा आएका ५ हजार थान आरडीटी (र्यापिड डाइग्नोस्टिक टेस्ट) किट सकिएपछि थप १० हजार माग गरिएको थियो । संघीय सरकारले भने ३ हजार किट मात्र पठायो । सुरुवातमा भारतलगायत देशबाट आएका व्यक्तिहरूको आरडीटी र पीसीआर गरिसकेका छौं, उनले भनिन्, फेरि पनि मान्छेहरू भित्रिने क्रम नरोकिएकाले परीक्षणको संख्या बढाउनुपर्ने हुन सक्छ । उनका अनुसार हालसम्म कर्णालीमा करिब ५ हजार जनाको आरडीटी र ९ सय २६ जनाको पीसीआर परीक्षण भएको छ । भीटीएम र प्रोसेसिङ किटसँगै थप १० हजार आरडीटी किट पनि माग गरिएको उनले बताइन् । ३ दिनमा भित्रिए ७ हजारकर्णालीमा आरडीटी र पीसीआर परीक्षणको तीव्रता किन पनि आवश्यक छ भने लकडाउनयता प्रदेशमा भित्रिने व्यक्तिको संख्या अत्यधिक रहेको छ । भारत र देशका विभिन्न ठाउँमा रहेका व्यक्तिहरू उद्धार गरिएर गाउँमा पुगेका छन् । सुर्खेत जिल्ला प्रहरी कार्यालयका अनुसार बिहीबारदेखि शनिबारसम्म तीन दिनमा मात्र बबई नाकाबाट ७ हजार ५५ जना कर्णाली प्रदेशमा प्रवेश गरेका छन् । उनीहरूको आरडीटी त टाढाको कुरा सामान्य स्वास्थ्य परीक्षणसमेत हुन सकेको छैन । जिल्ला प्रहरी कार्यालयका सूचना अधिकारी प्रहरी निरीक्षक गोपाल रायमाझीका अनुसार यसरी भित्रिनेमा सबैभन्दा बढी कालीकोटका २ हजार ३ सय ६८ जना र त्यसपछि जुम्लाका १ हजार १ सय ८२ जना रहेका छन् । दैलेखका ७ सय ८१ जना, जाजरकोटका ६ सय ९९ जना, डोल्पाका ६ सय ११ जना, सुर्खेतका ५ सय ५० जना, मुगुका ५ सय १३ जना, सल्यानका १ सय ८५ जना र रुकुम पश्चिमका १ सय ६६ जना उद्धारपछि जिल्लामा पुगेका उनको भनाइ छ । यो पछिल्लो संख्या हो, लकडाउनपछि थप व्यक्तिको पनि उद्धार भएको छ, उनले भने, पछिल्लो तीनचार दिनयता भने संख्या ह्वात्तै बढेको छ । उद्धार हुनेमा हुम्लाका एक जना पनि नरहेका उनले बताए ।अधिकांश व्यक्ति सीधै घरमा पुग्ने गरेका छन् । यो संख्यालाई धान्ने न त क्वारेन्टाइनको क्षमता छ, न उद्धार गर्नेले नै क्वारेन्टाइनमा राख्न बाध्य पार्छन् । कर्णालीका १० वटै जिल्लामा स्थानीय तह र प्रदेश सरकारले बनाएका क्वारेन्टाइनको क्षमता ३ हजार ७ सय २२ बेडको रहेको जिल्ला प्रशासन कार्यालयहरूको तथ्यांकमा उल्लेख छ । त्यसमाथि भारतलगायत संक्रमित मुलुकबाट फर्किनेको संख्या पनि अत्यधिक रहेको छ । जिल्ला प्रशासन कार्यालयहरूको विवरणअनुसार चैत १ गतेयता ५ हजार ७ सय ७६ जना विदेशबाट फर्किएका छन् ।"
रोकिएनन् गाउँ फर्कनेहरू,"भक्तपुर (कास) कैलालीको लम्कीचुहाका माइला चौधरी सिन्धुपाल्चोक बाह्रबिसेमा डकर्मी काम गर्थे । लकडाउन सुरु भएसँगै उनी कामविहीन भए । बजारमा निर्माण सामग्रीको अभाव भयो, काम रोकियो, उनले भने, काम रोकिएपछि खाना पनि रोकिने अवस्था आयो ।गत चैत ११ बाट सुरु भएको लकडाउन थपिने हल्ला सुनेपछि उनको परिवार आइतबार बिहानै घर जाने बाटो लम्किए । झन्डै आधा घण्टा हिँडेपछि ड्युटीमा खटिएका प्रहरीले काठमाडौं आउँदै गरेको ट्रकमा चढाइदिए । आइतबार दिउँसो ८ महिने छोरी, श्रीमती लक्ष्मीसहित जगाती चोकमा गाडी कुरिरहेका माइला चौधरीले तीन दिनमा कैलाली पुग्ने आशा व्यक्त गरे । प्रहरीले साँझ गाडी मिलाइदिन्छु भन्नुभएको छ, ट्रकमै भए पनि घर पुग्छु, उनले भने । चौधरीजस्तै सयौं यात्रु घर फर्किन मुख्य सडक वारिपारि गाडी पर्खिरहेका छन् । लकडाउन भइहाल्यो, केही सोच्नै भ्याइएन, कैलालीकै हीरा चौधरीले भने, लकडाउन थपिँदै जाँदा खानेकुरा सकियो, ग्यासको सिलिन्डर रित्तियो । ठेकेदारले बैंक बन्द छ भनेर पैसा पनि दिएन । बल्लबल्ल गाडी भाडा दियो, हामी निस्कियौं, उनले भने ।राजधानी र आसपासमा मजदुरी गर्ने मजदुरहरू काम रोकिएपछि लकडाउन भएदेखि नै गाउँ फर्किन थालेका थिए । चौधरीले भने, घर पुग्न पाए खेतीपाती गर्न त पाइन्थ्यो ।कोरोना भाइरस संक्रमण नियन्त्रणका लागि सरकारले लकडाउन गरेको महिना दिन कटिसक्यो । एक साता लकडाउन हुँदासम्म विभिन्न क्षेत्रमा कार्यरतहरू राजधानीमा अडिए । लकडाउन लम्बिँदै जाँदा विभिन्न जिल्ला घर भई काठमाडौं उपत्यकामा कार्यरत मजदुरसँगै विभिन्न क्षेत्रमा कार्यरतहरू आआफ्नो थलो फिरे ।भक्तपुर प्रहरीका अनुसार १० दिनयता करिब ४२ हजार जनाले अरनिको राजमार्ग खण्डअन्तर्गत जगाती चेक प्वाइन्ट हुँदै राजधानी छाडेका छन् । शनिबार मात्र ५ हजार ६ सय ९० यात्रु घर फर्किएको तथ्यांक प्रहरीसँग छ । कतिपय अझै घर जान पाउने आसले कोटेश्वर, लोकन्थली, कौशलटार, गठ्ठाघर, थिमि, सल्लाघारी, जगाती चोकलगायतमा झोला भिरेर निस्किएका भेटिन्छन् ।"
"कस्ता थिए मुरली, तथ्यांक बोल्छ","कोलम्बो (रोयटर्स) ब्याटिङ महारथी सचिन तेन्दुलकरले एकपल्ट खुबै भनेका थिए, कसैले तिमीतर्फ ढुंगा प्रहार गर्छ भने त्यसको उत्तर उत्कृष्ट प्रदर्शनबाट गर । यो भनाइ सबैभन्दा बढी कसैमा ठ्याक्कै मिल्छ भने त्यो श्रीलंकाली स्पिनर मुथैया मुरलीधरनमा मिल्छ, यी खेलाडीको जीवनमा मिल्छ । आधुनिक क्रिकेटमा उनी जतिको सुक्ष्म निगरानीमा कमै रहे । खासमा उनको बलिङ शैलीमै विवाद थियो । सबै मुरलीको त्यस शैलीबारे आआफ्नो फरक धारणा पोख्थे ।त्यसैले त उनी लगातार विवादमा पनि परे । यी अफ स्पिनरको बलिङ शैलीबारे धेरै प्रश्न उठेपछि अन्तर्राष्ट्रिय क्रिकेट परिषद् (आईसीसी) ले धेरै परीक्षणसमेत गर्नुपरेको थियो । युनिभर्सिटी अफ वेस्टर्न अस्ट्रेलियामा भएको परीक्षणमा उनी सर्टलेस भएर गुज्रिनुपरेको थियो । यसक्रममा उनका हातमा सेन्सर थिए, चारैतर्फ क्यामरा पनि । बायोमेकानिलक विशेषज्ञले मुरलीको शारीरिक स्थितिबारे गहन परीक्षण गरेको अवसर थियो, त्यो ।मुरली आफैं भने आफ्नो खेलजीवन जोगाउन संघर्षरत थिए । एक अर्को अवसरमा उनले टीभी क्यामेराअगाडि बलिङ गर्नुपरेको थियो । उनको हातमा स्टिलको पाता थियो र उनी सिद्ध गर्न चाहन्थे । उनको बलिङ हात जति कोणले बाँगिएको थियो, त्यो प्राकृतिक थियो । उनले जानाजान गरेका थिएनन् । अहिले आएर उनी कस्ता बलर थिए भने खोजीनीति गर्नु छ भने उनको खेल तथ्यांकले नै बोल्छ । यो नै पर्याप्त छ, साँच्चै मुरली कस्ता थिए भनेर ।उनले टेस्ट क्रिकेटमा कीर्तिमान ८ सय विकेट लिए अनि एकदिवसीय क्रिकेटमा ५ सय ३४ । विश्व क्रिकेटमा यो कोसेढुंगा प्रदर्शनको रूपमा छ । दुवै फरक ढाँचाको क्रिकेटमा यतिको प्रदर्शन गर्नुले उनले कति मिहिनेत गरेका थिए भनेर प्रस्ट हुन्छ । यो वास्तवमै यस्ता प्रदर्शन हो, जसलाई टेस्ट क्रिकेटमा डन ब्रेडम्यानको ९९९४ रनको औसतसँग तुलना गर्न मिल्छ । अझ भनौं, दुवै उस्तै समान खालका उपलब्धिका प्रदर्शन हुन् ।सम्भवतः दुवैको बराबरीमा कोही आउने छैनन् । एउटा बलरका रूपमा क्यान्डीबाट विश्व क्रिकेटमा उनको उदय अनौठो छ भन्दा हुन्छ । क्रिकेटमा पारम्परिक रूपमा तीव्र गतिका बलर त्यस्ता अस्त्र हुने गर्छन्, जसले विपक्षी टिममा डर उत्पन्न गराउने गर्छ । तर मुरली नै यस्ता बलर हुन्, जसले स्पिनरका रूपमा विपक्षी टिमका खेलाडीको सातो लिए । बलिङ गर्दा उनका आँखा खुबै चम्कने गर्छ । त्यसले खाउँला जस्तै गर्छ, उनको धारिलो बलिङ जत्तिकै । एकपल्ट श्रीलंकाका पूर्व कप्तान दिलीप मेन्डिस भन्थे, मुरली कंक्रिटमा पनि बललाई घुमाउन सक्छन् । यो वास्तवमै बढी बोलिएको पनि होइन । खासमा यो जादु हो, उनको रबर जस्तै तन्कन सक्ने नाडी अनि उत्तिकै बलियो काँधको । उनले बलिङ गर्दा खासमै पिच कस्तो थियो, त्यसको अर्थ हुने गर्दैन । ब्याट्सम्यानका लागि त उनको सामना गर्नु असम्भवजस्तै हुने गर्छ । यसैबीच पनि उनको बलिङ शैली भने कहिल्यै पनि विवादबाट टाढा रहेन ।अस्ट्रेलियाली अम्पायर डारेल हेयरले सन् १९९५ मा उनलाई सातपल्ट नोबल दिए । अवसर थियो मेलबर्नको टेस्ट । त्यसको १० दिनपछि रस एमरसनले पनि एकदिवसीय खेलमा मुरलीलाई नोबल दिए । सन् १९९९ को जनवरीमा पनि यिनै एमरसनले एडिलेडमा फेरि एकपल्ट मुरलीलाई नोबलको निर्णय सुनाए । जतिजति बेला मुरली बलिङका लागि तयार हुन्थे, अस्ट्रेलियाली दर्शकदीर्घाबाट चर्को आवाज सुनिन्थ्यो नोबल, नोबल र नोबल ।"
हाम्रा मुरली,"सन् १९९५ के यो नोबलको घटना एक अर्थमा श्रीलंकाली क्रिकेटका लागि सञ्जीवनी साबित भयो किनभने ईखले खेलेको श्रीलंकाले त्यसको एक वर्षपछि एकदिवसीय विश्वकप जितेको थियो । उनका साथी कुमार सांगकाराले विज्डन पत्रिकाका लागि लेखेका छन्, मुरलीविरुद्ध दिइएको नोबलकै कारण हामीलाई त्यस विश्वकपमा राम्रो प्रदर्शन गर्न प्रेरित गरेको थियो । अझ भनौं उक्साएको थियो । यसले हामीलाई बलियो टिम बन्न मद्दत गरेको थियो ।त्यो नोबलको घटनापछि श्रीलंकाली टिममा हाम्रो टिम भन्ने भावना विकास भएको थियो अनि सबै भन्थे, हाम्रा मुरली । श्रीलंकाली टिममा जुनसुकै बलियो विपक्षीलाई पनि हराउन सक्ने आत्मविश्वास यसले दिएको थियो । भनिरहनुपर्दैन, यसको कारण पनि त तिनै मुरली र उनको खेल थियो । सन् २००२ मा पनि विज्डनले मान्यो, मुरली विश्व क्रिकेट इतिहासकै अग्रज बलर हुन्, अस्ट्रेलियाका लेग स्पिनर शेन वार्नभन्दा पनि अगाडि ।अहिले पनि श्रीलंकाली क्रिकेट भनेपछि मुरलीको नाम अगाडि आइहाल्छ । यसको कारण पनि धेरै छन् । जतिबेला र जुनसुकै परिस्थितिमा पनि मुस्कुराइरहेको देखिने मुरलीले श्रीलंका टिममा तमिल जनता र क्षेत्रको प्रतिनिधित्व गरिरहेका थिए । त्यसै कारण पनि श्रीलंकाली टिमका लागि मुरली एकताको प्रतीक पनि थिए । श्रीलंकाली टिमले गाह्रो समयको सामना गर्दा मुरली वास्तवमै टिमलाई जोड्ने सेतु थिए ।"
मैदानमा मास्क अनिवार्य,"म्युनिख (एएफपी) जर्मनीको श्रम मन्त्रालयले बुन्डेसलिगा फेरि भएयता खेलाडीले मैदानमै मास्क लगाउनुपर्ने बताएका छन् । एन्जेला मर्केलले अहिलेसम्म बुन्डेसलिगा सुरु गर्न औपचारिक रूपमा स्वीकृति भने दिएका छैनन् । तर जर्मन फुटबल संघ (डीएफएल) ले अर्को महिना लिग सुरु गर्ने योजना बनाएको छ ।डीएफएलले खेलाडी र अन्य खेल पदाधिकारीको स्वास्थ्यमा पूरा ध्यान दिएर मे ९ बाट लिग सुरु गर्ने भनेको छ । त्यसक्रममा रंगशालामा दर्शक भने हुने छैनन् । अन्य युरोपेली देशको तुलनामा जर्मनीमा कोरोना भाइरस संक्रमणको महामारी कम छ र अहिलेसम्म त्यहाँ ५ हजार ३ सय २१ को मात्र मृत्यु भएको छ ।जर्मन मिडियाका अनुसार श्रम मन्त्रालयलले कसरी फुटबल खेलाउने भनेर योजना बनाएको छ । त्यसमा खेलाडी तथा खेल पदाधिकारीले मैदानमै मास्क लगाउनुपर्नेछ । यो मास्क दगुर्ने, हेड गर्ने र ट्याकल गर्ने क्रममा खेलाडीको मुखबाट अन्यत्र सार्न पनि पाइने छैन । मास्क आफ्नो स्थितिमा नरहेको खेल रोकिनुपर्नेछ ।जर्मनीका केही क्लब र खेलाडीले भने मास्क लगाएर फुटबल खेल्न सम्भव नहुने र यो अर्थमा लिग सुरु हुनेमा पनि शंका रहेको बताएका छन् । ती खेलाडीका अनुसार खेलका क्रममा खेलाडीले तीव्र गतिमा श्वास फेर्नुपर्ने हुन्छ र यो मास्क लगाएर सम्भव हुन्न । त्यसैले मैदानमा मास्क लगाएर फुटबल खेल्नु व्यावहारिक पनि हुन्न ।"
चेल्सीमा तलब कट्टा नगरिने,लन्डन (एएफपी) चेल्सीले आफ्नो पहिलो रोजाइको टिमका खेलाडीको तलब कट्टा नगर्ने शनिबार जनाएको छ । कोभिड१९ संक्रमणको महामारीबीच खर्च कम गर्न खेलाडीको तलब काट्ने क्रमलाई चेल्सीले उपयुक्त मानेन । तर इंग्लिस प्रिमियर लिग क्लबले भने आफ्ना खेलाडीलाई पारिश्रमिकको निश्चित भाग भने महामारीका बेला च्यारिटीलाई प्रदान गर्न अनुरोध गरेको छ ।यसअघि क्लबले खेलाडीको १० प्रतिशत तलब काट्नेबारे छलफल भने गरेको थियो । अर्को प्रिमियर लिग क्लब एस्टन भिल्लाले भने शनिबार नै आफ्नो पहिलो रोजाइका खेलाडी र व्यवस्थापन कर्मचारीको २५ प्रतिशत तलब काट्ने निर्णय गरेको छ । लिगमा राम्रो प्रदर्शन गर्न संघर्षरत भिल्लाले आफ्नो तल्लो स्तरका कुनै पनि कर्मचारीको तलब नकाट्ने जनाएको छ । यस्तै ती कर्मचारीलाई विदामा पनि नराख्ने र सरकारी सहयोग पनि नलिने जनाइएको छ । यसअघि केही प्रिमियर लिग क्लबले आफ्ना गैरखेलाडी कर्मचारीलाई विदा दिएर तिनको तलबका लागि सरकारमा निर्भर हुने निर्णय गरेको थियो । यसको चर्को आलोचनापछि लिभरपुल र टोटेनहम जस्ता केही क्लबले आफ्नो निर्णय फिर्ता पनि लिएको थियो ।
आर्चरको हरायो विश्वकप पदक,"लन्डन (एएफपी) इंग्ल्यान्डका तीव्र गतिका बलर जोफ्रा आर्चरले एकदिवसीय विश्वकपको पदक आफूले हराएको र त्यसलाई पागलले जस्तै खोजिरहेको शनिबार बताएका छन् । घर सर्ने क्रममा उनले यो बहुमूल्य पदक हराएका हुन् । गत वर्ष ससेक्सका बलरले इंग्ल्यान्डलाई ५० ओभरको विश्वकप उपाधि दिलाउन महत्त्वपूर्ण भूमिका खेलेका थिए ।उनले २३०५ को औसतले २० विकेट लिएका थिए । यसक्रममा उनी इंग्ल्यान्डको तर्फबाट सर्वाधिक विकेट लिने बलर रहे । सन् २०१९ मा अन्तर्राष्ट्रिय डेब्यु गरेका २५ वर्षीय बलरले त्यस विश्वकपको लर्ड्समा भएको फाइनलमा अन्तिम ओभरको ठूलो जिम्मेवारी पाएका थिए । तर उनले त्यसक्रममा उत्कृष्ट प्रदर्शन गरे र दबाबपूर्ण समयमा पनि संयमितता गुमाएन ।त्यसकै प्रदर्शन मदतमा इंग्ल्यान्डले सर्वाधिक रोमाञ्चक फाइनलमा न्युजिल्यान्डलाई हराएको थियो । निर्धारित र अतिरिक्त ओभरको दुवै स्थितिमा इंग्ल्यान्ड र न्युजिल्यान्ड बराबरीको स्थितिमा थिए । तर बार्बाडोसमा जन्मेका बलरले अहिले भने आफू तनावमा रहेको बीबीसीलाई बताउँदै पदक हराएको स्विकारे ।उनले भनेका छन्, मैले त्यो पदक कतै झुन्ड्याएको थिएँ । अहिले भर्खरै घर सरेको छु । घर मिलाउने क्रममा मैले पदक पाइरहेको छैन । एक सातादेखि म त्यो पदक खोजिरहेको छु र पाइरहेको छैन । मलाई विश्वास छ, यो अझै पनि मेरो घरमै हुनुपर्छ र यही विश्वासले म पदक खोज्ने काम निरन्तर गरिरहेको छु ।"
आर्सनल खेलाडी प्रशिक्षणमा उत्रने,लन्डन (एएफपी) आर्सनलले अर्को सातादेखि आफ्ना खेलाडीलाई प्रशिक्षणका लागि मैदानमा उत्रने अनुमति दिने भएको छ । तर यसका लागि क्लबले कोरोना भाइरस फैलन नदिन बेलायती सरकारले लागू गरेको सबैखाले नियम भने पालना गर्नेछ । इंग्लिस प्रिमियर लिग क्लबले शनिबार जनाएअनुसार प्रशिक्षणका क्रममा मैदानमा खेलाडीले सामाजिक दूरीको नियम पूर्णतः पालना गर्नुपर्नेछ । अभ्यास मैदान अर्को सातादेखि उपलब्ध हुनेछ । खेलाडी अभ्यास मैदानसम्म एक्लै एक्लै जानुपर्नेछ र कोही साथीसँग मिलेर व्यक्तिगत अभ्यास पनि गर्न पाउने छैन । आर्सनल यस महामारीका बेला खेलाडी र प्रशिक्षकको पारिश्रमिक कट्टा गर्ने निर्णय गरेको पहिलो क्लब रहेको थियो ।
