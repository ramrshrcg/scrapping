शीर्षक,विवरण
"१४ दिन पुग्यो, परीक्षण भएन","काठमाडौं क्वारेन्टाइनमा राखिएकालाई परीक्षणपछि मात्रै घर फर्काउने निर्णय गरिए पनि त्यसका लागि पर्याप्त किट रहेनरहेको अझै स्पष्ट छैन । स्वास्थ्य मन्त्रालयका प्रवक्ता डा विकास देवकोटाले हाल १० हजार जनालाई पुग्ने पोलिमर चेन रियाक्सन (पीसीआर) र ७५ हजार र्यापिड परीक्षण किट (आरडीटी) रहेको दाबी गरे । तर चीनबाट ल्याइएका ७५ हजार आरडीटीको गुणस्तर अन्योलमा छ । आरडीटीको भ्यालिडेसन नभई उपयोग गर्न मिल्दैन । राष्ट्रिय जनस्वास्थ्य प्रयोगशालाले हालसम्म भ्यालिडेसन गरेनगरेको यकिन छैन । यसबारे सोध्दा देवकोटाले भने, प्रवक्ता भन्दैमा सबै कुरा थाहा हुँदैन । मैले पनि के हो भनेर सोधेको थिएँ । अहिलेसम्म खबर आएको छैन ।"
ललितपुरदेखि पैदलै सप्तरी,"रेडियो र टीभीबाट कोरोनाको बिरामी भेटिएका समाचार बज्नेबित्तिकै घरबाट आफन्तले आत्तिँदै फोन गर्ने गरेको सुमन सदाले बताए । काठमाडौंमा भोकै नबस्नु घर आउनु भनेर रुँदै फोन गर्ने गर्छन्, उनले भने, यता बस्यौं भने त काम नभएपछि कमाइ हुँदैन । भोकै मर्नुभन्दा परिवारसँगै बस्ने भनेर हिँड्यौं । यता बस्दा परिवारलाई आफ्ना चिन्ता र आफूलाई परिवारको चिन्ताले सताउने गरेकाले घर जान लागेको उनले बताए । उनीहरू गाउँबाट काठमाडौं कामको खोजीमा आएको दुई महिनामात्रै भयो । सीई कन्स्ट्रक्सन कम्पनीमा दैनिक सात सय रुपैयाँ ज्यालामा काम गर्ने उनीहरूले बेखर्ची भएपछि गाउँ जाने अन्तिम विकल्प रोजेका हुन् । घर जान कम्पनीले १५ सयदेखि २ हजार सहयोग गरेको चौधरीले बताए । उनीहरू यही पैसाले बाटो खर्च धान्ने गरी घर हिँडेका हुन् । उनीहरू साँगा भन्ज्याङ कटेपछि तरकारी र खाद्यान्न ढुवानी गर्ने गाडीमा चढ्ने योजनामा थिए । दुई दिनमा घर पुग्न सकिएला कि भन्ने उनीहरूले सोचेका छन् । सरकारले आफूजस्तै मजदुरलाई राहत दिने उनीहरूले पनि सुनेका छन् । तर राहत पाउनेमा उनीहरू ढुक्क थिएनन् । किनकि राहतका लागि फारम भरेकालाई पनि केही नदिएको उनीहरूले देखेका छन् । टहरामा बस्ने हाम्रो नाम राहत दिने सूचीमा कसले चढाइदिनु र पाउनु ?, सप्तरी जान लागेका सरोज यादवले भने, राहतको फारम भर्नेले त पाएको छैन । हामीले त कहिले पाउने ? राहत कुरेर बस्दा त मरिन्छ होला । उनीहरू घर बनाउनेले सामान र कामदार राख्न बनाइदिएको छाप्रोमा बस्थे । सुमन सुदाले भने झोलासँगै हातमा रंगको २० लिटरको खाली बाल्टी पनि बोकेका छन् । चर्को घाममा परेको हिँडाइमा उनी बाल्टी कहिले काँधमा त कहिले हातमा झुन्ड्याएर बोकिरहेका थिए । लकडाउनपछि गाडी नचल्दा उनीहरूजस्तै बिहान र बेलुका हिँडेरै घर जानेको ताँती नै लाग्ने गरेको महानगरीय प्रहरी वृत्त भक्तपुर जगातीमा सडकमा खटिएका एक प्रहरीले बताए । चौधरीको समूहलाई छाडेर अलि बढ्नेबित्तिकै भेटिए ३ वर्षीया छोरीलाई बोकेर श्रीमतीसँगै काभ्रेको पाँचखाल गइरहेका सन्देश तामाङ । लकडाउनले काम गर्न नपाएर खर्च सकिएपछि गाउँ जान लागेको उनले बताए । छोरीलाई घरि हिँडाउँथे, घरि काँध र पिठ्यँॅमा दुई जनाले पालैपालो बोक्थे । उनीहरू भक्तपुरको बालकोटबाट हिँडेर ८ बजे नलिन्चोक पुगेका थिए । उनीभन्दा अलि अघि पलासे पुगेर थकाई मारेर बसेका थिए उदयपुर जान लागेका रमेश खतिवडा र उनका दुई साथी । चाबहिलबाट ५ बजे हिँडेका उनीहरूले साँगा नजिकैको पलासेसम्मको २० किलोमिटर यात्रा तय गरिसकेका थिए । अबको २ सय ६८ किलोमिटर यात्रा तीन दिनमा तय गरिसक्ने खतिवडाले बताए । उनका दुई जना साथी पनि फित्तावाल चप्पल लगाएरै उदयपुर जान लागेका भेटिए । उनीहरूजस्तै चप्पल लगाएर गाउँ फर्कनेको लर्को नै छ । जगातीभन्दा अलि अघि भातेढिकुरमा तीन जना युवा अघि र एक वृद्धा पछिपछि लागेर सिन्धुली गइरहेका थिए । उनीहरू सबैले फित्तावाल चप्पल नै लगाएका थिए । काठमाडौंमा बस्न खर्च नभएकाले गाउँ हिँडेको हो, विजय तामाङले भने, काम गर्न बाहिर निस्कन पाइँदैन, आफूसँग भएको पैसा पनि सकियो । यसरी गाउँ जानेमा छोराछारीसहित परिवारै फर्किने बढी छन् ।"
र्यापिड र पीसीआर किटबाट परीक्षण गरिने,"सरकारले क्वारेन्टाइनमा राखिएकाहरूलाई परीक्षण गरेर कोरोना भाइरस (कोभिड१९) संक्रमण नरहेको सुनिश्चित भएपछि मात्र सामान्य जीवनमा फर्काउने नीति लिएको छ । यसअन्तर्गत हाल क्वारेन्टाइनमा रहेकाको संक्रमणको स्थिति र्यापिड परीक्षण किट (आरडीटी) बाट पोजेटिभ देखिए पुनः पोलिमर चेन रियाक्सन (पीसीआर) प्रविधिबाट परीक्षण गरी संक्रमण यकिन गर्ने भएको छ ।हाल कैलाली र कञ्चनपुरका क्वारेन्टाइनमा रहेका तथा बागलुङका संक्रमितसँग सम्पर्कमा आएका व्यक्तिको द्रुत परीक्षण किटबाट कोभिड१९ परीक्षण गरिने भएको हो । उनीहरूमा कोरोना पोजेटिभ देखिए पुनः पीसीआर प्रविधिबाट परीक्षण गरिने स्वास्थ्य मन्त्रालयका प्रवक्ता डा विकास देवकोटाले कान्तिपुरलाई बताए । उक्त क्षेत्रमा कोभिड१९ परीक्षणका लागि आइतबारै टोली हिँड्ने जानकारी उनले दिए ।चीनबाट आयात गरिएको किट डब्लूएचओको मापदण्डमा नपरेकाले हाल त्यत्तिकै थन्किएको छ । प्रवक्ता देवकोटाका अनुसार पीसीआर १० हजार जनालाई पुग्नेछ भने द्रुत परीक्षण किट ७५ हजार वटा छन् । द्रुत परीक्षण किटबाट कोभिड१९ परीक्षण गर्ने मन्त्रिपरिषद्को निर्णयपछि आइतबार नेपाल स्वास्थ्य अनुसन्धान परिषद्मा यसबारे बैठक भएको थियो । बैठकमा विज्ञहरूले उक्त परीक्षण किट एन्टिबडी आधारित भएको र रोगको लक्षण देखिएको १० दिनपछि मात्र पत्ता लगाउन सक्ने भएकाले पीसीआरको उपयोगसँग भ्यालिडेसन (मान्यता) दिन सल्लाह दिएका थिए । अब द्रुत परीक्षण र पीसीआर दुवै गरिनेछ, इपिडिमियोलजी तथा रोग नियन्त्रण महाशाखा (ईडीसीडी) का निर्देशक एवं भाइरोलजिस्ट डा वासुदेव पाण्डे भन्छन्, परीक्षण किट र पीसीआरको संवेदनशीलता मिल्यो भने सामूहिक स्तरमा पनि प्रयोग गर्न सकिन्छ ।हाल क्वारेन्टाइनमा राखिएकालाई १४ दिनपछि परीक्षण गर्दा कोभिड१९ नदेखिएपछि घर फर्काइने उनले बताए । कुनैकुनै देशमा २१ दिनपछि समेत कोरोना पोजेटिभ देखिएको छ, यसैले परीक्षण परिणाम नेगेटिभ आए पनि केही दिन (एक साता) घरमै सुरक्षा उपायसाथ बस्नु राम्रो हुन्छ, उनले भने ।सरकारले निर्धारण गरेको गुणस्तरअनुसार प्रदेश र स्थानीय तहबाट क्वारेन्टाइन सञ्चालन हुनुपर्ने डा देवकोटाले बताए । उनले क्वारेन्टाइनमा १४ दिन बित्दासमेत केहीलाई संक्रमण देखिएकाले उक्त समयसीमा बढाउनुपर्ने औंल्याएका छन् । विज्ञहरूका अनुसार हालसम्म १४ दिन क्वारेन्टाइनमा बस्न भनिए पनि सकेसम्म २१ दिन बस्नु सबैभन्दा सुरक्षित हुन सक्छ । हालसम्मका तथ्यांकअनुसार कोभिड१९ को लक्षण संक्रमण भएको ११ देखि १२ दिनसम्ममा ९९५ प्रतिशत व्यक्तिमा देखिएको छ । यसबाहेक अधिकतम १४ दिनसम्ममा यो संक्रमणको लक्षण देखिन्छ । कोभिड संक्रमित युवामा खासै लक्षण नदेखिए पनि उनीहरूले अरूलाई संक्रमित पारिरहेका हुन्छन् ।क्वारेन्टाइनमा रहेकालाई पीसीआर परीक्षणको माध्यमले संक्रमण नरहेको सुनिश्चित गरेर मात्र समाजमा फर्काउनुपर्ने ईडीसीडीका पूर्वनिर्देशक डा जीडी ठाकुरले बताए । विश्वव्यापी रूपमा द्रुत परीक्षण किटको गुणस्तर प्रमाणीकरण शंकास्पद छ, यसैले पीसीआरलाई नै प्राथमिकता दिनुपर्छ, उनले भने । हाल मुलुकमा कोभिड१९ संक्रमण दोस्रो चरणमा प्रवेश गरिसकेकाले अझै सावधानी नअपनाए समुदायमा संक्रमण देखिन थाल्दा (तेस्रो चरण) भयावह अवस्था निम्तिने चेतावनीसमेत उनले दिए ।संक्रमण तेस्रो चरणमा गएपछि चाहिने भेन्टिलेटर, आईसीयू, जनशक्ति, संरचना हामीसँग केही छैन, हामी महामारीले नष्ट पारिरहेको मुलुक हेर्न बाध्य हुन्छौं, उनले भने, हामीले समय पाएका छौं, अब युद्घस्तरमा सबै मिलेर सम्पूर्ण शक्ति लगाएर परीक्षण गर्दै संक्रमण देखिए आइसोलेसनमा राख्दै जानुपर्छ ।विशेषज्ञहरूका अनुसार आइसोलेसनमा राखिएकाको परीक्षण प्रतिवेदन नेगेटिभ नआएसम्म पुनः घर जान दिनु हुँदैन । हाल उपत्यकामा १२ जना र उपत्यकाबाहिर १०१ जना आइसोलेसनमा छन् । राष्ट्रिय जनस्वास्थ्य प्रयोगशालामा १५२९ कोभिड१९ परीक्षण भइसकेको छ । राजधानीबाहिर धरान, पोखरा, जनकपुर, सुर्खेत, धनगढी र चितवनमा गरी सात ठाउँमा समेत परीक्षण भइरहेको डा देवकोटाले बताए ।"
विदेशबाट आएका ६१ हजारको पहिचान,"कोरोना भाइरस (कोभीड१९) को संक्रमण फैलिएयता नेपालमा भारत तथा अन्य मुलुकबाट आएकामध्ये ६१ हजार व्यक्तिको पहिचान गरिएको छ । त्यसमध्ये ५८ हजार ५ सय जना स्थानीय तहको निगरानीमा छन् । उनीहरू कतिपय सेल्फ र कतिपय सार्वजनिक रूपमा व्यवस्थापन गरिएको क्वारेन्टाइनमा बसिरहेका छन् ।वडास्तरमा थालिएको अभिलेखीकरणबाट ती व्यक्तिहरूको पहिचान भएको हो । भारतबाट मात्रै हजारौंको संख्यामा नेपालीहरू आएकाले यो संख्या पूर्ण भने होइन । भारतसँगको खुला सिमाना र त्यता आउजाउ गर्ने मानिसको अभिलेख नराख्ने व्यवस्थाका कारण भारतबाट यसबीचमा कति मानिस आए भन्ने जानकारी सरकारका कुनै पनि निकायसँग छैन । गृह प्रवक्ता सहसचिव केदारनाथ शर्माले भारतबाट भित्रिएका व्यक्तिहरूको यकिन तथ्यांक नरहेको जनाए । प्रहरी, प्रशासन र स्थानीय तहले ती व्यक्तिहरूको पहिचान गर्ने काम गरिरहेको उनको भनाइ छ । अध्यागमन विभागका अनुसार त्रिभुवन अन्तर्राष्ट्रिय विमानस्थल हुँदै मार्च महिना (फागुन १८ देखि चैत १० सम्म) मा १ लाख व्यक्ति नेपाल आएका छन् । त्यसमध्ये विदेशी नागरिकको संख्या ३४ हजार छ । चैत १० को रातिबाट विमानस्थल हुँदै विदेशबाट यात्रु आउने क्रम पूर्णरूपमा बन्द रहेको अध्यागमन विभागका महानर्देशक रमेश केसीले बताए । चैत १ देखि १० सम्म विमानस्थल हुँदै आएका नेपालीको संख्या १९ हजार पाँच सय ३१ छ । यो अवधि (चैत) मा २ हजार २७ जना विदेशी नेपाल आएको तथ्यांक छ ।विदेशबाट आएका नेपालीहरूलाई अनिवार्य क्वारेन्टाइनमा नराखिएकाले उनीहरूको पनि पहिचान र खोजीकार्य जारी रहेको संघीय मामिला तथा समान्य प्रशासन मन्त्रालयका प्रवक्ता सहसचिव वसन्त अधिकारीले जानकारी दिए । स्थानीय तहहरूले आइतबारसम्म मन्त्रालयमा पठाएको संख्या ६१ हजार हो, उनले भने, देशैभर वडास्तरमै विदेशबाट आएकाहरूको खोजी गरी क्वारेन्टाइनमा राख्ने क्रम जारी छ । विदेशबाट आएका व्यक्तिबाट उनका आफन्तमा तथा भारतबाट लुकीछिपी प्रवेश गरेका एक जनामा कोभिड१९ को संक्रमण पाइएपछि विदेशबाट आएकाको पहिचान गर्ने कार्यलाई तीव्रता दिइएको छ । मन्त्रालयले आइतबार सबै स्थानीय तहलाई विदेशबाट आएका व्यक्तिहरूको यथाशीघ्र पहिचान गरी दैनिक जानकारी गराउन परिपत्र गरेको छ । भारतको नयाँदिल्लीस्थित निजामुद्दिनमा भएको धार्मिक सभामा सहभागी भएर फर्किएकाको समेत खोजी गरी क्वारेन्टाइनमा राख्न पनि भनिएको छ । मन्त्रालयले स्थानीय तहसँग समन्वय गर्नलाई प्रदेशगत रूपमा एकएक जना उपसचिवहरूलाई जिम्मेवारी तोकेको छ । स्थानीय तहहरूले विदेशबाट आएकाको अभिलेखीकरण, उनीहरूको व्यवस्थापन, क्वारेन्टाइन, आइसोलेसन, एम्बुलेन्स व्यवस्थापन, स्वास्थ्यकर्मी परिचालन, सचेतनाका कार्यक्रम सञ्चालन गरिरहेका छन् । त्यस्तै, लकडाउनका कारण समस्यामा परेका अति विपन्न परिवारलाई राहत दिन उनीहरूको पहिचान गर्ने र राहत वितरणको कार्य पनि वडास्तरबाट प्रारम्भ भएको जानकारी प्रवक्ता अधिकारीले दिए । मन्त्रालयमा आइतबारसम्म प्राप्त विवरणअनुसार २ सय ४३ स्थानीय तहले राहत वितरण थालेका छन् । ६० हजार घरपरिवारले राहत पाइसकेका छन् । काठमाडौं महानगरले ८ हजार ९ सय परिवारलाई राहत दिएको छ । सबै स्थानीय तहमा विपद् राहत कोष सञ्चालनमा आइसकेको मन्त्रालयलले जनाएको छ । सरकारले स्थानीय तहको वडा कार्यालयमार्फत नै दैनिक ज्यालादारी मजदुर र विपन्न वर्गलाई राहत दिने भनेको छ । त्यसका लागि स्थानीय तहले कोष खडा गरी अर्थको व्यवस्था गर्नुपर्नेछ । अर्थ मन्त्रालयले राहत वितरणसम्बन्धी कार्यविधिको मापदण्ड बनाएर सबै निकायमा पठाइसकको छ । मन्त्रालयले मौसमअनुसारको तरकारी र विभिन्न बाली लगाउन तथा थन्क्याउन लागि किसानसँग सहजीकरण गर्नसमेत स्थानीय तहलाई भनेको छ । त्यस्तै, सुरक्षा र सतर्कताका प्रावधानहरू अपनाई विकास योजना, दैनिक उभयोग र खाद्यवस्तु उत्पादनका उद्योग, चिनी, चिया, पशुपन्छीको दाना र इँटा उद्योग सञ्चालन गर्न पाउने छन् । अधिकारीका अनुसार उच्च स्तरीय समितिको निर्णयअनुसार स्थानीय तहलाई त्यसमा पनि सहजीकरणका लागि आग्रह गरिएको छ ।"
खरिपाटी क्वारेन्टाइनको प्रशंसा किन हुन्छ ?,"सरकारले प्रतिबन्ध गरेको मुलुकबाट हवाई तथा खुला सीमा नाका भएर भित्रिएका ९६ नागरिकलाई खरिपाटी क्वारेन्टाइनमा राखिएको छ । कोरोना भाइरस (कोभिड१९) को संक्रमण फैलिएको देशबाट थाई एयर र एयर इन्डियामार्फत चैत ८ गते आएकालाई खरिपाटीमा राखिएको हो ।क्वारेन्टाइनमा राखिएको चौधौं दिन शुक्रबार मात्र उनीहरूको र्याल तथा नेजल को नमुना परीक्षणका लागि जनस्वास्थ्य प्रयोगशाला टेकु पठाइएको थियो । तीमध्ये ९४ जनाको रिपोर्ट नेगेटिभ आएको आइतबार स्वास्थ्य मन्त्रालयले जनाएको छ । ९६ जनाको स्वाब संकलन गरेर परीक्षणका लागि पठाइएकामा ९४ जनाको रिपोर्ट नेगेटिभ आएको छ, दुई जनाको स्वाबको नमुना उपयुक्त नभएकाले पुनः संकलन गर्न लगाइएको छ, स्वास्थ्य मन्त्रालयका प्रवक्ता विकास देवकोटाले भने । क्वारेन्टाइन व्यवस्थापनको नेतृत्व वीर दल गण सूर्यविनायकका प्रमुख सेनानी शिवप्रसाद पौडेलले सम्हालेका छन् । नेपाली सेनाको नेतृत्वमा नेपाल प्रहरी र सशस्त्र प्रहरीले क्वारेन्टाइनको निगरानी गरिरहेका छन् । प्रमुख सेनानी पौडेलका अनुसार छुट्टाछुट्टै मुलुक र समयमा आएका व्यक्तिलाई छुट्टाछुट्टै भवनमा राखिएको छ । सेनाका चिकित्सकसहित चार जना स्वास्थ्यकर्मीको कन्ट्रोल रुम स्थापना गरिएको छ । कन्ट्रोल रुम बाटै क्वारेन्टाइनमा बसेकाको निगरानी गर्ने गरिएको छ ।क्वारेन्टाइनमा राखिएका व्यक्तिलाई प्राधिकरणको क्यान्टिनबाट सेनाले खाना प्याकिङ गरेर प्रत्येक दिन बिहान नास्ता, खाना, दिउँसो खाजा, साँझ खाना र बोतलको पानी दिने गरेको छ । इन्टरनेटको व्यवस्था छ । विश्व स्वास्थ्य संगठनको मापदण्डबमोजिम क्वारेन्टाइन व्यवस्थापन गरिएको सेनाले जनाएको छ । खाना क्यान्टिनबाट प्याकिङ गरेर पठाइन्छ, खाना लैजाने र भित्र बसेका व्यक्तिको प्रत्यक्ष भेट हुँदैन, पौडेलले भने, छुट्टाछुट्टै भवनको आआफ्नै फुड ड्रपिङ प्वाइन्ट छ, त्यहीँ लगेर राखिदिन्छौं र कन्ट्रोल रुमबाट माइकिङ गर्छौं । त्यहीँबाट स्वयंसेवकले खाना कोठाको नजिक लगेर राखिदिने र उनीहरूले आफैं लिने व्यवस्था छ । उनीहरूका लुगा धुन लन्ड्री र तातोपानीका लागि गिजरको सुविधा छ । फोहोर र क्वारेन्टाइनको ढल छुट्टै व्यवस्थापन गरिएको छ । क्वारेन्टाइनमा बसेकाहरूले आफ्नो कोठा आफैं सफा गर्छन् । उनीहरूले फोहोर तोकिएका ठाउँमा राखिदिन्छन् । कन्ट्रोल रुमबाट व्यक्तिगत कोठाबाहेकको क्वारेन्टाइन क्षेत्रमा सीसी क्यामरामार्फत निगरानी गर्ने व्यवस्था मिलाइएको छ । चिकित्सकसहित चार जनाको मेडिकल टिम सधैं तयारी अवस्थामा बसेका छन् । अन्य स्थानमा क्वारेन्टाइन निर्माण तथा व्यवस्थापनका लागि खरिपाटी क्वारेन्टाइन नमुना हुन सक्ने भक्तपुरकी प्रमुख जिल्ला अधिकारी हुमकला पाण्डेले बताइन् । रिपोर्ट नेगेटिभ आएकालाई सोमबार घर पठाइने भएको छ । महानगरीय प्रहरी परिसर भक्तपुर प्रमुख एसपी सबिन प्रधानले कोरोना भाइरस नदेखिएकाहरूलाई घरसम्म पुर्याउने व्यवस्था गरिने जानकारी दिए । कोभिड१९ संक्रमण रोकथामका लागि अन्य स्थानमा क्वारेन्टाइन निर्माण गर्दा खरिपाटी क्वारेन्टाइनलाई सिकाइका रूपमा लिन सकिने सोही क्वारेन्टाइनमा बसेर घर फर्किएका डा सुदीप राउतले बताए । खरिपाटी क्वारेन्टाइनको व्यवस्थापन उदाहरणीय छ, यसैगरी क्वारेन्टाइनको व्यवस्थापन गर्न सके कोभिड१९ को संक्रमणबाट बच्न सकिन्छ, उनले भने ।कसरी बनाइएको थियो ? विश्वव्यापी महामारीका रूपमा फैलिएको कोरोना भाइरस (कोभिड१९) संक्रमण नियन्त्रणका लागि सरकारले लकडाउन गरेको छ । संघ, प्रदेश, स्थानीय तहलगायतले विभिन्न सरकारी, गैरसरकारी संघसंस्था, व्यक्तिहरूको समन्वयमा क्वारेन्टाइन, आइसोलेसनको व्यवस्थापन गर्ने प्रयास गरिरहेका छन् । विश्वव्यापी महामारीको रूप नलिइसकेकै अवस्थामा कोभिड१९ को उद्गम चीनको वुहानबाट विदेशी राष्ट्रहरूले विभिन्न प्रयोजनका लागि वुहान पुगेका आफ्ना नागरिकलाई फिर्ता लगे । नेपाल सरकारले पनि वुहानमा भएका आफ्ना नागरिकलाई उद्धार गर्ने निर्णय गर्यो । अध्ययनका लागि वुहान पुगेका १ सय ७५ जना नागरिक उद्धार गरेर विश्व स्वास्थ्य संगठनको मापदण्डबमोजिम कहाँ, कसरी क्वारेन्टाइन गर्ने भन्ने विषयमा धेरै छलफल भयो ।क्वारेन्टाइन निर्माणका लागि काठमाडौं उपत्यकाकै विभिन्न ठाउँको नाम आयो । अन्य स्थानको नाम आए पनि सरकारले चाँगुनारायण नगरपालिका७ खरिपाटीस्थित विद्युत् प्राधिकरण तालिम केन्द्रलाई छनोट गर्यो । नेपाली सेना, नेपाल प्रहरी, सशस्त्र प्रहरी, विद्युत् प्राधिकरण तालिम केन्द्रका कर्मचारी, सहरी विकासलगायतले चारवटा भवन क्षेत्रलाई जस्तापाताले घेरा हालेर एक सातामै क्वारेन्टाइन तयार गरे । क्वारेन्टाइनमा बस्नेहरूलाई साबुन, सेनिटाइजरदेखि चाहिने सामग्री जुटाए ।स्थानीय बासिन्दा र स्थानीय तहका जनप्रतिनिधिको चर्को विरोधकै बाबजुद केन्द्रमा क्वारेन्टाइन बन्यो । प्रमुख जिल्ला अधिकारी हुमकला पाण्डेको नेतृत्वमा सुरक्षा निकायका व्यक्तिले घरघरमा पुगेर सचेतना कार्यक्रम गरे । गत फागुन ४ मा चीनको वुहानबाट उद्धार गरेर ल्याइएका १ सय ७५ जना नागरिकलाई खरिपाटीस्थित क्वारेन्टाइनमा राखियो । दुईपल्ट घाँटीको र्याल र नेजल स्वाब परीक्षण गराउँदा रिपोर्ट नेगेटिभ आएपछि १७ दिनमा उनीहरूलाई घर पठाइयो । क्वारेन्टाइन बनाउँदा विरोध गर्ने स्थानीय बासिन्दा, जनप्रतिनिधिलगायतले पछि माफी मागे । क्वारेन्टाइनमा बसेकाले सरकार र व्यवस्थापनमा खटिएका सुरक्षा अधिकारीको खुलेर प्रशंसा गरे । खुसीको नारा लगाए । क्वारेन्टाइनको व्यवस्थापनमा खट्ने सुरक्षा अधिकारी, चिकित्सक टोलीलगायतलाई उनीहरूले सम्मान गरे ।"
छैन द्रुत परीक्षण किट,"बागलुङ (कास) सरकारले र्यापिड टेस्ट (द्रुत परीक्षण) गर्ने भने पनि किट्सलगायतका उपकरण जिल्लामा छैन । संघीय सरकारले सोमबारसम्म किट उपलब्ध गराउने भनेका आधारमा यहाँ संकलित तथ्यांक, जनशक्ति र अस्पतालको क्षमताबारे छलफल सुरु भएको छ । धौलागिरी अञ्चल अस्पतालमा प्रारम्भिक तयारीस्वरूप सबै जनरल वार्डलाई सकेसम्म आइसोलेसन बनाउने, औषधि व्यवस्था गर्ने तथा चिकित्सक र स्वास्थ्यकर्मीलाई सुरक्षित रूपमा परिचालित गर्ने काम थालिएको मेडिकल सुपरिन्टेन्डेन्ट डा शैलेन्द्र पोखरेलले बताए । स्वास्थ्य कार्यालय प्रमुख सुरज गुरौका अनुसार जिल्लामा करिब ९ सय विदेशबाट आएको तथ्यांक छ । तिनैमध्ये दुई जनामा कोभिड१९ को संक्रमण भेटिएपछि जिल्लामा त्रास फैलिएको छ । विदेशबाट आएका अधिकतरको परीक्षण गर्न बाँकी छ । उनीहरू गाउँपालिका र नगरपालिकामा बनेका क्वारेन्टाइनमा नभई घरमै बसेका छन् । प्रमख जिल्ला अधिकारी गौलोचन सैंजूले पहिलो चरणमा विदेशबाट आएका, उनीहरूका परिवार र उनीहरूसँग प्रत्यक्ष सम्पर्कमा रहेका व्यक्तिको परीक्षण गरिने तयारी रहेको बताए । संक्रमित भेटिए अस्पतालका सबै वार्डलाई आइसोलेसन बनाएर राख्ने तयारी छ । सरकारले धौलागिरी अस्पताललाई कोरोना उपचार केन्द्र बनाउने भनेको छ । अहिले अस्पतालमा २ जना संक्रमितको उपचार भइरहेको छ ।"
सेनाले अघि बढायो स्वास्थ्य सामग्री खरिद प्रक्रिया,"सरकारले मन्त्रिपरिषद् बैठकमार्फत कोभिड१९ को रोकथाम तथा नियन्त्रणका लागि नेपाली सेनालाई आवश्यक स्वास्थ्य सामग्री सरकारसरकार (जीटूजी) प्रक्रियामार्फत खरिद गर्न निर्देशन दिएपछि आफूविरुद्ध भइरहेका आलोचनाबारे जानकार रहेको सेनाले जनाएको छ । सैनिक प्रवक्ता विज्ञानदेव पाण्डेले आइतबार भिडियो कन्फरेन्समार्फत पत्रकार सम्मेलन गर्दै बाहिर भइरहेका टीकाटिप्पणीलाई जानकारीमा राख्दै नजिकबाट अवलोकन गरिरहेको बताएका हुन् ।नेपाली सेना सविधानतः चल्ने संस्था हो । यसले मुलुकका ऐन, नियम र संविधानलाई पालना गर्छ । सरकारले दिएका निर्देशनहरूलाई पालना गर्न सेना तयार छ, उनले भनेका छन्, सेना पनि सरकारको एक मुख्य अंग भएकाले सेनाले गरेका काम पनि सरकारले नै गरेको हो । प्रवक्ता पाण्डेले मुलुकमा समस्या पर्दा सेनाले नागरिकको सहयोग गर्नुपर्ने उल्लेख गर्दै राष्ट्रिय सुरक्षाको बृहत् घेराभित्र नागरिकको सुरक्षा पनि रहेको बताए ।"
चीनले नेपाललाई सामग्री उपलब्ध गराउँछ,"काठमाडौं (कास) चीनले कोरोना भाइरस (कोभिड१९) रोकथाम र नियन्त्रणका लागि नेपाललाई आवश्यक सामग्री उपलब्ध गराउने बताएको छ । नेपालका लागि चिनियाँ राजदूत होउ यान्छीले आइतबार सञ्चारकर्मीहरूलाई लिखित अन्तर्वार्ता दिँदै चीनको केन्द्रीय सरकारले नेपाललाई साम्रगी उपलब्ध गराउने बताएकी हुन् । उनले सुरुवातमा चीनलाई समस्या पर्दा नेपालले सहयोग गरेको उल्लेख गर्दै चीनले पनि नेपाललाई सहयोग गर्ने जनाइन् । चीनले कोरोना भाइरस नियन्त्रण र रोकथामबारे पाएका जानकारीहरू नेपाली पक्षलाई दिँदै आइरहेको उनले बताइन् ।चीन सरकारले सहयोग गरेको पहिलो लटको स्वास्थ्य सामग्री चैत १६ मा नेपाल आइपुगेको उल्लेख गर्दै उनले चीनका केही स्थानीय सरकार र नागरिक समाजहरूले पनि नेपाललाई अत्यावश्यक सामग्री सहयोग गर्न काम थालिसकेको बताइन् । मैले थाहा पाएसम्म सिचाङ स्वायत्त क्षेत्र, युनान प्रान्त र केही चिनियाँ व्यवसायीले पनि नेपाललाई स्वास्थ्य सामग्री दिने आशयको धारणा व्यक्त गरेका छन्, उनले भनिन् ।राजदूत होउले अहिलेको समयमा सबैभन्दा कठिन कुरा यातायात भएको बताइन् । त्यसका लागि चिनियाँ दूतावासले सबै पक्षसँग कुरा गरेर सहज रूपमा भन्सारको प्रक्रिया र यातायातको विषयमा कुरा गर्ने उनले जनाइन् । उनले नेपालको आवश्यकताअनुसार विज्ञहरूसँग भिडियोमा छलफल तथा अन्य अनुभव र प्राविधिक कुरा साटासाट गरी संयुक्त रूपमा भाइरस रोकथाम र नियन्त्रण गर्ने बताइन् । राजदूत होउले आवश्यक सामग्री खरिद गर्दा कुनै पनि मुलुकले कूटनीतिक माध्यमबाट अगाडि बढाउँछ भने दूतावासले केन्द्र (चीन सरकार) सँग सहकार्य गरेर उचित बिक्रीकर्ताको सूची उपलब्ध गराउने बताइन् ।नेपाली पक्षले चैत २० मा कूटनीतिक प्रक्रियामार्फत चीनबाट स्वास्थ्य सामग्री खरिदका लागि पत्र पठाएको छ । नेपाली पक्षले खरिदका लागि बेइजिङस्थित नेपाली दूतावासमार्फत चीन सरकारसँग माग गरेको छ । चीनको वाणिज्य मन्त्रालयले सहकार्य गरेर त्यसमा काम गरिरहेको छ, उनले भनिन् ।उनले विभिन्न मुलुकमा विभिन्न स्तरका स्वास्थ्य सामग्री उत्पादन हुने गरेको उल्लेख गर्दै चीनले उच्च गुणस्तर भएको स्वास्थ्य सामग्री मात्र निर्यात गर्ने बताइन् । राजदूत होउले चीन दक्षिण एसियाली सहयोग संगठन (सार्क) को पर्यवेक्षक राष्ट्र भएको उल्लेख गर्दै सार्क मुलुकलाई यो संकटको घडीमा सहयोग गरिरहने बताइन् ।"
अख्तियारले मगायो औषधि खरिदको कागजात,"अख्तियार दुरुपयोग अनुसन्धान आयोगले स्वास्थ्य मन्त्रालय र स्वास्थ्य सेवा विभागबाट कागजात झिकाएर चीनबाट औषधि खरिद गर्दा भएको अनियमितताको अनुसन्धान थालेको छ । उजुरीको अनुसन्धान गत बिहीबारदेखि नै गरिरहेको अख्तियारले कागजात झिकाएर हेर्दा त्रुटि भेटिए थप प्रक्रिया अघि बढाउने रणनीति बनाएको हो । अख्तियार स्रोतका अनुसार पछिल्लो निर्णयका साथै त्यसअघिको सार्वजनिक बोलपत्र र त्यसक्रममा १९ वटा सप्लायर्सले पेस गरेको कागजात पनि अध्ययनका क्रममा झिकाइएको छ । अख्तियारले अनुसन्धान अधिकृत नै तोकेर विस्तृत अनुसन्धान थालेको हो । अख्तियारका प्रवक्ता प्रदीप कोइरालाले भने अनुसन्धान चलेको विषय आफूलाई थाहा नहुने प्रतिक्रिया दिए । अख्तियारले गत बिहीबार नै स्वास्थ्य सेवा विभागका महादिर्नेशक महेन्द्र श्रेष्ठसँग प्रारम्भिक सोधपुछ गरिसकेको छ । कोभिड१९ नियन्त्रणका लागि अत्यावश्यक स्वास्थ्य सामग्री खरिदमा भएको अनियमिता सार्वजनिक भएपछि गत बुधबार स्वास्थ्य मन्त्रालयले खरिद सम्झौता एकाएक रद्द गरेको थियो । बजार मूल्यभन्दा महँगोमा खरिद गरेको, गुणस्तरहीन र मापदण्डविपरीतका किट सेटिङका आधारमा खरिद भएको खुलेपछि स्वास्थ्यमन्त्री भानुभक्त ढकाल र कोभिड१९ नियन्त्रणसम्बन्धी उच्चस्तरीय समन्वय समितिका संयोजक एवं रक्षामन्त्री ईश्वर पोखरेलकै भूमिकामाथि समेत प्रश्न उठेको हो । अख्तियार स्रोतका अनुसार स्वास्थ्य सामग्री खरिदको विषयमा सार्वजनिक खरिद ऐनअनुसार कामकारबाही भए नभएको भनी अनुसन्धान हुनेछ । आपूर्तिका लागि कम्पनीहरूसँगको छलफलमा मन्त्री ढकालका साथमा मन्त्रालयका विज्ञ भनी नियुक्त पाएका डा खेम कार्की, मन्त्रालयका प्रमुख विशेषज्ञ रोशन पोखरेललगायत संलग्न थिए ।"
गम्भीर बिरामीले उपचार पाएनन्,"काठमाडौं (कास) राष्ट्रिय मानव अधिकार आयोगले कोभिड१९ बाट उत्पन्न विषम परिस्थितिमा उपचार र औषधि अभावले मिर्गौला, क्षयरोग, क्यान्सर, एड्स, मधुमेह, उच्च रक्तचापलगायतका लाखौं बिरामी समस्यामा पर्न थालेको भन्दै चिन्ता व्यक्त गरेको छ । आयोगले आइतबार विज्ञप्ति जारी गर्दै त्यस्तो गम्भीर प्रकृतिका बिरामीको उपचार र औषधिको ग्यारेन्टी गर्न सरकारलाई निर्देशन दिएको छ ।आयोगले विज्ञप्तिमा विराटनगरस्थित न्युरो अस्पताल, विराट नर्सिङ होम, नोवल अस्पतालमा समयमै उपचार हुन नसकी एक महिलाको मृत्यु भएको, काठमाडौं उपत्यकास्थित समिट, सिभिल, नर्भिकलगायतका अस्पतालहरूले बहिरंग सेवा बन्द गरी सयौं बिरामीलाई फर्काएको, बिरामीले एम्बुलेन्स सेवा प्राप्त गर्न नसकेको जस्ता घटनाप्रति आफ्नो गम्भीर ध्यानाकर्षण भएको उल्लेख गरेको छ । देशभरका सबै अस्पताल, स्वास्थ्य संस्था र एम्बुलेन्स सेवा चौबीसै घण्टा खुलाउन आयोगले सरकारलाई निर्देश गरेको छ ।"
सात दिनदेखि उठेन शव,"उच्च ज्वरो र खोकी बढ्दै गएपछि पाल्पाको रिब्दीकोट गाउँपालिका५ कुसुमखोलाका ३४ वर्षीय बाबुराम थापा चैत १३ मा बुटवलस्थित कोरोना (अस्थायी) अस्पतालमा भर्ना भएका थिए । चैत ६ मा दुबईबाट फर्किएका उनको चैत १६ गते उपचारकै क्रममा मृत्यु भयो । चिकित्सकले सुरुमा कोरोना भाइरसको आशंका गरे पनि परीक्षणपछि रिपोर्ट नेगेटिभ आयो ।रूपन्देहीको सैनामैना नगरपालिका४ सिसौडाँडामा भाडामा बस्दै आएका थापा दुबईमा ट्याक्सी ड्राइभर थिए । उनलाई दुबईमै ज्वरो आउन थालेको थियो । काठमाडौंस्थित त्रिभुवन विमानस्थलमा उत्रिएपछि पनि परीक्षण गर्दा ज्वरो देखियो । सुरक्षाकर्मीले केहीबेर त्यहीं आराम गराए । पछि घरमै गएर आराम गर्न र बाहिर हिँडडुल नगर्न सुझाएर पठाए ।काठमाडौंबाट सार्वजनिक बसमार्फत चैत ७ मा उनी सैनामैनामा रहेका परिवारको सम्पर्कमा आएका थिए । कोठामा परिवारसँगै आराम गरे । ज्वरो नरोकिएपछि चैत १० गते स्थानीय अस्पतालमा गएर रगत परीक्षण गराए । त्यसमा टाइफाइड देखियो । टाइफाइडको औषधिले ज्वरो कम नभएपछि परिवार र छिमेकीकै सल्लाहमा चैत १३ मा कोरोना अस्थायी अस्पतालमा पुगेका थिए ।आइतबारसम्म उनको शव उठेको छैन । श्रीमती रीता शव उठाउन हारगुहार गर्दै छिन् । थापा चैत १३ गते आइसोलेसनमा भर्ना भए पनि थ्रोट स्वाब संकलन १६ गते गरिनु र त्यही दिनमात्र काठमाडौं पठाउनु अस्पतालको लापरबाही भएको परिवारको आरोप छ । चिकित्सकबाट लापरबाही भएको भन्दै थापाका दाजुभाइ र आफन्तले क्षतिपूर्तिको माग गर्दै शव उठाएका छैनन् । हामी शव बुझ्न तयार छौं तर अस्पतालले गरेको लापरबाहीको क्षतिपूर्ति दिनुपर्छ, थापाका जेठान कमल टण्डनले भने, मृतककी श्रीमतीलाई रोजगारी, छोराछोरीको पढाइको ग्यारेन्टी र २५ लाख नगद हाम्रो माग हो । उपचारमा संलग्न डाक्टरले राजीनामा दिनुपर्ने र शवको दाहसंस्कारका लागि सरकारले सहयोग गर्नुपर्ने उनले बताए ।लामो समयसम्म शव उठाउनै समस्या परेपछि बुटवलमा रहेका पूर्वसांसद विनोद पहाडी, पाल्पाली समाजका अध्यक्ष पदम कार्की, रिब्दीकोट समाजका अध्यक्ष समुन्द्र जीसी, मानव अधिकारवादी गोविन्द खनालसहितका सरोकारवालाले शनिबारदेखि समाधानको पहल गरेका छन् । उनीहरूको टोलीले शनिबार मृतकका दाजु विमल, वडाध्यक्ष कृष्णबहादुर थापा, मृतकका जेठान कमलसहितका आफन्तसँग छलफल गरेका थिए । छलफलमा मृत्युको छानबिन गर्ने, छोराको शिक्षाको ग्यारेन्टी गर्ने र श्रीमतीको योग्यताअनुसारको रोजगारी उपलब्ध गराउने प्रतिबद्धता व्यक्त भए पनि परिवारबाट त्यो स्वीकार्य नभएकाले निष्कर्षमा पुग्न नसकेको पहाडीले बताए ।"
"मूल सडकमा कडाइ, भित्र भीडभाड","भक्तपुरबाट कोटेश्वर जाँदा आइतबार बिहान ६ बजे फाट्टफुट्ट मात्रै सवारी साधन चलेको छ । एम्बुलेन्स पनि हर्न नबजाई गुडिरहेको छ । कोटेश्वर चोकमा ट्राफिक प्रहरीले सवारीको पास भए नभएको जाँच गरिरहेको छ । काठमाडौं महानगरका सफाइ कर्मचारीहरू सडक छेउमा थुपारिएका फोहोर उठाइरहेका छन् । केहीले पन्जाबिनै सडक किनारा बढारिरहेका छन् । सवारी न्यून चले पनि कोटेश्वरबानेश्वर सडकको दायाँबायाँ मर्निङ वाक गर्नेहरू भने बाक्लै छन् । हाम्रो यात्रा उपत्यकाको पुरानो बस्तीमा बिहान लकडाउनको पालनाको अवस्थाको रिपोर्टिङ गर्नु छ । हामी शंखमूल हुँदै मंगलबजारतर्फ लाग्यौं । बगलामखी मन्दिर बन्द गरिएको छ । भक्तजनले बाहिर पर्खालको गेटमै पूजा गरिरहेका थिए । ललितपुरमा महानगरपालिकाको फोहोर लिने गाडी टोल टोलमा पुगेको थियो । टोलवासी पनि फोहोर लिएर दौडेर गाडीसम्म आइपुग्थे । फोहोर लिन आउने पनि अरू बेला जस्तो सिटी बजाएका थिएनन् । गाडीको हर्नका आधारमा फोहोर लिएर आउँथे । ललितपुर दरबार स्क्वायर नपुग्दै तरकारी किन्नेको भीड नै थियो । जसरी सरकारले दूरी कायम गर्न बारम्बार प्रचारप्रसार गरिरहेको छ । यो नियम यहाँ लागू भएको थिएन । सडक किनारमा र ठेलामा तरकारी र फलफूल बेच्न राखिएको थियो । मर्निङ वाक गरेर फर्किने र घरबाट तरकारी किन्न जाने पनि यहीँ थुप्रिएका थिए । दरबार स्क्वायरमा भने फाट्टफुट्ट मात्रै मान्छे ओहोरदोहोर गरिरहेका थिए । मंगलबजार हुँदै लगनखेल जाने बाटो भने एकअर्कोलाई ठोक्किने दोहोरोलता थियो । समूहसमूह बनाएर स्थानीयको ओहोरदोहोर भइरहेको थियो । प्रायः सबैको हातमा तरकारी र खानेकुरा थियो । यहाँ पुगेपछि लाग्थ्यो मुलुकमा लकडाउन छ र ? यसरी ओहोरदोहोर गर्नेमध्ये केही सुरक्षित तरिका अपनाउँदै मास्क र पन्जा लगाएका थिए । केहीले त मास्क पनि लगाएका थिएनन् । भित्री गल्लीमा त झन् सर्वसाधारणको आउजाउ बाक्लै थियो । हामीले फोटो खिच्दा कोही पन्छिन खोज्थे त कोही अगाडि नै आउँथे । लगनखेल बसपार्क नपुग्दैको चारदोबाटो (जहाँबाट कुमारीपाटी, बसपार्क, मंगलबजार र ग्वार्को जाने चोक) मा मासु र तरकारी किन्नेको घुइँचो थियो । पाटीमा कुखुराको मासु बेचिरहेका थिए । ठेला र भुइँमा भने तरकारी किन्नेको घुइँचो थियो । हामी त्यहीँ छँदा मोटरसाइकलमा दुई जना प्रहरी आए तर उनीहरूलाई हटाऊ भन्दै ग्वार्कोतिर लागे । प्रहरी आएको देखिनेबित्तिकै व्यवसायी ठेला धकेल्दै भाग्न थाले । भुइँमा थुपारेको तरकारी पोका पारेर भागे । प्रहरीले केही नगरेपछि भागेका पनि फर्किए । भीडभाड उस्तै रह्यो । हामीलाई यही बेलाको काठमाडौंको असन, इन्द्रचोक र वसन्तपुर दरबारमा पनि लकडाउनको अवस्थालाई कैद गर्नु थियो । भोटाहिटी हुँदै असन पुग्दा साढे ६ बजेको थियो । अन्नपूर्ण र गणेश मन्दिरमा पूजा गर्न थालीमा चामल र फूल लिएर श्रद्धालुको आउने र जाने क्रम चलिरहेको थियो । जसरी ललितपुरमा सडक र ठेलामा तरकारी राखेर भीडभाड थियो । असनमा भने थिएन । विगतमा सडकमा हुने तरकारी बजार आइतबार थिएन । तर असनको पसल भने खुलेको थियो । यहाँ सामान किन्ने र ओहोरदोहोर गर्ने भने बाक्लै थियो । बांगेमुढामा भने सडक पेटीमा तरकारी किन्नेको भीडभाड थियो । हामी बांगेमुढा हुँदै न्युरोडतिर लाग्यौं । जसरी भित्री सडकमा लकडाउनको बेवास्ता गर्दै भीडभाड थियो । विशालबजार अगाडि सालिकमा भने बाटोमा हिँड्नेलाई नियन्त्रणमा लिइरहेका थिए । घर बाहिर ननिस्कन र कोरोनाको चेतनामूलक सन्देश घन्किरहेको थियो । सडकको आधा भाग र फुटपाथमा डोरी टाँगेर सडकमा कामबिना टहलिन निस्केका, मर्निङ वाकमा निस्केका १५ जनालाई नियन्त्रणमा लिइएको थियो । यहाँ पुग्दा लाग्छ, काठमाडौं सुनसान छ । तर भित्री सडकमा मात्रै थाहा हुन्छ, लकडाउन छैन । विगतको जस्तै सहर खुला छ । तरकारी, खाद्यान्न किन्न होस् वा मर्निङ वाक गर्न पनि निस्कन पाइन्छ भन्ने जस्तै लाग्छ । यदि कोरोना संक्रमित व्यक्ति यो क्षेत्रमा पुगे कोही पनि सुरक्षित हुने छैनन् । वसन्तपुरमा भने सेनाको ब्यारेकभित्रको माटो र इँटा नौतले दरबार अगाडि ल्याउन सेनाका जवानहरू खटिएका थिए । कालभैरवमा पूजा गर्ने पनि उत्तिकै थिए । सेनाको गाडी पनि कोरोनाको चेतनामूलक सन्देश बजाउँदै गुडिरहेको थियो । तरकारी र खाद्यान्न किनेर घर फर्कने र किन्न जाने यहाँ पनि उत्तिकै थिए । वसन्तपुर क्षेत्र हेरेर फर्कंदै थियौं, रत्नपार्कमा त डीएसपीकै कमान्डमा प्रहरी सडकमा हिँड्नेलाई नियन्त्रणमा लिइरहेका थिए । महानगरीय आयुक्त कार्यालयका प्रवक्ता श्याम ज्ञवालीका अनुसार यसरी नियन्त्रणमा लिएकालाई तीन घण्टासम्म राख्ने गरिन्छ । रत्नपार्कमा पनि न्युरोडमा जस्तै डोरी टाँगेर घेराबन्दी गरेर राखिएको थियो । प्रहरी नियन्त्रणमा लिएकालाई छाडिदिन भन्दै एक महिला डीएसपीसँग बाझिरहेकी थिइन् तर प्रहरीले छाडेनन् । जसरी मूल सडकमा हिँड्नेलाई प्रहरी नियन्त्रणमा लिएर निश्चित समय राखेपछि मात्रै छाड्ने गरेका छन् तर भित्री सडकमा भने भीडभाड लकडाउन हुँदाको भन्दा बढी छ । किनभने लकडाउन नहुँदा बिहान सबै जना एकै पटक निस्कँदैन थिए । पास दिए पनि भीड उस्तैभक्तपुर नगरको १० वटै वडामा खुला तरकारी बजारको स्थान तोकेको छ । दूरी कायम गर्न तरकारी पसलहरूमा गोलो घेरा लगाइएको छ । प्रहरीले किनमेल गर्न आउने उपभोक्तालाई दूरी कायम गर्न र अनावश्यक रूपमा घर बाहिर ननिस्किन माइकिङ गर्दै आग्रह गरिरहेको छ । नगरले अत्यावश्यक कामका लागि भन्दै प्रत्येक घरको एक जनालाई कार्ड (पास) वितरण गरेको छ । तर, स्थानीय बासिन्दाले न कार्डको सदुपयोग गरेका छन् न त दूरीको ख्याल राखेको पाइन्छ । आइतबार बिहान भक्तपुर९ याताछेंस्थित खुला तरकारी बजारमा तरकारी किनमेल गर्नेको भीड लागेको थियो । महानगरीय प्रहरी परिसर भक्तपुर प्रमुख एसपी सविन प्रधान उपभोक्ता र व्यापारीलाई दूरी कायम गर्न आग्रह गरिरहेका थिए तर भीडले उनको बेवास्ता गरिरहेको देखियो । एसपी प्रधान पूजा सामग्री बोकेर मन्दिर हिँडेकाहरूलाई घरमै पूजा गर्न आग्रह गरिरहेका थिए ।विश्वव्यापी महामारीका रूपमा फैलिएको कोरोना भाइरस संक्रमण नियन्त्रणका लागि सरकारले लकडाउन गरेको छ । लकडाउनको उल्लंघन गर्दै भक्तपुर नगरका कतिपय स्थानीय मर्निङ वाक जाने, मन्दिरमा पूजा गर्न जाने र किनमेलमा भीड गर्ने क्रम घटेको छैन । भक्तपुर नगरको तालाक्व, गःहिटी, सूर्यविनायक नगरको सूर्यविनायक चोक, पाण्डुबजार, सल्लाघारीलगायत स्थानहरूमा पनि किनमेल गर्नेको भीड देखिन्छ । कोभिड१९ संक्रमण रोक्न भक्तपुर५ तौमढीस्थित भैरवनाथ मन्दिरमा पूजा नगर्न आग्रह गर्दै स्थानीय तह र प्रहरीको समन्वयमा मन्दिरलाई बाँसले बारेको छ । मन्दिरको घण्टालाई समेत छुन नदिन डोरीले बाँधेको छ । स्थानीय भक्तजन भने जबर्जस्ती मन्दिर छिर्ने गर्छन् । स्वास्थ्य सुरक्षाप्रति बेवास्ता गर्दै अनावश्यक रूपमा घर बाहिर निस्किएकाहरूलाई कारबाही गर्दै आएको प्रहरीको भनाइ छ । प्रहरीले अनावश्यक रूपमा घर बाहिर निस्किएकालाई आधा घण्टा उभ्याएर सजाय दिने गरेको एसपी प्रधानले बताए । तर स्थानीय बासिन्दाले अटेर गरिरहेका छन् । भक्तपुर नगरले खाद्यान्न, तरकारी एवं अत्यावश्यक सामान खरिदका लागि नगर क्षेत्रभित्र दैनिक बिहान ५ देखि ८ र साँझ ५ देखि ७ बजेसम्म समय निर्धारण गरेको छ । नगरपालिकाले लकडाउनका लागि राम्रो व्यवस्था गरे पनि स्थानीय बासिन्दाले त्यसको अटेर गर्दै बजारमा भीड गर्ने गरेका हुन् । कतिपयले मास्कको समेत प्रयोग गरेको पाइएन । सिद्धपोखरी, कमलपोखरीमा बिहानैदेखि मर्निङ वाक गर्न आउने र भक्तपुरको बजार क्षेत्रमा पनि बिहान र बेलुका हिँड्ने बाक्लै हुने गरेको स्थानीय बताउँछन् ।"
स्वास्थ्यकर्मीलाई हौसला चाहिएको छ,"सिक्न समय लाग्यो अस्पतालमा दिनमा पाँचदेखि दस जना कोभिड१९ का शंकास्पद बिरामी आइरहेका हुन्छन् । अहिलेसम्म अस्पतालमा शंकास्पद ७५ बिरामी आइसोलेसनमा बसे । नेपालमा पहिलो केस देखिएको दिनदेखि काम गर्ने शैली र दिनचर्या फरक भएको छ । दिउँसो मात्रै नभएर राति पनि काम गर्ने स्थिति हुन्छ । अस्पतालमा पनि पहिले जस्तो गरी बसिँदैन । घरमा लगाएर आएको कपडा अस्पतालमा लगाउँदिनँ, अस्पतालमा लगाएको घरमा गएर फेर्छु । हरेक दिन आइसोसेसन छिर्छु, बिरामी हेर्छु । छातीको एक्सरे, रगतको जाँच हेर्छु । नयाँ रोगको संक्रमण छ । धेरै ज्ञान छैन । भोलि यसले कस्तो रूप लिन्छ, कसैलाई थाहा छैन । हामीलाई काम गर्ने तरिका सिक्न समय लाग्यो । अझै सिक्दै सिकाउँदै छु । सकेसम्म आइसोलेसनमा धेरै जना जाँदैनौं । कम व्यक्ति त्यहाँ छिर्दा एक त संक्रमण सर्ने जोखिम थोरैलाई हुन्छ, अर्को सुरक्षा सामग्री बढी खर्च हुँदैन । आइसोलेसन छिर्ने भनेपछि सबैले पीपीई लगाउनैपर्यो । शंकास्पद र पोजेटिभ बिरामी हेर्न मात्रै पीपीई लगाउँछौं । बिरामीले खोकेको छैन, धेरै लक्षण छैन भने म पीपीई नलगाई आइसोलेसन छिर्छु । सकेसम्म आइसोलेसन एक्सपोजर कम गर्छु । सबै आइसोलेसन वार्डमा फोन जोडिएको छ । फोनबाटै बिरामीको अवस्था बुझ्छु । सास फेर्न गाह्रो भयो भनेर फोन आयो भने पीपीई लगाएर आईसीयू जान्छु । आइसोलेसनको प्रत्येक कोठामा सीसी क्यामेरा जोडिएको छ, धेरै कुरा त्यहीबाट निगरानी गर्छु । अप्ठेरो परे बिरामीले पनि फोन गर्छन् । बीचमा एकदुई जना बिरामीलाई सास फेर्न गाह्रो भयो भनेर आईसीयूमा पठायौं । तर कोभिड रिपोर्ट नेगेटिभ थियो । लक्षण देखिने, बिरामी शिथिल हुने तर रिपोर्ट नेगेटिभ आउँदा छक्क पर्छु । स्वाब लिन मिलेन कि झै लाग्छ । शंका धेरै लाग्यो भने त्यस्ता बिरामीको दोहोर्याएर नाक वा घाँटीबाट स्वाब लिन्छौं ।लक्षण नभएका पनि आउँछन् विदेशबाट आएका तर कोभिड१९ को लक्षण नदेखिएका पनि टेस्ट गरिदिनु भन्दै आउँछन् । ती बिरामी अन्य अस्पतालमा उपचार नपाएर आएका हुन्छन् । त्यस्ता बिरामीलाई सरकारले आफ्नै अस्पतालमा राखेर उपचार गर्नु, शंका लागे प्रयोगशालामा स्वाब पठाउनु भने पनि निमोनियाका बिरामी पनि हामीलाई रिफर गर्छन् । त्यस्ता व्यक्तिलाई लक्षण नदेखिए अस्पतालकै क्वारेन्टाइनमा बस्न भन्छौं । बिरामीको मूल्याकंन गर्छौं, यहाँ राख्नु नपरे पाटन पठाउँछौं । सरकारले हामीलाई अहिले कोभिड १९ सम्बन्धी बिरामी मात्रै हेर्न निर्देशन दिएको छ । संक्रमण फैलिएको मुलुकबाट आएका व्यक्तिलाई बढी प्राथमिकता दिइरहेका छौं तर यहाँ क्षयरोगका बिरामी पनि ज्वरो आएर आइरहेका हुन्छन् । केही होइन, घर गएर आराम गर्नुस् भन्दा रिसाउँछन् ।जिज्ञासु भएको छु नयाँ खाले सरुवारोग छ । आफू सरुवारोग विशेषज्ञ भएकाले डरभन्दा बढी जिज्ञासु भएको छु । रोग कस्तो हो, बिरामी कसरी आउँछ र कसरी सुधारिन्छ, कस्ता जटिलता आउँछ, सबै हेर्छु, अध्ययनजस्तो लाग्छ । कौतुहलताका साथ बिरामी जाँच्न रमाइलो लाग्छ । कोभिड१९ शंकास्पद धेरै बिरामी भर्ना भए तर अधिकतरको रिपोर्ट नेगेटिभ आयो । विदेशमा यस्ता बिरामीको दोहोर्याएर परीक्षण गर्दा धेरैको पोजेटिभ रिपोर्ट आइरहेको छ । हाम्रोमा भने त्यस्तो भएको छैन । डर लाग्दैनविदेशमा पीपीई लगाएर बिरामी हेरेका स्वास्थ्यकर्मी र नर्स संक्रमित भएका र मृत्यु भएका घटना छन् । त्यस्तो आईसीयूमा भर्ना भएका सिकिस्त बिरामी हेर्नेलाई बढी भएको देखिन्छ । हाम्रोमा अहिलेसम्म कुनै पोजेटिभ बिरामी सिकिस्त भएको छैन । निमोनिया हुने, श्वास फेर्न गाह्रो हुने वा अक्सिजन घट्ने या रगतको संक्रमण हुनेजस्ता जटिलता कुनै बिरामीलाई देखिएन । सामान्य ज्वरो र सुक्खा खोकी बिरामी मात्रै हेरेको छु । आइसोलेसनमा जाँदा सही ढंगले पीपीई प्रयोग गरे सुरक्षित भइन्छ । जानेको सुरक्षा विधि अपनाइरहेको छु, त्यसैले डर लाग्दैन ।घरमा आइसोलेटेड छु आइसोलेसनमा काम गर्ने केही स्वास्थ्यकर्मी अस्पतालमै बस्नुहुन्छ । घरमा दीर्घरोगी या वृद्धवृद्धा भएकाहरूलाई अस्पतालमै बस्ने व्यवस्था छ । म काम सकेर घरै जान्छु । घर गए पनि एक्लै बस्छु, एक्लै खाना खान्छु । छुट्टै कोठामा बस्छु, छुट्टै बाथरुम प्रयोग गर्छु । आफूले खाएको भाँडा आफैं माझ्छु, कपडा घाममा सुकाउँछु । बच्चा र आमाबुवासँग धेरै कुरा गर्दिनँ, गर्नै परे टाढाबाट बोल्छु । पढेर या मोबाइल चलाएर समय कटाउँछु ।काममा दिनरात भनेको छैनबिरामी जाँच्न दिनभरि त अस्पतालमा भइन्छ नै, कहिलेकाँही राति पनि आउनुपर्छ । कामको कुनै पावन्दी छैन । कहिले आधा रातमा प्रयोगशालाबाट बिरामीको रिपोर्ट पोजेटिभ आउँछ । त्यतिखेर राति नै अस्पताल आउँछु । बिरामी कता छ कुन वार्डमा छ हेर्नुपर्छ । आएर स्वास्थ्यकर्मीलाई थप सर्तकताका साथ काम गर्न भन्छु । कहिले राती मेडिकल अफिसरहरूको फोन आउँछ । आइसोलेसनका शंकास्पद बिरामीलाई गाह्रो भयो रे हेर्न जानुपर्यो, पीपीई कसरी लगाउने, तपाईं आइदिनुपर्यो भन्छन् । त्यतिखेर पनि म राति नै अस्पताल आइपुग्छु । अस्पताल आउन नसके बिरामीको एक्सरे र रगतको रिपोर्ट भाइबरमा पठाउन भन्छु, घरबाटै हेरेर के गर्न सकिन्छ भन्छु । अस्पतालमै बस्दा फुर्सद भयो भने मेडिकल अफिसरले कसरी काम गरिरहेका छन्, कार्यालय सहयोगीले मास्क लगाए लगाएनन्, अस्पताल घुमेर हेर्छु । सकेसम्म संक्रमणबाट कसरी बच्ने सिकाउँछु । भोलि भेन्टिलेटरमा बिरामी आए के गर्ने, कसरी चाँडो र सुरक्षित ढंगले काम गर्ने भनेर डमी बिरामी राखेर रिहर्सल पनि गराउँछ, सिकाउँछु, आफू पनि सिकिरहेको छु । अरू थप पाँच जना विशेषज्ञ पनि यसमा खटिनुभएको छ ।टिम छ, बलियो महसुस गर्छुमेडिकल, अफिसर, नर्सिङ स्टाफ र प्रशासनको समन्वय राम्रो छ । फ्रन्टलाइनमा बसेर बिरामी जाँच्ने स्वास्थ्यकर्मीको आत्मबल बढाउँछु, उनीहरूको आत्मविश्वास देखेर आफू बलियो हुन्छु ।अरूले पीपीई लगाएको देख्दा चित्त दुख्छ यतिखेर राष्ट्रलाई आउन सक्ने संकटका बेला स्वास्थ्यकर्मीले जोखिम मोलेर बिरामी हेरिरहेका छन् । हामी एकखाले युद्द लडिरहेका छौं । परिवार, समुदायको मायाको खाँचो छ । हाम्रो आत्मबल बढाउन राज्यले पनि सहयोग गर्नुपर्छ । सबैले हाम्रो हौसला बढाइदिए हुन्थ्यो जस्तो लाग्छ । अन्य मुलुकमा स्वास्थ्यकर्मी नै संक्रमित भइरहेका छन्, कतिले ज्यान गुमाएका छन् । स्वास्थ्यकर्मीको मनोबल बलियो भए मात्रै बिरामी बचाउन प्रेरित हुन्छौं । हाम्रो समुदायमा स्वास्थ्यकर्मीलाई विभेद गरिएको सुनिन्छ, नराम्रो लाग्छ । स्वास्थ्यकर्मीलाई सुरक्षा सामग्री छैन । बाहिर भने अनावश्यक व्यक्तिले पीपीई लगाएको देख्दा चित्त दुख्छ । बाटोमा हिँड्नेले पनि एन९५ मास्क लगाइरहेका छन् । त्यस्तो मास्क भेन्टिलेटरमा बिरामी हेर्न पो बनाइएको हो । पीपीई कसले लगाउने, किन लगाउने, यसको महत्त्व बुझेका छैनन् । हामी अस्पतालमा पीपीई बचाउन सबै स्वास्थ्यकर्मी फ्रन्टलाइनमा बस्दैनौं । आवश्यक परे मात्रै बिरामीको नजिक जान्छौं । यसो भन्दैमा बिरामीको उपचारमा कुनै सम्झौता भएको होइन । पहिले म जोखिम मोल्छु नयाँ शंकासपद बिरामी आइसोलेसमा भर्ना भएको दिन के होला, कस्तो होला भन्ने हुन्छ । अरू स्वास्थ्यकर्मी आइसोलेसन छिर्न डराउलान् भनेर म आफैं पहिले छिर्छु, आत्मबल बढाउँछु । आत्मबल बढाउन हिम्मतले मात्रै होइन । हामीलाई सुरक्षात्मक सामग्री र अस्पतालमा पूर्वाधार चाहिन्छ । भोलि गम्भीर बिरामी आइहाले भने जीवनरक्षा गर्न भनेर हरसम्भव प्रयास हुँदै छ । अस्पतालको पूर्वाधार पनि विस्तार भइरहेको छ । आईसीयू विस्तार हुँदै छ, अक्सिजन प्लान्ट राखिँदै छ । काम गर्न प्रेरणा मिलेको छ ।बजारको भीड देखेर तर्सिन्छुहामी अस्पतालमा संयमित भएर काम गरिरहेका छौं । तर, बाहिर साँझतिर सडक र बजारमा लागेको भीड देखेर म तर्सिन्छु । मान्छेले लकडाउन र सोसल डिस्टेन्सलाई मजाक बनाइरहेका छन् । भोलि ती सबै मान्छे अस्पताल आएको देख्न नपरोस् जस्तो लाग्छ । हामी बसै अहिले कोभिड नियन्त्रणमा लागिपरहेका छौं । यस्तो अवस्थामा अन्य रोगका बिरामीको अवस्था के भइरहेको होला, सोच्दा मन दुःखी हुन्छ ।आइसोलेसनका बिरामी रिसाउँछन् सबै बिरामी बुझ्ने हुँदैनन् । पहिलेका छिट्टै रिसाउँथे । अहिलेका बिरामी अलि कुरा बुझ्छन् । आइसोलेसनमा ७५ जना बिरामी हेरेँ, कतिले गाली गरे । भनेको समयमा रिपोर्ट आएन भने जान्छु भाग्ििदन्छु भन्छन्, भागे पनि एकदुई जना । त्यसै हामीलाई छेक्न मिल्दैन भनेर रिसाउँछन् । कोही बिरामीलाई एयरपोर्टबाट सिधै अस्पताल ल्याइएको हुन्थ्यो । त्यस्ता बिरामीलाई रोगको भन्दा विदेशबाट ल्याएको सामान कता पुग्यो, हराउँछ कि भन्ने चिन्ता हुन्थ्यो । उनीहरूलाई दुई दिन अस्पतालमा राख्न मुस्किल हुन्थ्यो । प्रयोगशालासँग रिपोर्ट चाँडै मागेर त्यस्ता बिरामी डिस्चार्ज गर्थें । अहिले समस्या केही कम छ, कुरा सुन्छन् । हामीलाई सघाउँछन् । म आफैं आइसोलेसनमा गएर बिरामीसँग कुरा गर्छु, परामर्श गर्छु । कोभिडबारे बाहिर चलेका भ्रम र त्रास जति छ, सबै सत्य होइन । हो, अस्पताललाई संक्रमणमुक्त बनाउन केही पहल गरिएन भने जोखिम बढ्छ । स्वास्थ्यकर्मीबाटै समुदायमा रोग नफैलियोस् भनेर उनीहरूलाई अस्पतालमा राख्ने व्यवस्थापन भइरहेको छ । यसको दायरा अझै बढ्छ । हामीले अस्पताललाई सक्दो संक्रमणमुक्त बनाइरहेका छौं । काठमाडौं महानगरले पनि डिस्इन्फेक्सन गर्न सघाएको छ । यसको मृत्युदर धेरै छैन, अधिकतर बिरामी उपचारपछि निको हुन्छन् भन्ने सन्देश समुदायमा पुग्न जरुरी छ ।"
पीपीई भन्दै गाउन पठाइयो,"क्वारेन्टाइनबाट गर्भवतीको उद्धाररूपन्देहीको सीमावर्ती भारतीय क्वारेन्टाइनमा बसिरहेकी एक गर्भवतीको शुक्रबार उद्धार गरिएको छ । सुत्केरी हुने दिन नजिकिएकाले रेसुंगा नगरपालिका२, गुल्मीकी भगवती परियारलाई उद्धार गरिएको हो । भारतको गाजियावादबाट उनी बुधबार बेलहिया नाकामा आइपुगेकी थिइन् । उनलाई त्यसै दिन नौतनवास्थित मोर्डन कलेजको क्वारेन्टाइनमा राखिएको थियो । नौ महिना पूरा भइसकेकाले उनी धेरै दिन त्यहाँ बस्ने अवस्था थिएन ।क्वारेन्टाइनमा गएपछि नौतनवाका स्थानीयले सुत्केरी हुने दिन नजिकिएकी महिला रहेको नेपाली पक्षलाई खबर गरेका थिए । त्यसपछि बेलहिया प्रहरी कार्यालयका प्रहरी निरीक्षक ईश्वर अधिकारीको नेतृत्वमा सुरक्षाकर्मीको टोली बुझ्न गएको थियो । भारतीय प्रशासनले लैजान स्वीकृति दिएपछि उद्धार गरिएको प्रमुख जिल्ला अधिकारी महादेव पन्थले बताए ।उनीसँगै दुई वर्षीय छोरा निशान र पति सुनिलकुमारसमेत आएका छन् । सुनिलले गाजियावादको एक स्कुलमा बस चलाउँथे । स्कुलले अनिश्चितकालका लागि बिदा दिएको उनले बताए । गाजियावादस्थित अस्पतालले समेत भगवतीको जाँच गर्न अस्वीकार गरेपछि उनीहरू नेपाल आएका थिए । शुक्रबार साँझ बेलहिया नाकामा आएका उनीहरूलाई राति नै गुल्मीस्थित रेसुंगा नगरपालिकामा पठाइएको छ । प्रशासनले नगरपालिकालाई महिलाको स्वास्थ अवस्थाबारे जानकारी गराएको थियो । त्यसपछि एम्बुलेन्स खर्चसमेत नगरपालिकाले बेहोर्ने गरी गुल्मी पठाइएको हो । उनलाई अहिले रेसुंगा नगरपालिका७, उपल्लो तम्घासमा रहेको आइसोलेसन वार्डमा राखिएको छ । वार्डमा उनको परिवार र अर्का एक जना ज्वरोका बिरामी पनि छन् ।"
क्वारेन्टाइनमा मास्ककै भर,"मिथिला आयुर्वेद कलेजको पर्खालले घेरिएको तीनतले भवनको दोस्रो तल्लामा १९ जनालाई क्वारेन्टाइनमा राखिएको छ । यहाँबाट सिक्सलेन हुँदै ६ किलोमिटर दक्षिणमा जटही नाका पुगिन्छ । १० किलोमिटर उत्तर सिक्सलेन छिचोल्दा नै जनकपुर पुगिन्छ । धनुषाको गंगुलीस्थित उक्त क्षेत्रीय क्वारेन्टाइन दूरीको हिसाबले घना बस्तीभन्दा पर छ । प्रदेश २ सरकारले नेपाली सेनाको सहयोगमा तयार पारेको २ सय ५० बेडको उक्त क्वारेन्टाइनमा राखिएका व्यक्ति भारत र कतारबाट फर्किएका हुन् । कोरोना भाइरस (कोभिड१९) का संक्रमित र सम्भावित लक्षण देखिएका बिरामीलाई राखिने यस क्वारेन्टाइनमा सुरक्षा र स्वास्थ्यकर्मी भने मास्ककै भरमा खटिएका छन् । कतिसम्म भने, क्वारेन्टाइनमा राखिएकाहरूले पनि मास्क मात्र लगाएका छन् । यहाँ अन्य कुनै स्वास्थ्य सुरक्षाका सामग्री उपलब्ध गराइएको छैन । हात धुने साबुन र पानीको पनि पर्याप्त व्यवस्था छैन । स्वास्थ्यकर्मीलाई टेन्टमा राखिएको छ ।स्वास्थ्य सुरक्षाको कुनै बन्दोबस्त नै छ । आफू बाँचे न अरूलाई बचाउने हो, क्वारेन्टाइनको सुरक्षामा खटिएका एक सुरक्षाकर्मीले भने, हाम्रो पोसाक हेरेर कोरोना भाग्ने होइन होला । जोखिम क्षेत्रमा खटाउँदा त आवश्यक समाग्री पनि दिनुपर्छ नि । क्षेत्रीय क्वारेन्टाइनमा सेना, प्रहरी र सशस्त्र प्रहरीसहित ११ जना स्वास्थ्यकर्मी खटिएका छन् । स्वास्थ्यकर्मीले भने २२ जना मिलेर पालो गरेर सेवा दिइरहेका छन् । क्वारेन्टाइनमा बिरामीको उपचार तथा सुरक्षार्थ खटिएका यी सबैसँग मास्कबाहेक अरू स्वास्थ्यका साधन छैनन् । क्वारेन्टाइनको व्यवस्थापन हेर्न शुक्रबार बिहान पुगेका जनकपुरधाम उपमहानगरपालिकाका प्रमुख कार्यकारी अधिकृत गोपाल रेग्मीले पानी, साबुन र स्यानिटाइजरको बन्दोबस्त मिलाइदिने आश्वासन दिएका छन् । कार्यकारी अधिकृत रेग्मीसित त्यहाँ खटिएका सुरक्षा अधिकारीहरूले क्वारेन्टाइन स्थललाई स्यानिटाइज्ड गरिदिन आग्रह गरेका थिए । टुटी भएको बाल्टिन, साबुन र स्यानिटाइजरको क्वारेन्टाइन स्थलमा अभाव देखियो, रेग्मीले कान्तिपुरसँग भने, मास्क पनि पर्याप्त थिएन । यी सबै समानको व्यवस्थापनका लागि उपमहानगरले पहल गरिरहेको छ । चाँडै उपलब्ध गराउँछौं । पैदलै फर्किनुपर्ने बाध्यताकोरोना भाइरस संक्रमणको परीक्षण रिपोर्ट नेगेटिभ आएपछि एकै परिवारका नौ जना बिहीबार घर फर्किए । तर, उनीहरूको घर फिर्ती सहज बनेन । गंगुलीस्थित क्वारेन्टाइनसम्म एम्बुलेन्स ल्याइएका महोत्तरीको औरही नगरपालिकाका त्यो परिवारलाई घर पुर्याइदिन कुनै सवारी साधन तयार भएनन् ।कतारबाट फर्किएका उक्त घरका एक सदस्यमा उच्च ज्वरो देखिएपछि पाँच दिनअघि परिवारका सबै सदस्यलाई क्वारेन्टाइनमा राखिएको हो । उच्च ज्वरो आएकाको जनकपुरस्थित प्रादेशिक अस्पतालको आइसोलेसनमा उपचार भइरहे पनि अन्य नौ जनाको रिर्पोट नेगेटिभ आएपछि होम क्वारेन्टाइनमा बस्न भनेर फर्काइएको थियो । तर, घरसम्म पुर्याउन एम्बुलेन्स र अन्य गाडीले नमानेपछि उनीहरू पैदलै जानुपरेको हो । क्वारेन्टाइनको व्यवस्थापन र सुरक्षामा खटिएका सशस्त्र प्रहरीका एक अधिकारीका अनुसार एम्बुलेन्सलाई खबर गर्दा पनि चालकले आउन मानेनन् । क्वारेन्टाइनबाट डिस्चार्ज हुनेलाई घर पुर्याउन गाडीले मान्दैन, ती अधिकारीले भने, क्वारेन्टाइनमै गाडीको व्यवस्था भए सजिलो हुन्थ्यो । तरकारीलगायत अन्य समान खरिद गर्नुपर्दा पनि पैदलै जानुपर्ने बाध्यता छ । धनुषाको गंगुलीमा रहेको क्षेत्रीय क्वारेन्टाइनको व्यवस्थापन सेनाले हेरिरहेको छ । सेनाले पनि गाडी नहुँदा तरकारीलगायतका आवश्यक किनमेल पैदलै हिँडेर गर्नुपरेको जनाएको छ । दिनमा २२ पटक खाना र खाजाक्वारेन्टाइनमा बसेकालाई बिहानबेलुका खाना, बिहानदिउँसो खाजा र दिनमा तीन पटक पिउने पानी तताएर दिइने गरिएको नेपाली सेनाका क्याप्टेन सुविद बस्नेतले जानकारी दिए । उनका अनुसार बिहानको खाजामा चना र चिया तथा दिउँसोको खाजामा चाउचाउ, बिस्कुट र चिया खुवाइन्छ । खानामा दाल, भात र तरकारी दिने गरिएको छ । क्वारेन्टाइनमा बसेकाहरूलाई खाना पस्किने तरिका पनि गज्जबको छ । मास्क लगाएका नेपाली सेनाका चार जनाले बाल्टिनमा दाल र तरकारी तथा टप (नाद) मा भात बोकेर दोस्रो तल्ला उक्लिन्छन् । जहाँ करिब एक मिटरको दूरीमा थाल (प्लेट) बोकेर क्वारेन्टाइनमा बसेकाहरू उभिएका हुन्छन् । टेबुलमा परैबाट थाल राखेपछि पालैपालो सेनाका जवानले खानाको परिकार त्यसमा राखिदिन्छन् । खाना पस्किएको थाल बोकेर उनीहरू आफ्नै कोठामा गएर खान्छन् । मास्कबाहेक स्वास्थ्य सुरक्षा सामग्री नहुँदा नेपाली सेनाले जोखिम मोलेर उनीहरूको हेरचाह गरिरहेको जनाएको छ ।"
जेलबाट छुट्न ४५० कैदीको निवेदन,"काठमाडौं (कास) विभिन्न अपराधमा कैद भुक्तान गरिरहेका ४ सय ५० कैदीबन्दीले कारागारबाट छुट्न निवेदन दिएका छन् ।कोरोना संक्रमण फैलिन सक्ने जोखिम औंल्याउँदै सर्वोच्च अदालतले गत चैत ७ मा एक वर्षभन्दा कम सजाय भएका कैदीबन्दीलाई बाँकी भुक्तानी गर्नुपर्ने कैदबापतको रकम लिएर रिहा गर्न सकिने आदेश दिएको थियो । कारागार व्यवस्थापन विभागका महानिर्देशक प्रदीपराज कँडेलले सर्वोच्च अदालतको उक्त आदेशपछि देशभरबाट ४ सय ५० जना कैदीबन्दीले रिहाइका लागि निवेदन दिएको बताए । जसमध्ये ६६ जना ६५ वर्षभन्दा माथिका छन् । निवदेन दिएकामध्ये १ सय ३२ जना कैदी र १ सय ७४ जना बाल बन्दी रिहा भइसकेका छन् । अन्यको विवरण अध्ययन हुँदै छ, कँडेलले भने । १ सय ७४ बाल बन्दीलाई अदालतले रिहा गर्दै अभिभावकको जिम्मा लगाएको हो । अदालतले खोजेका अवस्थामा उपस्थित गराउने कागज अभिभावकले गरेका छन् । मुलुकी फौजदारी कार्यविधि संहिता २०७४ को दफा १५५ अनुसार एक वर्षभन्दा कम कैद सजाय भुक्तान गर्न बाँकी भएकालाई दैनिक तीन सय रुपैयाँका दरले जरिवाना लिएर रिहा गर्न सकिनेछ । तर जरिवाना तिरेर रिहा भए पनि कैद सकिने मितिबाट मात्रै कारागारले त्यस्ता व्यक्तिको लगत कट्टा गर्ने व्यवस्था छ ।"
सात बालकसहित १३ कैदी छुटे,"हेटौंडा कोरोना संक्रमण फैलिन नदिन थोरै कैद भुक्तान गर्न बाँकी सात बालकसहित १३ जनालाई मकवानपुरको जिल्ला अदालतले जेलमुक्त गरेको छ । न्यायाधीश दिल्लीरत्न श्रेष्ठको इजलासले बहुविवाह, सवारी ज्यान र लागूऔषध, बालबिज्याइँका सात बालकलाई बाँकी कैद मिनाहा गरी छाडेको स्रेस्तेदार केशवराज कौशिकले बताए । बालकलाई रकम भुक्तानी गर्न नलगाएको र अन्यले बाँकी कैदअनुसार तोकिएको रकम तिरेर मुक्त भएको उनले जानकारी दिए ।"
नारायणीमा २० आइसोलेसन शय्या थप,"वीरगन्ज (कास) निजी क्षेत्रको सहयोगमा वीरगन्जको नारायणी अस्पतालमा २० शय्याको आइसोलेसन वार्ड निर्माण भएको छ । रुंगटा वेलफेयर सोसाइटी, जगदम्बा सिमेन्ट र लाइन्स क्लबले आइसोलेसन शय्या थप्न सहयोग गरेका हुन् । शनिबार प्रतिनिधिसभाका सांसद प्रदीप यादवले आइसोलेसन वार्ड अस्पतालका मेडिकल सुपरिटेन्डेन्ट मदनकुमार उपाध्यायलाई हस्तान्तरण गरे । यसअघि अस्पतालमा पाँच वटा आइसोलेसन वार्ड थिए । निजी अस्पतालले सामान्य ज्वरोका बिरामीसमेत नहेर्दा नारायणीमा बिरामीको चाप बढ्दो छ । प्रदेश २ का पर्सा, बारा, रौतहट, सर्लाहीसम्मका बिरामी उपचारका लागि यहाँ आउने भएकाले कोरोना भाइरसको नमुना परीक्षणको व्यवस्था गर्न चिकित्सकले माग गरेका छन् । प्रदेशको जनकपुरमा मात्र कोरोनाको परीक्षण थालिएको छ । कोरोना रोकथाम र उपचारका लागि सरकारले नारायणी अस्पताललाई उपकरण उपलब्ध नगराए आफू धर्नामा बस्ने सांसद प्रदीप यादवले बताए ।"
आइसोलेसनबाट भागेका पक्राउ,"उदयपुर (कास) कोरोना भाइरस संक्रमणको आशंकामा कटारी अस्पतालको आइसोलेसन वार्डबाट नौ दिनअघि भागेका ३८ वर्षीय कीर्तिमान मगरातीलाई खोटाङको हलेसी तुवाचुङ नगरपालिकाले आइतबार नियन्त्रणमा लिएको छ । अस्पतालको आइसोलेसन वार्डमा बस्न लगाइएका बेला सुटुक्क हिँडेका उदयपुरको ताप्ली४ का मगरातीलाई सुरक्षाकर्मीको सहयोगमा नगरपालिकाले नियन्त्रणमा लिएको हो । हलेसी तुवाचुङ५ दुर्छिमको हैदेमा छोरीज्वाइँको घर पुगेका बेला नियन्त्रणमा लिई क्वारेन्टाइनमा राखिएको नगर प्रमुख इवन राईले बताए । नियन्त्रणमा लिइएका मगराती, उनका छोरीज्वाइँको परिवारका सदस्यसहित ९ जनालाई नगरपालिकाको क्वारेन्टाइनमा राखिएको छ । भारतको सिलिगुडी हुँदै ताप्लीका लागि हिँडेका २१ जनासहित मगरातीलाई अस्पतालको आइसोलेसनमा राखिएको थियो । स्वास्थ्य परीक्षणका क्रममा उनलाई ज्वरो आएको पाइएको थियो । चैत १२ गतेदेखि अस्पतालको आइसोलेसनमा उनको उपचार चल्दै थियो । उनीसँगै आएका अन्य २० लाई बेलसोतस्थित क्वारेन्टाइनमा राखिएको छ । यसैबीच संक्रमणको शंकामा नमुना संकलन परीक्षणका लागि पठाइएका उदयपुरका ५ जना बिरामीको नतिजा नेगेटिभ आएको छ । स्वाब परीक्षणका लागि पठाइएका ७ मध्ये ५ को नेगेटिभ आएको हो । दुई जनाको शनिबार संकलन गरी परीक्षणका लागि धरान पठाइएको जिल्ला जनस्वास्थ्य कार्यालयका प्रमुख मोहन सुवेदीले बताए ।"
लकडाउनयता १ सय ८७ उडान,"काठमाडौं (कास) सरकारले लकडाउन घोषणा गरेयता शनिबारसम्म त्रिभुवन अन्तर्राष्ट्रिय विमानस्थलमा १ सय ८७ वटा उडान भएका छन् । नागरिक उड्डयन प्राधिकरणका प्रवक्ता राजकुमार क्षत्रीका अनुसार लकडाउन सुरु भएको १२ औं दिनसम्म आन्तरिक, अन्तर्राष्ट्रिय र सैनिक उडानसमेत गरी शनिबारसम्म काठमाडौंमा १ सय ८७ वटा उडान भएका हुन् ।आन्तरिकतर्फ पोखरा, लुक्ला, नेपालगन्ज र ताप्लेजुङलगायत पर्यटकीय सहरमा अलपत्र परेका विदेशीलाई आन्तरिक उडान गर्ने एयरलायन्सका जहाजले ९८ वटा उडान गरेर काठमाडौं ल्याएका थिए । त्यस्तै आन्तरिकतर्फ हेलिकप्टरले विदेशी तथा नेपाली बिरामी र पर्यटक उद्धार गर्न ५१ वटा उडान गरेको तथ्यांकमा देखिन्छ । त्यसैगरी नेपालमा अलपत्र परेका विदेशी पर्यटकलाई उद्धार गर्न १८ वटा अन्तर्राष्ट्रिय उडान भएका छन् भने नेपाली सेनाले स्वास्थ्यसम्बन्धी सामग्री ढुवानी, उद्धारलगायतका लागि २१ वटा सैनिक विमानबाट आन्तरिक उडान गरेको छ ।अन्तर्राष्ट्रियतर्फ सबैभन्दा धेरै काठमाडौंदोहा उडान भएको देखिन्छ भने आन्तरिकमा सबैभन्दा धेरै काठमाडौंबाट लुक्ला र पोखराका लागि उडान भएको देखिन्छ । आउने र जाने गरी भएका १ सय ८७ उडानमध्ये अधिकांश एकतर्फी खाली उडान हुन् । आन्तरिकमा बाहिर जाँदा खाली जहाज तथा हेलिकप्टर उडेका थिए भने फर्किंदा विदेशीलाई काठमाडौं ल्याइएको थियो । अन्तर्राष्ट्रिय उडानतर्फ जेट विमानहरू आउँदा खाली आएका थिए भने फर्किंदा विदेशी पर्यटकलाई उद्धार गरिएका उडान भएका थिए । त्यस्तै नेपाल वायुसेवा निगमले काठमाडौंका लागि चीनबाट दुइटा कार्गो उडान गरेको थियो ।"
जसले थुप्रै महामारी झेले,"आठ दशकयता उनी थुप्रै रोग र महामारीको साक्षी बनेकी छन् । अहिले विश्वभर कोरोना भाइरसको त्रास छ । तर, यो त्रासले मंगलसैन नगरपालिका५ की ८२ वर्षीया कल्धरी सुवेदीलाई पनि सशंकित बनाएको छ ।उनले कोरोनालाई आफूले भोगेका महामारीभन्दा बेग्लै खालको भएको बुझेकी छन् । उहिले गाउँबाट रोग पैदा हुन्थे । सहरका अस्पतालमा उपचार गरे निको हुन्थ्यो । अहिले त रोग आयो भन्दै सहरबाट गाउँ पसेको देखेर अचम्म लागेको छ, उनले पुराना दिन स्मरण गरिन्, उहिले ठूलो हल्क्या (हैजा) आउँदा मान्छेलाई छोए सर्थ्यो, मरिन्थ्यो । अहिले पनि त्यस्तै भएको छ । ठूलो हल्क्या (हैजा) महामारीका रूपमा आएको साल उनी ८ वर्षकी थिइन् । ७ वर्षमै उनको बिहे भइसकेको थियो । बान्ता, झाडापखाला हुने र मान्छे मरिहाल्ने हुन्थ्यो । धारा, मेलापात, खेतबारी जो जता गए उतै मर्थे । मरेकाले मलामीसमेत पाएनन्, उनले ती कठिन दिन सम्झिइन्, गाउँमा एकै दिन ५६ जना मर्थे । देवीदेउता पुकार्नुबाहेक अरू उपचार केही थिएन ।त्यति बेला पनि हैजा सर्ने डरले घरबाट बाहिर निस्कनै नदिने गरेको उनलाई सम्झना छ । मलाई त अहिलेभन्दा उति बेलाको महामारी ठूलो हो जस्तो लाग्छ । हामीले धन्न ज्यान जोगायौं, उनले भनिन्, अहिले त के रोग आयो, कति मरे सबै थाहा हुन्छ । उहिले यस्ता महामारी र रोगबारे सबैलाई जानकारी कहाँ हुन्थ्यो र १ मंगलसैन५ कै ८० वर्षीया कुसी सुवेदी त्यति बेलाका विपद्मा कतिले पानीसमेत खान नपाएको बताउँछिन् । साठी वर्ष अगाडि होला खडेरी पर्यो । बालीनाली सबै सुक्यो । गाउँमा सबैका ओठमुखै सुके । वर्षभरि नै त्यस्तै भइरह्यो । त्यसताका मेरा तीन महिना र ६ महिनाको बच्चा गर्भमै मरे, उनले सुनाइन् । उनका अनुसार खेतीपाती, अन्न, पानी केही नहुँदा गाउँ नै सुनसान र सुक्खा बनेको थियो । अहिलेभन्दा त्यतिबेलाका महामारीमा बाँच्न धेरै कठिन भएको उनको अनुभव छ । आपत्विपत् पर्दा जसको घरमा जे छ त्यही बाँडेर खान्थ्यौं । कति दिन भोकै बस्यौं, कुसीले थपिन्, सुत्केरीले खान नपाएरै ज्यान गुमाए । अहिले त खान समस्या भएको छैन । देउतालाई भाकल गर्नेबाहेक त्यतिबेला बाँच्ने अरू उपाय नै नभएको उनको भनाइ छ । खडेरी पर्यो, भोकमरी भयो, हैजा आयो अरू यस्ता रोग महामारी त कति आए कति । यी सबै रोगसँग लड्यौं । आफूसँग जे छ त्यही बाँडीचुँडी खायौं, कुसीले उतिबेलाका दिन सम्झिइन् ।उनीहरूका अनुसार उहिले प्रत्येक घरमा कम्तीमा चारदेखि पाँच शिशुको मृत्यु भएकै हुन्थ्यो । अछाम बारलाकी ७३ वर्षीया सरु सुनारले ११ मध्ये नौ सन्तान गुमाएको बताइन् । कोही गर्भमै मरे, कोही जन्मेको एक घण्टामै । कसैलाई ज्वरो, कसैलाई हैजा, कसैलाई निमोनिया भयो, उनले भनिन्, गाउँमा स्वास्थ्य चौकी थिएन, दैलेख लैजान बाटो थिएन । जति जन्मे पनि मरिहाल्छन् भन्ने लाग्थ्यो ।अहिले पनि उपचार नै गर्न नसकिने खालको महामारी फैलिएको सुनिएकाले उस्तै डर लागेको सुनाइन् पिउली विकले । उहिले पनि गाउँमा रोग देखिए भगवान् सम्झेर बस्थ्यौं, अहिले पनि त्यस्तै भएको छ, विकले पछिल्लो अवस्थाबारे बताइन् ।"
परराष्ट्रमा आवश्यक सम्पर्क विन्दु,"कोरोना भाइरस (कोभिड१९) को संक्रमणले महामारीको रूप लिइसकेपछि संसारभरकै सरोकार यसको नियन्त्रण र नियमनसँगै आआफ्ना नागरिकको जीवनरक्षामा केन्द्रित भइसकेको छ । कोभिड१९ ले विश्व एक गाउँ को परिकल्पनालाई प्रत्यक्षपरोक्ष रूपमा फेरि साकार तुल्याएको छ । यसबेला विश्व मानचित्रमा चिनिएका शक्तिसम्पन्न वा प्रभावशाली राष्ट्रहरू मात्रै होइन, विकासोन्मुख अथवा अल्पविकसित सबै राष्ट्र संसारैभर छरिएर बसेका आफ्ना नागरिकको सेवासुरक्षामा चिन्तित भएर भागदौडमा लागिरहेका छन् । कतै कहींबाट आफ्ना नागरिक घर लैजान चार्टर्ड सेवा चलिरहेको छ भने कतै रेस्क्यु सेन्टर, हटलाइन नम्बर र फोकलपोइन्टहरू सञ्चालनमा छन् । छिमेकी भारतले विदेश मन्त्रालयमा अतिरिक्त सचिवको संयोजकत्वमा कोभिड कन्ट्रोल रुम गठन गरेको दुई साता भैसकेको छ जहाँ हटलाइन, उद्धार सेवा र संयन्त्रका कामकारबाहीबारे विदेश मन्त्रालयमा दैनिक भइरहेको प्रेसब्रिफिङमा हेर्न अथवा सुन्न पाइन्छ ।अहिलेको आपत्कालीन घडीमा यो सरोकार किन पनि सान्दर्भिक बनेको छ भने आज नेपाली समुदाय पनि विश्वभर उसैगरी फैलिएको छ । पूर्वी अफ्रिकाको सेसेल्स टापुदेखि दक्षिण एसियाली छिमेकी माल्दिभ्ससम्म छरिएर रहेका नेपाली समुदाय आज यही कोरोना सन्त्रासका माझ कोही रोजगारीहीन बनेर जीवन निर्वाहको उपाय खोजिरहेका छन्, कतै जीवनमृत्युकै दोसाँधमा हारगुहार गरिरहेका भेटिन्छन् । विश्वभर रहेका झन्डै तीन दर्जन नेपाली कूटनीतिक नियोग र निकायले बाहिरी विश्वमा रहेका गैरआवासीय नेपालीको सरोकारलाई सम्बोधन गर्नुपर्ने अवस्था छ । गैरआवासीय नेपाली संघको तथ्यांकमा आज ८१ वटा देशमा नेपाली उपस्थितिका आधारमा समन्वय समिति बनिसकेको छ भने यसबाहेक नेपालीको न्यून उपस्थितिका आधारमा अन्य मुलुकहरू पनि थपिन सक्छन् । तर, दुर्भाग्य कोरोना महामारीका माझ आफ्ना नागरिकको सरोकारमा राज्य संयन्त्रले परराष्ट्र मन्त्रालय मातहतमा विशेष सुनुवाइ केन्द्र, हटलाइन वा कन्ट्रोल रुम स्थापना गरिसक्नुपर्ने हो, यसतर्फ ध्यानाकर्षण हुन सकेको देखिन्न । विगतमा इराक काण्ड हुँदा अथवा अफगानिस्तान घटना हुँदा बरु परराष्ट्रमा उपसचिव तहमा ड्युटीअफिस, हटलाइनको प्रबन्ध तय हुन सकेको थियो । तर, यतिखेर लकडाउनको विषम परिस्थिति भन्दै परराष्ट्र मन्त्रालयले यस्तो फोकल पोइन्ट खडा गर्न चाहेको देखिन्न । परराष्ट्रमन्त्री स्वयंले विदेशमा रहेका नेपालीको निगरानी गर्न सम्बद्ध राजदूत र दूतावासलाई निर्देशन दिए पनि त्यसअनुरूप काम हुन सकेको छैन । कतिपय मुलुकमा हाम्रा राजदूत छैनन् भने अत्यन्त जरुरी अवस्थामा सम्बद्ध मुलुकमै आवासीय रूपमा रहनुपर्ने राजदूत महिनौंदेखि काठमाडौं आएर घर बिदामा बसिरहेका छन् । अहिले चीनबाट मेडिकल सामग्री र उपचार किट किनेर ल्याउनका लागि अनेक प्रपञ्च चलिरहेकै घडीमा बेइजिङमा राजदूत छैनन् भने माल्दिभ्ससहितको मामिला हेर्ने श्रीलंकामा पनि राजदूतहीन अवस्था रहेको महिनौं भैसक्यो । ५० हजारभन्दा बढी नेपाली रहेको दक्षिण कोरिया राजदूतहीन भएको एक वर्ष भैसक्यो भने एकैसाथ दर्जनौं अफ्रिकी मुलुकको प्रतिनिधि पात्र जस्तो रहेको दक्षिण अफ्रिकामा पनि राजदूत नगएको एक वर्ष भैसक्यो । कोरोना संक्रमणको अहिलेको सन्त्रासमाझ पुरानै ढिलासुस्तीका कारण यस्तो रिक्तता देखिएको छ भने कहींकतै कुनै देशबाट उब्जिएको समस्या आएमा यो सूचना पुर्याउन कि त मन्त्री, सचिव, ठूला राजनीतिक नेता वा राज्यशक्तिमै पहुँच हुनुपर्ने अवस्था छ । होइन भने मिडियामा गतिलो गरी सूचना पुर्याउन सके मात्रै अहिलेको गम्भीर सरोकारको मामिला सुनुवाइमा आउन सक्छ । अन्यथा कहींकतै फोकल सेन्टर पनि छैन, न कोही जिम्मेवार सम्पर्क व्यक्ति नै यहाँ छन् । पक्कै पनि आजको महामारीयुक्त आततायी क्षणमा सबै तह र तप्कामा आफ्नो जीवनरक्षाको सवाल सबभन्दा प्राथमिकतामा छ । तर, राज्य तहको उपस्थिति र आफ्ना नागरिकप्रतिको दायित्वबोध गराउने बेला भनेको यस्तै मुस्किलको घडीमा हो । घर फर्कने आर्तनाद सुनाउँदै विदेशी मुलुकहरूबाट हारगुहार मागिरहेका नेपालीलाई हाम्रो राज्यको अवस्था र हैसियतअनुसार हवाई चार्टर्ड गरेर ल्याउन सकिन्न भनेर मात्रै पनि राज्य हुनुको कर्तव्य निर्वाह हुन सक्दैन । कम्तीमा ती विपत्ति बेहोरिरहेका नागरिकको प्रत्यक्ष आवाज सुन्न र उनीहरूलाई सान्त्वना दिनै पनि तत्काल परराष्ट्र मन्त्रालयमा कोरोना विपत्ति युनिट खडा गरिनुपर्छ । अरू केही गर्न नसके पनि यो संयन्त्रले संसारभर रहेका नेपालीले विपत्तिमा बेहोरेको यथास्थिति र नेपालीको संख्याबारेमा आधिकारिक रेकर्ड उतार्न भए पनि सम्भव हुनेछ । र, त्यसले सम्बन्धित मुलुकका निकायसँग पनि आवश्यकताअनुरूप समन्वय गर्न सक्नेछ ।"
देश खोज्नेहरू,"कोरोना संकट यथावत् छ । मान्छेहरू लकडाउनमा छन् । त्यसैले फुर्सदमा सोच्नका लागि हामीसँग अनेक प्रश्न छन् । पत्रपत्र । यिनै प्रश्नको इन्द्रेनी क्यानभासबाट केही प्रश्न टिपेर आजलाई एउटा माला बनाऔं । प्रश्नहरूको माला । जस्तो देश के हो ? यसको रङ, रूप र सुगन्ध कस्तो हुन्छ ? के देश शासकहरूको खल्तीमा हुन्छ ? कि हुन्छ निर्धाहरूको सपनामा ? जब मैले यी प्रश्नबारे विचार गर्न थालें, मेरो मन वायुपंखी घोडा चडेर कल्पनाको आकाशमा निस्कियो । र, त्यो वायुपंखी घोडा सुदूर अतीतको एउटा डिलमा रोकियो । झन्डै ४० वर्षपछाडि । जुन बेला म सानो केटो थिएँ । त्यो उस जमानाको कुरा हो, जति बेला स्कुलमा अनेक वादविवाद हुने गर्थे । एउटा प्रसंगमा गुरु तुलसी न्यौपानेले सोध्नुभयो, देश भनेको के हो ? त्यो उमेरमा हाम्रा लागि देश भनेको गाउँ, गाउँबीच उभिएको वरको रूख, मन्दिर र हामी पढ्ने स्कुल थियो । त्यसै छेक एक दिन हाम्रो स्कुलमा नयाँ मान्छेहरू देखापरे । युवाहरू । उनीहरूसँग गिटार थियो । ती मान्छेहरूले हामीलाई चौरमा आमन्त्रण गरे र गीत सुनाउन थाले । तिनैमध्ये एउटा गीत थियो, मेरो देश खोज्दै जाँदा देश मैले भेटेंजनता नै देश रैछ देश मैले देखें । त्यो राल्फाली युग थियो । गायक थिए मञ्जुल । गीतले देशको विषयमा नयाँ कुरा सिकायो । हामीले बुझ्यौं देश भनेको माटो, रूख, स्कुल र मन्दिर मात्र होइन रहेछ । देश भनेको जनता रहेछ । मजदुर, गोठाला र खेतालाहरू रहेछन् । देश भनेको स्कुल मात्र होइन रहेछ । देश भनेको त स्कुल पढ्ने हामी केटाकेटीहरू पनि पो रहेछौं । हामी हुर्किंदै गयौं । राजनीति, राज्य र समाजलाई थोरै बुझ्न थाल्यौं । त्यो बेला पञ्चायती व्यवस्था थियो । पञ्चायतले हामीलाई सिकाउन खोज्यो देश भनेको राजा हो । देश भनेको झन्डा हो । गीत हो । भाषा हो । डाँफे, मुनाल हो । देश भनेको दरबार र त्यसको गजुर हो । त्यो बेला सरकारी मान्छेहरू भन्थे देश हुन राजा हुनुपर्छ । यो शाहवंशले आर्ज्याको भूगोल हो । दरबारका भक्तहरू सम्झाउँथे, देशमा दरबार हुन्छ, राजा हुन्छन्, जागिर हुन्छ र हुन्छ निरन्तर शासन गर्ने अविच्छिन्न वंशवृक्ष । त्यो बेलाका भारदारहरू गुनगुनाउँथे, देश भनेको सरकार हो । सरकार भनेको राजा हो । यो देखिने जल, जंगल र जमिन जो छन्, ती सबै राजाका हुन् । तिमी स्वयं पनि राजाकै अमानत हौ । पञ्चायतले यस्तै कथ्यहरू स्थापित गर्दै ३० वर्ष शासन गर्यो । तर ती सब भन्ने कुरा मात्र थिए । वस्तुतः पञ्चहरूका लागि देश फगत सत्ता थियो । भोगविलास थियो । मान, पदवी र पुरस्कार थियो । उनीहरू देशको नाममा कसैलाई कोर्रा लगाउँथे, कसैलाई माला । उनीहरू स्वयं कानुन लेख्थे र त्यसलाई मेट्थे । देश थियो, उनीहरू थिए र थियो उनीहरूको चञ्चलाश्री । पञ्चहरूका लागि देश फगत ख्वामितको पाउको धूलो थियो । २०४६ सालसँगै समय फेरियो । प्रजातन्त्र आयो । लोकतन्त्र आयो । गणतन्त्र आयो । पार्टीहरू खुले । संविधान बन्यो । नयाँ मान्छेहरू नेता बने । गीतहरू फेरिए । दरबारहरू फेरिए । त्यसपछि देशको अर्थ र परिभाषा पनि फेरिँदै गयो । नयाँ मान्छेहरूले सुरुसुरुमा भने, देश भनेको जनता हो । को जनता ? बिस्तारै कसैले सोध्यो । सिंहदरबारमा बसेर उनीहरूले स्पष्ट पारे, त्यही जो भोट खसाउँछ । सुरुसुरुमा उनीहरूले भने, देश भनेको भूगोल हो । कुन भूगोल ? समयसँगै त्यसलाई पनि थप स्पष्ट गरियो त्यही, जहाँ निर्वाचन क्षेत्र छ । फेरि कसैले भन्यो, देश भनेको पार्टी हो । कुन पार्टी ? त्यही, जो सरकारमा बस्छ । त्यसपछि शनैःशनैः पहिलेजस्तै दरबारको गजुरमा अहंकारको झन्डा फहराउन थाल्यो । नयाँ शासकहरू भन्दै गए, देश भनेको संविधान हो । कुन संविधान ? त्यही, जसलाई लेख्न र मेट्न उनीहरू स्वतन्त्र छन् । देश भनेको प्रदेश हो । कुन प्रदेश ? त्यही, जसको सिमाना फेर्न र नयाँ सिमानाहरू कोर्न उनीहरू स्वतन्त्र छन् । यसरी नै उनीहरू जनप्रतिनिधि बने । यसरी नै उनीहरू गद्दीनसीन भए । त्यसपछि के भयो ? नयाँ शासकहरूका लागि देश जंगल भयो, रूखहरू काटिए । देश खानी भयो, खजाना निकालियो । देश नदी भयो, बेचियो । र, अन्त्यमा शासकको छायाले भन्यो, देश भनेको स्वयं म हुँ । यो त शासकहरूको कुरा भयो । जनताका लागि देश के हो ? जनताका लागि देश संविधान, कानुन, नागरिकता, सिमाना र झन्डा मात्र हो ? होइन । जनताका लागि देश राजधानी, त्यसबीच ठडिएको दरबार र त्यसको गजुर हो ? होइन । जनताका लागि देश भनेको सरकार हो ? होइन । जनताका लागि देश निर्वाचन क्षेत्र मात्र हो ? हुँदै होइन । त्यसो भए जनताका लागि के हो त देश ? जनताका लागि देश चार सिमानाभित्रको माटो मात्र होइन । योसँगै जोडिने भावना, प्रेम, ऊर्जा र सपनाहरूको बगैंचा हो । जनताका लागि देश आशा हो । सामर्थ्य हो । जनताका लागि देश खेतमा झरेको पसिनाको बियाड हो । आन्दोलनहरूमा सडकमा पोखिएको रगत हो । आफ्ना सपनाहरूको कविता हो । जस्तो, एउटा शिशुका लागि आमाको काख । जस्तो, भर्खर हिँड्दै गरेको एउटा बालकका लागि पिताजीको हात । एउटा यात्रीका लागि देश बाटो हो, जसमाथि ऊ आफ्ना पैतालाका डोबहरू छोड्छ र गन्तव्यतिर बढ्छ । देश भनेको गुँड हो, जसले आड दिन्छ । देश भनेको आकासको चन्द्रमा हो, जसले अँध्यारोमा उज्यालो दिन्छ । मैले यहाँ यसकारण भावनात्मक कुरा धेरै गरेको हुँ, किनकि देश धेरै भावनात्मक र थोरै भौगोलिक कुरा हो । देशको परिभाषा सूत्रमा लेखिँदैन, यो भावनामै लेखिन्छ । देश गणित होइन । यो करोडौं मान्छेको मनको कविता हो । प्रश्नहरू अझै छन् । जस्तो, आफ्नो देशमा भातको जोहो गर्न नसकेर दशगजापारि दरबान बस्ने अभागीका लागि के हो देश ? चक्रवातमा ओत खोज्दै आफ्नै माटोमा फर्किन चाहाने युवाहरूका लागि के हो देश ? देश खोज्दै सिमानामा आइपुगेको कुनै दुःखीलाई जब प्रहरीले बाटो छेक्छ, उसका लागि के हो देश ? यी प्रश्नमा भावनात्मक आवेग मात्र नदेख्नुहोला । यसभित्र निहित यथार्थको कुरूप चित्र नियाल्नुहोला । त्यो चित्र हेर्न तपाईं पुग्नुपर्छ मेची र कालीका गडतीरतिर । अथवा, यी प्रश्नको अर्थ खोज्न तपाईंले नियाल्नुपर्छ दशगजाका बन्जर सीमारेखाहरू, जहाँ कोरोनाले अतालिएका नेपालीहरू देश खोज्दै भौंतारिइरहेका छन् । र, उनीहरूका लागि आफ्नै देशको ढोका बन्द छ । निश्चय नै, कोरोनाको संकट सर्वत्र छ । कति बेलाको थला पर्छ र लड्छ, थाहा छैन । जब त्रासले घेर्छ, स्वभावतः मान्छेले सहारा खोज्छ । आपत्मा परेको मान्छेका लागि सबैभन्दा ठूलो सहारा के हो ? देश हो । सरकार हो । स्वभावतः प्रियजनहरूको काख हो । तर के भयो ? कोरोनाबाट अतालिएर देश खोज्दै सिमानासम्म आइपुगेका नेपालीहरूलाई देशले चिनेन । शासकहरूले चिनेनन् । घरको मूलढोकामा गजबार लाग्यो र घरको सन्तान आफ्नै आँगनमा बेदखल भयो । प्रश्न उठ्छ, संकटमा आश्रय नदिने घरको के काम ? संकटमा बस्न नपाउने गुँडको के अर्थ ? भर्खरै महामहिम राष्ट्रपतिले भन्नुभयो, भावनात्मक कुरा मात्र नगरौं । निश्चय नै, त्यसैले विषयलाई राजनीतिक प्रश्नबाटै हेरौं । त्यसैले विषयलाई संवैधानिक आँखाबाटै हेरौं । एउटा सार्वभौम नागरिकलाई देश छिर्न किन रोकियो ? शासकहरू स्पष्टीकरण दिन्छन्, संकटमा सावधानी आवश्यक थियो । आफ्नै सन्तानलाई पाखामा राखेर अपनाउने कस्तो सावधानी ? सावधानीका नाममा नागरिकको सार्वभौम अधिकार कुण्ठित गर्न पाइन्छ ? जब मान्छेका आँखाबाट आँसुका थोपाहरू झर्छन्, ती थोपाहरू अडिन देश चाहिन्छ । जब मान्छे थकानले जर्जर हुन्छ र खुट्टाहरू काम्न थाल्छन्, तब बिसाउन देश चाहिन्छ । जब सहारा सकिन्छ र मान्छे एक्लो हुन्छ, तब समाउन देश चाहिन्छ । साधारण अवस्थामा त उड्न अनन्त आकाश छँदै छ । भयंकर आँधीमा न मान्छेलाई ओत चाहिन्छ ! देश भनेको सत्ता होइन । देश भनेको जनताको अविच्छिन्न स्वामित्वसहितको माटो हो । राष्ट्रिय गीत, नाम, नागरिकता र झन्डा मात्र देश हैन । शासकहरूले कोर्ने कुनै भूगोलको चित्र, कविता र कथाहरूको तस्बिर मात्र देश होइन । देश भनेको नागरिक अधिकारको सर्वोच्च अभिव्यक्ति हो । शासकहरूले खोस्न नसक्ने त्यो अधिकार २०७६ साल चैतमा कालीपारि किन खोसियो ? मेचीपारि किन खोसियो ? यसको जवाफ एक दिन कसैले पक्कै खोज्नेछ । आशा गरौं, त्यो दिन मात्र देशको परिभाषा पूर्ण हुनेछ ।"
कृषि उत्पादनको उचित व्यवस्थापन आवश्यक,"कोरोना भाइरससँग सम्बन्धित मनोबल बढेको छ समाचारमा टेकुस्थित शुक्रराज ट्रपिकल तथा सरुवा रोग अस्पतालको आइसोलेसन वार्डमा कार्यरत नर्स सानुमैया नकर्मीको अनुभव पढेँ । उनको उच्च मनोबल र कोरोना संक्रमित व्यक्तिप्रतिको स्याहार र व्यवहार पढ्दा निकै खुसी लाग्यो । तर, पढ्दैँ जाँदा कोरेना भाइरस संक्रमितलाई बिहान र बेलुकाको खाना अनि दिउँसो खाजाको मात्रै व्यवस्था गरिएको छ भन्दा झसंग भए । नकर्मीले अस्पतालमा खानेकुराको समस्या छ झनेकी छन् । अहिले कोरोना सत्रंमित व्यक्तिहरूको उपचार, रोकथाम एवं नियन्त्रणका लागि देशविदेशबाट प्रशस्त मात्रामा आर्थिक संकलन भइरहेको सबैलाई जानकारी छ । के यसरी संकलित आर्थिक स्रोत बिरामीहरूका लागि खर्च गर्नसमेत सकिन्न ? भएको आर्थिक स्रोतलाई आवश्यकताअनुसार खर्च गर्ने विषय अस्पतालको आधारभूत कामभित्र किन पर्दैन ? अहिलेसम्म हामी संक्रमणको पहिलो चरण पार गरेर दोस्रोमा प्रवेश गर्दै छौं । धनगढीमा विदेशबाट आएको व्यक्तिबाट परिवारमा सरेसँगै दोस्रो चरण सुरु भयो । दोस्रो चरणसम्म आइपुग्दा हामीले तयारीको लागि निकै समय पायौं । यस अर्थमा हामी भाग्यमानी हौं । हामीले जुटिसकेको पैसालाई प्रयोग गरेर संक्रमितलाई पौष्टिक खाना, खाजा तथा फलफूलको समेत व्यवस्था गर्न सक्दैनौं ? विश्व स्वास्थ्य संगठनले भनेको छ कोरोना संक्रमितको उपचार भनेको नै रोग प्रतिरोधात्मक क्षमता र आत्मबल बढाउनु हो । अब खाना नै पर्याप्त मात्रामा छैन भने ती संक्रमित व्यक्ति तथा आइसोलसनमा बसेकाहरूको रोग प्रतिरोधात्मक क्षमता कसरी बढ्छ ? सरकारलाई यस्तो कुरा सानो लागे पनि कोरोना संक्रमितका लागि ठूलो हो । यसमा सरकारको गम्भीरतापूर्वक ध्यान पुगोस् । राधा पाण्डे, कीर्तिपुर२, काठमाडौंनेपाल कोभिडको पहिलो चरणबाट दोस्रो चरणमा प्रवेश गरिसकेको छ । योभन्दा पछिको तेस्रो चरण (परिवारबाट समाजमा फैलिने) र आपत्कालीन चरणमा प्रवेश गर्न समय लाग्नेछैन । प्रार्थना गरौं नेपाल कहिल्यै दोस्रो चरणबाट माथि नजाओस् । भारत पनि लकडाउनमा छ । सुरुमा भारतमा कोरोना संक्रमित संख्या र मृत्यु संख्या थोरै देखिए पनि अहिले बढ्दो अवस्थामा छ । खुला सिमाना भएका कारण यो बढ्दो अवस्थाले नेपाललाई पनि खतरामा पार्छ । सरकारले बेलैमा अत्यन्त सजग भई अहिलेको परिस्थतिमा लकडाउन बढाउनु जरुरी देखिन्छ । तर, लकडाउन अवधिमा जनताको दैनिकीमा कुनै अवरोध नआउन सरकारले ध्यान दिनुपर्ने कुरा यहाँ उल्लेख गरिएको छ ।१ काठमाडौं उपत्यका खानेपानी लिमिटेडले जनतालाई पानी वितरण गर्न सकेको छैन । तर जनताबाट न्यूनतम शुल्कको रूपमा रकम मात्र असुलउपर गर्दै आएको छ । जनताले स्वयंको व्यवस्थामा इनार, ट्युबवेल, बोरिङ आदिको माध्यमबाट पानीको आवश्यकता पूर्ति गर्दै आइरहेका छन् । तर, गर्मीको कारण पानीको स्रोत सुकेको छ । दिनमा अनगिन्ती पटक साबुनपानीले हात धोइरहनुपर्ने हुनाले अन्य समयको तुलनामा पानीको अधिकतम प्रयोग पनि भइरहेको छ । तर सुक्खा मौसमको कारण हात धुन त के पिउनका लागि समेत पानीको समस्या पर्ने देखिन्छ । त्यसैले सरकारले घरदैलोमा पानी वितरण गर्ने आवश्यक व्यवस्था मिलाउनुपर्छ । २ खाद्यान्न तथा अन्य अत्यावश्यक सामग्रीको आपूर्तिको हकमा प्रत्येक वडामा रहेका घरसंख्याको लगत तयार गरी प्रत्येक घरलाई संख्या नम्बर उल्लेख गरी सोही संख्यालाई कुपन नम्बर दिने ।३ प्रत्येक वडाका सबै घरहरूलाई पायक पर्ने स्थान छनोट गरी खासखास समय तोकी खाद्यसामग्रीको पसलहरू खोल्ने व्यवस्था मिलाउने ।४ एकैपटक भीड हुनबाट रोक्न बस्तीको जनसंख्याको आधारमा आवश्यकताअनुसार एकभन्दा बढी पसलहरू खोल्ने व्यवस्था मिलाउनुको साथै तोकिएको कुपन नम्बरअनुसार कुन कुपन नम्बर भएको व्यक्तिले कुन समयमा खरिद गर्ने तोकिदिने । यसो हुँदा भीड हुने समस्या कम हुन्छ । यस्तो अवस्थामा पनि फाइदा उठाई कालोबजारी, भ्रष्टाचार गर्नेहरूमाथि कानुनअनुसार कडाभन्दा कडा कारबाही गर्ने । र, सरकारको नियम, आदेश तथा निर्देशनहरूको पालना भएनभएको अनुगमन गर्ने छुट्टै समिति बनाउनुपर्छ । त्यस समितिले पनि प्रभावकारी ढंगबाट काम गरेको छछैन माथिल्लो तहबाट निगरानी राख्नु आवश्यक छ । नरेशविक्रम सिंह, काठमाडौं३ लकडाउनको समयमा ६ हजार कुखुराको चल्ला जिउँदै खाल्टोमा पुरेको खबरले चसक्क दुख्यो । दाना आपूर्ति नहुँदा व्यवसायीले चल्ला मार्नुपर्यो । उता पर्सा जिल्लाका कृषकले उत्पादन भएको तरकारी बजारमा लगेर बेच्न खोज्दा प्रहरीले दिएनछन् । यी कृषकले पनि तरकारी खाल्टोमा हाले । गाइपालक कृषकहरू दूधलाई यसरी नै खाल्टोमा हाल्न बाध्य छन् । देशभरिकै प्रायः कृषकहरूको अवस्था यस्तै छ । खाद्य सामग्रीको उचित प्रयोग गरिएन भने महामारीको समयमा झन् जोखिम बढ्छ । अझ सरकारले त यस्ता स्थानीय कृषकको आवश्यकता के हो निकै ध्यान पुर्याउनुपर्ने समय हो यो । खाद्यान्न निर्यात रोकिएपछि नेपालमा भोकमरी हुन बेर छैन । यति संवेदनशील विषयमा हाम्रो सरकारले किन लापरबाही गरिरहेछ ? भविष्यलाई हेरेर तत्कालै सबै कृषकको घरघरमा पुग्ने गरी कृषि बीउ, दानाहरूको आपूर्ति गर्न केले रोकेको छ ? कृषिमन्त्री घनश्याम भुसालले यो प्रश्नमा जवाफ दिनैपर्छ । कृषकको बाँच्ने आधार र आम्दानी नै भत्काएपछि कसरी उनीहरू बाँच्ने र अरूलाई बचाउने ? घरघरमा खाद्यान्न पुग्न हरेक कृषकले आफ्नो उत्पादन बजारसम्म पुर्याउने प्रणालीको विकास हुनुपर्छ । यो व्यवस्था गर्न सके सरकार र लकडाउन सफल हुनेछ । गोपाल देवकोटा, जोरपाटी, काठमाडौंसरकारले जनतालाई सेल्फक्वारेन्टाइनमा राख्ने तर विदेशबाट आएकालाई खुल्लमखुला छोड्ने हो भने कोरोनालाई रोक्न सकिन्न । लकडाउनको पनि केही अर्थ छैन । भारतलगायत अन्य मुलुकबाट फर्केका मानिसलाई निगरानीमा राख्नुपर्यो । क्वारेन्टाइनमा बसेनबसेको कसलै निरीक्षण गरेको छैनजस्तो लाग्छ । कतिपय प्रयास स्थानीय तह र समुदायले नगरेका होइनन् । तर, यो प्रक्रिया जटिल छ । भारतबाट आएकाहरू क्वारेन्टाइनमा बस्न मानिरहेका छैनन् । कम्तीमा पनि १४ दिन परिवारसँग अलग रहनुपर्छ भन्ने जनचेतना हामीले दिन सकेनौं होला । हतारहतारमा काम भयो । सीमा नाका बन्द गरियो । तर, मानिस भने आइरहे । क्वारेन्टाइनको उचित व्यवस्था सीमा बन्द गर्नुअघिको समयमा गरिनुपर्थ्यो । तर, त्यसो हुन सकेन । अहिले मानिसहरू घरघर पुगिसके । कोरोना भाइरसलाई रोक्न पहिलेको तुलनामा झन् गाह्रो भयो । कोरोनाको परीक्षण जति हुनुपर्ने त्यति हुन सकेको छैन । परीक्षण किटको अभावले हो वा अन्य कुनै कारण छ, प्रस्ट भएको छैन । सीमाबाट भित्रिएका प्रत्येकको परीक्षण पहिल्यै गर्नुपर्थ्यो । अहिले समुदायमा ती मानिस घुलमिल भैसके । कोरोना पनि अब स्थानीय व्यक्तिमा फैलिसकेको हुनुपर्छ । यस्तो सबालमा सरकारका अधिकारी र स्वास्थ्य मन्त्रालय नै अलमलिएको देखिन्छ । चीनमा अहिले कोरोना भाइरस साम्य भइसकेको स्थिति छ । नियम पालना गर्ने व्यक्ति कोरोनासँग डराउनुपर्ने स्थिति छैन । चीनको अभ्यासले कोरोना नियन्त्रण उचित नीतिले गर्न सक्छ भन्ने देखाउँछ । जसको नीति छैन, कोरोना उसका लागि खतरा हो । हामी कसैले पनि कोरोनालाई हल्का रूपमा नलियौं । यो भाइरसले कति तहसनहस गर्न सक्छ भन्ने अमेरिकालगायत युरोपका देशहरूमा देखिरहेका छौं । हामीले यो महामारीलाई रोक्न पनि सक्दैनौं । सामान्य रूपमा लियौं भने एकै छिनमा कोरोनाले सखाप पनि पार्दिन सक्छ । सरकारले लकडाउनको घोषणा गरेको छ । र, सबैलाई घरमा बस्नु भनेको छ । त्यसैले घरमै केही समय बसौं । आफू पनि बचौं अरूलाई पनि बचाऊ । अनि सरकारले जनता घरमा बसेको समयमा आफ्नो काममा डटेर लाग्नुपर्यो । पुरुषोत्तम घिमिरे, जोरपाटी, काठमाडौं मानव जातिले परापूर्वकालदेखि नै कुनै न कुनै प्राकृतिक विपत्तिको प्रहार सहँदै आएको छ । कतिपय संकटले मानव सभ्यतालाई नै चुनौती दिएको थियो । हरेक विपद्पछि नवीन संसारको सुरुआत भएको इतिहास छ । पुराना स्मृतिलाई बिर्सने र आफू अगाडिको विपद्लाई मात्र भयावह ठान्ने मानवीय चरित्र हो । वेद, पुराण, महाभारत, कुरान, बाइबललगायतका समाजमा रहेका धार्मिक ग्रन्थले घुमाउरो पारामा मानव विनाशका विषयवस्तुहरू उल्लेख गरेका छन् । ग्रन्थमा उल्लिखित कथाभित्र युद्ध र यसले ल्याउने विनाशका बारेमा बखान पनि गरिएको हुन्छ । पुर्खाहरूबाट पुस्तान्तरण हुँदै आएको रोचक किंवदन्ती, सृष्टि र संहारमा शृंखलाबद्ध कथ्यहरू मानव समाजमा छन् । कोरोना भाइरस महामारी आजको दिनमा हामीले भोग्नुपरेको सबैभन्दा ठूलो विपत्ति हो । पुँजी संग्रहको होडबाजीमा रहेका सम्भ्रान्त मुलुकहरूलाई कोरोनाले पहिलो चरणमा प्रहार गरेको छ । विकासमा फड्को मारिसकेको पश्चिमा मुलुकमा कोरोनाले निकै क्षति पुर्याइरहेको छ । विकासपछि विनाश र विनाशले पुनर्निर्माण वा पुनर्जागरणको युग प्रारम्भ गर्छ । कोरोना भाइरस वायुमण्डलमा तैरन सक्दैन भनिन्छ । त्यस्तै अर्काको सहाराबिना नयाँ गन्तव्यमा यो भाइरस सजिलै पुग्न सक्दैन । तैपनि विश्वलाई नै चुनौती दिइरहेको छ । र, अहिलेको अवस्था यही भाइरसका कारण कहालीलाग्दो बनेको छ । यो भाइरसपछिको आगामी समय नयाँ हुने पक्का छ । मधुसूदन ओझा, विराटनगर३, मोरङ"
भाइरसको पीडामाथि भ्रष्टाचार र भद्रगोल,"अवसरमा रूपान्तरण यो महामारीपछिको नेपाल र सम्भवतः सिंगो संसारको पनि जीवनलय उस्तै रहनेछैन ।त्यसैले, यही महामारीलाई अवसरमा रूपान्तरण गर्नु आवश्यक छ । नेपालका सन्दर्भमा, पहिलो, कोरोना भाइरसको महामारीले नै भए पनि संघीय राज्य प्रणालीका सबै अवयवलाई क्रियाशील र जिम्मेवार बनाउने एउटा अवसर दिएको छ । मुलुकको राजनीतिक नेतृत्वले यसलाई परिचालन गर्ने मनसाय र खाका निर्माण गर्न कन्जुस्याइँ गर्नु भएन । स्थानीय र प्रादेशिक सरकारहरूले पनि राहत कोषमा चन्दा हाल्ने मानसिकताले होइन,आफ्नो क्षमता प्रमाणित गर्ने अवसरका रूपमा यसलाई लिनुपर्छ । उदाहरणका लागि, आफ्नै पहलमा परीक्षण र स्वास्थ्य उपकरणहरू खरिद गर्न, स्वास्थ्य सेवा दिने स्थानीय संस्थाहरूको क्षमता अभिवृद्धि गर्न वा स्थानीय रोजगारीका अवसर सिर्जना गर्न उनीहरूलाई संविधानले रोकेको छैन । संविधानले परिकल्पना गरेको परस्पर सहयोगमा आधारित संघीयता (कोअपरेटिभ फेडेरालिजम) लाई व्यवहारमा उतार्ने अवसर पनि हो यो । सहकार्यका नयाँ र समावेशी खाका र अभ्यास तत्काल सुरु गर्नु अहिलेको आवश्यकता हो । प्रविधिकै सहायतामा भए पनि प्रदेश तहमा स्थानीय सरकारहरूसँगको गोलमेच र संघीय सरकारले प्रदेश तह र पालिका महासंघहरूसँग अनुभव, जानकारी र सार्वजनक सेवाको मागबारे बैठक गरेर निर्णय लिने परम्परा बसाउन सकिन्छ । संघीय सरकार कोरा आदेश दिने र त्यसको कार्यान्वयन गर्नगराउन तल्ला तहका सरकारहरू अनिच्छुक र अक्षम हुने नियति अब बदल्नुपर्छ । यो सम्भावनातिर पनि सरोकारवालाहरूको ध्यान गएको छैन ।दोस्रो, प्रविधिमा आधारित अर्थतन्त्र निर्माणका लागि यो ठूलो अवसर हो । इकमर्स, इबैंकिङ र नगदरहित भुक्तानी प्रणालीलाई विस्तार गर्दा भाइरस संक्रमणको दरलाई धेरै कम गर्न सकिन्छ । यही सचेतनालाई केन्द्रमा राखेर आम मानिसको प्रविधिसम्मको पहुँच विस्तारलाई सघाउन राज्य र सेवा उत्पादकहरूले थप पहल गर्नु आवश्यक छ । खुद्रा पसलहरूमा पनि नगदरहित भुक्तानी सम्भव बनाउन राज्य र सेवाप्रदायकहरू मिलेर अलिकति थप लगानी गर्ने तदारुकता देखाउने उपयुक्त समय यही हो । तेस्रो, खासगरी स्थानीय सरकारहरू चनाखो भए भने, स्वास्थ्य सेवाको पूर्वाधारलाई जनस्तरसम्म पुर्याउने यो ठूलो अवसर हो । यतिखेर राज्य, बहुपक्षीय र द्विपक्षीय दाताहरूको सहयोग र लगानीको मुख्य क्षेत्र स्वास्थ्य नै हो । अर्थतन्त्रका अरू क्षेत्रमा गतिविधिहरू तत्कालै बढ्ने सम्भावना अझै पर देखिन्छ । त्यसैले आर्थिक वृद्धिको इन्जिन पनि अबका लागि स्वास्थ्य क्षेत्रमा हुने लगानी नै हुने निष्कर्ष विश्वले निकाल्दै छ । त्यसैले, यी सबै उपलब्ध स्रोतहरूको समुचित प्रयोगबाट मुलुकको स्वास्थ्य पूर्वाधारलाई उपल्लो तहमा उकास्ने अवसर यो महामारीलाई बनाउन चुक्नु हुँदैन । नीतिगत, प्राविधिक र प्रशासनिक पृष्ठ सहयोग राज्यले जुटाओस् । चौथो, नेपालका लागि अहिलेको आपूर्ति संकट कृषिको आधुनिकीकरणको अवसर हुन सक्छ । मूलतः कृषि पेसा छोडेर वैदेशिक रोजगारी वा सहरी ज्यालादारीमा काम गरिरहेकाहरू अहिले गाउँ फर्केको अवस्था छ । यो क्रम लामै समय रहने देखिन्छ । यसले, धेरै वर्षदेखि श्रमिक अभावमा टाक्सिएको कृषि बौरिने सम्भावना छ । खासगरी, भारतबाट कृषिउपज आयातमा कमी आउने देखिएकाले नेपाली कृषि उत्पादनले बजार पाउने सम्भावना बढेको छ । यसमा सरकारले कृषि सामग्री, उत्पादनको बजार पहुँच र न्यूनतम मूल्य सुनिश्चित गर्न थोरै मात्रै सहयोग गर्ने हो भने नेपाली कृषिउपजको सप्लाई चेन स्वतः परिचालित हुन्छ । यही क्षेत्रमा लाभदायी रोजगारी सिर्जना हुन्छ । सबभन्दा महत्त्वपूर्ण, मुलुक आयातमा क्रमशः कम परनिर्भर हुँदै जान्छ । ट्वीटर :"
अनियमितताको विकल्प सेना हैन,"नेपालको सार्वजनिक खरिद ऐन२०६३ र सार्वजनिक खरिद नियमावली२०६४ ले सार्वजनिक निकायहरूले मालसामान, परामर्श वा अन्य सेवा प्राप्त गर्ने, कुनै निर्माण गर्नेगराउने कार्यलाई सार्वजनिक खरिदका रूपमा परिभाषित गरेका छन् । खरिद गर्दा अन्तर्राष्ट्रिय र राष्ट्रिय स्तरमा खुला बोलपत्र आह्वान गरी, सिलबन्दी दरभाउपत्र, उपभोक्ता समिति वा लाभग्राही समुदायलाई सहभागी गराउनुपर्ने लगायतका दस विधि छन् । तिनमा परामर्श सेवा खरिद गर्नुपर्दा प्रतिस्पर्धात्मक प्रस्ताव माग गरेर वा सोझै वार्ताबाट खरिद गर्न सक्ने प्रावधानसमेत छन् ।ऐनमा अन्यथा व्यवस्था भएको बाहेक सार्वजनिक निकायले कुनै खरिद गर्नुपर्दा सम्भव भएसम्म खुला बोलपत्र आह्वान गर्नुपर्छ । र, योग्य बोलपत्रदातालाई त्यस्तो खरिद प्रक्रियामा सहभागी हुन बिनाभेदभाव समान अवसर दिनुपर्छ । यसले सार्वजनिक खरिदलाई प्रतिस्पर्धात्मक, मितव्ययी, स्वच्छ, पारदर्शी र गुणस्तरीय बनाउँछ । सार्वजनिक निकायहरूको माग अनुरूपका मालसामान वा निर्माण कार्य प्रतिस्पर्धात्मक मूल्यमा नेपालभित्रका एकभन्दा बढी निर्माण व्यवसायी वा आपूर्तिकर्ताबाट नपाइने भएमा वैकल्पिक व्यवस्था पनि छ । राष्ट्रिय स्तरमा बोलपत्र नपरेमा, दातृपक्षसँगको सम्झौताबमोजिम खरिद गर्नुपरेमा र जटिल किसिमको निर्माण कार्य भएमा अन्तर्राष्ट्रिय स्तरको बोलपत्र आह्वान गर्नुपर्ने हुन्छ । यी सामान्य अवस्थाका खरिदका लागि भएका प्रमुख व्यवस्था हुन् । सुक्खा, अनावृष्टि, अतिवृष्टि, भूकम्प, बाढी, पहिरो, आगलागीजस्ता प्राकृतिक तथा दैवी प्रकोप, महामारी, आकस्मिक वा अप्रत्याशित विशेष कारणबाट सिर्जित परिस्थितिमा तत्काल खरिद नगर्दा सार्वजनिक निकायलाई थप हानिनोक्सानी हुने अवस्थाको कल्पना पनि ऐनले गरेको छ । यस्तो भए तत्काल सोझै खरिद गर्नगराउन सकिन्छ । यस ऐनमा अन्यत्र जेसुकै लेखिएको भए पनि मालसामान, परामर्श वा अन्य सेवा विशेष परिस्थितिमा सोझै खरिद गर्न सकिने व्यवस्था छ । यसको मनसाय आपत्विपत्मा तत्काल काम हुन सकोस् भन्ने हो । तर अहिले यसैको दुरुपयोगका कारण हाम्रा सरकारी निकायहरूको हरेक सार्वजनिक खरिदमा शंका गर्नुपर्ने स्थिति आइपरेको छ । स्वास्थ्य सामग्री खरिदमा यस्तै अवस्था देखियो । सार्वजनिक खरिद कानुनका लामा प्रक्रियाहरू अवलम्बन गर्नु र लामो समय पर्खिनु कुनै पनि दृष्टिले औचित्यपुर्ण मान्न सकिँदैन । यस्तो विशेष परिस्थितिमा सोझै खरिद गर्नु नै सर्वोत्तम विकल्प हो । यस्तोमा सरकार र सरकारबीच (जीटुजी) वा सरकारले सक्षम आपूर्तिकर्तासँग वार्ता गरेर काम गर्न सक्छ ।यो सुविधा प्रयोग गर्दै स्वास्थ्य तथा जनसंख्या मन्त्रालयले स्वास्थ्य सामग्री खरिद गर्न बोलपत्रमार्फत गरेको सम्झौताबारे प्रश्नहरू उठे । प्रचलित बजारमूल्यभन्दा धेरै महँगोमा किन्न लागेको, कम गुणस्तरका सामान ल्याएको र कमिसनको खेल रहेको भनी आलोचना भयो । स्थायी सरकारका पालामा भएको यो घटनाले हामी सुध्रँदैनौं भन्ने देखाएको छ । विगतमा राजनीतिक अस्थिरताको अवस्थामा सार्वजनिक खरिदमा अनियमितताका घटनाहरू नियमित रूपमा सार्वजनिक हुने गर्थे । तर, अनियमितताले राजनीतिक अस्थिरता मात्रै खोज्दो रहेनछ । पाँचवर्षे कार्यकाल अवधि पाएको वर्तमान सरकारका पालामा पनि यस्तै बदनामी कमाउने सार्वजनिक खरिदका कामहरू भइसकेका छन् । वाइड बडी जहाज, सेक्युरिटी प्रिन्टिङ प्रेस, मेलम्ची खानेपानीजस्ता निकायका खरिदमा समेत पटकपटक विवाद उठ्नुले सरकारको छवि धूमिल मात्र भएको छैन, नागरिकको विश्वासमाथि पनि वज्रपात भएको छ ।अहिले कोरोना संकटका बेला स्वास्थ्य सामग्री खरिद प्रकरणमा उठेका विषयहरू अत्यन्तै पीडादायी छन् । यस्ता विषयमा सम्बन्धित निकायले स्पष्ट जवाफ दिनुपर्छ । अन्यथा निगरानी गर्ने निकायहरूले कठोर कदम चाल्नुपर्छ । नेपालमा सार्वजनिक खरिद मामिलामा पटकपटक गम्भीर प्रश्न उठ्नुले पारदर्शिता, स्वच्छता, उचित प्रतिस्पर्धा, समान अवसर, मितव्ययिता, जिम्मेवारी र जवाफदेहिताजस्ता प्रचलित सिद्धान्तहरूको पालना नगरी व्यक्तिगत लाभहानिलाई पहिलो प्राथमिकतामा राख्ने गरिएको स्पष्ट भएको छ । कमिसनको लोभमा कानुनका छिद्रहरू प्रयोग गरी खरिद गर्न खोज्नु नै प्रमुख समस्या देखिन्छ । यसमा सबैभन्दा बढी सदाचार र नैतिकताको प्रश्न जोडिएको हुन्छ । सार्वजनिक निकायहरूले राष्ट्रिय वा अन्तर्राष्ट्रिय स्तरमा खरिद गर्दा प्राप्त हुने कमिसन सबैभन्दा अपारदर्शी रहेको देखिन्छ । यहाँ बुझ्नुपर्ने कुरा के छ भने, राज्यकोषको प्रयोग गरी गरिने सार्वजनिक खरिदमा पाइएको कमिसन राज्यकोषमै जम्मा गर्नुपर्छ वा मूल्य समायोजन गरी सस्तोमा खरिद गर्नुपर्छ । तर त्यस्तो कमिसन व्यक्तिको खल्तीमा जाने गरेको छ र यो प्रवृत्ति नै सार्वजनिक खरिद सिद्धान्तको पालनामा प्रमुख बाधक बन्दै आएको छ । तसर्थ कमिसनका सन्दर्भमा स्पष्ट कानुन अपरिहार्य भइसकेको छ । अर्कातर्फ, ठूलो खरिदमा ठूलो कमिसन आउने भएकाले मूल्य बढाएर किन्न खोज्दा यस्ता घटना दोहोरिएका हुन् । आर्थिक कारोबारमा राजनीतिक पदाधिकारी र प्रशासनिक अधिकारीबीचको जिम्मेवारी र जवाफदेहिताको सीमा र सम्बन्धका साथै मिलेमतोसमेत अर्को कारक तत्त्व हो । आर्थिक कार्यविधि तथा वित्तीय उत्तरदायित्व ऐन२०७६ ले जिम्मेवारी र जवाफदेहिता सम्बन्धमा केही नयाँ व्यवस्था गरे पनि सरकारले गर्ने नीतिगत निर्णयको स्पष्ट परिभाषा हुन नसक्दा अनियमितता प्रोत्साहित भइरहेको छ । अनियमितता हुने प्रकृतिका निर्णयलाई समेत नीतिगतको परिभाषाभित्र समेटी खरिद गर्दा पटकपटक विवाद उब्जिने गरेको छ । मन्त्रिपरिषद्बाट भएका खरिद निर्णयका कारण उब्जेका त्यस्ता धेरै विवाद बाहिर आएकै छन् । त्यस्तै राजनीतिक पदाधिकारीलाई अपेक्षित रूपमा वित्तीय जवाफदेही बनाउन सकिएको छैन । सार्वजनिक खरिद ऐननियमका लामा र जटिल प्रावधान त समस्याका रूपमा रहेकै छन् । यसमा सामयिक संशोधन वा पुनर्लेखन गर्न संसद्को अर्थ समितिले निर्देशन दिँदा पनि काम हुन सकेको छैन । अहिलेको महत्त्वपूर्ण प्राथमिकता भनेको कोरोना महामारी नियन्त्रणका लागि आवश्यक गुणस्तरीय स्वास्थ्य सामग्री छिटो, उचित लागतमा आपूर्ति गर्नु हो । यस्तो समयमा कतै कमिसनको खेल भए त्यो अक्षम्य अपराध ठहर्नेछ । भर्खर मात्र विवादित सम्झौता रद्द भई नेपाली सेनालाई जिम्मा दिने निर्णय भएको समाचार आएको छ । यसमा समेत प्रश्न उठ्न थालेका छन्, जुन अस्वाभाविक होइन । किनकि यी सामग्री रक्षा प्रतिरक्षासम्बद्ध होइनन् र खरिद कानुन आकर्षित नहुने खरिद पनि होइन यो । नेपाली सेनाको गौरवशाली इतिहास हुँदाहुँदै हरेक काममा सेनालाई सहभागी गराउँदा अन्य निकायको अक्षमता पुष्टि हुने मात्र होइन, अपारदर्शी खरिद प्रक्रियाका कारण शंका बढ्न गई अर्को समस्या सिर्जना पनि हुन्छ । आर्थिक अनियमिततामा निगरानी गर्ने निकायको कम पहुँचको सम्भावना प्रबल हुन्छ । त्यसैले सेनालाई यो काममा संलग्न गराउन हुँदैन ।सम्झौता रद्द गर्दैमा अनियमितता कहाँ ढाकछोप गर्न पाइन्छ भन्ने कोणबाट पनि प्रश्न उठेका छन् । यस विषयमा सम्बन्धित पक्षबाट छानबिन हुनैपर्छ । यो बेला माग र आपूर्तिको केही असन्तुलनले मूल्यमा उत्तारचढाव भएको भए स्पष्ट हुनु राम्रो हुन्छ । वर्तमान संकट समाधान गर्न मन्त्रिपरिषद्ले स्वास्थ्य मन्त्रालयलाई नै जीटुजीबाट वा सम्बन्धित आपूर्तिकर्तासँग वार्ताका माध्यमबाट सोझै खरिद निर्देशन दिनु आवश्यक छ । यद्यपि जीटुजीका नाममा विगतमा विदेशीका एजेन्टमार्फत कमिसन लेनदेन भएका धेरै दृष्टान्त पनि छन् । तर अहिले कुनै पनि बहानामा खरिद प्रक्रिया लम्ब्याउने, अनियमितता गर्ने, कमिसनको खेलमा लाग्ने, राज्यकोष दुरुपयोग गर्ने र स्वास्थ्य सामग्रीको अभावमा नागरिकको जीवनमाथि खेलबाड गर्ने अधिकार कसैलाई छैन । अर्याल संसद्को अर्थ समितिका सचिव हुन् ।"
बीसीजी खोप कोरोनाविरुद्ध लाभदायक,"जापानले कोरोनाको उपचारमा सहयोगी औषधि उत्पादन बढाउनेजापानले फ्लुका कारण हुने रुघाखोकी र ज्वरोको उपचारमा प्रयोग हुँदै आएको औषधिको उत्पादन बढाउने भएको छ । चीनमा गरिएको प्रयोगका क्रममा उक्त औषधि कोरोना भाइरस (कोभिड१९) विरुद्धको उपचारका लागि पनि सहयोगी हुने पाइएपछि जापानले उत्पादन बढाउने भएको हो । जापानी कम्पनी फुजी फिल्मले उत्पादन गरेको एभिग्यान औषधिबारे चीनको वुहानमा परीक्षण गरिएको थियो । परीक्षणमा त्यो औषधि दिइएपछि संक्रमितमा यसका लक्षणहरू घटेको चिकित्सकलाई उद्धृत गर्दै बीबीसीले जनाएको छ ।कम्पनीले औषधिको उत्पादन तत्काल बढाउने तथा आगामी वर्षसम्ममा २० लाख मानिसलाई पुग्ने बजारमा ल्याउने जनाएको छ । तर कतिपय देशका अधिकारीहरूले त्यो औषधिले गर्भवती महिलामा खराब असर गर्ने दाबी गर्दै आएका छन् । उक्त औषधिबारे जुन महिनामा परीक्षण पूरा हुने जनाइएको छ ।यसैबीच, अमेरिकी राष्ट्रपति डोनाल्ड ट्रम्पले मलेरियाविरुद्ध प्रयोग हुँदै आएको क्लोरोक्वाइन नामक औषधिको रोक्का फुकुवा गरी अमेरिका पठाउन भारत सरकारलाई अनुरोध गरेका छन् । उक्त औषधि कोभिड१९ का बिरामीलाई उपयोगी हुन सक्ने ट्रम्पको भनाइ छ । भारतले क्लोरोक्वाइन धेरै परिमाणमा उत्पादन गर्दै आएको भए पनि देशभित्र अभाव हुन सक्ने भन्दै निर्यात रोक्का गरेको हो ।"
फ्रान्सका ६ सय सैनिक संक्रमित,"स्विट्जरल्यान्डमा २० हजार स्वास्थ्यकर्मी बेरोजगारकोरोना भाइरसको संक्रमण बढिरहेका बेला विश्वका अधिकांश देशका अस्पताल बिरामीले भरिभराउ छन् । स्वास्थ्यकर्मीहरूको अभाव खट्किएको छ । तर स्विट्जरल्यान्डमा भने हजारौं स्वास्थ्यकर्मी बेरोजगार भएका छन् । कोरोना भाइरस संक्रमित, दुर्घटनामा परेका, गम्भीर रोगी र आपत्कालीन अवस्थाका बाहेक अन्य बिरामीको उपचार र शल्यक्रिया रोकिएको छ । जसका कारण बेरोजगार भएका २० हजार स्वास्थ्यकर्मीले भत्ताका लागि प्रशासनमा नाम लेखाएका हुन् । जर्मन भाषाको ताज अन्जाइगर दैनिकका अनुसार सरकारको ध्यान पूरै कोरोना संक्रमणमा केन्द्रित भएको र आपत्कालीन अवस्थामा बाहेक अन्य रोगीको उपचारलाई रोकिएकाले अस्पतालहरूले स्वास्थ्यकर्मीको संख्या कटौती गरेका छन् । कटौतीमा परेका कतिपय स्वास्थ्यकर्मीहरूले भने आआफ्नो गाउँ र प्रान्तका स्वास्थ्यचौकी र अस्पतालमा निःशुल्क सेवा दिइरहेका पनि जनाइएको छ । स्विट्जरल्यान्डको दोस्रो ठूलो निजी अस्पताल स्विस मेडिकल नेटवर्कका निर्देशक रेमन्ड लोरेटनले निजी अस्पतालले अहिले आपत्कालीनबाहेक अन्य सुविधा रोकेको जनाए । उनको अस्पतालका मात्रै करिब ३ हजार स्वास्थ्यकर्मी बेरोजगार भत्ताका लागि आवेदन दिनेमा परेका छन् । देशकै सबैभन्दा ठूलो निजी अस्पताल हिर्सल्यान्डन ग्रुपका २ हजार ३ सय चिकित्सकसहित १२ हजारभन्दा बढी स्वास्थ्यकर्मीले पनि बेरोजगार भत्ताका लागि आवेदन दिएका छन् ।"
गौरवका ४ आयोजनामा निरन्तर काम,"लकडाउनका कारण काठमाडौं उपत्यकाका सडक खाली भएपछि भौतिक पूर्वाधार तथा यातायात मन्त्रालयले सडक मार्किङ गर्ने कामलाई तीव्र पारेको छ । मेटिएका जेब्रा क्रसिङ, सडक लेन र ट्राफिक संकेत मार्किङ गर्ने काम जारी छ । महाराजगन्जबालुवाटार, धुम्बाराहीहाडीगाउँ, थापाथलीमाइतीघर र थापाथलीसिंहदरबार क्षेत्रका सडकमा मार्किङ गरिएको हो ।कोरोनाको त्रास छ तर हामीले स्वास्थ्य सावधानी अपनाएरै काम गरिरहेका छौं, सडक विभागका महानिर्देशक केशवकुमार शर्माले भने, धेरै भीड गरेर काम गरिएको छैन । एउटा मेसिन छ, त्यसमा तीनजना कामदार काममा खटिने गरेका छन् । उनका अनुसार मार्किङसँगै सडक उज्याला देखिएका छन् । सडक खाली छ । यो समयमा सकड कालोपत्रे गर्न पाए राम्रो हुने उनको भनाइ छ । तर कोभिड१९ को संक्रमण फैलिने डरले कामदार जुटाएर काम गर्न समस्या छ । यति बेला भौतिक पूर्वाधार तथा यातायातमन्त्री वसन्तकुमार नेम्बाङ मार्किङ भएको ठाउँको अनुगमन गर्न आफैं पुग्ने गरेका छन् ।"
"किट निर्यातमा चीनको कडाइ, भारतद्वारा रोक","आन्तरिक र विश्वभर नै कोभिड१९ को संक्रमण तीव्ररूपमा फैलन थालेपछि बिरामीको स्वास्थ्य परीक्षणको किटमा दुई छिमेकी मुलुक भारत र चीनले फरकफरक निर्णय गरेका छन् । आफैंलाई आवश्यक रहेको भन्दै भारतले किट निर्यातमा रोक लगाएको छ । चीनले पनि बिस्तारै कडाइ गर्दै लगेको छ । चिनियाँ किटको गुणस्तरबारे विभिन्न मुलुकमा प्रश्न उठ्न थालेपछि उसले निर्यातमा कडाइ गरेको हो । भारत र चीनको निर्णयसँगै नेपालमा कोभिड१९ भाइरस रोगको परीक्षण, रोकथाम तथा उपचारका लागि आवश्यक सामग्रीको अभाव हुन सक्ने यस क्षेत्रका अधिकारीहरूको चिन्ता छ ।भन्सारमै चीनको कडाइरोयटर्स (बेइजिङ) चीनबाट निर्यात भएका कोभिड१९ परीक्षण किटको गुणस्तरमा केही युरोपेली मुलुकले प्रश्न उठाएपछि चीनले निर्यातमा कडाइ गर्ने निर्णय गरेको छ । किट उत्पादन गरी निर्यात गर्ने चिनियाँ कम्पनीले अब नेसनल मेडिकल प्रडक्ट एडमिनिस्ट्रेसन (एनएमपीए) बाट प्रमाणपत्र लिनुपर्नेछ । एनएमपीएले बिहीबार जारी गरेको विज्ञप्तिमा आफूबाट प्रमाणपत्र लिएका कम्पनीका किट मात्रै भन्सार पास हुने जानकारी गराएको छ । विश्वभर महामारीका रूपमा फैलिएको कोरोना रोग नियन्त्रण गर्न सघाउन आफ्ना देशका कम्पनीलाई किट निर्यातका लागि चीन सरकारले प्रोत्साहन गरिरहेको छ । विश्वभर कोरोना नियन्त्रणका लागि धेरै चिनियाँ कम्पनीहरूले किटसहितका स्वास्थ्य सामग्री निर्यात गरिरहेका छन् ।केही चिनियाँ कम्पनीले आफ्नो किटसहितका स्वास्थ्य सामग्री बिक्रीका लागि आफ्नो देशमा परीक्षण गरी प्रमाणपत्र नलिई युरोपियन युनियनको खुकुलो नियमको फाइदा उठाइरहेका छन् । गत महिना चिनियाँ शिक्षा मन्त्रालयका एक अधिकारीले आफ्नो देशमा बनेको कोरोना भाइरस परीक्षण किट बेलायत, इटाली र नेदरल्यान्ड्ससहित ११ मुलुकमा निर्यात भइरहेको बताएका थिए । तर चीनमा परीक्षण प्रमाणपत्र नलिई निर्यात भएका केही किटको विश्वसनीयतामाथि युरोपका स्वास्थ्यसम्बन्धी निकायले प्रश्न उठाएका छन् ।चीनको सेन्जेन बायोइजी बायोटेक्नोलोजी नामक कम्पनीले उत्पादन गरेको किटले कोरोना भाइरसको परीक्षण प्रभावकारी रूपमा गर्न नसकेको भन्दै स्पेनले प्रयोग गर्न रोकेको थियो । बायोइजी कम्पनीले भने गत साता विज्ञप्ति जारी गर्दै आफ्नो किटका कारण नभई नमुना संकलन र परीक्षण प्रक्रिया नमिलेकाले किटले प्रभावकारी काम नगरेको हुन सक्ने दाबी गरेको थियो ।गत साता चीनको विदेश मन्त्रालयका प्रवक्ताले समेत चीनबाट आयातित किटको विश्वसनीयतामाथि स्लोभाक सरकारले प्रश्न उठाएको बताएका थिए । स्वास्थ्यकर्मीहरूले सही तरिकाले किटको प्रयोग नगरेका कारण यस्तो नतिजा आएको स्लोभाकियास्थित चिनियाँ कन्सुलेटको निष्कर्ष रहेको उनको टिप्पणी थियो ।"
इन्धन र औषधि मात्र आयात,"काँकडभिट्टा (कास) अत्यावश्यकबाहेकका वस्तु आयात भएको र त्यसले संक्रमणको जोखिम बढाएको भन्दै आलोचना भएपछि मेची भन्सार कार्यालयले ग्यास, तेल र औषधिबाहेक वस्तु आयात नगर्ने भएको छ । भारतबाट कुनकुन वस्तु आयात गर्ने भन्ने विषयमा मेची भन्सारले आइतबार राजनीतिक दलका अगुवा, नगरपालिका र स्थानीयसँग छलफल गरेको थियो । छलफलमा ग्यास, तेल र औषधिबाहेकका वस्तु आयात नगर्न भन्सारलाई गरिएको आग्रहबमोजिम ती वस्तु मात्रै ल्याइने प्रमुख भन्सार अधिकृत ध्रुवराज विश्वकर्माले जानकारी दिए । यसअघि तरकारी, खाद्यान्नलगायत सामानसमेत आयात हुँदै आएका थिए । झापाको धुलाबारीमा स्थानीयले शनिबार प्लाइउड कारखानाको कच्चा पदार्थ बोकेर कोलकाताबाट आएका तीनवटा कन्टेनर नियन्त्रणमा लिएका थिए । धुलाबारीका स्थानीयले यस्ता सामान आयात गरिँदा चालक, सहचालकको स्वास्थ्य जाँच नगरिएको र त्यसबाट कोभिड१९ भित्रन सक्ने जोखिम रहेको भन्दै भन्सारलाई सचेत गराएका थिए । स्थानीयवासी र राजनीतिक दलका अगुवाको आग्रहपछि भन्सारले अत्यावश्यकबाहेक अरू सामान आयात नगर्ने निर्णय लिएको विश्वकर्माले बताए । सरकारले भने नाकाबन्दी र लकडाउनका समयमा समेत आयात नरोक्न पत्राचार गरेको छ । त्यही आधारमा आयात जारी राखिएको विश्वकर्माले जनाए । आयातका विषयमा स्थानीयका माग जायज छन्, मन्त्रालयमा लेखी पठाएको छु । भन्सारबाट लकडाउनयता करिब तीन करोड मूल्यको तरकारी र फलफूल आयात भएको छ । कोइला, क्लिंकर, छोकडा, मरिच, केराउ र सुपारी पनि आएको छ ।"
चैतभित्र ५५ अर्ब आन्तरिक ऋण उठाइँदै,"चैत मसान्तभित्र सरकारले ५५ अर्ब रुपैयाँ आन्तरिक ऋण उठाउने भएको छ । आन्तरिक ऋण उठाउने सरकारको तालिकाअनुसार राष्ट्र बैंकले आगामी ७ दिनभित्र उक्त रकम उठाउनेछ । राष्ट्र बैंकले ट्रेजरी बिल्सबाट २५ अर्ब र विकास ऋणपत्रबाट ३० अर्ब गरी उक्त उक्त ऋण उठाउन लागेको हो । २० अर्ब १ सय ८२ दिने र ५ अर्ब ३ सय ६४ दिने गरी ट्रेजरी बिल्स रहेको राष्ट्र बैंकले जारी गरेको सूचनामा उल्लेख छ ।आर्थिक वर्षको दोस्रो त्रैमासमा लक्ष्यको ०१० प्रतिशत, तेस्रो त्रैमासमा २८४१ प्रतिशत र चौथो त्रैमासमा ७१४८ प्रतिशत ऋण उठाउनुपर्छ । सोही योजनाअनुसार अहिले तेस्रो त्रैमासिक लक्ष्यअनुसार आन्तरिक ऋण उठाउन लागिएको हो । यो वर्ष सरकारले १ खर्ब ९५ अर्ब रुपैयाँ आन्तरिक ऋण उठाउने लक्ष्य लिएको छ । सरकारले बजेटको अर्धवार्षिक समीक्षामा राजस्व लक्ष्य संशोधन गरे पनि आन्तरिक ऋण प्राप्ति यथावत् राखेको छ । वैदेशिक बचतपत्रबाट १ अर्ब रुपैयाँ संकलन भए अरू उपकरणबाट १ खर्ब ९४ अर्ब रुपैयाँ उठाइने राष्ट्र बैंकको योजना छ । जसमध्ये यो वर्षबाट सबै त्रैमासमा वैदेशिक रोजगार बचतपत्र बिक्री खुला गरिरहेको छ । वैदेशिक रोजगारीमा गएका धेरैलाई समेट्ने उद्देश्यले अर्थ मन्त्रालयको निर्देशनअनुसार राष्ट्र बैंकले वर्षभरि नै बचतपत्र बिक्री खुला गरेको हो ।चालु आवको हालसम्म राष्ट्र बैंकले ६० करोड रुपैयाँ बराबरको बचतपत्र निष्कासन गरिसकेको छ । यसमध्ये करिब ४३ लाख रुपैयाँ बराबरको मात्र बिक्री भएको छ । यो कुल निष्कासित बचतपत्रको करिब ०७० प्रतिशत मात्र हो ।राष्ट्र बैंकले तीन चरणमा साउनदेखि पुससम्म २० करोड, माघदेखि चैतसम्म ४० करोड र चैतदेखि असारसम्म ४० करोड रुपैयाँ बराबरको बचतपत्र निष्कासन गर्ने योजना बनाएको छ । जसमध्ये पुससम्म २० करोडको बचतपत्र निष्कासन भएकामा करिब १९ लाख २० हजार रुपैयाँको मात्र बिक्री भएको थियो ।"
राज्यलाई सहयोग र समन्वय मात्र गरेको हुँ,"काठमाडौं (कास) कोभिड१९ को पहिचान, रोकथाम तथा उपचारका स्वास्थ्य सामग्री खरिदमा संलग्न युवराज शर्माले आफ्नो भूमिका राज्यलाई सहयोग र समन्वय गर्ने मात्र रहेको बताएका छन् । अत्यन्तै छोटो समयमा ती सामग्री खरिद गरी ल्याउने काम असम्भव जस्तै थियो । ओम्नी समूहका सञ्चालक तुलहरि सिंह एक परिचित व्यक्ति भएकाले मेरो नातेदार उद्यमी व्यवसायी रविन श्रेष्ठलाई खरिद प्रक्रियामा सहयोग गर्न अनुरोध गरें, उनले आइतबार जारी गरेको विज्ञप्तिमा भनिएको छ, तत्पश्चात् चीनमा व्यवसाय गर्ने मेरा नेपाली तथा चिनियाँ साथीहरूलाई सामग्री जुटाउन आवश्यक सहयोग गर्न अनुरोध गरें । देशमा सम्भावित महामारीको प्रकोप हुनुभन्दा पहिल्यै व्यवस्थापकीय तथा प्राविधिक रूपमा पूर्ण तयारी गर्नुपर्ने संकटको घडीमा मैले राज्यलाई केही सहयोग गर्न समन्वयको भूमिका मात्र निर्वाह गरेको हो ।एउटा सचेत नागरिकको हैसियतले सही नियतले गरेको सहयोगलाई गलत ढंगले अर्थ्याइएको बताउँदै उनले ओम्नी समूहसँग यस प्रकरणसँगै विगतमा पनि विभिन्न व्यावसायिक डिल मा आफू संलग्न नरहेको दाबी गरेका छन् । खरिद प्रक्रियामा छानिएको ओम्नीमा आफ्नो संलग्नता नरहेको उनको भनाइ छ । शर्माले यो प्रकरणबारे सत्यतथ्य पत्ता लगाई बाहिर ल्याउन सरकार र सम्बन्धित निकायलाई अनुरोध पनि गरेका छन् । स्वास्थ्य सामग्री खरिदमा ह्वाइट हाउस कलेजका सञ्चालक तथा उच्च शिक्षालय तथा माध्यमिक विद्यालय संघ नेपालका उपाध्यक्ष शर्माको संलग्नताबारे कान्तिपुरले विस्तृत विवरण सार्वजनिक गरेको थियो ।"
पूर्वी नवलपरासीका ९ इँटा उद्योग सञ्चालनमा,"पूर्वी नवलपरासी (कास) पूर्वी नवलपरासीका ९ इँटा उद्योगमा १७ सय मजदुर लकडाउनका बेला पनि काम गरिरहेका छन् । टाढाटाढा घर भएका भारतीय र नेपाली मजदुरलाई घर पठाउने व्यवस्था नभएका कारण उनीहरूलाई काममा लगाउनुपरेको उद्योग सञ्चालकको दाबी छ । मजदुरमा १४ सय भारतीय छन् । बालबच्चासमेत रहेकाले मजदुरलाई घर पठाउन नसकिएको इँटा उद्योग व्यवसायी संघका जिल्ला सचिव कृष्ण गौतमले जानकारी दिए । मेरो उद्योगमा पनि १८० भारतीय मजदुर छन् । बन्द गरेर उनीहरूलाई पालिरहेको छु, उनले भने । देशभरकै उद्योगको अवस्था एउटै रहेको उनको भनाइ छ । ७८ महिना काम गरेका मजदुरलाई हिँडेर जाऊ भन्न नसकिएको र अरू उपाय पनि नभएको उनले बताए । उनीहरूलाई बाहिर निस्कन दिइएको छैन । बाहिरका मान्छेलाई पनि भित्र छिर्न नदिएर व्यवस्थापन गरिएको उनले जानकारी दिए । कावासोती नगरपालिकाको ढोकीस्थित डीबीआई इँटा उद्योगमा पनि २ सय भारतीय मजदुरले काम गरिरहेका छन् । मजदुरले रातभर बत्ती बालेर काम गरिरहेको उद्योग सञ्चालक विकास प्रधानले बताए । दिउँसो सुत्छन्, उनले भने, यहाँ रहेका मजदुर भारत उत्तर प्रदेशस्थित बरेलीका हुन् । घर टाढा रहेकाले यहीँ रोकिनुपरेको डीबीआई इँटा उद्योगमा कार्यरत भारत बरेलीका ३३ वर्षीय मजदुर रियासत अलीले बताए । हामी मजदुर हौं, जहाँ गए पनि काम नगरी खान पाइन्न, उनले भने, नेपालभारत दुवैतिर लकडाउन छ, कसरी जाने ?"
भीड घटाउन घुम्ती पसल,"कञ्चनपुर (कास) महेन्द्रनगरका तरकारी व्यवसायी शिव जैसवाल विगतमा पसलमा बसेरै व्यापार व्यवसाय गर्थे तर अहिले उनी अटो रिक्सा गुडाएर घरघरै पुग्छन् । दिउँसोदेखि साँझ अबेरसम्मै उनी अटो रिक्सामै तरकारी बेच्दै हिँडिरहेका छन् ।स्थानीय प्रशासनले लकडाउन अवधिमा बजार क्षेत्रमा भीड भएको भन्दै तरकारी बजार बन्द गराएपछि उनी तरकारी बिक्री गर्न गाउँगाउँ डुल्न थालेका हुन् । भीमदत्त नगरपालिका र कञ्चनपुर उद्योग वाणिज्य संघले घुम्ती पसल सञ्चालन गर्ने योजनाअनुसार उनी घरघरै पुगेर तरकारी बिक्री गरिरहेका छन् ।आलु, प्याज, टमाटर, लौका, फर्सी, काँक्रो सबै थोक बोकेर निस्कन्छु, साँझ अबेर मात्रै कोठामा फर्किन्छु, जैसवाल भन्छन्, ग्राभीण भेगमा तरकारीको माग बढी छ, बजारका धेरैजसो गाउँतर्फ पसेका छन् । रिकसाको अगाडि घरमै बसौं, सुरक्षित बसौं भन्ने सचेतनासहित तरकारीको घुम्ती पसल लेखेको ब्यानर टाँगेर उनी डुलिरहेका छन् । जिल्ला प्रशासन कार्यालयले लकडाउन सुरु भएपछि एक सातासम्म महेन्द्रनगरमा बिहान दुई घण्टा तरकारी बजार खुला राख्न केही खुकुलो पारेको थियो तर स्थानीयको भीड निकै बढेपछि संक्रमणको जोखिम रहेको भन्दै जिल्लाभरिका तरकारी बजार पूर्ण रूपमा बन्द गर्ने निर्णय गर्यो । उक्त निर्णयपछि नगरपालिका र उद्योग वाणिज्य संघले खाद्यान्न तरकारी तथा फलफूलका लागि घुम्ती सेवा सुरु गरेका हुन् ।घुम्ती सेवा सुरु भएपछि सर्वसाधारणलाई निकै सजिलो भएको छ । उनीहरूले घरमै बसेर तरकारी तथा खाद्यान्न खरिद गरेका छन् । केही व्यवसायीले तोकिएभन्दा बढी मूल्य लिने गरेको गुनासो उठेपछि नगरपालिका र वाणिज्य संघले अनुगमनसमेत गरेका छन् । घुम्ती सेवाका लागि नगरपालिकाभित्र रुट निर्धारण गरेर पालोअनुसार सबै रुटमा पुग्नैपर्ने अनिवार्य गरिएको छ ।"
व्यासमा राहत कोष,"तनहुँ (कास) कोभिड१९ को संक्रमण रोकथामका लागि जिल्लाको व्यास नगरपालिकाले एक करोड रुपैयाँ बराबरको राहत कोष खडा गरेको छ । राहत तथा औषधोपचारका लागि यसअघि २५ लाख रुपैयाँ विनियोजन गरिएको थियो । नगर प्रमुख वैकुण्ठ न्यौपानेको अध्यक्षतामा बसेको कार्यपालिका बैठकले कोषमा थप ७५ लाख रुपैयाँ विनियोजन गरी एक करोड रुपैयाँको राहत कोष खडा गर्ने निर्णय गरेको नगरपालिकाका प्रवक्ता एवं व्यास५ का वडाअध्यक्ष मोहनकुमार श्रेष्ठले जानकारी दिए । वडागत रूपमा संकलित रकम श्रमिक, कृषि मजदुर, असहाय एवं आश्रममा आश्रितलगायत गरी करिब ३ हजार ५ सय घरपरिवारलाई वितरण गर्ने निर्णय गरिएको छ । नगरपालिकाले राहतस्वरूप चामल, दाल, तेल र साबुनलगायत खाद्यवस्तु वितरण गर्ने प्रवक्ता श्रेष्ठले जानकारी दिए ।"
सरकारले सघाए मात्रै मजदुरलाई तलब : उद्योगी,"लकडाउन अवधिमा सरकारले बैंक ब्याज, डेमरेज शुल्क र विद्युत् महसुलमा थप सहुलियत दिए मात्र मजदुरलाई तलबी छुट्टी दिन सकिने सुनसरी मोरङ औद्योगिक करिडोरका उद्योगीहरूले बताएका छन् । करिडोरमा सानाठूला गरी झन्डै ५ सय उद्योग छन् । तिनमा करिब ५० हजार मजदुर कार्यरत रहेको तथ्यांक छ । लडकडाउनसँगै केही खाद्यान्न, पानी र औषधि उद्योगबाहेक सबै बन्द हुँदा हजारौं मजदुर बेरोजगार छन् । यता मजदुर नेताहरूले भने उद्योगले लकडाउनका बेलाको तलब कट्टी गरे आन्दोलन गर्ने चेतावनी दिएका छन् । सरकारले बैंक ब्याजमा १० प्रतिशत छुट र विद्युत्को डिमान्ड शुल्कमा राहत दिने घोषणा गर्दै उद्योगीलाई लकडाउनमा मजदुरलाई तलबी छुट्टी दिन निर्देशन दिएको छ । बैंक ब्याज र विद्युत् महसुलमा सरकारले दिने भनेको सहुलियतले उद्योगका सबै मजदुरलाई तलबी छुट्टी दिन सक्ने अवस्था नरहेको उद्योगी बताउँछन् । सरकारले दिने राहतबाट पनि मजदुरलाई तलब दिन नसकिने उनीहरूको भनाइ छ । बैंक ब्याजमा कम्तीमा २५ प्रतिशत राहतसहित प्यानल ब्याजमा छुट दिएर विद्युत्को डिमान्ड शुल्क मिनाहा दिए सबै उद्योगी मजदुरलाई तलबी छुट्टी दिन तयार छन्, उद्योग संगठन मोरङका कोषाध्यक्ष नन्दकिशोर राठीले भने । कोलकाता पोर्ट अहिले बन्द छ । त्यहाँ १२ दिनदेखि सामान रोकिएको छ । पोर्टले डलरमा डेमरेसन लिन्छ । त्यो डेमरेसन शुल्क तिर्नुपर्दा उद्योगी आफैं धराशायी हुने राठीले बताए । अनि कहाँबाट मजदुरलाई छुट्टी अवधिको तलब खुवाउने ? उनले भने । लकडाउन कतिसम्म लम्बिन्छ भन्ने निश्चित नरहेको उनको भनाइ छ । यस्तो अवस्थामा सरकारले आफू जोगिन उद्योगीलाई ललिपप देखाएर आकर्षित गर्ने प्रयास गरेको उनको आरोप छ । मोरङ व्यापार संघका पूर्वअध्यक्ष पवनकुमार सारडा पनि सरकारले उद्योगीलाई उचित राहत नदिएसम्म लकडाउनमा मजदुरलाई तलबी छुट्टी दिन सक्ने अवस्था नरहेको दाबी गर्छन् । सरकारले कम्तीमा तीन महिनासम्म विद्युत्को डिमान्ड शुल्क मिनाहा गर्नुपर्ने उनको भनाइ छ । उद्योग चल्दैन तर विद्युत्को डिमान्ड शुल्क तिर्नैपर्छ, उनले भने, राष्ट्र बैंकले मुलुक संकटमा परेका बेला आफ्नो नाफाचाहिँ लिनैपर्ने, इन्स्योरेन्सले आफ्नो नाफा लिनैपर्ने तर उद्योगीले भने बैंकबाट ऋण लिएर बन्दको समयमा मजदुरलाई तलब खुवाउनुपर्ने यो कस्तो नियम ? यता ट्रेड युनियन कांग्रेस मोरङका अध्यक्ष सुशील कोइरालाले भने कुनै पनि उद्योगले तलब कट्टा गरे आफूहरू आन्दोलनमा जाने चेतावनी दिएका छन् । सरकारले औद्योगिक मजदुरबारे केही पनि नबोल्नु दुःखको कुरा हो, उनले भने । करिडोरमा सबैभन्दा बढी सुनसरी खनारको रिलायन्स स्पिनिङ मिलमा चार हजार, दुहवीको अरिहन्त मल्टिफाइबर्समा ४ हजार ६ सय र विराटनगरको रघुपति जुटमिलमा ३ हजार २ सय मजदुर कार्यरत छन् ।संयुक्त ट्रेड युनियन समन्वय केन्द्रका प्रदेश संयोजक नारायणबाबु कार्कीले पनि कोरोनाका कारण काम नगरेको दिनको ज्याला मजदुरले पाउनुपर्ने बताए ।"
महासंघको राहत,"काठमाडौं (कास) नेपाल उद्योग वाणिज्य महासंघले आइतबार संयुक्त रूपमा राहत सामग्री वितरण गरेको छ । विभिन्न स्थानमा राहतस्वरूप खाद्यान्न सामग्री वितरण गर्ने गरी महासंघले उक्त सहयोग गरेको हो । कोभिड१९ विरुद्ध सहयोग अभियान सञ्चालन गरी महासंघले सहयोग जारी गरेको जनाएको छ । सरकारले स्थापना गरेको कोरोना भाइरस संक्रमण रोकथाम, नियन्त्रण तथा उपचार कोषमा पनि महासंघले ५० लाख रुपैयाँ सहयोग गर्ने र १ करोड रुपैयाँ बराबरको स्वास्थ्य, खाद्यान्नलगायतका सामग्री दिने घोषणा पनि गरेको छ ।"
कोषमा स्वावलम्बनको २५ लाख,"काठमाडौं (कास) स्वावलम्बन लघुवित्त वित्तीय संस्थाले सरकारद्वारा स्थापित कोरोना भाइरस (कोभिड१९) संक्रमण रोकथाम, नियन्त्रण तथा उपचार कोषमा २५ लाख रुपैयाँ सहयोग गरेको छ । संस्थाले संस्थागत सामाजिक उत्तरदायित्वअन्तर्गत उक्त सहयोग गरेको जनाएको छ । न्यून आय भएकालाई दैनिक उपभोग्य सामग्री वितरणमा सहयोग पुग्ने विश्वासले सहयोग गरेको संस्थाले बताएको छ ।"
ताराबाट हुम्लामा खाद्यान्न,"काठमाडौं (कास) हुम्लाको सिमकोटमा खाद्यान्न अभाव भएपछि तारा एयरले बिहीबारदेखि खाद्य सामग्री ढुवानी थालेको छ । कोभिड१९ को संक्रमणबाट बच्न सरकारले लकडाउन गरेपछि सिमकोटमा खाद्यान्न अभाव सिर्जना भएको छ । नेपाल खाद्य संस्थानले खाद्यान्न सामग्री ढुवानी गरिदिन अनुरोध गरेपछि सांस्कृतिक, पर्यटन तथा नागरिक उड्डयन मन्त्रालयको निर्देशनमा नागरिक उड्डयन प्राधिकरणसँग अनुमति लिई यती एयरलाइन्सको भगिनी संस्था तारा एयरले चामल, नुनलगायतका खाद्य सामग्री हिजोबाट ढुवानी गरिरहेको छ, ताराले शुक्रबार जारी गरेको विज्ञप्तिमा भनिएको छ ।"
जनप्रतिनिधिको सुविधा विपद् कोषमा,विराटनगर (कास) मोरङको बेलबारी नगरपालिकाका जनप्रतिनिधिले एक महिनाको सुविधा नगरपालिकाको नाममा रहेको विपद् व्यवस्थापन कोषलाई दिने निर्णय गरेका छन् । कार्यपालिकाको बैठक यस्तो निर्णय गरिएको मेयर ज्ञानेन्द्र सुवेदीले बताए । बेलबारीमा ६० जना जनप्रतिनिधि छन् । यसैगरी छैटौं वा त्यसमाथिका कर्मचारीको १५ दिनको तलब र छैटौं तहभन्दा तलका कर्मचारीको १० दिनको तलब राहत कोषमा राख्ने निर्णय भएको उनको भनाइ छ । नगरपालिकाले यसअघि नै विपद् व्यवस्थापन कोषमा १५ लाख जम्मा गरिसकेको नगरपालिकाका प्रमुख प्रशासकीय अधिकृत प्रदीप साहले जानकारी दिए ।
"भोका खोज्दै, खाना खुवाउँदै","विपन्न समुदाय भोकैबिर्तामोड नगरपालिका३ का गुल्सन उराव ज्यालादारीमा काम गर्छन् । उनका दुई छोरी र सासूससुरासहित ६ जनाको परिवार छ । दैनिक काम गर्दा खर्च धान्न हम्मे पर्ने उनको परिवारलाई लकडाउनले भोकभोकै दिनरात काट्न बाध्य बनाएको छ । कोरोना भाइरस (कोभिड१९) का कारण लकडाउन सुरु भएदेखि उनीहरू घर बाहिर निस्किन पाएका छैनन् । लकडाउनबारे जानकारी नहुँदा घरमा खाद्यन्न जोहो गर्न सकेनन् । काम गरेको पैसाले एक हप्तासम्म खायौं । अहिले त पैसा पनि सकियो । घरमा खाने कुरा पनि केही छैन, गुल्सनकी श्रीमती मनमायाले भनिन् ।गुल्सनका छिमेकी सुनिराम मुर्मुको पनि समस्या उस्तै छ । सुनिराम ट्याक्टर चालक हुन् । पाँच जनाको परिवारमा शुक्रबारसम्मलाई मात्र पुग्ने खाद्यान्न थियो । उहाँ (सुनिराम) लाई साहुकोमा गएर पैसा माग्न भनिरहेकी छु, उनकी श्रीमती सुनिताले भनिन्, साहुकहाँ पैसा पाइएन भने भोलिदेखि के खाएर बाँच्नु ? लकडाउन लम्बिएसँगै दैनिक ज्याला मजदुरी गर्ने अतिविपन्न परिवार संकटमा परेका छन् । बिर्तामोड नगरपालिकाले विपन्न परिवारलाई राहतस्वरूप खाद्यन्न वितरण गर्ने निर्णय त गरेको छ । तर, शुक्रबारसम्म पनि राहत नपाउँदा विपन्न परिवार भोकै बस्न बाध्य छन् । राहत वितरणका लागि नगरपालिकाले ५० लाख रुपैयाँको विपद् व्यवस्थापन कोष खडा गरेको छ । कार्यपालिका बैठकले नगरभित्र एकद्वार प्रणाली (नगरपालिकाबाट मात्रै) बाट राहत वितरण गर्ने नियम लागू गरेको छ । दातालाई राहत वितरणमा रोक लगाएको नगरपालिकाले आफूले भने राहत बाँड्नमा बिलम्ब गरिरहेको छ ।विपन्न परिवारलाई राहत वितरण गर्न ढिलाइ भइरहेको सिम्रिक बचत तथा ऋण सहकारी संस्था बिर्तामोडका अध्यक्ष सुवास भट्टराईले बताए । उनले भने, यो संकटको बेला हो । स्थानीय सरकारहरूले आफ्नो अधिकार प्रयोग गरेर जतिसक्दो चाँडो विपन्न परिवारलाई राहत वितरण गर्नुपर्ने हो । तर, अहिलेसम्म हुन नसक्नु दुखद् कुरा हो । उनका अनुसार सिम्रिक सहकारीले जिल्लाका १५ वटै पालिकालाई राहत वितरण गर्न आठ लाख रुपैयाँ नगद सहयोग गरेको छ ।बिर्तामोडका मेयर ध्रुवकुमार सिवाकोटीले राहत वितरणकै लागि आफूहरू दैनिक खटिएको दाबी गरे । राहतको लागि तथ्यांक संकलन सकियो । अब कसरी वितरण गर्ने भनेर छलफलमा छौं, उनले भने । वितरण प्रणालीबारे निर्णय भएलगत्तै राहत लिएर टोलटोलमा जाने उनले बताए ।"
"घरमा अन्न छैन, पसलले उधारो दिँदैनन्","गिट्टी नबिक्दा विस्थापित भोकै धादिङको त्रिपुरासुन्दरी गाउँपालिका१ सल्यानटारको सुकुम्बासी बस्तीमा ३९ घरकै महिलापुरुष छेउकै वरपीपलको छहारीमा गिट्टी कुटिरहेका छन् । भूकम्पपछि उत्तरी धादिङको लापा, झार्लाङलगायत जोखिमयुक्त बस्तीबाट सल्यानटार पौवाडिलमा आएयता उनीहरूको दैनिकी यस्तै थियो । लकडाउनले गिट्टी पनि बिक्री नभएको र ज्यालादारीमा गर्ने काम पनि नभएकाले भोकभोकै बस्नुपर्ने अवस्थामा पुगेको कान्छा तामाङले बताए ।सल्यानटार बस्तीमा दैनिक ज्यालादारी, मेलापात गरेर गुजारा चलिरहेको थियो । अहिले सबै काम ठप्प छ, बाँकी सामान सकिँदै छ, धनमाया तामाङले भनिन्, कुटेको गिट्टी पनि बिक्री भएको छैन, पहिला काम गरेको ज्याला पनि पाइएको छैन । पालिकाभरिका मजदुरलाई राहत प्याकेज दिन लगत संकलनको काम भइरहेको त्रिपुरासुन्दरी गाउँपालिकाका अध्यक्ष शम्भुकुमार थापाले बताए ।"
रोग र भोकविरुद्ध लडाइँमा सरकार कमजोर,"जंगी अड्डाको आड विवादमासंकटका बेला सेना र प्रहरी परिचालन गर्ने विश्वव्यापी चलन हो । चीनको वुहानबाट ल्याइएका नेपालीलाई क्वारेन्टाइनमा राख्ने र उनीहरूको नमुना परीक्षणमा सेनाका स्वास्थ्यकर्मीको भूमिका उल्लेखनीय रह्यो ।स्वास्थ्य सामग्री खरिदको ठेक्का रद्द गरेपछि खरिदको जिम्मा नेपाली सेनालाई दिइएको विषय विवादमा परेको छ । संकटको मौका छोपेर सेना अघि सरेको हो कि राज्यले परिचालन गरेको हो ? स्पष्ट हुन सकेका छैन । नागरिक प्रशासन निष्क्रिय बनाई सेनाबाट काम लिन खोज्नु स्वाभाविक नभएको स्वयं नेकपाका नेताहरू नै बताउँछन् । स्वास्थ्य सामग्री खरिद गर्ने अरू निकाय हुँदाहुँदै सेनालाई अघि सार्नुको कारण बुझ्न सकिएन, नेकपाका एक वरिष्ठ नेताले भने, संकटको घडीमा सेना परिचालन गर्न सकिन्छ । तर स्वास्थ्य मन्त्रालय, विभागले गर्ने काम जंगी अड्डाले गर्न थाल्यो भने भोलि परिणाम अर्कै आउन सक्छ । सञ्चारमाध्यमले यतिबेला सेनाप्रति अविश्वास गरेका होइनन्, बरु सरकारको कार्यशैलीमाथि प्रश्न उठाएका हुन् । यतिबेला सरकारले विभिन्न प्रश्न समाधान गर्दै कोभिड१९ विरुद्धको लडाइँ जारी राख्नुको विकल्प छैन । यसमा आमनागरिकको साथ र सहयोग रहिआएको छ ।"
कथा ९९ को,"४ चार यस्ता बलर छन्, जसको खेलजीवन ९९ विकेटमा टुंगिएको छ । त्यसमा आर्थुर मेली, अब्दुर रहमान र बेन हिफेनहाउज टेस्टमा तथा स्कट स्टाइरिसको एकदिवसीय अन्तर्राष्ट्रिय यात्रा ९९ विकेटमा टुंगिएको छ । हाल खेलिरहेका खेलाडीमा दक्षिण अफ्रिकाका महिला खेलाडी साब्निम इस्माइलले ट्वान्टी२० अन्तर्राष्ट्रियमा ९९ विकेट लिइसकेकी छन् ।"
बन्द रंगशालामा खेलाउने पक्षमा ल्याङ्गर,"सिड्नी (एएफपी) अस्ट्रेलियाली प्रशिक्षक जस्टिन ल्याङ्गरले बन्द रंगशालाबाट फेरि क्रिकेट सुरु गर्ने पक्षमा आफू रहेको आइतबार बताएका छन् । कोरोना भाइरसको महामारीका कारण अहिले क्रिकेट रोकिएको अवस्थामा छ । फेरि यसलाई ब्युँझाउन दर्शकविहीन स्थितिबाट खेल सुरु गर्नुको पनि ठूलो अर्थ हुने उनले दाबी गरे ।अन्य सबै खेलजस्तै पूरा विश्व क्रिकेट अहिले शून्यको स्थितिमा छ । फेरि कहिलेदेखि खेल सम्भव हुने हो, त्यो निश्चित छैन । यस्तोमा क्रिकेटका खेल फेरि सुरु गर्न बन्द रंगशालामा क्रिकेट गराउने पनि एउटा उपाय मानिएको छ । ल्याङगरले भनेका छन्, जतिबेला उमेर समूहमा क्रिकेट खेलिन्थ्यो, त्यतिबेला पनि दर्शक त हुन्न नै थिए ।उनले थपेका छन्, तर हामी त्यस्तो स्थितिमा पनि क्रिकेट खेल्थ्यौं, किनभने हामीलाई यो खेल मनपर्छ । क्रिकेट खेल्नुमा प्रेम छ । यही खेलको मायाका कारण हामीले खेल्नुपर्छ र कम्तीमा टेलिभिजन तथा रेडियोबाट त आम खेलप्रेमीले यसको मज्जा लिन सक्छन् । यो फरक स्थिति हुनेछ, तर अहिले हाम्रा लागि फेरि क्रिकेट खेल्नु पनि ठूलो हो ।यसअघि इंग्ल्यान्डको एकदिवसीय विश्वकप विजेता कप्तान इयान मोर्गनले पनि कोरोना भाइरस संक्रमणको कारण अनिश्चित भएको क्रिकेट सिजनलाई ठोस रूप दिन एकै दिन फरक फरक स्थानमा दुई अगल टिम उतार्दा पनि फरक नहुने बताएका थिए । उनी पनि चाँडै विश्व क्रिकेटलाई मैदानमा फर्काउनुपर्ने पक्षमा छन् ।"
आयरल्यान्ड प्रशिक्षकमा केनी,डब्लिन (एएफपी) स्टेफन केनी गणतन्त्र आयरल्यान्डको नयाँ फुटबल प्रशिक्षकमा आइतबार नियुक्त भएका छन् । उनले युरो २०२० को प्लेअफअगाडि तै तत्काल लागू हुने गरेर प्रशिक्षक माइक म्याकार्थीको स्थान लिनेछन् । कोरोना भाइरस संक्रमणको महामारीका कारण प्लेअफ भने हुन सकेको छैन र युरोपेली फुटबल महासंघले यी सबै छनोटलाई पछाडि सारिसकेको छ । केनी यसअघि आयरल्यान्डको यू२१ टिमका प्रशिक्षक थिए । म्याकार्थीले सन् २०१८ को नोभेम्बरमा जितको जिम्मा पाएका थिए ।
