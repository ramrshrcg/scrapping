शीर्षक,विवरण
कहाँकहाँ घुमे तीन संक्रमित ?,"नाकामा कडाइ गरिदिन मुख्यमन्त्रीले मागे सहयोगप्रदेश २ का मुख्यमन्त्री लालबाबु राउतले नेपालभारत सीमा नाकामा थप कडाइ गरिदिन गृहमन्त्री रामबहादुर थापासँग आइतबार आग्रह गरेका छन् । वीरगन्जको एक मस्जिदमा आएका तीन जना भारतीय नागरिकमा कोरोना भाइरसको संक्रमण देखिएपछि गृहमन्त्री थापालाई टेलिफोनमार्फत मुख्यमन्त्री राउतले भारतसँग सीमा जोडिएका नाकाबाट आवतजावत पूर्णरूपमा निषेध हुने गरी सुरक्षा व्यवस्था कडा पार्न आग्रह गरेका हुन् ।वीरगन्जको मस्जिदमा आएका तीन जना भारतीय नागरिकमा कोरोना संक्रमण देखिएपछि प्रदेश २ का मुख्यमन्त्रीले गृहमन्त्रीलाई फोन सम्पर्क गरी सीमा नाकाबाट मानिस आवतजावत निषेध गरिदिन आग्रह गर्नुभयो, गृहमन्त्रीका सल्लाहकार सूर्य सुवेदीले भने, त्यसक्रममा गृहमन्त्रीले लकडाउन कार्यान्वयन र सीमा नाका सिल गर्न सबै रणनीति अवलम्बन गरिएको र थप तैनाथी बढाइने स्पष्ट पार्नुभयो । मुख्यमन्त्री राउतले कोरोना संक्रमण थप फैलिन नदिन सीमा नाका सिल गर्नुको विकल्प नभएको बताएका थिए । संघीय सरकारअन्तर्गतका प्रशासन र प्रहरी संरचनालाई थप चुस्त रूपमा खटाउन पनि उनले आग्रह गरे । जवाफमा गृहमन्त्री थापाले गोरेटो बाटो र खेतबारीसम्म सुरक्षा फौज तैनाथी भइसकेको र आवश्यकता परे अन्य स्थानबाट थप जनशक्ति परिचालन गरिने बताएका थिए ।प्रदेश २ का ८ जिल्लाको भारतसँग ४ सय ६४ किमि लामो सीमा जोडिएको छ । खुला सिमानाका कारण अनौपचारिक नाका र खेतबारीबाट आवतजावत गर्ने क्रम अझै पूर्णरूपमा नियन्त्रण हुन सकेको छैन । सशस्त्र प्रहरीले प्रदेश २ मा मात्रै सीमातर्फ ४ सय २६ चेक प्वाइन्टबाट सुरक्षाजाँच गरी आवतजावत रोकेको छ ।"
"२०७६ मा सरकार के गर्यो, कहाँ चुक्यो ?","राजनीति र अपराध २०७६ सालभर कतिपय आपराधिक घटना र तिनमा सरकारको भूमिकामाथि अनेक कोणबाट बहस भयो । सुनकाण्डलाई यसको प्रतिनिधि दृष्टान्त मान्न सकिन्छ, जसको छानबिन गर्न सरकारले जसरी होहल्लाका साथ समिति गठन गर्यो, त्यसभन्दा रहस्यमय ढंगले यो घटनालाई सामसुम पारेकाले उसको निकै आलोचना भयो । मुद्दाकै अभियोजनमा पनि सरकारले पक्षपातपूर्ण व्यवहार गरेको र वस्तुपरकता नअपनाएको भनी आलोचना भयो । अपराधको सञ्जाल खोतल्ने क्रममा प्रधानमन्त्री नजिककै केही व्यापारीसम्म पुग्ने अवस्था देखिएपछि हतारहतार अनुसन्धान टुंग्याइएको भनी सरकारको आलोचना भयो । तर सुनसरीका सिद्धबाबाको बलात्कारको घटनामा सरकारी रबैया ठीक उल्टो भयो । आरोपितविरुद्ध मुद्दा चलेपछि उनको राष्ट्रपति, प्रहरी प्रमुखलगायतसँगको पहँॅचका कारण अदालतबाट आदेश जारी हुनुअघि नै भारततिर भगाइयो । पछि आत्मसमर्पण गरेपछि भने घटना सामसुम भयो । स्थानीय प्रहरीकै संलग्नतामा मुद्दा कमजोर बनाइएको खुल्दासमेत कुनै छानबिन र कारबाही भएन । केही विपक्षी नेताको विरोधबाहेक रौतहटका पूर्वमन्त्री मोहम्मद आफ्ताव आलम संलग्न हत्याकाण्डमाथिको छानबिनमा भने सरकारको तारिफ नै भयो । १२ वर्षअघिको सामूहिक हत्याकाण्ड र प्रमाण नष्ट गर्ने आफ्तावविरुद्ध छानबिन भई जिल्ला अदालतमा मुद्दा दायरसमेत भयो । जघन्य अपराध जोडिएको, योसमेत अरू आपराधिक क्रियाकलापमा पनि आलम संलग्न रहेको हुनाले आम रूपमा आलममाथिको कारबाहीलाई सरकारले आफ्नो उपलब्धिका रूपमा व्याख्या गर्ने अवसर पायो ।"
संक्रमित भेटिएको क्षेत्र सिल,वीरगन्जमा त्रासवीरगन्ज२ छपकैयास्थित श्रीराम हलअगाडिको मस्जिदमा बस्दै आएका तीन जना भारतीय मुस्लिम धर्म प्रचारकमा संक्रमण पुष्टि भएपछि नगरवासीमा त्रास फैलिएको छ । अधिकांश टोलवासीले आफ्नो टोल प्रवेश गर्ने मुख्य द्वारमा बाँसले अवरोध राखेर प्रवेश निषेध को बोर्ड झुन्ड्याएका छन् । तीन जना संक्रमितलाई नारायणी उपक्षेत्रीय अस्पतालको आइसोलेसनमा राखिएको छ । उनीहरूसँग सम्पर्कमा रहेका २६ जनालाई शनिबार साँझ प्रहरीले नियन्त्रणमा लिएर वीरगन्ज चिनी मिलस्थित सिद्धार्थ माविको क्वारेन्टाइनमा राखेको छ ।
एनसेलले चुक्ता गर्यो पुँजीगत लाभकर,समयमै कर नबुझाएबापत एनसेललाई ९९ करोड रुपैयाँ जरिवाना लागेको अधिकारीले जानकारी दिए । १२ औं पटकको बिक्रीलगत्तै कर विवाद सुरु भएपछि एनसेलले साढे २३ अर्ब रुपैयाँ पहिल्यै बुझाइसकेको छ । लाभ कर तिर्नॅनपर्ने भन्दै अन्तर्राष्ट्रिय मध्यस्थता गुहारेको एनसेलसँग तत्काल कर असुल गर्नु भनी सर्वोच्च अदालतले आदेश दिएको थियो ।विश्व बैंक समूहअन्तर्गतको इन्टरनेसनल सेन्टर फर सेटलमेन्ट अफ इन्भेस्टमेन्ट डिस्प्युट (आईसीएसआईडी) ले डिसेम्बर १८ मा एनसेलको कर निर्धारण गर्दै ठूला करदाता कार्यालयले पठाएको पत्र तत्काल कार्यान्वयन नगर्न भनेको थियो । सर्वोच्च अदालतको फैसलाअनुसार ठूला करदाता कार्यालयले एनसेलमाथि कर निर्धारण गरी असुली प्रक्रिया अघि बढाएको हो । सर्वोच्चमा पूर्वसचिव द्वारिकानाथ ढुंगेलसहितले एनसेललाई विपक्षी बनाएर दायर गरेको रिटमा सुनुवाइ गर्दै अदालतले सुरुमा टेलियाले नेपाल छाडिसकेको अवस्थामा तिर्नॅपर्ने पुँजीगत लाभकरको दायित्व आजियाटा र एनसेलको जिम्मेवारी भएको फैसला गरेको थियो । सोही फैसलाअनुसार ठूला करदाता कार्यालयले एनसेलको कर निर्धारण गरेको हो ।जरिवाना र ब्याजसहित एनसेलमाथि ६२ अर्ब ६३ करोड ४९ लाख ७५ हजार कर निर्धारण भएको थियो । एनसेलले त्यसअघि नै २३ अर्ब ५७ करोड ४२ लाख ९० हजार रुपैयाँ बुझाइसकेको छ । बाँकी ३९ अर्ब ६ करोड रुपैयाँ बुझाउन ठूला करदाता कार्यालयले पत्राचार गरेको थियो । ठूला करदाताको पत्रपछि एनसेलले १८ अर्ब रुपैयाँ कर बढी भएको दाबीसहित त्यो घटाउनुपर्ने माग गर्दै पुनः सर्वोच्च अदालतमा मुद्दा दायर गरेको थियो ।सर्वोच्चले १७ अर्ब ९५ करोड कर र अन्य रकमसहित करिब २२ अर्ब रुपैयाँ कर तिर्नॅपर्ने फैसला सुनाएको थियो । एनसेलको ८० प्रतिशत सेयर १ खर्ब ४४ अर्ब ७ करोड रुपैयाँमा बिक्री भएको थियो । सर्वोच्चको फैसलापछि ठूला करदाता कार्यालयले कर निर्धारण गरेलगत्तै एनसेलले यो आर्थिक वर्षभित्र ५ किस्तामा कर बुझाउन निवेदन दिएको थियो । एनसेलले मागेअनुसारको सुविधा ठूला करदाता कार्यालयले नदिएपछि उसले तीन किस्तामा कर बुझाएको हो ।
वर्ष समीक्षा २०७६ डगमगाउँदो नागरिक भरोसा,"भनिन्छ, वर्तमानले भविष्यको आशा जगाउनुपर्छ । यतिबेला आशा जगाउने साधन मानव जातिसँगै छैन । घरको भित्तामा नयाँ क्यालेन्डर टाँसिँदै गर्दा आम नेपालीको मनमस्तिष्कमा बेचैन र दुःखका हुन्डरी उद्वेलित छन् । अदृश्य कोभिड१९ को महामारीविरुद्ध मानव जातिको लडाइँ जारी छ । यो लडाइँ कति लम्बिने हो, भन्न सकिँदैन । यसले सिर्जना गरेको संकटले विश्वलाई नै बहुआयामिक क्षति पुर्याइरहेको छ । जाँदै गरेको वर्षमा न राजनीतिक क्षेत्रले सन्तोष दिन सक्यो, न त विकास, समृद्धि र सुशासनका कदमले आम नेपालीलाई आशा जगाए । निराशकै बीच ०७६ सालले बिदा लिएको छ र कष्टका साथ हामीले नयाँ वर्षलाई स्वागत गर्नुपरेको छ । यति बेला कोभिड१९ संक्रमणको जोखिममा मुलुक गुज्रिरहेको छ । संक्रमण रोकथाम र नियन्त्रणका लागि सरकारले गरेका निर्णय र घोषणालाई आम जनताले धैर्यपूर्वक पालना गरिरहेका छन् । हरेक संकटपूर्ण घडीमा राजनीतिक दल र नागरिक एक हुने नेपाली परम्परा यसपटक पनि दोहोरिनु सुखद छ । तर यही संकटकै बेला अभिभावकीय भूमिका निर्वाह गर्ने सरकारका कतिपय कार्यशैलीगत त्रुटि र समस्याले जनतालाई निराश बनाएका छन् । धमिलो पानीमा माछा मार्न उद्यत केही व्यक्तिविशेषको चाहनाले राजनीतिप्रति नै जनतामा वितृष्णा बढाउन मलजल गरेको छ । ०७६ सालमा नेपाली राजनीतिको मियो प्रधानमन्त्रीसमेत रहेका नेकपाका अध्यक्ष केपी शर्मा ओलीकै वरिपरि घुमिरह्यो । पूर्वप्रशासकसमेत रहेका एमनेस्टी इन्टरनेसनलका अध्यक्ष खेमराज रेग्मी जनताको ठूलो आशा र भरोसा जोडिएकाले राजनीतिको केन्द्रविन्दुमा ओलीको चर्चा, आलोचना र असन्तुष्टि हुनुलाई स्वाभाविक मान्छन् । तर आलोचना र असन्तुष्टिलाई स्वयं प्रधानमन्त्री ओलीले स्वाभाविक रूपमा ग्रहण गर्न सकेनन् । रेग्मीकै शब्दमा स्वच्छ र स्वतन्त्र आलोचना गर्नेहरूमाथि प्रधानमन्त्री आफैं अरिंगालझैं जाइलाग्ने र त्यस्ता व्यक्ति र समूहलाई शत्रुतापूर्ण नजरले हेर्ने गरियो । ठूलो आशा र भरोसा गरिएकै नेतृत्व आफ्नो र सहयोगीको प्रतिरक्षामै डुब्न थालेपछि राजनीतिले कुनै आशा र भरोसा जगाउन नसकेको रेग्मीको निष्कर्ष छ । समकालीन नेतामा ओलीलाई राष्ट्रवादी, स्वाभिमानको नजरले हेरिएको थियो । सन्तान नभएकाले लोभ र मोहबाट समेत टाढा हुन्छन् भन्ने ठानिएको थियो तर शासन सत्ताको भोकले त्यसो भनेन, उनले भने, प्रधानमन्त्री भएर सिंहदरबार प्रवेश गरेकै दिन सुशासनप्रति उहाँले गरेको प्रतिबद्धता अहिले ठूलो व्यंग्य बनिरहेको छ । रेग्मीका अनुसार वाइडबडी जहाज खरिद प्रकरण, बालुवाटारको ललिता निवास जग्गा, यति होल्डिङ्सलाई जग्गा, सेक्युरिटी प्रेस खरिद हुँदै केही समयअघिको स्वास्थ्य उपकरण खरिदका घटनासम्मले आफू पनि भ्रष्टाचार गर्दिनँ र अरूलाई पनि भ्रष्टाचार गर्न दिन्नँ भन्ने प्रधानमन्त्री ओलीको प्रतिबद्धतामाथि ठूलो व्यंग्य हो । ठूला भ्रष्टाचारमा उच्च तहको राजनीतिक नेतृत्वकै संलग्नतासमेत जोडिन थालेपछि राजनीतिले बाटो बिराउन थालेको टिप्पणी अर्का विश्लेषक श्याम श्रेष्ठको छ । कतिपय भ्रष्टाचार राजनीतिक सहमतिबाटै हुने गरेको भनाइ जिम्मेवार नेताहरूबाटै प्रकट भएका छन् । खासगरी वाइडबडी जहाज प्रकरणको अर्बौंको घोटालाप्रति सरकारको नेतृत्वमा रहेको सत्तारूढ दल नेकपा र प्रमुख प्रतिपक्ष कांग्रेसको सन्देहपूर्ण मौनताले त्यस्ता भनाइलाई पुष्टि गर्ने आधार दिएका छन् । सेक्युरिटी प्रेस खरिद प्रकरणमा कमिसन मोलमोलाइको सार्वजनिक अडियोले गोकुल बाँस्कोटाको मन्त्री पद नै गुम्यो । बाँॅस्कोटाको अडियो काण्डलाई वामपन्थी विश्लेषक श्रेष्ठ ओली सरकार असफल बनाउने सबैभन्दा ठूलो घटनाका रूपमा चित्रण गर्छन् । सरकारले राम्रो काम देखाउन नसक्नुमा बाँस्कोटाजस्तै सहयोगीहरूको पनि मुख्य जिम्मेवार रहेको उनको तर्क छ । बाँस्कोटा हटे पनि त्यस ठाउँमा अन्य राम्रा मान्छे ल्याउन सकेनन्, राम्रा मन्त्रीलाई हटाउने र नराम्रालाई ल्याउने काम भए । भ्रष्टाचारका काण्ड एकपछि अर्को आउन थाले, उनले भने, शिक्षा क्षेत्रमा ठूलो क्रान्ति ल्याउने अवसर थियो । आयोग पनि बन्यो । तर आयोगको प्रतिवेदन नै लुकाएर राखियो । भूमि सुधारमा त्यस्तै अवसर थियो । तर ललिता निवास प्रकरणले त्यो पनि लुप्त भयो । आत्मनिर्भर बनाउने कृषि क्षेत्रको बजेट ९० अर्बबाट ४० अर्बमा झारियो । अनि कसरी हुन्छ आशा जगाउने काम ? उनले ७६ साल भ्रष्टाचार र अनियमितताका काण्डैकाण्डको वर्ष बन्न पुगेको बताए । सरकार र अन्य क्षेत्रले समेत औसतभन्दा बढी काम देखाउन सकेनन्, उनले भने । राजनीतिलाई सबै नीतिहरूको मियो मानिन्छ । राजनीतिले बाटो समात्न नसक्दा त्यसको प्रत्यक्षअप्रत्यक्ष असर सबै क्षेत्रलाई पर्छ । ०७४ को चुनावले नेकपालाई प्रचण्ड बहुमत दियो । सुरुवातमा दुई तिहाइकै समर्थनमा सरकार बन्यो । पछि केही दलले समर्थन फिर्ता लिए । शक्तिशाली हुँदाहुँदै सरकारले राजनीतिक स्थिरता, सुशासन र समृद्धिको भोक भने मेट्न सकेको छैन । प्रधानमन्त्रीलाई राम्रो काम गरौं भन्ने चाहना पनि होला तर कसरी गर्ने भन्नेमा उहाँ दिग्भ्रमित हुनुभएको छ, आफन्त र सहयोगीहरूबाटै बढी प्रभावित हुनुभएको जस्तो देखिन्छ, कानुनविद् एवं राजनीतिक विश्लेषक विपिन अधिकारीले भने, संविधान कार्यान्वयनको सवालमा केही स्थिरता आएको छ । तर मुलुकलाई आर्थिक गति दिने काममा त्यो स्थिरताको सदुपयोग हुन सकेको देखिँदैन ।राजनीतिक स्थिरता यसअघि विरलै थियो । ०४६ सालयता कांग्रेसलाई दुईपटक बहुमत मिलेको थियो ०४८ र ०५६ मा । ०६२०६३ को जनआन्दोलनपछि तत्कालीन माओवादी केन्द्रले बहुमत निकटको जनमत प्राप्त गर्यो । इतिहासका यी अवसरलाई राजनीतिक नेतृत्वले सदुपयोग गर्न सकेनन् । कुनै पनि सरकार एक आवधिक समय पनि चल्न सकेन । गणतन्त्र स्थापनापछि सरकारको अस्थिरता चरम नै थियो । ०७४ को निर्वाचन ओलीका लागि त्यस्तो वरदान बन्यो, जुन अवसर ०१५ सालमा बीपी कोइरालाले मात्रै पाएका थिए । दुई तिहाइको समर्थन प्राप्त गरे पनि बीपीको घाँटीमा दरबारको तरबार थियो । गणतन्त्र संस्थागत भइसकेका बेला बीपीलाई भन्दा ओलीका लागि अझ बढी अवसर थियो । तर ओलीलाई यो अवधिमा आफैंले कोरेका सपना पूरा गर्ने बाटो पक्रिन हम्मेहम्मे परेको छ । प्रदेश २ बाहेक सबै प्रदेशमा आफ्नै पार्टीको नेतृत्वमा सरकार छ । स्थानीय तहमा पनि बहुमत नेतृत्व आफ्नै पार्टीको छ । राज्यका स्रोत, साधनलाई आफ्नो योजनाअनुसार परिचालन गर्न सक्ने वैधानिक हैसियत छ । यस्तो अनुकूल परिस्थितिमा राजनीतिक र प्रशासनिक संयन्त्रलाई विकासको गतिमा अघि बढाउन नसक्नु हामी सबैका लागि चिन्ताको विषय हो, राजनीतिक विश्लेषक सुरेन्द्र लाभले भने, काम गर्ने पद्धति र संयन्त्रलाई नयाँपन दिन नसक्दा र प्रदेश र स्थानीय तहलाई सबलभन्दा कमजोर कसरी बनाउन सकिन्छ भन्नेतिर लाग्न खोज्दा देशको विकास अड्किएको छ ।सिंहदरबारको अधिकार तल दिन नखोजिएको र प्रधानमन्त्री ओलीमा केन्द्रीकृत शासन सत्ताको मनोविज्ञान रहेको बुझाइ लाभमा छ । ६ वटै प्रदेशमा आफ्नै पार्टीको नेतृत्व छँदासमेत केन्द्र र प्रदेशबीचको तालमेल देखिन सकेन, उनले भने । दुई वर्ष बिताइसकेको स्थिर सरकारले आशा जगाउने काम गर्न नसक्नु एउटा दल विशेषभन्दा पनि समग्र राजनीतिक क्षेत्र र प्रणालीकै लागि चिन्ताको विषय बनेको विश्लेषक अधिकारी बताउँछन् । नयाँ निर्वाचनपछि (०७४) घोषित एजेन्डाका आधारमा राजनीतिले उथलपुथल परिवर्तन ल्याउला भन्ने सोचिएको थियो । जोस र जाँगरका साथ सरकारले गति समात्ला भन्ने ठानिएको थियो । तर ठूलो वैधता प्राप्त सरकारले समेत आफैंले उठाएका एजेन्डा र विकासलाई अघि बढाउन सकेन । अहिले ठूलो अवसर गुमाउने ठाउँमा हामी पुगेका छौं, उनले भने । राजनीतिक र प्रशासनिक तहमा भएका भ्रष्टाचार नै नेपाली जनतालाई आशा र भरोसा दिन नसक्ने मुख्य दुस्मन बन्न पुगेको अधिकारीको बुझाइ छ । सुशासन र विकासका लागि लड्नुपर्ने सरकार बितेको वर्ष आफ्नै पार्टीभित्रको शक्ति संघर्षको भुमरीमा पर्यो । पार्टीको नेतृत्वमा ओली आफैं रहे पनि नेकपाभित्र पार्टी भर्सेस सरकारको स्थिति खडा भएको छ । आफ्नै पार्टीको नेतृत्वमा सरकार छँदाछँदै उपाध्यक्ष वामदेव गौतमलाई प्रधानमन्त्री बनाउने खेलसमेत नेकपाभित्र चल्यो । यसले पार्टी र बाहिरी समाजमा समेत ठूलै हलचल पैदा गरायो । प्रत्यक्ष निर्वाचनबाट आउने सम्भावना आफैंले नदेखेपछि गौतम राष्ट्रिय सभाको सदस्य बन्ने र संविधान संशोधन गराएर प्रधानमन्त्री हुने योजनाका साथ पार्टीभित्र गठबन्धन निर्माणमा जुटे । जसको सोझो असर सिंहदरबारको कामसम्म पुग्यो । गौतमलाई प्रधानमन्त्री बन्ने बाटो खुला गर्न संविधान संशोधनको अध्ययनका लागि समितिसमेत बनाइयो । पार्टीभित्र र बाहिर चर्को विरोध भएपछि संशोधनको मुद्दा तुहियो । गौतमको राष्ट्रिय सभा सदस्य बन्ने सपना भने अझै छ । गएकै वर्ष चीनका राष्ट्रपति सी चिनफिङले नेपालको दुईदिने भ्रमण गरे । उक्त भ्रमणले नेपालका दुई छिमेकी राष्ट्रको शक्ति सन्तुलनमा समेत दूरगामी प्रभाव पारेको छ । २३ वर्षपछि चिनियाँ अधिकारीबाट भएको यो उच्च भ्रमणलाई ओली नेतृत्वको सरकारको सबैभन्दा ठूलो उपलब्धिका रूपमा राजनीतिक वृत्तमा हेरिएको छ । सीको भ्रमण र कोभिड१९ को संक्रमण रोकथाम र नियन्त्रणमा राम्रै काम गरे पनि सरकार अरू क्षेत्रमा औसतभन्दा माथि उठ्न नसकेको श्रेष्ठले बताए । अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको सम्झौतालाई लिएर सत्तारूढ दलभित्र विवाद खडा भयो । जुन अझै सुल्झिएको छैन । अमेरिकाले नेपाललाई करिब ५५ अर्ब रुपैयाँ अनुदान दिने सम्झौता ०७४ भदौ २९ मा अर्थ मन्त्रालय र एमसीसीबीच भएको थियो । सहयोग लिने कि नलिने भन्नेमा सत्तारूढ दलभित्र विवाद छताछुल्ल भयो । यो मुद्दाले नेकपाभित्र मात्रै नभई समग्र संसद् र समग्र राजनीतिलाई नयाँ ध्रुवीकरणको मार्गतिर डोर्याउने खतरा छ । प्रधानमन्त्री ओली एमसीसी सहयोगलाई चाँडो संसद्बाट अनुमोदन गराएर सहयोग लिनुपर्ने पक्षमा उभिए भने पार्टीका अन्य वरिष्ठ नेताहरू विरोधमा देखिए । एमसीसी इन्डो प्यासिफिक रणनीतिअन्तर्गत रहेको उनीहरूको तर्क रह्यो, जुन तर्कलाई सरकारले चिर्न सकेको छैन । नेकपाभित्रकै विवादले अमेरिकी अनुदान अन्योलमा परेको छ । उच्च तहका राजनीतिक नेताकै विचलनका घटना पनि देखा परे । एक कर्मचारीमाथि यौन दुर्व्यवहार प्रयासको आरोप लागेपछि कृष्णबहादुर महराले सभामुखबाट राजीनामा दिनुपर्यो । त्यही घटनाले उनलाई जेलसम्म पुर्यायो । त्यसपछि संसद्ले समेत प्रभावकारी काम देखाउन सकेन । संविधान कार्यान्वयनसँग जोडिएका केही कानुन बजेट अधिवेशनका क्रममा पारित भए । त्यसपछि संसद्ले लामो समय काम गर्नसमेत पाएन । महराको राजीनामापछि उनको ठाउँमा कसलाई ल्याउने भन्नेमा चार महिना बित्यो । यो विषयले सत्तारूढ नेकपाभित्र कचपच पैदा गर्यो । उपसभामुख शिवमाया तुम्बाहाङ्फे आफैं सभामुख हुन चाहेकी थिइन् । तर नेतृत्वले नपत्याएपछि उनले राजीनामा दिइन् । अन्ततः तत्कालीन माओवादी केन्द्र पृष्ठभूमिका नेता अग्नि सापकोटा सभामुख भए । उपसभामुख चयन अझै हुन सकेको छैन ।नेकपाको आन्तरिक शक्ति संघर्षको सोझो असर संसद्मा मात्रै भएन, सरकार र समाजका अन्य पाटोलाई समेत प्रभावित बनाउँदै लग्यो । नयाँ सभामुख चयनपछि कोभिड१९ संक्रमणको जोखिमले संसद् धेरै समय चल्न सकेन । दुई विधेयक पारित गरेर अधिवेशन अन्त्य भयो । संविधान कार्यान्वयनसँग जोडिएका महत्त्वपूर्ण विधेयकसमेत यसबीचमा पारित हुन सकेका छैनन् । यसमा सरकारको कानुन निर्माणका बखत देखिएका कमजोरी पनि मुख्य कारण छन् । खासगरी मौलिक हकसँग सम्बन्धित विधेयक विवादमा तानिए । यस्ता विधेयकमा सरकारको सोचाइ फराकिलो नबन्दा समस्या आयो, कानुनविद्समेत रहेका अधिकारीले भने, कानुन निर्माणको पद्धतिमै समस्या देखिन्छ । राजनीतिक नेतृत्वले बदलिँदो आवश्यकतालाई बुझ्न सकेन । कानुनमा सर्वपक्षीय स्वीकार्य खोजिएन । गुठी विधेयकमा ठूलो आन्दोलन नै भयो । मिडिया काउन्सिल, राष्ट्रिय मानव अधिकार आयोगको अधिकार कटौती गर्नेजस्ता विधेयक विवादित बने । सरकारले पनि कमजोरी सच्याउनुको साटो डिफेन्स मात्रै गर्न खोज्दा कानुन बन्न पनि ढिला भयो ।प्रतिपक्षको भूमिका पनि यो वर्ष सन्तोषजनक देखिएन । भ्रष्टाचारका ठूल्ठूला काण्डमा समेत नेतृत्वले मौनता साधेको भन्दै कांग्रेसभित्रै टीकाटिप्पणी भयो । सरकारलाई गलत कामकारबाहीबाट रोकेर बाटो देखाउने दिशामा प्रतिपक्ष चुक्यो । बरु सरकारसँगको बार्गेनिङबाटै फाइदा लिने काम गरिएको भन्दै नेतृत्वको आलोचना भयो । पूर्वप्रशासक रेग्मी प्रतिपक्षको नेतृत्वमा नैतिक बल कमजोर भएकाले नै सरकारलाई सही दिशामा डोर्याउन नसकेको बताउँछन् । भ्रष्टाचारको विरोध गर्दा तैंले पनि गरेको छस् नि भन्ने जवाफ आउँछ । पहिला सरकारमा रहँदा आफूले राम्रो काम नगरेपछि अहिले सरकारलाई ट्र्याकमा ल्याउने नैतिक बल कमजोर हुन्छ, रेग्मीले भने, राजनीतिक शक्ति सन्तुलनमा प्रतिपक्षको भूमिका महत्त्वपूर्ण हुनुपर्ने हो तर त्यो भूमिका निर्वाह गर्न कांग्रेस आफैंभित्रको झगडा र कमजोर नैतिक बलका कारण चुक्दै आएको छ । समाजवादी पार्टी र राजपाले यस वर्ष पार्टी एकीकरण गरेर वैकल्पिक शक्ति निर्माण गर्ने निकै चर्चा चलाए । तर यो अभियानमा पार्टीभित्रकै खिचातानी र सत्ता भोग गर्ने तीव्र आकांक्षाले ब्रेक लागेको छ । मधेस विश्लेषक लाभले समाजवादी र राजपाको भूमिकाले समेत प्रदेश२ मा निराशाजनक बनाएको बताउँछन् । अरू सबै प्रदेशमा नेकपा नेतृत्वमा सरकार छ भने प्रदेश२ मा समाजवादीको नेतृत्वमा राजपा गठबन्धनको सरकार छ ।समाजवादी केन्द्र सरकारमा पनि गयो । कुरा मिलेन । सरकारबाट बाहिरियो । राजपामा ६ वटा नेता छन् । सबैका आआफ्ना महत्त्वाकांक्षा छन् । सत्तामा जाने कि नजाने भन्नेमा पार्टीभित्र द्वन्द्व छ, लाभले भने, मुलुक बनाउने दिशामा समाजवादी र राजपाको पनि सही भूमिका देखिएन ।कालो बादलमा चाँदीको घेरा हुन्छ भनेजस्तै निराशैनिराशा बीचमा पनि राजनीतिक नेतृत्वले आमजनतालाई आशा जगाउने काम गर्न सक्ने समय अझै छ । त्यस्तो समय यही कोभिड१९ का कारण देखापरेको संकटपूर्ण घडीमा राजनीतिक नेतृत्वले देखाउनुपर्ने पूर्वप्रशासक रेग्मीले बताए । नेतृत्वले आँटेर एउटा राम्रो काम गरिदियो भने विगतका सबै गल्ती भुलिदिने बानी हामी नेपालीमा छ, उनले भने, सुशासन र भ्रष्टाचार नियन्त्रण गर्ने क्षेत्रमा नेतृत्वले आगामी वर्ष पाइला चालोस् ।"
सुशासनमा धक्का,"अन्य निकाय भ्रष्टाचार नियन्त्रणमा सक्रिय हुनुपर्ने संसद्को लेखा समिति वाइडबडी छानबिनपछि थला पर्यो । दर्जनौं अनियमितताका उजुरीमाथि समितिले प्रभावकारी छानबिन गर्न सकेन । रेडक्रस अनियमितता, नेपाल ट्रस्ट जग्गा भाडा, फोर जी अनियमितता उदाहरण हुन् । सिद्धान्ततः विपक्षीको नियन्त्रणमा हुनुपर्ने र सरकारका गलत कामकारबाहीमाथि दह्रो प्रश्न उठाउनुपर्ने समिति निरीह बन्दा मुलुकको कार्यकारिणी निकाय लगामविहीन रूपमा अघि बढिरह्यो ।आर्थिक अनियमितता र नियन्त्रणमा सक्रिय हुनुपर्ने सम्पत्ति शुद्धीकरण अनुसन्धान विभागले पनि २०७६ सालमा खासै मुद्दा अघि बढाउन सकेन । वित्तीय पारदर्शिता र सम्पत्ति शुद्धीकरणका दृष्टिकोणले जोखिममा परेको नेपालले यो वर्ष आफूलाई जोगाउन थप मिहिनेत गर्न नसकेको देखिन्छ । यो वर्ष गायिका आनी छोइङ डोल्माले भित्र्याएको सहयोग रकम सन्देहको घेरामा पर्यो । व्यवसायी अजेय सुमार्गीले ल्याएको वैदेशिक लगानीमाथिको छानबिन केही वर्षदेखि अलपत्र छ । मेडिकल कलेज सञ्चालकहरूको सम्पत्तिमाथि अनुसन्धान भए पनि गति लिन सकेको छैन । गर्ने योजनामा रहेका कामसमेत अघि बढाउन सम्पत्ति शुद्धीकरण विभागले अघि बढाउन सकेन । सुशासनकै लागि स्थापित राष्ट्रिय सतर्कता केन्द्रको भूमिका हरेक वर्ष गौण बन्दै गएको छ । पछिल्ला केही वर्षमा केन्द्रको भूमिका सम्पत्ति विवरण संगृहीत गर्ने अभिलेखालयका रूपमा सीमित छ । संसद्ले पारित गरेको ऐनका आधारमा स्थापित निकायलाई सक्रिय र प्रभावकारी बनाउन नसक्दा भ्रष्टाचार हुनुअघि नै रोकथाम गरिनुपर्ने कामकारबाही प्रभावहीन छन् । केही अपवादलाई छाड्ने हो भने २०७८ सालमा सुशासनका दृष्टिकोणले मुलुकको अवस्था सुधार हुन सकेन । पूर्वसचिव रेग्मी पनि सुशासनका सवालमा समग्र राज्यसंयन्त्र नै कमजोर हुँदै गएको औंल्याउँछन् । मेरो आफ्नै उदाहरण दिन्छु, कहिलेकाहीँ अपर्झट पर्दा ट्याक्सीमा जानुपर्यो भने मैले जहिले ठगिएको महसुस गर्छु, मिटरमा कहिल्यै जान पाइँदैन, उनले भने, अहिले मिटर चलाएर ट्याक्सीमा जान असम्भव छ तर कारबाही गर्नुपर्नेहरू मौन छन् । योभन्दा अर्को बेथिति के हुन्छ ? दुई तिहाईको शक्तिशाली सरकार हुँदा समेत शासकीय सुधारका आधारभूत मूल्यमान्यता सरकारले लत्याएको उनको बुझाइ छ । त्यसलाई परीक्षण गरेर सन्तुलित बनाउनुपर्ने विपक्षी संयन्त्र, अख्तियार अनि महालेखाजस्ता निकाय खासै प्रभावकारी देखिएनन् । अब पनि चर्को खबरदारी नहुने हो भने यो अवस्थामा सुधार हुन निकै कठिनाइ पर्नेछ ।"
यस्तो रह्यो न्यायालय,"२०७६ सालभर न्यायालयको कामकारबाहीसमेत खासै आशाजनक हुन सकेन । सर्वोच्चदेखि उच्च अदालतमा नियुक्त भएका न्यायाधीशहरू प्रश्नको घेरामा परे । उच्च अदालतमै नियुक्तिका लागि योग्यतामा प्रश्न उठेका व्यक्ति सर्वोच्च अदालतमा नियुक्त भए । उच्च अदालतमा नियुक्त भएका मध्ये केही न्यायाधीश जिल्लामा हुँदा कार्यक्षमताको अभाव को घेरामा थिए । न्यायाधीश नियुक्तिमा दलीय भागबन्डाको विवाद पछिल्लो समय पनि रोकिएको छैन । भागबन्डाकै विवादका कारण एउटा न्यायाधीश पद रिक्त छ । न्यायपरिषद् सदस्यबाट राजीनामा दिएर हिँडेका पदमप्रसाद वैदिक अहिले पनि सर्वोच्च अदालत प्रवेश गर्ने दाउमा छन् । सुरुमा त्यसलाई इन्कार गरेका प्रधानन्यायाधीश चोलेन्द्रशमशेर जबराले पछि भने बारको निर्णयमा भर पर्ने भनेर अमूर्त जवाफ दिने गरेका छन् । एनसेलको कर विवादको पहिलो मुद्दामा राम्रो नजिर स्थापित गरेको सर्वोच्चले दोस्रो फैसलामा भने त्यही नजिर कुल्चियो । फैसलाअघि नै त्यसको औचित्य पुष्टि गर्न लेख लेखेका कारण न्यायाधीश तेजबहादुर केसी विवादमा परे । एनसेलको फैसलाबारे नेपाल बार एसोसिएसनले अध्ययन समिति गठन गरेपछि त्यसले कुनै काम गर्न सकेन । ठूला प्रकृतिका भ्रष्टाचार मुद्दा लामो समयदेखि अलपत्र परेका छन् । गोविन्दराज जोशीलगायत मुद्दाको फाइलबाट महत्त्वपूर्ण निर्णय नै गायब भएको खुलासा भयो । गैरकानुनी सम्पत्ति जोडिएका भ्रष्टाचार मुद्दा पेसीमै परेनन्, परे पनि सुनुवाइ भएन । अवकाशको मुखैमा रहेका केही न्यायाधीशले त्यस्ता विवादित मुद्दामा हात हाले र अस्वाभाविक निर्णय गरी अवकाश लिएका उदाहरण भेटिन्छन् । पूर्वसचिव पदमप्रसाद पोखरेल त्यसका उदाहरण हुन् । हिँड्ने बेलामा जस्ता पनि मुद्दा फैसला गर्ने न्यायाधीशहरूमा शारदाप्रसाद घिमिरे, केदार चालिसे हुन् । डम्बरबहादुर शाही पनि त्यही बाटोबाट छिट्टै अवकाश हुँदै छन् ।केही आदेशफैसलामा विभिन्न जिल्ला तहमा न्यायाधीश विवादमा परेपछि उनीहरूमाथि छानबिन र कारबाही भएन । उच्च अदालत पोखराका न्यायाधीश नरबहादुर शाही मात्रै बर्खास्त भएर त्यसको अपवाद बने । स्थानीय तहका पदाधिकारीको सुविधासम्बन्धी विवादबाहेकमा संवैधानिक इजलासबाट दूरगामी महत्त्वका फैसला खासै भएनन् । संवैधानिक इजलासबाट टुंगिएको पूर्वअधिराजकुमारी प्रेरणाको जग्गा विवादलाई फेरि दर्ता गरेको सर्वोच्च अदालतले पछि खारेज गरेर विवादबाट जोगियो । नक्कली भ्याटबिल प्रकरणको फैसलाले भने अरू त्यस्तै मुद्दालाई दिशानिर्देश गर्ने देखिन्छ । कोरोना संक्रमणपछिका केही रिटमा भने सर्वोच्च अदालतले निर्देशनात्मक आदेश जारी गर्न सक्रियता देखाएको पाइन्छ । औसतस्तरमा काम गरिरहेको विशेष अदालतले केही रंगेहातका मुद्दामा अस्वाभाविक रूपमा सफाइ दिएको छ । विशालबजारको भ्रष्टाचार मुद्दा ठहर गरेको उसले अन्य केही पुराना भ्रष्टाचार मुद्दा टुंग्याउन सकेको छैन ।"
"कूटनीतिमा उपलब्धि कम, बहस बढी","फितलो कूटनीतिक उपस्थितिअन्तर्राष्ट्रिय सम्बन्ध तथा कूटनीतिक मामलाका जानकार प्राध्यापक खड्ग केसीले राजनीतिक तहले स्वतन्त्र थिंक ट्यांक बनाएर अन्तर्राष्ट्रिय विषय र मुद्दामा निर्णायक तहको विचार खडा गर्न सक्नुपर्ने सुझाव दिए । लहडका भरमा कूटनीतिक नियुक्ति गर्ने वा फिर्ता बोलाउने प्रवृत्ति गत वर्ष पनि देखिएको छ, उनले भने, कूटनीतिक नियुक्तिमा अरू बहुपक्षीय समूह, राष्ट्रलाई कन्भिन्स गर्न सक्ने र देशको हितमा लबिइङ गर्ने योग्य पात्रलाई छान्न सक्ने पद्धति बन्न सक्नुपर्छ । अन्यथा धेरै परिणाम कामचलाउ मात्रै देखिन सक्छन् । अन्तर्राष्ट्रिय वृत्तमा कूटनीतिक उपस्थिति र आफ्नै नेपाली समुदायको पक्षपोषणमा कुनै रिक्तता नदेखिने गरी राजदूत नियुक्त हुनुपर्नेमा २०७६ सालभरि दक्षिण कोरिया, दक्षिण अफ्रिका, श्रीलंकाजस्ता मुलुकमा परराष्ट्रले राजदूत खटाउनै सकेन । श्रीलंका र चीनमा रहेका राजदूतलाई बिनाकार्यसम्पादन मूल्यांकन नियतवश घर फिर्ता बोलाइयो । यसैगरी, कुनै कार्यसम्पादन मूल्यांकनबिनै अमेरिकाको वासिङ्टन डीसीस्थित नियोगमा रहेका राजदूत अर्जुन कार्कीलाई ४ वर्षे पदावधिपछि पनि अनिश्चितकालका लागि पदावधि थप गरेर राजदूतमा बहाल राखिएको छ । जबकि राजदूत कार्कीको कार्यशैलीबारे महालेखा प्रतिवेदनसहित परराष्ट्रभित्रको आन्तरिक मूल्यांकनमा पनि विवाद कायमै छ । परराष्ट्र मन्त्रालयले गत वर्षका लागि तय गरेको सगरमाथा संवाद स्थगित भयो । ब्रेन गेन सेन्टर (बीजीसी) प्रभावकारी हुन सकेन । अन्तर्राष्ट्रिय प्रक्रियामा बाँधिएर ५० लाख ईपासपोर्ट छाप्न दिइएको बोलपत्र अन्तिम घडीमा आएर खारेज गरियो । यसमा परराष्ट्रले अहिलेसम्म चित्तबुझ्दो जवाफ दिन सकेको छैन, युरोपेली एक मुलुकमा राजदूत रहेका एक कूटनीतिज्ञले भने, ईपासपोर्ट खारेजीमा सुरुमा सेक्युरिटी प्रेस स्थापनाको आधारलाई देखाइए पनि अहिले यो प्रेसको कुरा पनि तुहिएको छ । यी प्रकरणमा जोडिएका मुलुक र नेपालको समन्वयकारी कूटनीतिक वृत्तको फितलो उपस्थितिले पनि हाम्रो छवि अलिक खस्किएको छ ।"
तीन दिनअघि नै देखिएको थियो ॅपोजेटिभ,"१३ जना डिस्चार्जकोरोना संक्रमणको आशंकामा हेटौंडा४ स्थित आइसोलेसन केन्द्रमा आइतबारसम्म एकजना मात्र छन् । हेटौंडाका जनस्वास्थ्य अधिकृत एवं आइसोलेसन वार्ड इन्चार्ज भोलाप्रसाद चौलागाईंका अनुसार चैत १४ देखि आइतबारसम्म १४ जना आइसोलेसनमा राखिएकोमा १३ जना डिस्चार्ज भइसकेका छन् ।उनीहरू सबैको रिपोर्ट नेगेटिभ आएको छ । आइसोलेसनमा राखिएका कसैमा पनि कोरोना नभएको प्रमाणित भएसँगै उनीहरूलाई डिस्चार्ज गरिएको हो । अहिलेसम्म हेटौंडाका कसैमा पनि कोरोना देखिएको छैन, उनले भने ।"
दक्षिणी सीमा सिल गर्न सुझाव,"दक्षिणी सीमाबाट हुने आवतजावतमा अझै कडाइ नगरे संक्रमण डरलाग्दो हुने विज्ञहरूले औंल्याएका छन् । स्थिति जोखिममुक्त नभएसम्म नेपालभारत बोर्डर सिल गर्न उनीहरूले सरकारलाई सुझाएका छन् । भारतसँग सीमा जोडिएको पर्सामा आइतबार मात्रै तीन जना भारतीय नागरिकमा कोरोना संक्रमण पुष्टि भएको छ ।भारतबाट धार्मिक भेलामा आएका ती तीन जनाको सम्पर्क भएको स्थान र समुदायको पहिचान गर्ने तयारीमा सरकार लागेको छ । पछिल्लो समस्या हाम्रो दक्षिणी सीमामा देखिएको छ, अझै बोर्डरमा ओहोरदोहोर जारी छ, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा वासुदेव पाण्डेले भने, अब सीमा सिल गर्नुको विकल्प छैन । संक्रमित तीन जना भारतीय नागरिकको कन्ट्याक्ट ट्रेसिङका लागि ईडीसीडीले तालिम प्राप्त टोलीलाई आइतबारै वीरगन्ज पठाएको छ । डा पाण्डेका अनुसार कन्ट्याक्ट ट्रेसिङका लागि विशेष रूपले प्रशिक्षित उक्त टोलीले सोमबार बिहानदेखि काम थाल्नेछ । ईडीसीडीका पूर्वनिर्देशक डा जीडी ठाकुरले अझै भारतबाट ओहोरदोहोर हुने क्रम जारी रहेकाले सीमामा कडाइ गर्नुपर्ने र तीनै तहका सरकार तम्तयार रहनुपर्ने बताए । प्रदेश२ मा संक्रमण देखिसकेको छ, उनले भने, प्रदेश सरकारले मास ट्रिटमेन्टको तयारी थाल्नुपर्छ, केन्द्र सरकार रोगको सम्भावित विस्तारसँग जुध्न तम्तयार रहनुपर्छ ।सरकारले लकडाउनको पूर्णपालना गराउने प्रतिबद्घता व्यक्त गरिरहे पनि सीमा क्षेत्रबाट हुने अवैध आवतजावत नियन्त्रण गर्न सकेको छैन । ती भारतीय कसरी नेपाल आए, कहिले आएका हुन् र ककससँग भेटघाट गरे भन्नेबारे स्थानीय सरकारले खोजी सुरु गरेको छ । सरकारले कोभिड१९ परीक्षणको दायरा विस्तार गर्ने बताएको छ तर अझै उल्लेख्य रूपमा काम हुन सकेको छैन । हाल सरकारले पीसीआर र र्यापिड परीक्षण किटबाट ३ हजार ३ सय २१ जनाको परीक्षण गरेको स्वास्थ्य तथा जनसंख्या मन्त्रालयका प्रवक्ता डा विकास देवकोटाले बताए । उनले हरेक जिल्लामा र्यापिड परीक्षण किट पुगिसकेको समेत जनाए । पछिल्लो २४ घण्टामा राष्ट्रिय जनस्वास्थ्य प्रयोगशालाले ६ सय २८ र उपत्यकाबाहिर स्थापित प्रयोगशालाहरूले १ सय ६७ गरी कुल ७ सय ९५ नमुनाको पीसीआर विधिबाट परीक्षण गरेका छन् ।हालसम्म पीसीआर विधिबाट ५ हजार १ सय ५४ नमुना परीक्षण भएको छ । यसअन्तर्गत जनस्वास्थ्य प्रयोगशालाले ४ हजार २० र उपत्यकाबाहिरका प्रयोगशालाहरूले १ हजार १ सय ६४ नमुना परीक्षण गरेको प्रवक्ता देवकोटाले बताए । परीक्षणको संख्या पहिलेभन्दा बढेको छ, अब यसको दायरासमेत विस्तार गर्नुपर्छ, ईडीसीडीका निर्देशक पाण्डेले भने, मुलुकमा कोभिड१९ परीक्षण रुघाखोकी, ज्वरोलगायतका बिरामीको समेत गर्नुपर्छ । उनले संक्रमितलाई आइसोलेसनमा राखेर उपचार सुरु गर्नुका साथै एक जना पनि नछुट्ने गरी कन्ट्याक्ट ट्रेसिङ गरी सम्पर्कमा आएका सबैलाई क्वारेन्टाइनमा राख्नुपर्ने बताए ।"
यूएईका नेपालीले उचित उपचार पाएनन्,"बेड र एम्बुलेन्सको अभाव चैत २५ गते २५ वर्षीया तामाङलाई पोजेटिभ देखियो । उनी अबुधावीमा एक क्लिनिङ कम्पनीमा कार्यरत छिन् । उनीहरू पाटेसन गरिएको एउटा कोठामा तीन जना बस्दै आएका थिए । सँगै बस्ने दुई जनालाई पनि पोजेटिभ देखिएको छ । अर्काको रिपोर्ट आउन बाँकी छ । पोजेटिभ देखिएपछि आबुधावी स्वास्थ्य सेवाले अहालिया अस्पतालमा रिफर गरेको थियो । रिपोर्ट पोजेटिभ आएपछि अस्पताल लैजान्छ होला भन्ने लागेको थियो । तर, परीक्षण केन्द्रले अहिलेलाई तिमी जाऊ, अस्पतालबाट फोन आउँछ भनेर पठायो । म कोठामा नै आएर बसें, उनले भनिन्, अस्पतालबाट भने फोन आएको छैन । अस्पतालले फोन नगरेपछि उनी आफैंले हटलाइनमा बारम्बार फोन गरिरहेकी छन् । पछिल्लो पटक भने बेड र लिन आउने एम्बुलेन्स नभएको भन्दै अस्पतालले जवाफ दियो । बेड खाली भएको दिनमा एम्बुलेन्स लिन आउनेछ, उनलाई प्रहरीले फोनमा भन्यो, कोठामा नै बस्नुहोला । बाहिर निस्कएको भेटिएमा कारबाही हुनेछ । उनले आफू कसरी संक्रमित हुन पुगियो भन्ने अझै भेउ पाएकी छैनन् । यूएईमा कोरोना संक्रमितको सख्या ह्वात्तै बढेपछि बेडको अभाव देखिएको हो । नेपाली दूतावासमा अस्पताल नलगेको भन्दै फोन गर्ने संक्रमितको संख्या बढिरहेको छ । यूएईका लागि नेपाली राजदूत कृष्णप्रसाद ढकालले बिरामी र यूएईका निकायहरूसँग निरन्तर समन्वय बढाइरहेको बताए । हामीले पाएको सूचनाअनुसार सबै कोभिड१९ का संक्रमितलाई अस्पतालको जरुरी छैन । जब उनीहरूलाई अस्पतालको जरुरी पर्छ, त्यतिखेर लैजानेछौं, यूएई निकायबाट दूतावासलाई प्राप्त जानकारी दिँदै राजदूत ढकालले भने, सुरुमा सेल्फ आइसोलेसनमा बस्न प्रोत्साहित गरिरहेको छ । जुन विश्वब्यापी अभ्यास हो । संक्रमित नेपालीका लागि आवश्यक प्रबन्ध मिलाउन यूएई सरकारलाई निरन्तर अनुरोध भइरहेको उनले बताए । हाम्रो अनुरोधमा धेरै नेपालीलाई अस्पताल लगिएको छ । केहीलाई लैजाने प्रक्रियामा छ । सबैले आवश्यक उपचार पाउनेमा हामी आशा राख्छौं, उनले भने ।"
सफाइ पाउनासाथ महरालाई गाडी,"काठमाडौं (कास) संघीय संसद् सचिवालयले पूर्वसभामुख कृष्णबहादुर महरालाई गम्भीर अभियोगमा सफाइ पाउनासाथ पूर्वविशिष्ट पदाधिकारीको हैसियतमा गाडी सुविधा उपलब्ध गराएको छ ।बलात्कार प्रयासको अभियोगबाट सफाइ पाएको केही समयपछि नै महराले सचिवालयबाट पाएको स्कर्पियो गाडी चढ्दै आएका छन् । उनले गाडीको मर्मतसम्भार खर्चसमेत सचिवालयबाट पाइरहेको जानकारी स्रोतले दिएको छ ।संसद् सचिवालयकै एक महिला कर्मचारीमाथि बलात्कार प्रयास गरेको अभियोगमा पुर्पक्षका लागि थुनामा परेका महरा काठमाडौं जिल्ला अदालतले फागुन ५ मा सफाइ दिएपछि रिहा भएका हुन् ।सरकारले र संघीय संसद् सचिवालयले पाँच पूर्वसभामुखलाई पूर्वविशिष्ट पदाधिकारीको हैसियतमा सुविधा दिँदासमेत भेदभाव गरेको पाइएको छ ।सरकारले पूर्वसभामुखद्वय सुवास नेम्वाङ र ओनसरी घर्तीलाई गाडी, चालक, १ सय ५० लिटर पेट्रोल र मर्मत खर्चसमेत नियमित रूपमा दिने गरेको छ । सचिवालयले मन्त्रिपरिषद्को निर्णयबाट नेम्वाङ र घर्तीलाई गाडीलगायतको सुविधा दिइएको सचिवालय स्रोतले जनाएको छ ।महरालाई भने सचिवालयले मन्त्रिपरिषद्को निर्णयबिनै गाडी सुविधा दिएको हो । सचिवालयले पूर्वसभामुख रामचन्द्र पौडेललाई पनि मन्त्रिपरिषद्को निर्णयबिनै २०७३ सालदेखि गाडी सुविधा दिँदै आएको छ ।संघीय संसद् सचिवालयले पूर्वसभामुखद्वय दमननाथ ढुंगाना र तारानाथ रानाभाटलाई भने पूर्वविशिष्ट पदाधिकारीको हैसियतमा गाडी सुविधा दिएको छैन ।"
ओम्नीबाट टेन्डरबाहेकको किट खरिद,"खरिदको छानबिन गर : टीआई नेपालट्रान्सपरेन्सी इन्टरनेसनल (टीआई) नेपालले स्वास्थ्य मन्त्रालयले हालै गरेको स्वास्थ्य सामग्री खरिद प्रकरण र त्यस क्रममा आयातीत सामानको गुणस्तर छानबिन गर्न माग गरेको छ ।टीआई नेपालले आइतबार विज्ञप्ति जारी गरी विवादास्पद खरिद प्रक्रियामा संलग्न राजनीतिक तथा प्रशासनिक पदाधिकारीमाथि छानबिन गरी कारबाही गर्न प्रधानमन्त्री केपी शर्मा ओली र अख्तियार दुरुपयोग अनुसन्धान आयोगलाई आग्रह गरेको छ । स्वास्थ्य सामग्री गुणस्तरहीन पाइए प्रयोग नगरी सम्बन्धित मुलुकमै फर्काउनसमेत माग गरिएको छ ।स्वास्थ्य मन्त्रालयले बिनाप्रतिस्पर्धा सोझै ओम्नी समूहलाई स्वास्थ्य सामग्री खरिद गर्ने जिम्मा दिएको थियो । महँगोमा स्वास्थ्य सामग्री खरिद गरेकामा आलोचना भएपछि सरकारले ओम्नी समूहसँगको खरिद सम्झौता रद्द गरेको थियो । त्यसपछि मन्त्रिपरिषद्ले सरकारसरकार (जीटूजी) मार्फत स्वास्थ्य सामग्री खरिद गर्ने जिम्मा नेपाली सेनालाई दिएको छ । टीआई नेपालका अध्यक्ष खेमराज रेग्मीद्वारा जारी विज्ञप्तिमा सार्वजनिक खरिद गर्दा स्वस्थ प्रतिपर्धा हुनुपर्ने कानुनी व्यवस्था भए पनि कहिले नीतिगत निर्णय, कहिले जीटूजी खरिदका नाममा पटकपटक बिचौलियासँग मिलेमतो गरी राज्यकोषको ठूलो रकम अपचलन हुँदै आएको भन्दै सरकारको आलोचना गरेको छ ।"
दिल्ली र गोन्जाउबाट स्वास्थ्य सामग्री ल्याइँदै,"सरकारले कोरोना भाइरस (कोभिड१९) रोकथाम र नियन्त्रणका लागि अति आवश्यक पर्ने हाइड्रोक्सिक्लोरोक्विन ट्याब्लेटसहित ६० थरीका औषधिहरू भारतको नयाँदिल्लीबाट ल्याउने भएको छ । चीनको गोन्जाउबाट भने अन्य स्वास्थ्य सामग्रीहरू ल्याउने तयारी गरिएको छ । सरकारसरकार (जीटूजी) प्रक्रियामार्फत स्वास्थ्य सामग्री र औषधिहरू खरिद गरी ल्याउने जिम्मेवारी सेनालाई दिइएको छ । सैनिक प्रवक्ता विज्ञानदेव पाण्डेका अनुसार सेनाको नेतृत्वमा रहेको खरिद एकाइले सूची तयार पारी भारत र चीनमा पत्राचार गरेको हो । कोभिड१९ विपद् व्यवस्थापन केन्द्रले तयार पारेको सूचीलाई खरिद एकाइले पारित गर्दै रक्षा मन्त्रालयमार्फत परराष्ट्र मन्त्रालय हुँदै सम्बन्धित मुलुकलाई औषधि र स्वास्थ्य सामग्रीको सूची तयार पारेर पठाएको हो । सेनाले पठाएको सूचीलाई अन्तिम रूप दिन मुख्यसचिव लोकदर्शन रेग्मी, प्रधानमन्त्री तथा मन्त्रिपरिषद् कार्यालयका सचिव तथा कोभिड१९ विपद् व्यवस्थापन केन्द्रका प्रमुख लक्ष्मण अर्याल र सेनाका पदाधिकारीहरूको जंगी अड्डामा आइतबार छलफल भएको थियो । त्यसलगत्तै सम्बन्धित मुलुकहरूमा सूचीसहित नेपालले पत्राचार गरेको हो ।सैनिक प्रवक्ता पाण्डेले भारतले औषधि दिल्लीस्थित नेपाली दूतावासलाई हस्तान्तरण गर्ने बताए । त्यसपछि हामीले गएर ल्याउने हो, उनले भने । चीनबाट नेपालले खरिद गर्न लागेको स्वास्थ्य सामग्री भने गोन्जाउबाट ल्याउनुपर्ने भएको छ । चीनले हामीले भनेका सम्पूर्ण सामग्री गोन्जाउमा उपलब्ध गराउने भनेको छ । सामग्री जम्मा भएपछि हामीले त्यहीँबाट ल्याउने हो, पाण्डेले भने । पाण्डेका अनुसार चीनमा पठाएको सूचीमा चिनियाँ अझ केही स्पष्ट हुन खोजेको कारणले सोमबार दिउँसो भिडियो कन्फरेन्समार्फत छलफल गरेर टुंगो लगाउने योजना छ ।सेनाले चीन, भारत, इजरायल, दक्षिण कोरिया र सिंगापुरलाई कूटनीतिक माध्यममार्फत जीटूजी खरिदका लागि पत्राचार गरेको थियो । तीमध्ये भारत, चीन र दक्षिण कोरियाबाट पत्रको जवाफ आएको थियो । दक्षिण कोरियाली सरकारले नेपाललाई चार कम्पनीको नाम पठाएको थियो । पाण्डेका अनुसार चीन र भारतमा उपलब्ध नभएका सामग्रीहरू दक्षिण कोरियामा भए त्यहाँबाट ल्याउनेछ । यस्तै, इजरायलमा आइतबारबाट त्यहाँको चार्ड इस्टर सकिएको छ । अब इजरायलबाट पनि हाम्रो पत्रको जवाफ आउँछ होला । त्यसपछि अन्य आवश्यक सामग्री त्यहाँबाट पनि ल्याउन पहल गर्ने छौं, उनले भने ।सेनाले आवश्यक औषधि र स्वास्थ्य सामग्रीको सूची पठाएपछि अब सरकारले कति रकम खर्चेर कति सामान ल्याउने भन्ने निर्णय गर्न बाँकी छ । अब मन्त्रिपरिषद्ले निर्णय गरेपछि खरिदको अन्तिम टुंगो लाग्छ र त्यसपछि हामी सामान नेपाल ल्याउने छौं, प्रवक्ता पाण्डेले भने । सेनाले खरिद व्यवस्थापन एकाइमा स्वास्थ्य तथा जनसंख्या मन्त्रालयका पदाधिकारीहरूसँग मिलेर नेपाललाई ती सूचीहरूबाट आवश्यक स्वास्थ्य सामग्री र औषधिको खरिद सूची तयार गरेको हो । उक्त समितिमा स्वास्थ्य सेवा विभागका पदाधिकारीहरू आमन्त्रित सदस्यका रूपमा छन् । भारतले नेपालसहित १३ मुलुकहरूमा करिब १४ मिलियन हाइड्रोक्सिक्लोरोक्विन ट्याब्लेट दिने निर्णय गरेको छ । अन्य मुलुकमा अमेरिका, स्पेन, जर्मनी, बहराइन, ब्राजिल, भुटान, अफगानिस्तान, माल्दिभ्स, बंगलादेश, मोरिसस, डोमिनिक गणतन्त्र र सेचेलेस छन् । भारतले नेपाललाई भने अन्य औषधि दिने निर्णय गरेको छ ।"
लकडाउनमा बलात्कारका ४० घटना,"मुलुकमा लकडाउन सुरु भएपछिका १६ दिनमा बलात्कारका ४० वटा घटना प्रहरीमा दर्ता भएका छन् । दर्ता भएका जबर्जस्ती करणीका घटना ११ वटा छन् । सामाजिक अपराध, कर्तव्य ज्यानसम्बन्धी अपराध र संगठित अपराधका घटनामा भने उल्लेख्य कमी आएको छ । प्रहरी प्रधान कार्यालयका अनुसार यी १६ दिनमा डकैती र संगठित अपराधका घटना शून्य देखिन्छ । कर्तव्य ज्यानसम्बन्धी अपराध र अन्य सामाजिक अपराधका घटना अघिल्लो महिनाको तुलनामा लकडाउनपछि नगन्य भएका छन् । चालु आर्थिक वर्षका आठ महिनामा बलात्कारका १४ सय २९ र जर्बजस्ती करणी उद्योगका ४ सय ५९ घटना प्रहरीमा दर्ता भएका थिए । यो संख्यालाई आधार मान्दा औसतमा प्रत्येक दिन बलात्कारका ६ र जर्बजस्ती करणी उद्योगका २ घटना हुने गरेको देखिन्छ । यस आधारमा भने लकडाउनका १६ दिनमा बलात्कारका घटना कम भएका छन् । प्रहरी प्रवक्ता एसएसपी उमेशराज जोशीले लकडाउनका बेला बलात्कारका घटना सहरी क्षेत्रमा शून्यप्रायः रहेको तर दूरदराजका गाउँमा भएको बताए । उनले भने, धेरैजसो मानिस परिवारका सबै सदस्यसँगै बसेकाले पनि यस्ता घटनामा कमी आएको छ, उनले भने । लकडाउनका १६ दिनमा २४ जनाले विष खाएर र १ सय ६८ जनाले झुन्डिएर आत्महत्या गरेका छन् । यसअघि फागुन महिनामा मात्रै ९६ जनाले विष खाएर र ३ सय ९ जनाले झुन्डिएर आत्महत्या गरेका थिए । चालु आर्थिक वर्षका ८ महिनामा विष सेवन गरेर ६ सय ९० र झुन्डिएर २ हजार ७ सय ८५ ले आफ्नो जीवन समाप्त पारे । यसलाई आधार मान्दा नेपालमा दिनमा औसत ३ जनाले विष सेवन गरेर र १२ जनाले झुन्डिएर प्राण त्याग्ने गर्छन् । लकडाउनमा भने विष सेवन र आत्महत्याको दरमा उल्लेख्य कमी देखिएको छ । लागूऔषध किनबेच र ओसारपसारका घटनामा पनि यो अवधिमा उल्लेख्य कमी आएको छ । फागुनमा लागूऔषध किनबेचका ३ सय २५ घटना भएका थिए भने लकडाउनका १६ दिनमा यो संख्या ३८ मा सीमित भएको छ । जबकि चालु आर्थिक वर्षका ८ महिनामा लागूऔषध किनबेच र ओसारपसारका २ हजार ३ सय ५४ घटना भएका थिए । यस्ता घटना औसतमा दिनमा १० वटा हुने गरेको थियो । लकडाउन नभएको भए यी १६ दिनमा एक सय ६० वटा लागूऔषध किनबेचका घटना भइसकेका हुन्थे । चालु आर्थिक वर्षका आठ महिनामा साधारण चोरीका १ हजार ६ सय ७१ घटना भएका थिए । अर्थात् औसतमा दैनिक ७ वटा साधारण खालका चोरी हुने गर्छन् । फागुनमा मात्रै यस्तो चोरीका घटना एक सय ८८ वटा भएका थिए । लकडाउनका १६ दिनमा यस्ता घटना स्वाट्टै घटेर १४ मा सीमित भएको छ । अघिल्लो महिना मात्रै काठमाडौं उपत्यकाका तीन जिल्लामा साधारण चोरीका घटना ५४ वटा भएका थिए । लकडाउनका बेला उपत्यकामा साधारण चोरीको घटना एउटा मात्रै भएको छ । आकस्मिक घटनाबाट व्यक्तिको ज्यानै जाने परिस्थिति हाम्रा निम्ति नियमित जस्तै देखिन्छ । चालु आर्थिक वर्षका ८ महिनामा दिनमा औसत ११ जना व्यक्तिको ज्यान भवितव्यले गएको देखिन्छ । फागुनमा मात्रै २ सय ९७ जनाको ज्यान भवितव्यबाट गएको थियो । लकडाउनले मानवीय गतिविधि कम भएपछि यस्ता घटनामा उल्लेख्य कमी आएको छ । १६ दिनमा ८८ जनाको ज्यान भवितव्यका कारण गएको छ । सामान्य अवस्था हुन्थ्यो भने यतिका दिनमा करिब एक सय ७६ जनाको ज्यान गइसकेको हुन्थ्यो । लकडाउनमा सरकारले आकस्मिक बाहेकका सबै सवारी साधन बन्द गराएको छ । तर अत्यावश्यक कारण देखाउँदै निजी सवारीमा हुइँकिने क्रम जारी छ । आइतबार अपराह्नसम्म मात्रै लकडाउन उल्लंघन गर्दै हिँडेका २ सय ३५ मोटरसाइकल र १३ चार पाङ्ग्रे गाडीलाई ट्राफिक प्रहरीले नियन्त्रणमा लियो । लकडाउनका १६ दिनमा सवारी दुर्घटनाका कारण ३२ जनाले ज्यान गुमाए । चालु आर्थिक वर्षका ८ महिनामा मात्रै यसरी ज्यान गुमाउनेको संख्या १३ सय ६८ थियो । सामान्य अवस्थामा दिनमा औसत ६ जनाको सवारी दुर्घटनामा ज्यान जाने गरेको देखिन्छ । सामान्य अवस्था हुन्थ्यो भने १६ दिनमा करिब ९६ जनाले ज्यान गुमाइसकेका हुन्थे । प्रहरी प्रवक्ता एसएसपी जोशीले प्रहरीको व्यापक परिचालन र विषम परिस्थितिका कारण पनि अपराधका घटनामा उल्लेख्य कमी आएको बताए । उनले सामान्य अवस्थामा भन्दा पनि कडासँग अपराधका घटनामाथि निगरानी भइरहेको जानकारी दिए । प्रहरीको व्यापक निगरानी र अधिकतर मानिस घरभित्रै हुनाले पनि अपराधका घटनामा उल्लेख्य कमी आएको छ, उनले भने ।"
नयाँ वर्ष : गल्ती सच्याउँदै अघि बढौं,"अंग्रेजी नयाँ वर्ष सुरु हुनै लाग्दा चीनको वुहानबाट फैलन थालेको कोरोना भाइरस (कोभिड१९) को संक्रमण नेपाली नयाँ वर्ष सुरु हुँदासम्म विश्वव्यापी संकट बनिसकेको छ । यसबीचमा धेरै देशमा विभिन्न चाड, पर्व, जात्रा र उत्सवहरू यसकै पिरलोमा त्यसै बितेका छन् । धुमधाम मनाइने चिनियाँ वसन्त चाडलाई फिक्काफिक्का बनाएको यो संकट आज नेपाली नयाँ वर्षको दिनमा पनि झन्डै उसैगरी उभिएको छ । अहिलेसम्म हामीकहाँ देशभित्र मानवीय क्षति भएको छैन र संक्रमण पनि थोरै व्यक्तिमा मात्र पाइएको छ, तर जोखिमको ज्वरो र संकटको सास्ती कम छैन । त्यसैले उल्लासको माहोल देखिँदैन । तैपनि नयाँ वर्षको दिन, हाम्रा लागि केही नयाँ संकल्पहरू गर्ने शुभअवसर हो । त्यसैले आज सरकार र नागरिक दुवै पक्षले विगतका गल्तीबाट सिक्दै सच्चिने प्रण गर्नु छ । र, आगामी हरेक दिनलाई उल्लासमय बनाउन खास संकल्प गर्नु छ । विगतमा हामीले गरेका गल्तीहरू र हाम्रो शासन प्रणाली एवम् संस्थाका भ्वाङहरू यतिबेला कोरोना भाइरसको संक्रमणले छ्यांगै देखाइदिएको छ । नयाँ वर्षको पहिलो दिन आज हामीले यिनै भूलहरू नदोहोर्याउने वाचा गर्ने हो । र, आगामी दिनमा अहिले देखिएका कमजोरीहरू सुधार्न भूमिका खेल्ने हो । कोरोना संकटले कति पाठ नागरिकलाई सिकाएको छ, कति सरकारलाई । नागरिकहरूलाई आफ्नो स्वास्थ्य तथा व्यक्तिगत सरसफाइमा ध्यान दिन भनेको छ । खानपिन र आनीबानीमा सचेत रहन सिकाएको छ । हिजो कतिलाई सुन्न झिँजो लाग्ने हात धुने बानी बसालौं भन्ने सन्देशको महत्त्व आज सबैले बुझ्न थालेका छन् । घरीघरी हातले नाक, मुख र आँखा छुने बानीप्रति पनि ध्यान दिने भएका छन् । शरीरको रोगसँग लड्ने प्रतिरोधी क्षमता बढाउनुपर्ने चेतना मात्र होइन, रैथाने खाद्य संस्कृतिको जगेर्ना गर्नुपर्ने सूत्र पनि यो संकटले पढाएको छ । सरकारले सिक्नुपर्ने पाठको सूची त लामै छ । फेरि, नागरिक स्वयंले नसिकेका कुरा सिकाउने दायित्व पनि सरकारकै हो । पहिलो त, सरकारले तत्काल देखिएका चुनौतीहरूको सम्बोधन गर्नु छ । कोरोना रोकथाम र नियन्त्रणका लागि युद्धस्तरमा काम गर्नु छ । संक्रमणको जोखिममा रहेकाहरूको पहिचान र परीक्षणको दायरा बढाउनु छ, उनीहरूलाई निगरानीमा राख्नु छ । संक्रमित पाइएकाहरूको उपचारको बन्दोबस्त मिलाउनु छ । यी सबै कार्यका लागि खटिने चिकित्सक, स्वास्थ्यकर्मी र अन्य जनशक्तिहरूलाई स्रोतसाधनले सम्पन्न बनाई तिनको मनोबल उच्च राख्नु छ । साथै, लकडाउन को मारमा परेका दीनहीनहरूलाई हेर्नु छ । आर्थिक रूपमा विपन्न तथा न्यून आय भएका, ज्याला मजदुरी गरेर जीविका चलाउने र असंगठित क्षेत्रका कामदारहरूलाई राहत उपलब्ध गराउनु छ । कालोबजारी रोक्नु छ । लकडाउनको अवधि बढेसँगै झन्झन् समस्यामा पर्दै गएका उनीहरूलाई विशेष ध्यान दिनु छ । प्रभावित उद्योगी, व्यवसायीलाई विशेष सहुलियत दिनु त छँदै छ । सरकारलाई दीर्घकालीन कामको प्राथमिकीकरण गर्न पनि अहिलेको संकटले सिकाएको छ । हाम्रो स्वास्थ्य सेवाको नाजुक अवस्था यतिबेला जति उजागर कहिल्यै भएको थिएन । पूर्वाधार सुदृढीकरण र जनशक्ति थप्नुपर्ने मात्र होइन, सरकारी अस्पतालहरूको अपरिहार्यताको बोध पनि अहिले टड्कारो रूपमा भएको छ । स्वास्थ्य सेवा विकेन्द्रित हुनुपर्ने आवश्यकता उत्तिकै देखिएको छ । सार्वजनिक स्वास्थ्यसँगै जोडिएर आउँछ, सार्वजनिक शिक्षा पनि । दुवै क्षेत्रलाई सुधार्न राज्यले पर्याप्त ध्यान दिनुपर्ने देखिएको छ । खासमा, ठूलो राजनीतिक उपलब्धि संस्थागत भएपछि राज्यको ध्यान आर्थिक, शैक्षिक र स्वास्थ्य क्षेत्रमै केन्द्रित हुनुपर्ने हो । तर, केवल आसेपासे पोस्ने जुन विकृत राजनीति हामीकहाँ हुर्कियो, त्यसले यतातिर सोच्ने फुर्सद शासकहरूलाई कहिल्यै दिएन । सार्वजनिक सेवा बलियो हुँदा आम नागरिकलाई फाइदा पुग्ने भए पनि खासखास मान्छेको आम्दानी धन्दा रोकिन पुग्छ, तिनीहरूले नै सरकारलाई लकडाउनमा राखिरहे । अब भने शासन संयन्त्रमा बस्नेहरूले मित्रमण्डली हरूको लक्ष्मणरेखा पार गरेर आम नागरिकबारे सोच्नैपर्छ । आम जनतालाई बलियो तुल्याउन सार्वजनिक शिक्षा र सार्वजनिक स्वास्थ्य सेवालाई प्रभावकारी बनाउनैपर्छ । त्यस्तै, किसानहरूको हित र कृषिको व्यवसायीकरणमा राज्यले पर्याप्त ध्यान पुर्याउनुपर्ने आवश्यकता वर्तमान संकटले औंल्याएको छ । हामीले कृषिको सुधार धेरै अर्थमा गर्नु छ । पहिलो, खाद्यान्नमा पनि परनिर्भर हुँदै गएको अवस्थालाई अन्त्य गर्नु छ । विश्वग्रामको चर्चा जति गरिए पनि अहिले देखिइसक्यो, आफ्नै भकारीमा अन्न हुनु र नहुनुको फरक कति पर्छ ! दोस्रो, वैदेशिक रोजगारीको स्थिति सधैं यही रूपमा रहँदैन । ढिलोचाँडो धन कमाउन परदेसिएकाहरूमध्ये धेरै घर फर्किने नै हुन् । अहिलेको संकटले यो प्रश्नलाई अलि ज्वलन्त बनाएको मात्र हो । त्यसैले स्वदेशमै रोजगारी अबको प्राथमिकतामा पर्नुपर्छ । कृषि क्षेत्रको स्तरोन्नतिबाट मात्रै त्यो सजिलै सम्भव छ । खेती किसानीलाई सम्मानित पेसा बनाउँदा अर्थोपार्जन र रोजगारी मात्र वृद्धि हुँदैन, कृषि पर्यटन, ग्रामीण पर्यटन, पर्यापर्यटनका ढोका सँगसँगै खुलेर सेवा क्षेत्र पनि विस्तार हुन पुग्छ । यसका साथै, सार्वजनिक यातायातलाई सुलभ बनाउनेदेखि प्रकृति र पर्यावरणको संरक्षण अनि जलवायु परिवर्तनको जोखिम कम गर्नेसम्मका सरकारका कार्यभार धेरै छन् । हाम्रो दृष्टि नपुगेका कति क्षेत्रमा कोरोना भाइरसले प्रकाश फ्याँकिदिएको छ, अब राज्यका नीति निर्माता तथा निर्णयकर्ताहरूले त्यतापट्टि पीठ फर्काउने गल्ती गर्नु हुँदैन । यसमै हामी सबैको भलाइ छ । आजको यस अवसरमा हिजो भएका गल्तीहरूबाट सबैले सिकौं र नयाँ ढंगले अघि बढ्ने प्रण गरौं । सबैलाई नयाँ वर्षको शुभकामना !"
महामारी र शासकीय सुधार,"(ख) प्रकोपपछि राज्यजनता सम्बन्धविगतमा हामीलाई महामारीले के गरेको थियो भन्ने जान्नुको अर्थमा हाम्रो भविष्य पनि त्यस्तै भयावह र नीरस हुन्छ होला भन्न खोजिएको भने हैन । तर महामारीले अहिले हाम्रो मुलुकलाई कमजोर बनाएको छ र यसलाई सही नेतृत्व दिएर अगाडि बढ्न सकिएन भने हाम्रो राष्ट्रियता कमजोर हुनेछ भनेर भन्न पनि त्यति हिचकिचाउनुपर्दैन । महामारीमा हामीले किसानलाई राम्रोसँग व्यवहार गरेनौं भने तिनीहरू राज्यसँग असन्तुष्ट हुनेछन् । गरिबगुरुबा कामदारहरू सडकमा दुःख गरेर हिँडेको देख्दा उद्धार गर्ने जाँगर चलाएनौं भने उनीहरूको जीवनभरि सम्झने नरमाइलो घटनाका रूपमा यो रहनेछ । हाम्रा डाक्टर र नर्सहरू, हाम्रो सुरक्षामा खटिएका कर्मचारीहरू, सानाठूला व्यवसायीहरू, ज्यालादारीमा काम गर्ने जनता सबैले राज्य र जनताबीचको सामाजिक सम्झौता (सोसियल कन्ट्र्याक्ट) लाई अहिले आआफ्नै पाराले मूल्यांकन गरेका छन् । दुःख पर्दा राज्यको व्यवहारले नै राज्य र जनताबीचको सामाजिक सम्झौता पुनर्नवीकरण हुन्छ कि हुँदैन भन्ने निर्धारण गर्छ । मुलुकका शासकहरूको व्यवहारले आजित भएका जनता कि विप्लव गर्न खोज्छन् कि अर्को मुलुकको प्रशंसा गर्दै त्यतातिर सर्न खोज्छन् ।हाम्रो आर्थिक बानीब्यहोराको मूल्यांकन गर्ने बेला पनि आएको छ । गणतन्त्र नेपालका गत एक दशकका बजेट र तिनको कार्यान्वयन हेर्दा हामी जिस्किरहेका मात्र छौं र मुलुक चलाउन गम्भीर छैनौं कि भन्ने प्रश्न उठ्छ । हामीले फाल्तु कुरामा पैसा फालेका छौं, मुलुकलाई दोहन गर्ने र सत्तासीनहरूलाई पोस्ने पुरानो गोर्खाली जागिरे शैलीलाई अहिले नयाँ नाम दिएर चलाएका छौं कि भन्ने देखिएको छ । हामीले मुलुकको विविधता हेरेर पनि यसलाई न्यायपूर्ण तरिकाले अघि लैजानुपर्ने र त्यसको दिगोपनका लागि उपयुक्त संस्था बनाउनुपर्ने कुरा बिर्सेका छौं । मुलुकको समग्र हित गर्न डिजाइन गरिएका ठूलठूला आयोजनाहरू समयमै र कम खर्चमा सम्पन्न गर्न हामी उदासीन छौं । यसले गर्दा मुलुकको राज्यजनता सम्झौता कमजोर भएको छ ।शासकहरूलाई केले गम्भीर भएर मुलुक चलाउन प्रेरित गर्छ ? इतिहासको ज्ञान र भविष्यले आफूलाई कसरी मूल्यांकन गर्ला भन्ने कुराको अनुभूतिले । माओको हाहु पाराको शासन सहेका देङ स्याओ पिङ चीनजस्तो महान् सभ्यता सधैं यसरी हाहाहुहु गरेर चल्न सक्दैन भन्थे । उनी सधैं तोङ लुआन (अर्थात् अराजकता) का विरुद्ध रहेर आर्थिक प्रगतिलाई हासिल गर्न विभिन्न अप्ठेरा कुरामा सम्झौता गर्न पनि तयार भए । सन् १९६० मा भारतमा औद्योगिक क्षेत्र राम्रो थियो । मुलुकको कुल गार्हस्थ्य उत्पादनमा यसको १३ प्रतिशत योगदान थियो, जबकि त्यो बेला थाइल्यान्डको औद्योगिक क्षेत्रको १२५ प्रतिशत र मलेसियाको ८ प्रतिशत मात्र योगदान थियो । सन् १९९५ मा आइपुग्दा भारतको कुल गार्हस्थ्य उत्पादनमा औद्योगिक क्षेत्रको योगदान १८ प्रतिशत पुगेको थियो भने थाइल्यान्डको २८ प्रतिशत र मलेसियाको २६ प्रतिशत । भारतीयहरूले नब्बेको दशकमा आफू पछि पर्दै गएको महसुस गरेर विभिन्न क्षेत्रको नियमनमा सुधार गर्न थाले । भारत र चीन दुवैलाई आफू संसारको सबैभन्दा पुरानोमध्येको एक सभ्यता भएको गर्व छ र विश्वमा अरूभन्दा आफू धेरै पछाडि पर्नु हुँदैन भन्ने भावना छ । अर्कातिर, हामीले हाम्रो गर्वलाई कहिल्यै शासकीय सुधार र मुलुकको प्रगतिमा प्रयोग गरेका छैनौं । हामी हरेक प्राकृतिक प्रकोपलाई विदेशीसँग हात फैलाएर भीख माग्ने मौकाका रूपमा लिन्छौं, एक प्रकोपपछि अर्को प्रकोप नआउन्जेल कुनै शासकीय कमजोरीमा सुधार गर्दैनौं । हामी बिस्तारै छिमेकी तथा संसारका अरू मुलुकका लागि भार हुँदै गएका त छैनौं भनेर पनि यही प्रकोपका बेला हामीले मूल्यांकन गर्नुपर्ने भएको छ ।जनता र छिमेकीको विश्वास र इज्जत आर्जन गर्न के गर्न सकिन्छ त ? एक, अनुशासित आर्थिक व्यवस्थाको जग राख्ने । यसका लागि धेरै ढिलो भइहालेको छैन । अझै पनि अनावश्यक र राम्रोसँग प्रयोग नभएका धेरै खर्च कटौती गर्न सकिन्छ । दुई, उत्पादन क्षमता बढाउनका लागि नियामक तथा अन्य सबै सम्झौता गर्न तयार हुने । यसका लागि जनशक्ति उत्पादनको स्तर बढाउने । विद्यार्थी युनियनहरू अहिलेकै उग्र रूपमा चाहिन्छन् कि चाहिँदैनन्, शिक्षकहरूले राजनीति गर्न हुन्छ कि हुँदैन जस्ता महत्त्वपूर्ण प्रश्नदेखि विश्वविद्यालयमा कसरी पैसा खर्च गर्दा हामीलाई उच्च फाइदा हुन्छ, कृषि विश्वविद्यालयहरूले किसानको उत्पादकत्व बढाउन के गरेका छन् र त्यसलाई कसरी सुधार गर्नेजस्ता प्रश्नको उत्तर सोच्ने बेला पनि यही हो । तेस्रो, सरकारको आफ्नै पूर्वाधार लगायतका प्रमुख पब्लिक गुड्स उत्पादन गर्ने दायित्वको र त्यहाँको अहिलेसम्मको क्षमताको मूल्यांकन गर्ने । हामीसँग विदेशी मुद्राको रिजर्भ ठीकै भएको र ऋण परिचालन गर्न स्पेस भएको अहिलेको अवस्थामा धेरै पूर्वाधारका कुरामा प्रगति गर्न सकिन्छ ।हरेक रोग र प्राकृतिक प्रकोपपछि पनि हामीले सिकेनौं, विदेशीसँग मागेर समस्या पार लगाउने पुरानै बाटो मात्र समात्यौं र जेनतेन पार लागेपछि पहिला जे गरेका थियौं त्यही नै गर्दै रह्यौं भने मुलुक बलियो त बन्दैन नै, अर्को पटकको प्राकृतिक प्रकोपको बेला पनि हाम्रा सन्तानले यससँग जुध्न अवलम्बन गर्ने एउटा मात्र उपाय भनेको अरूसँग भीख माग्दै हात फैलाउने नै हो ।"
कमसल परीक्षण किटले जोखिम झन् बढ्दो,"चीनबाट ल्याइएको र्यापिड डाइग्नोस्टिक टेस्ट किट बाट परीक्षण गर्दा पोजिटिभ देखिएमा सोको सत्यता पत्ता लगाउन पीसीआर प्रविधिबाट पुनः परीक्षण गर्ने गरी र्यापिड डाइग्नोस्टिक टेस्ट किट बाट सुदूरपश्चिममा परीक्षण जारी छ । र्यापिड डाइग्नोस्टिक टेस्ट किट अर्थात् जुन किटको परीक्षण भरपर्दो छैन, जुन किटको परीक्षणको मान्यता नै छैन, जुन किट खरिदमा करोडौंको घोटाला छताछुल्ल भई सरकारले नै ठेक्का रद्द गरी अर्को किट खरिदको प्रक्रिया सुरु गर्न सेनालाई जिम्मा दिइसकेको छ । त्यस्तो किटबाट पोजिटिभ आएपछि मात्र भरपर्दो टेस्ट किट पीसीआर प्रविधिबाट पुनः परीक्षण गर्ने कुरा के युक्तिसंगत र विवेकसम्मत काम हो ? पहिलो कुरा त्यस्तो अमान्य किटबाट पोजिटिभ आउला भन्ने कुराको ग्यारेन्टी नै छैन । जसको परीक्षण भरपर्दो छैन, मान्यता प्राप्त छैन, त्यसैबाट परीक्षण किन र कसका लागि भइरहेको छ ? दोस्रो, गम्भीर कुरा जुन किट खरिदमा घोटाला भएको छ, त्यो किट प्रमाणको रूपमा सुरक्षित राख्नुपर्ने होइन ? यसबाट सरकारको बेइमानीले हदैसम्मको सीमा नाघेको देखिन्छ भने भ्रष्टाचारीहरूलाई उम्काउनका लागि भोलि मुद्दा चल्दा घोटाला भएको भनिएको किट प्रयोगमा ल्याइसकिएको, प्रयोग भैसकेकाले त्यसबाट सरकारी ढुकुटीको दुरुपयोग र हानिनोक्सानी भएको नदेखिएको भन्ने कुराको जिकिर लिनका लागि यी किटहरू प्रयोगमा ल्याइएको हो । प्रधानमन्त्री केपी शर्मा ओली यो खरिद कानुनसम्मत छ भनी प्रतिरक्षामा नै उत्रेकाले जानीजानी पूरै षड्यन्त्रपूर्वक भ्रष्टाचारीहरूलाई उम्काउनका लागि कामै नलाग्ने अमान्य किटहरू केबल प्रयोगमा ल्याउनका लागि प्रयोग गरिएको मात्र हो । पोजिटिभ देखिएमा मात्र पीसीआर प्रविधिबाट पुनः परीक्षण गर्ने भन्ने दलिल कुनै हालतमा पनि युक्तिसंगत र आधारसम्मत छैन । यो केवल प्रमाण नष्ट गर्न र सरकारलाई हानिनोक्सानी नभएको भनी देखाउने उद्देश्यले रचिएको खेल हो । यसबाट कोरोना प्रभावित क्षेत्रका जनताको जोखिम न्यूनीकरण गर्ने नभई झन् जोखिम बढाउँछ । कोरोना संक्रमित भएर पनि पोजिटिभ देखिने सम्भावना छैन । यो सब केबल नेपाली जनतालाई भ्रममा पार्न गरिएको षड्यन्त्र हो भन्ने तथ्य घामजस्तै छर्लंग छ । पूर्ण राजवंशी, काठमाडौं यदि विश्वको अवस्था सामान्य नै हुन्थ्यो भने हाम्रो आज अलग्गै चहलपहल र छुट्टै रमाइलो हुने थियो । आन्तरिक पर्यटकले पर्यटकीय स्थल भरिभराउ हुने थिए । विभिन्न पार्कहरूमा उल्लेख्य भीडभाड हुने थियो । तर निवर्तमान सालको अन्तिम महिना हाम्रा लागि चुनौतीपूर्ण रहे । र, हामीले स्वागत गर्दै गरेको नयाँ वर्षको सम्भवतः सुरुआती केही महिना अझै चुनौतीपूर्ण हुने देखिन्छन् । विश्वमा महामारीका रूपमा फैलिरहेको कोरोना भाइरसले ओरालो यात्रा गर्ने लक्षण अहिलेसम्म देखिएको छैन । प्रायः पृथ्वी पूरै लकडाउनमा छ । अर्थतन्त्र भयावह हुँदै गइरहेको छ । सधैँ लकडाउनले सृष्टि चल्दैन । यतिबेला विश्व कोरोनाविरुद्ध उपचारको खोजी गर्नुभन्दा पनि हाललाई यसबाट कसरी बच्ने भन्नेतर्फ नै लागिरहेको देखिन्छ । हुन त पहिले आफू बचेपछि न भोलिको खोजी गर्ने हो । जारी लकडाउनले मानव जाति मात्रै होइन, अन्य प्राणीमा पनि नकारात्मक असर परेकै छ । यद्यपि प्रकृतिले भने निकै आनन्दित भएको महसुस गरेको छ । वर्षौंपछि नदीहरूको गहिराइ देखिएको छ । हिमालको वास्तविक रूप देखिएको छ । बोटबिरुवाका पातमा धूलोको लेयर बढेको छैन । हरेक कुराको फाइदाका पछाडि बेफाइदा हुन्छ भन्ने कुरा यो महामारीको पनि देखिन्छ । तर सधैँका लागि यस्तो प्रक्रियाले जीवन पद्धति सञ्चालन हुँदैन । विषम परिस्थितिलाई मध्यनजर गरी केही समय असहज परिस्थितिलाई नै सहज मानेर जसोतसो जीवन निर्वाह गरौँ र अरूलाई पनि त्यसतर्फ उत्प्रेरित गराऔँ । मानव अस्तित्व रहेमा नयाँ वर्ष, चाडबाड भनेका फेरिफेरि पनि आई नै हाल्छन्, एक वर्ष कुनै चाडपर्व र एउटा नयाँ वर्ष मनाउन नपाउँदैमा केही फरक पार्ने छैन । अहिलेसम्मको परिस्थितिमा आपसी दूरी कायम गर्नु नै कोरोनाबाट बच्ने उपाय हो भन्ने सिद्धान्त यथार्थ भइआएको छ । आफू सुरक्षित रहौँ, अरूलाई पनि सुरक्षित रहन आग्रह गरौँ । चाडबाड, मीठोमसिनो खानेतर्फ अहिले ध्यान नदिऔँ । जस्तो ठाउँमा छौँ त्यस्तै रहौँ । रात रहे न अग्राख पलाउँछ । नयाँ वर्ष २०७७ हार्दिक मंगलमय शुभकामना । सुजन देवकोटा, पालुङ्टार४, गोरखामैले काठमाडौँको चुनिखेलस्थित कौडौलमा लिजमा लिएको १६ रोपनी जग्गामा नौवटा पोखरी बनाएको छु । त्यही माछापालन गर्छु र वर्षको लगभग ३० टन माछा उत्पादन गर्छु । यो फर्ममा पालिएका माछाको आहार बजारबाट फिर्ता आएको पाउरोटी र स्लटर हाउसमा पाइने कुखराको आन्द्रा हो । कुखराको आन्द्रालाई उसिनेर खुवाइन्छ । यसरी मासु पसलमा रहेको मासुजन्य फोहोर व्यवस्थापन कार्य पनि मेरो माछाको दाना उठाउने गाडीले गरिरहेको हुन्छ । यी दुवै आहारका लागि सम्बन्धित स्थानमा बिहानै पुग्नुपर्छ तर लामो समयसम्म फर्मको गाडीलाई पास लिन अनुनयविनय गर्दा पनि पाइएन । राति १२ बजे आहारका लागि सम्बन्धित स्थानमा गई अहिलेसम्म काम चलाइरहेको छु । तर अब स्लटर हाउस र पाउरोटीवाला दुवै रातिसम्म बस्न तयार भैरहेका छैनन् । गाडीको पास लिन जिल्ला प्रशासन र प्रहरीकहाँ धेरैपटक धाइयो, कुरा पनि गरियो तर पनि सम्भव भएन । अब के गर्न सकिन्छ ? कृषि मन्त्रालयले यस्ता गाडीलाई स्वतः अनुमति भएको मानिनेछ भनी सूचना निकाल्छ तर स्थानीय प्रशासन त्यसलाई आधिकारिक मान्दैन । एकातर्फ कृषि उद्यमीको लगानीलाई बचाउने र अर्कोतर्फ कोरोना महामारीमा बजारको फोहोर व्यवस्थापन गर्ने यातायातको साधनलाई समेत काम गर्न नदिने यो प्रशासनलाई के भन्ने ? सरकारले जनसाधारणप्रतिको दायित्व कति निर्वाह गरेको होला ? भन्ने प्रश्न स्वाभाविक रूपमा उब्जन्छ । कुनै निकाय आएर ६० हजार माछाको ज्यान र एक करोड लगानीलाई आडभरोसा दिन्छ कि भन्ने प्रतीक्षाबाहेक अब कुनै उपाय रहेन । अरुणकुमार सुवेदी, चुनिखेल, काठमाडौंभारतमा कोरोना संक्रमित संख्या बढ्दो छ । भारतको मुख्य राज्य उत्तरप्रदेश, बिहार र पश्चिम बंगालको सिमाना हामीसँग जोडिएको छ । मधेसको रहनसहन, खानपिन भारतसँग मिल्छ । हाम्रो विवाह पनि उता पारि चल्छ । अनि भारतमा संक्रमण यसरी फैलिरहने हो भने हामीकहाँ पनि सजिलै भाइरस आउँछ । संघीय सरकार अलमलमा छ । स्थानीय सरकारले काम गरिरहेकै छ । सीमा नाका थप कसिलो र व्यवस्थित बनाउने काम संघीय सरकारको हो । सीमामा आएका नेपालीलाई अमानवीयको सट्टा सम्मानजनक व्यवहार गर्नुपर्छ । क्वारेन्टिनको व्यवस्था र अन्य स्वास्थ्य सुरक्षाको प्रबन्धमा राज्यले जोड लगाउने हो । लाठी बोकेर सिमानामा बस्ने होइन । रामकृष्ण बराल, जोरपाटी२, काठमाडौंलकडाउनले दैनिक ज्यालादारीमा काम गर्ने मजदुर, सानातिना व्यापारी, किसान र विपन्न परिवारका विद्यार्थीलाई निकै प्रभाव परेको छ । मजदुरहरूलाई सरकारले राहत वितरण गरिरहेको छ । विपद्को समयमा यो राज्यको दायित्वभित्र पर्छ । त्यस्तै विपन्न परिवारका विद्यार्थीलाई पनि राहत प्याकेजको खाँचो छ । उच्च शिक्षा हासिल गर्न गाउँबाट सदरमुकाम र काठमाडौं उपत्यकाभित्र भाडामा बसेका धेरै बिद्यार्थी छन् । यदि घरबेटीले विद्यार्थीको घर भाडा मिनाहा नगरे सरकारले तत्काल अर्को व्यवस्था गर्नुपर्छ । सामान्यतया काठमाडौंलगायत सदरमुकाममा १ विद्यार्थीको न्यूनतम मासिक खर्च रु १५ हजार हुन्छ भन्ने मेरो अनुमान छ । यो खर्च विद्यार्थीको अभिभावकले श्रममार्फत नै जुटाउने हो । श्रम बजार अहिले ठप्प छ । परिवारलाई खर्च जुटाउन पनि मुस्किल छ । यसो हुँदा पढाइ बीचमा नै छाड्नुपर्ने अवस्था आइपुग्छ । लकडाउनको अवधि अनिश्चित छ । यस्तोमा विद्यार्थीहरू भोकै कति दिन बस्ने ? विद्यार्थीको मनोबल बढाउन सरकारले भूमिका खेल्नुपर्छ । सेतेमान तामाङ, कीर्तिपुर, काठमाडौंसंविधानले सबै नागरिकलाई बराबरी मानेको छ । तर, व्यवहारमा राज्यले विभेद किन गर्छ ? पहुँच भएका तथाकथित माथिल्लो दर्जाका नागरिकलाई राज्यले विशेष व्यवस्था गर्छ । निमुखालाई भने सधैँ हेला । कोरोना महामारीमा राजधानीबाट गाउँ फर्किरहेका मजदुरको पीडा सरकारले देखेको छैन । काम नभएर खान बन्द हुने स्थिति आइसकेपछि मजदुरहरू लकडाउनमा पनि आफ्नै घर जान तम्सिएका हुन् । राज्य निमुखा र निरीह नागरिकका लागि हुन्थ्यो भने खाली खुट्टा पिच बाटो हिँडेरै लामो दूरी पार गर्दा पनि राज्य छेउमा बसेर टुलुटुलु हेर्दैन थियो होला । चीनको वुहानबाट कोरोना संक्रमित विद्यार्थीलाई हवाइजहाजमा राज्य कोषको पैसा खर्च गरेर ल्याउने अनि यी मजदुरलाई सडकमा त्यसै छोड्ने ? यो कस्तो कठोर राज्य हो । फित्ता छिनेको झोला र सानो पोको बोकेर घर फर्कन हिँडिरहेको गरिबको खै राज्य ? राज्यको नजरमा नागरिक किन समान हुँदैन । अरू बेला ती गरिब मजदुरको बारेमा राज्यले कहिले सोचेन । अहिले विपद्को बेला राज्यले ढाडस दिन सक्थ्यो तर गरेन । गंगाराम भण्डारी, धुर्कोट६, गुल्मी"
सुस्त परीक्षणले निम्याउने संकट,"नेगेटिभ नतिजामा शङ्का कुनै पनि स्याम्पलको परीक्षण पोजेटिभ वा नेगेटिभ आउनुमा स्याम्पलको प्रकार, संक्रमणको अवधि, संकलनको विधि, भण्डारण र प्रयोगशाला विधि जस्ता धेरै विषयको भूमिका हुन्छ । अर्को कुरा, प्रत्येक पटक टेस्ट गर्दा पोजेटिभ र नेगेटिभ कन्ट्रोल राख्नैपर्छ । प्रत्येक उपकरण क्यालिब्रेसन र किटपिच्छे परीक्षण विधि भ्यालिडेसन हुनैपर्छ । त्यसबाहेक कहिलेकाहीँ स्वाबमा नदेखिएको रिजल्ट खकारमा देखिन सक्छ । संक्रमणको सुरुआती दिनमा लिइएको स्वाबमा भाइरल आरएनए कम भएर परीक्षण नेगेटिभ देखिन सक्छ । अमेरिकाको सेन्टर्स फर डिजिज कन्ट्रोल एन्ड प्रिभेन्सन (सीडीसी) ले भाइरस परीक्षणका लागि सकेसम्म सम्भावित संक्रमणको सात दिनभित्रै स्वाब संकलन गर्न भनेको छ । हुन त भाइरस म्युटेसन वा पीसीआर रियाक्सन जस्ता अन्य प्राविधिक कारणले पनि नेगेटिभ रिजल्ट आउन सक्छ । भाइरल आरएनए वा सीडीएनएको मात्रा स्याम्पलमा ज्यादै थोरै भएमा पीसीआरमा नदेखिन सक्छ र नेगेटिभ रिजल्ट आउँछ । खासमा नानो ड्रप प्रयोग गरेर आरएनए र सीडीएनएको मात्रा मापन गर्न आवश्यक देखिन्छ । त्यसै गरी प्रयोगशालामा आरएनए निकाल्दा टुक्रिएमा पनि टेस्ट नेगेटिभ आउँछ । त्यसैले बिरामीको स्याम्पलमा आरएनएको स्थिति सुनिश्चित गर्न हाउसकिपिङ जिनको पनि पीसीआर गर्नुपर्छ । तर यो काम भएको छैन । त्यसैले सबैभन्दा प्रमुख विषय देशैभरि परीक्षण विधिमा एकरूपता र गुणस्तर निर्धारण गर्न सरकारले छुट्टै नियमनकारी संयन्त्र वा टोलीको व्यवस्था गर्नुपर्ने थियो ।अन्तमा, सरकारले प्रयोगशाला परीक्षणलाई युद्ध स्तरमा अगाडि बढाउनुपर्छ । परीक्षण नबढाई कुनै निश्चित क्षेत्रलाई हट स्पट वा जोखिमरहित तोक्न सकिँदैन । त्यसो गर्न नसक्ने हो भने कृषि र औद्योगिक क्षेत्रलाई बचाउन सकिँदैन । अतः स्वास्थ्य मन्त्रालयले आफ्ना कमजोरीको समीक्षा गर्नुपर्छ । मलिक्युलर बायोलोजीमा अनुसन्धान गरेका पराजुली रसायनशास्त्र केन्द्रीय विभाग, त्रिविका प्राध्यापक हुन् ।"
नयाँ सालमा नयाँ सोच,"नयाँ वर्ष २०७७ लकडाउनमा मनाइरहँदा हामीले कोरोना भाइरसको तीतोमीठो अनुभूति बटुलिसकेका छौं । यो महामारीका कारण मानव जीवनका लागि यो समय पीडादायी छ । यसबाट पार पाउन हामीबीच समन्वय र सहकार्य हुनुपर्छ । संकटको यो घडीमा सबै जाति, धर्म र समुदायमा धैर्य, साहस अनि संक्रमणबाट आफू पनि बाँच्ने र अरूलाई पनि बचाउने शक्ति चाहिएको छ । नयाँ वर्ष नयाँ कार्यभारसहित आएको छ । अब आर्थिक, राजनीतिक, सामाजिक र सांस्कृतिक रूपान्तरण अनि विकासको नयाँ बाटो पहिल्याउनु छ । सामाजिक दूरी कम गर्न र संक्रमण फैलनबाट रोक्न लकडाउन जारी छ । हामी कोरोना भाइरस संक्रमणको दोस्रो चरणमा छौं । योसँग लड्न थुप्रै काम रफ्तारमा गर्न जरुरी छ । संक्रमितहरूको कन्ट्याक्ट ट्रेस गरी र्यापिड टेस्ट गरिनुपर्छ । संक्रमितलाई क्वारेन्टिनमा राख्ने अनि बिस्तारै लकडाउन खोल्दै जानुपर्छ । तर अझै पीपीई, परीक्षण किट, भेन्टिलेटर जस्ता अत्यावश्यक सामग्री नपुग्दा हामीमा मनोवैज्ञानिक असर परेको छ । यिनको यथाशीघ्र व्यवस्थापन हुनुपर्छ । यतिखेर हामीले दिनचर्या, खानपान परिवर्तन गर्नुपरेको छ । कार्यशैली र दिनचर्या बदल्न सकारात्मक सोचको आवश्यकता पर्छ । उच्च मनोबल र आत्मविश्वास भयो भने जस्तोसुकै कार्यमा पनि सफलता मिल्छ । पुरानो शैली र ढर्राले नयाँ गन्तव्यमा पुग्न सकिँदैन । आफूलाई बदल्न सके मात्र परिवार, समाज र राष्ट्रलाई बदल्न सकिन्छ । सबै क्षेत्रको मियो राजनीति हो । अनि सबै क्षेत्रको सुधारका लागि सक्षम, पारदर्शी, इमानदार र प्रतिबद्ध राजनीतिक नेतृत्वको आवश्यकता छ । कोरोना संकट राष्ट्रका लागि चुनौती र अवसर दुवै हो । राजनीतिक नेतृत्वले राम्रा काम गरेर जनतालाई आश्वस्त पार्नुपर्छ । आजसम्म नेताले भोटको राजनीति मात्र गरे, जनताको अपेक्षा र आशा साकार पार्ने नयाँ योजना र रणनीति बनाउन सकेनन् । अतिवादी चरित्र, चरम महत्त्वाकांक्षा, भ्रष्टाचारी नियत हावी हुँदा देश बन्न सकेन । अब विगतका कमीकमजोरीको आत्मालोचना गर्दै जनतालाई नयाँ विश्वास दिलाउन सक्नुपर्छ ।कोरोना भाइरसले विश्वको अर्थतन्त्रमा दीर्घकालीन प्रभाव पर्नेछ । र, हाम्रो अर्थतन्त्रमा पनि गहिरो असर पार्ने निश्चित छ । अमेरिकामा २० प्रतिशतले रोजगारी गुम्ने अनुमान गरिँदै छ । कतार, युएई लगायतका खाडी मुलकबाट नेपाली श्रमिकलाई फर्काउन थालिएको छ । होटल र हवाईसेवा मान्छे यात्रु नपाएर बन्द छन् । उद्योग, कलकारखाना ठप्प छन् । साना व्यापारी र निम्नआय भएका श्रमिक तथा कर्मचारी पिल्सिएका छन् । कोरोनाकै कारण शिक्षा र स्वास्थ्य क्षेत्रमा जटिलता थपिएको छ । अब हामी आत्मनिर्भर बन्दै जानुपर्छ र यसका लागि कृषि, पर्यटन, पशुपालन र उद्योगलाई पुनर्जीवन दिनुपर्छ । कृषि वा पशुजन्य उत्पादनको बिक्रीमा सावधानी अपनाउनुपर्छ । तरकारी लगायतका घरेलु कृषि सामग्री बेच्न हटिया जाने र सामूहिक रूपमा बिक्रीवितरण गर्ने कार्य बन्द गर्नुपर्छ । सामाजिक दूरी कायम गर्ने खालको वितरण प्रक्रिया अपनाउनु आवश्यक छ । त्यस्तै, नयाँ आवश्यकता र प्राथमिकता अनुरूप हाम्रो विकास मोडल परिवर्तन गर्न जरुरी छ । ठूला विकास आयोजना, बाटाघाटा र पुल निर्माण जस्ता भौतिक पूर्वाधारमा भन्दा शिक्षा, स्वास्थ्य र कृषिमा बढी लगानी गर्ने विकास मोडल चाहिन्छ । हामीले सुविधाजनक अस्पताल बनाउन नसक्दा कोरोना संक्रमितलाई उपचार गर्न असजिलो भइरहेको छ । सेवा क्षेत्रलाई प्रविधिमैत्री बनाउन सके जनताले कष्ट झेल्नु नपर्ने पाठ कोरोना संकटले सिकाएको छ । त्यसैले सबै सरकारी र निजी सेवा, बैंकिङ प्रणाली, व्यापार, शिक्षा लगायतलाई सूचना प्रविधिसँग जोड्नुपर्छ । हाम्रो जैविक विविधता र प्राकृतिक सौन्दर्यले संसारभरका पर्यटकलाई आकर्षित गरिरहेको छ । कोरोना संक्रमणअघि पर्यटन क्षेत्रमा नेपालले अन्तर्राष्ट्रिय पहिचान बनाउँदै थियो । अब पर्यटन रणनीति बदल्नुपर्छ । लाखौं पर्यटक भित्र्याएर अर्थतन्त्र बलियो बन्ला, तर पर्यटकसँगै कोरोना भाइरस पनि भित्रिने डर हुन्छ । त्यसैले आन्तरिक पर्यटनमा जोड दिनुपर्छ । बाह्य पर्यटकलाई सकेसम्म प्राकृतिक स्थल घुमाउनुपर्छ । यातायात मानिसलाई एक ठाउँबाट अर्को ठाउँमा पुर्याउने साधन हो । तर संक्रमणबाट जोगिन सार्वजनिकभन्दा निजी सवारी वा साइकल प्रयोग गरेको वा पैदलै हिँडेको राम्रो । पैसा कमाउन विदेश पुगेका धेरै जनता स्वदेश फर्कंदै छन् । तिनलाई स्वरोजगार बनाउने आर्यआर्जनको बाटो खोलिनुपर्छ । अहिलेको हाम्रो शिक्षा प्रणाली आत्मनिर्भर हुने खालको छैन । त्यसैले अब स्वरोजगार बन्न सिकाउने शिक्षामा जोड दिनुपर्छ । र, प्रविधिमार्फत काम गर्न सिकाउने शिक्षा चाहिन्छ । शिक्षा व्यावहारिक र व्यावसायिक हुनुपर्नेमा जोड दिनुपर्छ । संग्रौला नेपाली कांग्रेसकी केन्द्रीय सदस्य हुन् ।"
बेमौसमी बाजा,"जनताका घरघरै प्रकट भएर प्रधानमन्त्रीले कोरोना नियन्त्रणमा सहयोग गर्न आग्रह गरेपछि मलाई लाग्यो यो महान कार्यमा मैले पनि केही सहयोग गर्नैपर्छ । तर के गर्ने ? जति सोच्ता पनि दिमागले ठम्याउन सकेन । तनाव बढ्दै गएपछि राति राम्ररी निद्रा पनि लागेन । भोलिपल्ट बिहान दूध किन्न जानुपर्यो भनेर घरबाहिर यसो लखरलखर के गर्न थालेको थिएँ, एउटा प्रहरीले तपाईं कता ? उता, उता भन्दै डोरीले घेरा लगाएको सडकपेटीमा उभ्याइदियो । दुई घण्टाका लागि । देखें, २०२५ जना पहिलेदेखि नै खर्किरहेका । सबैजसो जल्दाबल्दा व्यक्तित्व । सोचें यो पनि राम्रै भयो । अब यिनीहरूलाई नै सोधेर पत्ता लगाउँछु, कोरोना नियन्त्रण गर्न के गर्नुपर्ला भनेर । आउनोस्, आउनोस्, के छ हालखबर ? एक जना हात तेर्स्याउँदै मतिर लम्किए । मैले हतारहतार दुई हात जोडेर नमस्कार गरें । तेर्सिएको हात तल झार्दै उनी मुख बिगारेर भुत्भुताए, फेरि छुवाछुत फर्काउने षडयन्त्र ! असमानता बढाउने मनुवादी हर्कत !सबैले सबैलाई नमस्कार गरेपछि कसरी असमानता बढ्छ ? सँगैका अर्काले पाखुरा सुर्के, हाम्रो संस्कृति कति वैज्ञानिक रहेछ भन्ने दुनियाँले बल्ल थाहा पायो । अब पनि यसैमाथि आक्रमण ?उनीहरूलाई जुध्न छोडिदिएर म दुई पाइला अगाडि बढें । एक जना बुद्धिजीवी सदावहार गम्भीर मुद्रामा थिए । मेरो प्रश्न सुनेपछि फ्रेन्च कट दारी सुम्सुम्याउँदै भने, देशमा यत्रो समस्या आइपरेको छ, बुद्धिजीवीको कदरै छैन । अरू नभए पनि कोरोना सम्बन्धी गोष्ठी, सेमिनार त गर्न पाउनुपर्छ नि । लकडाउनको सदुपयोग गरेर दुइटा कार्यपत्र तयार गरिसकें । यत्रो मिहिनेत सित्तैंमा खेर जाला जस्तो भो ।नजिकै एक जना सांसद थिए । उनले भने, हाम्रो त कुरै सुनिदैन । कोरोनाबारे अध्ययन गर्न संसदीय प्रतिनिधिमण्डल विश्व भ्रमणमा नगएसम्म यसको नियन्त्रण सम्भवै छैन । तपाईं लेखेर राख्नोस् ।उनको क्रान्तिकारी सोचबाट रोमाञ्चित भएर म अलिक पर्तिर उभिएका कर्मचारीसामु पुगें । उनले भने, हामी पनि त काम गरिराखेका छौं नि । प्रोत्साहन भत्ता चाहिं डाक्टर र नर्सलाई मात्रै किन ? हामीलाई प्रोत्साहन चाहिंदैन ? कर्मचारीतन्त्रको मनोबल उच्च नभएसम्म कसरी हुन्छ कोरोना नियन्त्रण ?त्यहीं उभिएका एक जना अघिल्लो दिनको ह्याङओभरमा रहेछन् । जीउ तन्काउँदै शुरू भए, दारूपानीको आपूर्तिमा कमी नहोस् । लकडाउन सफल पार्न आफू त सधैं तयार ! झ्याप भएर सुतेपछि श्रीमतीको कचकच पनि कानमा नपर्ने । घरमा सधैं शान्ति । हाहाहा यति सुन्नु के थियो, दायाँतिर उभिएकी जंगी महिला जंगिइन्, यही हो पुरुष मानसिकता भनेको । फेसबुक र ट्विटरमा पनि महिलामाथि नै मजाक, पुलिसले ठिंग्याउँदा पनि महिलामाथि नै व्यंग्य ? जहाँ पनि महिला हिंसा । कहाँ छ सरकार ? खालि कोरोनाकोरोना मात्र भनेर हुन्छ ?स्थिति गम्भीर हुने डरले म हत्तपत्त छेउ लागें । र, एक जना एनजीओकर्मीसँग ठोकिन पुगें । उनले भने, कोरोना नियन्त्रणमा सहयोग गर्न हामी सधैं तयारै छौं । तर के गर्नु ? सरकारले नै चन्दा उठाउन बन्देज लगाएको छ । हाम्रो त पेशा नै धरापमा पर्ने भो । यसरी कसरी चल्छ ?त्यहींनेर तीन जना साहूजी टाउको जोरेर गुनगुन गरिरहेका थिए । एक जनाले भने, बैंकको ब्याज मिनाहा नगर्ने हो भने देशको अर्थतन्त्र डुब्छ । हामी एकदमै चिन्तित छौं । अर्काको भनाइ थियो, यो असामान्य संकट हो । ब्याज मात्र होइन, साँवा समेत ५० प्रतिशत मिनाहा गर्नुपर्छ । नत्र कोरोनाले डुबाउँछ । तेस्रा साहुजी भन्दैथिए, यस्तो वेला ठूलाठूला सरकारी खरीदमा मात्र होइन, खुद्रा बजारमा पनि भाउ त बढ्छ नि । नत्र अर्थतन्त्र कसरी जोगिन्छ ?एक छिन सडकमा कोही देखिएन । प्रहरी सुस्ताउन लागेको मौकामा मैले सोधें, अब त मान्छे बाहिर निस्कन डराउन थाले होलान् नि ?छातीमा टाँसिएको नेमप्लेट एउटा हातले छोप्तै उसले भन्यो, कहाँ सर, हिजोभन्दा आज झन् बढेका छन् । स्वाँठस्वाँठ डँडाल्नामा चार लठ्ठी नदिएसम्म कोही तह लाग्नेवाला छैनन् । तर हामीलाई अधिकारै छैन । यसरी त कहाँ हुन्छ कोरोना नियन्त्रण ?सडकमा तीन जना देखा परे । मास्क लगाएका । प्रहरी हतारहतार तिनीहरूतिर बढ्यो र म नजीकै ल्याएर खर्क्यायो । ऐतिहासिक पार्टीका नेताजीहरू रहेछन् । कोरोना नियन्त्रण गर्न के गर्नुपर्ला ? मैले उही प्रश्न तेर्स्याएँ । नेता क ले उपाय सुझाए, तुरुन्त मध्यावधिमा जानुपर्छ । अर्को उपायै छैन ।नेता ख ले प्रतिवाद गरे, छोड यार, यस्तो वेला को चुनाव लड्न जान्छ ? १७१७ पल्ट लड्दा त केही हात लागेन । यो त राष्ट्रिय सरकार गठन गर्नुपर्ने वेला हो । हामीलाई पनि सरकारमा शामेल गर्नुपर्यो नि !नेता ग ले हप्काए, तपार्इंहरू चूप लाग्नोस् भन्या । म हुँदाहुँदै किन बढी ? सभापति म कि तपाईं ? हेर्नोस् भाइ, हाम्रो पार्टी यो सरकारलाई सहयोगै गर्न चाहन्छ । गरिआएकै हो । तर त्यसका लागि पूर्व प्रधानमन्त्रीहरूको बैठक बोलाएर राष्ट्रिय सहमति कायम गर्नुपर्छ ।सहमति चाहिं केका लागि गर्ने ?कोरोना नियन्त्रण गर्नका लागि नि ! अहिले चाहिं यसमा असहमत हुनुहुन्छ ?तपाईं चूप लाग्नोस्, उनले आफ्नो प्रिय शैलीमा औंलो ठड्याए, राष्ट्रिय सहमतिको वातावरण भाँड्न खोज्ने ?प्रजातान्त्रिक शैलीमा चूप लाग्ने आदेश भएपछि बोल्ने कुरा भएन । म नमस्कार गरेर अर्को कुनामा पुगें । त्यहाँ त स्वयं प्रधानमन्त्रीकै सल्लाहकार खडेबाबा भएका रहेछन् । उनीसँगै थिए, एउटा हातमा तुलो बोकेर उभिएका पूर्वमन्त्री । नजीकै अर्का वरिष्ठ नेता पनि । मैले मुख खोल्नासाथ नेताजी बोल्न थाले, द्वन्द्वात्मक भौतिकवादको नियम अनुसार मानव सभ्यता जब कृषि युगमा प्रवेश गर्यो, उसका आनीबानी र व्यवहार पनि कृषि युगबाट कोरोना युगमा आइपुग्दासम्म घरमा भान्सा उठिसक्ने डर थियो । मैले उनको बोलीमा ब्रेक लगाएँ, हिजोको प्रधानमन्त्रीको सम्बोधन ?हेर्नोस्, त्यो उहाँको कुरा हो । त्यसमा मलाई केही भन्नु छैन । तर हाम्रो पनि एउटा हैसियत र मर्यादा छ भन्ने बिर्सन हुँदैन । औपचारिक रूपमा भन्नुपर्दा मलाई केही थाहा छैन । एउटै पार्टी भनेर के गर्नु ? ब्रेकफास्ट, लन्च वा डिनर मीटिङ नबोलाएको तीन महीना हुन लागिसक्यो । यसरी कोरोना नियन्त्रण हुन सक्छ भनेर कसैले सोच्छ भने त्यो निम्न पूँजीवादी मानसिकता तर्फको वैचारिक स्खलन हो भन्ने मेरो स्पष्ट र निर्णायक मान्यता प्रारम्भदेखि नै रहँदै आएको छ । यसका लागि म जुनसुकै बलिदान गर्न तयार छु ।मलाई हुलुक्क होला जस्तो भो । छातीमा हात राखेर तीनपल्ट लामो सास फेरें र सल्लाहकारतिर अभिमुख भएँ । उनले भने, म अघिदेखि हेरिरहेको छु । तपाईं लकडाउनको मर्यादा उल्लंघन गर्दै हुनुहुन्छ । जोसँग पनि बोल्ने ? जसलाई पनि बोल्न उक्साउने ?लकडाउन भन्दैमा बोल्न पनि नपाइने ? स्वतन्त्रता पूरै कटौती भइसकेको हो र ?बेमौसमी बाजा नबजाउनोस्, तुलोधारीले उनलाई उछिने, कसले स्वतन्त्रता कटौती गर्ने भन्या छ ? कहाँ भन्या छ ? कहिले भन्या छ ? भनेको प्रमाण देखाउन सक्नुहुन्छ ? नभनेको कुरा दुष्प्रचार गर्ने ? हेप्ने ?बोल्दा पनि किन हप्काउनु नि ? मैले आफ्नै रुन्चे आवाज सुनें ।सचेत गराएकोलाई हप्काएको भन्ने ? सत्यतथ्य तोडमरोड गर्ने ? उनी कड्किए, लकडाउनको अर्थ बुझ्नुभाछ ? हामीले लागू गर्न खोजेको आंशिक लकडाउन होइन, पूर्ण लकडाउन हो । मन, वचन र कर्म तीनवटै एरियाको लकडाउन । के बुझ्नुभो ? अब त घैंटामा घाम लाग्यो होला नि ? कि अब पनि बुझ्न बाँकी छ ?म वाल्ल परें । बोली पनि हराएछ । तर हामी उदार छौं, उनी भन्दै गए, पूरै स्वतन्त्रता कटौती गर्ने पक्षमा छैनौं । विरोधको ५० प्रतिशत कटौती गरे पनि समर्थनको ५० प्रतिशत स्वतन्त्रता त पूरै उपलब्ध गराउँछौं नि । त्यो अधिकार शतप्रतिशत के २०० प्रतिशत नै उपभोग गर्नोस् न । यसमा तपाईंलाई पूर्ण स्वतन्त्रता छ । योभन्दा बढी के चाहियो ?त्यही वेला प्रहरीले डोरी खोल्यो : अब सब जना सोझै आआफ्नो घर जाने ।घर फर्किसक्ता पनि मेरो बोली फर्केको थिएन । चूपचाप खाना खाएँ र घप्लक्क सिरक ओढेर सुतें । लकडाउनको अर्थ थाहा पाइसकेपछि कोरोना नियन्त्रणका लागि एउटा जिम्मेदार नागरिकले पुर्याउन सक्ने योभन्दा ठूलो सहयोग के हुन्थ्यो र ?भोलिपल्ट चोकचोकमा ब्यानर टाँगिएको थियो : आत्मा साक्षी राखी मन, वचन र कर्मले लकडाउनको पालना गरौं ।"
२०७६ मा जे चर्चामा रहे,विश्वकप क्रिकेटको दुर्लभ फाइनल बेलायतको लर्ड्समा गत असार १४ (जुलाई २९) मा भएको एकदिवसीय फाइनलमा इंग्ल्यान्डले नाटकीय रूपमा न्युजिल्यान्डलाई पराजित गर्यो । पहिलोपटक विश्वकप क्रिकेटको उपाधि चुम्ने क्रममा इंग्ल्यान्डले दुर्लभ जित निकालेको हो । २ सय ४२ रनको लक्ष्य लिएर खेल्न सुरु गरेको इंग्ल्यान्ड पूरा ओभर खेलेर २ सय ४१ रनमा अलआउट भए पछि खेल सुपर ओभरमा लम्बियो । सुपर ओभरमा इंग्ल्यान्डले बिनाविकेटको क्षतिमा १५ रन बनायो । जवाफमा आएको न्युजिल्यान्डले पनि सुपर ओभरमा १५ रन नै बनाएपछि इंग्ल्यान्डलाई विजयी घोषित गरियो । इंग्ल्यान्ड धेरै बाउन्ड्री प्रहार गरेको आधारमा विजेता बनेको हो । (एजेन्सीहरू)
बेलायती प्रधानमन्त्री जोन्सन डिस्जार्च,लन्डन (एजेन्सी) कोरोना भाइरस (कोभिड१९) को उपचारका लागि अस्पताल भर्ना भएका बेलायती प्रधानमन्त्री बोरिस जोन्सन डिस्चार्ज भएका छन् । कोभिड१९ को संक्रमण देखिएपछि उनलाई १० दिनअघि अस्पताल भर्ना गरिएको थियो । अस्पताल बसाइका क्रममा स्वास्थ्य बिग्रिएपछि उनलाई ३ दिन सघन उपचार कक्षमा राखिएको थियो । डिस्जार्च हुने बेलामा प्रधानमन्त्री जोन्सनले अस्पतालका कर्मचारीको साहस देखेर आफू प्रभावित भएको बताएका बीबीसीले जनाएको छ ।
०७६ मा अर्थतन्त्र : अवसर गुमेको वर्ष,"बितेको एक वर्ष कृषि क्षेत्र समस्यै समस्यामा गुज्रियो । प्राकृतिक प्रकोप, बीउमा ठगी, मल अभाव, किसानले भुक्तानी नपाउने, अनुदान दुरुपयोग, बेथिति जस्ता घटनाले कृषिलाई ग्रस्त बनायो । करिब चार महिनाअघि कृषि तथा पशुपन्छी विकास मन्त्रालय सम्हालेका घनश्याम भुसालले कृषि रूपान्तरणको खाका सार्वजनिक गरे । उनका प्रयास सकारात्मक भए पनि समग्रमा कृषिले खुट्टा टेक्न सकेन ।कृषि सपार्ने नाममा लिइएका अर्बौं रुपैयाँको आर्थिक सहायतासहितका अनुदान दुरुपयोग भए । यन्त्रीकरणले साना किसानलाई फाइदा नगरेको सरोकारवाला बताउँछन् । गरिमा धानको बीउबाट किसानलाई धोका भयो । धेरै फल्ने आशामा चितवन, कैलाली, बाँके, बर्दिया, दाङ, तनहुँ, कञ्चनपुर, नवलपरासीलगायत १३ जिल्लामा ६० पालिकाका किसानले गरिमा जातको हाइब्रिड बीउ लगाएका थिए । तर बीउ नै नक्कली परेपछि किसानलाई ठूलो क्षति पुग्यो । फौजी किराको प्रकोपले साढे २० हजार हेक्टर धानबालीमा क्षति पुग्यो । सबैभन्दा बढी प्रदेश ५ बाँकेमा १७ हजार हेक्टर धानबाली नष्ट भएको प्लान्ट क्वारेन्टाइन तथा विषादी व्यवस्थापन केन्द्रको तथ्यांक छ । तर किसानले क्षतिपूर्ति पाएनन् । धानमा फैजी किरा जस्तै बाराका किसानले लगाएको मकैमा घोगा नलाग्ने समस्या देखियो । उखु किसानको पीडा पनि उस्तै रह्यो । ६ वर्षदेखि उखुको भुक्तानी नपाएको भन्दै किसान उपत्यकामा अनशनसमेत बसे । आन्दोलन गरे । किसान र सरकारबीच तीन साताभित्र सम्पूर्ण बक्यौता रकम बुझाउने सहमति भयो । तर पनि समयभित्र किसानले भुक्तानी पाएनन् । अण्डा र मासु क्षेत्रमा पनि उस्तै समस्या देखियो । मूल्य नपाएको भन्दै ह्याचरी उद्योगीले ह्याचिङ भएका अन्डा नष्ट गरे । चल्ला बिक्रीवितरण तथा ओसारपसार बन्द गरे । चल्ला गाडे । लगत्तै बजारमा मासुको अभाव देखियो । यस वर्ष पनि किसानले सहजै मल पाएनन् । बजाररमा मल अभाव हटाउन सरकारले जीटूजी प्रक्रियाबाट मल खरिद गर्ने निर्णय गरे पनि ल्याउन सकेन । यसले बजारमा मलको चरम अभाव देखिएको थियो । समयमा रोपाइँ नहुदा र मल अभावकै कारण धान उत्पादन ५९ हजार १ सय ३३ मेट्रिक टनले घटेर ५५ लाख ५० हजार ८ सय ७८ मेट्रिक टनमा झर्यो ।"
कर्जाको ब्याज घटाउन माग,"कर्जाको ब्याजदर ३ प्रतिशतसम्म घटाउन निजी क्षेत्रले माग गरेको छ । लकडाउनका कारण उद्योग, व्यापार तथा व्यवसायमा असर परेको भन्दै निजी क्षेत्रले ब्याज घटाउन भनेको हो । यिनै माग राख्ने उद्देश्यले नेपाल उद्योग वाणिज्य महासंघ प्रतिनिधिमण्डलले आइतबार गभर्नर महाप्रसाद अधिकारीलाई भेटेको छ । यसअघि उद्योगी व्यवसायीले अर्थमन्त्री युवराज खतिवडालाई भेटेर पनि विभिन्न सुविधा दिन आग्रह गरेका थिए । लकडाउन सकिएपछि कम्पनी तथा फर्म खुले पनि नगद प्रवाहको व्यवस्थापन गर्न कम्पनी तथा फर्मलाई अत्यन्त चुनैतीपूर्ण हुने भन्दै बैंक तथा वित्तीय संस्थाका ग्राहक (कम्पनी तथा फर्म) लाई स्वीकृत सीमाभन्दा बढीमा १० प्रतिशतसम्म थप कर्जा दिन पाउने व्यवस्था गर्न पनि महासंघले आग्रह गरेको छ । पर्यटन, निर्यात, उत्पादनमूलक र कृषि क्षेत्रका लागि २०७६ चैतदेखि कर्मचारी तथा कामदारको एक वर्षको तलब, ज्याला भुक्तानीका लागि कम्पनी तथा फर्म (प्रतिष्ठान) ले २ प्रतिशत ब्याजदरमा ऋण प्राप्त गर्ने गरी पुनर्कर्जाको व्यवस्था गरिनुपर्ने महासंघले जारी गरेको विज्ञप्तिमा भनिएको छ, सो ऋण कम्पनी तथा फर्मले किस्ताबन्दीमा दुई वर्षभित्र तिर्ने व्यवस्था मिलाइनुपर्ने । यस्तै अन्य सम्पूर्ण साना, मझौला र ठूला कम्पनी तथा फर्म (प्रतिष्ठान) ले ०७६ चैतदेखि कर्मचारी तथा कामदारको ६ महिनाको तलब, ज्याला भुक्तानीका लागि २ प्रतिशत ब्याजदरमा ऋण पाउने गरी पुनर्कर्जाको व्यवस्था गर्न पनि महासंघले माग गरेको छ । उक्त ऋण कम्पनी तथा फर्मले किस्ताबन्दीमा एक वर्षभित्र तिरे पुग्ने व्यवस्था गर्न पनि उनीहरूले भनेका छन् । सबैभन्दा बढी कोभिड१९ को असर पर्यटन क्षेत्रमा परेको छ । एक वर्षसम्म पर्यटक आउने सम्भावना नरहेकाले यससँग सम्बन्धित व्यवसायका लागि विशेष व्यवस्था गर्न पनि माग गरिएको छ । ऋणीले ०७६ चैतभित्र बुझाउनुपर्ने मासिकत्रैमासिक किस्ता भुक्तानी गरेमा ब्याजमा १० प्रतिशत छुट हुने व्यवस्था आवधिक लोनमा मात्र लागू नगरी चालु पुँजीटीआर लोनलगायत सबै प्रकारका कर्जाको ब्याजमा १० प्रतिशत छुट दिइनुपर्ने विज्ञप्तिमा भनिएको छ । संक्रमणकालीन अवस्थामा उद्योग प्रतिष्ठान सञ्चालन गर्न नगद मौज्दात चाहिने भएकाले केही समयका लागि ऋणीको खाताबाट स्वतः मौज्दात रकम कट्टी नगर्ने व्यवस्था गर्न पनि महासंघले आग्रह गरेको छ । हाल बैंक तथा वित्तीय संस्थाले कायम गर्नुपर्ने कर्जा निक्षेप तथा पुँजी अनुपात (सीसीडी) लाई खुकुलो बनाउन पनि महासंघले माग गरेको छ । बचत र ऋणबीचको ब्याजदर अन्तर (स्प्रेड) लाई ०५ प्रतिशत बिन्दुले घटाइनुपर्ने, विज्ञप्तिमा भनिएको छ, मौद्रिक उपकरणलगायत अरू कुनै व्यवस्था गरी बैंकका सबै प्रकारका कर्जाको ब्याजदर ३ प्रतिशत बिन्दुले घटाउनुपर्ने । बैंकको ब्याज लागत न्यूनीकरण गर्न पर्यटन, निर्यात, उत्पादनमूलक र कृषि क्षेत्रको कम्पनी तथा फर्म (प्रतिष्ठान) को पनि एक वर्षको ब्याज २ प्रतिशत ब्याजदरमा हुने गरी पुनर्कर्जाको व्यवस्था गर्न पनि माग गरिएको छ । कोभिड१९ ले गर्दा विदेशमा रोजगारीको अवसर घट्ने भएकाले स्वदेशमै रोजगारीको संख्या बढाउनुपर्ने भन्दै निर्यातमूलक रुग्ण उद्योगलाई सहुलियत दरको ऋण प्रदान गर्न पनि आग्रह गरिएको छ ।"
कुलेखानी पूर्ण क्षमतामा,"मकवानपुर (कास) विद्युत् प्राधिकरणको ब्याकअप मानिने मकवानपुरस्थित कुलेखानी जलविद्युत् आयोजना सुक्खायाम सुरु भएसँगै नियमित सञ्चालनमा आएको छ । कोरोना भाइरस संक्रमण रोक्न देशमा लकडाउन जारी रहेका बेला विद्युत् माग धान्न आयोजनाका तीनवटै युनिट पूर्ण क्षमतामा सञ्चालनमा छन् । बिहान र बेलुका विद्युत् माग उच्च भएको समयमा विद्युत् भार व्यवस्थापनका लागि सञ्चालन हुने गरेको कुलेखानी लकडाउनयता पूर्ण क्षमतामा सञ्चालनमा रहेको कुलेखानी प्रथमका प्रमुख रामकुमार यादवले जानकारी दिए । अन्य समयमा विद्युत् माग बढेका बेला मात्र सुक्खायाममा कुलेखानी सञ्चालन गर्ने गरिएको थियो । तीनवटै युनिटमा गरी एक सय ६ मेगावाट क्षमताको आयोजना अहिले आवश्यकताका आधारमा चौबीसै घण्टा सञ्चालनमा छ । कुलेखानी प्रथमबाट ६०, दोस्रोबाट ३२ र तेस्रोबाट १४ मेगावाट विद्युत् उत्पादन भइरहेको छ । रन अफ रिभरमा आधारित आयोजनाहरूको उत्पादन घटेकाले विद्युत् भार व्यवस्थापन गर्न कुलेखानी सञ्चालनमा ल्याउनुपरेको हो । बर्खाको समयमा रन अफ रिभरमा आधारित आयोजना पूर्ण रूपमा सञ्चालन हुन्छन् । उक्त समय हामी पानी सञ्चय गर्छौं । सुक्खा मौसम सुरु भएसँगै कुलेखानी सञ्चालनमा आउँछ, यादवले भने ।नियमित रूपमा आयोजना सञ्चालनमा ल्याइएपछि इन्द्रसरोवर जलाशयको सतह दैनिक सरदर १० सेन्टिमिटरका दरले घटेको छ । लकडाउनको अवधिमा दुई मिटर सतह घटेको आयोजनाले जनाएको छ । अहिले जलाशयमा १५ सय १३ दशमलव ६३ मिटर पानी छ ।"
भोकभोकै बगरको बास,"अलपत्र मजदुरको मृत्युपूर्वी नवलपरासीको कालीगण्डकी करिडोरमा कार्यरत एक मजदुरको सुतेकै अवस्थामा मृत्यु भएको छ । इलाका प्रहरी कार्यालय गैंडाकोटका अनुसार रुकुम सानोभेरी गाउँपालिका१ का ५० वर्षीय नरसिंह खड्काको शनिबार मृत्यु भएको हो । लकडाउनमा काम रोकिएपछि घर जान नपाएर उनीसँगै तीन सय मजदुर अलपत्र थिए । काम नभएको र ठेकेदारले घर पनि नपठाइदिएपछि अलपत्र रहेका उनीहरू गैंडाकोट३, महेश्वरी खोलानजिक बस्दै आएका छन् । सोही ठाउँमा खड्काको मृत्यु भएको प्रहरीले जनाएको छ ।"
हेल्थ पोस्टमा सेवा पाइनै छाड्यो,"काभ्रे घर भई ललितपुरको बालकुमारी बस्ने कोपिला दर्नाल पाँच महिनाकी गर्भवती हुन् । केही दिनअघि उनलाई एक्कासि पेट दुख्यो । नजिकैको स्वास्थ्य केन्द्र थियो । हिँडेरै थापाथलीस्थित प्रसूतिगृह पुगिन् ।कोपिलाका श्रीमान् कृष्णबहादुर भन्छन्, स्वास्थ्य केन्द्र नखुल्दा तौल, प्रेसरजस्ता सामान्य जाँच गराउन पनि समस्या भएको छ । पैसा हुनेहरूलाई निजी क्लिनिक सहज भए पनि नहुनेलाई खर्चिलो उपचार बाध्यकारी बनेको उनले गुनासो गरे । पाटनको भोलढोका टोलमा बस्ने जनकपुरकी लिलम चौधरी आठ महिनाकी गर्भवती छिन् । अहिले उनलाई हिँड्डुल गर्न गाह्रो छ । यस्तो संकटका बेला नजिक भएका सरकारी स्वास्थ्य संस्था सञ्चालनमा नआउँदा मर्कामा परेको उनी बताउँछिन् । भोलढोकाकै अनिता तामाङको समस्या पनि उस्तै छ ।लकडाउनयता ललितपुर महानगरपालिकाअन्तर्गतका स्वास्थ्य केन्द्रहरू बन्द छन् । यसले मर्कामा पर्नेहरू थुप्रै छन् । ललितपुर महानगरअन्तर्गत १९ वटा स्वास्थ्य केन्द्र, ५ वटा नगर स्वास्थ्य क्लिनिक, क्षयरोग उपचार केन्द्र र भीसीटी नामक स्वास्थ्य संस्था छन् । यतिबेला महानगरभित्र १६ नम्बर वडाका धपगाल र महापाल टोलका दुई स्वास्थ्य केन्द्रको मात्रै सेवा सञ्चालनमा छ । महानगरपालिकाको सामाजिक विकास समिति संयोजक दिनेश कार्कीले स्वास्थ्य संस्था सञ्चालन बन्द रहेकोबारे थाहै नभएको बताए । स्वास्थ्य संस्था सञ्चालनमा ल्याइनुपर्छ, हामी अनुगमन गर्छौं, उनले भने ।वडा स्वास्थ्य केन्द्रले गर्भवती जाँच, परिवार नियोजन, रक्तचाप, तौल, खोप सेवा, पोषण शिक्षा र ड्रेसिङलगायत स्वास्थ्य सेवा दिने गर्छ । त्यस्तै अहिले खोप सेवा सञ्चालनमा नआउँदा सुत्केरी बढी चिन्तित छन् । स्याङ्जा वालिङ९ घर भई पाटन बस्ने सुमन र लक्ष्मी विकको दुई महिनाअघि छोरा जन्मियो । पहिलो सन्तानलाई सुरुमा थापाथलीस्थित प्रसूतिगृहमा पुर्याएर खोप लगाए । त्यहाँका चिकित्सकले पछिदेखि वडामा सञ्चालित मातृशिशु स्वास्थ्य केन्द्रमा लगाउन सुझाव दिए । बिहीबार छोरालाई खोप लगाउन लक्ष्मी विक ललितपुर मनपा९ गुइट टोलस्थित स्वास्थ्य केन्द्रमा पुगिन् । त्यहाँ बन्द भएको देखेपछि घरबेटीको सल्लाहमा धपगाल टोलस्थित केन्द्रमा पुगिन् ।त्यहाँ भेट भएका अहेबले लकडाउनले खोप कार्यक्रम बन्द भएको भन्दै फिर्ता पठाएको उनले गुनासो गरिन् । बच्चालाई ४५ दिनमा लगाउनुपर्ने सुई ७० दिन बितिसक्दा पनि लगाउन पाइएको छैन, सुमन भन्छन्, खोप लगाउने समय गुज्रिँदा केही खराबी हुने हो कि भन्ने डर छ । दैनिक ज्यालामजदुरी गर्ने परिवारका लागि सरकारी स्वास्थ्य केन्द्रले सेवा जारी राख्नैपर्ने उनले बताए । धादिङबेंसीकी २० वर्षीया अनिता विक सुत्केरी भएको शुक्रबार २७ दिन पुग्यो । छोराको बान्ता गर्ने समस्या छ । दैनिक छाक टार्नसमेत धौधौ परिरहेको विक परिवार सरकारी स्वास्थ्य केन्द्र बन्द हुँदा महँगो खर्चेर निजी अस्पतालमा उपचार गराउन बाध्य भएको छ । अनिता भन्छिन्, स्वास्थ्य केन्द्र बन्द हुँदा ज्वरो, तौल, प्रेसर नाप्नसमेत खर्च नगरी नपाइने स्थिति आयो । भोलढोकाकी ३९ वर्षीया कामना शाक्यको छोरो ४५ दिनको भयो । छोरालाई खोप लगाउन नपाएको उनले गुनासो गरिन् । ललितपुर महानगर मुलुकभरका स्थानीय तहमध्ये स्वास्थ्य संस्थाका लागि नमुना नगरमा पर्छ । सबै स्रोतसाधनले सम्पन्न मानिन्छ । स्वयंसेवक, अनमि र अहेब गरेर ५ सय ६८ जना स्वास्थ्यकर्मी छन् । उनीहरू भने महानगरले आफूलाई सुरक्षाका सामान्य सामान पनि उपलब्ध नगराएकाले स्वास्थ्य संस्था नचलाएको बताउँछन् । संस्थामा कोरोनाका बिरामी पनि आउन सक्छन्, तर हामीलाई सामान्य सुरक्षाका सामान पनि छैन, ९ नम्बर वडा स्वास्थ्य कार्यान्वयन समितिका उपाध्यक्ष सुरज व्यञ्जनकारले भने, त्यसमाथि महानगरले स्वयंसेवक र स्वयंसेविकालाई सरकारी तलब खाएर काम गरेको जस्तो व्यवहार गर्ने गरेको छ ।"
लकडाउनमा गयो सुत्केरीको ज्यान,"वीरेन्द्रनगर (कास) डोल्पाको ठूलीभेरी नगरपालिका६, दुरगाउँकी लालुकुमारी रोकायाले शुक्रबार दिउँसो करिब १ बजेतिर छोरी जन्माइन् । सुत्केरी हुँदा अवस्था सामान्य भए पनि बच्चा जन्मिएपछि भने उच्च रक्तश्राव भयो । त्यही कारण उनी बेहोस हुन पुगिन् । अवस्था गम्भीर भए पनि लकडाउनका कारण उनका परिवारले तत्कालै स्वास्थ्य चौकी वा अस्पताल लैजान सकेनन् । जताततै लकडाउन छ, भतिज भुजबहादुर रोकायाले भने, घरबाटै निस्कन नपाएको बेला त्यति टाढा रहेको अस्पताल कसरी पुग्ने भन्ने डर पनि भयो, हेर्दाहेर्दै काकी बितिन् । लकडाउनकै डरले घरका कोही पनि लालुकुमारीलाई अस्पताल लैजान तयार नभएका उनले बताए । त्यहाँबाट ठूलीभेरी नगरपालिकामै रहेको माझपल स्वास्थ्य चौकी पुग्न साढे दुई घण्टा लाग्छ । अचेत भएकी उनलाई छिमेकका स्वास्थ्यकर्मी हरिबहादुर रोकायाले प्राथमिक उपचार गरी होसमा ल्याउने प्रयास गरेका थिए । एकपटक उनी होसमा पनि आइन् । तर बच्चा जन्माएको करिब तीन घण्टापछि लालुकमारीको मृत्यु भयो । २२ वर्षीया लालुकुमारीले शुक्रबार जन्माएको बच्चा उनको तेस्रो सन्तान हो । मान्छेको आवतजावत कम छ अहिले, ठूलीभेरी नगरपालिकाका उपप्रमुख योगेन्द्र शाहीले भने, विपन्न वर्गका परिवारमा उद्धारका लागि कहाँ सम्पर्क गर्ने भन्ने पनि थाहा हुँदैन । कर्णाली सरकारको सामाजिक विकास मन्त्रालयका स्वास्थ्य सेवा महाशाखाका वरिष्ठ जनस्वास्थ्य प्रशासक वृषबहादुर शाहीले मन्त्रालयमा सुत्केरीको उद्धारका लागि कुनै किसिमको खबर नआएको जनाए । लकडाउन भए पनि खबर आएको भए जटिल अवस्थाका बिरामीको उद्धार गर्न सकिने उनको भनाइ छ ।"
ब्राजिलका ३१ जना दिल्ली जाँदै,काठमाडौं (कास) काठमाडौंमा अलपत्र परेका ब्राजिलका नागरिकलाई नेपाल वायुसेवा निगमको जहाजले भारतको दिल्लीसम्म पुर्याइदिने भएको छ । निगमको संस्थागत विभागकी निर्देशक अर्चना खड्काका अनुसार ब्राजिलियन नागरिकका लागि निगमको एयरबस ३२० विमानले वैशाख २ गते दिल्लीसम्म चार्टर उडान गर्ने भएको हो । उक्त चार्टर उडान काठमाडौंको चुनदेवीमा रहेको ब्राजिलियन दूतावासले गर्न लागेको हो । १ सय ५८ सिट क्षमताको न्यारोबडी विमानबाट ३१ जना ब्राजिलियन दिल्लीसम्म जाने भएका हुन् । त्यहाँबाट उनीहरू अर्को चार्टर उडानबाट ब्राजिल जाने भएका छन् । लकडाउनयता निगमले विदेशीका लागि गर्न लागेको यो तेस्रो उद्धार हो । यसअघि निगमको जहाजले अस्ट्रेलियाको ब्रिसबेन र जापानको नारितामा चार्टर उडान गरेको थियो । त्यस्तै कार्गो चार्टरतर्फ दुईपटक चीनबाट गरिसकेको छ । बुधबारसम्म निगम तेस्रो कार्गो चार्टरको तयारीमा छ ।
सिरुवा पर्व प्रभावित,"बिर्तामोड (कास) नयाँ वर्ष प्रारम्भसँगै राजवंशी, ताजपुरिया, गनगाई, माझी, चौधरीलगायत जातिको पर्व सिरुवा सुरु हुन्छ । कोरोना भाइरस जोखिमका कारण यो वर्ष भेला भएर सिरुवा पर्व मनाउन नपाइने भएको छ । आइतबार एक अपिल सार्वजनिक गर्दै राजवंशी विकास प्रतिष्ठान झापाले यसपटक सिरुवा विगतमा जस्तो गरी नमनाउन आग्रह गरेको छ । विश्वव्यापी रूपमा फैलिएको कोरोनाको संक्रमण नेपालमा पनि बढिरहेकोतर्फ ध्यानाकर्षण गराउँदै जोखिम मोलेर संस्कार संस्कृति नमनाउन प्रतिष्ठानले सचेत गराएको हो । राजवंशी, ताजपुरियालगायत जातिले सिरुवा पर्वमा वैशाख १ गते पानी सिरुवा, २ गते काद सिरुवा र ३ गते रङ सिरुवा मनाउने गर्छन् । सिरुवा साथीभाइ तथा गाउँलेहरू भेला भई आपसमा पानी, हिलो र रङ दलेर मनाउने चलन छ ।"
स्वर्णमय साल,"खेलकुद विधेयक पारितदेशमा संघीयता लागू भएको चार वर्ष पूरा भइसकेको छ । तर खेलकुदका संरचना पुरानै ऐनअनुसार चल्दै आएको थियो । संघीय संरचनाअनुसार २०४८ सालमा बनेको खेलकुद ऐनलाई प्रतिस्थापन गर्ने गरी ल्याइएको खेलकुद विधेयक संसद्को दुवै सदनबाट पारित भएको छ । पहिलोपल्ट २०७५ फागुनमा राष्ट्रिय सभामा पेस भएको यो विधेयक करिब एक वर्षको बीचमा दुवै सदनबाट पर्याप्त संशोधनसहित पारित भएको हो । अब राष्ट्रपतिबाट प्रमाणीकरण हुने चरणमा छ । संघीयतापछि विकेन्द्रीकरणको सिद्धान्तअनुसार खेलकुद संरचनालाई ऐनले आफ्नो क्षेत्राधिकारमा समावेश गरेको दाबी गरिएको छ । २०७६ साउन १६ मा राष्ट्रिय सभाबाट पारित भएपछि पुनः छलफलका लागि भदौ १ गते प्रतिनिधिसभाको शिक्षा तथा स्वास्थ्य समितिमा प्रस्तुत गरिएको थियो । राष्ट्रिय सभाबाट पारित भएको विधयेकमा दर्जनभन्दा बढी संशोधन भएका छन् । राखेप बोर्ड सदस्यसंख्यालाई कटौती गरिएको छ । यसअघि ४२ सदस्यीय हुने प्रस्ताव भएकोमा घटेर ३७ सदस्यीय हुनेछ । राखेपको बोर्ड बैठक बस्न नसकेको अवस्थामा महत्त्वपूर्ण निर्णयका लागि सदस्यसचिवको संयोजकत्वमा ७ सदस्यीय कार्यकारिणी समिति रहने व्यवस्था ऐनमै उल्लेख छ । यसअघि यस्तो अवस्थामा सदस्यसचिवको एकल निर्णय हुने गरेको थियो । संशोधित विधेयकमा राखेप सदस्यसचिव नियुक्तिका लागि खेलकुद मन्त्रालयका सचिवको संयोजकत्वमा कम्तीमा एक महिलासहित दुईजना विज्ञलाई मन्त्रीले छनोट गर्न सक्नेछन् । स्नातक तह उत्तीर्ण भएको, खेलकुद क्षेत्रमा कम्तीमा ५ वर्षको अनुभव र ३० वर्ष पूरा भएको व्यक्ति सदस्यसचिवका लागि योग्य हुने गरी न्युनतम योग्यताको मापदण्ड ऐनमै तोकिएको छ । नयाँ ऐन बन्ने प्रक्रियामा रहेको भन्दै राखेपले देशभरका आफ्ना क्षेत्रीय कमिटीमा नेतृत्व नियुक्त गरेको छैन । ऐन बनेपछि सबै प्रदेशका खेलकुद कमिटीले पूर्णता पाउनेछ ।"
"दशक फेरियो, क्रिकेट फेरिएन","नेपाली क्रिकेटलाई बेलाबखत देशकै परिवर्तनको संवाहकका रूपमा पनि लिने गरिन्छ । विभिन्न समयमा अनेकन संकटको परिस्थितिमा रहँदा क्रिकेटले पाएको नतिजाले नै सम्पूर्ण देशवासीको मुहारमा खुसी छर्नुका साथै एकजुट बनाउने गरेको छ । त्यसैले नेपाली क्रिकेटलाई एकताको प्रतीकको रूपमा पनि हेरिन्छ । पछिल्लो समय यस्तो थियो जहाँ नेपाली क्रिकेट आफैं परिवर्तन हुनुपर्थ्यो । दुर्भाग्य, नेपाली क्रिकेट यथास्थितिवादमै कायम रह्यो । आर्थिक नाकाबन्दी, मुद्दामामिला, भ्रष्टाचार र निलम्बनबाट गुज्रिएको नेपाली क्रिकेट त्यसपछि पनि सुध्रिएन ।झन्डै चार वर्षको निलम्बनसँगै अन्तर्राष्ट्रिय क्रिकेट परिषद् (आईसीसी) मातहतमा नेपाल क्रिकेट संघ (क्यान) ले चतुरबहादुर चन्दको अध्यक्षतामा नयाँ नेतृत्व पायो । चन्दसहितका धेरै पदाधिकारीहरू अघिल्लो चारवर्षे कार्यकालका भए पनि घटस्थापनाको ठीक अघिल्लो दिनको म्यान्डेटले नेपाली खेलकुदको सबैभन्दा पुरानो संस्था क्यानलाई नयाँ युगमा लैजानथ्यो । ६ महिना पुग्नै लाग्दा पनि क्यानमा कुनै नयाँपन देखिएको छैन । न त उनीहरू विगतको पाठबाट सुध्रिन खोज्छन् । संघमा क्रिकेट विकासभन्दा आपसी मनमुटाव मौलाएको छ । अध्यक्ष चन्द र सचिव अशोकनाथ प्याकुर्यालको स्पष्ट कित्ताकाटबाट धेरै जानकार छन् । निर्वाचन भएको एक महिनापछि आईसीसीले क्यानमाथिको निलम्बन आंशिक फुकुवा गरिदियो । क्यानको आर्थिक पाटो अझै आईसीसीको नियन्त्रणमा छ । आईसीसीले निलम्बन फुकुवा गरेको भोलिपल्टै पारस खड्काले राष्ट्रिय टोलीको कप्तानबाट राजीनामा दिए । दस वर्षयता नेपाली क्रिकेट हाँक्दै आएका पारसको राजीनामा आफैंमा आश्चर्यजनक थियो । पछिल्लो चार वर्ष विपक्षी क्रिकेट टोलीसँग मात्र नभई निर्वाचित क्यानका अधिकांश पदाधिकारीसँग पद्धतिका लागि लड्दै आएका पारस फेरि मैदानबाहिरका विपक्षीको सामना गर्न तयार रहेनन् ।पारसको राजीनामापछि ज्ञानेन्द्र मल्ल राष्ट्रिय टोलीको नयाँ कप्तान बने । पारस जति कप्तान रहे, त्यति नै समय उपकप्तान रहेकाले ज्ञानेन्द्रलाई नेचुरल सक्सेर को रूपमा लिइएको थियो । तर विश्वकप क्रिकेट लिग २ मा सोचे जस्तो नतिजा नआउँदा तथा अघिल्लो महिनामात्र थाइल्यान्डमा एसीसी इस्टर्न रिजनमा मलेसिया र हङकङसँग लज्जास्पद हारपछि ज्ञानेन्द्रको नेतृत्व क्षमतामा प्रश्न उठिसकेको छ । एकसमय अविश्वसनीय नतिजा दिएर देशलाई एकजुट बनाउने नेपाली क्रिकेट टोली नै अहिले छिन्नभिन्न अवस्थामा छ । मैदानभित्रको उनीहरूको हाउभाउले नै त्यसलाई स्पष्ट पार्छ । गुटको मोर्चाबन्दीले नेपाली क्रिकेट टोलीलाई गहिराइमा पुग्नेगरी थिचिदिएको छ । सम्भवतः पारसको राजीनामाको एउटा अर्को कारण यो पनि थियो । ज्ञानेन्द्रको कप्तानीमा नेपालले सन्तोषजनक प्रदर्शन गर्न नसक्नुको एउटा पाटो टोलीभित्रको यही गुटबन्दी चिर्नु अबको मुख्य चुनौती हुनेछ । गुटबन्दीको प्रभाव मैदानसम्म रह्यो । सिंगापुरमा नेपालले विश्व ट्वान्टी२० को एसिया छनोट चरण नै पार गर्न सकेन । यसले अर्को वर्ष विश्व ट्वान्टी२० छनोटमा नेपाललाई सिधा प्रवेश दिइने आईसीसीको निर्णयमा प्रश्न उठायो । गुटबन्दीमात्र नभई खेलाडीको सामान्य प्रदर्शनका कारण नेपालले कतार र सिंगापुरसँग हार बेहोर्नुपर्यो । उपाधिको एक्लो जस्तो दाबेदार देखिएको नेपाल तेस्रोमै सीमित भयो । त्यसको केही समयपछि जिम्बावेसहित आयोजक सिंगापुरसम्मिलित त्रिकोणात्मक ट्वान्टी२० शृंखलामा नेपालले प्रतिस्पर्धा गर्यो । सिंगापुरमाथि दुवै खेलमा जित हात पारे पनि नेपाललाई विश्व ट्वान्टी२० को एसिया छनोटमा भोगेको पराजयले मलम लगाउँदैन थियो । ओमानको चार राष्ट्रसम्मिलित ट्वान्टी२० शृंखलामा पनि नेपालको प्रदर्शन औसतमात्र रह्यो । नतिजाका हिसाबमा पनि नेपाली टोलीका खेलाडीहरू र पारसको कप्तानी दबाबमा आइसकेको थियो । ओमान शृंखलालगत्तै पारसले कप्तानी त्यागे । तर त्यो नतिजाको दबाबमा नरहेको घटनाक्रमले देखाउँछ । विश्व क्रिकेटको ऐतिहासिक क्लब मेरिलेबोन क्रिकेट टिमको काठमाडौं भ्रमणले झन्डै डेढ दशकपछि नेपालले प्रथम श्रेणीको क्रिकेट खेल्न पायो । एकदिवसीय खेल्न हम्मेहम्मे परेको नेपालले तीनदिवसीय खेल झेल्ने स्थिति थिएन । ज्ञानेन्द्रको पूर्ण कप्तानी यहींबाट सुरु भएको थियो । उनकै कप्तानीमा नेपालले १३ औं दक्षिण एसियाली खेलकुद (साग) खेल्यो । भुटान र माल्दिभ्ससँगको जितले नेपाललाई कांस्य पदक दिलायो । भुटानसँग ज्ञानेन्द्रले शतकीय इनिङ्स खेले । बंगलादेश र श्रीलंकालाई नेपालले चुनौती दिन सकेन । विश्वकप क्रिकेट लिग २ सँगै नेपालले घरेलु भूमिमा पहिलो पटक एकदिवसीय अन्तर्राष्ट्रिय खेल्न पायो । दुई वर्षअघि जिम्बावेमा सम्पन्न विश्वकप छनोटबाट नै मान्यता पाए पनि क्यान निलम्बनका कारण नेपालको घरेलु मैदानमा एकदिवसीय अन्तर्राष्ट्रिय खेल्ने सम्भावना अड्किरहेको थियो । लिग २ को त्रिकोणात्मक शृंखलामा नेपालले अमेरिकामाथि दुई जित हात पार्यो । ओमानसँगको दुवै खेलमा बेहोरेको हार नेपाली दर्शकले सहजै स्विकार्ने खालको थिएन । त्यही नतिजाले एसिया कप छनोटको पहिलो खुड्किलो रहेको इस्टर्न रिजन शृंखला थाइल्यान्डसम्म निरन्तरता पायो । लिग २ पछि भारतीय प्रशिक्षक उमेश पटुवालको बिदाइ भयो । गुपचुप हिसाबमा नेपाल भित्रिएका उनी जसरी आएका थिए, त्यसरी नै गए । उनको ओठे उत्तर मिडियालाई मात्र नभई नेपाली टोलीका धेरै खेलाडीलाई झेल्न गाह्रो भइसकेको थियो । नेपाली क्रिकेट टोलीभित्रको असहज स्थितिमा अभिभावकको भूमिका खेल्नुपर्नेमा उनी मूकदर्शकमात्र हुन सके । राष्ट्रिय महिला टोलीलाई गत वर्ष १३ औं सागमा खेल्नु एकमात्र अन्तर्राष्ट्रिय प्रतियोगिता रह्यो । यही नै घरेलु भूमिमा भएको पहिलो महिला अन्तर्राष्ट्रिय प्रतियोगिता बन्यो । नेपालले सन् २००७ देखि महिला अन्तर्राष्ट्रिय प्रतियोगिता खेल्दै आए पनि अहिलेसम्म घरेलु भूमिमा खेल्न पाएको थिएन । पोखरामा अञ्जली चन्दले विश्व कीर्तिमान प्रदर्शन गरिन् । उनले २१ ओभरमा कुनै रन नदिई ६ विकेट लिएर महिला ट्वान्टी२० अन्तर्राष्ट्रियको अहिलेसम्मकै उत्कृष्ट बलिङ गरिन् । प्लेअफमा माल्दिभ्सको ८ रनको लक्ष्य ७ बलमै लक्ष्य पूरा गरी नेपालले अर्को कीर्तिमानमात्र बनाएन, कांस्य पदक नै जित्यो । नेपाली यू१९ महिला टोलीले चीनमा खेलेको बेल्ट एन्ड रोड आमन्त्रण प्रतियोगिता सहभागितामै सीमित बन्यो । सुख्खा रहेको घरेलु क्रिकेटमा महिला क्रिकेटले नयाँ अध्याय कोर्यो । क्विन्स इभेन्ट्सको आयोजनामा भएको महिला क्रिकेट लिगमार्फत नेपाली खेलाडीले पहिलो पटक फ्रेन्चाइज लिग खेल्न पायो । चितवन राइनोज यसको विजेता बन्यो । पुरुषतर्फ तीन फ्रेन्चाइज लिग हुँदै आएकोमा पोखरा प्रिमियर लिगमात्र सम्पन्न हुन पायो । धनगढी प्रिमियर लिगले आयोजना मिति नै पाउन सकेन भने क्रिस गेललगायतका विश्वका स्टार खेलाडी आएर खेल्ने तय भएको एभरेस्ट प्रिमियर लिग कोभिड१९ का कारण आयोजनाको मुखैमा आएर स्थगित भयो । राष्ट्रिय खेलकुद परिषद्ले आयोजना गर्ने प्रधानमन्त्री कपले देशको घरेलु प्रतियोगिता धानिरह्यो । सन्दीप लामिछाने ग्लोबल स्टार्सको रूपमा रहिरहे । उनले विश्वका सबै फ्रेन्चाइज क्रिकेटमा राम्रो रकम लिएर खेले । उनको प्रभावमा मेलबर्न स्टार्स बिग बासको फाइनल पुग्यो । सन्दीपसँगै पारसले अबुधावी टी१० लिगमा खेले । सन्दीपसँगै सोमपाल कामीले ग्लोबल क्यानडा लिगमा खेले । वर्ष २०७६ को सुरुआती दिन नै नेपाललाई यू१९ ले अघिल्लो दिनको पराजय बिर्सन गाह्रो भइरहेको थियो । यू१९ विश्वकप छनोटको एसिया क्षेत्रमा नेपालको जित निश्चित जस्तै देखिएको थियो । पहिला ब्याटिङ गरेको नेपालले २ सय ४७ रन बनाएको थियो । जवाफमा आएको यूएईले ३० ओभरमा ३ विकेट गुमाई १ सय २२ रनमात्र बनाउन सकेको थियो । ठीक त्यही समयमा वर्षा भयो र पूरा खेल हुन सकेन । नतिजामा नेपाल डकवर्थ लुइस पद्धतिमा १ रनले पराजित भयो ।त्यही हार नेपाललाई निकै महँगो पर्यो र विश्वकपबाट बाहिरिन पुग्यो । यू१९ विश्वकप यस्तो प्रतियोगिता हो, जहाँ नेपालको निकै सम्मान छ । नेपालले सात पटक प्रतिस्पर्धा गर्नेक्रममा टेस्ट राष्ट्रका १२ राष्ट्रमध्येका आधा टोलीलाई हराइसकेको छ । नेपाल यस प्रतियोगितामा सन् २०१६ पछि पहिलो पटक खेल्ने आशामा थियो । तर मलेसियाको वर्षाले यू १९ विश्वकपमा पुनरागमन गर्ने आशामा बज्रपात भयो । यू१९ एसिया कपमा पनि नेपालले खासै ठूलो नतिजा दिन सकेन ।वैशाख पहिलो साता नै नेपालले थाइल्यान्डको च्याङमाईमा एसीसी यू१६ इस्टर्न रिजन जितेको थियो । फाइनलमा मलेसियालाई ५९ रनले पराजित गरेसँगै विशालविक्रम केसी म्यान अफ द सिरिजमा चुनिए । त्यसको तीन महिनापछि नेपालले मलेसियामा हङकङलाई पराजित गरी एसीसी यू१९ इस्टर्न रिजनको उपाधि जित्यो । सागर ढकाल म्यान अफ द फाइनल र म्यान अफ द सिरिज बने । नेपाली क्यालेन्डरको नयाँ वर्षको सुरुआतमा उमेर समूहको यी दुई उपाधि जित्न नेपालले खासै ठूलो संघर्ष गर्नुपरेन । उमेर समूहका यी उपाधि नेपालका लागि नियमित जस्तै हो । तर यसले दिएको रौनक नेपाली क्रिकेटको आगामी भविष्य हुनसक्छ ।"
"नाम, बदनाम र विश्वकप छनोट","नेपाली राष्ट्रिय फुटबल टिम (पुरुष) ले पहिलोपल्ट विश्वकप छनोटको समूह चरणमा सिधै प्रतिस्पर्धा गर्ने अवसर पायो । यो नै २०७६ सालमा नेपालका लागि सबैभन्दा ठूलो उपलब्धि हो । पुरुष र महिला दुवै टिमले उल्लेखनीय प्रगति भने गर्न सकेनन् । खेलाडीको अनुशासनहीनता र अव्यवस्थित आयोजनाले भने फुटबललाई नामभन्दा पनि बदनाम नै बनायो ।सुरु गरौं विश्वकप २०२२ छनोटबाटै । जुन एसियन कप २०२३ को छनोट पनि हो । सन् २०१९ को वरीयतामा एसियाको शीर्ष ३४ मा रहेपछि नेपालले सिधै समूह चरण (दोस्रो चरण) मा खेल्ने अवसर पाएको हो । नेपालले महादेशकै शक्तिशाली देशहरूविरुद्ध पहिला यस्तो अवसर पाएको थिएन । त्यसैले छनोटको माध्यम बनाइएको महिना एसियाली टिममध्ये ३४ औं स्थानमा रहनु नेपाली फुटबलको भाग्य पनि हो ।नेपाली टिमको सुरुआत भने गतिलो भएन । कुवेत सिटीमा कुवेतसँग ७० को नराम्रो झट्का बेहोर्यो । त्यति ठूलो हारमा खेलाडीप्रति समर्थकले विश्वास नै गर्न सकिरहेको थिएन । त्यसको पाँच दिनभित्रै चाइनिज ताइपेईविरुद्ध उसैको भूमिमा २० को जित निकाल्यो । अन्जन विष्टको दुई गोलसँगै पाएको तीन अंक पनि अनपेक्षितजस्तै थियो । पाँचपल्ट विश्वकप खेलिसकेको अस्ट्रेलियासँग नेपालले क्यानबेरामा खेल्यो र त्यसमा ५० ले हार्यो । एसियाली शक्तिविरुद्ध त्यो अन्तरलाई नसोचिएको भन्न मिल्दैन तर ती गोल नेपाली टिमले आफ्नै गल्तीमा बेहोरेको थियो । जोर्डनलाई अम्मानमा नेपालविरुद्ध ३ अंक जोड्न पनि गाह्रो भएन ।अखिल नेपाल फुटबल संघ (एन्फा) ले दशरथ रंगशालाको सबलीकरण पूरा नभएको भन्दै विश्वकप छनोटमा सुरुमै घरेलु मैदानमा तोकिएका तीन खेल एसियाली फुटबल महासंघ (एएफसी) समक्ष आग्रह गरेपिंछ सारिएको थियो । तर, एन्फा आफैंले तोकेको अवधिमा पनि रंगशाला तयार नहुँदा अन्तर्राष्ट्रिय रूपमै नेपाली फुटबलको बदनाम भयो । अन्ततः दशरथ रंगशालामा हुनुपर्ने कुवेतसँगको खेल थिम्पुमा खेल्नुपर्यो । जहाँ नेपाली टिम १० ले हार्यो । नेपाली टिमले अस्ट्रेलिया र ताइपेईविरुद्ध चैतमा काठमाडौंमा तोकिएका खेल कोभिड १९ को त्रासले स्थगित भएको छ । जोर्डनसँग पनि खेल्न बाँकी छ । एसियन कप छनोटको अर्को चरणमा पुग्न नेपालका निम्ति यी तीन खेल महत्त्वपूर्ण हुनेछ ।वर्ष २०७६ लाई नेपाली फुटबलमा नाइट क्लब काण्ड को रूपमा पनि सम्झिने छ । कुवेतसँग खेल्न थिम्पु जानु अघिल्लो रात ठमेलको नाइट क्लबमा भेटिएपछि विमल घर्तीमगर, अन्जन विष्ट, सन्तोष तामाङ र दिनेश राजवंशीलाई प्रशिक्षक योहान कालिनले तुरुन्तै टिमबाट हटाएका थिए । एन्फाले अन्जन र सन्तोषलाई ४५ दिन तथा विमल र दिनेशलाई ९० दिन निलम्बन गर्यो ।गत वर्ष महिला टिमले दुई प्रतियोगिता खेल्यो । दुवैमा टिम उपविजेतामै रोकियो । किर्गिस्तानमा भएको नाडेज्दा कपको फाइनलमा उज्वेकिस्तानसँग ३२ ले हारेको नेपाली महिला टिम १३ औं दक्षिण एसियाली खेलकुद (साग) मा पोखरामा भएको स्वर्ण पदकको प्रतिस्पर्धामा पुरानै प्रतिद्वन्द्वी भारतसँग २० ले चुक्यो । फाइनलका यी दुवै प्रतिस्पर्धी नेपाल समूह चरणमा पनि हारेको थियो । पहिलो उपाधिको खोजीमा रहेको नेपाली महिला टिम सागमा लगातार तीन र समग्रमा नवौंपल्ट फाइनलमा चुकेको हो ।महिला टिमले ८ खेलमा ४ जित र ४ हारको नतिजा निकाल्यो । पुरुष टिमले पनि मैत्रीपूर्णसहित गत वर्ष ८ खेल नै खेल्यो, जहाँ १ जित, १ बराबरी र ६ हार बेहोर्यो ।पुरुषको यू२३ टिमले १३ औं सागमा स्वर्ण जित्यो । सागको फुटबलमा नेपालले जितेको यो लगातार दोस्रो र समग्रमा चौथो स्वर्ण हो । उमेर समूहका अरु प्रतियोगितामा भने महिला र पुरुष दुवैका टिम असफल रहे । पुरुषतर्फ साफ यू१८ च्याम्पियनसिपको उपाधिको ह्याट्रिक गर्ने योजना बनाएको नेपाली टिम घरेलु मैदानमै जितविहीन रहँदै पहिलोपल्ट समूह चरणबाटै बाहिरियो । महिला टिमले पनि एएफसी वुमेन्स यू१९ च्याम्पियनसिपको छनोटको दोस्रो चरणका तीनै खेल हारेन मात्रै, एउटै खेलमा ११ गोलसम्म पनि बेहोर्यो ।एन्फाले २०७५ सालमा सहिद स्मारक ए डिभिजन लिग रेलिगेसनको व्यवस्थाबिना नै गरेको थियो । त्यस बेलाको दुई टिमलाई रेलिगेसन गर्ने निर्णय कुल्चिएर एक टिममात्रै घटुवामा पार्ने गरी २०७६ को लिग आयोजना गर्यो । आकर्षक पारश्रमिक दिएर नाम चलेका खेलाडीलाई बटुलेको मछिन्द्र क्लब ए डिभिजन लिगमा नयाँ च्याम्पियन बन्यो । आर्मीले अन्तिम खेलमा मछिन्द्रसँग हार टार्न नसक्दा ट्रफी उचाल्ने मौका गुमायो । तर आर्मीको मिहिनेत र मछिन्द्रको जितभन्दा लिगमा एन्फाको व्यवस्थापकीय कमजोरीले बढी चर्चा पायो । एन्फाले एएफसी क्लब लाइसेन्सका लागि सिफारिस नगर्दा लिग च्याम्पियनले एएफसी कप खेल्ने मौका गुमायो, एक लाख डलर बढी आम्दानी पनि । नियम उल्लंघन गरेपछि एएफसीले एन्फालाई ३५ हजार अमेरिकी डलरसम्म जरिवाना गर्ने निर्णय पनि गर्यो ।एन्फामा राजनीतिक दाउपेचका कारण पनि मैदान बाहिर फुटबलको राम्रै चर्चा भयो । एन्फा अध्यक्ष कर्माछिरिङ शेर्पाले निर्वाचनअघि जसको साथ लिएका थिए, त्यो समूहसँग अलग्गिए । पहिला काम गर्ने अनि कार्यसमिति बैठकमा अनुमोदन गराउने नीति लिएपछि एन्फाभित्रै उनको कडा आलोचना हुन थाल्यो । रौतहट सामुदायिक वनको जग्गामा प्रक्रिया नपुर्याई महिला फुटबल एकेडेमी बनाएको रहस्य पनि खुल्यो ।"
