शीर्षक,विवरण
अलपत्रलाई घर पुर्याउनू : सर्वोच्च तर प्रधानमन्त्री भन्छन् जो जहाा छन् त्यहीँ रोक्नू,"कृषिमै लगाऊसर्वोच्चले उद्योग कलकारखाना बन्द भएका अनि रोजगारी गुमेका कारण गाउँ फर्किएका नागरिकलाई तत्कालका लागि कृषि क्षेत्रमा सक्रिय बनाउन उपयुक्त हुनेतर्फ सरकारको ध्यानाकर्षण गराएको छ । गाउँ फर्किएको जनशक्तिलाई कृषि क्षेत्रको पुनर्जागरणको अवसरका रूपमा प्रयोग गर्न सकिने भन्दै सर्वोच्च अदालतले स्थानीय तहमा बीउ, विजन, मल, कृषि औजार आदिको व्यवस्था गर्न सुझाव दिएको छ । त्यस्ता सामान निःशुल्क वा सहुलियत दरमा उपलब्ध गराउन ध्यानाकर्षण गराएको छ । आदेशमा भनिएको छ, कृषि बाली र पशुधनसमेतको बिमामार्फत ग्रामीण अर्थतन्त्रलाई स्वावलम्बी अर्थतन्त्रका रूपमा विकास गर्न प्रदेश र स्थानीय तहसमेतको समन्वयमा आवश्यक काम अविलम्ब गर्नु गराउनु । सर्वोच्चले भरपर्दो रूपमा परीक्षणको दायरा बढाउन आदेश दिएको छ । पीसीआर विधिबाट परीक्षण गर्ने संयन्त्र अन्य सहरी क्षेत्रमा विस्तार गर्न निर्देशनात्मक आदेश दिएको छ । जनघनत्व बढी भएका र स्वास्थ्य सेवा पहुँचका हिसाबले आवश्यक र उपयुक्त देखिएका सहरी क्षेत्रमा परीक्षण केन्द्र विस्तार गर्न आदेश दिएको हो । आदेशमा भनिएको छ, स्वास्थ्यसम्बन्धी मेसिन, सामग्री र औषधि खरिद गर्दा पनि विश्वस्वासथ्य संगठनको मापदण्ड अनुकूल हुने गरी खरिद गर्नू, गराउनू । हाल रहेका जिल्ला अस्पतालमा समेत आईसीयू र स्तरीय स्वास्थ्य सेवा दिन सक्ने गरी जनशक्ति विस्तार गर्न आदेश दिएको छ । आदेशमा भनिएको छ, जनताको स्वास्थ्यसबन्धी हकको प्रभावकारी कार्यान्वयनका लागि जनस्वास्थ्य सेवा ऐन २०७५ अनुसार निर्माण गर्नुपर्ने नियमावली तत्काल निर्माण गरी लागू गर्नू, गराउनू । काठमाडौं उपत्यकालगायत देशका सहरी क्षेत्रमा रोजगारी, दैनिक ज्यालादारी गरी खाने तथा निजी क्षेत्रमा काम गर्ने मजदुर र विद्यार्थीहरू तीन साताभन्दा लामो लकडाउनका कारण जोखिममा परेका छन् । खासगरी खाद्यान्नको अभाव भएपछि उनीहरू जोखिपूर्ण रूपमा हिँड्दै गन्तव्यतिर लागिरहेका छन् । उनीहरूको यात्राले झनै जोखिम बढाएको भन्दै सरकारले केही दिनयता उनीहरूलाई बाटोबाटै फर्काउनसमेत थालेको थियो । सरकारले नागरिकको आधारभूत अधिकारमाथि सम्बोधन नगरेको, लकडाउनका कारण घर फर्किन नपाएकाहरूलाई झनै सास्ती भएको भन्दै अधिवक्ता शर्मालगायतले घर जान इच्छुकको हकमा घर फर्किन पाउने व्यवस्था गरिनुपर्ने माग राखी सर्वोच्च अदालतमा निवेदन दिएका थिए । गत आइतबार (चैत ३० गते) दर्ता भएको निवेदनमाथि मंगलबार पहिलो सुनुवाइ भएको थियो । नागरिकको आधारभूत अधिकार जोडिएको विषयमा न्यायाधीश बमकुमार श्रेष्ठको इजलासले अन्तरिम आदेश जारी गर्न सकेन र छलफलका लागि दुवै पक्ष झिकाउन आदेश गरेर विषयवस्तुलाई नजरअन्दाज गर्यो । त्यही आदेशअनुसार शुक्रबार दुवै पक्षको बहसपछि अन्तरिम आदेश जारी भएको हो ।"
थप १४ संक्रमित,"नयाँ प्रयोगशाला भएकाले केही रिपोर्ट भेरिफाइका लागि काठमाडौं पठाउने गरिएको छ ।प्रदेश१ मन्त्रिपरिषद्का एक सदस्यका अनुसार स्थानीयस्तरमा गरिएको परीक्षणका क्रममा संक्रमण भएको संकेत देखिएपछि चिकित्सकहरूको सल्लाहमा थप परीक्षणका लागि राष्ट्रिय प्रयोगशाला पठाइएको हो । कोसी अस्पतालमा पनि उनीहरूको स्वाबको नमुना पीसीआर विधिबाटै परीक्षण गरिएको थियो ।संक्रमितहरूलाई विराटनगरस्थित कोरोना विशेष अस्पतालमा राख्नका लागि प्रदेश सरकारले तयारी गरेको छ । उनीहरूलाई आइसोलेसनमा राखेर विज्ञ चिकित्सकको निगरानीमा उपचार र रेखदेख गरिनेछ । कोरोना अस्पतालमा चिकित्सक टोली र आवश्यक सबै उपकरण तयारी अवस्थामा राखिएको जनाइएको छ । प्रदेश१ सरकारका प्रवक्ता एवं आन्तरिक मामिला तथा कानुनमन्त्री हिक्मतकुमार कार्कीले उनीहरूलाई आइसोलेसनमा राखेर उपचार गरिने बताए ।बेलायतबाट आएको एक महिनापछि संक्रमण पुष्टिचितवनमा कोरोना भाइरस संक्रमण पुष्टि भएका दुवै जना एक महिनाअघि बेलायतबाट फर्केका आमाछोरा हुन् । उनीहरूमा कोरोनाको कुनै लक्षण छैन । स्वास्थ्य अवस्था सामान्य रहेका दुवै जनालाई भरतपुरको सरकारी अस्पतालको आइसोलेसन वार्डमा राखिएको छ । बुधबार आरडीटी परीक्षण गर्दा महिलामा पोजिटिभ देखिएपछि उनी र सँगै रहेका दुई छोरालाई भरतपुर अस्पतालको आइसोलेसन वार्डमा राखिएको थियो । उनीहरू पूर्वी चितवनको राप्ती नगरपालिका८ का हुन् । भरतपुरस्थित कोरोना परीक्षण प्रयोगशालामा बिहीबार उनीहरू तीन जनाको पीसीआर विधिबाट स्वाब परीक्षण गर्दा दुई जनामा संक्रमण देखिएपछि थप पुष्टिका लागि टेकुस्थित राष्ट्रिय जनस्वास्थ्य प्रयोगशाला पठाइएको थियो । टेकु प्रयोगशालाले पनि संक्रमण भएको पुष्टि गरेको हो । भरतपुर अस्पतालका अध्यक्ष डाभोजराज अधिकारीका अनुसार संक्रमित दुवै जनालाई भरतपुर अस्पतालकै आइसोलेसन वार्डमा राखेर उपचार गरिनेछ । संक्रमित आमाको उमेर ६१ वर्ष र उनका छोराको उमेर २७ वर्ष छ । उनीहरू चैत ३ मा बेलायतबाट काठमाडौं उत्रेका थिए । त्यसै दिन अर्का छोरा पनि हङकङबाट काठमाडौं आएका थिए । उनीहरू तीनै जना काठमाडौंमा दुई दिन बसेर चैत ५ मा चितवन आएको राप्ती नगरपालिकाकी मेयर प्रभा बरालले बताइन् । अहिले उनीहरूसँग सम्पर्कमा आएका व्यक्तिको पहिचान गर्न लागिएको बरालले बताइन् ।डिल्लीराम खतिवडा (उदयपुर), माधव घिमिरे देवनारायण साह (मोरङ), रमेशकुमार पौडेल (चितवन)"
एचसीक्यूले कोभिड१९ निको पार्छ ?,"यो औषधि दशकौंअघि मलेरियाको उपचारका लागि स्वीकृत गरिएको औषधि हो । अटोइम्युन डिजिज जस्तै लुपुस र बाथको उपचारमा पनि यसको प्रयोग हुन्छ । यो प्लेक्विनिल र क्लोरोक्विन भन्ने ब्रान्ड नामबाट चिनिन्छ ।यो औषधिलाई कोभिड१९ को उपचारमा प्रयोग गर्न सकिन्छ भन्नुमा विभिन्न कारण छन् । केही शोधकर्ताले प्रयोगशालामा गरेको परीक्षण र अनुसन्धान गरेर प्रकाशित गरेको लेखमा क्लोरोक्विनले कोभिड१९ को भाइरसलाई मानव कोषमा प्रवेश गर्न नदिने दाबी गरिएको छ तर प्रयोगशालाको टेस्टट्युबमा राम्रो आशा जगाएको यो औषधिले मानव शरीरमा भने आशातीत कार्य गरेको पाइएन । यो औषधिले इन्फ्लुएन्जा र अन्य भाइरसको संक्रमण निको पार्छ भन्ने पनि पुष्टि हुन सकेको छैन ।चीन र फ्रान्सका चिकित्सकहरूको दाबीअनुसार यो औषधि एन्टिबायोटिक एजिथ्रोमाइसिनसँग मिलाएर दिँदा बिरामीलाई ठीक पार्न सक्छ तर उनीहरूको अध्ययन त्यति विश्वासयोग्य भने छैन । चीनमा गरिएको एक अध्ययनअनुसार हाइड्रोक्सिक्लोरोक्विनले सामान्य अवस्थामा रहेका कोभिड१९ का बिरामीलाई ठीक पार्न सक्छ तर यसमा थप अध्ययन आवश्यक रहेको उनीहरूको भनाइ छ । कोरोना संक्रमित बिरामीमा ओभरएक्टिभ इम्युन सिस्टमलाई रोक्न मद्दत गर्ने भएकाले पनि यो औषधि प्रयोगमा जोड दिने गरिएको छ । कोभिड१९ का सिकिस्त अवस्थाका बिरामीमा इम्युन सिस्टम ओभरड्राइभ हुन सक्छ र यसले कलेजो तथा अरू अंगमा क्षति पुर्याउन सक्छ । तर यो औषधिले कोभिड१९ को संक्रमण नै रोक्न सक्छ भन्ने तथ्यचाहिँ फेला परेको छैन । यद्यपि अमेरिकाको युनिभर्सिटी अफ मिनिसोटाले यो औषधि मानिसमा परीक्षण गर्दै छ । अमेरिकी रक्षा मन्त्रालयका अनुसार सैनिक जवानमा पनि यसको परीक्षण भइरहेको छ । त्यस्तै, अन्य केही स्थानमा पनि यसबारे विभिन्न परीक्षण भइरहेका छन् ।"
लक्षण नदेखिने संक्रमितले जोखिम,"कोरोना भाइरस रोग (कोभिड१९) संक्रमण भएपछि के कस्ता लक्षण देखिन्छन् भनेर जनमानसमा प्रचार गरिएभन्दा भिन्न पनि लक्षण पाइएपछि परीक्षणको काम द्रुत गतिमा बढाउनुपर्ने चिकित्सकहरूले बताएका छन् । बाहिरबाट हेर्दा संक्रमित जस्तो सामान्य लक्षण पनि नदेखिने बिरामीको संख्या बढ्दै जाँदा त्यस्ता बिरामी अझ धेरै भएर पनि परीक्षणको दायरामा नआएको हुन सक्ने आकलन विज्ञहरूले गरेका छन् । त्यस्ता व्यक्ति जसमा संक्रमण भएको धेरै समयसम्म सुक्खा खोकी, ज्वरो, बिरामीको कुनै लक्षण नदेखिँदा पनि उनीहरूले संक्रमण सार्न सक्छन् । हालसम्म विभिन्न अध्ययन र अवस्थाले कोभिड१९ सुषुप्त रूपमा फैलिन सक्ने क्षमता राख्ने समेत उनीहरू औंल्याएका छन् । स्वास्थ्य आपत्कालीन कार्य सञ्चालन केन्द्रको तथ्यांकअनुसार द्रुत परीक्षण किटबाट हालसम्म करिब १५ जनाको कोभिड१९ संक्रमणको स्थिति पोजेटिभ देखिएको छ तर उक्त किटबाट परीक्षण गरिएकाहरूलाई पुनः पीसीआर जाँच गर्दा तीन जनामा मात्र पोजेटिभ देखिएको हो । संक्रमित भए पनि लक्षण नदेखिनेहरू यो रोगको शान्त रूपमा विस्तार गर्नेहरू हुन्, बीपी कोइराला स्वास्थ्य विज्ञान प्रतिष्ठानको मेडिसिन विभागका प्रमुख प्राडासञ्जीवकुमार शर्माले भने, हाल मुलुकमा भएको पीसीआर र द्रुत परीक्षण (एपिट बडी आधारित) किटबाट भएको नमुना परीक्षणको नतिजाले यो कुरालाई प्रस्ट रूपमा औंल्याएको छ । हामीकहाँ भर्ना रहेका दुई जना संक्रमितले कुनै पनि प्रकारको अस्वस्थता जस्तो अनुभव नगरेको बताएका छन्, पाटन अस्पतालका निर्देशक डा विष्णुप्रसाद शर्माले कान्तिपुरसँग भने, उहाँहरू दुवै जनाले कोभिड१९ को मधुरो लक्षण पनि अनुभव गर्नुभएन । यो उदाहरणले गर्दा मुलुकमा लक्षण नदेखिएका कोभिड बिरामी अरू पनि हुन सक्ने सम्भावनामा समेत विशेष पहल र परीक्षण हुनपर्ने आवश्यकता उनी औंल्याउँछन् । सेती अञ्चल अस्पतालमा हाल भर्ना रहेका पाँच संक्रमितमध्ये चार जनामा कोभिड१९ को कुनै पनि लक्षण नदेखिएको (एसिम्प्टोम्याटिक) अस्पतालका डा शेरबहादुर कमर बताउँछन् । दुबईबाट घर आएकाको पहिलो केसमा मात्र अलि ज्वरो, खोकी र घाँटी दुखेको समस्या देखिएको थियो, डा कमरले भने, बाँकी चार जनामा कुनै पनि प्रकारको बाहिरी अस्वस्थता वा संक्रमित भएको जनाउने लक्षण आदि देखिएन । उनका अनुसार विदेशबाट आएर क्वारेन्टाइनमा बसेको, संक्रमितको निकट सम्बन्ध आदिले गर्दा परीक्षण हुँदा मात्र उनीहरू संक्रमित भएको थाहा पाइएको हो । चिकित्सकहरूका अनुसार अत्यन्त सामान्य लक्षण देखिएका दुबईबाट फर्किएका ती व्यक्तिसमेत सामान्य अवस्था (कोभिड१९ को चर्चा नभएको समय) मा औषधि पसलबाट सोधेर वा घरमै बसेर निको हुने थिए होलान् । दुबईबाट आएका सक्रमितका नातेदार, भारतबाट आएका दुई जना र वीरगन्जमा बस्दै व्यवसाय गरेर घर आएका एक जनामा पनि कोभिड१९ को कुनै लक्षण बाहिरबाट हेर्दा शंका गर्नुपर्ने प्रकारको देखिएको छैन, प्रयोगशाला परीक्षणले मात्र रोगको पहिचान हुन सकेको हो, डा कमरका अनुसार सुदूरपश्चिममा भारतबाट आएका करिब डेढ लाख जनामा व्यापक परीक्षणको आवश्यकता छ । राष्ट्रिय जनस्वास्थ्य प्रयोगशालाका भाइरोलजिस्ट डा श्रवणकुमार मिश्रका अनुसार मुलुकमा सबैभन्दा पहिले देखिएको कोभिड१९ का केसमा समेत अत्यन्त मधुरो लक्षण (माइल्ड केस) देखिएको थियो । चीनको वुहानबाट फर्किएका ३२ वर्षीय ती युवकमा कुनै खास अस्वस्थता देखिएको थिएन । पहिचानमा नआएका लक्षण नदेखिएका (एसिम्प्टोम्याटिक) वा धेरै मधुरो लक्षण भएका केस मुलुकमा छरिएर रहेको हुन सक्छ, डा मिश्र भन्छन् ।हालसम्मको विभिन्न अध्ययन र तथ्यांकअनुसार संक्रमण भएका करिब ८० प्रतिशतलाई धेरै कम (माइल्ड) लक्षण वा लक्षण नदेखिएको (एसिम्प्टोम्याटिक) हुन सक्ने समेत डा सञ्जीव शर्मा बताउँछन् । चिकित्सकहरूका अनुसार कोभिड१९ को संक्रमणलाई सुषुप्त रूपले विस्तार गर्ने अवस्थालाई तीन समूहमा राख्न सकिन्छ । यसअन्तर्गत एसिम्प्टोम्याटिक, प्रिसिम्प्टोम्याटिक र धेरै मधुरो लक्षण (भेरी माइल्ड सिम्प्टोम्याटिक) भएकाहरू हुन् । एसिम्प्टोम्याटिक भएकाहरूले आफ्नो शरीरमा कोभीड१९ को सक्रिय भाइरस बोके पनि कुनै लक्षण विकसित गर्दैनन् । यस्ता एसिम्प्टोम्याटिक हरू बिरामी भएकाहरूको नजिकको व्यक्ति हुँदा सबैको परीक्षण गर्नुपर्ने स्थितिमा मात्र थाहा हुने गरेका छन् । यस्ता व्यक्ति मुलुकमा परीक्षण धेरै बढी भए मात्र बाहिर आउने गरेका डा शर्मा औंल्याउँछन् । यस्ता संक्रमित व्यक्ति जसको शरीरमा भाइरस प्रवेश गरे पनि लक्षण नदेखिएका अवस्था (इनक्युबेसन पिरियड) मा रहन्छन्, उनीहरूलाई प्रिसिम्प्टोम्याटिक भनिन्छ । सामान्यतया संक्रमण भएको ५६ दिनसम्म लक्षण देखिँदैन । कहिलेकाहीँ त संक्रमण भएको दुई सातासम्म पनि लक्षण नदेखिने हुन सक्छ । प्रिसिम्प्टोम्याटिक अवस्थाका व्यक्तिले निश्चित रूपले भाइरस अरूमा सार्न सक्ने डा शर्मा औल्याउँछन् । भेरी माइल्ड सिम्प्टोम्याटिक चरणअन्तर्गतका व्यक्ति संक्रमित भए पनि अत्यन्त कम अस्वस्थता अनुभव गर्छन् । आफू बिरामी जस्तो अनुभव नगर्ने हुनाले उनीहरू अन्य व्यक्तिसँग निकट सम्पर्कमा आउने औंल्याउँदै डा शर्मा भन्छन्, तर हल्का कफ र मध्यम ज्वरो जस्तो लक्षण भएका व्यक्ति प्रारम्भिक अवस्थामा संक्रमण फैलाइरहेका हुन्छन । अत्यन्त मधुरो लक्षण देखिएका व्यक्तिले अन्यलाई कडा रूपमा संक्रमित पार्न सक्छन् । संक्रमितको संख्या ३० पुग्योशुक्रबार मात्रै नयाँ १४ थपिएपछि मुलुकमा कोभिड१९ संक्रमितको संख्या ३० पुगेको छ । स्वास्थ्य तथा जनसंख्या मन्त्रालयका अनुसार पछिल्ला संक्रमित उदयपुर जिल्लामा पाइएका १२ जना छन् भने दुई जना चितवनका छन् । १२ जनामा सबै पुरुष छन् । उनीहरू २२ देखि ४० वर्षसम्मका छन् । चितवनका दुईमा २७ वर्षीय पुरुष र ६३ वर्षीय महिला छन् । शुक्रबारसम्म कोभिड१९ को पीसीआरबाट मुलुकका १३ प्रयोगशालमा ४ सय ४८ नमुनाको परीक्षण गरिएको हो । हालसम्म पीसीआरबाट जम्मा ७ हजार ६ सय ८८ नमुना परीक्षण भएकामा ३० जनामा संक्रमण पाइएको छ । स्वास्थ्य मन्त्रालयका अनुसार पाटन अस्पतालमा शुक्रबार पीसीआर मेसिन जडान गरिएको छ । शनिबारदेखि परीक्षण थालिनेछ । यसरी अब मुलुकको विभिन्न भागमा गरी १४ वटा केन्द्रबाट पीसीआर परीक्षण भइरहेको छ । यस्तै द्रुत परीक्षण किट (आरडीटी) बाट शुक्रबार ४ हजार ३ सय ७३ नमुनाको परीक्षण गरिएको छ । हालसम्म आरडीटीबाट १६ हजार ५ सय ६५ नमुना परीक्षण भइसकेको छ । स्वास्थ्य मन्त्रालयका प्रवक्ता डा विकास देवकोटाका अनुसार हालसम्म मुलुकको ७५ जिल्लामा आरडीटीबाट नमुना परीक्षण सुरु भएको छ । सोलुखुम्बु र डोल्पामा मात्र परीक्षण सुरु हुन बाँकी छ । विभिन्न अस्पतालमा भएका १५ जना संक्रमितको स्वास्थ्य स्थिति सामान्य छ । उदयपुर र चितवनका संक्रमितको अवस्था पनि जटिल नभएको मन्त्रालयले जनाएको छ । पाँचै जनाको पीसीआर रिपोर्ट ॅनेगेटिभमकवानपुर हेटौंडा उपमहानगरपालिकाभित्र भएको र्यापिड डाइग्नोस्टिक टेस्ट (आरडीटी) मा पोजिटिभ देखिएका चार जनाको पीसीआर रिपोर्ट नेगेटिभ आएको छ । हेटौंडा१० स्थित किटजन्य रोग अनुसन्धान तथा तालिम केन्द्रको प्रयोगशालाका अनुसार उनीहरूको स्वाब परीक्षणमा कोरोना नेगेटिभ पाइएको हो । बिहीबार आरडीटीमा एन्टिबडी पोजिटिभ देखिएका चारै जनाको स्वाब परीक्षण गरिएको थियो । उनीहरू विभिन्न मितिमा विदेशबाट फर्किएका तीन पुरुष र एक महिला हुन् । यसैबीच, धादिङको ज्वालामुखी मैदीस्थित स्वास्थ्य केन्द्रमा गरिएको आरडीटीमा कोरोना पोजिटिभ देखिएका ज्वालामुखी३, अमराईका २७ वर्षीय युवाको पीसीआर परीक्षणमा रिपोर्ट नेगेटिभ देखिएको छ । फागुन २० मा दक्षिण कोरियाबाट फर्केका ती युवाको मंगलबार आरडीटी गरिएको थियो । काठमाडौंमा उनको स्वाब परीक्षण गर्दा कोरोना रिपोर्ट नेगेटिभ आएको स्वास्थ्य कार्यालयले जनाएको छ ।सुदूरपश्चिम आइपुगे ३३ चिकित्सकधनगढी सुदूरपश्चिममा कोरोना संक्रमितको पहिचान र उपचारमा सघाउन स्वास्थ्य मन्त्रालयले पठाएका ३३ जना चिकित्सकको टोली शुक्रबार धनगढी आइपुगेको छ । संघीय सरकारको स्वास्थ्य तथा जनसंख्या मन्त्रालयले सरकारी छात्रवृत्तिमा एमडी अध्यनरत डाक्टरहरूको टोली धनगढी पठाएको हो ।मन्त्रालयले शुक्रबार उनीहरूलाई विमान चार्टर्ड गरी धनगढी पठाएको सुदूरपश्चिमका स्वास्थ्य निर्देशक डा गुणराज अवस्थीले बताए । हाल सुदूरपश्चिममा पाँच जना संक्रमित भेटिएका छन् । उनीहरू सबैको धनगढीस्थित सेती प्रादेशिक अस्पतालमा उपचार भइरहेको छ ।उनीहरूमध्ये सेतीमा १४, महाकाली प्रादेशिक अस्पतालमा चार, अछाम, बझाङ र डडेलधुरामा तीनतीन तथा बैतडी, दार्चुला र कैलालीकै टीकापुर अस्पतालमा दुईदुई जना पठाइने सामाजिक विकास मन्त्रालयले जनाएको छ । सुदूरपश्चिम आएको चिकित्सकको टोलीमा इन्टरनल मेडिसिनका १६ जना छन् । यस्तै, सर्जरीका पाँच, अर्थोका तीन र एनेस्थेसियाका एक चिकित्सक छन् । बालरोग, नाक, कान तथा घाँटी, स्त्रीरोग र रेडियोलोजीका दुईदुई जना चिकित्सक आएका स्वास्थ्य निर्देशनालयका डा भूषण मिश्रले बताए । उनीहरूलाई शनिबार नै सम्बन्धित जिल्लामा खटाइनेछ ।"
आरडीटी पोजिटिभको स्वाब संकलनमै ३ दिन,"र्यापिड डाइग्नोस्टिक टेस्ट (आरडीटी) मा पोजिटिभ देखिएका मुगुका एक व्यक्तिको थ्रोट स्वाब संकलनका लागि शुक्रबार जुम्लाबाट स्वास्थ्यकर्मीको टोली हिँडेको छ । टोलीले शनिबार स्वाब संकलन गरी सुर्खेत पठाउनेछ । रिपोर्ट भने छिटोमा सोमबारसम्म आउनेछ ।बिहीबार आरडीटी गर्दा मुगुको खत्याड गाउँपालिका खुमालेका एक व्यक्तिको नतिजा पोजिटिभ देखिएको थियो । भारतबाट आएका उनलाई अहिले खत्याड प्राथमिक स्वास्थ्य केन्द्रमा आइसोलेसनमा राखिएको छ । ती व्यक्तिमा कोरोना भाइरस रोग (कोभिड१९) को लक्षण भने नदेखिएको मुगुका जिल्ला स्वास्थ्य प्रमुख डा निर्मल नगरकोटीले बताए । उनले बिहीबारै हेलिकप्टरमा स्वाब संकलन टोली र आवश्यक उपकरण पठाउन माग गरेका थिए । कर्णाली प्रदेश सरकारले भने जुम्लास्थित कर्णाली स्वास्थ्य विज्ञान प्रतिष्ठानसँग समन्वय गरी शुक्रबार टोली पठाएको हो ।प्रतिष्ठानबाट डा सुनील बुढाथोकीको नेतृत्वमा ६ सदस्यीय टोली त्यसतर्फ हिँडेको छ । टोलीमा चिकित्सकका साथै जनस्वास्थ्यविद्, ल्याब प्राविधिक र स्वास्थ्य सहायक रहेका छन् । प्रतिष्ठानका रजिस्ट्रार विश्वराज काफ्लेले टोली शनिबार साँझसम्म खत्याड पुग्ने र स्वाब संकलन गरी पठाउने बताए । उनका अनुसार टोलीले स्वाब संकलनका लागि कोल्ट बक्स, एक सय वटा आरडीटी किट र औषधि पनि लगेको छ । आरडीटी पोजिटिभ देखिएका व्यक्ति चैत ७ गते भारतबाट गाउँमा पुगेका थिए । उनीसँगै अन्य ५५ जना पनि लकडाउनअघि भारतबाट गाउँमा पुगेका थिए । दुई आरटीपीसीआर मेसिन आउँदैकम क्षमताको रियल टाइमपोलिमरेज चेन रियाक्सन (आरटीपीसीआर) मेसिनका कारण सास्ती खेप्दै आएको कर्णालीमा थप दुई वटा ठूलो क्षमताका मेसिन आउने भएका छन् । ती मेसिन सुर्खेतको प्रादेशिक अस्पताल र जुम्लाको कर्णाली स्वास्थ्य विज्ञान प्रतिष्ठानमा राखिने छन् ।संघीय सरकारमातहतको प्रतिष्ठानले प्रदेश सरकारको आर्थिक सहयोगमा नयाँ मेसिन खरिद गरेको छ । उक्त मेसिन चीनबाट काठमाडौं आइपुगेको र दुईतीन दिनमा जुम्ला पुग्ने प्रतिष्ठानका रजिस्ट्रार विश्वराज काफ्लेले बताए । यो मेसिन आएपछि माथिल्लो कर्णाली क्षेत्रका स्वाबहरू सहज रूपमा जुम्लामै परीक्षण गर्न सकिने छन्, उनले भने, हामीसँग पर्याप्त जनशक्ति र पूर्वाधार भएकाले कोरोना रोकथाम र नियन्त्रणमा सहज हुने विश्वास लिएका छौं । प्रदेश अस्पतालस्थित प्रयोगशालाका लागि त्रिभुवन विश्वविद्यालयमा रहेको पीसीआर मेसिन ल्याउने प्रक्रिया सुरु भएको छ । प्रदेशका सामाजिक विकासमन्त्री दल रावलका अनुसार उक्त मेसिनका साथै स्वास्थ्य मन्त्रालयसँग पनि थप अर्को मेसिन माग गरिएको छ । मेसिन ल्याउनका लागि सबै प्रक्रिया पूरा भइसकेको छ, सञ्चालन गर्नका लागि सुर्खेतमा पूर्वाधार निर्माण पनि सुरु भइसकेको छ, उनले भने, सम्भवतः सोमबारसम्म हामीले ठूलो मेसिनबाट काम गर्ने छौं ।हाल कर्णालीमा प्रदेश अस्पतालस्थित प्रयोगशालामा एउटामात्र मेसिन रहेको छ । उक्त मेसिनले एकपटकमा एउटा नमुना प्रोसेसिङ गर्न सक्छ । नयाँ ल्याउन लागिएका मेसिनमा भने एक पटकमा ९४ वटासम्म नमुना प्रोसेसमा राख्न सकिन्छ । मन्त्री रावलले यी मेसिन सञ्चालनमा आएमा नमुना संकलन गरेर परीक्षणका लागि बाहिर पठाउनुपर्ने अवस्थाको अन्त्य हुने बताए । सुर्खेतमा चैत २० गतेदेखि स्वाब परीक्षण सुरु भए पनि कम क्षमताको मेसिनको कारण हालसम्म १ सय ५६ को मात्र रिपोर्ट आएको छ ।"
१५ लाख नेपालीको रोजगार जोखिममा,"संकटमा परेका नेपालीको पहिचान गरकाठमाडौं राष्ट्रिय मानव अधिकार आयोगले विदेशमा रहेका नेपाली कामदारको अवस्था पत्ता लगाई तुरुन्तै उद्धार गर्नुपर्नेको संख्या यकिन गर्न परराष्ट्र मन्त्रालयको ध्यानाकर्षण गराएको छ । आयोगका आयुक्त सुदीप पाठकको नेतृत्वको टोलीले शुक्रबार परराष्ट्रमन्त्री प्रदीप ज्ञवालीलाई भेटी ध्यानाकर्षण गराएको हो । आयोगले आप्रवासी श्रमिकहरूको अवस्था पत्ता लगाउन द्रुत सर्वेक्षण गर्न आग्रह गरेको छ । खाडी मुलुकमा रहेका नेपाली श्रमिकलाई खाद्यान्न अभाव, तलब कट्टी, कोभिड१९ परीक्षणको अनिश्चितता र कार्य समय घटाई हाल पनि काम गराइरहेकोजस्ता समस्या देखिएको जनाएको छ । विभिन्न गन्तव्य मुलुकले कामदारको सुरक्षाका प्रबन्धहरूलाई घटाउँदै गइरहेको छ, आयुक्त पाठकले परराष्ट्रमन्त्री ज्ञवालीसमक्ष भने, यस विपद्को अवस्थामा तत्कालै स्वदेश फर्कन चाहने जानकारी आइरहेका छन् । आयोगले विदेशमा अध्ययनरत र विभिन्न विदेशी नियोगमा कार्यरत नेपालीहरूमा कोभिड१९ संक्रमण देखिई मृत्यु भएका घटनाले त्यहाँका सबै नेपालीहरू त्रसित रहेको समेत जनाएको छ । आयोगले लकडाउन खुली केही सामान्य अवस्थामा आइसकेपछि नेपाल फर्कन चाहने नेपालीको संख्या प्रक्षेपण गरी सोहीअनुसारको तयारी र व्यवस्थापन गर्न सुझाव दिएको छ । आप्रवासी श्रमिक ल्याउने नीति संघीय सरकारले लागू गर्ने भएमा स्वास्थ्य, क्वारेन्टाइन, खाद्य, सुरक्षालगायत विषयहरूमा तत्कालै व्यवस्थापन गर्नुपर्नेछ, पाठकले भने ।भेटमा परराष्ट्रमन्त्री ज्ञवालीले नेपाली कामदार र अध्ययनरत विद्याथीको अवस्थामा नेपाली दूतावासबाट दैनिक विवरणहरू लिइरहेको बताए ।"
बहराइनमा एकै दिन २७ नेपाली संक्रमित,काठमाडौं (कास) बहराइनमा शुक्रबार एकैदिन २७ जना नेपाली कामदारलाई कोभिड१९ को संक्रमण पुष्टि भएको छ । यससँगै बहराइनमा संक्रमित नेपालीको संख्या ४९ पुगेको छ । यूएईमा ६ र कुवेतमा थप एक नेपाली संक्रमित भएका छन् ।बहराइनका लागि नेपाली राजदूत पदम सुन्दासले ती नेपाली एउटै कम्पनीमा कार्यरत रहेको बताए । उनीहरूलाई कम्पनीकै क्याम्पमा निगरानीमा राखिएको थियो । ती नेपाली निर्माण क्षेत्रमा कार्यरत छन् । राजदूत सुन्दासले बहराइनमा संक्रमितको निको हुने दर उच्च रहेकोले आत्तिनुपर्ने अवस्था नरहेको बताए । बहराइनमा दुई नेपाली अस्पतालबाट डिस्चार्ज भइसकेका छन् ।नेपाली दूतावासका अनुसार बहराइन सरकारले उपचार पद्धतिमा अति राम्रो गरेको छ । अस्पतालको परिसरभित्रै बिरामीका लागि ब्याडमिन्टन खेल्ने व्यवस्था मिलाइएको छ । बहाराइनले आफ्ना युवराजको नेतृत्वमा उच्चस्तरीय टिम बनाएको छ । निजी अस्पताललाई क्वारेन्टाइन बनाएर सेनाको चिकित्सकले जिम्मेवारी सम्हालेका छन् । राजदूत सुन्दासले सरकारले छानेको स्वयंसेवीबाट बृहत् रूपमा घरघरमा गएर स्वास्थ्य परीक्षण गरिरहेको बताए ।
हामीलाई कसले भरथेग गर्ने ?,"कोभिड१९ संक्रमणको जोखिम बढेपछि माल्दिभ्सको राजधानी मालेमा दुई दिनयता कफर््युजत्तिकै लकडाउन छ । मालेदेखि निकै परसम्मका टापुहरूमा रहेका सबै रिसोर्ट र होटल १५ दिनयता बन्द छन् । टापु नै टापुले बनेको देश माल्दिभ्समा होटल, रेस्टुराँ र रिसोर्टहरूमा नेपाली श्रमजीवी छन् । माल्दिभ्समा १० हजारभन्दा बढी नेपाली रहेको अनुमान छ । तीमध्ये दुई हजार जति युवती छन् र उनीमध्ये अधिकतर घरेलु कामदार छन् । हामी सबै नेपाल सरकारले तोकेको र दिएको श्रम स्वीकृति लिएरै यहाँ आएका छौं । सार्क क्षेत्रमा गैरआवासीय नेपाली संघको अस्तित्व छैन । यहाँ नेपाली दूतावासको पनि प्रत्यक्षपरोक्ष खासै सम्पर्कसरोकार छैन । त्यसैले हामी नेपाली श्रमजीवीबारे खासै कुरा बाहिर आउने गरेको छैन । कोभिड१९ संक्रमणको जोखिम बढेपछि मात्रै माल्दिभ्सको कूटनीतिक मामला हेर्ने श्रीलंकाको कोलम्बोस्थित नेपाली दूतावासले फाटफुट सम्पर्क राख्न थालेको छ । दक्षिण एसियाली छिमेकी राष्ट्र भईकन पनि हामीले यहाँ केही समस्या आइपरे आफैंले सुल्झाउनुपर्छ । राजधानी माले पुग्न म रहेको हानिफु जिल्लाको मानाफारु टापुबाट ४५ मिनेटको हवाई उडान भर्नुपर्छ । मैले काम गर्ने जस्तै आसपासमा र अझ टाढा एक सयभन्दा बढी रिसोर्ट र तारे होटल छन् । पर्यटन व्यावसायका भरमा चल्ने मुलुक भएकाले अधिकतर नेपाली यहाँ यही पेसामा आबद्ध छन् । माल्दिभ्समा शुक्रबारसम्ममा दुई दर्जनभन्दा बढी संक्रमित फेला परेका छन् । संक्रमणबारे सचेतना व्यापक गरिएको छ । रोकथाममा कडिकडाउ छ । अहिले अधिकतर होटलले कोभिड१९ प्याकेज भनेर एकतर्फी घरफिर्ती टिकटसहितको बिदाको सेवासर्त ल्याएका छन् । होटलमै बस्न चाहनेका लागि केही समय खानेबस्ने सुविधा दिइएको छ । तर अनिश्चय बढ्दै गएको अवस्थामा हामीमध्ये धेरै घर फर्कन पाए हुन्थ्यो भन्ने मनस्थितिमा पुगेका छौं । माल्दिभ्समा रहेका १ सय ५० भन्दा बढी होटलरिसोर्टमा कार्यरत सबै जना बेरोजगार झैं बनेका छन् । बल्ल हिजो मात्रै कोलम्बोस्थित नेपाली दूतावासले पहिलोपटक जहाँ हुनुहुन्छ, अहिले त्यहीँ सुरक्षित भएर बस्नुहोस् भन्दै इमेल पठाएको रहेछ । अरू बेला श्रीलंकाको दूतावासबाट कुनै नेपाली कूटनीतिक पदाधिकारी यता आएर नेपाली श्रमजीवीको समस्या वा सरोकारबारे बुझ्न चाहेको र बुझेको कम्तीमा मलाई थाहा भएन । त्यसमाथि श्रीलंकामा पनि नेपाली राजदूत नरहेको थाहा पाएपछि त्यहाँ फोन गरेर हाम्रो कठिनाइ सुनाउनै पनि बेकारको दुःख बिसाएजस्तो भइरहेको छ ।अहिलेसम्म त हामी नेपाली समुदायबीच आपसमा कुराकानी गर्दै बसिरहेका छौं । यहाँ संक्रमण र मृत्युको संख्या बढ्यो भने हामी बन्दीको अवस्थामा पुग्नेछौं । माल्दिभ्स टापुले घेरिएको देश छ, पानीजहाज र हवाई उडानहरू बन्द हुने क्रममा छन् । हामीले आफ्नो देश फर्कन चाहेको अवस्थामा कसले भरथेग गर्ने ? यो बेला नेपाल सरकारले कम्तीमा हामीलाई केही परे हामी उद्धार गर्छौं भनिदिए राम्ररी सुत्न सकिने थियो । अरू धेरै आशा गरेका छैनौं । (मोरङको सिजुवा घर भई माल्दिभ्सको मानाफारुस्थित रिसोर्टमा सेफ पेसामा कार्यरत पौडेलसँग फोनमा गरिएको कुराकानीमा आधारित ।)"
लकडाउनले मात्रै राज्यको दायित्व पूरा हुँदैन,"कोरोना भाइरस (कोभिड१९) नियन्त्रणका लागि गरिएको लकडाउन ले मुस्किलमा परेका आममानिसका अत्यावश्यक समस्या सम्बोधनमा सरकार कमजोर देखिएको छ । जसको परिणाम देशैभरका राजमार्गमा पैदल घर फर्किनेको ताँती थामिएको छैन । सीमापारि क्वारेन्टाइनमा बसेकाहरूले हप्तौं गुजारिसक्दा पनि उनीहरूलाई घर ल्याउने वातावरण बनेको छैन । नेपाल फर्किन आतुर विदेशमा रहेका नेपालीबारे सरकार मौन छ । नियमित स्वास्थ्य परीक्षणमा जानुपर्ने, स्वास्थ्य उपकरणको मद्दत लिनुपर्ने वृद्धवृद्धा र गर्भवती स्वास्थ्य जाँचबाट वञ्चित भइरहेका छन् ।विपन्न, सीमान्तकृत र दैनिक ज्यालादारी गर्ने मजदुरहरू खाद्यान्नको अभाव झेलिरहेका छन् । उनीहरूले सरकारद्वारा घोषित राहत पाएका छैनन् । पाउनेलाई पनि अपुग छ । लकडाउनका कारण धेरैको स्वास्थ्य, खाद्य, सुरक्षा र बासको अधिकार खोसिएको छ । लकडाउनले दीर्घकालीन रूपमा पार्ने समस्या र चुनौती त छँदै छ, तत्कालै आमनागरिकको जीवन निर्वाहसँग जोडिन आइपुगेका अनेकौं समस्याबारे सरकारले नसुनेजस्तै गरेको छ । कोभिड १९ नियन्त्रणका नाममा आधारभूत मानव अधिकार र मौलिक हकका विषय कुण्ठित भइरहेका छन् । मानव अधिकार, संविधान, कानुन र समाज विज्ञानका जानकारले त्यसलाई उचित मानेका छैनन् । उनीहरू भन्छन् लकडाउन गरेर मात्रै राज्यको दायित्व पूरा हुँदैन । सरकारले गरेका निर्णयका कारण सिर्जित समस्याको समाधान सरकारले नै दिनुपर्छ । नागरिकले राज्य खोज्ने संकटकै बेला हो ।राष्ट्रिय मानव अधिकार आयोगका सदस्य गोविन्द शर्मा पौडेलले नागरिकको आधारभूत मानव अधिकारका सवाल र मौलिक हकको पूर्तिमा सरकारबाट कमजोरी भइरहेको बताए । लकडाउनले निम्त्याउने अवस्थाबारे सरकारले आवश्यक पूर्वतयारी नगर्दा आमनागरिकले गाँस र बासको समस्या झेल्नुपरेको उनले बताए । आयोगले व्यक्तिको बाँच्न पाउने अधिकारको सम्मान, संरक्षण र सुरक्षा गर्न सरकारलाई आग्रह गरेको छ । खाद्यान्नको समस्या भएकै कारण काठमाडौं उपत्यकालगायत देशका विभिन्न सहरी क्षेत्रमा रोजगारीका लागि आएका मजदुर र स्वास्थ्य उपचारका लागि आएका बिरामीहरू पैदलै आफ्नो घर फर्किइरहेका छन् । आकस्मिक घोषणापछि चैत ११ गतेबाट देशैभर लगाइएको लकडाउनले उद्योगधन्दा, विकास निर्माण आयोजना, होटल र रेस्टुरेन्टमा काम गर्ने, ट्याक्सी, रिक्सा चलाउने मजदुरहरू कामविहीन बन्न पुगेका छन् । ससाना व्यापारव्यवसाय गर्ने, फुटफाथमा नाङ्लो थापेर गुजारा चलाउनेहरू यतिबेला बढी संकटमा छन् । गैरसरकारी संस्था महासंघका अध्यक्ष जितबहादुर लामा लकडाउनले गर्दा उनीहरूलाई पारेको असरप्रति सरकार संवेदनशील हुन नसकेको बताउँछन् । राहतको घोषणा गरियो, वडामार्फत वितरण पनि भयो तर त्यो लक्षित वर्गसम्म पुगेन, उनले भने, पाउनेले ५१० किलो चामल पाएका छन् । त्यतिले कति दिन पुग्छ ? यतिबेला गरिब र विपन्न वर्गलाई खाद्य संकटले सताएको छ ।काम बन्द छ । काम नभएपछि हातमा पैसा छैन । पैसा नभएपछि हातमुख जोर्ने समस्या भयो । वडाले लाइन लगाएर दिएको राहतले उनीहरूलाई पुगेको छैन । लामाले लकडाउनको अवधि थप्दै लगेपछि समस्या पनि त्यहीअनुसार थपिँदै गएको बताए । राहत पाउनुपर्ने लक्षित वर्गको पहिचानमै समस्या रहेको भन्दै राहतको फाइदा अझै पनि विपन्नले भन्दा मध्यमस्तरका मानिसले उठाएको उनले बताए । कानुनले श्रमिकको न्यूनतम मासिक ज्याला १३ हजार ५ सय तोकेको छ । काम बन्द भएपछि उनीहरूको आम्दानी ठप्प भएको छ । काम लगाउनेहरूले बेवास्ता गरेका छन्, उनले भने, यस्तो अवस्थामा परिवारलाई कम्तीमा एक महिना पुग्ने गरी खाद्यान्न सामग्री वा त्योअनुसारको नगदै सरकारले दिन सक्नुपर्छ । लकडाउनको घोषणा गरिदिएर मात्रै पुग्दैन, त्यसले पारेको समस्याप्रति सरकार उत्तिकै संवेदनशील हुन आवश्यक रहेको उनले बताए । उनले हरेक व्यक्तिलाई सुरक्षित बासको अधिकार रहेको भन्दै बास र खाद्यान्न अभावका कारण आफ्नो घर पुग्न खोजेकालाई कोभिड१९ परीक्षण गरेर वा घरनजिकै क्वारेन्टाइनमा राख्ने व्यवस्था मिलाएर पुर्याउनुपर्ने उनी सुझाउँछन् । यसमा तीन वटै तहका सरकारबीच आवश्यक समन्वय गरेर अलपत्र नागरिकलाई सुरक्षित बनाउनुपर्ने उनको भनाइ छ ।राष्ट्रिय मानव अधिकार आयोगले नेपाल बार एसोसिएसन, नेपाल पत्रकार महासंघ र गैरसरकारी संस्थासँग सहकार्य गरी लकडाउनपछि सिर्जित मानव अधिकार अवस्थाको अनुगमन थालेको छ । आयोग सदस्य पौडेलले आयोगले खाद्य अभावको चुनौती यतिबेला महत्त्वपूर्ण समस्या देखिएको बताए । खाद्य अधिकार व्यक्तिको आधारभूत मानव अधिकारको विषयका साथै जीवनको अधिकारसँग समेत जोडिने भएकाले समस्यामा रहेका व्यक्तिलाई उसको आवश्यकताअनुसारको राहत उपलब्ध गराउनुपर्ने उनको भनाइ छ ।आयोगले नेपालको संविधानको धारा ३६ मा रहेको प्रत्येक नागरिकको खाद्यसम्बन्धी हक र नेपाल पक्ष राष्ट्र भएको आर्थिक, सामाजिक तथा सांस्कृतिक अधिकारसम्बन्धी महासन्धि १९६६ द्वारा प्रदत्त व्यक्तिको बाँच्न पाउने अधिकारको सम्मान, संरक्षण र सुरक्षा गर्न तीन वटै तहका सरकारसँग आग्रह गरेको छ । व्यवस्थित राहत वितरणमा संघ, प्रदेश र स्थानीय तहमा पर्याप्त समन्वय अभाव हुँदा राहत वितरणका कार्यक्रम प्रभावकारी हुन नसकेको शर्माले बताए ।हातमुख जोर्ने उद्देश्यले सहरी क्षेत्रमा आएका मजदुरहरू बिचल्लीमा परेका छन्, काम लगाउनेले उनीहरूलाई छाडेका छन्, गाँस र बासको समस्या भएपछि थातथलो फर्किन उनीहरू पैदल हिँडिरहेका छन्, उनले भने, १२ दिनकी सुत्केरी पैदलै बर्दिया पुग्नुपरेको छ । योभन्दा संवेदनशील विषय के हुन सक्छ ? मानिसलाई असह्य पीडा छ । लकडाउनसँगै यस्ता समस्याहरूतर्फ पनि सरकारको ध्यान पुग्नु जरुरी छ । राजमार्गमा पनि अवरोध गरिएपछि मनिसहरू थप असुरक्षित भएर जंगलको बाटो हिँड्न थालेका छन् । लकडाउनको निर्णयसँगै त्यसको व्यवस्थापनका विषयमा राज्यले उचित कदम चाल्न नसक्दाकै परिणाम यस्तो पीडादायी अवस्था सिर्जना हुन पुगेको उनले उल्लेख गरे । लकडाउनको अवस्थामा जो जहाँ बसेका छन्, तिनलाई सोही स्थानमा आवश्यक खाद्य सामग्रीसहितको राहत उपलब्ध गराउन नसक्दा मानिसले जोखिमपूर्ण यात्रा गर्नुपरेको छ । सहरी क्षेत्रमा कामको खोजीमा अस्थायी रूपले मात्रै आएका व्यक्तिलाई राहत दिन कतिपय स्थानीय तहले नागरिकता, घरपट्टिको सिफारिस वा अन्य कागजात खोज्दा उनीहरू राहत पाउनबाट वञ्चित भएका छन् । कोभिड१९ को नियन्त्रण र रोकथामका लागि लकडाउन आवश्यक भए पनि यसमा आमनागरिकको साथ लिन सरकारले समस्यामा रहेका मजदुर र सीमान्तकृत वर्गलाई लकडाउनको अवधिभर पुग्ने गरी खाद्यान्नलगायतका राहत सामग्री बिनाझन्झट उपलब्ध गराउनुपर्ने आयोग सदस्य शर्मा बताउँछन् । बाटोमा अलपत्र परेका, खाद्यान्न अभाव झेलिरहेका, बास नपाएका नागरिकको यथाशीघ्र सुरक्षित व्यवस्थापन नगरिए राज्यसँग नागरिकको विश्वास टुट्ने उनले बताए । पीडामा रहेका बेला राज्यले हेरेन भने नागरिकलाई राज्यको अनुभूति कसरी हुन्छ ? उनले भने, कोभिड१९ संक्रमणबाट बचाउने गरी उनीहरूको आत्मरक्षा, खाद्य र बासको व्यवस्थापन सरकारले गर्नुपर्छ । स्वास्थ्य, सुरक्षा, गाँस र बास मानिसको आधारभूत मानव अधिकार र मौलिक हकका विषय भएको भन्दै यतिबेला ती आवश्यकता पूर्ति गर्न आवश्यक रहेको उनले बताए । कोभिड१९ नियन्त्रणका नाममा मानिसको सम्मानपूर्वक बाँच्न पाउने, खान पाउने, सुरक्षित बस्न पाउने र स्वास्थ्य सेवामा पहुँचको आधारभूत हकलाई कुण्ठित गर्न नहुने अधिवक्ता सुनीलकुमार पोखरेल बताउँछन् । नेपाल बारको मानव अधिकार तथा जनसरोकार समितिका सभापति रहेका उनले संकटकालमा पनि नखोसिने मौलिक अधिकारहरू कोभिड१९ देखाएर खोस्न नपाइने बताए । अदृश्य भाइरस देखाएर राज्यले नागरिकलाई नचिनेको जस्तो व्यवहार गर्नुभएन, उनले भने, आममानिसलाई राज्य चाहिने भनेकै अप्ठ्यारोका बेलामा हो ।मुलुकभित्रै काम विशेषले घर छाडेका र आफ्नो घर आउन चाहेका, अन्य मुलुकमा रहेका नेपालीलाई थातथलो फर्काएर उनीहरूलाई सुरक्षित राख्नु राज्यको दायित्व रहेको उनले बताए । लकडाउनले निम्न आय भएका नागरिक, विद्यार्थी, फरक क्षमता भएका व्यक्तिलाई जीवन निर्वाहमा समस्या भएको, सबै सवारी साधन बन्द हुँदा नियमित उपचारमा जानुपर्ने वा निश्चित अस्पतालमा पुगेर औषधि सेवन गर्नुपर्नेलाई पनि समस्या देखिएको छ । राहतका नाममा कुहिएका सामग्री बाँडिनु र आफ्ना मतदाता खोजिनु जस्ता व्यवहारले पनि जनता चिढिएका छन् । नेपाल बारका अध्यक्ष वरिष्ठ अधिवक्ता चण्डेश्वर श्रेष्ठले लकडाउनले मात्रै राज्यको दायित्व पूरा हुन नसक्ने बताए । राज्यलाई विश्वास गरेर मानिसले लकडाउनको पालना गरेका छन् तर लम्बिँदो लकडाउन र नगरिकका समस्याप्रति गरिने बेवास्ताले राज्यप्रतिको विश्वासमा संकट आउन सक्ने उनले बताए । लकडाउनले सिर्जित समस्याहरूको सम्बोधन गर्न ढिलाइ गर्न हुन्न । विभिन्न माध्यमबाट गुनासाको सम्बोधन र काममा औंल्याइएका त्रुटिमा सुधार गरिएको अनुभूति राज्यले दिन सक्नुपर्छ, उनले भने, त्यस्ता म्यासेजले विश्वास बढाउने हो । अर्कोतिर घरघरमा बसेर जनताले सघाइरहेको अवधिलाई सरकारले कोभिड१९ नियन्त्रणका लागि आवश्यक पूर्वाधार निर्माण, स्वास्थ्य सामग्रीको व्यवस्थापन र परीक्षणमा तीव्रतालगायतका कामका लागि सदुपयोग गर्न सक्नुपर्छ ।"
सरकार निमुखाको दर्शक भयो,"काठमाडौं (कास) कांग्रेस सभापति शेरबहादुर देउवाले राजधानीबाट घर जान निस्केका नागरिकलाई सुरक्षित तवरले पुर्याइदिन सरकारसँग आग्रह गरेका छन् ।काठमाडौंमा श्रम गरिरहेका नागरिक खाने र बस्ने व्यवस्था नहुँदा सयौं किलोमिटर पैदल हिँडेर घर गइरहेका छन् । सरकारको भरथेग सबैभन्दा बढी तिनै निमुखा जनतामाथि हुनुपर्ने हो, देउवाले शुक्रबार ट्वीट गरेका छन्, तर सरकारमा बसेकाहरू ती निमुखाको त्यो यात्राको दर्शक मात्रै भएका छन् । देउवाले पैदल हिँडिरहेका मजदुरहरूलाई आआफ्नो स्थानमा खाना र बस्ने व्यवस्था मिलाउन स्थानीय पार्टी तथा भ्रातृसंस्थाका कार्यकर्तालाई निर्देशनसमेत दिएका छन् । पार्टी प्रवक्ता विश्वप्रकाश शर्माले भोक र पसिनासँगै सयौं किलोमिटर यात्रा गरिरहेका मजदुरहरूप्रति लक्षित गर्दै पैदल गाउँ गइरहेका श्रमिकको यो देशमा सरकार छ कि छैन ? भन्ने प्रश्न गरेका छन् ।भावनामा बगेर बोल्ने बेला यो होइन तर कोठाभित्र छटपटिएर र सडकमा तडपिएर नागरिकको मृत्यु भएको दृश्य मौनतापूर्वक प्रतीक्षा गर्ने समय पनि यो होइन, शर्माले जारी गरेको विज्ञप्तिमा उल्लेख छ, पर्याप्त राहत पुर्याउन र अप्ठ्यारोमा रहेकाहरूलाई सुरक्षित ढंगले गाउँ पुर्याउने प्रबन्ध मिलाउन सरकारसँग कांग्रेस आग्रह गर्दछ । केन्द्रीय सदस्य गगन थापाले पैदल हिँडिरहेका, भोक र थकानले लडिरहेकाहरूका तस्बिरसहित सामाजिक सञ्जालमा पोस्ट गर्दै प्रधानमन्त्रीलाई प्रश्न गरेका छन्, यस्ता तस्बिर दिनहुँ देख्दा तपाईंलाई कस्तो लाग्छ ? मलाई त यिनको प्रतिनिधि हो भन्ने सोच्दा पनि लज्जाबोध हुन्छ । यस्तै हालमा यिनलाई छाडेर हामी जोगिनुको के अर्थ ?"
अलपत्र परेकालाई राहत दिन निर्देशन,"काठमाडौ (कास) राष्ट्रिय मानव अधिकार आयोगले थातथलोमा फर्कने क्रममा बाटामा अलपत्र परेकालाई तत्काल उचित राहतको व्यवस्था गर्न तीनै तहका सरकारलाई निर्देशन दिएको छ । आयोगले शुक्रबार विज्ञप्ति जारी गरी संविधानमा प्रत्याभूत प्रत्येक व्यक्तिको खाद्य तथा बाँच्न पाउने अधिकारको सम्मान गरी अलपत्र नागरिकहरूको मानव अधिकारको रक्षा गर्न संघ, प्रदेश र स्थानीय सरकारहरूलाई निर्देशन दिएको हो । आयोगले व्यवस्थित राहत वितरणमा संघ, प्रदेश र स्थानीय तहबीच समन्वयको अभाव देखिएको जनाएको छ ।"
उपत्यका नछाड्न मेयरहरूको आह्वान,"काठमाडौं (कास) काठमाडौं उपत्यकाका १८ वटै नगरपालिकाका प्रमुखहरूले खाना नपाएकै कारण राजधानीबाट श्रमिक, विपन्न र बिरामी घर फर्कनुपर्ने अप्रिय अवस्था आउन नदिने प्रतिबद्धता व्यक्त गरेका छन् । संघीय मामिला तथा सामान्य प्रशासनमन्त्री हृदयेश त्रिपाठी, उद्योग, वाणिज्य तथा आपूर्तिमन्त्री लेखराज भट्ट र मन्त्रालयका अधिकारीहरूसितको भिडियो छलफलमा उनीहरूले तत्काल आवश्यक राहत उपलब्ध गराउने बताएका छन् । उपत्यकाका नगर प्रमुखहरूले राजधानी नछाड्नसमेत आह्वान गरेका छन् । उनीहरूले राहतका लागि स्थानीय सरकारसित आर्थिक स्रोत रहेको जानकारीसमेत गराएका थिए । उपत्यकाको नगरपालिका फोरमले समस्यामा परेका सबैलाई राहत आवश्यक पर्नासाथ आफू बसेको नगरको वडा कार्यालयमा तत्काल सूचित गर्न र राहत सूचीमा आआफ्नो नाम लेखाउन आग्रह गरेको छ ।"
क्वारेन्टाइनमा अल्झेको घरेलु हिंसाका मुद्दा,"कोरोनाको आतंक जब विश्वको एउटा कुनाबाट अर्को कुनासम्म पुग्न थाल्यो, त्यसलाई रोक्न विश्वका थुप्रै देशसँग लकडाउन बाहेक अरू विकल्प रहेन । जब विश्वका सरकारहरूको ध्यान नागरिकहरूको स्वास्थ्य र सुरक्षातिर थियो, अप्रत्याशित रूपले बढेका घरेलु हिंसाका घटनाले सबैको ध्यानाकर्षण गर्न थाल्यो । एकातिर चीन, अमेरिका, इटाली, स्पेन, ब्रिटेन र फ्रान्सका सरकारले महामारीबाट जोगिन आफ्ना नागरिकलाई घरभित्र बस्ने आदेश दिँदै थिए, त्यहीँ हिंसापीडितहरूका लागि आफ्नै घरभित्र ज्यानको खतरा बढेको थियो । कोरोना संक्रमितहरूका लागि अस्पतालमा स्वास्थ्य उपचारको व्यवस्थाका साथै हिंसाका सर्भाइभर का लागि हटलाइन, हेल्प ग्रुप र सेल्टरको व्यवस्था गर्ने आवश्यकता पनि त्यत्तिकै बढ्दै गयो । क्वारेन्टाइनलगत्तै घरेलु र अन्तरंग सम्बन्धमा हिंसाका घटना किन बढे ? अमेरिकाको राष्ट्रिय घरेलु हिंसा हटलाइनकी पदाधिकारी केटी रेका अनुसार, जुन घरमा पहिल्यैदेखि हिंसा हुन्थे, त्यहाँ क्वारेन्टाइनपछि विभिन्न आर्थिक कारण, तनाव र कोरोनाको संत्रासले गर्दा हिंसा बढ्न थाले । घरेलु हिंसा निवारणका क्षेत्रमा काम गर्नेहरूको विश्लेषण पनि त्यस्तै थियो क्वारेन्टाइनमा समाजबाट एक्लिएकी महिलामाथि ज्यानको खतरा बढ्यो । इंग्ल्यान्डकी गृह सचिव प्रीति पटेलले पीडितलाई घर छाडेर सेल्टरमा पुग्ने अपिल गरिन् । इंग्ल्यान्डको सरकारले आपत्कालीन रकमबाट सेल्टरको व्यवस्था गर्यो र फ्रान्सेली सरकारले पीडितलाई होटलमा राख्ने व्यवस्था गरेको समाचार प्रसारित गर्यो । सिंगापुरले हेल्पलाइन उपलब्ध गरायो । इटाली र स्पेनमा तुलनात्मक रूपमा घरेलु हिंसाका घटना कम दर्ता भए । तर, महिलाअधिकारकर्मीका अनुसार, घटना कम दर्ता हुनु हिंसा घटेको संकेत होइन । राहत उपलब्ध गराउने संस्थामा कर्मचारीहरूको अनुपस्थितिले हिंसाका घटना कम दर्ता भएको अनुमान गर्छन् उनीहरू । लकडाउन पछि नेपालमा घरेलु हिंसाका घटना बढेका छैनन् भनेर दाबी गर्न मिल्दैन । क्वारेन्टाइन दौरान घरभित्र हिंसाका घटना किन बढे ? के आर्थिक समस्या, बेरोजगारी, एक्लोपन, संक्रमणको त्रास र मानसिक तनावले गर्दा पीडक एक्कासि हिंस्रक भए होलान् ? घरेलु हिंसाका कभरेज पढ्दा लाग्छ, मानौं हिंसाको दोषी क्वारेन्टाइन हो, पीडक होइन १ दोष क्वारेन्टाइनमाथि थोपर्दा पीडक झन् सहानुभूतिका पात्रजस्ता देखिन्छन् । मानौं महामारीबाट सिर्जेको असहज परिस्थितिले गर्दा पीडकले नियन्त्रण गुमाउँछ र ऊसित हिंसा गर्नेबाहेक विकल्प हुँदैन १घरेलु हिंसा अविकसित, अशिक्षित निम्नवर्गीय परिवारको समस्या हो, विकसित देशमा घरेलु हिंसा हुँदैन जस्ता कपोलकल्पित कुरालाई कोरोनाले भत्कायो । घरेलु हिंसा यस्तो महामारी हो, जसबाट नेपालका मात्र नभई विश्वका बहुसंख्यक महिला पीडित छन् र यो धनीगरिब, शिक्षितअशिक्षित जस्तोसुकै सम्बन्धमा अरू बेला पनि हुँदै आएको छ । नेपालमा यौन र शारीरिक हिंसालाई स्वाभाविक मान्नेहरूका लागि घरेलु हिंसाका अन्य प्रकार, आर्थिक, मानसिक र मनोवैज्ञानिक पक्ष, अझै अर्थहीन रहेको छ । किनकि हाम्रो परिवार, धर्म, संस्कृति र राजनीतिमा घरेलु हिंसालाई स्वाभाविक बनाउने संयन्त्रहरू सक्रिय रहेका हुन्छन् । पुरुष श्रेष्ठतामा आधारित हाम्रो वैवाहिक र पारिवारिक संस्थाभित्रका आचार र व्यवहार कहिले मायाको नाममा, कहिले नातागोता, आत्मीय सम्बन्ध, संस्कार, परम्परा र मर्यादाका नाममा लैंगिक हिंसालाई स्वाभाविक र प्राकृतिक भन्दै परिभाषित गर्दै आएका छन् । परम्परादेखि चलिआएका अभ्यासका पालना गर्दा कहिलेकाहीँ त पीडक र पीडित दुवै हिंसाको अन्य स्वरूपबाट अनभिज्ञ हुन्छन् । आधुनिक समयमा घरबाहिर निस्केर अर्थोपार्जन गरिरहेका महिलामाथि दोहरो कामको भारी थपिएको छ । क्वारेन्टाइनका दौरान अनलाइनबाट अफिसको काम गर्न बसेकी महिलासित घरायसी कामको अपेक्षा गर्दा कुनै महिलालाई स्वाभाविक लाग्ला, कुनैलाई मानसिक हिंसा होला । घर बसेका बहुसंख्यक पुरुषले आफूलाई घरायसी सेवाका हकदार मान्छन् किनकि सेवा गर्ने श्रीमतीको धर्म र सेवाको हक दाबी गर्ने पुरुषको कर्मजस्ता पारिवारिक म्याट्रिक्स हाम्रा घरेलु परिवेशमा अटल र प्राकृतिक मानिन्छ । क्वारेन्टाइन दौरान बनेका कार्टुन, जसमा पतिले दुःखी हुँदै भाडा माझेको, घर बसेर श्रीमतीको किचकिच सुन्नुभन्दा संक्रमित हुनु बेस जस्ता व्यंग्यचित्रले जेन्डर स्टिरियो टाइपको पुनरावृत्ति गर्छ । इटालीकी एक जना महिलाले घर बस्दा अफिसको काम गरी भन्दै उनका प्रेमीले उनलाई पिटेको खबर पढ्दा लाग्यो देश फरक, महिला फरक, समाज फरक र तर हिंसा खप्ने महिलाको जमात अकल्पनीय रूपले ठूलो छ । साधारणतः परिवारभित्र जो बलियो हुन्छ, घरको व्यवस्था उसको निर्णयले चल्छ र हिंसा हुने सम्भावना पनि उसैबाट हुन्छ । अरब देशहरूमा पतिको हक पत्नी र सम्पत्तिमाथि हुन्छ । सबै निर्णय पतिको हुन्छ । हिस्पेनिक संस्कृतिमा पुरुष आक्रामक र बलियो हुनुपर्छ र घरायसी मामिलाको निर्याणक हुनुपर्छ भन्ने विश्वास छ । अमेरिका, ब्रिटेन, इटाली, फ्रान्स, रूस र अन्य मुलुकमा पनि पुरुष हुनुको अर्थ हाम्रो पारम्परिक पुंसत्वको अर्थभन्दा धेरै फरक छैन । प्राज्ञिक र सार्वजनिक स्थलमा लैंगिक समानताका पक्षमा चर्को भाषण गर्नेहरूको घर व्यवस्था पनि पुरुषको एकल निर्णयले चल्छ भन्ने कुरामा आश्चर्य नमाने हुन्छ । किनकि नेपालमा मात्र होइन, विश्वका धेरै देशको राजनीतिक र सामाजिक व्यवस्था नै पुरुष निर्णयबाट सञ्चालित छ । तसर्थ, आफ्नो पत्नी, प्रेमिका, पार्टनरमाथि प्रभुत्व जमाउनु, उसलाई आफ्नो नियन्त्रणमा राख्नु, रिस उठेको बेला कराउनु, धम्क्याउनु र हात छाड्नुलाई परिवारजनले पनि समान्य मानेर स्विकारेका हुन्छन् । श्रीमान् भएपछि श्रीमतीलाई ठाउँमा राख्नु त पर्छ, हाम्रा पालामा हामीले पनि सहेका थियौं, सबैका घरमा यस्तो हुन्छ जस्ता भनाइ हामी सबैले प्रायः सुनेका हुन्छौं । हिंसा स्विकार्ने मानसिकताले गर्दा घरेलु हिंसाविरुद्ध बनेका कानुन सोचेजस्तो परिणाममुखी हुन सकेका छैनन् । किनकि पुरुष आक्रामक र बलियो हुनुपर्छ र महिला सहनशील हुनुपर्छ भन्ने मान्यतामा आधारित सामाजिक व्यवस्थाले हिंसात्मक उग्रता र आक्रामकतालाई सहन प्रेरित गर्छ । अर्कोतिर कानुनी प्रक्रिया लामो, जटिल र खर्चिलो भएको कारण पनि पीडितले कानुनमाथि भर गर्दैनन् । घरको कुरा बाहिर भन्दा लाज हुन्छ भन्ने सोचाइले ढोकाभित्र गरिएको हिंसा उजागर गरिँदैन । निम्नवर्गीय महिलाहरूले घरेलु हिंसाको दोहोरो, तेहोरो मार खेपेका हुन्छन् भनें नेपालका उच्च र मध्यमवर्गीय परिवारका हिंसापीडित महिलाहरू पारिवारिक मर्यादा जोगाउन हिंसाविरुद्ध बोल्दैनन् ।हाम्रा धर्म, संस्कृति, पाप, पुण्य, खानदानी इज्जत र मर्यादाका प्रतिबन्धात्मक भाष्यले घरभित्र हुने हिंसालाई डिसेन्सिटाइज र डिपोलिटिसाइज गर्दै आएको छ, जसले हिंसालाई निरन्तरता पनि दिएको छ । परिवार बनाउने र बिगार्ने महिला ह्न्ु जस्ता भनाइले जस्तै हिंसात्मक सम्बन्धलाई पनि महिलाले निर्वाह गर्ने कोसिस गर्छन् । अमेरिकाको म्यामफिसमा केही वर्षअघि घरेलु हिंसासम्बन्धी रिसर्चमा बाइस जना फरक धर्मका गुरुहरूको अन्तर्वार्ता लिइएको थियो । सबै धर्मगुरुले वैवाहिक संस्थालाई बलियो बनाउनेमा जोड दिएका थिए । घरेलु हिंसालाई क्षणिक आवेग मान्ने ती गुरुहरूका अनुसार, वैवाहिक सम्बन्धको सफलता महिलाको गुणमा भर पर्छ रे १ नेपालमा मात्र होइन, विदेशमा पनि इहलोकभन्दा परलोकका सपना देखाउने धार्मिक संकथनहरूमा हिंसालाई क्षणिक आवेग भनेर व्याख्या गर्नु भनेको पीडकको ज्यादती नदेख्नु हो । नेपालमा घरेलु हिंसा (कसुर र सजाय) ऐन २०६६ मा नै बन्यो । तर, चालीस प्रतिशत घरेलु हिंसाका घटना हुने देश रूसमा घरेलु हिंसालाई अपराध मान्ने स्पष्ट कानुन छैन । त्यहाँका कानुन र नीति निर्माताका अनुसार, घरेलु हिंसाविरुद्धको कानुनले पारम्परिक मूल्य र मान्यता लाई बिथोल्छ । लिंग, जात, वर्ग, शरीर, रङ, भाषा, उच्चारण, अपांगता र सेक्सुअलिटीको आधारमा कसैलाई निरन्तर होच्याउने, अपमानित गर्ने, खिसी गर्नेजस्ता अभ्यासले मानसिक हिंसाको स्वरूप लिन सक्छ । विचार नपुर्याएका कमेडी, कार्टुन र व्यंग्यचित्रले पनि घरेलु हिंसाको संवेदनशीलतालाई असंवेदनशील बनाउन मद्दत गर्छ । भारतीय टेलिभिजनबाट प्रसारित हुने कपिल शर्मा कमेडीको क्रेज नेपालमा पनि छ । शोमा कपिलले आफ्नो श्रीमतीको रोल गर्ने महिला कलाकारमाथि गरेका सेक्सिक्ट जोक बारे हामी कतिले ध्यान दिन्छौं ? दर्शक हँसाउन गरिएको सेक्सिस्ट जोक ले शोको टीआरपी बढाउला र दर्शकलाई एक छिन हँसाउला । तर, त्यसले लैंगिक र घरेलु हिंसाको मुद्दालाई कति असंवेदनशील बनाउँछ भन्नेमा छलफल हुनु आवश्यक छ । केही वर्षअघि न्युयोर्कको एउटा स्कुलले फुटबलको म्याच जितेर फर्केका आफ्ना खेलाडीहरूको स्वागतार्थ एउटा प्रहसन तयार पारेको थियो । स्कुल प्रशासनबाट स्वीकृति लिएर तयार पारेको प्रहसनमा क्रिस ब्राउन भन्ने गायकले आफ्नी प्रेमिका, विख्यात गायिका, रिहानालाई पिट्दै गरेको घटनालाई अभिनयमा उतारेर प्रस्तुत गरियो । वास्तविक घटनामा आधारित त्यो प्रहसनबाट दर्शक हाँस्ने अपेक्षा गरिएको थियो । तर, जब सेक्सिस्ट र रेसिस्ट भन्दै त्यसको विरोध सुरु भयो स्कुल प्रशासन र अध्यापकहरूले प्रहसनको पक्षमा वक्तव्य दिए । त्यो प्रहसन फगत मनोरञ्जन थियो वा हिंसाको सामान्यीकरण भन्ने विषयमा फरकमत हुन सक्लान्, तर सेक्सिस्ट कमेडी र कार्टुनले हिंसाको चरमतालाई जति डिपोलिटिसाइज र डिसेन्सिटाइज गर्छ, त्यति नै घरेलु हिंसाको सामान्यीकरण हुन्छ । मासमिडिया र समाचारपत्रमा पनि बलात्कार र हिंसाका कभरेज र रिपोर्टहरूमा पीडितको अनुहार, परिवार, बसोबास, आनीबानी उल्लेख गर्दा अपराधी अदृश्यजस्तै रहेको हुन्छ । अन्तरंग सम्बन्धमा पीडकलाई स्विकारिरहँदा उसले हिंसा गरिरहन्छ । उसले क्वारेन्टाइनभन्दा पहिला, क्वारेन्टाइनमा र पछि पनि हिंसा गरिरहनेछ । क्वारेन्टाइन दौरान हिंसाका घटना बढे भन्दा पीडितलाई ज्यानको खतरा बढेकाले सुरक्षाका लागि घटनाहरू दर्ता हुन थाल्यो । किनकि बन्दले गर्दा पीडितको सुरक्षाको अवसर कम भयो । कोरोना संक्रमण दौरान सरकारको मुख्य ध्यान नागरिकको स्वास्थ्य र सुरक्षाको विषय भएकाले हिंसापीडितको स्वास्थ्य र सुरक्षाको विषय पनि महत्त्वपूर्ण भयो र घरेलु हिंसाका घटनाले सबैको ध्यानाकर्षण गर्यो । नत्र घरेलु हिंसा सर्वव्याप्त र चिरकालीन छ । अरू बेलामा नेपालका सुरक्षा निकाय पीडक र सर्भाइभर बीच मिलापत्र गराएर हिंसाको समाधान भयो भन्ने भ्रममा हुन्छन् । मिलापत्रपछि सर्भाइभर फेरि हिंस्रक सम्बन्धमा नै फर्किन बाध्य हुन्छ । क्वारेन्टाइनले गर्दा हिंसाका घटना बढे भन्दा पनि हिंसाको पराकाष्ठा बढेकाले पीडितको ज्यानको खतरा बढेको हो । घरेलु हिंसा क्वारेन्टाइनभन्दा पहिला पनि हुन्थे र पछि पनि भइरहन्छन् । किनकि हामीले भोलिका लागि हिंसाका बीउ रोप्दै गएका छौं । हिंसात्मक वातावरणमा हुर्केका बच्चाहरूले हिंसा देख्दै, सिक्दै र ती सबैको सामान्यीकरण गर्दै हुर्किन्छन् । इन्टरटेन्मेन्ट सफ्टवेयर रेटिङ बोर्ड (ईएसआरबी) का अनुसार, आजका बच्चाहरूले खेल्ने आधाभन्दा बढी सफ्टवेयरका गेम हिंसायुक्त छन् । बच्चाले हेर्ने र पढ्ने धेरैजसो कार्टुन, कमिक, गीत, फिल्म र घरभित्रका अभ्यासहरू जेन्डर स्टिरियोटाइपबाट मुक्त छैनन् । यस्तो परिवेशमा हुर्केका बच्चाहरूको भविष्य के हिंसामुक्त होला ?घरभित्र हुने हिंसा पीडक र पीडितबीचको मुद्दा हुँदै होइन । छरछिमेक, टोलमा हिंसाका घटना भइरहँदा त्यसको निष्क्रिय साक्षी हुनुभन्दा तुरुन्त हस्तक्षेप गर्नुपर्छ । किनकि अरूको घरमा, आफ्नै घरमा भएको हिंसा व्यक्तिगत विषय होइन, अपराध हो । साथै, घरेलु हिंसामा बहुसंख्यक महिला पीडित हुन्छन् भन्नेमा कुनै शंका छैन तर बाल हिंसा, घरेलु सहायकलाई गरिने हिंसा, असहाय र अपांगमाथि गरिने हिंसा र परिवारका वृद्धवृद्धामाथि गरिने हिंसा घरेलु हिंसाको यस्तो पाटो हो, जो प्रायःजसो बहसमा ओझेलमा पर्छन् । के उनीहरूले हिंसाका घटना दर्ता गर्न सक्छन् ? घरेलु हिंसाका तथ्यांकमा उनीहरू पर्छन् ? त्यस्तै विषम लैंगिक अन्तरंग सम्बन्धमा पनि घरेलु हिंसा हुन्छ । किनकि हिंसा गर्ने व्यक्ति एउटै लिंग, वर्ग, उमेर, धर्म वा देशको बासिन्दा हुँदैन । जो राजनीतिक, आर्थिक, सामाजिक, सांस्कृतिक र शारीरिक रूपमा बलियो हुन्छ, उसले हिंसा गर्न सक्छ । तर, हिंसा गर्ने वा नगर्ने विकल्प ऊसित क्वारेन्टाइनको समयमा पनि हुन्छ । क्वारेन्टाइनले गर्दा नागरिकहरूको स्वास्थ्य र सुरक्षा मुख्य मुद्दा भएकाले घरेलु हिंसाका घटना पनि त्यसमा समेटिन पुगे । नत्र महिलाका मुद्दाले कहीँ प्राथमिकता पाउँदैनन् । पुँजीवादी रमझम हुने सभ्यताका केन्द्रहरूमा घरेलु हिंसाको दोष क्वारेन्टाइनलाई थोपर्दा त्यहाँका शिक्षा, विकास, कानुन र सुरक्षामाथि प्रश्न उठ्ने मौका आउँदैन । आज विश्वको एकतिहाइ जनसंख्या लकडाउनमा छन् र घरेलु हिंसाका सर्भाइभर का स्वास्थ्य खर्च अनुमानित १५ ट्रिलियन डालरसम्म हुन सक्ने तथ्यांकले अन्तरंग सम्बन्धमा हिंसाको पराकाष्ठा उदांग पारेको छ । घरेलु हिंसाका विषयलाई क्वारेन्टाइनमा अल्झाउनुभन्दा विषयको गम्भीरतालाई बुझेर हिंसा निर्मूलीकरणको लागि आफ्ना घर, परिवार, संस्कार, विचार र सम्बन्धका अभ्यासलाई सूक्ष्मदेखि समष्टिगत स्तरसम्म पुनर्विचार पो गर्ने हो कि ?"
के नेपाल सानो छ ?,"महाकवि लक्ष्मीप्रसाद देवकोटा (१९६६२०१६) ले धेरैअघि लेखेको एउटा अत्यन्त पढिएको र सबैजसो नेपाली पाठकसँग परिचित निबन्धको शीर्षक हो यो । एक साहित्यको विद्यार्थी, शिक्षक र साधक भएको कारणले घुमीफिरी साहित्यिक रचनाहरूलाई लिएर अहिलेको कोरोना महामारीले आक्रान्त समयमा विश्व बुझ्न खोज्ने प्रयासमा लाग्नुलाई सबैभन्दा ठूलो कुरा मान्ने वर्गमा पर्ने मानिस हुँ । तर यो निबन्धले तरंगित हुनुपर्ने अर्को एउटा कारण नेपाल देशकै चिन्ता र यसलाई हेर्ने दृष्टिमा आएको चक्रवात नै हो । अबका दिनहरू हिजोका दृष्टिहरूमा सीमित छैनन् । आज मात्रै समाचार आइरहेका छन्, विश्वमा छरिएकामध्ये दसौं लाख नेपाली नेपाल फर्किन चाहन्छन् । देवकोटाले देखेको के नेपाल सानो छ मा भनिएको आकार यसको भूगोलबाट मात्र हेरेर भेटिंदैन, निश्चित भएको छ । कविले भनेका केही अभिव्यक्तिहरू पनि राख्दै आफ्ना भाव र विचारहरू राख्न चाहनु यस छोटो लेखको उद्देश्य हो । कविले पहाड पवर्तमा आफूलाई प्रेरणा दिने बिम्बहरूको बढी प्रयोग गरे पनि निबन्धको उद्देश्य एउटा काव्यिक चेतनाबाट जन्मिने विशालताको भावना राख्नु नै हो । मलाई कविले लेखेका तलका हरफहरूले सधैं प्रेरणा दिएर आएका छन् । कविको उद्धरण गर्छु र केही नाम उदाहरणलाई थप्दै पनि जान्छुयहाँ वाग्नर कोदाली खनिरहेछन्, शेक्सपियर हलो जोत्दा होलान्, कालीदास असारको पन्ध्रमा धाराप्रवाह गीत गाइरहेका होलान्, मकहाँ सान्डोले दाउराका भारी बोकेर ल्याउँछन्, मेरो वनमा हेलेन कलरहरू गीत गाउँछन् । थप्दै जान्छौं यहाँ कवि विद्यापति उखुको खेती गरेर बसेका होलान् जो पसिना तर्तरी चुहाएर बनाएको आफ्नो बाली कारखानामा लगेर दिएपछि त्यसको भुक्तान पर्खेर भोकै बसेका होलान् । यहाँ गोनु झा तिलाठीको सीमान्तरेखामा बसेर बाढी र प्रलयको हरेक वर्ष सामना गरिरहेका होलान् । आदिकवि भानुभक्त आचार्य मो भानुभक्त कवि भैकन आज यस्तो भन्दै मलेसियामा पसिना काढेर काम गर्दै होलान् । यहाँका मगराँती आदिकवि जितबहादुर सिन्जाली मैले गएर देखेको कतारका मरुभूमिको घाममा शिरमा एउटा कपडाको फेटा गुथेर काम गरिरहेका होलान् । यहाँकी योगमाया अरब वा इजरायलका अमूक घरमा सेविका भएर काम गरिरहेकी होलिन् । यहाँका फाल्गुनन्द दक्षिण कोरियाका फाँटहरूमा तर्तरी पसिना चुहाएर श्रम गरिरहेका होलान् । यो क्रम बढ्दै जान्छ । यो महाकविले देखेको नेपालको विशालताको परिकल्पना वृत्त हो ।कुन राज्य कति ठूलो छ भन्ने कुरा त्यस देशका नरनारीको अवस्था कस्तो छ र ती कहाँ बस्छन् र तिनको जीवनचर्या कस्तो छ भन्ने हो । अहिले नेपाल ठूलो छ भन्ने परिकल्पना हामीलाई विश्वलाई आक्रान्त गर्ने कोरोना महामारीले फेरि उजागर गरिदिएको छ । अहिले यो भूमिलाई दुःखले वा रहरले छोडिजानेहरूले पनि किन सम्झिएका छन् ? अहिले विश्व सुरक्षित छैन, खालि त्यो नेपाल भूमि मात्रै सुरक्षित छ भन्ने कल्पना कसरी बलियो भएर आएको छ ? यी सबै प्रश्नहरूको पछिल्तिर नेपाल छ र हामी त्योसँग गाँसिएका छौं भन्ने भावना हो । तर यो देशमा मध्ययुगीन सामन्ती प्रणाली अझै पनि हावी छ । अहिले पनि यो देशमा शासन गर्नेका आँखामा टाढाटाढा बस्नेहरू अदृश्य छन् । क्रान्ति गरौं भनेर कार्यक्रम बनाउँदा बन्दुक बोक्नका निम्ति तिनको केही समयलाई प्रयोजन हुन्छ । चुनाब जितौं भन्नेका निम्ति तिनको केही अवधिभरि प्रयोग हुन्छ । अरू बेला ती अदृश्य हुन्छन् । तिनका निम्ति उनीहरू बसेको भूमिले केही ऊर्जा दिंदैन । तिनीहरूका निम्ति सहरमा, त्यसमा पनि धन कमाएर, बस्नेहरूले कुनै योजना बनाउँदैनन् । तिनका निम्ति यो नेपाल देशमा भएको धन, तिनले सकीनसकी तिरेको करको सानोतिनो राशि प्रयोग हुँदैन । त्यसमा नेपालीका पसिना लुकेका छन् । नेपालीका साझा चाहना तिनमा बसेका छन् । नेपालको धन नेपालीका निम्ति नै हो । तर त्यो धनलाई सिद्धान्त, बुद्धि र बाँडिखाने एउटा टाठाबाठातन्त्रले जस्तोसुकै विपद्को बेलामा पनि उदरस्थ गरिरहेका छन् । आश्चर्य, त्यसले उनीहरूलाई कहीं दुख्तैन । के नेपाल छ ? भन्ने प्रश्न उठ्दैन किनभने जतिसुकै विभेद भए पनि, जतिसुकै असमानता भए पनि देश छ । स्वाभाविक प्रश्न उठ्छ फेरि नेपाल कत्रो छ त ? नेपाल छ भन्नुको अर्थ अपुग भए पनि त्यहाँ एउटा सानो पाटो बारी र घर छ अनि त्यहाँ आफ्ना पुस्ताहरू बसिआएका स्मृतिहरू ढुंगा र खोलाहरूमा अनि पहाड र समतल भूमिमा लेखिएका छन् भन्नु हो । महामारी भएको बेला, यो विश्व आक्रान्त भएको बेला हो त्यही ठाउँमा फर्किन मन लाग्ने रहेछ । अहिले कोरोना महामारीको बेला त्यो थलो फर्किन चाहनेहरू दुई किसिमका देखिए । एकथरी ती हुन् जो भर्खरै वा केही वर्षपहिले यसो केही खर्च बनाउन अनि आफ्ना केटाकेटीलाई साधारण शिक्षा दिन र एक धरो कपडा लाउन समर्थ हुनका लागि भारतमा गएका थिए । ती पैदले सयौं माइल हिंडेर फर्किएर सीमापारि बसेका छन् । नेपाल आफ्नो घर हो जहाँ गएपछि केही हुनेछ भन्ने तिनको विश्वास छ । सुरक्षा हुनेछ त्यहाँ भन्ने उनीहरूको मनमा छ । नेपाल भनेको त्यही भावना हो । तर बुझ्नुपर्छ, त्यो उनीहरूको भावना मात्र होइन, अधिकार हो । त्यो नेपाल हातमा शक्ति र धनको साँचो बोक्नेहरूको मात्र होइन । त्यो मात्र यथार्थ हो । त्यसो त समाजशास्त्रीहरूले अनेकौं परिभाषाबाट देश हेर्न सक्छन्, राजनीतिज्ञहरूले आफ्ना राष्ट्रवादी सिद्धान्तअनुसारको देशको व्याख्या गर्छन् । तर देश भनेको त्यत्ति मात्रै होइन । जतिसुकै शक्तिशालीले जतिसुकै ठूला ठालू, जात र कुलहरूले कब्जा गरेको भए पनि सर्वसाधारण नरनारीको देश चुपचाप बस्दैन । यो बोल्छ । यो भाषाहरूमा बोल्छ, बोल्ने र लेख्ने शैलीहरूमा प्रकट हुन्छ । समाजमा विद्यमान विभेदका भाषामा बोल्छ । देशको मौनता हाम्रा अठोटमा भंग हुन्छ । अहिले कोरोना महामारीले त्यो देशलाई पुकार्ने, त्यसमा फर्किने भाष्यमा परिवर्तन भएको छ । मलाई एक जना मेरो पुराना विद्यार्थीले अमेरिकादेखि लेखे, अब यो देशमा फर्किइँदैन, यो अब लगभग मेरानिम्ति सकियो भनेर यहाँ आइयो । तपाईंलाई पनि एकाध रिकोमेन्डेसन् लेखाइयो । यहाँ बस्ने अनुमति कार्ड पनि लिइयो । तर लाग्दै छ, अब नेपालजस्तो अर्को मुलुक आफ्ना निम्ति कुनै छैन । तर अनौठो कुरा, उनले आफूलाई आफ्ना अमेरिकामा भिजेका केटाकेटीभन्दा अलग प्राणीको रूपमा प्रस्तुत गरे । के नपाल सानो छ ? भनेर महाकविले लेखेको निबन्धमा किन यो एक भौगोलिक व्याख्याको साथसाथै भावना भएको छ ! किन उनले सानो, मीठो, शान्त, सुगन्धी, अनुपमबस ! मेरा निमित्त त्यही हो नेपाल ! भनेर लेखे, अर्थ खुल्दै गएको छ । सबैतिरका समाचार सुनेर देश भनेर सयौं माइल हिंडेर प्रतिष्ठा, स्वास्थ्य र भावनामा सँगै लागेका चोट बोकेर आएका तर आइनपुगेका मानिसहरूका कथा सुनेर अनिश्चित हामी यहाँ लकडाउनमा बसिरहेकाहरूलाई अर्को चेतना भएको छ । नेपालमा टाठाबाठा र हैकम चलाउनेको वर्ग निकै पथभ्रान्त भइसकेछ । जसरी भए पनि, जस्तोसुकै अवस्थामा पनि, मानिसहरू जस्तोसुकै विचल्लीमा परेका भए पनि बेइमानीको बाटोबाट धनचाहिँ कमाउनैपर्छ भन्ने आचरणले यहाँ यति गहिरो गरी जरा गाडे छ कि त्यसले हामी अहिले विलखबन्दमा परेका छौं । यहाँ जनताले ठूल्ठूला जनआन्दोलन गरे, निकै बलिया मानिएका छापामारहरू र संसदीय व्यवस्था मान्नेहरूले ५ मंसिर २०६३ मा बृहत् शान्ति सम्झौता गरे । देशभित्र र देशबाहिर सभा सेमिनारहरूमा उठेका कुरामा त्यसको प्रशंसा सुनेर मलाई महाकविको निबन्धको सम्झना हुन्थ्यो, के नेपाल सानो छ ? यति थोरै समयमा कहाँबाट कहाँ पुगिएछ, यो कोरोना महामारीले बोध गराइदिएको छ । महाकविले लेखेका छन्, नेपाली माटोको मूर्ति जो मै हुँ जो स्वर्गको झिल्काले घिच्किएर जीवन भन्ने ज्योतिले सजीव भएर जागेथ्यो । आखिर यही काव्यिक चेतनाले उठाएको चेतनाले नै हामी फेरि बनिने हो । तर सधैं सुखसयलमा बिताउने, धेरै समय वायुमार्गबाट देशले दिएका उत्तरदायित्व पूरा नगरी विचरण गर्ने र निमुखाको शोषण गर्ने सानो संख्याका मानिसहरूका निम्ति नेपालको आयतन कत्रो छ कुन्नि । अर्कोतिर एउटा सानो स्वर्गको झिल्काजस्तो सानो घरसम्म पुग्न खाली खुट्टाले सयौं माइल हिँड्नेका भतभती पोलेका खुट्टाले बोध गर्नेका निम्ति के नेपाल सानो छ ? भन्ने प्रश्नको उत्तर कस्तो आउँदो हो कुन्नि । अन्त्यमा, निबन्धबाट एउटा उद्धरण गर्छौं, म त्यहाँ सब चीज पाउँछु, जहाँ जीवन पाएँथें, उहाँ मेरो आत्मा जागृत भएर मानव जीवनको जादूका निमित्त आँखा खोलेर उठ्यो । अब कोरानापछिका दिनमा, अरू कुनै समस्यापछिका दिनमा हामीले गर्ने त्यही हो । त्यो जीवन पाएको, आत्मा जागृत भएको, आँखा खोलेर उठेको भूमिमा मिलेर वा एक्लै कृषि, पशुपालन, फलफूल, वृक्षपोषण, जडीबुटीका खेती गर्ने काममा लागौं । जो त्यसमा असहयोग गर्छ, जो भाँड्न आउँछ त्यसको विरोधमा उठौं । त्यही विशाल नेपालमा हाम्रो भविष्य छ ।"
प्रकृतिमाथि मानव जातिले मच्चाएको महामारी,"आजको मानव जाति आफैंसँग श्रेष्ठताको होडमा छ । एउटा ग्रहबाट अर्को ग्रहमा यात्रा । नयाँनयाँ खोज आविष्कार । सुविधाहरूको स्तरोन्नति । एउटा देशसँग अर्को देशको प्रतिस्पर्धा । एउटा आविष्कारसँग अर्को आविष्कारको प्रतिस्पर्धा । आफैंसॅग आफ्नै प्रतिस्पर्धा । त्यसैको नाम विकास । समुन्नति । आधुनिक युग । कम्ती रोचक छैन ब्रह्माण्डको उत्पत्ति, पृथ्वीको र्निमाणविनिर्माणको करोडौं वर्ष लामो विवरण । यो ग्रह जीवनका लागि उपयुक्त भएपछि त्यसयता कसरी जीवहरूको उत्पत्ति भयो र त्यो एककोषीय, बहुकोषीय, गर्भदान गर्न सक्ने, स्तनधारी, चारखुट्टे हुँदै दुईखुट्टे मानवका रूपमा विकसित भयो भन्ने मानव उद्विकासको प्रलयकारी विवरण उत्तिकै रोमाञ्चकारी छ । उत्तिकै अत्यासलाग्दो पनि छ, मानव जातिको उद्विकासको यो लामो यात्रामा यो जातिले गरेको प्रकृतिमाथिको चरम दोहन, शोषण र अत्याचारको प्रक्रिया । ढुंगे युग, सिकारी युग, कृषि युग, औद्योगिक क्रान्ति, आणविक युग, सिलिकन युगका नाममा मानव जातिले जेजति विकास, समृद्धि, उन्नतिको पटकथा सतहमा ल्याएको छ, त्यसको अन्तर्यमा प्रकृतिमाथि मानव जातिले मच्चाएको महामारीको यथार्थ उत्तिकै अत्यासलाग्दो छ । मानिसका पूर्खाहरूले लाखौं वर्षअघिदेखि विभिन्न तवरले वातावरणलाई प्रभावित बनाउँदै आइरहेका छन् । मानिसका पुर्खाहरू अफ्रिकाबाट निस्केर विश्वभर छरिन थालेपछि उनीहरूले जिन्दगीको आवश्यकीय व्यवस्थापनका लागि विशाल जंगलहरूको विनाश सुरु गरे । पृथ्वीको विशाल स्वस्थ वातावरणमाथि मानव शासनको सुरुआत गरे । कम से कम साठी लाख वर्षदेखि मानव जातिले वातावरणमा चरम परिवर्तन गराएको छ । जंगली युग, सिकारी युगका दिनसम्म मानिस जमिन र रूख दुवै ठाउँमा सहज तवरले बस्न सक्थे । पर्यावरणीय चक्रको वदलावबाट लाभ उठाएर मानिसका पुर्खाहरूले खाद्यान्नका लागि फलफूलहरू संकलन गर्ने र वन्यजन्तुको सिकार गरेर आफ्नो निर्भरता प्रकृतिमाथि केन्द्रित गर्दै पर्यावरणमाथि हस्तक्षेपको शृंखला अघि बढाउँदै आएको पाइन्छ । प्रकृतिको चक्र, जनावरको बासस्थानखानपानहिँडडुल आदि हेरेर मानिसले त्यसबाट सिक्दै, प्रयासविफलतासफलताको बाटो हिँड्दै आफ्नो जीविकाका लागि आफूवरपरको पर्यावरणलाई आफूअनुकूल परिवर्तन गराए पनि उनीहरू पहिले कहिल्यै पर्यावरणीय चक्रलाई पूर्ण रूपले फेरबदल गर्ने हैसियतमा पुगेनन् । तर, त्यो दिन पनि आएरै छाड्यो, जब मानिसले औद्योगिक क्रान्तिपछिका दिनमा उद्योग सञ्चालन गर्न रसायनहरूको प्रयोग, प्राकृतिक खनिज र स्रोतको दोहन गर्न थाल्यो । वैज्ञानिक उपलब्धिका नाममा आणविक परीक्षण गर्न थाल्यो । विकास र समृद्धिका नाममा प्राकृतिक स्रोतको दोहन गरेर मानवीय विलासिताका सामान निर्माण गर्न थाल्यो । त्यसपछि पर्यावरणीय चक्र नै उथलपुथल हुन गयो (स्टेफन, डब्लूजे र अरूदी एन्थ्रोपोसेन : कन्सेप्च्युअल एन्ड हिस्टोरिकल प्रस्पेक्टिभ, पृ ८४६) । होमो इरेक्टसले ढुंगाको हतियार बनाउन थालेपछि र पछिबाट उनीहरूले आगोको नियन्त्रण र उपयोग गर्न जानेपछि प्रकृतिका अन्य जीवमाथि मानिस हावी हुन थाल्यो । हैकम चलाउने र अरूलाई दबाउने स्थानमा उक्लियो । फलफूल मात्रै खाएर जीविका चलाउने मानिस ढुंगाको हतियारको आविष्कारपछि सर्वआहारी हुन थाल्यो । आगोको प्रभुत्व हातमा लिएपछि उसको सर्वआहारी प्रवृत्ति तीव्रतर भएर गयो । त्यसले मानिसको शरीर र दिमागको क्षमता परिवर्तन गरायो । मानिसको दिमागको आकार १३०० सीएम क्युबसम्म पुग्यो र ऊ शरीरको आकारको तुलनामा सबैभन्दा ठूलो दिमाग हुने प्राणीमा दरियो । यसैका कारण उसले पहिले बोल्ने भाषा र पछिबाट लेख्ने भाषाको विकास गर्न सक्यो । दुवै खाले भाषा एक पुस्तादेखि अर्को पुस्तासम्म ज्ञान संकलन र हस्तान्तरणको प्रमुख कारकका रूपमा संघटित भयो (स्टेफन र अरू, उही, पृ ८४६) । सत्र लाख वर्ष हाराहारीदेखि मानिसका पुर्खाले आगोको नियन्त्रण, उपयोग र सञ्चय गर्न थालेको प्राकमानवशास्त्रीहरूले अनुमान गरेका छन् । होमो इरेक्टसले दस लाख वर्षपहिले आगोको नियन्त्रण गरेको पाइएको छ । डेढदेखि तीन लाख वर्षअघि नियन्डरथल र होमो सेपियन्सले आगोको नियन्त्रण र प्रयोग गरेको बताइन्छ । मानिसले जब आगोको नियन्त्रण, सञ्चय र उपयोग गर्न सिक्यो, त्यसपछि खानाको जोहोका लागि विशाल जंगलहरूमा आगलागी गराउन थाल्यो । एघार हजार वर्ष जतिअघि पूर्वी मेसोपोटामियामा सुरु भएको केहीपछि नै उत्तरी चीनमा कृषि युगको आरम्भ भयो । त्यसको केही हजार वर्षपछि अमेरिकामा पनि यो युग सुरु भयो । ८ हजार वर्षअघि युरोपेलीहरूले गहुँ, जौ, केराउजस्ता खेतीका लागि विशाल जंगल सखाप पार्न थाले । पचहत्तर सय वर्षजति अघि मानिसले धानलाई घरेलु खेती बनायो । आज जति पनि खाद्यान्न खाइन्छ, ती सबै २ हजार वर्षअघि नै खाद्य उत्पादनका रूपमा खेती सुरु भइसकेका थिए, विश्वको कहीँ न कहीँ । धान रोप्ने खेतमा सिँचाइको सिकाइ अभ्यासमा आएपछि खेती प्रणालीले अप्राकृतिक तवरले कार्बनडाइअक्साइड र मिथेन ग्यासको उत्सर्जन सुरु गर्यो । सिँचाइको सीप अस्तित्वमा आउनुअघि घैयाजस्ता सुक्खा धानखेती मात्रै गरिन्थ्यो । ५ हजार वर्षभन्दा अघि नै दक्षिणी एसियामा धानखेतीका लागि सिँचाइ प्रणालीको सीप प्रयोगमा आइसकेको थियो । त्यसले मिथेन ग्यासको अकल्पनीय उत्सर्जन प्रारम्भ गर्यो (रुड्डिम्यान, विलियम एफहाउ डिड ह्युमन फर्स्ट एल्टर ग्लोबल क्लाइमेट, पृ ५०) । सिन्धु घाँटी उपत्यका र त्यसवरपरका महात्रिपुर भनिने तीन भव्य प्राचीन सहरी सभ्यताअन्तर्गत मेहेन्जेदारो र हरप्पाको उत्खननमा भव्यतम र व्यवस्थित सिँचाइका नहरहरू फेला पर्नुले दक्षिणी एसियाको यो भेगमा मानव सभ्यता विकासको उत्कर्षकाल ६ हजार वर्ष वरपर लगेर संघटित गराउँछ । कृषि युगको आरम्भपछि खेतीका लागि जंगल फँडानी गर्दा आरम्भमा सानाठूला नदीका पानीढलोको आसपास छानियो । सिँचाइका लागि नहर बनाउने सीप प्रयोगमा आएपछि माथि भनिएझैं कार्बनडाइअक्साइड र मिथेन ग्यासको उत्सर्जन तलबितल भयो र परिणामस्वरूप लाखौंलाख वर्षपछि प्राकृतिक कारणभन्दा भिन्न तवरले मानिसका कारण पृथ्वीको तापक्रममा परिवर्तनको परिघटना दृश्यमान भयो । आठ हजार वर्षदेखि जंगल फँडानी र त्यसपछि सिँचाइ प्रणालीका कारण ओजन तहमा कार्बनडाइअक्साइडको तहमा भारी वृद्धिसॅगै सूर्यबाट प्राप्त हुने ऊर्जा घट्दै गयो (स्टेफन र अरू, उही, पृ ८४७) । दुई हजार वर्ष जतिअघि दक्षिणपूर्वी एसियामा किसानहरूले आज पहाडी भिराला पाखाहरूमा देखिने तहगत खेतका लागि गह्रा निमार्ण सुरु गरे । त्यही समयरेखाको आसपास भारतीय उपमहाद्वीप, दक्षिणपूर्वी एसिया, चीनमा प्राकृतिक जंगल मासेर गहुँ खेती आरम्भ भयो (रुड्डिम्यान, उही, पृ ५१) । औद्योगिक क्रान्तियता जब मानिसले फोसिल फ्युल पत्ता लगाएर त्यसको दोहनमा लाग्यो, तब प्राकृतिक स्रोत साधनमाथि चरम विनाशको सिलसिला तीव्र बन्यो । बेलायतमा औद्योगिक क्रान्तिको सुरुआतपछि उन्नाईसौं शताब्दीको वाष्प इन्जिनमा आधारित औद्योगिक क्रान्तिले परम्परागत कृषि युगको अन्त्य गरायो । त्यसले मानव इतिहासलाई एउटा परम्पराबाट अर्को परम्परामा मात्रै डोर्याएन, प्रकृति र वातावरणमाथि मानिसको शोषण र दोहनको गति र मात्रालाई ह्वात्तै बढाइदियो (स्टेफन र अरू, उही, पृ ८४८) । सन् १९४० को दशकपछि (आणविक युगको सुरुआतपछि) जब मानव जाति आणविक बमहरूको परीक्षणको होडबाजीमा लाग्यो, त्यसले छाड्ने रेडियोधर्मी विकिरणहरूले पृथ्वीदेखि वायुमण्डलसम्मका सारा जीवनशील प्राणी, वनस्पति, माटो, हावा, पानीसमेत मृत बनाउँदै लग्यो । अठारौं शताब्दीबाट बीसौं शताब्दीसम्ममा मानिसको जनसंख्या एक अर्वबाट बढेर ६ अर्ब पुग्यो । दोस्रो विश्वयुद्धसम्म दुई अर्ब रहेको विश्व जनसंख्या आज साढे सात अर्बभन्दा बढी पुगेको छ । यसबीचमा अर्थतन्त्रको आकार पन्ध्र गुणा बढेको छ । दोस्रो विश्वयुद्धसम्म चार करोड हाराहारी रहेको मोटर गाडीको संख्या बढेर आज डेढ अर्ब बढी पुगिसकेको छ । त्योसँगै ऊर्जाको उपभोग ४० गुणा बढेको र हरितगृहमा कार्बनडाइअक्साइड, मिथेन र नाइट्रस अक्साइड ग्यासको भारी वृद्धि भएको छ (स्टेफन र अरू, उही, पृ ८५०) । मानव जातिले हस्तक्षेप गरेर महामारी मच्चाउनुअघि शतप्रतिशत रहेको जंगली स्तनपायी जनावरको संख्या तिनलाइ मानिसले घरपालुवा बनाउन थालेपछि घट्दै गएको छ । आज ६० प्रतिशत घरपालुवा, ३६ प्रतिशत मानिस र ४ प्रतिशत मात्रै जंगली स्तनपायी छन् । चराचुरुंगीहरूको संख्या संकुचित भएर ७० प्रतिशत घरपालुवा कुखुरा र पोल्ट्री फार्ममा पालिने चराहरूले ओगटेको छ भने जंगली चराचुरुंगीको संख्या ३० प्रतिशतमा झरेको छ । जबकि पृथ्वीमा सजीव वस्तुप्राणीमध्ये वनस्पतिको प्रतिशत ८२, ब्याक्टेरियाको प्रतिशत १३ र मानवसहित अरू जीव ५ प्रतिशत मात्रै छन् । त्यो ५ प्रतिशत प्राणीमा पनि मानिसको संख्या ००१ प्रतिशत मात्रै छ । यसरी ००१ प्रतिशतको संख्याको मानिसले ९९९९ प्रतिशत वनस्पति, जीवाणु र प्राणीहरूमाथि महामारी लादेर विनाशलीला मच्चाएको छ । मानव जातिको लामो इतिहासमा सिकार, कृषि, आवास, विकासका नाममा भएका गतिविधिका कारण पृथ्वीमा जीवन भएका प्राणी, वनस्पति, जीवाणुहरूको ६ भाग विनाश भएको छ । डेमियन करिङटनले गार्डियन मा लेखेको विवरणअनुसार मानिसले ८३ प्रतिशत स्तनपायी बन्यजन्तु सखाप पारेको छ भने ८० प्रतिशत समुद्री स्तनपायी जीव मारिएका छन् । उनका अनुसार बितेको पचास वर्षमा पृथ्वीको आधाभन्दा बढी जनावर विलुप्त भएका छन् । मानिसहरूको गतिविधिले वनस्पतिको आधारभूत उपस्थिति नै परिवर्तन गराएको छ । सन् १९७० देखि दोब्बर हुन गएको जनसंख्याका कारण ७० प्रतिशत जंगल मासिएको छ । ७७ प्रतिशत एक हजार किमिभन्दा लामा नदीहरू मानवीय उपभोगका कारण स्वतन्त्र तवरले बग्नबाट बन्चित छन् । ६६ प्रतिशत समुद्रको सतह प्लास्टिक, उद्योग र कृषिजन्य प्रदूषणले प्रदूषित भएको छ । इन्डोनेसियन वर्षात् गराउने जंगल पाल्मका रूखहरू रोप्न विनाश पारिएको छ भने अमेजन जंगलको विशाल हिस्सा भटमास, उखु, कफी, गहुँ रोप्न, जनावर पाल्न र ऊर्जा उत्पादनका लागि नासिएको छ । मानव जातिको यही बल मिच्याइँ र प्राकृतिक स्रोत, साधनमाथिको दोहन र शोषणले सन् २१०० सम्ममा पृथ्वीको तापक्रम ३७ डिग्री सेन्टिग्रेटदेखि ४८ डिग्री सेन्टिग्रेटसम्मले बढ्ने प्रक्षेपण गरिएको छ (समरी फर पोलिसी मेकर, आईपीसीसी) । जुन बितेको एक करोड चालीस लाख वर्षमा पृथ्वीको जति तापक्रम बढेको छ, त्योभन्दा बढी हुनेछ । आजको दिनमा जुन देशहरूले जति धन, सम्पत्ति, समृद्धिको आडम्बरको राडी ओढेर बसेका छन्, ती देशहरूले त्यही मात्रामा प्राकृतिक स्रोत, साधनको शोषण, दोहन र उपभोग गरेका छन् । लोकतन्त्र, मानवअधिकार, आतंकवाद, शान्तिको आवरणमा आज ठूला र शक्तिशाली भनिने देशहरूले अन्य देशमाथि गर्ने आक्रमण र युद्धको अन्तर्यमा ती देशहरूमा मौजुद कच्चा तेल, ग्यास, खनिज, सुन, पानीजस्ता प्राकृतिक स्रोत, साधन कब्जा गर्नु रहेको तथ्य अब खुला सत्य भइसकेको छ । आजको समृद्धिमा धेरैथोरै मानवीय चलाखीको खेलोबाहेक अन्तर्यमा सम्पूर्ण तवरले प्रकृतिको चरम दोहन प्रमुख आधार छ । मानिसले गरेको भनिने उन्नति, प्रगति, आविष्कार, चमत्कारको हौवाबाट प्राकृतिक स्रोत, साधनको उपयोग, सदुपयोग, दुरुपयोगलाई अलग गरिदिने हो भने त्यो फोस्रो र खोक्रो ठहरिनेछ । बीबीसीमा जुन १६, २०१५ मा चार्लोट्टे म्याकडोनाल्डले हामीलाई कतिवटा पृथ्वी चाहिन्छ शीर्षकमा लामो लेख छपाएका छन् । उनले ग्लोबल फुटप्रिन्ट नेटवर्क (जीएफएन) को एउटा शोधलाई उद्धृत गर्दै लेखेका छन्, आजका अमेरिकीहरूले बाँचेको स्तरको जिन्दगी बाँच्न विश्वभरका ७६ अर्ब जनसंख्याका लागि चारवटा पृथ्वी बराबरको प्राकृतिक स्रोत, साधनको दोहन गरिनुपर्छ । जीएफएनका अनुसार कुबेतीहरूको स्तरको जीवन बाॅच्नका लागि ५१ वटा, अस्ट्रेलियनहरूको स्तरको जिन्दगीका लागि ४८ वटा, सिंगापुरियनहरूको स्तरको जीवन बाॅच्न ३४ वटा पृथ्वी बराबरको स्रोत, साधन दोहन गरिनुपर्छ ।यसरी वातावरणको सन्तुलनलाई उलटफेर पार्ने गरी प्रकृतिमाथि महामारी मच्चाउने मानव जातिको कर्मले मानव जातिमाथि महामारी मच्चाउने जीवाणुहरूका लागि उपयुक्त वातावरण तयार गरिरहेको छ हजारौं वर्षदेखि । सडक निर्माण, सहर निर्माण, आवास निर्माण, बन्यजन्तुको सिकार, वायुमण्डलको तापक्रममा परिवर्तन गराउने र जीवाणुहरूको बासस्थान विनाश गर्ने कामले जीवाणुहरूलाई अस्तित्व रक्षाका लागि नयाॅ स्थान खोज्न बाध्य तुल्याउने काम मानिसले नै गरिरहेको छ । काठ, जनावर काटेर बजारमा पठाउने, खेतीपाती, आवास निर्माणका लागि वातावरणीय चक्र बिथोल्ने काम गर्दा हामीले जीवाणुहरूलाई प्राकृतिक स्थानबाट बेदखल गरिरहेका हुन्छौं । जब उनीहरूले प्राकृतिक आश्रय गुमाउॅछन्, अनिवार्यतः उनीहरू नयाॅ आश्रयदाताको खोजीमा भौंतारिन्छन् । सारा बोटबिरुवा, हावापानी, जीवजन्तु, तापक्रम बिगारेर खाली गरेपछि निसन्देह जीवाणुहरू नयाॅ आश्रयदाताका रूपमा मानिसलाई छान्ने बाध्यतामा पुग्छन् । परिणामतः कोरोना संक्रमण या विगतका स्वाइन फ्लू, बिफर, एड्सजस्ता महामारीहरू मानव जातिमाथि उपहारका रूपमा संक्रमित भएका पाइन्छन् । यसर्थ, मानव जातिले इतिहासको लामो कालखण्डमा आफ्नो स्वार्थ पूर्तिका लागि प्रकृतिमाथि चरम शोषण र दोहन गरेको तथ्य हामीले भुल्नु हुॅदैन । सडक विस्तारका नाममा मनलाग्दी डोजर जोत्ने, खेतीकिसानीका नाममा सिँचाइमार्फत जमिनमा पानी घोलेर अप्राकृतिक तवरले मिथेन ग्यास उत्सर्जन गर्ने, बस्ती र सहर निमार्णका क्रममा जमिनको प्राकृतिक संरचनालाई उथलपुथल पार्ने, ऊर्जा र फर्निचरका लागि विशाल जंगल सखाप पार्ने काम आज झन्झन् तीव्रत्तर भएर गएको छ । आणविक होडबाजी र विशाल कलकारखानाका कारण कार्बन उत्सर्जन गरेर विश्वको तापमान वृद्धि गरिएको परिणाम हिमालहरूबाट हिउँ निख्रँदै गएका छन् भने मैदानी भेगको निश्चित तापक्रममा मात्रै जीवित रहन सक्ने लामखुट्टे पच्चीस सय मिटरमाथि उक्लिरहेको छ । अझैं पनि प्रकृतिमाथि विनाशलीला नरोकिए मानव जातिको भावी पुस्ताले सामना गर्नुपर्ने महामारीको स्वरूप अकल्पनीय रूपमा उच्च हुनेछ । (यो आलेख तयार गर्न बीबीसी, द गार्डियन, द नेचर, लगायतमा प्रकाशित कतिपय सामग्रीको सहयोग लिइएको छ ।) ट्वीटर :"
नदी हाम्रा प्राण धमनी,"मलाई नदीको आवाजले एक खालको नशा दिन्छ । नदीकै आवाज सुन्न र नीलो आकाशमुनि पल्टन भए पनि म बेलाबेला काठमाडौं छोड्ने गर्छु । केही महिनाअघि म, अरुण उपत्यकाको सम्झनाले मात्रै पनि सम्मोहित थिएँ । शरद ऋतु सकिँदै गरेको भए पनि मौसमको जादू बाँकी थियो । अरुण उपत्यका सेरोफेरो मार्दै छु भन्ने कल्पना मात्रले पनि पाइताला भुइँमा थिएन । झोला बोकेर फुत्त चलिहालें । अन्तत, अरुण नदीको दर्शन पाएँ । यही नदीको सेरोफेरो नियाल्दै किमाथांका पुगें । पाँच दिनको बसाइमा किमाथांका गाउँबाट पर अरुण नदी सुसाएको सुनिरहें । सिरानीमा टाउको राखेर सुत्दा नदीले गीत गाइरहेको सुन्नु त स्वर्गकी परीले गाएजस्तो लाग्छ । नदीको सेरोफेरोमा यात्रा गर्दै छु भने सारा कष्ट भुलाउने माधुर्य राग यही हो । पहिलो दिन वरुण उपत्यकामा बास परेको थियो । भिडियो हेरेर कल्पेको ठाउँमा मेरो ज्यान हाजिर थियो । बिहानको हल्काहल्का बतास छिचोलेर नदीतिर गँए । बासभन्दा सय मिटर पर हुँदो हो । बालुवामा पाइला परेपछि पाइताला आफैं नाचें । किमाथांकामा साँझमा हातमा चिया गिलास लिएर नदीतिर हेरिरहन्थें । नदी हेरेर कल्पनामा डुब्नुको निजी सुख बाँचिरहेकी थिएँ । नदीमा गाडिएका बडेबडे डोजरका कर्कश आवाज नदीको त्यो कोमल गीतलाई चिथोरिरहेका हुन्थे । यो लेख्दै गर्दा कोरोना त्रासदीको बीचमा पढेको अजय दीक्षितको लेख म गंगा पृथ्वीको धमनी का हरफहरू सम्झन्छु । तपाईंहरूमध्ये कोही राज्यले सकेन भन्दै एकांकी बजारको शरणमा पुगी नदी र जलनिधिको पूर्ण निजीकरणको वकालत गर्नुहुन्छ । केही जलसेवा आपूर्तिमा बजार संलग्न छ, तर बजारको नियमन गर्नुहुन्न । हामी नदी तपाईंहरूको सिर्जना होइनौं । हावा, पानी र माटो निर्माण गर्ने क्षमता तपाईंहरूमा छैन भन्ने हेक्का अझै पलाएको छैन । नदीको आत्माको आवाज उनको लेखमा छ । संसारभरिका विकासविद्हरूमा नपलाएको चेत यही त हो, कि उनीहरू हावा, पानी, नदी र माटो बनाउन सक्दैनन्् । मानिसले जस्तै ठूलो कारखाना बनाउन सके पनि यी चीजहरू केवल प्रकृतिको स्वामित्वमा छन् । उता किमाथांकामा हाम्रा मानिसहरू वारिबाट पारि हेरेर चीनले केके विकास गरिसक्यो भन्थे । डोजरले बालुवा निकालेर बनाएका यामानका बिल्डिङ देखाउँथे । म भने रमाउनै सक्दिनथें । सहरमा बसेर सारा सुविधा भोगेको मैले, उनीहरूको अघि प्रकृतिको गुण गाउनु शोभनीय लाग्दैनथ्यो । मनमनै भन्थे, त्यो पारिको जस्तो कंक्रिटको जंगल बनाउने विकासले हाम्रो भोटखोलालाई छुनै नसकोस् । मानिसहरूका लागि, बाटो बनोस्, अस्पताल बनोस्, तर हावा र पानीका लागि तड्पिनुपर्ने विकासले छुँदै नछोओस् । अरुण नदीको दोहन गरिराखेको चीन सरकारसँग मलाई खुबै रिस उठ्थ्यो । स्थानीयहरूसँग उभिएर भन्थें, त्यो पारिको देशले कति नदी कोपरेको ? उनीहरू आफ्नो स्वरमा झोंक भरेर भन्थे, कतिपटक त्यो डोजर हाम्रो नेपालको भागतिर आउँछ । यस्तो बेला हामी पूरै गाउँ उठेर ढुंगा हान्न जान्छ । देशभित्रै परदेशी भएर बसेका उनीहरूको देशप्रतिको मायाले मेरो आँत रसाउँथ्यो । कुनै बेला म फेरि फर्केर आउँला यो ठाउँमा । अर्कोपटक आउँदा वाग्मतीको जस्तो हाल अरुणको देख्न नपरोस् । सिरानीमा लोलाएका आँखा लिएर नदीको गीत सधैं सुन्न पाइयोस् । मैले त यति मात्र कल्पना गर्न सक्थें । नदीको आडमा सभ्यता फस्टाएको हुन्छ । मानवले पानीको मुहान खोज्दै बस्ती बसाउँछ । पहाडतिर हिँड्दा त्यस्तो डाँडामा मानिस किन बसेका भनी स्थानीयलाई सोध्थें म । उनीहरू जवाफ दिन्थे, त्यहाँ पानीको मूल राम्रो थियो त्यसैले । समथरमा नदीको आडमा, पहाडमा मूलको छेउमा मानिसहरूले आफ्नो सभ्यता र संस्कृतिको उन्नति खोज्छन् । काठमाडौंमा प्याकप्याक परेको नदीको आँत सुक्दै गर्दा हाम्रो सभ्यता पनि त सुकिरहेको छ । नदी नसुसाएको सहरको आधा प्राण त त्यसै मरेको हुन्छ । बेजान, रूखासुखा । नारायणी नदीको सूर्योदय, सूर्यास्त हेरी हुर्केको म, काठमाडौंमा नदीको सुसेली खोजिबस्छु । भेट्दिनँ र भौंतारिंदै नदीको गीत खोज्न निस्कन्छु । केही वर्षअघि दार्चुलामा पुगेर, अरू केही नगरी महाकाली नदीलाई दुई दिनसम्म नियालें । पहिलो दिन, अथाह यात्राको थकाइको कारण कानले आवाज मात्र सुनें कोठामै पल्टेर । भोलिपल्ट आफू बसेको छतमा गएर नदीलाई एकतमासले हेरेर दिन बिताएँ । झलमल्ल सहरमा सबैथोक त देख्न सुन्न पाउँछु नदीको गीत कहाँ पाउँला ? यस्तै लागिरह्यो त्यो बेला । अहिले हामी कठिन समयसँग जुध्दै छौं । घरमै थुनिएर त्यो नदीको जिल्लाका मानिस पारि धार्चुलामा विपत्मा परेको समाचार पढ्छु । देशतिर चियाएर बसिरहेछन् हाम्रा मानिसहरू । नदीकै छेउ उनीहरूको प्यास मेटिएको छैन । मनलाई विरहको एक झोक्काले हानेर जान्छ यस्तो पढ्नु देख्नुपर्दा । थोरै मानिसको हित सर्वोपरि मानेर गरिएको कुविकासको परिणाम हो यो सबै । काकाकुल विकासले श्रमिकको मान र माया गर्न जान्दैन । आत्मनिर्भर विकास भएको भए, आफ्नै पाखोमा कृषि फस्टाएको भए उनीहरू किन जान्थे होलान् परदेश । आफनै घरआँगनको न्यास्रो मनभरि बोकेर । अजय दीक्षित नदीको आत्मकथा शैलीमा लेखिएको आफ्नो लेखमा लेख्छन् पोखरी कुण्ड, तालतलैया र सिमसारमा बुल्डोजर दगुराउनुहुन्छ, मास्नुहुन्छ चौरहरू देख्यो कि कंक्रिटले ढाकिहाल्नु हुन्छ । भूजल भरिन पाउँदैन, जलचक्र खण्डित हुन्छ, हामी नदीहरू ह्रास हुन्छौं भन्ने सोच्नुहुन्न, न त विपन्नहरू अन्यायमा पर्छन भन्ने वास्तविकता ।नदी कोपर्नेहरूको ज्यादती अलग छ । चितवन जाँदा त्रिशूलीतिर नजर फाल्दै जान्छु । ठाउँठाउँमा नदी चिथोरिरहेका साँइदुवाहरू देखिन्छन् । उनीहरूलाई बसको भ्यालबाट चिच्याएर बन्द गर यो सब भन्न मन लाग्छ । आफ्नो निजी वृत्ति विकास मात्र सोचिहिँड्नेले आफ्ना सन्तानका लागि कस्तो भविष्य छोडेर जाने हो कति नसोचेको ? कति चाहिएको पैसा, किन चाहिएको यति पैसा ? नदी जति सप्पै सुकाएर बोतलको पानी किनेर खानलाई ? पानीका कलकल आवाजमा सहर, गाउँको सौन्दर्य खुलेर आउँछ । यसमै यो सुन्दर जीवनको प्राण भरिएर आउँछ । यिनीहरूले कति नबुझेका । कति खेदो खनेका पानीका मुहानहरूको । दीक्षितकै भाषामा प्रकृतिसँग प्रेमसहित बातचित गर्ने सच्चा मानव आत्माहरूले सुरु गरेका जल संरक्षणसम्बन्धी केही स्थानीय सत्प्रयास छन् तर यतिले हाम्रो खस्कँदा यात्रा रोकिएको छैन । हामी बग्ने बाटाहरूलाई जानीजानी हडपेर साँघुरो पार्नुभएको छ । पछिल्लोपटक दसैंको बेला जनकपुर जाँदा पोखरीहरूमा चमक देखें । मेरो मनले मयूरी नाच नाच्यो । मग्न मग्न भएर निकै बेर गंगासागरमा मन डुबाएर बसें । जनकपुरका पोखरीहरूमा फर्किएको सौन्दर्य देखेर म मखलेल थिएँ । थाहा छैन किन हो यो सहरसँग एक खालको लगाव छ मेरो । पाँचौंपटक पुगेकी थिएँ म । दसैंको बेला पोखरीवरिपरिको झंकार, उज्यालो र चमक मनै हर्ने थियो । जनकपुरको चिनारी पोखरीहरू हुन् । पोखरीहरू बेजान र फोहोरी भए बाँकी चिनारी पनि फिका हुन्छ । हाम्रा हरेका ठाउँमा कुनै न कुनै नदीले त्यो ठाउँको चिनारी बोकेको हुन्छ । जस्तो म हुर्केको ठाउँको चिनारी नारायणी नदी हो । सानो छँदाको कुरा सम्झन्छु । भृकुटी कागज कारखानाको फोहोर नदीमा मिल्काइन्थ्यो । कारखानाबाट निस्केको कालो धूलो मानिसको घरघरमा आउँथ्यो । हाम्रो आमाहरूको एक समूह जुर्मुरायो । सेता कपडाहरूलाई मुर्दाको रूप दिए । काँधमा बोकेर शंख बजाउँदै नदीतिर गए । कारखानाले फोहोर गरेको ठाउँमा धर्ना पनि दिए । त्यो सेतो कपडामा कति कालो धूलो थुप्रियो कारखानाका मालिकलाई देखाउन गए । कुनै ठूलो वातावरणविद्हरूले चालेको अभियान थिएन त्यो । आम मानिसहरूको चेतनाले डोर्याएको निकै महत्त्वपूर्ण पाइला थियो । नदीको आकार खुम्चँदै गएको थियो । नदी फोहोर हुँदै थियो । कारखानाको प्रदूषणले आफ्ना खेतीबारी र श्वासप्रश्वासमा पारेको असरमा सचेत थिए । उनीहरूले आफ्नै तरिकाले पिरलो पोखेका थिए । हरेकपटक नारायणगढ जाँदा नदीको रूप हेर्छु । पहिलाभन्दा खुम्चिएको हो कि भनेर मन दुखाउँछु । योपटक वर्षायाममा घर जाँदा आफ्ना बहिनीहरू र केटाकेटीहरूसँग घण्टौं नदी किनारमा बिताएको सम्झना मलाई प्रिय छ । यसो सोच्छु मेरो सहरबाट नदी हराएको दिन के हुन्छ होला । संसारभरिका सहरमा अहिले सन्नाटा छ । मानिसहरू आत्तिएका छन् । चराहरू भने ठूलो स्वरमा चिरबिर्चिरबिर् गरिरहेछन् । उनीहरू आफ्नै साविकको आवाजमा गाइरहेका होलान् । मानिसको अहंकारको स्वर सानो भएकाले उनीहरूको स्वर ठूलो सुनिएको होला । हामी मान्छे प्राकृतिक स्वर मात्र कँहा बोल्छौं र त्यसमा अलिकति सर्वश्रेष्ठ प्राणी हुनुको अहंकार र महत्त्वाकांक्षाको बिष पनि मिसाएर बोल्छौं होला नि । यो घना शान्तिमा पनि कति बेलै वाग्मतीको स्वर सुनिदैन । चराहरूको गीत त फर्किएको छ, नदीको संगीत सहरबाट हराएको धेरै भयो । सहरमा वाग्मती दुखेको छ । नदीको सुस्केरा पनि हराएको छ । उनले मलाई दुख्यो भन्न पनि नसक्ने गरेर उनको स्वर हराएको छ । नदीको गीत लोप भएको सहरमा हामी हाम्रो अर्थ र अस्तित्व कहाँ खोज्छौं होला । वैशाखको चर्को घाममा कर्णाली किनार हिँडेको सम्झन्छु । चर्को घाममा थाकेपछि भीरमा चेपिएर कर्णालीतिर हेरिरहन्थे । कहीँ उर्लेको, कहीँ शान्त बगेको । मेरो सुस्केरा त्यही नदीको गहिराइमा मिसाउँथें । कसैलाई परवाह नगरी बगिरहेको कर्णाली मलाई सानदार लाग्यो । उनको भिडियो खिचिरहें । मलाई एक दिन नदी हराएको सहरमा फर्केर जानु छ । न्यास्रो लागेको बेला त्यही भिडियो खोलेर हेर्नुपर्नेछ । यसैले धीत मरुन्जेल खिचिरहन्थें । मुगु कटेर बाजुराको कोल्टितिर हाँनिदै थिएँ म । हुरीबतास, चर्को घाम, वरिपरिका नांगा र उराठ अजंगका डाँडाहरू । विरहको सीमा थिएन । विरह मानी सुस्ताउने अवस्था थिएन । बोकेका झोलासँगै कर्णालीमा पसूँ कि जस्तो भाव पनि आयो । शरीरले सास्ती थेग्नै नसकेको बेला यस्तो हुँदो रहेछ । उभिएर नदीतिर हेरें । कर्णालीले भनेझैं लाग्यो हेर त म कति दिक्दारी आफैंभित्र खाँदेर चुपचाप बगिरहेछु । बग्नु भनेको दिक्दारी सकिनु होइन, सबै सकस आफैँभित्र समेटेर निरन्तर गतिशील हुनु हो । गहिरो कर्णालीले गहिरै दर्शन दिइनँजस्तो लाग्यो । नदी जति चुपचाप बग्छ उति गहिरो हुन्छ भन्छन् । मानिस जति चुपचाप हुन्छ उति बुद्धिमान भन्छन् । फेरि सोचें गड्गड् गर्ने खहरे र ढुंगा माथिमाथि उर्लेर हल्ला गर्दै बग्ने खोलाको पनि त सौन्दर्य छ । नदीसँगको वार्तालापमा दार्शनिक पारा निकाल्थें । नदीले भनेझैं लाग्थ्यो जाऊ बिस्तारै जाऊ । घाँटीमा आवाज रोकिएको बखत पनि कर्णालीले साहस दिइरहिन् । डाँडाडाँडामा भुलभुल गरी फुट्ने मूलहरू सुक्दै छन् । भुलभुल गरी फुटेका मूलहरूले पूरै गाउँका मानिसको प्यास मेटिदिन्छन् । आफ्नै प्राणदाताको रक्षा नगर्ने हामी मानिसहरूलाई उनीहरूले के भन्थे होलान् बोल्न सक्ने भए । बोली त हुन्छ नि तर हामीले सुने पो । पानीको मूल नभएको गाउँ, नदीको गीत नभएको सहर, खण्डहरमा महलको सपना देखिबस्ने हामी पटमूर्खहरू । नदीमाथिको ज्यादती जोगाउन लागिपरेका मानिसहरू आफैं मारिएका खबरहरू हामी आइफोन र स्मार्टफोनमा पढेर बस्छौं। बिना कुनै संवेदनशीलता अर्का खबरका लागि स्क्रिनमा औंला नचाउँछौं । हाम्रा अभिमानहरूसँग प्रकृति क्रोधित भएकी होइनन् । उनीजस्तो विशाल र उदार चरित्रलाई हामी नाथे मनुवासँग रिसाउनै पर्दैन । उनले थेग्नै सकेकी छ्रैनन् हाम्रो ज्यादती । आफ्नै प्राण धमनीहरूलाई हामीले गरेको हमलासँग त्रसित भएकी हुन् । क्रन्दन गरिरहेकी छन् यो बखत प्रकृति माता । कम्प्युटरले फाइल थेग्न नसकेपछि ह्याङ हुन्छ । पृथ्वी ह्याङ भएको बेला छ । हामीले चुप लाग्नुको अर्को विकल्प छैन । पृथ्वीको फरम्याटिङ का लागि प्रकृतिको सेवा नै एक मात्र उपाय हो । धर्ती हामीबिना पनि रहन्छिन् । सारा उतारचढाव सहन्छिन् । धर्तीको धमनी नदीहरू नै सुकेपछि हामीले आफ्नो जीवन खोज्ने ठाउँ बाँकी नरहला । संसारका केही प्रभुत्वशाली मानिसहरूले आफ्नो सुखसुविधाका लागि प्रकृतिको अथाह दोहन गरे । आफ्ना बेकुब कामहरूमा आफूभन्दा कमजोर मानिसहरूलाई जोते । बर्बादीको समयमा पनि सबैभन्दा मार कमजोरलाई नै पर्छ । यतिखेर भने मै हुँ भन्ने मानिसका पनि सारा ध्वाँसहरू बन्दकोठामा थुनिएका छन् । जब निस्कन्छौं सोच्नैपर्ने हुन्छ, कोठामा पोस्टरमा नदीनाला हेरेर बस्ने, प्लास्टिकका फूलबिरुवाले घर सजाएर बस्ने, कीटनाशक भरिएका तरकारी खाएर देश दुनियाँका गफ मात्र गरिबस्ने कि प्रकृतिमा फर्कने । वातावरणविद् बन्दना शिवा भन्छिन्, पृथ्वीलाई आफ्नो अस्तित्व कसरी जोगाउने भन्ने थाहा छ । उनले आफ्नो तरिका पत्ता लगाउँछिन् । अनेकौं उथलपुथल उनका लागि सामान्य हो । हामी मानिसहरूले नै सोच्नुपर्छ आफ्नो पृथ्वीरूपी घरको कसरी रक्षा गर्ने भनेर । त्यसैले अब हामीलाई प्रकृतिसँग कसरी मिसिएर बाँच्ने भन्ने ज्ञान चाहिन्छ । बन्दना शिवाकै भाषामा, आइमाईहरूको ज्ञान चाहिन्छ । प्रकृति जोगाउने, बीउको रक्षा गर्ने, खाना बनाउने र खेती गर्ने ज्ञानहरू । जसलाई इमोसनल इन्टिेलिजेन्स भनेर हेला गरियो अब त्यही चाहिएको छ । एकअर्काको परवाह गर्ने नीति, योजना र विकास चाहिएको छ । हामीले सानाहोचा भनेर नगनेका कामहरू गर्नु छ । घरघरमा हेंला गरिएका खाली ठाउँहरूमा हरियाली फर्काउनु छ । गाउँबस्तीका बीचबीचमा पानीका मूलहरू जोगाउनु छ । नदीहरूको आत्माले भनेजस्तै नदीहरू जोगाउन, प्रकृति बचाउन साँच्चैको यज्ञ नै चाहिएको छ । अनि हाम्रो जीवन साँच्चिकै ब्युँतिएला । हर सुखदुःख बितेर जानकै लागि हुन् । यो समय बितेर जानेछ । यो सुन्दर पृथ्वीमा हामीसँग एक सुन्दर जीवन हुनेछ । नयाँ यात्राका लागि यही नै काफी हुनेछ ।"
लकडाउन र विराटनगर जेलको सम्झना,"सन् २०१९ को अन्तमा चीनको वुहान सहरबाट सुरु भएको कोरोना भाइरसको संकट विश्वव्यापी बनिसकेको छ । भारतमा पनि संक्रमणको प्रभाव बढ्न थालेको छ । त्यहाँ मृत्यु हुने पनि बढेका छन् । यो संकटमा नेपाल पनि अछुतो छैन । गत चैत ११ गतेदेखि जारी लकडाउन पटकपटक अवधि थप गर्दै वैशाख १५ गतेसम्मका लागि बढाइएको छ । यो लकडाउनको अवधिमा साहित्य, धर्म र राजनीतिसँग सम्बन्धित पुस्तकहरू पनि अध्ययन गर्दै छु । २०३४ सालदेखि कानुन व्यवसाय सुरु गरेपछि दसैंतिहारको समयमा बिदामा बसेको र परिवारसँग समय बिताएको बाहेक यति लामो समय मैले कहिल्यै पनि घरमा बसेर जीवनयापन गरेको छैन । लकडाउनमा घरमा बन्दीसरह बस्नुपर्दा राजकाज मुद्दाको अभियोगमा विराटनगर जेलमा २०२८ साल कात्तिकदेखि २०३० साल भदौसम्म बिताएको बन्दी जीवनको सम्झना आइरहेको छ । बन्दी जीवनमा सँगै रहनुभएका केशवप्रसाद कोइराला (कोसु दाइ), मनमोहन अधिकारी, प्रभुनारायण चौधरी, राम, लक्ष्मण, तेजनाथ भण्डारी, पीपी सिटौला, वासु शाक्य यस धरतीमा हुनुहुन्न । अरू त्यसबेला बन्दी अवस्थामा रहेका कतिपय साथीहरूसँग भेट पनि भएको छैन । यसैगरी २०३६ सालमा थुनामा पर्दा सँगै हुनुभएका मित्र वसन्त थापाको पिता इन्द्रबहादुर थापा पनि हामीमाझमा हुनुहुन्न । २०२८ देखि २०३० सालसम्मको अवधिमा हामी जेलमा बस्दाको दैनिकी सम्झना भइरहेको छ । सम्झँदै जाँदा बिहान आफ्नो नित्य कर्म सकेपछि बिहानै जेल कम्पाउन्डभित्र वरिपरि हिँड्ने र दौड्ने काम गर्थ्यौं । साथै यथाशक्य व्यायाम पनि गर्थ्यौं । कस्तो नास्ता र खाना खाने भन्नेबारेमा कोसु दाइ (डा शेखर कोइरालाको पिता) को सम्झना हुन्छ । उहाँले नास्ता खानाको बारेमा तय गर्ने र व्यवस्थापन गर्ने काम भने अशोक कोइराला (भूपू प्रम सुशील कोइरालाका भाइ) ले गर्नुहुन्थ्यो । कोसु दाइ आफैं डाडुपन्यु चलाउँदै विशेषगरी मासु र तरकारी सब्जीको परिकार तयार गर्नुहुन्थ्यो । कोसु दाइलाई स्वादिष्ट भोजन चाहिने तर अल्पाहारी हुनुहुन्थ्यो । मनमोहन अधिकारी भने न धेरै, न कम ठीकै खानुहुन्थ्यो । यसका अतिरिक्त कोइराला निवासबाट पनि पठाइएका विभिन्न परिकारहरू पनि हामीले कोसु दाइको सौजन्यबाट खान पाउँथ्यौं । अहिले हामी पनि घरमा लकडाउनमा बसेको बेलामा श्रीमती गायत्री, छोरा र बुहारीसमेत मिलेर मीठोमीठो परिकार बनाउँदै आनन्द लिँदै छौं । पुनः जेलजीवन सम्झँदा कोसु दाइले खासगरी २००७ सालको क्रान्ति कथालाई जीवन्त वर्णन गरी सुनाउनुहुन्थ्यो । भारतीय स्वतन्त्रता संग्रामसँग जोडिएका विभिन्न घटनाहरू पनि सुनाउनुहुन्थ्यो । जननायक बीपी कोइरालाको नेतृत्वमा नेपाली कांग्रेसको जन्म भएदेखि कांग्रेसका नेताहरू बीपी कोइराला, गणेशमान सिंह, सुवर्णशमशेर, कृष्णप्रसाद भट्टराईसमेतले निर्वाह गर्नुभएको भूमिका र कोसु दाइ स्वयम्ले २००७ सालको क्रान्तिमा विराटनगर गोस्वरा कब्जा गर्दाको रोमञ्चकारी घटनाको वर्णन गरी सुनाउनुहुन्थ्यो । कोसु दाइ हामीलाई ऐतिहासिक र राजनीतिक पुस्तक पढ्न उत्प्रेरित गर्नुहुन्थ्यो । यसैगरी मनमोहन दाइ भने कम्युनिस्ट साहित्यप्रति जानकार हुनुहुन्थ्यो । उहाँकै मुखबाट तत्कालीन सोभियत युनियनमा भएको अक्टुवर क्रान्ति, लेनिनले नेतृत्व गर्नुभएको बेलादेखि खुस्चेभसम्मका कुराहरू, कार्ल मार्क्सको दास क्यापिटल र कम्युनिस्ट मेनिफेस्टो बारेमा वर्णन गर्दै छलफल चलाउनुहुन्थ्यो । साथै चीनको जनवादी क्रान्तिदेखि भारतमा त्यसबेला चारु मजुमदारको नेतृत्वमा भइरहेको नक्सलवादी आन्दोलनसम्मको परिघटना पनि सुनाउनुहुन्थ्यो । हामी भने आर्थिक समानता र राजनीतिक स्वत्रन्तता दुवै अपरिहार्य भएकाले प्रजातान्त्रिक समाजवाद नै उत्तम आदर्श हो भन्दै बीपी कोइराला, राममनोहर लोहिया र रोजा लक्जेम्बर्गका चिन्तनलाई आधार मान्नु नै उपयोगी हुन्छ भन्थ्यौं । त्यसताका मनमोहन दाइ झापामा चलिरहेको विद्रोह अर्थात् वर्गशत्रुविरुद्धको आन्दोलनप्रति सहमत हुनुहुन्थेन । सर्वविदितै छ, झापा विद्रोहका नायकहरूमध्ये हाल प्रधानमन्त्री केपी शर्मा ओली पनि हुनुहुन्छ । यो पनि उल्लेख गर्नु उपयुक्त हुन्छ, कि सुखानी हत्याकाण्डमा सहिद भएका झापा विद्रोहका नायक रामनाथ दाहाल नै केपी ओलीका राजनीतिक गुरु र पदप्रदर्शक हुन् भन्दा अत्युक्ति हुँदैन । झापा विद्राहसँग असहमत भएर होला, मनमोहन दाइ जेलमा रहँदा कम्युनिस्ट साथीहरूको मेसमा खाना नखाई हाम्रो मेसमा खाना खानुहुन्थ्यो । राजनीति यस्तै नै हो, २०४७ सालमा आएर मनमोहन अधिकारी आम कम्युनिस्टहरूको नेता बन्न पुग्नुभयो । २०३० साल जेठ २८ गते विमान अपहरणको घटना हुँदा हामी जेलमै थियौ । सो विमान अपहरणको घटनापछि मुलुकको राजनीतिमा तरंग पैदा हुन थालेको थियो । त्यसपछि रामलक्ष्मण जेलबाट भागेर भारत जाने विचार सुनाउन थाले । बीपीले आह्वान गर्नुभएको सशस्त्र क्रान्तिमा हामी युवाहरू भाग लिन जानुपर्छ, जेल बसेर हुँदैन भनेर सधैं भनिरहन्थ्यौं । यसै क्रममा २०३० साल असार अन्ततिरजस्तो लाग्छ, जेलबाट विराटनगर अस्पतालमा उपचार गर्न जाँदा राम, लक्ष्मण र म तीनै जना सँगै थियौं । उपचार गराएपछि रामले पुलिसको आँखा छलेर भागौं भने । दुई जना मात्र प्रहरी थिए, उनीहरूले पनि हामीलाई पूरै विश्वास गर्थे । चाहेको भए भाग्न पनि सक्थ्यौं, तर मैले राम र लक्ष्मणलाई भनें, बंगलादेशका नेताहरूसँग भारतीय नेताहरूको असमझदारी बढिरहेको छ, विमान अपहरण घटनापश्चात् भारतीय सरकारको रबैया पनि कडा भइरहेको छ भन्ने खबर हामीले सुन्छौं यस्तो अवस्थामा भागेर भारत जानु उचित छैन, मलाई सशस्त्र क्रान्ति गर्ने बीपीको भावना र विचार ठीक भए तापनि स्वदेशमै बसेर क्रान्ति गर्नुपर्छ भन्ने किसुनजीको विचार ठीक लाग्छ, भारत नजाऔं । त्यसपछि हामी तीनै जना अस्पतालबाट जेल फर्क्यौं । पछि मलाई तोकिएको कैद भुक्तान भएपछि २०३० भदौ अन्तमा जेलमुक्त भएँ । म जेलमुक्त भएको २, ३ महिनापछि रामलक्ष्मण जेलबाट भागेर भारत गएछन् । तत्पश्चात् २०३१ सालमा नेपाली कांग्रेसको आह्वानमा भएको ओखलढुंगाको टिम्बुरबोटे घटनामा रामलक्ष्मण दुवै सहिद भए । रामलक्ष्मण जीवित रहेको भए यो मुलुकमा लोकतन्त्रको संवर्द्धनमा उनीहरूको सशक्त भूमिका हुने थियो । रामलक्ष्मणको नाम यो लोकत्रान्त्रिक संघर्षको इतिहासमा स्वर्णाक्षरले अंकित छ । यो लकडाउन अवधिमा विगतलाई सम्झँदै जाँदा बन्दी जीवनका जीवित साथीहरूसँग नमरी बाँचे दैवले साँचे भनेझैं पछि पनि भेटौंला । अन्त्यमा, कोरोना भाइरसको महामारीको बेलामा घरमा सुरक्षित बसौं त भन्छौं तर दिनभरि काम गरी हातमुख जोड्ने ठूलो जनसंख्या बेरोजगार हन बाध्य छ । समतामूलक ढंगबाट त्यो जनसमुदायमा राहत पुग्न सकेन भने रोगबाट भन्दा पनि भोकमरीबाट मानिसको मृत्यु हुन सक्छ । यसतर्फ सरकारको ध्यान जाओस् । काठमाडौंबाट आआफ्नो घर जान चाहने जनसमुदायलाई सुरक्षित ढंगबाट जानदिने व्यवस्ता गरिनु नितान्त आवश्यक छ ।"
कोरोना कैरन,"नेपाली अवस्था नेपालमा कोरोना महामारी फैलन नदिन पूर्वसावधानी अपनाउने क्रममै आर्थिक, सामाजिक हिसाबले दैनिक रूपमा ज्यालादारीमा जीवन गुजारा गर्नुपर्ने सबैभन्दा कमजोर वर्गले नै ठूलो संकट भोग्नुपर्यो । हामी घरबासको बन्दोबस्त भएकाहरू लकडाउन घोषणा हुनासाथ घरभित्र पस्यौं र हात धुँदै बस्यौँ । दैनिक ज्यालादारीमा काम गर्नेका लागि सात दिन मात्र पनि काम छुट्यो भने उनीहरू र उनीहरूको परिवार भोकभोकै रहनुपर्ने सम्भावना शतप्रतिशत हुन सक्छ । यस्तो स्थितिको कामदार भोकै हुनुभन्दा रोगले भेटे पनि निको हुन्छु भनेर काम खोज्छ । यसैले हुन सक्छ, काठमाडौंका कामदारहरू दैनिक दर्जनौंको संख्यामा पैदल हिँडेर घरगाउँ फर्किरहेका छन् । सोलुखुम्बुबाट कैलाली, ललितपुरदेखि सुनसरी जाँदै छन्, भक्तपुरदेखि बर्दिया हिँड्दै छन् । केही होला कि भन्ने आशाले काठमाडौं पसेका कामदार आज भोकले रन्थनिएर जीवनको लङ मार्च मा छन् । यहाँ लकडाउन को विरोध गरिएको होइन तर सरकारले यस्ता घोषणा गर्दा विपन्न वर्गलाई सर्वप्रथम ध्यानमा राख्नुपर्थ्यो । घरबास हुने त्यसैभित्र बस्छन्, घरबासै नहुने कहाँ बस्लान् भन्ने हेक्का सरकारले राखेन । सबैखाले समस्या, संकट बुझ्न र समाधान खोज्न वर्गीय कोणबाट केलाउनुपर्छ भनेर हामी कहिल्यै थाक्दैनौं । हामी केही गरिखाएका, अलिकति पढिखाएकाहरूको चेतना र मजदुर वर्गको मुक्तिको लडाइँ लड्ने हाम्रो वर्गवादी चेत पनि लकडाउनसँगै लकअप भएको पत्तै भएन । करन कुँवर र पुष्पा पौडेलले काठमाडौं उपत्यकामा मजदुरहरूलाई पुग्दो पिउनलाई सफा पानी उपलब्ध छैन, हामी हरेक आधा घण्टामा साबुनपानीले हात धुँदै बस्ने अभियान चलाइरहेका छौँ लेखेर फट्कारेपछि अनि कवि विनोदविक्रम केसीले लालबहादुर घरभित्रै छ, सामाजिक दूरीका निम्ति यति धेरै चिन्ता गर्नुपर्दैन, सदियौँदेखि हुने र नहुनेबीच विकराल छँदै छ दूरी लेखेर सान्त्वना दिएपछि मात्र हामी ढुक्कले बस्न सकेका हौँ घरभित्र पनि । काठमाडौंमा हामी केही गरिखाएका, पढिखाएका लालपथका बटुवाहरू, आफ्नै अनुहार ऐनामा हेर्दा यस्तो लाग्छ हामी मुखले मार्क्सवादी हौँ, चित्त र चिन्तनले सामन्तवादी हौँ र जीवनशैलीले पुँजीवादी हौँ बन्दाबन्दी हाय हाय, हामी सुरक्षित हुन पाए, कामदारहरू जतासुकै जाय । महेन्द्र पी लामाका वाक्यांश लिने हो भने कोरोनालाई पनि राजनीतिको नाङ्लोमा निफन्ने प्रवृत्ति नेपालमा पनि छरपस्टियो । राजनीति सरकारपक्षीय र सरकारइतरमा मात्र सीमित रहेन, अझ दुवै पक्षबीच गुट उपगुटमा विभक्त भएर सरकारले अपनाएका कोरोनाबाट बच्ने उपायप्रति समर्थन र विरोधका स्वरहरू प्रवाहित बने । कोरोना संकटसँग जुझ्न सर्वदलीय सरकारको अनौपचारिक माग उठ्यो । एक जना प्रतिपक्षका नेताले मध्यावधि निर्वाचनको जिकिर पनि गरे । फेरि उच्चस्तरीय राजनीतिक संयन्त्र गठन गरिनुपर्छ भन्ने पनि आयो । सरकार पनि के निर्णय कसरी गरिरहेको छ, आफैँलाई पत्तो नहुने गरी आत्तिएजस्तो देखियो । पैदलै घर फर्किरहेका मजदुरका लागि दुई दिन यातायात चल्ने निर्णय गरियो । आँखा झिमिक्क गरियो, अनि पढियो त्यस्तो कुनै निर्णय भएको छैन । कमरेड प्रचण्डले ठीकै भनेका रहेछन्, द्वन्द्ववाद भनेको त हो पनि होइन पनि हो नि त ।कोरोना भाइरसविरुद्धको लडाइँ प्राविधिक र सामरिक क्षमताले मात्रै लड्न सकिने होइन । यसलाई सामाजिकता, आपसी सहयोग, समझदारी र सामाजिक अनुशासनले रोक्न र जित्न सकिन्छ । तर, यहाँ न त सत्तासीनमा निष्कपटता र निष्ठा प्रतीत हुन्छ न त प्रतिपक्षीमै जिम्मेवारीबोध ।"
महामारीमा ज्ञानमीमांसा,"बदल्नुपर्ने ज्ञानमीमांसा यो महामारी ढिलोचाँडो सकिन्छ नै । केही समयमा हाम्रो जीवन सामान्य पनि होला । तर, यसबाट केही पाठ नसिकी विगतजस्तै विस्मृतिमा गयौं भने हामी कुनै पनि प्रकोपसँग जुध्न सक्दैनौँ । यस्तो विस्मृतिले समाज विकास हुन सक्दैन । राज्य र आमनागरिकले यो महामारीबाट गहिरो पाठ सिक्नुपर्छ, जसले नवउदारवादी चिन्तन र ज्ञानलाई चुनौती दिन सकोस् र साँचो अर्थमा मानवर नागरिककेन्द्रित ज्ञानको निर्माण र तिनको प्रयोग राज्य संरचनामा देख्न सकियोस् । त्यस्तो ज्ञानले साँच्चिकै जननिर्वाचित प्रतिनिधिबाट राज्य सञ्चालन भएको महसुस गराओस् । राज्यले बजार निर्माण गरोस्, तर बजारले राज्य होइन । डेभिड हार्भी र नोम चोम्स्कीले भनेझैं अहिलेको महामारीले नवउदारवादी चिन्तन, यसले निर्माण गरेका संरचना र शासकीय अभ्यासमाथि पुनर्विचार गर्नुपर्ने बेला आएको छ । अब पनि विकास भनेको ठूलाठूला भवन, फराकिला सडक र द्रुतगतिका यातायात मात्र हो भन्ने सोचियो र आममानवको जनजीविका र समग्र विकाससँग जोडिएका ज्ञानको खोजी र प्रयोग गरिएन भने भावी पुस्ताले यस्ता महामारी धेरै भोग्नुपर्नेछ । यसका लागि राज्यले नाफाभन्दा माथि उठ्न जरुरी छ । यस सन्दर्भमा डेभिड हार्भीले भनेजस्तै एउटा नयाँ ज्ञान र चिन्तनबारे छलफल गर्नु जरुरी छ । उनका अनुसार, समाजवादमा आधारित प्रजातन्त्रले मात्रै राज्यलाई जनतासँग जोड्न सक्छ र यस्ता किसिमका महामारीसँग लड्न सकिन्छ । यसका लागि समाज र नागरिकसँग जोडिएका मुद्दालाई ज्ञान निर्माण र राज्य सञ्चालनमा प्राथमिकता दिनुपर्ने हुन्छ । यसका लागि नवउदारवादी भाष्य, ज्ञान र संरचनाले बेकामे, असान्दर्भिक र निम्छरो बनाएका नागरिक र तिनीहरूले निर्माण गर्ने ज्ञानहरूको (समाज विकास, मानवता, स्वास्थ्य आदिसँग सम्बन्धित) खोजी र प्रवर्द्धन गर्नु जरुरी छ । यसले हाम्रो आफ्नै भकारीलाई मजबुत बनाउँछ र बजारमाथिको परनिर्भरता घटाउँछ । हाम्रो संविधानले मार्गदर्शन गरेको समाजवादउन्मुख समाज यही हो । यो महामारीले यही दर्शनलाई सहयोग पुर्याउने चिन्तन, ज्ञान र संरचनाको निर्माण गर्ने अवसर दिएको छ ।"
सरकारका फरकफरक निर्देशनले खाद्यान्न पसल द्विविधामा,"खुद्रा व्यापार संघसँग काठमाडौंमा मात्रै ३ हजार २ सयभन्दा बढी व्यवसायी आबद्ध छन् । केही पसलेले खोल्न खोजे प्रहरीबाट अवरोध हुन्छ, संघका अध्यक्ष राजकुमार श्रेष्ठले भने, प्रायः साथीहरू भाडामा बस्छन् । पसल खोल्न आउने क्रममा बाटोमा पनि अवरोध भयो ।खुद्रा पसल सञ्चालन हुन नसक्दा सामानको म्याद सकिने अवस्था रहेको श्रेष्ठले बताए । सुरक्षित हिसाबले उपभोक्तालाई सेवा दिनु उचित भए पनि मन्त्रालयबाट कुनै पहल नभएको उनको भनाइ छ । व्यवसायीको समस्याबारे आपूर्ति मन्त्रालयबाट कुनै पहल नै भएको देखिएन, उनले भने, सरकारबाट धेरै लापरबाही भयो । व्यवसायी पीडित भए । व्यावसायिक संघसंस्थाजस्तै उपभोक्ता अधिकारकर्मीहरूको भनाइ पनि उस्तै छ ।दैनिक उपभोग्य समाग्रीहरूको बिक्री गर्ने स(साना पसल देखी ठूला डिपार्टमेन्ट स्टोर सञ्चालन गर्न स्थानीय तह, संघका मन्त्रालयहरू र प्रहरी प्रशासनबीच समन्वय नभई निर्देशन जारी हुँदा व्यापारी र उपभोक्ता दुवैलाई समस्या परिरहेको छ । आपूर्ति मन्त्रालयले सहज रूपमा चल्न दिने भने पनि नगरपालिका र वडाले नयाँनयाँ विज्ञप्ति निकालेर व्यापार व्यवसायमा अवरोध गरिरहन्छन्, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, आपूर्ति प्रणाली चुस्त बनाउन सरकारी निकायबीच नै समन्वय भएन ।सबै निकायले आआफ्नो तरिकाबाट काम गर्न खोज्दा समस्या भएको उनको दाबी छ । तारकेश्वर नगरपालिकाले बिहान ५ देखि ८ बजेसम्म खाद्य पसल खोल्न अनुमति दिएको अध्यक्ष तिमिल्सिनाको भनाइ छ । त्यहीअन्तर्गतको १० र ११ वडा कार्यालयले बिहान ६ देखि ८ बजेसम्म मात्रै पसल सञ्चालन गर्न पाउने विज्ञप्ति प्रकाशन गरेको उनले बताए । खाद्यान्न पसलडिर्पाटमेन्ट स्टोर सञ्चालन गर्न दिने निर्णय विगतकै भएको वााणिज्य तथा आपूर्ति सचिव वैकुण्ठ अर्यालले बताए । सोहीअनुसार मार्ट पनि सञ्चालन भएको उनको दाबी छ ।चैत दोस्रो साताको बैठकले अत्यावश्यक सेवावस्तु सञ्चालन गर्न दिने निर्णय भएको गृह मन्त्रालयका प्रवक्ता केदारनाथ शर्माले जानकारी दिए । त्यो भनेको खाद्यवस्तुहरूको होम डेलिभरी, अनलाइनबाट खरिदबिक्री गर्न भनेको हो, उनले भने, आपूर्ति व्यवस्थाका लागि आपूर्ति मन्त्रालयले माग गरेपछि सोहीअनुसार निर्णय हुन्छ । त्योबाहेक थप केही निर्णय भएको छैन ।खाद्यान्नका लागि निश्चित समय तोक्दा भिड हुने काठमाडौं प्रमुख जिल्ला अकिारी जनकराज दाहालले बताए । स्थानीय तह आफैंले समय मिलाएर खोल्ने गरेका छन् । सामाजिक दूरी कायम गरेर सञ्चालन गरेका छन्, उनले भने, भाटभटेनीले स्टोर सञ्चालन गरेको सन्दर्भमा बुझ्नैपर्छ । वाणिज्य मन्त्रालयको आग्रहमा खोलेको हुन सक्छ ।"
किन बलियो बन्दै छ अमेरिकी डलर ?,"एक अमेरिकी डलरको विनिमय दर शुक्रबार ७६३२ भारु छ । यो पनि हालसम्मकै उच्च हो । एकडेढ वर्षयता भारतीय अर्थतन्त्रले अपेक्षित रूपमा राम्रो उन्नति गर्न सकेको छैन । कहिले जम्मुकाश्मीर त कहिले हिन्दुमुस्लिमबीचको विवादको प्रत्यक्ष प्रभाव भारतीय अर्थतन्त्रमा परेको छ । पछिल्लो समयमा नागरिकता विधेयकसम्बन्धी विवाद अझै साम्य भएको छैन । यी विवादका कारण पछिल्ला महिनामा भारतमा विदेशी लगानी बढेको छैन । केही परिमाणमा पुराना लगानी पनि फिर्ता भएका छन् । यसकारण विश्वबजारमा भारतीय मुद्रा कमजोर भएको छ । नेपाललाई लाभडलर बलियो बन्दा नेपाललाई हानि मात्र हुँदैन, लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपाली स्वदेशमा पैसा पठाउन उत्साहित हुने भएकाले ठूलो मात्रामा रेमिट्यान्स आउँछ । डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पार्छ । यसरी रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । तर कारोनाका कारण अहिले रेमिट्यान्स आप्रवाह नराम्ररी प्रभावित हुँदै छ । यसकारण अहिले डलर बलियो बन्दा नेपालले धेरै रेमिट्यान्स भित्र्याएर लाभ लिन सक्ने अवस्था छैन । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले पर्यटक बढ्ने र निर्यात बढाउने सम्भावना पनि छैन । दुर्भाग्य नेपालका ती सबै क्षेत्र कमजोर छन् । यसकारण डलरको मूल्य बढ्दा पनि नेपालले ती क्षेत्रबाट अपेक्षित रूपमा लाभ लिन सक्ने अवस्था छैन । विदेशी मुद्रा भित्र्याउने माध्यम अपेक्षित रूपमा सुधार हुन नसक्दा यतिबेला मुलुकले ठूलो नोक्सानी बेहोरिरहेको छ । सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ । तर यो वर्ष आयात खुम्चिने भएकाले दायित्व पनि त्यति धेरै बढ्ने छैन । यसैगरी नेरु कमजोर हुँदा वैदेशिक ऋण लगानी भुक्तानीको दायित्व बढ्छ । विदेशबाट ऋण लिएको ऋणको साँवाब्याज भुक्तानीका लागि पनि धेरै बढी रकम तिर्नुपर्छ । विदेशमा औषधोपचार, अध्ययन, भ्रमणलगायतमा जानेहरूको लागत महँगो पर्छ । निरन्तर नेरु कमजोर बन्दै जाँदा भुक्तानी दायित्व बढ्ने मात्र नभएर स्वदेशी मुद्राप्रतिको विश्वासमा पनि कमी आउँछ ।"
रेमिट्यान्स झन्डै १ खर्ब घट्ने,"विश्वव्यापी कोरोना भाइरस महामारीका कारण चालु आर्थिक वर्षमा नेपालको रेमिट्यान्स आय करिब १० प्रतिशत घट्ने देखिएको छ । नेपाली श्रमिकको रोजगार गन्तव्य मुलुकमा गरिएको लकडाउनका कारण वैदेशिक रोजगारीमा रहेका लाखौं नेपाली कामदार उच्च जोखिममा छन् । थुप्रै मुलुकले श्रमिक कटौतीको नीतिसमेत लिइरहेका छन् । यसबाट नेपालको रेमिट्यान्स आय दुई अंकको दरमै घट्ने देखिएको विज्ञहरू बताउँछन् । नेपाल आर्थिक पत्रकार समाज (सेजन) ले शुक्रबार आयोजना गरेको भिडियो कन्फरेन्समा राष्ट्र बैंकका कार्यकारी निर्देशक एवं प्रवक्ता गुणाकर भट्टले भने, कोरोनाका कारण धेरैले मुलुकले श्रमिक कटौती गरेका छन् । यसकारण वैदेशिक रोजगारीमा गएका नेपाली कामदार पनि श्रमिक कटौतीमा परेका छन् । यसले नेपाल भित्रने रेमिट्यान्स १० प्रतिशत घट्न सक्छ । गत आवमा नेपालमा ८ खर्ब ७९ अर्ब रुपैयाँ रेमिट्यान्स भित्रिएको थियो । चालु आवमा केन्द्रीय बैंकले ५ प्रतिशत रेमिट्यान्स बढ्ने अनुमान गरेको थियो । तर यो वर्ष ८ खर्ब पनि रेमिट्यान्स भित्रन नसक्ने केन्द्रीय बैंकको अनुमान छ । गत वर्ष १६ दशमलव ५ प्रतिशतले रेमिट्यान्स आप्रवाह बढेको थियो, यो वर्ष हामीले सामान्य ५ प्रतिशत बढेर ९ खर्बको हाराहारीमा पुग्ने अनुमान गरेका थियौं, भट्टले भने, तर कोरोना महामारीले श्रम बजारलाई प्रभावित पारेका कारण रेमिट्यान्स आय पनि घट्ने देखिएको छ । यसकारण बहुपक्षीय साझेदारसँग ऋण सहयोग भरपुर प्रयोग गर्नुपर्ने उनको भनाइ छ । यस्तो बेला विश्व बैंक, एसियाली विकास बैंकजस्ता संस्थाबाट सहयोग लिन सकिने उनले बताए । सामान्य अवस्थामा त हामी आईएमएफ जस्तो संस्थासँग सहयोग लिँदैनौ । तर यतिबेला आईएमएफले नै सरकारको बजेटरी सपोर्टमा प्रयोग गर्न सकिने भन्ने सर्तमा सहयोग गर्न सक्ने भनेको छ । त्यसैले त्यस्तो सहयोगलाई पनि सरकारको साधन परिचालनमा प्रयोग गर्न सकिन्छ, उनले भने । कोरोना संक्रमणका कारण नेपालको आर्थिक अवस्था पनि प्रभावित हुन्छ । त्यसैले यस्तो जोखिम कम गर्न हामीले प्राथमिकता निर्धारण गर्नुपर्ने उनले बताए । नेपालको कुल गार्हस्थ्य उत्पादनमा कृषि क्षेत्रको योगदान २७ प्रतिशत छ । हामीले बर्सेनि १ खर्ब रुपैयाँ बराबरको आधारभूत कृषिजन्य वस्तु आयात गरिरहेका छौं । तर हामीले चाह्यौं भने यो आयात व्यवस्थापन गर्न सक्छौं, भट्टले भने, खुला अर्थतन्त्रमा प्रतिस्पर्धा गर्न गाह्रो हुन्छ । तर आधारभूत कृषिजन्य सामग्रीमा आत्मनिर्भर हुन सकिन्छ । यसबाट पनि बर्सेनि १ खर्ब रुपैयाँ बराबरको व्यापार घाटा कम गर्न सकिने उनले बताए । जलविद्युत् परियोजनाबाट पेट्रोलियम पदार्थको आयातमा कम गरी व्यापार घाटा कम गर्न सकिने उनको भनाइ छ । अर्थतन्त्रमा स्थिर ब्याजदर महत्त्वपूर्ण हो । पछिल्लो एक वर्षमा ब्याज स्थिर अवस्थामा छ । अर्थतन्त्रमा ब्याजदर स्थायित्व काय गर्न सक्यौं भने त्यसले उद्योगी व्यापारी मात्रै नभएर निक्षेपकर्तालाई पनि सुनिश्चितता दिन्छ । बचत गर्नेलाई प्रोत्साहित गर्छ, उनले भने । संक्रमणका कारण भुक्तानी सन्तुलनमा चुनौती देखिने भट्टले बताए । संक्रमणले सबैभन्दा बढी रेमिट्यान्स, पर्यटन, वैदेशिक लगानी र वैदेशिक सञ्चितिबाट प्राप्त हुने आम्दानी प्रभावित हुन्छ । अहिले वैदेशिक रोजगारी अप्ठ्यारो अवस्थामा रहेको भए पनि आगामी दिनमा विश्वका विभिन्न मुलुकमा नेपाली कामदारको थप माग हुनेसमेत उनले बताए । अवस्था सामान्य भएपछि कामदारको माग हुन्छ । तर त्यति बेला तालिमप्राप्त कामदारलाई उच्च पारिश्रमिकका साथ गन्तव्य मुलुकमा पठाउन सकिने उनको भनाइ छ । कोरोना संक्रमणका कारण विभिन्न मुलुकमा नेपाली कामदार बिचल्लीमा परेको श्रम आप्रवासविज्ञ एवं इक्विडेम रिसर्च सेन्टरका दक्षिण एसिया निर्देशक रामेश्वर नेपालले बताए । श्रम सम्झौता भएका मुलुकले समेत आप्रवासी कामदार र स्वदेशी कामदारमा विभेद गरेको उनको आरोप छ । यस विषयमा सरकारले कूटनीतिक छलफल अघि बढाउनुपर्नेमा उनले जोड दिए ।"
लकडाउनको उपयोग कौसी खेतीमा,"थोत्रा बट्टा, बाटा र बाल्टीमा बिरुवा र विभिन्न लहरे जातका तरकारी लगाइएको छ । दूधका प्याकेटका मुख काटेर माटो भरेर कौसीमा खेती सुरु गरिएको छ । भान्साबाट निस्कने फोहोर पानी बाल्टीमा जम्मा गरिएको छ । लसुन, प्याज, टामटर, साग आदिका बोक्रा पनि एक ठाउँमा जम्मा गरी मल बनाइएको छ । दृश्य हो, काठमाडौं डल्लुस्थित रेखा महर्जनले घरमै गरेको कौसी खेतीको । काठमाडौं महानगरपालिका१५ चमतीकी कमला महर्जनले पनि जार र माछाको क्यारेटमा माटो भरेर लसुन, सिमी, फर्सी, गोलभेंडालगायत तरकारी फलाएकी छन् । उनले कौसी र बरन्डामा गमला राखेर तिनमा फूल पनि रोपेकी छन् । उनीहरूले कुखुराको सुली र घरमै उत्पादित फोहोरलाई मलका रूपमा प्रयोग गर्न गरेका छन् । काठमाडौं महानगरपालिका१९ की लक्ष्मी महर्जनले भने कौसीमा काँक्रो, सिमी, बोडी, गोलभेंडा, खुर्सानी लगाएकी छन् । उनी भन्छिन्, घरमा बस्दाबस्दै दिक्क लाग्यो । तरकारीको भाउ पनि दिनदिनै बढिरहेको छ । अनि छिमेकीले कौसीमा तरकारी फलाएको देखेर मैले पनि सुरु गरें ।लकडाउनको अवधि लम्बिएसँगै राजधानीमा उनीहरूजस्तै अन्यले पनि कौसी खेती थालेका छन् । घरका छत, कौसी र बरन्डामा खुर्सानी, गोलभेंडा, सागलगायतका तरकारी रोपेर करेसाबारीका रूपमा उपयोग गर्न थालेका छन् । आठ वर्ष वर्षअघि कौसी खेती सुरु गरेका काठमाडौंका शेषनारायण महर्जन भने आफन्तलाई मौसमअनुसारको तरकारी तथा फलफूल कोसेली दिने गरेका छन् ।कौसी खेतीका प्रशिक्षकसमेत रहेका महर्जनले लकडाउनको सदुपयोग गरेर कौसीको एकपट्टि चैत्य र कृत्रिम ढुंगे धारा बनाई मेसिन जडान गरेर पानी बगाएका छन् । गमलामा थरीथरीका फूल रोपेर बरन्डालाई बगैंचा बनाएका छन् । कसैले कौसी खेती गर्न चाहे तीन भाग माटो र दुई भाग घरेलु मल प्रयोग गरेर तरकारी लगाउन सकिन्छ । यसले माटोले कौसीमा हुने भार कम गर्छ । खेती गर्दा जरा सकभर कम फैलने तथा गहिराइमा सीमित हुने बाली लगाउनुपर्छ, उनले भने, छिटो उत्पादन दिने र बोट नझाङ्गिने बाली लगाउन सकिन्छ ।कौसी खेती गर्न कागती, मुन्तला, सुन्तला, जुनार स्ट्रबेरीलगायत फलफूल उपयुक्त हुने उनले सुझाए । गोलभेंडा, भन्टा, भेडे खुर्सानी, खुर्सानी, स्विसचार्ड, रायो, करेला, काँक्रो, लौका, घिरौंला, काउली र बन्दा कौसीमा लगाउने तरकारीमा पर्छन् । त्यस्तै सिमी, बोडी, धनियाँ, लसुन, प्याज रामतोरियाँ, प्याज, सलगम, मुलालगायत तरकारी पनि कौसी खेतीका लागि उपयुक्त मानिन्छन्, उनले भने ।"
"तरकारी फलाउँछन्, आफैं बजार पुर्याउँछन्","आफूले उत्पादन गरेको तरकारी लकडाउनका बेला बिक्री गर्न किसानले विभिन्न विकल्प अपनाउन थालेका छन् । उनीहरूले विभिन्न कृषि सहकारीसँग समन्वय गरेर आफैंले बजारसम्म पुर्याई तरकारी बेच्न सुरु गरेका छन् । बिक्रीका लागि ठिक्क भएको तरकारी त्यत्तिकै फाल्नुभन्दा उचित विकल्प खोजी उपभोक्तामाझ पुर्याउनु नै उचित रहेको किसान बताउँछन् । भक्तपुरको चाँगुनारायण नगरपालिका२ स्थित ग्रिनलाइन एग्रोपाली, च्याउ उत्पादक किसान संघ नेपाल, काठमाडौंको गोकर्णेश्वर नगरपालिका४ स्थित तिमल्सिना च्याउ फार्मलगायतले यसैगरी च्याउ तथा अन्य तरकारी बेचिरहेका छन् । आफ्नै फार्म, संघ र कृषि सहकारीसँगको सहकार्यमा च्याउ तथा तरकारी बिक्री गरिरहेको ग्रिनलाइन एग्रोपालीका सञ्चालक दयाराम मच्चामसीले जानकारी दिए । तिमल्सिना च्याउ फार्मका सञ्चालक सीताराम तिमल्सिनाले भने आफैं बजार लगेर तरकारी एवं च्याउ बेचिरहेका छन् । किसानको बारीमा फलेको तरकारी जम्मा गरी जिल्ला कृषि सहकारी भक्तपुरसँगको सहकार्यमा चाँगुनारायण र सूर्यविनायक नगरपालिकासँग सहयोगमा त्यहाँका वडावडा र टोलमा गएर बिक्री गर्ने काम गरिरहेको संघका अध्यक्ष्य प्रेमनारायण अधिकारीले बताए । संघले च्याउ मात्र नभई अन्य तरकारी र अन्डा पनि संकलन गरेर बिक्री गरिरहेको छ, उनले भने, सामाजिक दूरी कायम गरेर, मास्क, पन्जाजस्ता सुरक्षाका उपाय अपनाएर उपभोक्तालाई तरकारी बिक्री गरिरहेका छौं । संघले गोब्रे च्याउ प्रतिकिलो ३ सय ५० रुपैयाँ र कन्ये च्याउ प्रतिकिलो १ सय ३० रुपैयाँसम्ममा बिक्री गरिरहेको छ । आलु प्रतिधार्नी १ सय रुपैयाँ, प्याज, टमटर, गोभी, काउली, साग, सिमी, मटरकोसा, काँक्रालगायत तरकारी प्रतिकिलो २० रुपैयाँदेखि ८० रुपैयाँसम्ममा बिक्री गरिरहेको बताएको छ । अन्डा प्रतिक्यारेड २ सय ५० रुपैयाँमा बिक्री गरिएको अधिकारीले जानकारी दिए । लकडाउन सुरु भएको दुई दिनपछि हामीले यसरी बिक्री सुरु गरेका हौं । दुईदुई वटा गाडी र मोटरसाइकलबाट बिक्री गरिरहेका छौं, उनले भने, लकडाउन अगाडि आफ्नै फार्मको च्याउ खेर जाने अवस्था आएपछि सबैबाट तरकारी जम्मा गरेर बिक्री गर्ने सोच आएको हो । काम गर्ने ६७ जना छौं । रातको २ देखि बिहानको ८ बजेसम्म तरकारी जम्मा गर्ने र सबै एकएक किलो प्याकेटमा तयार गर्ने काम गरिरहेका छौं ।ग्रिनलाइन एग्रोपालीका सञ्चालक मच्चामसीले ४० रोपनीको क्षेत्रफलमा च्याउ, कुरिलो र ब्रो काउली लगाएका छन् । उनले धनियाँ, काँक्रा, फर्सी, मुलालगायत तरकारी पनि लगाएका छन् । लकडाउनमा मेरो १७ लाख रुपैयाँ बराबरको नोक्सानी भएको छ । सब्जी कुहिएर जानुभन्दा कम भए पनि पैसा आउँछ भनेर बिक्रीको उपाय अपनाएको छु, उनले भने, दैनिक ६ देखि ७ सय केजीसम्म तरकारी बिक्री गरिरहेको छु । कन्ये च्याउ पहिला सय रुपैयाँभन्दा बढीमा बिक्री हुने गरेकामा अहिले ७० रुपैयाँ होलसेलमै दिनुपरेको छ । फार्मबाट ५० प्रतिशत कालीमाटी बजार र बाँकी कृषि सहकारीले किन्ने गरेको उनले बताए । तिम्सिना च्याउ फार्मका सञ्चालक तिमल्सिनाले पनि १० लाख रुपैयाँ नोक्सान भएको दाबी गरे । कन्ये च्याउको मात्र खेती गर्दै आएका उनी भन्छन्, फागुनमा १७ लाख रुपैयाँ लगानी गरेर आठ हजार प्याकेट च्याउ लगाएँ । च्याउ बिक्री गर्ने समयमा लकडाउन भयो । घाटामै भए पनि सके जति च्याउ धुम्बाराही र जोरपाटीका तरकारी बजार पुर्याएको छु । उनले दैनिक तीन सयदेखि चार सय केजीसम्म च्याउ बिक्री गरिरहेका छन् । साथै उनले ७० केजी च्याउ सुकुटी बनाएर राखेका छन् । १०११ केजी सुकाउँदा एक केजी सुकुटी बन्ने उनको भनाइ छ ।"
विद्युत् व्यापारका लागि त्रिदेशीय बैठकको प्रस्ताव,"काठमाडौं (कास) नेपाल, भारत, बंगलादेश र भुटानका ऊर्जा सचिवहरूले कोभिड१९ का कारण ऊर्जा उत्पादन, माग र वितरणमा भोग्नुपरेका समस्याबारे छलफल गरेका छन् । बैठकमा कोभिड१९ का कारण ऊर्जा क्षेत्रमा परेको प्रभावका विषयमा चर्चा भयो । बैठकमा कोभिड१९ ले ऊर्जा क्षेत्रमा पारेको नकारात्मक प्रभाव, विद्युत्को माग र आपूर्तिको सन्तुलन, निर्माणाधीन आयोजनाका काम तथा समस्या समाधानका उपायबारे छलफल भएको ऊर्जा, जलस्रोत तथा सिँचाइ मन्त्रालयका सचिव दिनेशकुमार घिमिरेले जानकारी दिए । सचिव घिमिरेले भारतीय समकक्षी सञ्जीवनन्दन सहायलाई बुटवलगोरखपुर ४ सय केभी प्रसारण लाइन निर्माणका लागि यसअघि भएको संयुक्त कम्पनी खडा गर्ने प्रक्रिया अगाडि बढाउन आग्रह गरे । सेयर सम्झौता छिट्टै गर्नुपर्नेमा उनले जोड दिए । कोभिड१९ नियन्त्रणका लागि गरिएको लकडाउनका कारण सरकारी र निजी क्षेत्रले निर्माण गरिरहेका जलविद्युत् आयोजनाका लागि खरिद गरेका आवश्यक उपकरण केही भारततर्फका विभिन्न भन्सार र केही बीचैमा रोकिएको जानकारी गराउँदै उनले ती उपकरण आउन दिने व्यवस्था मिलाइदिन पनि भारतीय सचिवलाई आग्रह गरे । मन्त्रिपरिषद्ले लकडाउनका बीचमा पनि विकास आयोजनाका काम अघि बढाउने निर्णय गरेकाले ती सामग्री छिट्टै ल्याउने वातावरण मिलाइदिन उनले भनेका हुन् । जवाफमा भारतका सचिव सहायले आफूहरू सकारात्मक रहेको र त्यसका लागि पहल गर्ने प्रतिबद्धता जनाए । सचिव घिमिरेले विद्युत् व्यापारका लागि नेपालभारतबंगलादेशको त्रिपक्षीय संयन्त्रको बैठकका लागि समेत प्रस्ताव गरेका थिए । लकडाउनका कारण उद्योगधन्दा बन्द हुँदा माग घटेकाले नेपालले भारतबाट विद्युत् आयातमा कटौती गरेको छ । यसअघि प्रतिदिन ४ सयदेखि ५ सय मेगावाट विद्युत् भारतबाट आयात हुँदै आएकामा लकडाउनपछि २ सय मेगावाटमा सीमित भएको छ ।सचिवस्तरीय भिडियो बैठकमा भारत, बंगलादेश र भुटानले पनि नेपालकै जस्ता समस्या राखेको सचिव घिमिरेले बताए । ती देशमा पनि लकडाउनका कारण निर्माणाधीन आयोजनाका काम र उद्योगभन्दा ठप्प हुँदा विद्युत्का माग घटेको जस्ता समस्या सचिवहरूले सुनाएको उनले जानकारी दिए ।"
कृषिमा २० प्रतिशत बजेट छुट्याउन पहल,"काठमाडौं (कास) प्रदेशका कृषिमन्त्रीहरूले अबको बजेटमा आआफ्ना प्रदेशबाट कृषि क्षेत्रमा कम्तीमा २० प्रतिशत विनियोजन गर्न पहल गर्ने बताएका छन् । कृषि तथा पशुपन्छी विकासमन्त्री घनश्याम भुसाल र सातै प्रदेशका कृषि, भूमि तथा सहकारी मन्त्रीहरूबीच शुक्रबार भएको भिडियो बैठकमा यस्तो समझदारी भएको हो । केही प्रदेशले १०१२ प्रतिशतसम्म बजेट विनियोजनको तयारी गरेको कृषि तथा पशुपन्छी विकास मन्त्रालयका प्रवक्ता हरिबहादुर केसीले जानकारी दिए । पालिकाले पनि कम्तीमा १५ प्रतिशत बजेट छुट्याउन समन्वय गर्ने समझदारी भएको छ, उनले भने । लकडाउनका बेला प्रदेशहरूमा भइरहेको काम, कृषिको अवस्था र अप्ठ्यारोका विषयमा मन्त्रीहरूबीच छलफल भएको थियो । कृषि तथा पशुजन्य वस्तुको उत्पादन, ढुवानी र बिक्रीवितरणलाई अझै सहज बनाउन संघीय कृषि मन्त्रालयले गृह मन्त्रालयसँग समन्वय गर्ने पनि सहमति भएको छ । प्रदेशमा भएका कृषि तथा पशुजन्य क्षतिको आकलन र राहतको प्रस्ताव शनिबारसम्म सबै प्रदेश कृषि मन्त्रालयले संघीय कृषि मन्त्रालयमा उपलब्ध गराउने पनि सहमति भएको छ । राहत प्रस्तावको निश्चित प्रतिशत संघीय कृषि मन्त्रालयले वहन गर्ने गरी प्याकेज घोषणा गरिने केसीले जनाए ।"
एनसीसीको पनि १ करोड,काठमाडौं (कास) नेपाल क्रेडिट एन्ड कमर्स (एनसीसी) बैंकले सरकारले सञ्चालन गरेको कोरोना कोषमा १ करोड रुपैयाँ सहयोग गरेको छ । बैंकले संस्थागत सामाजिक उत्तरदायित्वअन्तर्गत ६५ लाख रुपैयाँ संघीय सरकारले स्थापना गरेको कोषमा र ५५ लाख रुपैयाँका दरले ३५ लाख रुपैयाँ सात वटै प्रदेशले खडा गरेको कोषलाई प्रदान गरेको बताएको छ ।
पेट्रोलियम व्यवसायीको १० लाख,"काठमाडौं (कास) सरकारी कोरोना भाइरस संक्रमण रोकथाम, नियन्त्रण तथा उपचार कोषमा पेट्रोलियम व्यवसायीले १० लाख रुपैयाँ सहयोग गरेका छन् । पेट्रोलियम ढुवानी व्यवसायी महासंघ र पेट्रोलियम डिलर्स राष्ट्रिय संघले बुधबार ५५ लाख रुपैयाँ गरी कोषमा उक्त रकम सहयोग गरेका हुन् ।"
आईएमईको साढे ७ लाख,"काठमाडौं (कास) आईएमई लाइफ इन्स्योरेन्स कम्पनीले सरकारको कोरोना भाइरस संक्रमण रोकथाम, नियन्त्रण तथा उपचार कोषमा ७ लाख ५० हजार रुपैयाँ सहयोग गरेको छ । कम्पनीले भाइरस संक्रमणको उपचारमा सहयोग पुग्ने आशाले सरकारलाई उक्त रकम सहयोग गरेको जनाएको छ ।"
कोषमा रिलायन्सको ७ लाख,"काठमाडौं (कास) रिलायन्स लाइफ इन्स्योरेन्स लिमिटेडले बिहीबार सरकारी कोरोना भाइरस संक्रमण रोकथाम, नियन्त्रण तथा उपचार कोषमा ७ लाख ५० हजार रुपैयाँ सहयोग गरेको छ । उक्त रकम भाइरस संक्रमितहरूको उपचारमा सहयोग पुर्याउन सहयोग गरेको रिलायन्सले जनाएको छ ।"
जनरल इन्स्योरेन्सले दियो ५ लाख,काठमाडौं (कास) जनरल इन्स्योरेन्स कम्पनी नेपालले सुदूरपश्चिम प्रदेश सरकारले स्थापना गेको कोरोना भाइरस रोकथाम तथा उपचार केन्द्रमा ५ लाख रुपैयाँ सहयोग गरेको छ । कम्पनीले शुक्रबार संस्थागत सामाजिक उत्तरदायित्वअन्तर्गत प्रदेश सरकारलाई उक्त रकमको चेक हस्तान्तरण गरेको हो ।
फोर्डको अध्ययन प्रतियोगिता,काठमाडौं (कास) फोर्डले बालबालिकाका लागि अन्तर्क्रियात्मक अध्ययन प्रतियोगिता सुरु गरेको छ । फोर्डले ग्रुमिङ टेल्ससँगको सहकार्यमा १० दिने अन्तर्क्रियात्मक प्रतियोगिताको सुरुवात गरेको हो । सरकारले कोरोना भाइरसको संक्रमण रोकथाम तथा नियन्त्रण गर्न देशभर लकडाउन पालना गरेको समयमा बालबालिकाका लागि रोमाञ्चक र सिर्जनात्मक बनाउनलाई कम्पनीले उक्त प्रतियोगिता सञ्चालनमा ल्याएको जनाएको छ ।
ॅसंकटमा कालोबजारी नगर,विराटनगर (कास) संकटका बेला उपभोग्य वस्तुको कालोबजारी भइरहेकोप्रति उद्योगीव्यवसायीको प्रतिनिधिमूलक संस्थाले चिन्ता जनाएको छ । उद्योग संगठन मोरङले विज्ञप्ति जारी गर्दै अप्ठ्यारो अवस्थामा अत्यधिक मूल्य लिई कालोबजारी भइरहेको गुनासो आएकाले त्यसो नगर्न व्यवसायीलाई आग्रह गरेको छ । मानव जातिको अस्तित्व नै संकटमा परिरहेको विषम परिस्थितिमा यसबाट बच्न सरकारले लागू गरेको स्वास्थ्य सुरक्षा प्रोटोकल पालना गर्दै अत्यावश्यक वस्तु तथा सेवाको उत्पादन तथा बिक्रीवितरण नरोक्न पनि संगठनले भनेको छ ।
इन्टरनेट काट्न नपाइने,काठमाडौं (कास) इन्टरनेटबापतको भुक्तानी महसुल नतिरे पनि लकडाउन अवधिभर सेवा अवरुद्ध नगर्न सेवा प्रदायकलाई नेपाल दूरसञ्चार प्राधिकरणले निर्देशन दिएको छ । प्राधिकरणले शुक्रबार सूचना जारी गर्दै पछि भुक्तानी गर्दा कुनै प्रकारको जरिवाना शुल्क नलिन पनि भनेको छ । कोभिड१९ को संक्रमण फैलिन नदिन देशभर लकडाउन भएको अवस्थामा समयमा भुक्तानी नतिरेका कारण केही सेवा प्रदायकले सेवा अवरुद्ध गरेको गुनासो आएपछि प्राधिकरणले यस्तो निर्देशन दिएको हो । इन्टरनेट सेवा प्रदायकहरूको संस्था (आइस्पान) नेपालले यसअघि नै लकडाउनभर भुक्तानी नगरे पनि प्रयोगकर्ताको सेवा अवरुद्ध नगर्ने प्रतिबद्धता जनाएको थियो ।
किन लकडाउन हटाउन चाहन्छन् ट्रम्प ?,"बजारबाट कोरोना फैलिएकामा आशंकाट्रम्पले कोभिड१९ चीनको वुहानस्थित बजारबाट नभई प्रयोगशालाबाट उत्पन्न भएको भन्ने अपुष्ट रिपोर्टहरू हेरिरहेको बताए । म फेरि पनि भन्छु हामीले यसबारे सुनेका छौं । हामी यसबारे हेर्छौं, उनले भने । पछिल्ला वर्षहरूमा वुहानस्थित दुइटा प्रयोगशालाको सुरक्षाबारे बेइजिङस्थित अमेरिकी दूतावासले यसअघि नै चासो व्यक्त गरेको अमेरिकी सञ्चार माध्यमले समाचार प्रकाशन गरेका थिए । तर अमेरिकी चिफ अफ स्टाफ प्रमुख जर्नेल मार्क मिलीले अमेरिकी गुप्तचर सेवाले भाइरस प्राकृतिक रूपमा नै उत्पन्न भएको विश्वास गरेको जनाएका छन् । नियमित पत्रकार भेटका क्रममा ट्रम्पले विश्व स्वास्थ्य संगठन डब्लूएचओको पुनः आलोचना गरेका छन् । उनले चीनसँगको सीमा बन्द गर्ने आफ्नो निर्णय सुरुमा डब्लूएचओले आलोचना गरेको बताए । दुर्भाग्यवश अझै पनि कतिपय देशहरूले डब्लूएचओमाथि विश्वास गरिरहेका छन् । संगठनप्रति कुनै प्रकारका प्रतिबन्ध लगाएका छैनन्, ट्रम्पको भनाइ छ । इटाली, स्पेन र फ्रान्सका भाइरस संक्रमितको उदाहरण दिँदै ट्रम्पले ती देशहरूले गम्भीर गल्ती गरेका भए पनि बुझिसकेको जनाए । यसअघि ट्रम्पले कोभिड१९ को महामारी रोक्न न्यूनतम कर्तव्य पूरा गर्न असफल भएको भन्दै डब्लूएचओलाई अमेरिकाले दिँदै आएको आर्थिक सहयोग रोक्न निर्देशन दिइसकेका छन् । चीनमा भाइरसको संक्रमण देखिएपछि त्यसलाई डब्लूएचओले सही ढंगले व्यवस्थापन गर्न नसकेको र ढाकछोप गरेको उनको आरोप छ ।"
विज्ञको सुझाव मानेकाले मृत्युदर कम,"म जर्मनीको बर्लिनमा बस्छु । पेसाले इन्टरनल मेडिसिन र इमर्जेन्सी चिकित्सक हुँ । सन् २०१४ मा बर्लिनस्थित सारिटे मेडिकल विश्वविद्यालयबाट अध्ययन सकेपछि क्रान्केन हाउस अस्पतालमा कार्यरत छु । नेपालमा चिकित्सकका रूपमा काम गरेको लामो अनुभव नभए पनि सन् २०१५ को महाभूकम्पका बेला केही समय काम गरेको थिएँ । विकसित र विकासोन्मुख देशको विकास, प्रविधि र अन्य स्रोतसाधनमा जुन फरक छ, त्यस्तै फरक नेपाल र यताको स्वास्थ्य क्षेत्रमा पनि छ । नेपालमा सीमित स्रोतसाधनको परिधिमा रहेर कसरी राम्रो सेवा दिने भन्ने हुन्छ । त्यसको अनुपातमा यता साधन र स्रोतको सुविधा बढी हुन्छ । त्यसैले यता काम गर्न अलि सहज हुन्छ र राम्रो सेवा दिन सकिन्छ ।जर्मनीमा स्वदेशी र विदेशीबीच विभेद हुन्छ भन्ने सुन्ने गरिन्छ । मैले भने त्यस्तो अनुभव गरेको छैन् । म आपत्कालीन सेवामा कार्यरत भएकाले विभिन्न खालका बिरामी आउँछन् । धेरैजसो मुटु र फोक्सोसम्बन्धी बिरामी हुन्छन् । गम्भीर हृदयाघात र मुटुसम्बन्धी अन्य रोगका बिरामीको संख्या धेरै हुन्छ । दम, आन्तरिक रक्तस्राव, ढाड दुखेका, पखाला लागेका उच्च रक्तस्राव र मुटुका सामान्य रोगी पनि उपचारका लागि आउँछन् । केही समस्या नभए पनि बिसन्चो भएको जस्तो लागेर अस्पताल आउने गर्छन् । आपत्कालीन सेवाका चिकित्सकको मुख्य काम नै बिरामीको त्यस्तो अवस्था किन भयो ? किन अकस्मात् बिरामी भयो भन्ने पत्ता लगाउनु हो । सकेसम्म त्यस्ता बिरामीको श्वासप्रश्वास, मुटु र स्वास्थ्य जटिलतालाई स्थिर राखेर रोग पत्ता लगाउने अनि त्यसको जटिलता हेरेर सघन उपचारमा पठाउने कि अन्य वार्डमा पठाउने भन्ने सिफारिस गर्नु पनि आपत्कालीन सेवाका चिकित्सकका प्रमुख कार्य हुन् । आपत्कालीन सेवामा पहिले आउनेले सुरुमै उपचार पाउने भन्ने हुन्न । बिरामीको जटिलता हेरेर कसलाई तत्कालै उपचार गर्ने त्यो हेरिन्छ । हामीले अन्य मुलुकमा जस्तै मेन्चेस्टर ट्रियाज सिस्टम अपनाउँछौं । त्यसअन्तर्गत बिरामीको अवस्था परीक्षण गर्ने पाँच प्रकारका श्रेणी हुन्छन् ः रातो, सुन्तला रङ, पहेंलो, हरियो र नीलो । रातो श्रेणीमा परेका बिरामीको तत्कालै उपचार नगरे मृत्यु हुन सक्ने भएकाले तत्कालै हेर्नुपर्छ । यस्ता बिरामी प्रायः एम्बुलेन्समा चिकित्सककै साथमा आएका हुन्छन् र एम्बुलेन्समै ईसीजी गरिएको हुन्छ । ईसीसीको रिपोर्टबाट के समस्या हो भन्नेबारे जानकारी हुन्छ ।कतिपय बिरामी हिँडेर वा सामान्य गाडीमा पनि अस्पताल आएका हुन्छन् । त्यस्ता बिरामीको स्थिति गम्भीर हुँदैन । उनीहरूको नाडीको पल, अक्सिजनको मात्रा, ब्लडप्रेसर, मुटुको धड्कन, श्वासप्रश्वासको अवस्था आदि हेरेर कति समयपछिसम्म हेर्दा हुन्छ भन्ने निर्णय गरेर चिकित्सकलाई सिफारिस गरिन्छ ।नेपालमा चिकित्सकले कोरोना भाइरस (कोभिड१९) को संक्रमणसँग मिल्दोजुल्दो लक्षण भएका बिरामीको उपचार नगरेको भन्ने सुनिन्छ । तर यता यस्तो सुनिँदैन । यसले विश्व नै त्रसित बनाइरहेको हुँदा डर सबैलाई हुन्छ । डर लागे पनि यहाँ अस्पतालमा आएका बिरामीलाई उपचार गर्दिनँ, यहाँ हुन्न अर्को ठाउँमा उपचार गर्न जानू भन्न भने पाइन्न । बिरामीको रोगअनुसारको उपचार सेवा आफ्नो अस्पतालमा छैन भने पनि अर्को उपयुक्त अस्पताल खोजेर, चिकित्सकसँगको परामर्शपछि बेड खोजिदिएर आफैंले एम्बुलेन्समा राखेर पठाउनुपर्छ । अर्को कुरा, यहाँ पनि नेपालमा झैं पीपीई (व्यक्तिगत सुरक्षा कवच) भन्ने शब्दबारे धैरै नै बहस चलेको छ । जर्मनीमा भने यसको अभाव छैन र कोरोना संक्रमित बिरामी आउँदा सुरक्षाका सामग्री नभएर उपचार गर्दा डराउनुपर्ने स्थिति पनि छैन ।जर्मनीका सबै अस्पतालभित्र पस्नुअघि मूल प्रवेशद्वार अगाडि नै केही संकेत राखिएका हुन्छन् । कोरोना लागेको छ भने त्यसैलाई संकेत गर्ने घण्टी बाहिरैबाट बजाउनुपर्छ । त्यो घण्टी बजाएपछि अस्पतालको आपत्कालीन कक्षका सबै विभाग सक्रिय हुन्छन् । संक्रमण भएको वा शंकास्पद बिरामीलाई सुरुमा आइसोलेसन वार्डमा राखिन्छ र उपचार गरिन्छ । नेगेटिभ देखिएपछि मात्र अन्य सामान्य वार्डमा सारिन्छ । पोजेटिभ भए कोहोर्ट आइसोलेसन (ग्रुप आइसोलेसन) मा राखिन्छ । उदाहरणका लागि, दुई जना कोरोना पोजेटिभलाई एउटै कोठामा राखेर उपचार गरिन्छ ।इटाली र स्पेनमा जस्तो बेड नपुगेर बिरामीलाई कोरिडोरमा राख्नुपर्ने अवस्था जर्मनीमा हालसम्म आएको छैन । यद्यपि संक्रमित संख्यामा वृद्धि हुँदै गए भविष्यमा त्यस्तो अवस्था नआउला भन्न पनि सकिँदैन । जर्मनीमा केही खोप दिइन्छ । स्ट्रेप्टोकोक्कुस निमोनिया भन्ने कीटाणुको संक्रमण नहोस् भनेर लगाइने भ्याक्सिनलाई न्युमोकोक्कल भ्याक्सिनेसन भनिन्छ । यो कीटाणुका कारण विशेषगरी निमोनिया, मेनेन्जाइटिस, सिनुसिटिस आदिको संक्रमण हुने गर्छ । कम्युनिटी एक्वायर्ड निमोनिया अर्थात् स्वास्थ्य सेवाबाहिरबाट हुने लगभग २० देखि ४० प्रतिशत निमोनिया यही ब्याक्टेरियाले सार्छ । यस्ता बिरामीबाट बच्नलाई यो खोप लगाइन्छ । सबै देशमा बालबालिकालाई लगाइने खोपमा यो पनि पर्छ । जर्मनीमा चाहिँ यो खोप ६० वर्ष माथिका र रोग निरोधक क्षमता कम हुने (जस्तै एचआईभी पोजिटिभ, शारीरिक अंग प्रत्यारोपण, बोनम्यारो प्रत्यारोपण गरेका आदि) लाई सिफारिस गरिन्छ । इन्फ्लुएन्जा नलागोस् भनेर फ्लुको भ्याक्सिन पनि दिइन्छ । दुवै भ्याक्सिनले कोरोना भाइरस नियन्त्रणमा कतिको भूमिका खेल्छन् भन्ने चाहिँ यकिन छैन । जर्मनीमा कोरोना संक्रमितको संख्या पनि कम छैन । यद्यपि युरोपका अन्य मुलुकमा भन्दा यहाँ मृत्यु हुनेको संख्या कम छ । त्यसैले धेरै अचम्मित परेका छन् । त्यसो हुनुमा क्रिस्टियान रोस्टन भन्ने एक जर्मन अनुसन्धानकर्ताको भूमिका महत्त्वपूर्ण छ । सन् २००२२००३ मा सार्स फैलिएको बेला रोस्टान र उनको टोलीले कोरोनाबारे पत्ता लगाएको हो । त्यसबेला नोवल कोरोना भाइरस नदेखिए पनि त्यसबारे अनुसन्धान भइरहेको थियो । चीनमा कोभिड१९ को महामारी सुरु नहुँदै कोरोनाबारे अनुसन्धान भइरहेकाले पनि भाइरस फैलिएसँगै त्यसविरुद्ध कसरी काम गर्ने भनेर उनै रोस्टानले बेलैमा सचेत गराए । जर्मनीमा कोरोना भाइरस परीक्षण विधिको विकास पनि उनैले गरेका हुन् । चीनमा कोरोना भाइरस फैलिनुअघि नै यहाँ परीक्षण पद्धति विकास गरेर प्रयोगशालाहरूमा पठाइसकिएको थियो । त्यसले गर्दा सबैले तयारी गर्न पाए । रोस्टानको सुझावबमोजिम नै जर्मन सरकारले काम गर्यो । उनले नातिनातिनालाई हजुरबा, हजुरआमाबाट टाढै राख्नू भने । जनताले माने । वृद्धवृद्धा र युवालाई छुट्याएर टाढा राखिदिएपछि जर्मनीमा संक्रमित संख्या कम देखिएको हो । अर्को कुरा, जर्मनीले तत्कालै व्यापक मात्रामा परीक्षण गर्यो र संक्रमितलाई क्वारेन्टाइनमा राख्यो । जर्मनी व्यवस्थित देखिनुको अन्य कारण के हो भने, सरकारले गरेको निर्णयलाई जनताले मान्नु । विशेषज्ञ चिकित्सकका सुझाव सरकारले मान्नु । अर्को कारण जर्मनीमा चिकित्सक र नर्सको संख्या बढी हुनु पनि संक्रमित संख्या कम हुनु हो । संक्रमितलाई उपचार गर्न क्रिटिकल केयर बेड महत्त्वपूर्ण हुन्छ । कोरोना संक्रमण फैलिनुअघि जर्मनीमा २८ हजार क्रिटिकल केयर बेड थिए । त्यसमध्ये २५ हजार भेन्टिलेटरसहितका बेड थिए । हाल उक्त संख्या बढाएर ४० हजार पुर्याइएको छ । भेन्टिलेटर संख्या ३० हजार पुर्याइएको छ । क्रिटिकल बेड र भेन्टिलेटर संख्या वृद्धि गरिएकाले पनि जर्मनीमा स्वास्थ्य सेवा र क्षमता बढेको छ । अहिलेसम्मको तथ्यांक हेर्दा भेन्टिलेटरमा राखिएका कोरोना संक्रमितमध्ये जर्मनीमा ५० प्रतिशतको मृत्यु भएको छ । बाँकी ५० प्रतिशत निको भएका छन् । भेन्टिलेटर नपाए उनीहरू बाँच्दैनथे । (कान्तिपुरकर्मी ददी सापकोटासँगको कुराकानीमा आधारित)"
सन्दीपको इट्स माई शो,"शरद भेषावकर (म्याच फिनिसर)उनीसँग मेरो धेरै राम्रो सम्झनाहरू छन् । उनलाई जब देखें, उनको ब्याटिङ निकै स्तरको पाएँ । हामीले उनलाई ५० ओभरको खेलका खेलाडीमा हेरेका थियौं । उसलाई ट्वान्टी२० ओभरको खेल्यो भने तिम्रो ५० ओभरको खेल बिग्रिन्छ भनेर सन् २०११ मै भनेको थिएँ । मैले यस्तो भन्दा उनी स्तब्ध भएका थिए । उनले तत्काल त केही भनेनन् तर केही समयपछि ट्वान्टी२० को संरचनामा के गर्नुपर्छ भनेर सोधेका थिए । त्यसपछि मलाई उनले आश्चर्यमै पारे । हामीले अभ्यासमा पावर हिटिङ गर्दा उनले लामो लामो छक्का हानिरहेका थिए । हामीले उनलाई ५ वा ६ नम्बरको ब्याटिङक्रम तोकेर फिनिसरको जिम्मा दियौं । उनले आफ्नो जिम्मेवारी पूरा गर्थे । त्यो समयमा नेपालले ५० ओभरमा राम्रो खेलिरहेको थियो, ट्वान्टी२० मा भिज्न सकिरहेको थिएन । एक ओभरमा ८१० रन बनाउन नेपाललाई गाह्रो भइरहेको थियो । त्यस्तोमा एक ओभरमा २३ वटा बाउन्ड्री हान्नुपर्ने स्थिति आएमा अझ दबाब बढ्थ्यो । त्यो बेलामा मैले धेरै खेलाडीमा त्यस्तो आत्मविश्वास देखेको थिइनँ । ट्वान्टी२० संरचनामै नभएका शरद तुरुन्तै त्यो पद्धतिमा आइहाले । उनले खेलेका २३ इनिङ्स म कहिल्यै बिर्सन सक्दिनँ । त्यसमा केन्यासँग सन् २०१३ को विश्वकप छनोट खेल, जसमा नेपाललाई १७ रन चाहिएथ्यो । पारस अर्धशतक बनाएर अर्को इन्डमा थिए, शरद स्ट्राइकमा । हामी पारसलाई स्ट्राइक दिन भन्दैथियौं । शरदले लगालग छक्का प्रहार गरेर जिताइदिए । स्लग गरेर नभई उनले राम्रो शट खेलेर जिताएका थिए । हङकङसँग जित्नैपर्ने खेलमा पनि उनले संयमित भएर खेल्दै नेपाललाई विश्वकप पुर्याएका थिए ।"
संक्रमणबाट तंग्रिए रुगानी र मतौडी,"टुरिन (रोयटर्स) युभेन्ट्सका खेलाडी ड्यानियल रुगानी र ब्लाइसे मतौडी कोभिड१९ को संक्रमणबाट निको भएका छन् । इटालीको क्लबका अनुसार उनीहरू दुई जना अब आइसोलोसन बस्न आवश्यक छैन । गत महिना कोरोना भाइरसबाट संक्रमित हुने युभेन्ट्सका तीन खेलाडीमध्ये उनीहरू दुई हुन् ।संक्रमित हुने तेस्रो खेलाडी पाउल डिबाला भने अझै निको हुन सकेका छैनन् । युभेन्ट्सले आफ्नो बेवसाइटमा लेखेको छ, नियमअनुसार ड्यानिएल रुगानी र ब्लाइसे मतौडी दोहोरो परीक्षणबाट गुज्रेका छन् । दुवै अवसरमा उनीहरू निको भएको छ । परीक्षण रिपोर्ट नेगेटिभ आएको छ । त्यसैले उनीहरूलाई अलगै बस्न पनि आवश्यक छैन ।सिरी ए का खेल मार्च ९ यता स्थगित छ । इटालीको फुटबल संघले क्लबले अभ्यास सुरु गर्न अगाडि सबै खेलाडीको परीक्षण गर्नुपर्ने नियम बनाएको छ । इटालीमा मे ३ मा लकडाउन सकिँदैछ । इटाली कोभिड१९ बाट सबैभन्दा बढी प्रभावित हुने देशमध्ये एक हो । त्यहाँ भाइरसबाट १ लाख ६५ हजार संक्रमित भएकोमा २१ हजारको मृत्यु भइसकेको छ ।"
तल्लो स्कटिस लिगमा पूर्णविराम,"एडेनबर्ग (एएफपी) स्कटल्यान्डको तल्लो डिभिजनका सबै लिग फुटबलको यो सिजन टुंग्याउने बुधबार निर्णय भएको छ । स्कटिस लिगअन्तर्गतका च्याम्पियनसिप, लिग वान र लिग टुको अन्त्य गर्ने निर्णय भएको हो । माथिल्लो डिभिजन स्कटिस प्रिमियर लिगबारे भने निर्णय हुन बाँकी छ ।लिग स्थगित हुँदा जुन क्लब जुन स्थितिमा छ । अब त्यहीं अन्तिम हुनेछ । त्यसअनुसार लिगतालिकाको शीर्ष स्थानमा रहेको टिम नै च्याम्पियन हुनेछ । यस्तोमा च्याम्पियनसिपको लिग च्याम्पियन डुन्डे युनाइटेड हुनेछ । यो निर्णयका लागि भएको मतदानमा सहभागी लिगका क्लबमध्ये ८१ प्रतिशतले प्रतियोगिता तत्कालको स्थितिमा टुंग्याउने निर्णय गरेको हो ।"
सीप्यानद्वारा कोषमा रकम जम्मा,"क्रिकेट खेलाडी संघ नेपाल (सीप्यान) ले कोरोना भाइरस (कोभिड१९) संक्रमण रोकथाम नियन्त्रण तथा उपचारका लागि सरकारले स्थापना गरेको कोषमा नगद जम्मा गरेको छ । सीप्यानका महासचिव पारस खड्काले कोषमा शुक्रबार ४ लाख ६२ हजार रुपैयाँँ जम्मा गरिएको जनाएका छन् ।सीप्यानले गत वर्षदेखि शैक्षिक संस्था नेसनल कलेज अफ कम्प्युटर स्टडिज, नेसनल क्रिएटिभ कोएजुकेसनल स्कुल र एनसीसीएससँग मिलेर एनसीसीएससीप्यान क्रिकेट अवार्ड गर्दै आएको थियो । यस वर्ष पनि आयोजना गर्ने मिति चैत २१ गते तोकिएपछि कोरोना त्रास फैलिएसँगै कार्यक्रम स्थगित गरी सो रकम कोभिड१९ कोषमा जम्मा गर्ने निर्णय गरेको थियो ।सीप्यानले वर्ष क्रिकेट खेलाडी पुरुष र महिला, उदीयमान क्रिकेट खेलाडी, वर्षको उत्कृष्ट मुभमेन्ट र लाइफटाइम एचिभमेन्ट गरी ५ विधामा पुरस्कार दिने घोषणा गरेको थियो । सीप्यानले लैंगिक समानता बनाउँदै वर्षको क्रिकेट खेलाडी महिला र पुरुष समानलाई १ लाख ३२ हजार तथा अन्यलाई समान ६६ हजार दिने घोषणा गरेबमोजिमको रकम कोषमा जम्मा गरेको हो ।सीप्यानले यस वर्षको अवार्ड अर्को वर्ष प्रदान गरिने जनाएको छ । गत वर्षको यो अवार्डमा सन्दीप लामिछाने र सीता रानामगर पुरुष र महिलातर्फ उत्कृष्ट खेलाडी भएका थिए ।"
यूएस ओपनबारे जुनमा निर्णय,"न्युयोर्क (एएफपी) यूएस ओपनका आयोजकले प्रतियोगिताको आयोजना निर्धारित समयमै हुने विश्वास पोख्दै दर्शकविहीन प्रतिस्पर्धा गर्ने कुनै सोच नभएको जनाएको छ । अमेरिकी टेनिस संघका प्रमुख कार्यकारी माइक डोसले सबै प्रकारको सम्भावना खुला रहेको र प्रतियोगिताबारे अन्तिम निर्णय जुनमा हुने पनि बताए । संघको लक्ष्य दर्शकसहितको प्रतियोगिता नै रहेको उनले भने ।डोसले भनेका छन्, दर्शकबिना प्रतियोगिता गर्ने पनि एउटा विकल्प हो, तर अहिले तत्काल हामीले यसबारे सोचेका छैनौं । दर्शकबिना खेल्नु टेनिसको संस्कृति होइन । न्युयोर्कको नेसनल टेनिस सेन्टर अहिले अल्पकालीन अस्पतालका रूपमा प्रयोग भइरहेको छ । यहाँ कोभिड १९ बाट संक्रमितको उपचार भइरहेको छ ।न्युयोर्क अमेरिकामा सबैभन्दा बढी भाइरस संक्रमित सहर हो । यूएस ओपन तय कार्यक्रमअनुसार अगस्ट ३१ देखि सेप्टेम्बर १३ सम्म हुनेछ । यो नै निर्धारित समयमा हुन सक्ने एकमात्र टेनिसको ठूलो प्रतियोगिता छ । यसअघि विम्बल्डन स्थगितको निर्णय भइसकेको छ भने फ्रेन्च ओपन पछाडि सारिएको छ ।"
