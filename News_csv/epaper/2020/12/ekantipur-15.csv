शीर्षक,विवरण
ओलीको कार्यशैलीप्रति कांग्रेस आक्रामक,"आफ्नै पार्टी नेकपाका अध्यक्ष पुष्पकमल दाहालसहित बहुमत नेताले सरकार भ्रष्टाचारमा डुबेर असफल बनिसकेको भनिरहँदा कांग्रेसले पनि सडकमा ओलीले सरकारमा बस्ने राजनीतिक र नैतिक आधार गुमाइसकेको भनाइ दोहोर्याएको छ । गत वैशाखको केन्द्रीय कार्यसमितिबाटै प्रधानमन्त्री ओलीले सत्तामा बस्ने नैतिक र राजनीतिक आधार गुमाएको निष्कर्षमा कांग्रेस पुगेको थियो तर सरकारका कुशासन र बेथिति मा कांग्रेस मौन बस्दै आएको थियो । मंसिर १७ गते तनहुँमा पार्टीका वरिष्ठ नेता रामचन्द्र पौडेललाई स्थानीय प्रशासनले गिरफ्तार गरेपछि मात्रै कांग्रेस सडकमा उत्रिएको हो । सभापति शेरबहादुर देउवाले सोमबारै विज्ञप्ति निकाल्दै देशभरको प्रदर्शनले पार्टीलाई नयाँ ऊर्जा दिएको बताएका छन् । यो ऊर्जालाई क्रमिक रूपले अभिवृद्धि गर्दै कांग्रेस आगामी दिनमा अझ सशक्त ढंगले अघि बढ्ने उद्घोष गर्न चाहन्छु, उनले भनेका छन् । देउवाले देशव्यापी प्रदर्शनमा भएको सहभागिताले कम्युनिस्ट सरकार र उसको सर्वसत्तावादी प्रवृत्तिविरुद्ध जनमत प्रकट गरेको बताए । नेपाली जनता लोकतन्त्र र संघीय लोकतान्त्रिक गणतन्त्रको मूल मार्गबाटै देशको भविष्य सुनिश्चित गर्न चाहन्छन् भन्ने बलियो मत आज प्रकट भएको छ, देउवाले भनेका छन् । सरकारविरुद्धको प्रदर्शनलाई कायम राख्ने कि नराख्ने भन्नेमा भने देउवा अलमलमा छन् । कोरोना महामारीको कारण देखाउँदै उनले सडकभन्दा संसद्तिर पार्टीले सशक्त दबाब दिने बताएका छन् । पार्टीका वरिष्ठ नेता रामचन्द्र पौडेलले भने पार्टीको अधिवेशन तयारीसँगै सडकबाटै सरकारलाई खबरदारी गर्दै जानुपर्ने बताए । कसरी अघि बढ्ने भन्नेबारे बसेर छलफल गर्छौं, पार्टीलाई पनि जोगाउनु छ, सरकारलाई पनि खबरदारी गर्नु छ, उनले कान्तिपुरसँग भने, पार्टीमा बसेर छलफल गरेपछि कसरी अघि बढ्ने तय होला ।झापाको कार्यक्रममा रहेका सहमहामन्त्री प्रकाशशरण महतले सरकारविरुद्धको विरोध प्रदर्शनलाई निरन्तरता दिने बताए । सरकारका गतिविधिले आम जनतामा वितृष्णा जागेका बेला त्यसको आक्रोश व्यवस्थाविरुद्धको अभियानमा पोखिन नदिन पनि कांग्रेसले सडक र सदन दुवैमा सशक्त आवाज उठाउनुपर्ने तर्क उनको छ । विरोध कार्यक्रम जारी हुन्छ । कसरी गर्ने, कस्तो कार्यक्रम गर्ने भन्नेबारे पार्टीको आगामी बैठकमा तय हुन्छ, उनले कान्तिपुरसँग भने । कांग्रेसले सोमबारको प्रदर्शनलाई प्रधानमन्त्री ओलीको अलोकप्रियताविरुद्धकै शक्ति प्रदर्शनका रूपमा लिएको छ । कांग्रेसले ७७ जिल्लाकै सदरमुकाममा विरोध प्रदर्शन गरेको थियो । नाराजुलुससहितको प्रदर्शनपछि विरोधसभा गरिएको थियो । विरोधसभालाई सम्बोधन गर्न केन्द्रीय नेताहरू जिल्लाजिल्ला पुगेका थिए । सभापति देउवाले मकावनपुरको हेटौंडा र वरिष्ठ नेता पौडेलले राजधानीकै सभालाई सम्बोधन गरे । उपसभापति विमलेन्द्र निधिले भक्तपुर, महामन्त्री शशांक कोइरालाले मोरङ, सहमहामन्त्री महतले झापा, अर्का सहमहामन्त्री सुनीलबहादुर थापाले धनकुटाको सभालाई सम्बोधन गरेका थिए । सभालाई सम्बोधन गर्ने क्रममा देउवाले धेरैपटक प्रधानमन्त्री ओलीको नाम लिएरै सरकार असफल भएको टिप्पणी गरे । कोरोना महामारीबीच जनतालाई सडकमा भेला गराएर अप्ठ्यारो पार्ने उद्देश्य कांग्रेसको नभएको उल्लेख गर्दै उनले बाध्य भएर कांग्रेस सडकमा आएको बताए । ढुंगा हान्ने, पसल बन्द गराउने, सडक बन्द गराउने, सडकमा आमसभा गर्ने उद्देश्य हाम्रो थिएन, बाध्य भएर गरेका हौं, उनले भने । देउवाले ओलीलाई भेटेरै कोरोना महामारीविरुद्धको लडाइँमा आफ्नो पार्टीले बिनासर्त सरकारलाई सहयोग गर्ने भनेको तर त्यसलाई कमजोरीका रूपमा लिइएको बताए । प्रधानमन्त्री ओलीको कुशासन ले गर्दा सडकमा राजा आऊ देश बचाऊ भनेर प्रदर्शन हुन थालेको उनको भनाइ थियो । आफू प्रधानमन्त्री छँदा तत्कालीन राजा ज्ञानेन्द्र शाहले प्रजातन्त्रविरुद्ध लगाउन खोज्दा नमानेकै कारण जेल हालेको प्रसंगसमेत उनले सुनाए । राजाकै कारणले मुलुकमा गणतन्त्र आएको हो । अब कसैलाई भ्रम नहोस्, राजा आउँदैनन्, उनले भने, अहिले सडकमा राजा आऊ देश बचाऊ भनेर नारा लाग्नुमा ओली सरकार नै जिम्मेवार छ । राजधानीको सभामा वरिष्ठ नेता पौडेलले सबैलाई संन्त्रस्त बनाएर समाजलाई कब्जामा राख्ने बाटामा ओली नेतृत्वको सरकार अघि बढेको आरोप लगाए । लोकतान्त्रिक संविधानअन्तर्गत सरकार बनेको हो । सरकार कम्युनिस्टको होला तर राज्य कम्युनिस्ट होइन । ओलीले राज्यलाई कम्युनिस्टकरणतिर लैजाने दुस्साहस गरेका छन्, उनले भने, ओली नेतृत्वको सरकारको मात्रै होइन, यो कम्युनिस्टहरूको प्रवृत्तिकै विषय हो । वाईडबडी, यति, ओम्नीलगायत भ्रष्टाचार काण्डमा सरकार डुबिसक्दा पनि प्रधानमन्त्री ओली आफैं अघि सरेर भ्रष्टाचारीलाई बचाउन लागेको पौडेलले आरोप लगाए । सत्तारूढ नेकपाकै बहुमत नेताले ओली नेतृत्वको सरकारलाई नालायक र भ्रष्टाचारी भनिसकेको उल्लेख गर्दै उनले प्रधानमन्त्रीकै कारण अख्तियार दुरुपयोग अनुसन्धान आयोगको भूमिका खुम्चिएको बताए । जब भ्रष्टाचार काण्ड आउँछ, मन्त्री निर्दोष छन् भनेर प्रधानमन्त्री अघि सर्छन् । अख्तियारतिर इसारा गर्छन् अनि अख्तियार त्यस मुद्दालाई मुल्तबीमा राख्छ, उनले भने, ठूला माछा उम्कने र भुरा मात्रै पार्ने काम किन भइरहेको छ ? पौडेलले लोकतन्त्रमाथि पहिलो प्रहार ओली नेतृत्वको सर्वसत्तावादी कम्युनिस्ट सरकार बाटै भएको बताए । दोस्रो प्रहार प्रतिगामी तत्त्वले गरेको छ भने तेस्रो प्रहार विप्लव माओवादीले गर्दै आएको छ । लोकतन्त्रलाई टिक्न नदिने, जनताको अधिकारलाई सम्मान गर्न नसक्ने यी तत्त्व अहिले सक्रिय छन्, उनले भने, सबै प्र्रतिक्रियावादीसँग हाम्रो असहमति छ । सभाअघि राजधानीका विभिन्न भागबाट जुलुस निस्केका थिए । सरकारविरुद्ध चर्को नाराबाजीसहित निस्केका जुलुस शान्तिवाटिकामा एकत्रित भई बागबजार, पुतलीसडक, कमलादी, गणेशस्थान, त्रिचन्द्र कलेज हुँदै पुनः शान्तिवाटिकामा आएर सभामा परिणत भएको थियो । सभालाई केन्द्रीय सदस्य नवीन्द्रराज जोशी र डिला संग्रौलालगायतले पनि सम्बोधन गरेका थिए । भक्तपुरमा उपसभापति निधिले प्रधानमन्त्री ओलीले सुरुवातदेखि नै संघीय लोकतान्त्रिक गणतन्त्रलाई कमजोर बनाउने बाटो समातेको बताए । उनले प्रधानमन्त्री ओली र नेकपाका अध्यक्ष पुष्पकमल दाहालको पत्रबाटै सरकार असफल भएको प्रमाणित हुने बताए ।"
सहुलियतको खोपले हानि गरे मुद्दा हाल्न नपाइने,"विज्ञहरूका अनुसार हाल धेरैजसो देश यस्तो जिम्मेवारी उठाउन तयार छन् । यसअन्तर्गत खोपले असर गरेमा क्षतिपूर्ति दिन कम्पनी बाध्य हुने छैन । यसो गर्नुको कारण खोप विकास छिटो गर्नु रहेको अधिकारीहरूले बताएका छन् । सामान्यतया बजारमा खोप आउन १० देखि १५ वर्ष लाग्न सक्छ तर कोभिडको खोप एक वर्षभित्रै प्रयोगमा आइसकेको छ । सन् १९६० को दशकमा सबैभन्दा छिटो तयार गरिएको हाडे (मम्प्स) को खोप निर्माण हुन ४ वर्ष लागेको थियो । दसौं वर्षमा खोप बन्ने गरे पनि कोभिडको खोप १० महिनादेखि नै बन्न लागेको हो । परीक्षणमा सुरक्षित देखिए पनि भविष्यमा कस्तो स्थिति हुन्छ भन्न सकिँदैन, डा उप्रेतीले भने ।खोप विकासका लागि अनुसन्धानको काम तीव्र गतिले भएको उल्लेख गर्दै इपिडिमियोलोजी तथा रोग नियन्त्रण महाशाखाका पूर्वनिर्देशक एवं कोरोना खोप व्यवस्थापन समितिका सदस्य डाजीडी ठाकुरले भने, मेडिकल साइन्स नै भन्छ, कुनै पनि उपचारको केही दुष्प्रभाव हुन सक्छ र यो मामिलामा खोप पृथक् छैन । उनका अनुसार खोपसँग सम्बन्धित अधिकांश दुष्प्रभाव हल्का हुन्छन् । खोप लगाउनेको टाउको दुख्ने, खोप लगाएको ठाउँमा रातो हुने वा सुन्निने हुन्छ । केही खोपका कारण ज्वरो, बिमिरा आए पनि गम्भीर असर बिरलै हुने विज्ञको भनाइ छ । डाठाकुरले भने, विभिन्न अध्ययनअनुसार कोभिड खोपको दुष्प्रभावमा हल्का ज्वरो र दुखाइ सामान्य छ तर हालसम्म कुनै गम्भीर अवस्था प्रमाणित रूपमा देखिएको छैन । नेपालमा खोप ऐन, २०७२ अनुसार उपचार तथा क्षतिपूर्तिको समेत व्यवस्था गरिएको छ । कुनै खोप लगाउने व्यक्तिको स्वास्थ्यमा गम्भीर असर परे सो खोप जुन निकाय वा संस्थाबाट दिइएको हो उसले त्यस्तो व्यक्तिको उपचार गरेर क्षतिपूर्तिसमेत दिनुपर्छ । यस्तो केस अनुसन्धान गरेर समितिले स्वीकृत गर्दा सरकारले १० लाख रुपैयाँसम्म दिने गरेको छ । हामी पनि यसतर्फ विचार गरिरहेका छौं, राष्ट्रिय खोप सल्लाहकार समितिका अध्यक्ष प्राडारमेशकान्त अधिकारीले भने ।"
हराएका ब्रह्माजी प्रहरीको आँगनमा !,"पशुपति क्षेत्रबाट हराएका भनिएका र कहींकतै फेला परेका मूर्तिलाई गौशाला प्रहरीले उठाएर आफूकहाँ भण्डारण गर्ने गरेको थियो । म स्वयंले गौशाला प्रहरी चौकीमा दर्जनौं मूर्तिको बिजोग देखेको थिएँ, उनले सुनाए, आज त्यहाँ ती मूर्ति छैनन् भन्ने सुनेको छु । आखिर ती पुरातात्त्विक महत्त्वका मूर्ति कहाँ गए ? खोजबिन गर्ने कसले ? लैनसिंह वाङ्देलले आफ्नो कृति स्टोलन इमेजेज अफ नेपाल (सन् १९८९) मा छैटौं शताब्दीमा बनेको ब्रह्माको यो मूर्ति देवपाटनबाट सन् ८० दशकको सुरुवातमै हराएको विवरण दिएका छन् । उनले यो मूर्तिलाई प्रहरी कस्टडी मा राखिएको (पृष्ठ २९५) उल्लेख गरे पनि के, कहाँको प्रहरी चौकी भनेर खुलाएका छैनन् । हो, वाङ्देलजीले हराएका मूर्तिको अन्वेषण गर्दै जाने क्रममा ब्रह्माजीको मूर्ति पूर्ववत् स्थान जयबागेश्वरी मन्दिरदेखि झन्डै डेढ सय मिटर उत्तरपट्टि (हाल पुष्पाञ्जली आयल) को सानो खण्डमा नपाएपछि चोरिएको विवरणमा समेट्नुभएको हुन सक्छ, डाटण्डन भन्छन्, यो प्रस्तर सम्पदाको उचित महत्त्व नबुझिएकै भए पनि प्रहरी चौकीमा अझै राखिएको छ । यो सधैंलाई चोरिनु वा हराउनुभन्दा यो ठूलो उपलब्धि हो । तर वाङ्देलले यो मूर्तिलाई देवपाटन को भन्दै अञ्जानमै गलत स्थान उल्लेख गरेको हुन सक्ने टण्डनले बताए । ब्रह्माजी मूर्तिबारे सरोकार राख्दै सोमबार गौशाला प्रहरी चौकीमा पुग्दा त्यहाँ उभिएका प्रहरीहरूले यस्तो मूर्ति यहाँ नभएको भन्दै आँगनमा राखिएको देवीलक्ष्मीको मन्दिरतिर देखाए । त्यही मन्दिरको अर्को कुनोमा थोत्रे मोटरसाइकलको ग्यारेज आडैमा इनारको रिङभित्र ब्रह्माजी प्रतिस्थापन गरिएको भेटियो । गौशालाका प्रहरी निरीक्षक बलराम श्रेष्ठले चौकीमा यो ब्रह्मा मूर्ति केकसरी र कहिले, कताबाट आइपुग्यो भन्ने निस्साप्रमाण पनि खोजी हेरे । तर चौकीमा यसबारे तत्काल केही प्रमाण पाउन सकेनन् । म पनि यहाँ सरुवा भएर आएको दुई महिना मात्रै भयो, उनले भने, म ब्रह्माजीबारे बुझेर पछि खबर गर्नेछु । डाटण्डनको २०४२ सालमा प्रकाशित पशुपति क्षेत्रको सांस्कृतिक अध्ययन पुस्तकको पशुपति क्षेत्रका मूर्तिहरू शोध लेखका अनुसार, यो मूर्ति करेटोलमा एउटा खुला मन्दिरमा राखिएको थियो । फिक्का कालो रङको ढुंगाबाट बनेको यो मूर्ति २० इन्च अग्लो छ । अघिल्तिरबाट हेर्दा तीन मुहारयुक्त मूर्ति देखिए पनि बीचको मुहारको पछाडि अर्को मुहार बसेको छ । अर्का शोधकर्ता बाबुकृष्ण रिजालको लिच्छविकालीन केही ब्रह्माका मूर्तिहरू आलेखमा भने यो मूर्तिलाई आर्यघाटपारिको भनेर उल्लेख गरिएको छ । तर यस्तो पुरातात्त्विक र सुन्दर मूर्तिका बारेमा बताउने अभिलेखहरू कहींकतै नपाइएको अर्का अन्वेषक प्रतापआदित्य पालले आफ्नो अध्ययनमा उल्लेख गरेका छन् । मूर्तिको कुममा जटा लत्रेको देखाइएको छ । ब्रह्मा कमलासनमा मृगाजिनमाथि बसेका छन् । पारदर्शक धोती छ । घुँडामा धोतीको धर्के बुट्टा देखाइएको छ । नौडोरे कमरबन्ध पेटमा देखिन्छ । सुखासनमा बसेका ब्रह्माका दुई हात छन् । दाहिने हातमा अक्षमाला र देब्रे हातमा कमण्डलु छन्, टण्डनको शोधमा उल्लेख गरिएको छ । टण्डनले आफ्नो शोधका क्रममा २०३८ सालको मध्यसम्मै यो ब्रह्माजी मूर्तिलाई जयबागेश्वरी छेउको खुला मन्दिरमा देखेको बताए । विशेषतः जयबागेश्वरी क्षेत्रमा जग्गा अतिक्रमण र बाटो विस्तारको कुरा आएपछि रातारात यो क्षेत्रका मठमन्दिर भत्काइएको र त्यही क्रममा आसपासका मूर्तिहरू हराउन थालेको इतिहास टण्डनले सुनाए ।"
चन्द समूहको निगरानी बढाउन सेनामा निर्देशन,"आफ्नो जिम्मेवारी क्षेत्रमा भएका सुरक्षासम्बन्धी विभिन्न चुनौतीलाई विश्लेषण तथा अनुगमन गर्ने सेनाको दायित्व नै हो, प्रवक्ता पौडेलले कान्तिपुरसँग भने, यसमा प्रधानसेनापतिको भनाइ गैरसंवैधानिक बाटो र हिंसात्मक गतिविधिमा संलग्नहरूको बारेमा विशेष निगरानी राख्नुपर्छ भन्ने नै हो । यसबारेमा जानकारी लिइरहनुपर्छ भनेर प्रधानसेनापतिले भन्नुभएको छ । मुलुकको समग्र शान्तिसुरक्षाको स्थितिबारे जानकारीमा राखिरहनु र आवश्यकताअनुसार प्रशासन र अन्य सुरक्षा निकायलाई साथसहयोग गर्नु सेनाको न्याचुरल ड्युटी भएको उनले स्पष्ट पारे । मातहत युनिटमार्फत आआफ्ना इलाकाको शान्तिसुरक्षालाई चुस्त र व्यवस्थित बनाउन जिम्मेवारी निर्वाह गर्नु हाम्रा लागि अनन्याचुरल होइन, हाम्रो जिम्मेवारीभित्रकै दायित्व हो, पौडेलले भने, चन्द समूहका संविधान र ऐननियमविपरीतका गतिविधि निगरानी गर्न जरुरी पनि छ । शान्तिसुरक्षा व्यवस्थापनमा स्थानीय प्रशासनलाई सेनाले सधैं साथसहयोग गर्दै आएको उनले बताए । प्रधानसेनापति विभिन्न युनिटको भ्रमणमा जाँदा यस्ता सहयोगलाई अझ प्रभावकारी बनाउन र प्रशासनलाई मागअनुसार सहयोग गर्न पनि निर्देशन दिइएको उनले बताए । यसका लागि पनि तयार भएर बस्नुहोस् । हिंसात्मक गतिविधिमा संलग्न समूहहरूको निगरानीमा विशेष ध्यान दिनुहोस् भनेर प्रधानसेनापतिबाट स्पष्ट रूपमा निर्देशन भएको छ ।"
कोरोनाले बढाउँदै निमोनियाका बिरामी,"अधिकांश कोरोना संक्रमितलाई ज्वरो आउने, खोकी लाग्ने, सास फेर्न हल्का गाह्रो हुने सामान्य लक्षण देखिन्छ । मधुमेह, श्वासप्रश्वास, मुटु र मिर्गौलाजस्ता जटिल प्रकारका रोगीमा भने कोरोना भाइरसले फोक्सोको संक्रमण गराइदिने भएकाले यस्ता अधिकांश बिरामीलाई निमोनिया हुने गरेको चिकित्सक बताउँछन् । कोरोना महामारीअघि जाडो मौसममा निमोनियाका बिरामी बढ्थे नै, संक्रमणका कारण यो समस्या अझै बढिरहेको त्रिवि शिक्षण अस्पतालका छातीरोग विशेषज्ञ डा निरज बमले बताए । उनले भनेजस्तै संक्रमणले निमोनिया निम्त्याएकै कारण बिरामी उपचारका लागि आईसीयू र भेन्टिलेटरसम्म पुगिरहेका छन् । अधिकांश अस्पतालका आईसीयू भरिभराउ छन् । पहिलेभन्दा निमोनियाका बिरामी दोब्बर भएका छन्, कोरोना संक्रमण र जाडो मौसमका कारण निमोनियाका बिरामी अझै थपिने सम्भावना छ, उनले भने, कोरोना संक्रमणलाई सामान्य रूपमा लिने, शिथिल भएपछि मात्रै उपचार खोज्ने गरिएको छ । यसले गर्दा अहिले संक्रमितको संख्या घटे पनि जटिल बिरामी भने बढिरहेका छन् । जटिल बिरामी बढेसँगै त्रिवि शिक्षण अस्पतालमा कोरोनाका बिरामीलाई आईसीयू र भेन्टिलेटर पाउनै मुस्किल हुने गरेको उनले बताए । श्वासप्रश्वासका बिरामीलाई संक्रमण भयो भने फोक्सोको अन्तिम बिन्दुमा तरल पदार्थ जम्मा भइदिन्छ, जसले गर्दा फोक्सोले हावाबाट अक्सिजन लिन सक्दैन र बिरामी शिथिल भएर उनीहरूलाई कृत्रिम श्वासप्रश्वासको सहायता आवश्यक पर्छ, उनले भने ।कोरोना संक्रमण भए पनि निमोनियाबाट जोगिनका लागि रुघाखोकीलाई सामान्य मानेर बस्न नहुने, पीसीआर परीक्षण गर्नुपर्ने उनले बताए । ज्वरो बढ्ने, थकान बढी हुने र छाती दुख्नेजस्ता समस्या देखिनासाथ चिकित्सकको सल्लाह लिन उनले सुझाएका छन् । कोरोना महामारी सुरु भएदेखि हालसम्म टेकुस्थित शुक्रराज ट्रपिकल तथा सरुवा रोग अस्पतालमा ३ सय जना आईसीयू र करिब ८० जनाले भेन्टिलेटरको उपचार लिएका छन्, जसमध्ये २६ जनाको मृत्यु भयो । ती सबै बिरामीमा फोक्सोको संक्रमण र निमोनिया देखिएको अस्पतालका प्रवक्ता तथा सरुवा रोग विशेषज्ञ डा अनुप बाँस्तोलाले बताए । जाडो मौसममा पहिले दमका बिरामी बढ्थे, अहिले त्यस्ता बिरामी आएका छैनन्, कोभिड अस्पताल भएपछि त्यस्ता बिरामी हामीले लिने पनि गरेका छैनौं, उनले भने, तर कोरोनाकै कारण निमोनिया नथपिएको दिन छैन ।संक्रमित भएर आइसोलेसनमा बिरामी भर्ना हुने दर घटे पनि निमोनियाजस्ता जटिल समस्या पैदा भएका बिरामी भने पहिलेभन्दा बढिरहेको उनले बताए । कोरोना भाइरसले मुख्यगरी श्वासप्रश्वाससम्बन्धी कोषिकामा असर गर्छ, फोक्सो र शरीर नै सुनिन्छ, उनले भने, निमोनियालाई झनै कडा बनाएर यसले मृत्युसमेत गराइदिन सक्छ ।मुख्यगरी ५० वर्ष कटेका वृद्धवृद्धा, मोटोपन र कडा रोगका पुरुषमा कोरोनाको आक्रमणले निमोनिया भइरहेको बाँस्तोलाले बताए । विशेषगरी होम आइसोलेसनमा बसेका कोरोना संक्रमितले निमोनिया भइसकेको थाहा नपाउने र ढिलो अस्पताल पुग्ने गरेका कारण उनीहरूलाई बचाउन सम्भव नभएको उनको अनुभव छ । यस्तो समस्या युवामा भन्दा वृद्धवृद्धामा बढी छ किनभने उनीहरू शारीरिक हिसाबले धेरै चहलपहल गर्दैनन्, उनले भने, जसले गर्दा संक्रमित भए पनि अक्सिजनको मात्रा घटेको थाहै पाउँदैनन् । एकैपटक बेहोस भएपछि मात्रै अस्पताल पुगिरहेका छन् । उनका अनुसार युवावर्ग हिँड्ने, डुल्ने गरिरहने हुँदा अक्सिजनको मात्रा घटेको थाहा पाएर उनीहरू उपचारमा जाने गरेका छन् र निमोनिया हुनबाट बचिरहेका छन् । पोस्ट कोभिडमा भने युवावर्ग पनि निमोनियाबाट उत्तिकै ग्रसित भइरहेको उनले बताए । एक पटक कोरोना संक्रमण भइसकेपछि अन्यलाई भन्दा उनहरूलाई निमोनिया हुने सम्भावना भइरहन्छ, उनले भने, त्यसैले संक्रमणमुक्त भएपछि पनि खोकी लागिरह्यो, छाती दुख्यो भने चिकित्सकको सल्लाह लिइहाल्नुपर्छ ।कोरोना भाइरसले रोग प्रतिरोधात्मक क्षमता कम भएका व्यक्तिको सबैभन्दा पहिले फोक्सोमै आक्रमण गर्ने भएकाले संक्रमणले निमोनियाका बिरामी बढाएको मान्छन् सरुवा रोग विशेषज्ञ डा शेरबहादुर पुन । यो महामारीभन्दा पहिले पनि निमोनियाका कारण आईसीयूमा बिरामीको मृत्यु हुन्थ्यो तर निमोनिया के कारण भयो भनेर खोजी गरिँदैनथ्यो, उनले भने, अहिले संक्रमणपछि आईसीयू र भेन्टिलेटरमा पुगेका अधिकांश बिरामीलाई भने निमोनिया छ । बालबालिकाबाहेक जुनसुकै व्यक्तिलाई यो भाइरसले निमोनिया गराउन सक्ने भएकाले सतर्क रहन उनले सुझाएका छन् । कोरोना संक्रमणका लक्षण सबै संक्रमितमा उही प्रकारको नदेखिने भएकाले पनि अहिले होम आइसोलेसनमा बसेका व्यक्तिहरू झुक्किरहेको उनले बताए । कसैलाई ज्वरो आउँछ, कसैलाई बान्ता र पखाला मात्रै हुन्छ, उनले भने, अहिले लक्षण देखिए पनि परीक्षण नगर्ने, घरमै ठीक हुन्छ भनेर बस्नेहरू थुप्रै छन् । संक्रमणले फोक्सोमा आक्रमण गरिसकेपछि जटिल अवस्थामा मात्रै अस्पताल पुग्ने गर्दा धेरैलाई निमोनिया भएको हो । मुटुको धड्कन बढ्ने, पसिना धेरै आउने, कमजोरी महसुस हुने र सास फेर्न गाह्रो हुनेबित्तिकै निमोनियाको शंका गरिहाल्नुपर्ने र छिटोभन्दा छिटो अस्पताल पुग्नुपर्ने उनले बताए ।"
खुलेको एक सातामै विद्यालय बन्द,"कोरोना संक्रमण फैलने जोखिम बढेपछि खोलिएको एक सातामै विद्यालय बन्द गर्न थालिएको छ । स्वास्थ्य मापदण्ड पालना गरेर पठनपाठन थाल्न स्थानीय तहको निर्देशनपछि मंसिर तेस्रो सातादेखि जिल्लाभर अधिकांश विद्यालय सञ्चालनमा आएका थिए तर स्वास्थ्य मापदण्ड पालना गराउन नसकिएको र संक्रमणको जोखिम झन् बढेको भन्दै विद्यालयमा पठनपाठन बन्द गरिएको हो ।महेन्द्रनगरस्थित महेन्द्रनगर मावि खुलेको ७ दिनमै बन्द भएको छ । मंसिर २२ देखि पठनपाठन थालिए पनि संक्रमणको जोखिम बढेपछि सोमबारदेखि बन्द गरिएको विद्यालय व्यवस्थापन समितिका अध्यक्ष वीरेन्द्रराज विष्टले बताए । विद्यार्थी र शिक्षकहरूले समेत स्वास्थ्य मापदण्ड पालना नगर्दा जोखिम हुन सक्ने देखिएपछि पठनपाठन बन्द गरिएको उनको भनाइ छ । भौतिक दूरी, मास्क र सेनिटाइजर प्रयोग गराउन सकिएन, उनले भने, संक्रमणको जोखिम हुन सक्ने भएकाले पठनपाठन बन्द गर्ने निर्णयमा पुग्यौं । उनले माथिल्लो कक्षाका विद्यार्थीलाई अब अनलाइन विधिबाटै पढाइने बताए ।१६ सय जनाभन्दा बढी विद्यार्थी रहेको यस विद्यालयका एक जना शिक्षकमा कोरोना संक्रमण देखिएको छ । उनमा विद्यालय खुल्नुअगावै संक्रमण पुष्टि भएको हो । यस्तै, शुक्लाफाँटा नगरपालिकामा पनि पठनपाठन सुरु भएको एक सातापछि नै विद्यालय बन्द भएका छन् । समुदायमै संक्रमण फैलिएपछि नगरपालिका क्षेत्रका सबै विद्यालय बन्द गरिएको प्रमुख प्रशासकीय अधिकृत बिसन थापाले बताए । यहाँ मंसिर १७१८ देखि विद्यालय खुलेका थिए । शुक्लाफाँटा५ वनसमितिमा समुदायमै संक्रमण फैलिएपछि मंसिर २६ देखि १० दिनका लागि विद्यालय बन्द गरिएको उनले बताए । नगरमा सामुदायिक र संस्थागत (निजी) गरी ३२ विद्यालय छन् ।पछिल्लोपटक महाकालीपारिको दोधारा चाँदनी नगरपालिकामा पनि समुदायमा संक्रमण बढ्दै गएको छ, यसका कारण खुलेका अधिकांश विद्यालय पुनः बन्द गराउनुपर्ने देखिएको नगरपालिकाले जनाएको छ । पछिल्लो समय समुदायमा संक्रमण देखिन थालेको छ, संक्रमण बढ्दै गए तत्काल बैठक बसेर बिद्यालय बन्द गरिनेछ, नगर प्रवक्ता दिलबहादुर सिञ्जालीले भने, अहिले पनि सबै विद्यालय खुलेका छैनन् । नगरपालिकाले आइतबारदेखि विद्यालय खोल्न स्वीकृति दिएको थियो । नगरपालिकामा सामुदायिक र निजी गरी ४० भन्दा बढी विद्यालय सञ्चालनमा छन् । जोखिम दिन प्रतिदिन बढ्दै गएको छ, विद्यार्थी पनि सबै आइरहेका छैनन्, महेन्द्रनगरकै भृकुटी माविका प्रधानाध्यापक केशरसिंह महराले भने, जति गरे पनि भौतिक दूरी र मास्कको प्रयोग गराउन सकिएन । उनका अनुसार भृकुटीमा अध्ययनरत एक विद्यार्थीलाई उच्च ज्वरो आएपछि महाकाली अस्पताल भर्ना गरिएको छ । उनलाई कोरोना संक्रमण पुष्टि भए विद्यालय नै बन्द गर्ने तयारीमा रहेको उनले बताए । स्थानीय तहहरूले सम्भावित जोखिमको आकलन गर्न नसक्नु र स्वास्थ्य सुरक्षाका मापदण्ड पालना गराउन नसक्दा जोखिम निम्तिन सक्ने अवस्था आएको शिक्षा विकास तथा समन्वय इकाइका शाखा अधिकृत राजेन्द्र भट्टले बताए । उनले विद्यालयहरूले पनि विद्यार्थीलाई मास्क र सेनिटाइजर प्रयोगसँगै भौतिक दूरी कायम गराउन नसकेको आरोप लगाए ।यसैबीच, मंसिर तेस्रो सातादेखि पठनपाठन सुरु भए पनि निजी विद्यालय सञ्चालकहरूले भदौ, असोजदेखिकै शुल्क लिइरहेको अभिभावकले गुनासो गरेका छन् । सुरुमा भर्ना गर्नुस् भने, अहिले पहिलो त्रैमासिकको सबै शुल्क तिर्नुस् भनिरहेका छन्, महेन्द्रनगरका दिलिपसिंह धामीले भने, शुल्क नतिरे परीक्षा दिन नपाउने भनेर धम्काइरहेका छन् । कञ्चनपुरमा २६१ सामुदायिकसहित ५०३ विद्यालय छन् ।"
नर्सको भरमा कोरोना अस्पताल,"स्वास्थ्यकर्मीले ५ महिनादेखि भत्ता पाएनन्कोरोना संक्रमण फैलिन थालेपछि वाग्मती प्रदेश जनस्वास्थ्य प्रयोगशालामा कार्यरत शंकर शाहीलाई तीन महिनाका लागि दैलेख काजमा खटाइयो । तीन महिना भनिए पनि पाँच महिनासम्म नारायण नगरपालिकास्थित पीसीआर ल्याबमा इञ्चार्जको जिम्मेवारी सम्हालेका उनले दुर्गम र जोखिमभत्ता अझै पाएका छैनन् । उनी मात्र होइन, ल्याबमा कार्यरत तीन स्वास्थ्यकर्मीले दुर्गम भत्ता, कोरोना जोखिम भत्ता र प्रोत्साहन भत्ता पाउन सकेका छैनन् । दैलेख कोरोनाको रेडजोन बनेकै बेला मलाई काजमा ल्याइयो, उनले भने, ज्यानकै बाजी थापेर काम गर्यौं, तर हामीलाई विभिन्न सुविधाबाट ठगिएको छ । सरकारले दिने भनेको सुविधा नदिएर काज फिर्ता गरेको उनले गुनासो गरे ।उक्त ल्याबमै कार्यरत दिलीप केसीले पनि तलबबाहेकको सरकारी सुविधा अझै नपाएको बताए । उनले सुरुमा एक महिनाको पारिश्रमिक र भत्ता पाएका थिए । चार महिनाको अतिरिक्त सुविधा नपाएरै आफू कार्यक्षेत्रमा फर्किएको उनको भनाइ छ । २४ सै घण्टा ल्याबमा काम गर्दा पनि सरकारले आफूहरूको दुःख नबुझेको स्वास्थ्यकर्मीको गुनासो छ । कोरोनाको प्रभाव कम भएपछि हामीहरूको सबै दुःख सरकारले बिर्सियो, इञ्चार्ज शाहीले भने, स्वास्थ्य मन्त्रालयले दुई पटक परिपत्र गर्दा पनि जिल्ला अस्पतालले बेवास्ता गरेको छ ।दुल्लु अस्पतालको ल्याबमा कार्यरत ६ स्वास्थ्यकर्मीले पनि तलबबाहेकको सुविधा पाएका छैनन् । अस्पतालमा सरकारले सिधै बजेट नपठाउँदा स्वास्थ्यकर्मीलाई भत्ता दिन नसकिएको जिल्ला अस्पताल प्रमुख डा निरन्जन पन्तले बताए । मन्त्रालयले संघअन्तर्गतका अस्पतालमा सिधै बजेट पठाउँछ । हामी प्रदेशअन्तर्गत छौं, उनले भने, जोखिम र प्रोत्साहन भत्ता कति हो भन्नेसमेत थाहा छैन । उनले निर्देशिका नआउँदा जोखिमभत्ताबारे स्पष्ट नभएको जनाए । उनका अनुसार सामाजिक विकास मन्त्रालयले परिपत्र नगर्दासम्म भत्ता वितरण गर्न समस्या छ ।"
प्रत्येक घरलाई अनुदानको पिठो,"उपल्लो डोल्पास्थित डोल्पोबुद्ध गाउँपालिकामा झन्डै दुई वर्षपछि सरकारी अनुदानको चामल पुग्दै छ । तर, स्थानीय सरकारले भने घरपिच्छे एकएक क्विन्टल पिठो (मैदा) अनुदानमा उपलब्ध गराएको छ ।गाउँपालिकामा करिब ५ सय परिवार बस्छन् । उनीहरूलाई ढुवानी अनुदानमा पिठो दिइएको गाउँपालिका प्रवक्ता क्याल्पो थापा भोटेले बताए । उनका अनुसार एक क्विन्टल पिठोमा ७ हजार रुपैयाँ अनुदान दिइएको छ । बाँकी ७ हजार रुपैयाँ भने स्थानीयवासी आफैंले बेहोरेका छन् । नेपालगन्जबाट एक क्विन्टल पिठो डोल्पोबुद्ध पुर्याउन १४ हजार रुपैयाँ लाग्छ ।कोरोना महामारीका कारण स्थानीयको आम्दानी गुमेपछि गाउँपालिकाले पिठोमा अनुदान दिएको उनले बताए । गाउँपालिकाले चालु आर्थिक वर्षमा पिठोमा अनुदान दिन ५० लाख रुपैयाँ छुट्याएको थियो । ढुवानी खर्च धेरै महँगो भएकाले स्थानीय तहले सहयोग गरेको हो, उनले भने, यसबाट स्थानीयवासीलाई धेरै राहत भएको छ । यहाँका स्थानीयको आम्दानीको मुख्य स्रोत यार्चागुम्बु हो । उनीहरूले यार्चागुम्बु बेचेर कमाएको रकमले चीनको तिब्बतमा लाग्ने व्यापार मेलाबाट वर्षभरिलाई पुग्ने खाद्यान्न र अन्य सरसामान किन्ने गर्छन् । तर, यस वर्ष कोरोना महामारीका कारण न त यार्चागुम्बु टिप्न पाए, न व्यापार मेला नै हुन सक्यो । जसले गर्दा आम्दानी मात्रै गुमेन, खाद्यान्नलगायत सामग्रीसमेत किन्न पाएनन् । यसले गर्दा गाउँपालिकामा खाद्यान्न अभाव भएको देखियो, त्यसपछि पिठो ढुवानीमा अनुदान दिएका हौं, उनले भने, हामीले माग गरेपछि नेपाल सरकारले पनि चामल पठाएको छ, केही दिनभित्र आइपुग्ला । स्थानीय फुर्बा गुरुङले पालिकाले पिठो ढुवानीमा अनुदान दिएपछि ठूलो राहत मिलेको बताए । गाउँमा पर्याप्त आम्दानी नहुने र बाहिरबाट खाद्यान्न ल्याउनुपर्ने बाध्यताले गर्दा बर्सेनि स्थानीयले खाद्यान्न संकट भोग्दै आएका उनले गुनासो गरे । हामीले यार्चा टिपेर चामल किनेर खान्छौं, यस वर्ष कोरोनाले यार्चा टिप्न पनि दिएन, उनले भने, यस्तो बेला सरकारले सहयोग गरेपछि खुसी लागेको छ ।झन्डै दुई वर्षदेखि अनुदानको चामल नपुगेको डोल्पोबुद्धलगायत उपल्लो डोल्पाका छार्कातान्सोङ र शेफोक्सुन्डो गाउँपालिकामा नेपाल सरकारले हालै मात्र चामल पठाउन थालेको छ । खाद्यान्न अभाव भएपछि त्यहाँ छोटो प्रक्रियाबाट टेन्डर गरी ३ हजार ७४ क्विन्टल चामल ढुवानी थालिएको हो । खाद्य व्यवस्था तथा व्यापार कम्पनी डोल्पाका प्रमुख कमलराज पाण्डेले केही दिनभित्र सबै चामल सम्बन्धित गाउँपालिकामा पुग्ने जानकारी दिए । उनका अनुसार दिनेश निर्माण सेवाले चामल ढुवानीको जिम्मा लिएको छ ।उपल्लो डोल्पाका ग्रामीण भेगमा चामल प्रतिक्विन्टल १२ देखि २० हजार रुपैयाँसम्ममा बिक्री भइरहेको छ । अब कम्पनीको चामल पुगेपछि स्थानीयले प्रतिबोरा साढे ५ हजार रुपैयाँसम्ममा किन्न पाउनेछन् ।"
रात्रिकालीन व्यवसाय खोल्न सर्तसहित अनुमति,"झन्डै नौ महिनादेखि बन्द रात्रिकालीन व्यवसाय सर्तसहित सञ्चालन गर्न सरकारले अनुमति दिएको छ । विश्वव्यापी कोरोना महामारीको असर नेपालमा पनि देखिन थालेपछि २०७६ चैत ११ गतेबाट लकडाउन घोषणा गरिएको थियो । त्यसपछि बन्द रहेका रात्रिकालीन व्यवसायमा (होटलरेस्टुराँ, डान्सदोहोरीक्लब, लाउन्जबार, डिस्कोथेक, बर्गरसपलगायत) कुल क्षमताको ५० प्रतिशत मानिस मात्रै राख्न पाउने गरी सञ्चालन अनुमति दिइएको हो । हरेक वर्ष डिसेम्बर २५ मा नेपालसहित विश्वभर इसाई धर्मावलम्बीले क्रिसमस मनाउँछन् । यस दिन उपत्यकाका ठमेल, दरबारमार्ग, पाटनसहित प्रमुख सहर तथा पर्यटकीय क्षेत्र आसपासका होटलरेस्टुराँ, डान्सबारलगायतमा आन्तरिक र बाह्य पर्यटकको घुइँचो हुन्छ । त्यस्तै, अंग्रेजी नयाँ वर्ष आउन करिब दुई साता मात्रै बाँकी छ । यसलाई समेत मध्यनजर गर्दै आवश्यक सर्त र बन्देजभित्र रहेर रात्रि व्यवसाय सञ्चालनका लागि सरकारले स्वीकृति दिएको हो । यस्ता व्यवसाय सञ्चालनका लागि अनुमति माग्दै मंसिर १७ गते व्यवसायी र कर्मचारीले काठमाडौंमा प्रदर्शनसमेत गरेका थिए । व्यवसाय सञ्चालनका क्रममा सर्त उल्लंघन गरेको पाइए स्थानीय प्रशासनले व्यवसाय सञ्चालनमा रोक लगाउनुका साथै संक्रामक रोग ऐन २०२० अनुसार सञ्चालकलाई कैद र सजायसमेत गर्न सक्ने छ । यसका लागि संस्कृति, पर्यटन तथा नागरिक उड्डयन मन्त्रालयले रात्रिकालीन पर्यटन व्यवसाय सञ्चालनसम्बन्धी स्वास्थ्य सुरक्षा मापदण्ड२०७७ तय गरेको छ । मापदण्डको १२ नम्बर बुँदामा सर्त उल्लंघन गरे प्रचलित कानुनअनुसार क्षतिपूर्ति भराउने गरी आदेश दिन सक्नेसमेत उल्लेख छ ।पर्यटन मन्त्रालयको मापदण्डअनुसार रात्रि व्यवसाय सञ्चालनका लागि जिल्लाभित्र कोरोना महामारीको अवस्था र जोखिमलाई ध्यानमा राखेर कार्यान्वयन गर्नगराउन भन्दै गृह मन्त्रालयले सोमबार ७७ वटै जिल्ला प्रशासन कार्यालयलाई परिपत्र गरेको छ । मापदण्डअनुसार रात्रिकालीन पर्यटन व्यवसाय जिल्ला कोभिड संकट व्यवस्थापन केन्द्र (डीसीसीएमसी) ले समयस्थान तोकेर वा अन्य कुनै व्यवस्था मिलाएर सञ्चालन गर्न अनुमति दिन सक्ने र मापदण्डको पालना भएनभएको सम्बन्धमा सम्बन्धित स्थानीय प्रशासनले अनुगमन गर्ने भन्ने व्यवस्था भएकाले यस मन्त्रालयबाट मापदण्डअनुसार आवश्यक कार्यार्थ आदेशअनुसार अनुरोध छ, परिपत्रमा भनिएको छ ।गत मंसिर १० गतेको मन्त्रिपरिषद् बैठकले चलचित्र प्रदर्शन तथा बढी भीडभाड हुने जात्रामहोत्सवलगायत बाहेकका क्षेत्र सञ्चालन गर्न दिनेनदिनेसम्बन्धी निर्णय गर्ने र आवश्यक मापदण्ड बनाउने अधिकार सम्बन्धित मन्त्रालयलाई दिएको थियो । मन्त्रिपरिषद्को सोही निर्णयका आधारमा पर्यटन मन्त्रालयले रात्रि व्यवसाय सञ्चालनसम्बन्धी मापदण्ड बनाएर गएको शुक्रबार गृहमा पठाएको थियो । गृह मन्त्रालयका प्रवक्ता चक्रबहादुर बुढाले पर्यटन मन्त्रालयबाट बनेको मापदण्डअनुसार नै सोमबार प्रशासनलाई सर्त र बन्देज पालना गर्ने गरी रात्रि व्यवसाय सञ्चालन गर्न दिन परिपत्र गरिएको बताए । व्यवसाय सञ्चालनको समयावधि, अनुगमन, नियमन तथा कारबाहीसम्बन्धी निर्णय गर्ने जिम्मा जिल्ला प्रशासन कार्यालयलाई तोकिएको छ । काठमाडौंका सहायक प्रमुख जिल्ला अधिकारी जीवन दुलालले केही दिनभित्रै जिल्ला संकट व्यवस्थापन केन्द्रको बैठक बसेर रात्रि व्यवसाय सञ्चालनबारे समयसीमा निर्धारणलगायत निर्णय गरिने बताए । मापदण्डमा रात्रि व्यवसाय सञ्चालन गर्नुअघि सरकारबाट जारी सबै स्वास्थ्य सुरक्षा मापदण्ड पालना गर्नुपर्ने उल्लेख छ । बाहिरबाट आउने ग्राहक तथा कर्मचारीको अनिवार्य ज्वरोमापन गर्नुपर्ने, रुघाखोकीज्वरो, श्वासप्रश्वासमा समस्या तथा कोभिड१९ सँग मिल्दोजुल्दो लक्षण देखिए प्रवेश निषेध गर्नुपर्नेछ । मापदण्डमा ग्राहक तथा सेवाग्राही बसेको स्थान ४४ घण्टामा सरसफाइडिसइन्फेक्ट गर्नुपर्ने भनिएको छ । लकडाउन घोषणापछि देशभर रात्रि व्यवसायसँग आबद्ध ५० हजारभन्दा बढी कर्मचारीले रोजगारी गुमाउनुका साथै व्यवसायीले ठूलो आर्थिक नोक्सानी ब्यहोर्नुपरेको पर्यटन मन्त्रालयले जारी गरेको मापदण्डमा उल्लेख छ ।"
"दीक्षान्तमा पीएचडी, एमफिल र गोल्ड मेडलिस्ट मात्रै","काठमाडौं (कास) त्रिभुवन विश्वविद्यालय (त्रिवि) को ४६ औं दीक्षान्त समारोहमा एमफिल, पीएचडी र विभिन्न विषयमा पदक तथा पुरस्कार प्राप्त विद्यार्थी (गोल्ड मेडलिस्ट) लाई मात्र सहभागी गराइने भएको छ । कोभिड१९ का कारण भीडभाड हुन नदिन सीमित विद्यार्थीलाई मात्र औपचारिक समारोहमा सहभागी हुन बोलाइएको हो । अन्य विद्यार्थीको हकमा यस कार्यालयको काउन्टरबाट आआफ्नो गाउन, स्कार्फ, टोपी लिई दीक्षान्त समारोहको भोलिपल्टदेखि प्रमाणपत्र लिन सकिनेछ, त्रिवि परीक्षा नियन्त्रण कार्यालयले भनेको छ ।त्रिविको दीक्षान्त समारोह बल्खुस्थित परीक्षा नियन्त्रण कार्यालय हातामा आगामी पुस ६ मा हुँदै छ । पूर्वराष्ट्रपति रामवरण यादव समारोहको प्रमुख अतिथि रहनेछन् । त्रिवि सभाले यस वर्ष ५६ हजार ७ सय १३ जना दीक्षान्तयोग्य विद्यार्थीको सूची स्वीकृत गरेको थियो । दीक्षान्त समारोहमा सहभागी हुन ७ हजार ८७ जनाले फाराम भरेका छन् । ६ हजार अभिभावकले पनि सहभागी हुन शुल्क बुझाएका छन् । परीक्षा नियन्त्रक पुष्पराज जोशीका अनुसार समारोहमा सहभागी हुनेमा एमफिल गरेका २५ जना, पीएचडी उपाधिप्राप्त ४१ जना छन् । पदक र पुरस्कार पाउनेसहित ३ सय १६ जनाले फाराम भरे पनि ८३ जनालाई मात्र बोलाइएको छ ।"
अधिनायकवादी चरित्रले प्रदर्शन गर्न बाध्य,"कांग्रेस महामन्त्री शशांक कोइरालाले सरकारले अधिनायकवादी चरित्र प्रदर्शन गर्न थालेपछि विरोधमा उत्रन बाध्य भएको बताएका छन् । कांग्रेसले सोमबार विराटनगरमा गरेको प्रदर्शनमा नेकपाको सरकारले तीन वर्षमा पनि मुलुकमा स्थिरता र सुशासन ल्याउन तथा भ्रष्टाचार नियन्त्रण गर्न नसकेको टिप्पणी गरे । उनले आउँदो निर्वाचनमा कांग्रेसलाई नम्बर एक पार्टी बनाउने गरी नेता तथा कार्यकर्तालाई काम गर्न निर्देशनसमेत दिए । कोइरालाले पार्टीलाई एकढिक्का बनाएर अघि बढ्ने प्रतिबद्धता पनि जनाए । कांग्र्रेसका प्रवक्ता विश्वप्रकाश शर्माले हेटौंडाको विरोधसभालाई सम्बोधन गर्दै कम्युनिस्ट सरकारलाई सच्याउनका लागि आफूहरू सडकमा आएको दाबी गरे । सरकारलाई सच्याउन र यो द्वन्द्व गर्ने बेला होइन भन्नलाई सडकमा आएको उनको भनाइ थियो । जनता भोकले मर्दै गर्दा बालुवाटारमा सत्ताका लागि लडाइँ भइरहेको प्रवक्ता शर्माले बताए । भोकले कोही मर्दैन भन्ने सरकार जनता कोरोनाको मारमा रहेको बेला सत्ताको जित र हारमा लागेको छ, उनले भने । कांग्रेस वरिष्ठ नेता रामचन्द्र पौडेललाई तनहुँमा गरिएको दुर्व्यवहारबाट सरकारले सर्वसत्तावाद लागू गरेको प्रस्ट भएको शर्माको टिप्पणी थियो । झापाको बिर्तामोडमा आयोजित विरोधसभामा कांग्रेस सहमहामन्त्री प्रकाशशरण महतले सरकार र नेकपाका कारण मुलुकको व्यवस्था नै संकटमा परेको आरोप लगाए । उनले सरकार सही ढंगले चल्न नसक्दा मुलुकको सार्वभौमसत्ता कमजोर बनेको टिप्पणी गरे । सरकार कमजोर बनेकै कारण देशीविदेशी शक्ति पुनः सक्रिय बनेको उनको दाबी थियो । पार्टीभित्रको पद र सत्ता जोगाउन कम्युनिस्ट नेताहरू विदेशी शक्तिको शरणमा पर्दा मुलुकको सार्वभौमसत्ता कमजोर बन्न पुगेको छ, उनले भने, सरकारको नालायकी थाहा पाएपछि एउटा शक्तिले देशभित्रै हिन्दु राष्ट्रका नाममा धार्मिक हिंसा भड्काउन खोजिरहेको छ । नेता महतले मुलुकमा कांग्रेसको अगुवाइ र समर्थनबिना कुनै पनि परिवर्तन सम्भव नभएकाले संकटमा पर्दै गएको वर्तमान व्यवस्थालाई कायम राख्न कांग्रेस सडकमा उत्रिनुपरेको बताए । सरकारले भ्रष्टाचारबाहेक कुनै काम गर्न नसकेको उनको टिप्पणी थियो । त्यही सभामा केन्द्रीय सदस्य केशवकुमार बुढाथोकीले नेकपा सरकारको चरित्रका कारण सुतेको बाघ (कांग्रेस) जागेको बताए । कांग्रेस केन्द्रीय सदस्य गगन थापाले धनगढीमा आयोजित विरोधसभामा राष्ट्रपति विद्यादेवी भण्डारीलाई महारानी बन्न खोजेको आरोप लगाएका छन् । उनले हिम्मत भए आफ्नो निर्वाचन क्षेत्रमा आएर चुनाव लड्न पनि राष्ट्रपतिलाई चेतावनी दिए । नेकपा अध्यक्षद्वय केपी शर्मा ओली र पुष्पकमल दाहालको झगडा मिलाउने जिम्मेवारी राष्ट्रपतिको नभएको उनको भनाइ थियो । नेता थापाले ओली नेतृत्वको सरकारले मनोमानी गरिरहेको टिप्पणी गरे । बरालिएको केपी ओली सरकार जबसम्म ठेगानमा आउँदैन, तबसम्म कांग्रेस सडकमै रहन्छ, उनले भने । नेता थापाले राजा आऊ देश बचाऊ भनेर सडकमा आएका युवालाई सम्हालिन आग्रह गरे । संघीयताको विकल्प नरहेको उल्लेख गर्दै उनले यही व्यवस्थालाई सुदृढ र परिपक्व बनाउनुपर्ने बताए । हिजो पञ्चायतकालमा मन्दिरको मूर्ति चोरेर र बेचेर खानेहरूले तपार्इं हाम्रो धर्म बचाइदेला भन्ने अपेक्षा राख्नु अर्को धोका हुनेछ, उनले भने । सुदूरपश्चिम प्रदेश सरकारको लाचारी र नकारात्मक काम देखेर संघीयता वा अहिलेको व्यवस्था नै चाहिँदैन भन्ने धारणा बनाउनु गलत हुने उनको भनाइ थियो । मुख्यमन्त्रीजी क्षमा गर्नुहोला, तपार्इंजस्तो निरीह र लाचार मुख्यमन्त्रीका कारण सुदूरपश्चिमका जनताले दुःख पाए । सुदूरपश्चिममा लेखराज भट्ट र भीम रावलको पहलमा सेनिटाइजर बाँडियो भनेर समाचार आउँछ । प्रदेश सरकारले के गर्यो ? उनले भने, यस प्रदेशका मुख्यमन्त्रीले संघीयताको भारी बोक्न नसकेको दोष व्यवस्थालाई दिनुहुन्न । भारी त प्रधानमन्त्री र नेकपालाई बोकाउनुपर्छ ।कांग्रेस नेता रामशरण महतले चितवनको नारायणगढमा आयोजित प्रदर्शनमा सरकार एमसीसी सम्झौता अनुमोदन गर्ने पक्षमा रहे पनि सत्तारूढ दलभित्रैको विवादले प्रक्रिया अगाडि नबढेको बताए । अमेरिकाको सहयोग लिँदा चीन रिसाउँछ भनेर नेकपाका केही नेता विलापमा लागेका छन्, उनले भने । चीनसँगको सीमा विवादमा छानबिनबिनै सरकारले भूमि अतिक्रमण नभएको बताउनु गलत भएको नेता महतको भनाइ थियो । पोखरामा कांग्रेसका पूर्वसहमहामन्त्री अर्जुननरसिंह केसीले सरकार यो कार्यकालमा अकुत सम्पत्ति जम्मा गरेर अर्को निर्वाचन कब्जा गर्ने रणनीति नेकपाले लिएको आरोप लगाए । उनले प्रधानमन्त्री ओली नै भ्रष्टाचारको केन्द्रविन्दुमा रहेको बताए । उहाँ (प्रधानमन्त्री) भ्रष्टाचारविरुद्ध शून्य सहनशीलताको नारा पटकपटक दोहोर्याउनुहुन्छ, पृथ्वीचोकमा आयोजित सभामा उनले भने, साँच्चै भ्रष्टाचारविरोधी भए पूर्वप्रधानन्यायाधीशको संयोजकत्वमा निष्पक्ष र पारदर्शी न्यायिक आयोग गठन गरेर तमाम भ्रष्टाचार काण्ड छानबिन गर्ने तागत राखुन्, अनि पत्याउँला । उनले ओली नेतृत्वको सरकार एकदलीय निरंकुशतातिर गएकाले त्यसका विरुद्ध संघर्षको थालनी भएको बताए । कांग्रेसको प्रदर्शन कम्युनिस्ट अधिनायकवादविरुद्ध संघर्षको वार्मअप मात्रै भएको उनको भनाइ थियो । लोकतन्त्रका आधारभूत मान्यताविरुद्ध चुनौती खडा भएको छ, उनले भने, राणा, पञ्च र राजापछि अब चौथोपल्ट कम्युनिस्ट अधिनायकवादविरुद्ध संघर्ष गर्ने दायित्व कांग्रेसको काँधमा थपिएको छ । सभालाई पूर्वसभामुख तारानाथ रानाभाट, पूर्वमन्त्रीहरू महादेव गुरुङ, यज्ञबहादुर थापालगायतले सम्बोधन गरेका थिए । केन्द्रीय सदस्य केसीले बागलुङमा आयोजित सभालाई पनि सम्बोधन गरे ।सिन्धुली सदरमुकाम सिन्धुलीमाढीमा कांग्रेस केन्द्रीय सदस्य श्याम घिमिरेलगायतले मुलुकमा भ्रष्टाचार तथा बलात्कारका घटना बढेको र कोरोना नियन्त्रणमा सरकारले बेवास्ता गरी नागरिकको स्वास्थ्यमाथि खेलबाड गरेको बताएका थिए । सिन्धुपाल्चोकको विरोधसभामा केन्द्रीय सदस्य मोहनबहादुर बस्नेतलगायतले पनि सरकारको कार्यशैलीको विरोध गरेका थिए । केन्द्रीय सदस्य चीनकाजी श्रेष्ठले गोरखाको सभामा दुई तिहाइको दम्भमा सरकारले न्यायपालिका र संवैधानिक अंगलाई तर्साएको टिप्पणी गरे । प्रधानमन्त्रीले चाहेकालाई जोगाउने र विपक्षमा रहेकालाई तर्साउने काम अख्तियार दुरुपयोग अनुसन्धान आयोगले गरिरहेको छ, उनले भने, प्रधानमन्त्री हरेक अधिकार आफ्नो हातमा लिन चाहनुहुन्छ । यो प्रदर्शन सरकारको रवैयाविरुद्ध हो । कार्यक्रमलाई केन्द्रीय सदस्य टीएन योगी र जिल्ला सभापति हरिबहादुर घलेले पनि सम्बोधन गरेका थिए । महेन्द्रनगरको सभामा केन्द्रीय सदस्य प्रदीप पौडेलले अहिले देखिएका विकृतिको कारण प्रधानमन्त्रीको अहंकार रहेको बताए । सरकारको अक्षमताका कारण व्यवस्थामाथि नै प्रहार हुन थालेको उनको भनाइ थियो । जनता रोग र भोकले मरिरहेका बेला सरकारले त्यसतर्फ बेवास्ता गरेको आरोप उनले लगाए । विदेशबाट नेपालीलाई घर फर्काउनसमेत सरकारले दलाली गरेको उनको भनाइ थियो । अहिले सत्तारूढ दलमा देखिएको विवाद पनि मुलुक बनाउन वा कोभिड नियन्त्रणका लागि नभई दलाली गर्न भइरहेको उनले बताए । निर्मला पन्तका हत्यारालाई सरकारले संरक्षण गरेको छ, उनले भने, ओली नेतृत्वको सरकार रहँदासम्म नेपाली चेलीहरू सुरक्षित हँुँदैनन् ।रूपन्देहीको भैरहवामा भएको विरोध प्रदर्शनमा केन्द्रिय सदस्य सुरेन्द्र पाण्डे, प्रतिनिधिसभाको सार्वजनिक लेखा समितिका सभापति भरत शाहलगायतले सम्बोधन गरेका थिए । उनीहरूले सरकारको कामकारबाही र सर्वसत्तावादविरुद्ध प्रदर्शन गर्नुपरेको बताए । सभामा भाग लिन जिल्लाभरिबाट नेताकार्यकर्ता साइकल, मोटरसाइकल, बस, जिप, भ्यान र ट्र्याक्टरमा कोचिएर आएका थिए । नेपालगन्जमा पनि सयौं कार्यकर्ता, नेता र जनप्रतिनिधिको सहभागितामा प्रदर्शन भएको छ । कांग्रेस नेता रामचन्द्र पौडेलमाथि प्रशासनले गरेको अभद्र व्यवहार र सरकारको भ्रष्टाचार गतिविधिविरुद्ध प्रदर्शनकारीले आवाज उठाएका थिए । पाल्पाको तानसेनमा आयोजित विरोधसभामा पूर्वकेन्द्रीय सदस्य राजन पन्त, जिल्ला सभापति वीरबहादुर राना, महिला संघकी गंगा पौडेललगायतले सरकार भ्रष्टाचार, कुशासन र अधिनायकवादतर्फ उन्मुख भएको आरोप लगाए । बर्दियाको गुलरियामा भएको प्रदर्शनमा केन्द्रीय सदस्य गोपाल दहितले मुलुकमा चरम भ्रष्टाचार भएको बताए । पश्चिम नवलपरासीको प्रदर्शनमा केन्द्रीय सदस्य देवेन्द्रराज कँडेलले ओली सरकार सर्वसत्तावादतर्फ उन्मुख भएको र भ्रष्टाचारीको संरक्षणमा लागेको टिप्पणी गरे । पूर्व रुकुमको अस्थायी सदरमुकाम रुकुमकोटमा तरुण विभागका सदस्य नन्दबहादुर विष्टलगायतले संघ, प्रदेश र स्थानीय तह भ्रष्टाचारमा लिप्त भएको आरोप लगाए । कोरोना संक्रमणको त्रासका बेला कांग्रेसले विभिन्न ठाउँमा गरेको प्रदर्शनमा सहभागी अधिकांशले मास्क लगाए पनि व्यक्तिगत दूरी पालना गरेको भने देखिएन ।"
"राजतन्त्र फर्किंदैन, जनमत संग्रहमार्फत हिन्दुराष्ट्र","मोरङ (कास) कांग्रेस महामन्त्री शशांक कोइरालाले मुलुकमा कुनै पनि स्वरूपमा राजतन्त्र नफर्किने र कांग्रेसको सरकार बनेपछि जनमत संग्रहमार्फत् हिन्दुराष्ट्र स्थापना गराउनुपर्ने बताएका छन् । विराटनगरस्थित कोइराला निवासमा सोमबार आयोजित पत्रकार सम्मेलनमा कोइरालाले भने, कांग्रेसको सरकार बनेर राजनीतिक स्थिरता आएपछि जनमत संग्रहमार्फत हिन्दु राष्ट्र स्थापना गराउनुपर्छ तर मुलुकमा राजतन्त्र कुनै पनि स्वरूपमा आउँदैन । संवैधानिक परिषद् बैठकमा प्रमुख प्रतिपक्षी दल कांग्रेसको उपस्थिति नहुनु लोकतान्त्रिक मूल्यमान्यताविपरीत भएको उनले बताए । कांग्रेस अब कहिल्यै पनि कम्युनिस्टसँग सहकार्य गरेर अघि नबढ्ने उनले दाबी गरे । २०४६ सालमा कांग्रेसले कम्युनिस्टसँग सहकार्य गरेर मुलुकमा दोस्रो शक्तिका रूपमा स्थापित गराउनु ठूलो भूल भएको कोइरालाको भनाइ थियो ।उनले पार्टीको महाधिवेशन आगामी जेठमा हुने बताएका छन् । क्रियाशील सदस्यताको अन्तिम टुंगो लगाउनै तीन महिना लाग्छ, उनले भने, फागुनसम्ममा क्रियाशील सदस्यताको टुंगो लगाएर जेठमा महाधिवेशन गराउनुपर्छ । आउँदो महाधिवेशनमा आफू र शेखर कोइरालामध्ये को सभापतिको उम्मेदवार हुने भन्ने निर्णय पार्टीका नेता, कार्यकर्ता र आपसी छलफलले टुंगो लाग्ने उनको भनाइ थियो । तनहुँमा गाउँपालिकाले नै पुल उद्घाटनमा पार्टीका वरिष्ठ नेता रामचन्द्र पौडेललाई बोलाएको अवस्थामा सरकारले गरेको ज्यादतीको विरोधमा देशभरि उत्रिन बाध्य भएको र यसलाई निरन्तरता दिनुपर्ने उनले सुनाए ।"
टप ग्लोब्सका एक चौथाइ श्रमिकमा कोरोना,"मलेसियामा कोरोना भाइरसबाट संक्रमित नवलपरासीका यमनारायण चौधरीको शनिबार बिहान मृत्यु भयो । दुई वर्षअघि मलेसिया पुगेका उनी मेडिकल पन्जा उत्पादन गर्ने विश्वकै ठूलो कम्पनी टप ग्लोब्सको कारखाना नम्बर १३ मा सुरक्षागार्डका रूपमा कार्यरत थिए । उनलाई नोभेम्बर २१ मा केलाङ अस्पतालमा भर्ना गरिएको थियो ।टप ग्लोब्सले श्रमिकको स्वास्थ्य सुरक्षा मापदण्ड प्रभावकारी रूपमा कार्यान्वयन नगर्दा ५ हजार १ सय ४७ जना श्रमिक कोरोना संक्रमित भइसकेका छन् । यो संख्या उक्त कम्पनीमा कार्यरतमध्ये झन्डै एक चौथाइ हो । यहाँ २१ हजार श्रमिक कार्यरत रहेकोमा ५ हजार नेपाली मात्रै छन् । तर, कम्पनीमा कार्यरत कति नेपाली श्रमिक संक्रमित भएको भन्नेबारे खुलाइएको छैन । श्रमिकलाई व्यवस्थित बासस्थलमा नराख्दा र कार्यस्थलमा सीमित श्रमिक प्रयोग नगर्दा एकै पटक धेरै संख्यामा श्रमिकहरू संक्रमित भएका हुन् । कोरोनाले विस्फोटको रूप लिएपछि मलेसिया सरकारले टप ग्लोब्सका ४१ उद्योगमध्ये २८ वटालाई बन्द गराएको छ । यसलाई विश्वकै सबैभन्दा ठूलो पन्जा उत्पादन गर्ने कम्पनी भन्ने गरिन्छ । जसले सुरक्षाका लागि भनेर पन्जा उत्पादन त गर्छ तर त्यहीं खटिने श्रमिकहरूको ज्यान भने जोखिममा परेको छ, मकवानपुरका शान्त वाइबाले भने, अहिले साँच्चिकै स्थिति डरमर्दो छ । हामी डराएका छौं ।उनका अनुसार सामान्य अवस्थामा बसाइ र कार्यस्थलमा सावधानी मात्रै अपनाइदिएको भए कोरोना संक्रमणले यति उग्ररूप लिने थिएन । एउटै सानो कोठामा २५ जनालाई कोचेर राखिएको छ, तनहुँका मिट्ठु थापाले भने, कोलाहलपूर्ण बासस्थल छ । धेरै व्यक्तिलाई एकै ठाउँमा राख्दा सफाइ पनि नहुँदो रहेछ ।टप ग्लोब्सका उद्योगहरूमा कार्यरत श्रमिकलाई गत महिनादेखि नै संक्रमण देखिन थालेको थियो । त्यतिखेर नै कम्पनीले आवश्यक ध्यान दिन सकेको भए महामारीको रूप नलिने थापाको दाबी छ । कम्पनीले श्रमिकलाई सामाजिक दूरीमा नराखेको भन्दै फोटो खिच्ने नेपाली श्रमिक युवराज खड्कालाई कामबाट निष्कासनसमेत गरिएको छ । कम्पनीले काम गर्दा मास्क र पन्जा प्रयोगमा कडाइ गरे पनि सामाजिक दूरी कायम गर्नुपर्ने अनिवार्य गरेको थिएन ।श्रमिकलाई बाध्यकारी श्रममा लगाएको भन्दै अमेरिकाले टप ग्लोब्सद्वारा उत्पादित मेडिकल पन्जा खरिदमा रोक लगाएपछि कम्पनी दबाबमा परेको थियो । कम्पनीले श्रमिकहरू आउँदा लागेको लागत खर्च शोधभर्ना गर्न सुरु गरिरहेका बेला श्रमिकमा कोरोना संक्रमण फैलिएपछि अर्को चुनौती थपिएको छ । मलेसियाका लागि नेपाली राजदूत उदयराज पाण्डेका अनुसार मलेसिया सरकारले नै टप ग्लोब्समाथि निगरानी बढाइरहेको छ । यो कम्पनीमा समस्या छ । यसलाई सुधार गर्न मलेसिया सरकारले दबाब बढाइरहेको देखिन्छ, उनले भने ।टप ग्लोब्सले भने आइतबार विज्ञप्ति जारी गर्दै श्रमिकहरूको बासस्थललाई गुणस्तरीय बनाइरहेको दाबी गरेको छ । मलेसिया सरकारले बासस्थलसम्बन्धी तय गरेको मापदण्डलाई कार्यान्वयन गरिएको छ, विज्ञप्तिमा भनिएको छ, हामीले मलेसियाको मानव संसाधन मन्त्रालय र श्रम विभागको नजिक रहेर समन्वय गरिरहेका छौं ।कम्पनीले श्रमिकको बासस्थलको सुरक्षा र सुधारका लागि १७५ मिलियन अमेरिकी डलर लगानी गरिसकेको जनाएको छ । दुई महिनाभित्र ५ मिलियन डलर खर्च गरेर एक सयवटा अपार्टमेन्ट खरिद गर्नुका साथै केही आवासीय भवनहरू भाडामा लिइने छ । सन् २०२१ भित्रमा बृहत् बासस्थलहरू तयार भइसक्नेछन्, कम्पनीले भनेको छ । श्रमिकलाई मासिक १२ सय रिंगेट दिइरहेको पनि जनाइएको छ । ओभरटाइमसहित मासिक १६ सय रिंगेट पाउँछन्, कम्पनीको दाबी छ ।मलेसियामा पछिल्लो समय दैनिक १ हजारभन्दा बढी कोरोना संक्रमितहरू फेला पर्ने गरेका छन् । विदेशी श्रमिक बस्ने बासस्थल र कार्यस्थल भीडभाडयुक्त भएकोले संक्रमण फैलिएको भन्दै व्यवस्थित गर्ने मलेसियाका सरकारी अधिकारीहरूले बताउँदै आएका छन् । मलेसियामा हालसम्म ८३ हजारभन्दा बढीलाई कोरोना संक्रमण भइसकेको छ । १३ हजार ६ सयको हाराहारी सक्रिय संक्रमित छन् । ४ सय १५ जनाको मृत्यु भइसकेको छ ।"
किन आक्रामक बन्दै छ चन्द समूह ?,"मन्त्रिपरिषद्ले २०७५ फागुन २८ गते नेत्रविक्रम चन्द समूहलाई प्रतिबन्ध लगाएपछि उसका गतिविधि नियन्त्रण गर्न नेपाल प्रहरी र सशस्त्र प्रहरीलाई गस्ती र सादा पोसाकमा देशभर खटाइयो । मन्त्रिपरिषद्बाटै निर्णय गराएर सुरक्षा निकायहरूलाई सुराकी परिचालनअन्तर्गत छुट्टै बजेट पनि व्यवस्था गरियो । प्रहरीले चन्द समूहका नेताकार्यकर्तालाई जहाँ भेट्यो, त्यही पक्राउ गर्ने नीति लियो । तर चन्द समूह व्यक्ति हत्या, विस्फोट, आगजनीलगायतका हिंसात्मक गतिविधिलाई निरन्तरता दिइरहेको छ । चन्द समूहलाई नियन्त्रण वा कारबाही गर्ने छुट्टै नीति वा कानुन नहुँदा पक्राउ परेका ९३ प्रतिशतभन्दा बढी नेताकार्यकर्ता अदालत र स्थानीय प्रशासनको आदेशमा रिहा भइसकेका छन् । पक्राउ परेका कतिपयलाई पुनः भूमिगत भएर हिंसा फैलाउन सक्ने आशंकामा अभद्र व्यवहार को कानुन लगाएर पनि बारम्बार पक्राउ गरियो । कतिपयलाई चन्दा ऐनको कानुन लगाएर पक्राउ गरियो । सामान्य नागरिकसरह नै भेटिएका केहीलाई विस्फोट र आगजनीमा मतियार देखाएर प्रहरीले नियन्त्रणमा लियो । चन्दा असुलीको कसुरमा पक्राउ परेका चन्द समूहका वरिष्ठ नेता खड्गबहादुर विश्वकर्मा स्वयं अदालतको पाचौं पटकको आदेशमा छुटे । चन्द समूहले यसबीचमा ४ जना सर्वसाधारणको ज्यान लिइसकेको छ । चन्द समूहका ४ नेताकार्यकर्ता प्रहरीबाट मारिएका छन् । चन्द समूहले १ सय ९ ठाउँमा विस्फोट र २ सय ५७ स्थानमा आगजनी गर्दा सरकारी, सार्वजनिक र निजी भौतिक सम्पत्तिमा क्षति पुगेको छ । केही महिनाअघि मात्रै गृहले चन्द समूहलाई चन्दा दिने स्थानीय तहको विवरण पठाउन देशभरका प्रशासनलाई परिपत्र गरेको छ । तर विवरण आइनसकेको गृह स्रोतले जनाएको छ । चन्द समूहविरुद्धको कारबाहीमा सुरुबाटै सक्रिय रहेका एक उच्च सुरक्षा अधिकारीले उसका गतिविधि नियन्त्रण गर्न विशेष कानुन नल्याउँदा सुरक्षा कारबाही सोचेअनुसार प्रभावकारी हुन नसकेको बताए ।चन्द समूह भूमिगत छ, उसका गतिविधि हिंसात्मक छन् । कतिपय ठाउँमा यो समूहले तथाकथित जनसरकार र जनअदालत नै गठन गरेर समानान्तर सत्ताको अभ्यास गरेको छ, उनले कान्तिपुरसँग भने, सुरक्षा कारबाहीमा पनि एलएमजी र एसएमजीसहितका शक्तिशाली हातहतियार, तिनका गोलीगठ्ठा र बम बरामद गरेका छौं । थुप्रै ठाउँमा हिंसात्मक गतिविधि भए तर यसलाई नियन्त्रण गर्न खाइ त विशेष कानुन ? नियन्त्रणका लागि छुट्टै कानुन ल्याउन वा शान्तिपूर्ण अवतरण गराउन संवादका लागि राजनीतिक तहबाटै विशेष निर्णय गर्नुपर्नेमा दुवै हुन नसकेको ती अधिकारीको भनाइ छ । गतिविधिमा प्रतिबन्ध लगाउनु ४ दिनअघि २०७५ फागुन २४ गते सीके राउतसँग गरेको सम्झौता सार्वजनिक कार्यक्रममा प्रधानमन्त्री केपी शर्मा ओलीले चन्द समूहलाई नेकपा नामधारी लुटेरा समूहको संज्ञा दिएका थिए । हाम्रो पार्टीको नाम नेकपा छ, लुटिखानेहरूको नाम पनि नेकपा । म उहाँहरू (चन्द समूह) लाई भन्न चाहन्छु, बेइज्जत नै भइसक्यो, लुटिखाने हो भने कम्युनिस्टको बर्को हटाइदिनुस्, उनले भनेका थिए । गृहमन्त्री रामबहादुर थापाले २०७६ जेठ १३ गते प्रतिनिधिसभामा चन्द समूह हिंसात्मक गतिविधिमा संलग्न हुँदै आएको र उसले जनसेनाका नाममा ४ वटा कम्पनी खडा गरेको उल्लेख गर्दै यस्ता गतिविधि निस्तेज पारिछाड्ने दाबी गरेका थिए । गतिविधि नियन्त्रण गरी चन्द समूहलाई वार्ताबाट मूल प्रवाहमा ल्याउने प्रक्रिया अघि बढाउने पनि गृहमन्त्री थापाले बताएका थिए । १० वर्षे सशस्त्र द्वन्द्वका बेला थापा तत्कालीन माओवादीका शक्तिशाली नेता थिए । चन्द उनकै चेला हुन् । नेपाल प्रहरीका पूर्वडीआइजी हेमन्त मल्ल चन्द समूहलाई कसरी शान्तिपूर्ण राजनीतिमा अवतरण गराउने भन्नेमा सरकार नै अन्योल र द्वैध मानसिकतामा रहेको बताउँछन् । एकातिर वार्ता र संवादबाट चन्द समूहलाई मूलधारमा ल्याउने भनेर सरकारकै जिम्मेवार मन्त्रीहरू बारम्बार अभिव्यक्ति दिन्छन्, कहिले प्रधानमन्त्री र गृहमन्त्री नै संवादको वातावरण बिथोल्ने गरी बोल्छन् । यसबाट समाधानभन्दा द्वन्द्व चर्किने जोखिम देखिन्छ, उनले कान्तिपुरसँग भने, यसप्रति सुरक्षा निकाय धेरै चनाखो र सजग भएर अघि बढ्नुपर्छ । पछिल्लो समय चन्द समूहविरुद्ध संयुक्त सुरक्षा फौज परिचालन गर्ने, सुराकीको सुरक्षामा विशेष ध्यान दिने तथा हतियारसहितको गस्तीलाई बढाउने भनेर मन्त्रालय र सुरक्षा निकायबाट गरिएका आदेशनिर्देशनले आम नागरिकमा थप भय पैदा गर्न सक्नेतर्फ विशेष चनाखो हुनुपर्ने उनको सुझाव छ । तत्कालीन माओवादीको सशस्त्र द्वन्द्व नियन्त्रण गर्न २०५८ पछि सेनाको कमान्डमा संयुक्त सुरक्षा फौज परिचालन गर्दा आम नागरिक तहसम्मले क्षति व्यहोर्नुपरेको उल्लेख गर्दै उनले त्यस्तो नियति दोहोरिन नदिन बेलैमा सावधानी र सतर्कता अपनाउनुपर्ने उनले बताए । सुरक्षाकर्मीको फौजी कारबाही र चन्द समूहका हिंसात्मक गतिविधि दुवै नरोकिएका बेला सत्तारूढ दलका कतिपय नेता भने वार्ताबाटै समाधान खोज्नुपर्ने जिकिर गरिरहेका छन् । सरकारले चन्द समूहसँग अझै वार्ता गरेको छैन ।चन्द समूहको गतिविधि बढ्नुमा स्थानीय तहका जनप्रतिनिधि र स्थानीय तहमै सञ्चालित आयोजनाबाट चन्दा दिनु पनि प्रमुख कारण रहेको ब्रिफिङ सुरक्षा निकायहरूले गृहमा गरेको स्रोत बताउँछ । चन्द समूहविरुद्ध कारबाही बढाउने हो भने हतियार र आर्थिक स्रोत कसरी जुटेको छ, त्यसलाई गम्भीर रूपमा लिएर अघि बढ्नुपर्छ, गृह स्रोतले भन्यो, गृह मन्त्रालयबाट देशभरका जिल्ला प्रशासन कार्यालयलाई चन्द समूहलाई चन्दा दिने स्थानीय तह र आयोजनाको विवरण पठाउन भनेका छौं, जबजृस्ती चन्दा माग्नेको विवरण र जानकारी प्रशासन र प्रहरीमा पनि दिन भनेका छौं । गृह मन्त्रालयका प्रवक्ता चक्रबहादुर बूढाले सरकारी, निजी र व्यक्तिगत तहबाट कसैले पनि जबर्जस्ती चन्दाका नाममा प्रतिबन्धित समूहलाई सहयोग नगर्न स्पष्ट भनिएको बताए । चन्द समूहले हतियार र पैसाको बलमा हिंसात्मक गतिविधि गर्दै आएकाले त्यसलाई नियन्त्रण गर्न आवश्यक रणनीति अपनाइएको बताए । चन्द समूहले मोरङको मिक्लाजुङमा शिक्षकको हत्या गरेपछि नेपाल प्रहरी र सशस्त्र प्रहरी कतै एकल र कतै संयुक्त रूपमा १ दर्जनभन्दा बढी जिल्लाका विकट भेगमा परिचालन गरिएको छ । नेपाल प्रहरी, सशस्त्र प्रहरी र राष्ट्रिय अनुसन्धान विभागले गृहमा गरेको सुरक्षा ब्रिफिङअनुसार प्रदेश १ अन्तर्गत सोलुखुम्बु र संखुवासभा सीमा क्षेत्र, उदयपुरको पूर्वी र उत्तरी भेग, सुनसरी र मोरङका उत्तरी क्षेत्र, ताप्लेजुङ, पाँचथर, इलाम, वाग्मती प्रदेशमा ललितपुरको दक्षिणी भेग, काभ्रे र मकवानपुर आसपासको चुरे पर्वत, तनहुँ र तनहुँ पश्चिम र लमजुङको माथिल्लो भेग, कपिलबस्तु, कर्णाली प्रदेशका अधिकांश जिल्ला तथा प्रदेश ५ र ७ का नेपाल भारत सीमा क्षेत्रलाई चन्द समूहको गतिविधि बढी हुने क्षेत्रका रूपमा राखिएको छ । प्रहरी प्रवक्ता वसन्तबहादुर कुँवरले पनि चन्द समूह सक्रिय हुँदै गएको क्षेत्रमा सुरक्षाकर्मी परिचालन गरिएको बताए ।"
मिक्लाजुङमा अस्थायी क्याम्प राखेर निगरानी,"विराटनगर (कास) नेत्रविक्रम चन्द समूहद्वारा स्थानीय प्रधानाध्यापक राजेन्द्र श्रेष्ठको हत्या भएकै दिन गत मंगलबारदेखि मोरङको मिक्लाजुङ क्षेत्रमा सशस्त्र प्रहरी बल र नेपाल प्रहरीले अस्थायी अपरेसन क्याम्प राखेर खोजतलास र निगरानी गरिरहेका छन् । मिक्लाजुङमै सुरक्षा बेस क्याम्प राख्न चाहे पनि गृह मन्त्रालयबाट स्वीकृति आइनसकेकाले अस्थायी अपरेसन क्याम्प राखेर कारबाही अघि बढाइएको प्रहरीले जनाएको छ ।श्रेष्ठ हत्यापछि कानुनी प्रक्रियाका लागि घटनास्थल पुगेको एक प्रहरी टोली भने सोही दिन फर्केको थियो । बाँकी तीन टोलीले हत्याराको खोजतलास जारी राखेका छन् । एक साताको खोजतलासका क्रममा मसलन्द सकिएपछि तीनमध्ये प्रहरी नायब उपरीक्षक (डीएसपी) नेतृत्वको ४० जनाको टोली घटनास्थलबाट शुक्रबार फर्केको थियो । यसलगत्तै जिल्लाबाट प्रहरी निरीक्षक नेतृत्वको अर्को टोली परिचालन गरिएको थियो । अहिले त्यहाँ ३६ जना सशस्त्र प्रहरी र १५ जना नेपाल प्रहरी रहेको एक, दुवै सुरक्षा निकायका १५१५ जना सम्मिलित एक र मोरङ प्रहरीको अर्को टोली हत्यामा संलग्नको खोजीमा खटिएका छन् ।अस्थायी सुरक्षा बेस क्याम्पको स्थापना भइनसकेकाले अपरेसन बेस क्याम्प टोलीमार्फत कारबाही अघि बढाइएको मोरङका प्रहरी प्रमुख एसपी सन्तोष खड्काले बताए । उनका अनुसार तीनवटै टोलीले आवश्यकताअनुसार हरेक दिन बेग्लाबेग्लै ठाउँमा बस्दै निगरानी गरिरहेका छन् ।घटना भएकै दिन जिल्ला प्रशासन कार्यालयमा सुरक्षा समितिको बैठक बसेर मिक्लाजुङ१ मा सुरक्षा क्याम्प राख्ने निर्णय गरिसकेको छ । गृह मन्त्रालयको मञ्जुरी मागिएको हो, अनुमति प्राप्त हुनेबित्तिकै क्याम्प राख्छौं, उनले भने, यस्तो क्याम्प अवस्था हेरेर ६ महिना, एक वर्ष र त्योभन्दा लामो समयका लागि बस्न सक्छ । यस्तो सुरक्षा क्याम्प अस्थायी प्रहरी चौकीभन्दा पनि स्तरीय, तुरुन्तै कारबाहीमा खट्न सक्ने र खटिएका अपरेसन टोलीलाई थप मद्दत गर्न सक्ने क्षमताका हुने गरेको उनले बताए । यो अस्थायी कमान्ड पोस्ट जस्तै हो, उनले भने ।उक्त क्षेत्रमा सुरक्षा बेस क्याम्प स्थापनाका लागि गृह मन्त्रालयको निर्देशन कुरिरहेको प्रदेश १ का प्रहरी प्रमुख डीआईजी ईश्वरबाबु कार्कीले बताए । सम्पूर्ण तयारी पूरा भइसकेको छ, आदेशलगत्तै स्थापना हुन्छ, उनले भने ।मिक्लाजुङ१ रमितेस्थित सरस्वती आधारभूत विद्यालयका प्रधानाध्यापक श्रेष्ठको गत मंगलबार बिहान घरबाट अपहरणपछि घाँटी रेटेर हत्या भएको थियो । हत्याको जिम्मेवारी चन्द समूहले लिए पनि संलग्नको पहिचान हुन सकेको छैन । रमिते धनकुटा, इलाम र पाँचथरसँग जोडिएको गाउँ हो ।घटनास्थल रमितेसहित उत्तरी मोरङको माथिल्लो क्षेत्रमा सुरक्षा निकायको उपस्थिति कमजोर छ । उत्तरी क्षेत्रका साविकका रमिते, भोगटेनी, याङशिला, टाँडी, केराबारी, जाँते र लेटाङ गाविसको पहाडी क्षेत्रमा सुरक्षा निकायको उपस्थिति छैन । त्यस क्षेत्रमा करिब तीन किलोमिटर टाढा रहेको उर्लाबारी, पथरी, लेटाङ र बेलबारी इलाका प्रहरी कार्यालयबाट सुरक्षाकर्मी परिचालन गर्नुपर्ने बाध्यता छ ।"
मातबन्धकी मा जग्गा गुमाउँदै राउटे,"सधैं रनवन चहार्ने जीवनशैली त्याग्दै घर बनाएर बस्तीमै बस्नु जब उपयुक्त भन्ने लाग्यो । काठका भाँडा बनाउने औजार र दुईवटा डोकामा सरसामान बोकेर गाउँ छिरे । २०३७ सालताका उनी तीन बिघा जमिनका मालिक बनेका थिए । सरकारले घर बनाउन र गोरु किन्न नगद ऋण पनि दियो । गाउँमा बस्न थालेपछि समस्या पर्दा जग्गा बन्धकी राख्ने र साहुबाट ऋण निकालेर काम चलाउन थाले । छोराछोरी बिरामी हुँदा होस् वा उनीहरूको विवाह गर्दा, उनले भएको जमिन नै बन्धकी राखेर काम चलाए । तीन बिघा जमिनका मालिक जगनसिंह राउटे अहिले सुकम्बासी बनेका छन् । घर बनेको जग्गाको मालिक पनि अरू नै भएपछि उनी विस्थापित भएर कञ्चनपुरको ब्रह्मदेव नजिक खल्लामा सुकम्बासी जीवन बिताइरहेका छन् । जगनसिंहसँगै यसैगरी सुकुम्बासी भएपछि विस्थापित हुने राउटे परिवारको संख्या एक दर्जनभन्दा बढी पुगेको छ । उनीहरूमध्ये सात परिवार कञ्चनपुरको भीमदत्त नगरपालिका९ मा पर्ने चुरे फेदीको खल्लामा छन् ।अरू परिवार कहाँ गए, कसैलाई जानकारी छैन । सुकम्बासी भएर विस्थापित भएका मात्र होइन, जंगलबाट पुनःस्थापित भएका अधिकांश राउटे परिवारसँग पनि कमाइ खाने जग्गा छैन । अलिअलि गर्दै सबै जग्गा बन्धकी राख्दाराख्दै सकियो, राउटे समुदायका राजु रजवारले भने, अधिकांशका घर पनि बन्धकी राखेकै जग्गामा बनेका छन् । २०३७ सालमा तत्कालीन राजा वीरेन्द्रको हुकुम प्रमांगीबाट डडेलधुराको जोगबुढा र शीर्षमा ४८ परिवार राउटेलाई जंगलबाट पुनःस्थापना गरिएको थियो । पछिल्लो समय यी दुवै गाउँमा उनीहरूका ७० परिवार पुगेका छन् । सरकारले चिटिक्क परेका घर निर्माण गरिदिएको छ । घरसँगै पक्की शौचालय, खानेपानीदेखि बिजुलीबत्ती सबैको व्यवस्था गरिदिएको छ तर कुनै पनि परिवारसँग कमाएर खाने जग्गा छैन । लालपुर्जा राउटेका नाममा छ तर अरूले जग्गा उपभोग गरिरहेका छन्, स्थानीय समाजसेवी कैलाश पाण्डेयले भने, दुईचार परिवार छोडेर प्रायः सबै जग्गाविहीन बनेका छन् । स्थानीय प्रशासनले राउटेका नामको जग्गा नामसारी नगर्न मालपोत कार्यालयलाई दिएको निर्देशनका कारण राउटेहरू जग्गाधनी प्रमाणपुर्जाका मालिक मात्र बनेका छन् । विभिन्न व्यक्तिबाट समय समयमा लिएको ऋण र गरेको जग्गा मातबन्धकी तिर्न नसक्दा जग्गाविहीन भएको राउटेहरू बताउँछन् । हामीसँग अरू कुनै विकल्प पनि थिएन, जगनसिंहले भने, सानोतिनो खर्चका लागि पनि जग्गा मातबन्धकी राख्नुपर्ने बाध्यता थियो । सरकारले पछिल्लो समय राउटे परिवारका हरेक सदस्यलाई मासिक एक हजार भत्ता दिन थालेपछि गर्जो टार्न थालेको उनी बताउँछन् । हाम्रा छोराछोरी त मजदुरी गरेर गुजारा गर्छन् । मजदुरी पाउन पनि सम्भव नभएकाले जग्गा बन्धकी राख्नु एक मात्र विकल्प थियो, उनले भने ।२०५० सालमा तत्कालीन गृहमन्त्री शेरबहादुर देउवाको प्रयासले कृषि विकास बैंकमार्फत हरेक राउटे परिवारलाई दिएको ऋण सरकारले नै तिरिदिएको उनले बताए । तीनतीन बिघा जमिनका मालिक भएका हामी राउटेलाई एकपटक सरकारले सहयोग गरिदियो भने अबको पुस्ताले खेतीपाती गरेर उन्नति गर्न सक्थ्यो कि, जगनसिंहले भने । मातबन्धकीमा रहेको खेतीयोग्य जग्गा पुनः पाउने व्यवस्थाका लागि स्थानीय तहले पनि कुनै सहयोग नगरेको उनीहरूको गुनासो छ । पहिलोपटक जंगलबाट आएका हाम्रा बुबाहरूको पुस्ताले खेतीपातीप्रति चासो राख्न सकेनन्, रज्यौडाका राउटे युवा हरिसिंहले भने, हामीले खेतीपाती र जग्गाजमिनको महत्त्व बुझेका छौं तर हामीसँग कमाइ खान जग्गाजमिन नै छैन । एकपटक पुनः सरकारले सबैको ऋण तिरेर मातबन्धकीमा रहेको जग्गा फुकुवा हुन सके राउटे समुदाय सामाजिक मूल प्रवाहमा समाहित हुन सक्ने उनको बुझाइ छ । सरकारले हाम्रा बुबाआमालाई जसरी जंगलबाट समाजमा ल्याएर राख्यो, त्यसरी नै हाम्रो जग्गा फुकुवा गर्ने व्यवस्था गरिदिए हुन्थ्यो, उनले भने ।राउटे परिवारले सानोतिनो रकमका लागि पनि जमिन गुमाउनुपरेको छ । विभिन्न समयमा लिएको सानोसानो ऋणमा ब्याज थपिँदा धेरै भएर जग्गा गुमाउनुपरेको हो, स्थानीय समाजसेवी पाण्डेयले भने, उनीहरू सबैको मातबन्धकीको रकम ३०३५ लाखभन्दा बढी नहोला । सरकारले सबैको लगत लिएर ऋण तिरिदिने हो भने अबको पुस्ता खेतीपाती गरेर गुजारा गर्न सक्थ्यो ।"
उखु किसानमाथि अति भयो,"आफ्ना समस्याप्रति चिनी उद्योगीहरूको व्यवहार मात्र होइन, सरकारको रवैया पनि सधैं चिसो मात्रै भइरहेपछि मधेसका उखु किसानहरू चढ्दो ठिहीको समेत पर्वाह नगरी फेरि काठमाडौं उक्लिएका छन् । उनीहरूले व्यापारीसित पेस्की खोजेका होइनन्, सरकारसित अतिरिक्त अनुदान पनि मागेका छैनन् । केवल आफ्नै बाली बेचेको वर्षौंदेखिको बक्यौता रकम चुक्ता गरिमाग्नकै लागि यी किसानहरू घरीघरी देशको संघीय राजधानी आउन बाध्य भएका हुन् । स्थानीय स्तरमै व्यापारीहरूलाई अनुरोध गर्दा, प्रमुख जिल्ला अधिकारी र दलका नेताहरूलाई गुहार्दा र पटकपटक काठमाडौं आएर मन्त्रीदेखि राष्ट्रपतिसम्मलाई पुकार्दा पनि समस्या बीसको उन्नाइस नभएपछि उनीहरू यसपालि पुनः धर्ना बस्न आइपुगेका हुन् ।देख्दासुन्दा पनि सरम लाग्ने कुरा हो कृषिप्रधान देशमा चल्तीका थोरै नगदेबालीमध्येको एक उखु बेचेकै मोल उठाउन पनि किसानहरू निरन्तर आन्दोलित हुनुपर्छ । तैपनि समस्या समाधान भइहाल्दैन । पेसाको स्तरोन्नति, बजार प्रवर्द्धन, सहज अनुदान र रकम भुक्तानीको स्वचालित चक्र स्थापना हुनु त परको कुरा, किसानले ऋण गरेर लगाएको उखु बेचेको रकम पनि उठेको छैन । विभिन्न सातवटा चिनी उद्योगबाट २० हजारभन्दा धेरै किसानले ८९ करोड रुपैयाँ पाउन बाँकी छ । तर अभिभावक बनेर पैसा उठाइदिन लाग्नुपर्ने सरकार यो मामिलामा बिल्कुल मुकदर्शक भइबसेको छ । आन्दोलन अघि बढ्दै जाँदा यसो मिलाउन खोजेजस्तो गर्छ, तर कति कारणले हो, उद्योगीहरूलाई त्यहीअनुसार उचित दबाब दिन कहिल्यै सक्दैन । लाग्छ, सरकार सञ्चालकहरू किसानभन्दा किसानको रकम नतिर्ने उद्योगीका पक्षमा छन् ।सरकार किसानको पक्षमा नभएको भेउ पाएका उद्योगीहरू पैसा तिरिहाल्न चाहँदैनन् । सरकार नै साक्षी बसेर भएको सहमतिको मसी सुक्न नपाउँदै उनीहरू आफ्नो प्रतिबद्धतालाई लत्याइदिन्छन् । होइन भने, गत पुस १८ मा उद्योग, वाणिज्य तथा आपूर्ति मन्त्रालयमा भएको सम्झौताअनुसार माघ ७ गतेभित्रै किसानले उखुको भुक्तानी पाइसक्नुपर्थ्यो । उद्योगीहरूले उक्त सहमतिको कार्यान्वयन गरिदिएको भए किसानहरू यतिखेर आफ्नै गाउँमा हाँसीखुसी बाली भित्र्याइरहेका हुन्थे । यो कोरोनाको कहर र कठांग्रिँदो जाडोमा विवश भएर काठमाडौं आउँदैन थिए । यहाँ बुझ्न गाह्रो छैन किसानहरू निरीह र सरकार गैरजिम्मेवार भएकैले कतिपय उद्योगीहरूले यो हदसम्म बेइमानी गर्न सकेका हुन् ।वास्तवमा, उद्योगीहरूले मन्त्रालयमा भएको सहमति नमान्नु भनेको सरकारकै अनादर गर्नु हो । तर यसको भेउ सरकारमा बसेका कसैलाई छैन वा यो मामिलालाई उनीहरू त्यसरी लिन चाहँदैनन् । चाडबाडका बेला उपभोक्ताको ढाड सेकिने गरी चिनी आयातमा परिमाणात्मक बन्देज लगाएर चिनी उद्योगी र व्यापारीहरूलाई रिझाउन पछि नपरेको सरकारले किसानका मागलाई गम्भीरतापूर्वक लिएको कहिल्यै देखिँदैन । समस्या सल्टाउन उद्योग मन्त्रालयले निरन्तर तदारुकता देखाएको भए यो ११ महिना त्यसै खेर जाने थिएन । २०७० सालदेखि बेचेको उखुको पैसा दिलाइमाग्न किसानहरू २०७६ वैशाखयता आन्दोलित छन् । मुद्रास्फीतिअनुसारै हिसाब गर्ने हो भने पनि त्यतिबेलाको रकम अहिले निकै बढिसक्यो । फेरि, यहाँको बजार मूल्य राष्ट्र बैंकले घोषणा गर्ने मुद्रास्फीतिअनुसार मात्रै फरक कहाँ हुन्छ र π त्यसैले पनि, यो किसानमाथिको ठगी मात्र होइन खुल्लमखुला लुट हो । र, उतिबेलाको रकम पनि लौन दिलाइदेऊ भनेर जताततै बिन्ती बिसाउनुपर्ने अवस्था उनीहरूमाथि थोपरिएको अत्याचार हो, यसको अन्त्य अविलम्ब आवश्यक छ ।गत पुसमा भएको सम्झौताको भाका नाघेपछि चैतमा काठमाडौं आएका किसानहरू कोरोना संक्रमणका कारण देशव्यापी लकडाउन हुने भएपछि त्यसै फर्किएका थिए । त्यसपछि गत कात्तिकमा मात्रै काठमाडौं आएर उनीहरूले उद्योगमन्त्री लेखराज भट्टलाई भेटी एक वर्षअघिको सम्झौता स्मरण गराउनुका अतिरिक्त शीतलनिवास पुगेर राष्ट्रप्रमुख विद्यादेवी भण्डारीलाई पनि आफ्नो समस्या सुनाएका थिए । त्यसपछि मनमा केही आशा लिएर फर्केका उनीहरू अहिलेसम्म पनि रित्तो हात नै भएपछि फेरि राजधानी आउन बाध्य भएका हुन् । यसपटक जसरी पनि सार्थक सहमति गरेरै जाने उनीहरूको प्रण छ । त्यो जायज पनि छ ।सरकारले आफ्नो प्रतिष्ठा र उत्तरदायित्व दुवैका रूपमा लिएर यो मामिलालाई ढिलो नगरी सल्टाउनुपर्छ । उद्योगमन्त्री भट्टलगायत सरकारमा रहेका कसैले पनि किसानको बक्यौता चुक्ता गर्ने मामिलामा उद्योगीहरूको अवाञ्छित पृष्ठपोषण गरिरहनु हुँदैन । जसरी हुन्छ, किसानलाई रकम दिलाउने मेलोमेसो मिलाउनुपर्छ । यसका लागि देखावटी, बनावटी र झारा टार्ने काम मात्र नभएर ठोस पहल नै गर्नुपर्छ । र, उखु किसानलाई न्यानो सरकारी साथ दिएर खुसी तुल्याई काठमाडौंको चिसो भुलाएर पठाउनुपर्छ ।"
ट्रम्पको अमेरिका !,"हामी भर्खर प्राइमरीदेखि हाइस्कुलमा प्रवेश गरेका थियौं । दार्जिलिङको टर्नबुल स्कुलको मैदानमा बिहानीको भेलामा हेमचन्द्र र महेन्द्र प्रधान सरले अमेरिकाका निल आर्मस्ट्रङ एपोलो११ रकेटमा चढी चन्द्रमामा उत्रेर हिँडेको सुनाए । सबैले थप्पडी मार्यौं, चन्द्रमामा पहिलो मानव पुगेकोमा गदगद भयौं । यो थियो २० जुलाई १९६९ को कुरो । विज्ञान, रकेट र शून्य आकर्षण हुँदा मान्छे हावामै बग्दो रहेछ भन्ने कुराहरू दिनभर नै सुन्यौं । हामी अल्लारेबल्लारे ठिटाहरूको एउटै मनोकामना थियो, अमेरिका त हाम्रो हुनु नि ! वा, हामी अमेरिकामा हुनु नि ! कस्तो महान् राष्ट्र ! कस्तो भयानक राष्ट्र, हिटलरलाई समेत स्वाहा पार्यो ! दोस्रो विश्व महायुद्धमा हिरोसिमा र नागासाकीमा प्रथमपटक एटम बमको हमला गरेपछि जापानका सम्राट् हिरोहितोले समेत आत्मसमर्पण गरे !यस्तै धनाढ्य, शक्तिशाली, विकसित, प्रतिभाशाली, प्रजातान्त्रिक र सबैलाई अँगाल्ने राष्ट्रको छवि बोकेर नै हामी अमेरिकालाई साथ लिएर हिँड्ने भयौं । चीन, जापान, क्युबा, अफ्रिका, ब्रिटेन र मेक्सिकोले समेत अमेरिकालाई मान्ने भए । सन् १९७९ मा अर्को महाशक्ति सोभियत संघले अफगानिस्तानमा हमला गरी त्यहाँ अड्डा नै जमाएपछि, अमेरिका नै हो, पाकिस्तानमा लाखौंको संख्यामा भागेर आएका अफगानी शरणार्थीहरूका क्याम्पमा गई कलास्निकोभ बन्दुक, ट्यांक आदि दिएर काबुलमा सोभियत सेनामाथि आक्रमण गर्न लगाउने । आक्रमण गर्नेहरूलाई मुझाइडिन (स्वतन्त्रता सेनानी) को नाम दिएर हूलका हूल आतंकवादीहरू पठाइएपछि र सन् १९८० को दशकको अन्तमा सोभियत संघ टुक्राटुक्रा भएपछि नै तालिबान र अल कायदाहरू जन्मेका थिए । दक्षिण एसियामा आतंकवाद यसरी फैलिएको थियो ।त्यसअघि भियतनामलाई छियाछिया बनाएर छोड्ने अमेरिकाले त्यसपछि इराकका सद्दाम हुसेनलाई खोजीखेदी भुटेको थियो । क्रूर राष्ट्र अमेरिका, एकतन्त्री राष्ट्र अमेरिका, सबैले निन्दा गर्ने राष्ट्र ! तर पनि सबै अमेरिका नै जान चाहन्छन्! त्यहीँ बसोबास पनि गर्न चाहन्छन् । किन ? अमेरिकाले आकृष्ट गर्नुका कारण धेरै छन् । विश्व चलाउने जानेमानेका संस्थाहरू संयुक्त राष्ट्र संघ, विश्व बैंक र अन्तर्राष्ट्रिय मुद्रा कोष त्यहीँ छन् । हार्वर्ड, येल, स्टानफोर्डजस्ता विश्वविद्यालयबाहेक कोकोकोला र पेप्सिको, फोर्ड, एप्पल, गुगलजस्ता विश्व पिट्ने बहुराष्ट्रिय कम्पनीहरू पनि त्यहीँ छन् । प्रजातन्त्रको बलियो खाँबो र विश्वका संस्कृति, कला, साहित्य फस्टाउने होडबाजीको केन्द्र नै मानिन्छ अमेरिकालाई । जसमा क्षमता छ, ती कुनै जातीयता र राष्ट्रियताको रोकटोकबिनै अमेरिकाको माटोमा फुल्नफल्न सक्छन् भन्ने धारणा सबैको छ । हालमा अमेरिकी राष्ट्रपतिको चुनाव जित्ने जोसेफ बाइडनका बराजुहरू आयरल्यान्डबाट गएका थिए । उपराष्ट्रपति हुन लागेकी कमलादेवी ह्यारिसकी आमा सात दशकअघि मात्रै भारतको तामिलनाडु राज्यको थुलसेन्द्रपुरम गाउँबाट अध्ययन गर्न अमेरिका पुगेकी थिइन् । अमेरिका पुगेको दोस्रो पिँढी मात्रै भएकी, विदेशबाट गएकी श्यामला गोपालनकी छोरी अमेरिकाको उपराष्ट्रपति हुन सक्नुमा राष्ट्रकै महानता देखिन्छ । त्यहाँ सामाजिक खुलापन र राजनीतिक मूल्यको पनि विहंगम दृश्य पाइन्छ । गुगल, माइक्रोसफ्ट र पेप्सिकोका अध्यक्षहरू भारतीय । अर्थशास्त्रमा दुईदुई नोबेल पुरस्कार पाउनेहरू, अमेरिकामै पढाउने भारतीयहरू पनि उदाहरण नै हुन् ।अर्कोपट्टि अमेरिकाको नाम पनि लिन नमान्नेहरूको जमात त्यति नै छ । साम्राज्यवादी, अरूलाई भत्काएर आफू बन्ने राष्ट्र अनि अरूको आङमा कीरा हिँडेको देख्ने र आफ्नो ढाडमा हात्ती दौडेको पनि महसुस नगर्ने राष्ट्र भनिन्छ अमेरिकालाई । कसैले जोइटिंग्रे राष्ट्र भन्छन् । प्राकृतिक संसाधन लुट्ने क्रममा राष्ट्रमै हमला गर्ने राष्ट्र अनि विश्वमा शान्ति र एकता कहिल्यै नचाहने राष्ट्र हो पनि भन्छन् अमेरिकालाई । वर्णभेद, धार्मिक कट्टरता र सैन्य शक्तिमा चुर्लुम्म डुबेको राष्ट्र हो अमेरिका । सबैमाझ झगडा लगाएर आफूचाहिँ चोखो बस्न चाहने राष्ट्र पनि भन्छन् यसलाई । टेक्नोलोजी, व्यापार र पुँजी निवेशमा आफ्नो प्रभुत्व कायम राख्न विश्वस्तरका संस्थाहरूमा चालबाजीमा नियुक्ति हत्याउने राष्ट्र पनि मान्छन् अमेरिकालाई ।जनवरी २०१७ देखि राष्ट्रपतिको पदभार सम्हालेका डोनाल्ड ट्रम्पले गत चार वर्षमा अमेरिकाका सबै नकारात्मक पक्षलाई अति नै घतलाग्दो प्रकारले अघि ल्याए । ट्रम्पले जे छोए, अमेरिकाको बदनाम नै भयो । राष्ट्रपति बन्नुअघि उनलाई कसैले व्यापारी, कसैले पुँजीपति, कसैले धन्दा गर्ने व्यक्ति त कसैले रुसले पठाएको एजेन्टसम्म भने । धेरै महिलाले शारीरिक हमलाको उदाहरणसमेत दिए । चुनाव जित्नुअघि नै विभिन्न विवादमा फसे पनि सबैले आशा राखेका थिए, नयाँ प्रकारका राष्ट्रपति ट्रम्पले धेरै विचित्र र सबैले रुचाउने काम गर्छन् भनेर । तर राष्ट्रपति भएपछि ट्रम्पले उखरमाउलो गरे, अमेरिकीलाई बसिनसक्नु बनाए । जथाभावी बोलेर, ट्वीटरमा जेसुकै लेखेर, कसैले मन नपराउने नीति बनाएर र फेरि आफूले जे भने त्यसको ठीक उल्टा काम गरेर । पहिलापहिला उनलाई झुटको पोको भन्थे । अलिक पछि उनले झुटको डोकोको नामकरण पाए र अहिले चुनाव हारेपछि त विश्वले नै उनलाई झुटैझुटको मालगाडीसम्म भन्न थाल्यो ।राष्ट्रपति बन्नासाथ ट्रम्पले विश्वले नै नचिताएको घीनलाग्दो काम गरे । सन् २०१५ मा गरिएको जलवायु परिवर्तन सम्बन्धी प्यारिस सम्झौताबाट निस्किए! विश्वमा व्यापारवाणिज्यपुँजी निवेश र टेक्नोलोजीको नयाँ व्यवस्था र व्यवहार ल्याउन भनी अमेरिका र जापानको नेतृत्वमा बन्न लागेको ट्रान्स प्यासिफिक पार्टनरसिपबाट हात धोए अनि विश्वमा रहिआएका बहुउद्देश्यीय संस्थाहरू संयुक्त राष्ट्र संघ, विश्व व्यापार संगठन आदिमाथि आफ्नो अन्योल र संशय पेस गरे । कुनै देशलाई छोडेनन् ट्रम्पले, सबैलाई बिझाए । मेक्सिकोसँगको ३,१४५ किलोमिटर लामो सिमानामा यस्तो पर्खाल बनाइदिन्छु, मुसा पनि छिर्न सक्दैन भन्ने घोषणा गरे । अमेरिकामा गैरकानुनी रूपमा रहेका लाखौं विदेशी मूलका मान्छेलाई खेद्ने धम्की दिए । अफगानिस्तानमा सबै बमकी आमा लाई भारी बोक्ने हवाईजहाजमा लादेर इस्लामिक स्टेटका आतंकवादीहरू लुकेका गुफाटनेलमा खसालिदिए । सिरिया र इराकमा हमला गरेर कैयन् मानिस मारे । भारतबाट एच१ बी भिसाअन्तर्गत अमेरिका जाने हजारौं सूचना प्रौद्योगिकी (आईटी) सँग संलग्न मानव संसाधनमाथि रोकटोक लगाएर पनि चित्त नबुझ्दा, कश्मीर मुद्दामा भारतचीनबीच पनि मध्यस्थता गर्छु भनेर आच्छुआच्छु पारिदिए । इस्लाम धर्म मान्ने सात राष्ट्रका कसैलाई पनि अमेरिका आउन नदिने आदेश जारी गरे र अमेरिकालाई धार्मिक संकीर्णतामा मुछे ।ट्रम्पले जापानलाई पनि छोडेनन् । जापानबाट आयात गरिएका वाहनमाथि नयाँ भन्सार लगाए । अस्ट्रेलिया अनि युरोप अतालिए! ट्रम्पले अबउप्रान्त अमेरिकाले दिँदै आएको अन्तर्राष्ट्रिय सुरक्षाबाट हात धुन्छ भने । ट्रम्पले जे गरे, त्यही भत्क्यो । चीनलाई टक्कर दिन नसक्दा, अमेरिका पहिला (अमेरिका फस्ट) को नारा लगाउँदै चीनले पठाउने सामग्रीहरूमा घरीघरी भन्सार बढाउन थाले । चीनलाई ठीक पार्न जापान, भारत र अस्ट्रेलियासँग मिली इन्डोप्यासिफिक को सोचलाई साकार बनाउने कोसिस गरे । भारत र चीनको सिमानासम्बन्धी विवाद र द्वन्द्वमा घिउ छर्केर यसलाई अझै चहकिलो बनाइदिए । नेपाललाई समेत अमेरिकाले रिसको पोकोमा बाँध्यो । नेपालमा रहेका भुटानी शरणार्थीहरूमध्ये लगभग ९० हजारले नै अमेरिकामा आश्रय पाएका थिए । तर ट्रम्पले अबउप्रान्त कुनै शरणार्थीलाई आश्रय नदिने घोषणा गरे ।हात्तीभित्र मुटुचाहिंँ कुखुराको बोक्ने ट्रम्पले माटोमा खार खोज्ने जंगलको बँदेलभन्दा पनि अघि हेर्न नसक्दा नै उत्तर कोरियाका खँदिला र एकतन्त्री नेता किम जोङ उनसँग सिंगापुर र हनोईमा दुईदुईपल्ट शिखर वार्ता गरेर पनि किञ्चित् सफलता हासिल गर्न सकेनन् । किम अझै बलवान् भएर फर्किए, ट्रम्पले बाथरुममा पसेर बिहानैपख ट्वीट गर्न भने छोडेनन् । इरानमा त्यही गरे । परमाणु हातहतियारमाथि रोकटोक लगाउन नसक्दा फेरि आर्थिक प्रतिबन्ध लगाए । भारतइरानअफगानिस्तानको एउटा संवेदनशील चाबाहर बन्दरगाह परियोजनामा गहिरो आघात पुर्याए ।ट्रम्पले राष्ट्रको छविलाई कुल्चेर विश्वका कुनाकुनामा अमेरिकाको खिल्ली उड्ने अवस्था मात्रै बनाएनन्, आफ्ना अति महत्त्वपूर्ण ओहदाका अधिकारीहरूलाई समेत बरखास्त गरे । राष्ट्रिय सुरक्षा सल्लाहकारलाई समेत आफ्नो दायित्वबाट निकालिदिए । कोरोना महामारीले त ट्रम्पको गतिपति खोलिदियो । आफैं बिरामी, आफैं धामी, आफैं वैज्ञानिक र आफैं नर्स हुन खोज्ने ट्रम्पले लगभग तीन लाख नागरिक मर्दा पनि खेलाँची नै गरिरहे । यो पालि अमेरिकामा कालो क्रिसमस हुने रे ! एकै दिनमा दुई लाख कोरोना पोजिटिभ भेटिँदै छन् र दिनहुँ तीन हजारभन्दा बढी मानिस मर्दै छन् । शव गाड्ने र जलाउने ठाउँ अनि समय नहुँदा न्युयोर्क महानगरमा पनि लामो र गहिरो खाडल (ट्रेन्च) खनेर सबैलाई एकैसाथ दफनाएको दृश्य कसले भुल्न सक्छ र ? केको विकसित राष्ट्र ? खोइ अस्पताल ? खोइ औषधिमूलो ? ट्रम्पले भन्दा त भारत, नेपाल, श्रीलंका, बंगलादेश र भुटानका नेता र जनताले नै कोरोना महामारीलाई नियन्त्रण गर्ने अब्बल प्रयास गर्दै आएका छन् ।घरी कीटाणुनाशकले कुल्ला गर्नु अरे ! घरी हाइड्रोक्सिक्लोरोकुइन खानु अरे ! घरी जुन देशले महामारी पठायो त्यो चीनका विरुद्ध विश्वको धुर उठाउनु अरे ! घरी कोरोना त केही होइन, मुख र नाकमा लुगासमेतको ढकनी नलाउनु अरे ! ट्रम्पले के चाहिँ भनेनन् ! श्वेत र कालो वर्णबीचको लुछाचुँडीको बीउ नै ट्रम्प भए र नै ब्ल्याक लाइभ्स म्याटर भन्ने आन्दोलन दावाग्निझैं फैलियो । र पनि चेतेनन् ट्रम्पले । कुनै बेला विश्वमै चर्चापरिचर्चाको उच्च स्तरमा रहने, मानव अधिकारको अब्बल प्रवर्तक भएर उभिएको अमेरिकाको स्तर ट्रम्पले यति तल झारिदिए, अमेरिकीहरू मात्रै नभएर विश्व नै कुरीकुरीको भावनामा मुछिए ।गत महिना भएको राष्ट्रपतिको चुनावमा त ट्रम्पले आफ्नो कालो चरित्रको गुदी नै निकालेर बजारमा बेचे । चारैतिर हारेपछि हिंसा फैलाउने जमर्को गरे, कोर्टकचहरी धाए । त्यो केही पनि बिक्री नहुँदा अब चार वर्षपछि फेरि चुनाव लड्छु समेत भने । न बोलीको ठेगान छ, न मनमस्तिष्क र मुखमा तालमेल । विद्वान्, पत्रकार, संगीतज्ञ र पेसेवरहरूको खोइरो खने ट्रम्पले । उनैकी श्रीमतीले समेत हार खाइन् भनेर वासिङ्टन पोस्ट र न्युयोर्क टाइम्सले धरि लेखे । सन् २०१६१८ मा चीनको नामी विश्वविद्यालयमा पढाउने क्रममा म त्यस राष्ट्रका विभिन्न कुनामा घुम्न र अध्ययन गर्न जान्थें । चिनियाँहरूलाई सोध्थें, ट्रम्पका बारेमा । दुःखित थिए उनीहरू, ट्रम्पले अमेरिका र चीनको सुमधुर सम्बन्धलाई छियाछिया पारेको देखेर । बेइजिङदेखि अलिक पर्तिर चीनको ग्रेटवालमा उकालो ओरालो गर्दैगर्दा एउटा कुनामा लेखिएको कुराले मेरो चित्त बुझाइदियो डोनाल्ड डम्प ः वान इज इनफ इन दिस वर्ल्ड (फोहोरको थुप्रो डोनाल्ड : तिमी एक्लै यो विश्वलाई मनग्गे छौ ।)अमेरिकाका अवकाशप्राप्त राष्ट्रपतिहरूको एउटा क्लब छ । राष्ट्रपति जर्ज वासिङ्टनले स्थापित गरेको यस क्लबमा रिटायर भएका सबै राष्ट्रपति भेटघाट गर्छन्, आआफ्ना अनुभव आदानप्रदान गर्छन् र राष्ट्र निर्माणको सिलसिलालाई जारी राख्दै योगदान पुर्याउँछन् । न्यान्सी गिब्स र माइकल डफीद्वारा लिखित र न्युयोर्क टाइम्सद्वारा प्रकाशित अनि अति नै पढिएको पुस्तक द प्रेसिडेन्ट्स क्लब मा लिंकन, ट्रुम्यान, आइजनहावर, केनेडी, निक्सन, फोर्ड, रेगन, बुस, क्लिन्टन र ओबामाले कसरी यस क्लबमा योगदान पुर्याएका छन् र कसरी उनीहरू वर्तमान राष्ट्रपतिबारे कुरै गर्दैनन् भनी चाखलाग्दा प्रसंगहरूको उल्लेख छ । यसैले होला, ट्रम्प यो क्लबमा सामेल हुँदैनन् । किनकि कुरौटे, झुट बोल्ने र गति नै छाड्ने व्यक्तिहरू विशिष्टहरूको यस क्लबमा स्वीकार्य पनि हुनेछैनन् ।"
किसानको सरकार कहिले बन्छ ?,"मधेसको हावापानी उखु खेतीका लागि उपयुक्त छ । त्यहाँका किसानहरूको जीविकोपार्जनको प्रमुख स्रोत उखु हो । किसानको उखु किनेपछि त्यसको पैसा समयमै दिनुपर्छ भन्ने धारणा चिनी मिल मालिकहरूको छैन । समयमै पैसा नपाएकाले अहिले काठमाडौं, माइतीघरमा धर्ना दिन मधेसबाट किसानहरू आइपुगेका छन् । किसानहरूको क्रन्दन र विवशता सरकारले देखेको छ कि छैन ? सत्तासीन पार्टीभित्र ठूलठूला भूकम्पहरू गइरहेका कारण किसानका समस्या छायामा परेको हो कि ? उता राष्ट्रिय झन्डासहित राजावादीहरू सरकारको विरोध गर्न सडकमा आइपुगेका छन् । सामाजिक सञ्जालमा पनि सरकारको व्यापक आलोचना भइरहेको छ । स्थायी सरकारका क्रियाकलाप अस्थायी प्रकृतिका भएको भान आम जनतालाई भइरहेको छ । किसान, मजदुरको अनि सर्वहाराको सरकार बनेकोमा जनताले निकै आशा गरेका थिए । तर, आशाअनुरूपको काम जनताका प्रतिनिधिहरूले गरिरहेका छैनन् । जनताको समस्या नदेख्ने सरकारले कसको समस्या देखिरहेको छ ? जनताले बनाएको सरकारले कसका लागि काम गरिरहेछ ? किसानको, मजदुरको, गरिबको सरकार कहिले बन्छ, देशमा ? केपी अधिकारी, भैंसेपाटी, ललितपुरनेपाल कृषिप्रधान देश हो भन्ने कुरा उहिलेदेखि पढ्दै, पढाउँदै आइएको छ । कृषि क्षेत्रको उन्नति र कृषककै हितका लागि कृषि विकास बैंक, कृषि सामग्री संस्थान, कृषि सहकारीहरूको कुनै कमी छैन । कृषि उत्पादनमा जोड दिई देशलाई खाद्यान्नमा आत्मनिर्भर बनाउने अनेकथरी योजना र कार्यक्रम पनि पहिल्यैदेखि बनिआएका छन् । त्यसअनुसार कृषिकार्यमा दिइने ऋण, अनुदान, प्रोत्साहन, पुरस्कारको पनि कुनै कमी छैन । प्रधानमन्त्री कृषि आधुनिकीकरण कार्यक्रम आएको पनि धेरै भैसक्यो । कृषकहरूलाई पेन्सन दिनुपर्छ भन्ने कुरा पनि चर्चामा आएको हो । खास क्षेत्रमा खास बाली उत्पादन गर्ने कार्यक्रम पनि चलाइएको छ । रासायनिक मलको प्रयोग, मानव स्वास्थ्य र वातावरणका लागि प्रतिकूल हुने वास्तविकता महसुस गरेपछि, दस वर्षभित्र रासायनिक खेती बाट मुक्त गरिने भनेको पनि एघार वर्ष भैसकेछ ! यस वर्षको बजेटमै रासायनिक मल आयातका लागि एघार अर्ब छुट्याइएको रे ! तर विडम्बना ! धानमा मल हाल्नुपर्ने बेला टरिसकेपछि पैंचोमा ल्याउने तारतम्य पनि मिलाउन सकिएन । बरु, यही बेलामा देशमा रासायनिक मलको कारखाना नै खोल्ने गफ चलाउन थालियो । खरिद गर्दा मात्र कमिसन खान पाइने भएकाले आफ्नैमा मल कारखाना स्थापना गर्नेतर्फ सरकारी ध्यान जाने कुरै भएन । तैपनि यो कुरा अब कति वर्षसम्म चल्दै जाने हो, थाहा छैन ।भारतले बन्द गर्नासाथ यहाँ प्याजलसुनको समेत हाहाकार हुने गरेको छ । तर गफगाफमै भए पनि आत्मनिर्भर बनाउने कार्यक्रमको चर्चा गर्न छोडिँदैन । किसानको चाहना नगदे बालीतर्फ आकर्षित हुनु स्वाभाविकै हो तर यति हुँदाहुँदै पनि चिनीका लागि आयातमा भर पर्नुपर्ने देशमा ऋण लिएर उखु खेती गर्ने किसानले आफ्नो परिश्रमको मूल्य कहिल्यै पाएनन् । पोहोर पनि कुनै उपाय नलागी वृद्ध किसानहरू पुसे ठिहीमा सर्लाहीदेखि काठमाडौं आएर आन्दोलन गरी पैसा पाउने भाका पाएर फर्केका थिए । एक वर्ष बित्दा पनि समस्या उस्तै रहेछ । यसपटक भने पैसा नलिई नफर्कने उनीहरूको अडान सही छ । आफूलाई सर्वहारा वर्गको पार्टी ठान्ने, किसानमजदुरहरूको सरकार हुनुपर्छ, विश्वका मजदुर एक हौं जस्ता नारा लगाउने पार्टी नै सरकारमा भएको बेलामा झगडा गरेर समय बिताउन चाहन्छ । सरकारले बाटो बिराउँदा सचेत गराउनुपर्ने प्रतिपक्षको धर्म हो । तर ऊ पनि आफ्ना नेताको मानहानि लाई लिएर देशव्यापी विरोध कार्यक्रम गर्छ । किसानको पक्षमा कोही न कोही ! इन्द्रकुमार श्रेष्ठ, कमलाकुञ्ज, ओखलढुंगा"
राजतन्त्र फर्कन्न,"कृष्ण खनालको के राजतन्त्र फर्किन्छ ? लेखले मुलुकमा प्रतिक्रान्तिको हल्ला गर्नुभन्दा प्रगतिशील सोच र चिन्तनबाट यही व्यवस्थामा युवा नेतृत्वको खोजी गर्नुपर्ने विषय उठाएको छ । गणतन्त्रको विकल्पमा राजतन्त्र ल्याउने गरी आन्दोलन र क्रान्ति गर्नुभन्दा पनि अहिलेकै व्यवस्थालाई जनमुखी बनाउनु आवश्यक छ भन्ने विचार लेखकले राखेका छन् । जनादेश पाएर सत्ताको चाबी लिएको दल नै उल्टो गतिमा हिँडेपछि सरकारका काम भद्रगोल हुनु स्वाभाविकै हो । सरकारले जनमुखी काम गर्न नसकेको कुरा त सबैबाट छिपेको छैन । सत्तारूढ दलभित्रको रडाको र प्रतिपक्षको मौनताले जनता आक्रोशित छन् । त्यही आक्रोश सडकमा देखिन थालेको हो । सत्तामा रमाइरहेको नेकपाले आफैंले चुनावताका दिएको समृद्धिको गफ बिर्सिएको छ । उनीहरूले दिएका आश्वासनअनुसार काम भएको भए आज आमजनताले नेताका फोटा बोकेर नेकपा जिन्दावाद भन्दै सडक सडकमा दीप प्रज्वलन गर्ने थिए ।तर आज नेता तथा दलविरुद्ध नारा लगाउँदै राजा आऊ, देश बचाऊ भन्दै छन् । यसरी सडकमा राजा आऊ भन्नेहरूको भीड बढाउने काम सत्तामा भएको दलको भ्रष्ट प्रवृत्तिले गरेको छ । जनताले फेरि यो मुलुकमा निरंकुश राजतन्त्र चाहेका हैनन् । समृद्धि र सुखको आशा आमजनताले गरेका छन् । त्यसैका लागि राजा हटाउन जनताले दलहरूलाई साथ दिएका थिए । तर अहिले दलहरूले जनादेशअनुसार काम नगरेपछि असन्तुष्टि बढेको हो । आफूप्रतिको जनआक्रोशलाई राजावादी भन्दै सरकारले रोक्न खोज्नु मूर्खताबाहेक केही हैन । राजा नै चाहेको भए जनताले दलहरूलाई ६२६३ को आन्दोलनमा किन साथ दिन्थे ? यो मुलुकको कायापलट हुन्छ, ८० लाख बेरोजगारले रोजगारी पाउँछन्, बन्द तथा जीर्ण अवस्थाका उद्योगहरू पुनः सञ्चालन हुन्छन्, घूसखोरी, तस्करी माफिया, दलालीहरूको दोहोलो काढिन्छ । समाजमा व्याप्त दण्डहीनताको अन्त्य हुन्छ । कानुनी राज्यको प्रत्याभूति हुन्छ । खाडीमा श्रम बेच्न कोही जानु पर्दैन । आवश्यक उपभोग्य वस्तु सहज र सुलभ मूल्यमा हरेक जनताले पाउँछन् । जताततै विकास र समृद्धिका काम मात्रै हुन्छन् । राजनीतिक स्थिरता कायम भई देशको अर्थतन्त्र मजबुत हुन्छ भन्ने आशाका साथ आमजनताले दलहरूलाई विश्वास गरी मत दिएका थिए । तर, त्यसको ख्यालै नगरी आज दलहरू भ्रष्ट भएपछि राजाको साथ जनताले खोज्दै छन् । जो शासक भए पनि निरंकुशता लाद्ने नभई समृद्धि लाद्ने खालको हुनुपर्छ भन्ने आजको माग हो । अहिलेको आन्दोलनले राजसंस्था नै स्थापित गर्नेभन्दा पनि नयाँ सोच र आँट भएको फरक दलबाट जनताका लागि काम गर्ने नेतृत्वको खोजी गर्नमा केन्द्रित हुनु आवश्यक छ । राजा आऊ देश बचाऊ भन्दै आफैंले थुकेको थुक चाट्न नखोजौं । गोविन्द विक, बूढानीलकण्ठ१२, काठमाडौं"
अपराध घटाउन शिक्षा,"कडा कानुन र दण्ड सजायले अपराध घटेको छैन, घट्दैन पनि । विभिन्न तथ्यांक र संसारभरि गरिएका अनुसन्धानले यही बताउँछ । सामाजिक, शैक्षिक, आर्थिक अवस्थामा सुधार गर्दै समतामूलक समाज निर्माण गर्न सके अपराध आफैं कम हुँदै जान्छ । सुधारगृह वा खुला जेलको अवधारणा विकसित हुँदै गएको परिप्रेक्ष्यमा कडा कानुन बनाउँदैमा अपराध घट्दैन । लोककल्याणकारी राज्य स्थापनाका लागि राज्यले आफ्नो कर्तव्य भुल्नु हुँदैन । सचेत र नैतिकवान् नागरिक बनाउन जोड दिनुपर्छ । अपराधी करार गर्दै जेलहरू निर्माण गर्नुभन्दा गुणस्तरीय शिक्षा दिने विद्यालय र विश्वविद्यालय निर्माण बढी फाइदाजनक छ । सबै भ्रष्टाचारीलाई थुन्ने हो भने सरकारी कार्यालयको हाराहारीमा जेलघरहरू निर्माण गर्नुपर्ला । अदालत, सरकारी वकिल, सुरक्षाकर्मी र बन्दीहरूका लागि राज्यले ठूलै खर्च गर्नुपर्छ । त्यो खर्च बेहोर्न नागरिकको शिक्षा, स्वास्थ्य र विकास खर्चमा कटौती हुनेछ । त्यसैले पनि सोझै शिक्षामा लगानी गर्न सहज हुन्छ । फुर्पा तमाङ, ठूलो भार्खु, रसुवा"
देउवाको छायामा कांग्रेस,"मंसिर २९ देखि नेपाली कांग्रेसले ओली सरकारको सर्वसत्तावादविरुद्ध देशव्यापी आन्दोलन गर्दै छ । ओली सरकार भ्रष्ट, अराजक, जनताप्रति गैरजिम्मेवार र दलालबिचौलियाहरूप्रति मात्र सहानुभूति राखिरहेको परिप्रेक्ष्यमा आन्दोलन अपिरहार्य छ पनि । तर प्रतिपक्ष धर्म निर्वाह गर्न छोडेर आन्दोलनको मुखमै भागबन्डाको राजनीति गर्न बालुवाटार धाउने सभापति शेरबहादुर देउवाको कारण के कांग्रेसलाई जनताले साथ देलान् त ? भारतीय नाकाबन्दीलाई नाकाबन्दी हो भनेर माइन्युटमा लेख्न नदिने, इमानदार प्रधानन्यायाधीश सुशीला कार्कीमाथि अनावश्यक महाअभियोग लगाउनेजस्ता अनगिन्ती गल्ती देउवाले गरे । अहिले पनि आफ्ना मान्छेलाई पद देऊ भन्दै प्रधानमन्त्री ओलीसँग भागबन्डा खोज्दै छन् । यस्तो स्थितिमा कांग्रेसलाई जनताले साथ देलान् त ? देउवाको लोभलालसाको पतन नभएसम्म कांग्रेसको उत्थान सम्भव छैन । र, आगामी महाधिवेशनमा देउवाले सभापतिमा लड्नु हुँदैन । यदि उनी सभापतिमा भिड्न खोज्छन् भने दोस्रो र युवा पुस्ताले उनीविरुद्ध लड्न पनि पछि पर्नु हुन्न । युवाहरूले अब पनि जोस, जाँगर र भिजन नभएका नेताहरूको पछिपछि मात्र लागिरहने हो कि देश, जनता र आफ्नो पनि भविष्य बनाउन डटेर नेतृत्वका लागि अघि बढने ? गोपाल देवकोटा, जोरपाटी, काठमाडौं"
"राजा आऊ, दास बनाऊ !","राजनीतिक स्यालहरूको चालबाजीदेश खतराको रटान गणराज्यसँगै सीमित रूपमा स्थापित धर्मनिरेपक्षता, संघीयता, समावेशितालाई बाघ आयो, बाघ आयो भन्दै चप्काउने राजनीतिक स्यालहरूको रणनीतिक चाल त होइन ? बढ्दो भ्रष्टाचार, अराजकता, बेथिति रोक्ने तथा बलियो राष्ट्रवादी अभिभावकको पितृवत्सल प्रेम दिने नारा र निहुँमा लोकतान्त्रिक गणराज्य नै क्वाप्प खाने राजनीतिक छलछाम गर्न लागिएको हो पो कि ? हो भने, राजनीतिक परिदृश्यमा राजा महेन्द्रभन्दा पनि बलियो चालबाज देखिएको छैन, न त जननिर्वाचित सरकारलाई नै अपदस्थ गर्ने रोयल कूदेताँ लाई आशीर्वाद दिने वा अनदेखा गर्ने शीतयुद्ध नै जारी छ ।राजावादीहरूलाई राम्ररी थाहा छ, राजतन्त्रको एउटा प्रमुख संरचना पितृसत्ता हो, जुन वर्णजात व्यवस्थासँग गाँसिएर दमनकारी संयन्त्र र वर्चस्वशाली विचारका रूपमा चलायमान हुन्छ । पितृसत्ताको प्रभुत्व र वर्चस्व घरपरिवारदेखि समाज र राज्यसत्तासम्म, नागरिकतालगायत राज्यका नीतिनिर्णयक्रियान्वयनसम्म निरन्तर छँदै छ । मायाप्रेम, यौन, विवाह, सम्बन्धविच्छेदमा मात्रै होइन, महिलाको शरीरदेखि भौतिक स्रोत र सम्पत्तिमाथि पुरुषको सनातनी एकाधिकार खासै कम भएकै छैन । सबैजसो शक्ति संरचना, शक्तिसम्बन्ध र शास्त्रशस्त्रमा मर्दको लगभग एकलौटी हुँदाहुँदै पनि अर्को राजपुरुष र पुरुषराज किन चाहिएको होला ?जजसलाई बलियो राष्ट्रवादी अभिभावकको पितृवत्सल प्रेमबिना गणराज्यमा बाँच्नै सकिँदैन भन्ने लाग्छ, उनीहरू भूतपूर्व महाराजाधिराज, भूपू युवराजाधिराज, पूर्व नै हुने मौका नपाएका नवयुवराजाधिराज का हुक्केबैठकेढोके बन्न स्वतन्त्र छन् नै । उनीहरूलाई दरबारका चाकडीबाज वा मालिकका दास बन्नबाट रोक्ने अधिकार कसैसँग पनि छैन । अतः उनीहरूले राजा आऊ, देश बचाऊ भन्ने नारा लगाउनुको सट्टा खैंजडी बजाउँदै भजन गरे सर्वोत्तम हुन्छ, मालिक आऊ, दास बनाऊ झन्दै ।ट्वीटर :"
नीतिगत भ्रष्टाचार,"भविष्यको मार्गचित्रनीतिलाई सारप्रभावी, राष्ट्रिय प्राथमिकता र हितअनुकूल बनाई नागरिक दायित्व पूरा गर्ने दिशामा परिलक्षित गर्न सक्नुपर्छ । नेपालमा आम सञ्चारमाध्यमले हाल तातो बहसको विषय बनाएका ओम्नी र स्वास्थ्य सामग्री खरिद प्रकरण प्रतिनिधिमूलक घटना हुन् । यी नीतिगत भ्रष्टाचार हुन् कि हैनन् भन्ने निर्क्योल सम्बन्धित निकायबाट होला नै । शीर्षक सारका रूपमा सुधारका उपाय पहिचान गर्दा इतिहासको विश्लेषण, वर्तमानको अवस्था र भविष्यको प्रभावलाई समेत मध्यनजर गर्दै नीतिगत निर्णय गर्दा निम्न विषयमा ध्यान पुर्याउनुपर्छ निर्णय कसका लागि गरिन्छ ? सामाजिक लागत लाभ र प्रभाव विश्लेषण गरिएको छ ? नीतिगत निर्णय गर्दा आमनागरिकको प्रतिक्रियाको आकलन नीतिगत निर्णयले आर्थिक, सामाजिक, राजनीतिक, नैतिक र मानवीय पक्षमा पार्ने प्रभाव नागरिकमैत्री छ वा छैन ? आर्थिक भार र दिगोपनाको हिसाबले सकारात्मक प्रभावी छ ? निर्णय पारदर्शी, जवाफदेहीपूर्ण, नतिजामूलक, न्यायोचित र हितअनुकूल छ ?नीतिगत भ्रष्टाचार सामाजिक दृष्टिले बहिष्कारयोग्य, नीति मर्म र अवधारणा प्रतिकूलको कार्य भएकाले नीति निर्णय गर्दा समकालीन परिवेश, आर्थिक, सामाजिक र राजनीतिक अवस्था एवं नागरिक अपेक्षालाई समेत ध्यान दिनु वाञ्छनीय देखिन्छ ।लामिछाने संघीय संसद् सचिवालयकी सहसचिव हुन् ।"
निष्ठावान् राजनीतिज्ञ,"अछामका गोदाम्याकी फुलौट्या उकालोखुडीमा पाल्याका सुवा पाइनकी मुकालो२०१४ सालताका यो गीत अछामेलीको जिब्रोमा झुन्डिएको थियो । यो गीतले अछामेलीले त्यति बेला भोग्नुपरेको पीडाको यथार्थ चित्रण गर्थ्यो । १९८६ सालदेखि डोटीमा बस्ने सरकारी पल्टनका लागि अछामीहरूले एक रुपैयाँ बराबर बाइस पाथी धान तिरो बुझाउनुपर्ने प्रावधान राणाहरूले ल्याएका थिए । त्यो पनि डोटी, सिलगढीको गोदाममै पुर्याइदिनुपर्ने । डोटी, फुलौटको अत्यासलाग्दो उकालोमा धानको भारी बोकेर पसिना चुहाउँदै हिँड्नुपर्दाको अछामीको पीडा उक्त गीतमा झल्कन्छ । राणा शासनको अन्त भैसक्दा पनि तिरो तिर्न डोटी मालपोतमै जानुपर्ने प्रावधान यथावत् थियो । अछामीले भोग्नुपरेको यो कहालीलाग्दो पीडा नैनबहादुर स्वाँरलगायत अछामका युवाहरूले टुलुटुलु हेरेर बस्न सकेनन् । २०१४ सालमा राजा महेन्द्रको डोटी, सिलगढीमा भएको भ्रमणका क्रममा, यही विषयलाई लिएर यी युवाहरूले राजा चढेको घोडाको लगाम समाते र सवारी अवरुद्ध गर्दै राजालाई घेराउ गरे । अछामी युवाहरूको यो साहसिक कार्यपछि तिरो तिर्न डोटी जानुपरेन ।तिनै युवामध्येका एक नैनबहादुरको जन्म अछामको रिडिकोटमा १९८४ सालमा भएको थियो । त्यस बेला मुलुकमा जहानियाँ निरंकुश राणा शासन थियो । राणाहरूले विद्यालय खोल्न दिएका थिएनन् । औपचारिक पठनपाठनको व्यवस्था राणाका छोराछोरीलाई मात्र थियो । त्यस्तो अँध्यारो समयमा पनि साहित्यकार पहलमानसिंह स्वाँर लगायतको विशेष पहलमा अछामको बयाल्पाटामा भाषा पाठशालाको स्थापना भयो । यही पाठशालाबाट नैनबहादुरले तीन कक्षासम्मको औपचारिक शिक्षा प्राप्त गरे । भाषा पाठशालामा अंग्रेजी विषयको पठनपाठन नहुने भएकाले उनी डोटी पुगे । त्यहाँ कान्छा बुबाको सहयोगमा प्राइभेट शिक्षकसँग तीन वर्ष अंग्रेजी र गणित अध्ययन गरे ।त्यस बेला सरकारी जागिर खानेको ठूलो इज्जत र प्रतिष्ठा हुन्थ्यो । यही प्रतिष्ठाको लोभले हर्कजंग स्वाँरले छोरा नैनबहादुरलाई काठमाडौं ल्याएर दरबार स्कुलमा भर्ना गरिदिए । दरबार स्कुलबाट मध्यमा पास गरेपछि त्यस बेलाका वन विभागका हाकिम अर्जुन राणाको भनसुनमा नैनबहादुरले नेपालगन्जमा खरिदारको जागिर पाउने पक्का भयो । त्यस बखत खरिदार ठूलै पद थियो । नेपालगन्जमा वनको हाकिमको जिम्मेवारी खरिदारले पाउँथे । तर, समाजसेवामा रुचि भएका नैनबहादुरलाई जागिर खान मनै थिएन । नियुक्ति पाउन दाम राखेर जर्नेललाई ढोग्नुपर्ने चलन थियो, त्यस बेला । दाजु नृपबहादुर स्वाँरसँग आफ्ना रुचिबारे कुरा गरेपछि उनी जागिर नखाने निर्णयमा पुगे । र, जर्नेललाई दाम नराखी भागेर कलैया गए ।केही दिनको कलैया बसाइपछि मुम्बई जान ठिक्क परेर रक्सौलमा उभिइरहेका बेला नैनबहादुरको भेट गणेशमान सिंहसँग भयो । नैनबहादुरको जोस र आँट देखेर सिंहले प्रजातन्त्र प्राप्तिको यात्रामा समाहित हुन आग्रह गरे । नैनबहादुरले उनको आग्रह स्विकारे । त्यही भेटले नैनबहादुरलाई राष्ट्रिय कांग्रेसको सदस्य बनायो । र, उनको राजनीतिक यात्रा सुरु भयो । मुम्बईमा केएस रावल लगायतका नेपालीको सहयोगमा उनले राष्ट्रिय कांग्रेसको प्रवास जनसम्पर्क समिति गठन गरे, जुन अहिले भारतमा सशक्त जनसम्पर्क समितिका रूपमा स्थापित भएको छ । मुम्बई बसाइले उनलाई अभिनेता दिलीप कुमारको फ्यान बनायो । दिलीप कुमारको मेला सिनेमा चौध पटकसम्म हेरेको पछिसम्म सुनाउँथे उनी । छोरो भागेर मुम्बई बसेको थाहा पाएपछि हर्कजंग आफैं मुम्बई पुगे र नैनबहादुरलाई डोर्याएर अछाम ल्याए ।अछाम आइसकेपछि गाउँघरमै केही गर्ने चाहनाअनुरूप उनले बयाल्पाटामा नवदुर्गा मिडिल स्कुल स्थापना गरे । र, त्यहीँ पढाउन थाले । अछामको गाँज्रामा कार्तिक पूर्णिमामा राँगा र बोका बलि दिएर कात्तिके दसैं मनाउने चलन छ । डौठेगडाको मेला पनि भनिन्छ, यसलाई । नैनबहादुरले पहिलो राजनीतिक भाषण यही डौठेगडाको मेलामा दिएका थिए । आफ्नै काकालाई तत्कालीन प्रशासनले जेलमा थुनेपछि जिल्लामा आएका बडाहाकिमलाई कसैले पनि बास र खाना नदिनू भन्ने उर्दी नैनबहादुरले दिएका थिए । उनको भाषणको विषय पनि यही थियो । सबैले उनको यो कुरा मानेर बडाहाकिमलाई खानबस्न दिएनन् । यो घटना अझै अछामीहरू याद गर्छन् । यसरी नैनबहादुरको राजनीतिक यात्रा अछामबाटै अगाडि बढ्यो । जिल्लामा उनी लोकप्रिय हुँदै गए । राष्ट्रिय कांग्रेसलाई छोडेर त्यसै बेला उनी गोर्खा परिषद्मा प्रवेश गरे । गोर्खा परिषद्का तर्फबाट अछामको निर्वाचन क्षेत्रबाट उठेका जगदीशशमशेर राणाले चुनाव हारे, त्यस बेला । बयाल्पाटाको चौतारामा नैनबहादुर उठ्या भए चुनाव जित्थ्यो भन्ने बूढापाकाहरूको कुराले उनलाई झनै हौस्यायो । र, उनी त्यहाँको राजनीतिमा झनै सक्रिय भए ।२०१७ सालमा राजा महेन्द्रले कू गरेपछि देशमा निर्दलीय पञ्चायत व्यवस्थाको सुरुआत भयो । कू लगत्तै नैनबहादुर भागेर पटना गए । तारामानसिंह स्वाँरले नैनबहादुरलाई काठमाडौं बोलाए । काठमाडौं आएपछि राजा महेन्द्रले उनलाई दरबार बोलाए । राजासँगको पटकपटकको कुराकानीले पञ्चायत व्यवस्थाप्रतिको उनको धारणामा परिवर्तन आयो । र, उनी पञ्चायती राजनीतिमा प्रवेश गरे ।नैनबहादुरका बुबाले २००९ सालमा कैलालीको बुटकैयामा जमिन लिएका थिए । पछि त्यहाँबाट गप्का सरे । ठूलै मौजा थियो स्वाँर परिवारको, बुटकैयामा । अछाममा दाजु नृपबहादुर स्वाँरले राजनीति गर्न थालेकाले कैलालीमा आफ्नो राजनीतिक धरातल निर्माण गर्न सक्रिय भए, नैनबहादुर । त्यहाँका चौधरी समुदायसँग उनले सम्बन्ध बढाउँदै गए । २०१८ सालमा चुहा गाउँ पञ्चायतको निर्विरोध प्रधानपञ्च भए । बर्खे खेतीपातीको काम सिद्धिएपछि कैलालीको वाणीमा मेला लाग्ने गर्थ्यो । २०२० सालको मेलामा उपस्थित भएका जनसमुदायले नैनबहादुरलाई कैलाली जिल्ला पञ्चायतको सभापति बनाए । निर्विरोध सभापति भएपछि उनको राजनीतिक सक्रियता झनै बढ्यो । कैलालीको चुहामा स्कुल स्थापना गराए । जनतासँगको सामीप्यका कारण २०२४ सालमा किसान संगठनबाट राष्ट्रिय पञ्चायतको सदस्य बने । २०२५ सालमा एकैपटक उनी भूमिसुधार राज्यमन्त्री बन्न सफल भए । २०२८ सालमा दोस्रोपटक राष्ट्रिय पञ्चायतको सदस्य बनेका नैनबहादुर राजा वीरेन्द्रको विशेष रुचिमा २०३० सालमा राष्ट्रिय पञ्चायतको अध्यक्ष बने । त्यसपछि उनको राजनीतिक उचाइ चुलिँदै गयो ।नैनबहादुर तत्कालीन व्यवस्थाको सुधारको पक्षमा थिए । बालिग मताधिकारका आधारमा चुनाव र राष्ट्रिय पञ्चायतप्रति उत्तरदायी प्रधानमन्त्री हुनुपर्ने उनको अडान थियो । गाउँ फर्क अभियान समयसापेक्ष नभएकाले खारेज गर्नुपर्ने सुझाव राजालाई उनैले दिएका थिए । पछि, यो अभियान खारेज भयो । २०३६ सालको जनमत सङ्ग्रहमा तत्कालीन सरकारलाई महत्त्वपूर्ण सहयोग रह्यो नैनबहादुरको । २०३७ सालमा उनले जनमत संग्रहमा गरेको विशेष सहयोगको कदरस्वरूप कानुनमन्त्रीको जिम्मेवारी पाए । केही समयपछि खाद्य तथा कृषिमन्त्रीको जिम्मेवारी थपियो । २०३८ सालमा उनी गृहमन्त्री पनि बने ।२०४६ सालमा नेपाली कांग्रेसको नेतृत्वमा प्रजातन्त्र बहालीका लागि आन्दोलन भयो । आन्दोलन चर्किंदै गएपछि मरीचमानसिंह श्रेष्ठको मन्त्रिपरिषद् विघटन भयो र लोकेन्द्रबहादुर चन्दको प्रधानमन्त्रित्वमा मन्त्रिमण्डल गठन भयो । उक्त मन्त्रिमण्डलमा गृहमन्त्रीसहित नौ वटा मन्त्रालयको जिम्मेवारी नैनबहादुरले पाए । तत्कालीन अवस्थामा आन्दोलनरत पक्षसँग वार्ता गराउन र आवश्यक निकास दिन महत्त्वपूर्ण भूमिका रह्यो, नैनबहादुरको । २०४६ सालको आन्दोलनले सफलता पाएसँगै नेपालमा प्रजातन्त्रको स्थापना भयो । त्यसपछि राप्रपा (थापा) को उपाध्यक्ष बने, नैनबहादुर । नेपालमा लोकतान्त्रिक गणतन्त्र स्थापनापछि नैनबहादुर नेपाली कांग्रेसमा प्रवेश गरे । कांग्रेसले उनलाई पार्टीको केन्द्रीय आमन्त्रित सदस्य बनायो । कैलाली क्षेत्र नं २ बाट कांग्रेसका महासमिति सदस्य पनि बने ।अछाम जिल्लाको उन्नतिका लागि नैनबहादुरले गरेका कामहरू चिरस्मरणीय छन् । २०३६ सालअगाडि बूढीगंगाको पश्चिमतिरको भूभागलाई आठ सय क्षेत्र भनिन्थ्यो । तेह्र गाउँ पञ्चायत भएको यो क्षेत्र डोटी जिल्लाअन्तर्गत पर्थ्यो । नैनबहादुरले ती तेह्र गाउँ पञ्चालयतलाई अछाममा गाभेपछि दुई निर्वाचन क्षेत्रसहितको फराकिलो अछाम बन्न पुग्यो । अछामको बयाल्पाटामा सात दशकअघि नवदुर्गा मेडिकल स्कुल नैनबहादुरले स्थापना गरेका थिए । अछामको बूढीगंगामा झोलुंगेपुल, बयाल्पाटा अस्पताल, साँफेबगरमा एयरपोर्ट बनाउन पहल लगायतका थुप्रै सम्झनयोग्य कामहरू नैनबहादुरले गरे ।नैनबहादुरले कैलालीको पुर्ख्यौली जमिन बेचेर आफ्नो चुनाव खर्च जुटाएका थिए । उनले उच्च राजनीतिक पदमा बस्दा भ्रष्टाचार गरेको र नातापरिवारबाट घेरिएको जस्ता कुरा जनमानसले कहिल्यै सुन्नुपरेन । व्यक्तिगत जीवनबाट सार्वजनिक जीवनमा आइसकेपछि सबै काम पारदर्शी हुनुपर्छ भन्ने मान्यता नैनबहादुरको थियो । नैनबहादुर राजनीतिमा कुरा लाउने संस्कृतिका सख्त विरोधी थिए । गोपनीयता राख्न सक्ने अर्को विशेषता थियो उनको । नोकरी भनसुनका आधारमा हैन, योग्यताका आधारमा खानुपर्छ भन्ने धारणा नैनबहादुको थियो । कसैले घरमै ल्याइदिएका उपहारहरू पनि तुरुन्तै फिर्ता गर्थे । परिवारकै सदस्यहरूका लागि पनि कतै भनसुन गरेनन् ।सक्रिय राजनीतिबाट विश्राम लिएपछि पछिल्लो समय उनी वानेश्वरस्थित घरमा समय बिताइरहेका थिए । हालै कोरोना संक्रमित भएपछि उनलाई अस्पताल भर्ना गरियो । चौरानब्बे वर्षको उमेरमा पनि उनले कोरोनालाई जिते । विडम्बना, कोरोनालाई जितेको दोस्रो दिन उनी मृत्युसँग हारे ।"
भेरीबाट पम्प गरी सुर्खेतमा खानेपानी,"भेरीबाट लिफ्टिङ गरी वीरेन्द्रनगरमा खानेपानी ल्याइने भएको छ । सरकारले आगामी ३० वर्षसम्ममा वीरेन्द्रनगरमा बढ्न सक्ने जनसंख्यालाई आधार मान्दै भेरी पम्पिङ को योजना अघि सारेको हो ।३ वर्षअघि सुरु गर्ने भनिएको उक्त योजनामा काम हुन सकेको थिएन । अब भने कर्णाली प्रदेश सरकार र संघीय सरकारको समन्वयमा अघि बढ्ने भएको छ । यसअघि वीरेन्द्रनगरस्थित झुप्रा खोलामा मिसिने भेरी किनारको दोभानमा पम्पिङ मेसिन राख्ने गरी सम्पवेल निर्माणको काम समेत सुरु गरिएको थियो । उक्त स्थानमा इन्टेक बनाउँदा पानी कम आउने सम्भावना देखिएपछि स्थान परिवर्तन गरिएको छ । खानेपानी तथा ढल व्यवस्थापन विभागको प्राविधिक तथा विज्ञको टोलीको अध्ययनअनुसार उक्त दोभानदेखि ५ सय ७४ मिटर माथि पूर्वतर्फ भेरी नदीको किनारमा पम्पिङ मेसिन राखिने अध्ययन टोलीका सदस्य एवं विज्ञ प्रशान्त मल्लले बताए । उनका अनुसार त्यहाँबाट ३ सय मिटरसम्म पानी पम्पिङ गरिसकेपछि बीचमा अर्को पम्पिङ मेसिन राखिनेछ । कतिवटा मेसिन राख्ने भन्नेबारे थप अध्ययन भइरहेको मल्लले बताए । अध्ययन टोलीका अनुसार भेरीको पानी ३४ सय मिटर माथि प्रशोधन गर्ने ट्यांकी (ट्रिटमेन्ट प्लान) मा खसालेपछि त्यसबाट वीरेन्द्रनगरको अमृत डाँडासम्म ७ किलोमिटर लामो पाइप बिछ्याइनेछ । ५ सय ५० मिलिमिटर वा योभन्दा बढी आकारको पाइप अमृतडाँडामा राखिने मुख्य ट्यांकीसम्म जडान गरिनेछ । उक्त ट्यांकी १२ हजार घनमिटरको हुनेछ । सोही ट्यांकीबाट वीरेन्द्रनगर उपत्यकामा पानी पठाइनेछ । वीरेन्द्रनगरमा पुराना १० वटा स्किम छन् । भेरी पम्पिङ आयोजनाअन्तर्गत भने २४ स्किम (डिस्ट्रिक्ट मिटर्ड एरिया) हुनेछन् । खानेपानी वितरणको क्रममा पहिल्यै जडित केही पाइप र खानेपानीका संरचना प्रयोगमा ल्याइनेछ । नयाँ ट्यांकी चारवटा निर्माण गर्नुपर्ने अध्ययन टोलीका सदस्य मल्लले बताए । वीरेन्द्रनगरको बढ्दो जनसंख्यालाई मध्यनजर गरी केही खाली ठाउँमा समेत खानेपानीको पाइप बिछ्याइनेछ । बस्ती बसिसकेपछि पाइप विछ्याउँदा समस्या हुन्छ, उनले भने, यही झण्झट नहोस् भनी हामीले पहिल्यै पाइप खाली स्थानमा पनि बिछ्याउने योजना बनाएका छौँ ।सोमबार वीरेन्द्रनगरमा आयोजित अन्तरक्रियामा विभागका उपमहानिर्देशक सूर्यराज कँडेलले पानीको ठूलो बहाव र बाढीले नबगाउने गरी इन्टेक बनाइने बताए । उनका अनुसार पानीको कन्ट्रोल सिस्टम पनि विद्युतीय हुनेछ । आयोजना निर्माणका लागि ६ अर्ब ६७ करोड रुपैयाँ लागत लाग्ने अनुमान गरिएको छ । आयोजना निर्माणको लागि ठेक्का प्रक्रिया पनि छिट्टै अगाडि बढाउने गरी अध्ययन भइरहेको छ, कँडेलले भने, सघ, प्रदेश र स्थानीय सरकारले जुटाउन सक्ने स्रोतको बारेमा अध्ययन गरी ठेक्का प्रक्रिया अगाडि बढाइने छ । अबको ३ वर्षभित्र भेरीको पानी उपत्यकासम्म ल्याइने उनले बताए ।आगामी ३० वर्षमा वीरेन्द्रनगरको जनसंख्या ३ लाख ८४ हजार पुग्ने अनुमान अध्ययन टोलीले गरेको छ । हाल वीरेन्द्रनगरको जनसंख्या २ लाख हाराहारी छ । यो जनसंख्याका लागि नियमित खानेपानी आपूर्ति गर्न दैनिक ४७ हजार घनमिटर (प्रतिसेकेन्ड ५ सय ६० लिटर) पानी आवश्यक पर्छ । वीरेन्द्रनगरमा खानेपानी आपूर्ति गर्दै आएको सुर्खेत उपत्यका खानेपानी तथा सरसफाइ उपभोक्ता संस्थाका अनुसार हाल प्रतिसेकेन्ड १ सय ५२ लिटर प्रतिसेकेन्ड क्षमतामा पानी आपूर्ति भइरहेको छ । यो पनि खडेरीको समयमा ५० प्रतिशतले घट्ने गरेको संस्थाका अध्यक्ष कुलमणि देवकोटाले बताए । उनका अनुसार हाल वीरेन्द्रनगर उपत्यकामा १८ हजार ८ सय ५० धारा सञ्चालनमा छन् । अहिले झुप्राखोला, खरीखोला, खोर्केखोला, इत्रामखोला र बुलबुलेबाट संस्थाले पानी वितरण गरिरहेको छ । कर्णाली प्रदेश सरकारका आर्थिक मामिला तथा योजनामन्त्री प्रकाश ज्वालाले सुर्खेतको खानेपानी समस्या समाधानका लागि उक्त आयोजनालाई मुख्य प्राथमिकतामा राखिएको बताए । यसअघि आयोजनाका लागि संघीय सरकारले आर्थिक वर्ष २०७५०७६ मा २ करोड र गत आर्थिक वर्षमा ६ करोड छुट्याएको थियो । तर काम हुन नसक्दा बजेट फ्रिज भएको थियो । प्रदेश सरकारले पनि गत आर्थिक वर्ष यही आयोजनाका लागि ५० करोड रुपैयाँ छुट्याएको थियो । उक्त बजेट पनि फ्रिज भएको छ । अब भने तीनै सरकारको समन्वयमा आयोजनालाई अगाडि बढाउने मन्त्री ज्वालाले बताए । चालु आर्थिक वर्षमा कर्णाली सरकारले वीरेन्द्रनगरको एकीकृत विकास योजना पनि अगाडि बढाएको छ । उक्त योजनामा भेरी पम्पिङ योजनालाई पनि सरकारले समेटेको छ । एकीकृत विकास योजनाका लागि प्रदेश सरकारले एक अर्ब बजेट विनियोजन गरेको छ ।"
साउदी जेलमा कैदी कोचाकोच,"काठमाडौं (कास) साउदी अरबका जेलमा नेपालीसहित आप्रवासी श्रमिकहरूलाई कोचेर राखिएको छ । उनीहरूलाई साउदीबाट डिपोट गर्ने भन्दै जेलमा राखिएको हो । साउदी प्रहरीले आवासीय भिसाको म्याद सकिएका श्रमिकलाई धमाधम पक्राउ गर्न थालेपछि डिपोटेसन सेन्टरमा क्षमताभन्दा बढी कैदी राखिएका छन् ।यहाँ एउटा कोठामा दुई सयजना अट्छन् । तर ६ सय जनालाई राखिएको छ, साउदीको पूर्वी क्षेत्रस्थित खोवरको तुक्वा जेलबाट सम्पर्कमा आएका नरेश श्रेष्ठले भने, सुत्न पाइँदैन । उभिएर नै दिनरात कटाउनुपर्छ । कोभिड१९ को संक्रमण सामान्य बन्दै जान थालेपछि साउदी प्रशासनले गैरकानुनी हैसियतमा रहेका श्रमिकलाई पक्राउ गर्दै पठाउन थालेको हो । साउदीले नोभेम्बर १५ सम्म भिसाको अवधि समाप्त भएकालाई पक्राउ गरेको थिएन । त्यसबेला डिपोटेसन सेन्टरहरू झन्डै खालीजस्तै थिए । जेलमा भारतीय, बंगाली र पाकिस्तानीहरू हजारभन्दा बढी छन्, श्रेष्ठले भने, तुलनात्मक रूपमा नेपालीहरू कम भेटिन्छन् ।पूर्वी क्षेत्रमा पक्राउ परेका नेपालीलाई खोवरको जेलमा र राजधानी रियाद आसपासका क्षेत्रमा पक्राउ परेकालाई रियाद डिपोटेसन सेन्टरमा राखिएको छ । एकातिर कम्पनीले भिसा नलगाइदिएर गैरकानुनी हैसियत बनाइदिएको छ । अर्कातिर बाटामा हिँडडुल गर्न नै डरमर्दो छ । प्रहरीले चल्लालाई छोपेझैं छोपेर लिएर जान्छ, रियाद जेलमा रहेका सिन्धुलीका मदन रिमालले भने, प्रहरीले त हाम्रो कुरा नै सुन्दैन ।साउदीका संकटमा गएका कम्पनीहरूले श्रमिकको आवासीय भिसा नवीकरण गर्न सकेका छैनन् । भिसा नवीकरण नहुँदा एक्जिट भिसा नपाएकामध्ये झन्डै १५ सय जना दूतावासको सम्पर्कमा छन् । रियादस्थित नेपाली दूतावासले पक्राउ परी खोवरको डिपोटेसन सेन्टरभित्र रहेकामध्ये १३९ लाई आफ्नो जिम्मेवारीमा बाहिर निकालेको जनाएको छ । डिपोटेसन सेन्टरभित्र रहेकाहरूको स्वदेश फिर्ने कानुनी प्रक्रिया समाप्त भइसकेपछि दूतावासको जिम्मेवारीमा बाहिर निकालेका छौं । त्यसमध्ये ११९ जनालाई नेपाल पठाइसकिएको छ । बाँक्री पठाउने प्रक्रियामा छ, दूतावासका एक अधिकारीले भने, पछिल्लो साता फेरि जेलमा नेपाली थपिएको हुन सक्छ । जेलका अधिकारीहरूले अध्यागमन प्रक्रिया पूरा गरेपछि १५ दिनभित्र पठाइदिने सर्तमा दूतावासको जिम्मेवारीमा बाहिर पठाउने सर्त राखेको छ । साउदी एयरलाइन्स भइदिएको भए डिपोर्टमा जाने नेपालीले टिकट जुटाउनुपर्दैनथ्यो । नेपालमा साउदी एयरलाइन्स छैन । त्यसकारण जसले टिकट जुटाउन सक्छ, उनीहरू छिट्टै स्वदेश फिर्न सक्छन् । टिकट नहुनेहरू भने प्रतीक्षा गर्नुपर्छ, ती अधिकारीले भने । एक्जिट भिसा लागेको श्रमिक मात्रै डिपोटेसनबाट बाहिर निस्कन पाएका छन् । कतिपय कम्पनीले संकटमा परेर आफ्ना श्रमिकलाई स्वदेश पठाउन सकेका छैनन् । अप्रिल अगाडिसम्म एक्जिट भिसा लागेर पनि जान नपाएका झन्डै १० हजार नेपालीलाई पठाइसकिएको छ तर पछिल्लो समय भने श्रमिकले एक्जिट भिसा नै पाउन कठिन भइरहेको छ ।"
नाफामा जान निगमले माग्यो ६ जहाज,"काठमाडौं (कास) नेपाल वायु सेवा निगमले ६ वटा जहाज थपेर अबको १० वर्षपछि वार्षिक ५ अर्ब नाफा कमाउने योजना तयार पारेको छ । निगमका महाप्रबन्धक डिमप्रसाद पौडेलले सोमबार संस्कृति, पर्यटन तथा नागरिक उड्डयन मन्त्रालयमा बुझाएको निगमको सन् २०२१ देखि २०३० सम्म को एकीकृत व्यावसायिक योजनामा यस्तो उल्लेख गरिएको हो । बर्सेनि घाटामा गइरहेको निगमले २०२४ बाट नाफामा जानका लागि अन्तर्राष्ट्रिय उडानतर्फ सिड्नी, कोलम्बो, सांघाई, इन्डोनेसिया र रियादलगायत ८ नयाँ गन्तव्य थप्नुपर्ने जनाएको छ । ती गन्तव्यमा सेवा दिन न्यारोबडी चार र वाइडबडी दुई गरी ६ वटा जहाज आवश्यक पर्ने व्यावसायिक योजनामा उल्लेख छ । योजनामा निगम सुरुका तीन वर्ष नोक्सानमै रहने भए तापनि सन् २०२४ बाट नाफामा जाने र २०३० मा ५ अर्ब ३० करोड रुपैयाँ मुनाफा हुने प्रक्षेपण गरिएको छ । मन्त्रालयका अनुसार उक्त कार्ययोजनाअनुसार अघि बढ्दा सन् २०२१ मा वार्षिक २३ अर्ब ७६ करोड खर्च हुने र प्रत्येक वर्ष ९ प्रतिशतले खर्च वृद्धि हुने अनुमान छ । हाल निगमको ऋण ४१ अर्ब रुपैयाँ पुगिसकेको छ । आन्तरिक उडानतर्फ सुधारका लागि काठमाडौं, नेपालगन्ज, पोखरा र विराटनगरलाई पहाडी क्षेत्र उडानको मुख्य आधार बनाउनुपर्ने प्रतिवेदनमा उल्लेख गरिएको छ । सरकारको १५ औं पञ्चवर्षीय योजना, नीति तथा कार्यक्रम, हवाई नीति २०६३, संस्कृति, पर्यटन तथा नागरिक उड्डयन मन्त्रालयको प्रतिवेदन, सुधार सुझाव समितिको सिफारिस र विगतमा तयार भएका व्यावसायिक योजनाको पुनरावलोकनलाई आधार बनाएर यो व्यावसायिक योजना तयार पारिएको हो । निगमले यसअघि बनाएका कुनै पनि व्यावसायिक योजना सफल भएका छैनन् । योजनामा निगमको वित्तीय अवस्था, बजार विश्लेषण, कोभिड१९ ले पारेको असर, सरकारबाट गरिएको अपेक्षालगायत विषयवस्तुलाई उल्लेख गरिएको छ । प्रतिवेदन बुझ्दै पर्यटनमन्त्री योगेश भट्टराईले सुशासन र चुहावट नियन्त्रणलाई कडाइका साथ पालना गराउन निगमको नेतृत्वलाई निर्देशन दिए । त्यस्ता काम भए सरकारले राष्ट्रिय ध्वजावाहक हुनुको नाताले निगमलाई सहुलियत प्रदान गर्ने उनले प्रतिबद्धता जनाएका थिए । निगमसँग हाल अन्तर्राष्ट्रिय उडानतर्फ दुइटा न्यारोबडी र दुइटा वाइडबडी विमान छन् । आन्तरिकतर्फ दुइटा टुइनअटर विमान छन् । निगमले आन्तरिकतर्फ ६ वर्षयता उडाउँदै आइरहेका ५ वटा चिनियाँ जहाज साउन १५ देखि नउडाउने निर्णय गर्दै ग्राउन्डेड गरिसकेको छ ।"
हात्तीको आक्रमणबाट युवाको मृत्यु,सुनसरी (कास) कोसीटप्पु वन्यजन्तु आरक्ष क्षेत्रमा आएको जंगली हात्तीको आक्रमणबाट सोमबार बिहान एक युवाको मृत्यु भएको छ । आरक्षका वार्डेन रामदेव चौधरीका अनुसार कोसी गाउँपालिका७ श्रीपुर बस्ने २७ वर्षीय प्रमोद यादवको मृत्यु भएको हो । गहुँ खेतमा सिँचाइ गरिरहेको बेला उनलाई हात्तीले आक्रमण गरेको हो । बाक्लो कुहिरो लागेकाले हात्ती नजिकै आएपछि मात्र देखेका उनी तत्काल भाग्न नसक्दा घटना भएको थियो ।
पुस्ता फेरिए तर हुलाकी सडक बनेन,"सडकका लागि संघर्ष हुलाकी सडक कालोपत्रका लागि राजनीतिक दल, सीमा क्षेत्रका पालिका प्रमुख र सांसद एकमत छन् । जिल्ला समन्वय समितिका संयोजक मेथुर चौधरीको संयोजकत्वमा कालोपत्रका लागि दबाब दिन दलहरूले सर्वदलीय संघर्ष समिति बनाएका छन् । संघर्ष समितिको नेतृत्वमा एक सातादेखि सदरमुकाम मलंगवास्थित सहिद चोकमा रिले धर्ना चलिहरेको छ । धर्नामा प्रदेश सांसद, पालिका प्रमुखहरू, नागरिक समाज, उद्योग वाणिज्य संघ सबैले साथ दिएका छन् । धर्ना लगातार दिइने र सुनुवाइ नगरिए आमरण अनशन, जिल्ला बन्दलगायतका कार्यक्रम तय गरिएको संघर्ष समितिका संयोजक चौधरीले बताए । समितिले मंगलबार सदरमुकाम तथा बुधबार जिल्ला बन्दको घोषणासमेत गरिसकेको छ ।"
"विकास भित्रिँदै, बस्ती रित्तिँदै","स्थानीय तहको निर्वाचनअघि र पछि गाउँमा भएको परिवर्तनको साक्षी हुन्, बागलुङ नगरपालिका११ रायडाँडाका रत्नाखर गौतम । गाउँमा बाटो नपुग्दा छिमेकीहरू चितवन, नवलपरासी र बागलुङ सदमुकाममा बसाइँ सरेको उनलाई सम्झना छ । चुनावपछि गाउँगाउँमा बाटो पुग्यो । बसाइँसराइ झनै सहज भयो । गाउँमा विकास भित्रियो । बस्ती रित्तिँदै गयो । बिरामी पर्दा आफ्नै वडाको स्वास्थ्य संस्था पुग्न तीन घण्टा लाग्थ्यो । त्यहाँबाट रेफर भएर सदरमुकाम पुग्न थप तीन घण्टा । सडकले वडाको मुकामसम्म छोएको थियो । जीर्ण र जोखिमयुक्त बाटोमा जिपको भन्दा स्थनीयले पैदल यात्रा रोज्थे । नजिकको विद्यालय पुग्न पनि कम्तीमा दुई घण्टा हिँड्नुपर्दा बालबालिका हैरान थिए । वडाका रायडाँडा, ओखले, रामतोला, मौरीभीरलगायत स्थानका बासिन्दाले सास्ती खेपेपछि धमाधम चितवन बसाइँ सरे । जनप्रतिनिधि आएपछि वडामा बजेटको अंक बढ्यो । नगरपालिकाले पनि यो वडालाई विशेष क्षेत्रमा सूचीकृत गरेपछि सडक, खानेपानी र कृषि विकासलगायत काममा लगानी बढायो । तीन वर्षमै यहाँका सबै बस्तीमा सडक सञ्जालले छोएको छ ।तीन घण्टा लाग्ने बाटो ४० मिनेटमा छोटिएका छन् । तर गाउँमा विकास पुग्दा पनि बस्ती आधा रित्तिएको छ । वर्षौंदेखिको सास्तीले हैरान भएकाहरू सहज वातावरण पाएपछि धमाधम चितवन, पूर्वी नवलपरासी र सदरमुकाममा बसाइँ सरेको सामाजिक अगुवा गौतमले बताए । विकास नआउन्जेल मानिस बस्थे, विकास आयो झन् सबै विस्थापित भए, उनले भने, अब त गाउँको बैठक राख्नुपर्दा सदरमुकाम र चितवनमा बस्नुपर्ने भइसक्यो । बसाइँसराइले गाउँका खेतबारी बाँझो भएको उनले बताए । तीन वर्षमा यहाँ झन्डै ३ करोड रुपैयाँ खर्चेर सडक सञ्जाल बनाइएको हो । वडाकै पहलमा आफ्रे सल्यान, तल्लो रामतोला, इकिनधारा, सिकादीप, गिलारलगायत बस्तीमा सडक पुगेको हो । स्तरोन्नतिका लागि घुम्तीमा ढलान गर्ने कामसमेत भइसकेको छ । अहिले यहाँबाट दैनिक ४ वटा जिप सदरमुकाम आउजाउ गर्छन् । खानेपानी, सिँचाइ, स्वास्थ्यचौकी, विद्यालय र अन्य पूर्वाधारमा समेत तीन वर्षमा यहाँ १० करोड रुपैयाँभन्दा बढी लगानी भइसकेको छ ।घर छाडेकाहरूले बसाइँसराइ भने लगेका छैनन् । छिटफुटले बसाइँसराइ लगे पनि गाउँको जग्गा बेचेका छैनन्, वडाध्यक्ष ज्ञानेन्द्र गौतमले भने, युवालाई गाउँ फर्काउने योजना बनाउँदैछु । दुःख छउन्जेल बसेका मानिस विकास आउँदा विस्थापित हुनु दुःखद् भएको उनले बताए । बसाइँसराइ रोक्न वडाले पहलसमेत गरेको छ । भौगोलिक कठिनाइका कारण धेरै मानिस विस्थापित भएको उनले बताए । यहाँको हलहलेका १० घर, मौरीभीरका ७ घर, रामतोलाका दर्जनभन्दा बढी घर, शिखादीपका दर्जन घर दुई वर्षमै खाली भएका हुन् । तल्लो रामतोला, आफ्रे र सल्यानका बस्तीबाट पनि निरन्तर बसाइँसराइ भइरहेकाले रित्तो घर र बाँझो जमिन मात्रै देखिन्छ । बसाइँ रोक्न गाउँमा रोजगारीका अवसरको खोजी भने भएको छ । पशुपालनका ठूला फर्म सञ्चालन गर्ने, कृषि सहकारीमा सबैलाई सेयर सदस्य बनाउने र आम्दानीमा जोड्न सकेमा बसाइँ सरेका युवा गाउँ फर्काउन सकिने वडाध्यक्ष गौतमले बताए । रायडाँडालाई बाख्रा पकेट क्षेत्रका रूपमा विकास गरिएकाले युवा रोजगारी पनि बाख्रापालनबाटै खोज्ने उनको योजना छ । सयौं रोपनी पाखो बारी लिएर बाख्रा फार्म चलाउने तयारी यहाँ भएको हो ।अहिले रायडाँडामा १७ वटा बाख्रा फर्म सञ्चालनमा छन् । यहाँको जैविक साना किसान कृषि सहकारी संस्थाले वडाका सबैलाई सेयर सदस्य बनाएर उत्पादनमा जोड्ने योजना बनाएको संस्थाका अध्यक्ष थमबहादुर थापाले बताए ।"
रुसी खोप ९१ प्रतिशत प्रभावकारी,"मस्को (एजेन्सी) रुसले कोभिड१९ विरुद्ध विकसित गरेको खोप ९१ प्रतिशतभन्दा बढी प्रभावकारी देखिएको जनाएको छ । खोप निर्माणमा संलग्न वैज्ञानिकहरूले खोपको अन्तिम परीक्षणका क्रममा उपलब्ध थप तथ्यांकलाई विश्लेषण गर्दा स्पुतनिक५ खोप ९१४ प्रतिशत प्रभावकारी देखिएको जनाएका हुन् । रुसी वैज्ञानिकहरूका अनुसार अन्तिम चरणको परीक्षणमा सहभागी २२ हजार ७ सय १४ जनाको नतिजाका आधारमा खोपको प्रभावकारिताबारे तथ्यांक सार्वजनिक गरिएको हो । खोप निर्माण गरेको गमालेया रिसर्च इन्स्टिच्युटका निर्देशकले आगामी वर्षभित्र अधिकांश रुसी नागरिकलाई खोप दिइसकिने विश्वास व्यक्त गरेका छन् । मलाई विश्वास छ, हामीले रुसका अधिकांश नागरिकलाई सन् २०२१ को अन्यसम्ममा कोभिड१९ विरुद्धको खोप लगाउन सफल हुनेछौं, अलेक्जेन्डर गिन्ट्बर्गद्वारा जारी विज्ञप्तिमा उल्लेख छ । स्पुतनिक५ हाल भारत, बेलारुस, संयुक्त अरब इमरेट्स र भेनेजुएलामा पनि परीक्षण भइरहेको छ । बेलायत र रुसका वैज्ञानिकहरूले स्पुतनिक५ र अक्सफोर्डअस्ट्राजेनेकाले निमार्ण गरेको खोपलाई सम्मिश्रण गरी पुन परीक्षण गर्दै छन् । दुइटा खोप मिसाउँदा यसले मानिसमा प्रतिरोधात्मक क्षमता अझ बढाउने वैज्ञानिकहरूको विश्वास छ । रुसले डिसेम्बर २ देखि नै कोभिड१९ विरुद्ध खोप अभियान सुरु गरिसकेको छ । अधिकारीहरूका अनुसार अभियानअन्तर्गत सोमबारसम्ममा एक लाख जनाभन्दा बढीले खोप लिइसकेका छन् ।कोभिड१९ का कारण उच्च जोखिममा रहेका मानिसलाई राजधानी मस्कोका क्लिनिकहरूमा खोप दिइन थालिएको हो । रुसमा निर्मित स्पुतनिक५ खोप गत अगस्टमा दर्ता गरिएको हो । खोप निर्माणमा संलग्न वैज्ञानिकहरूले यसअघि उक्त खोप ९५ प्रतिशत प्रभावकारी रहेको तथा यसको प्रयोगबाट कुनै उल्लेख्य नकारात्मक प्रभाव नदेखिएको दाबी गरेका थिए । कोभिड१९ बाट जोगिन उक्त खोप दुईपटक लगाउनुपर्छ । अधिकारीहरूका अनुसार पहिलो खोप लिएको तीन सातापछि दोस्रो खोप दिइन्छ । राजधानी मस्कोमा खोपको पहिलो डोज लिन हजारौं सर्वसाधारणले आफ्नो नाम दर्ता गराइसकेका जनाइएको छ । तर रुसको उत्पादन क्षमता के कति छ भन्नेबारे केही उल्लेख गरिएको छैन । उत्पादकहरूले यो वर्षको अन्त्यसम्ममा खोपको २० लाख मात्रा मात्रै उत्पादन गर्न सक्ने अपेक्षा गरिएको छ । नगर प्रमुख सर्गे सोब्यानिनले विद्यालय, स्वास्थ्य क्षेत्र अनि सामाजिक कार्यमा संलग्न मानिसलाई पहिलो चरणमा खोप दिइने बताएका थिए । खोपको थप मात्रा उपलब्ध हुँदै गर्दा खोप लिन इच्छुक मानिसको सूची पनि बढ्दै जाने उनले बताए । मस्कोमा मात्रै १ करोड ३० लाख जनसंख्या छ । खोप लिन योग्य ठहर्याइएका १८ देखि ६० वर्षका मानिसले सहरका ७० स्थानमा रहेका क्लिनिकहरूमा निःशुल्क सुविधाका लागि अनलाइन सेवामार्फत नाम दर्ता गर्न पाउने व्यवस्था मिलाइएको जनाइएको छ । चिनियाँ खोप प्रयोग गर्दै बहराइन चीनले बनाएको कोभिड१९ विरुद्धको खोप प्रयोगका लागि बहराइनले स्वीकृति दिएको छ । चाइना नेसनल फर्मास्युटिकल ग्रुप (सिनोफार्म) ले बनाएको खोपको प्रयोगका लागि बहराइनले नागरिकलाई अनलाइनमार्फत नाम दर्ता गर्नसमेत आह्वान गरेको छ ।आइतबार बहराइनको राष्ट्रिय स्वास्थ्य नियामक प्राधिकरण (एनएचआरए) ले सिनोफार्मले बनाएको खोपको प्रयोगका लागि अनुमति दिएको हो । एनएचआरएले सिनोफार्मले बनाएका दुइटा खोपमध्ये कुन खोपलाई अनुमति दिएको हो भन्नेचाहिँ खुलाएको छैन । तर तेस्रो चरणको चिकित्सकीय परीक्षणमा उक्त खोप ८६ प्रतिशत प्रभावकारी देखिएकाले प्रयोगको अनुमति दिइएको एनएचआरएले जनाएको छ ।बहराइनको स्वास्थ्य मन्त्रालयका अनुसार १८ वर्षभन्दा माथिका नागरिकले कोरोना खोप लगाउन दर्ता गर्न सक्ने बताएको छ । बहराइनले नागरिकलाई कोरोना खोप निःशुल्क उपलब्ध गराउने घोषणा गरिसकेको छ ।यसअघि यूएईमा गरिएको परीक्षणमा सिनोफार्मको खोप ८६ प्रतिशत प्रभावकारी रहेको देखिएको थियो । यूएईले १२५ देशका करिब ३१ हजार व्यक्ति उक्त खोपको परीक्षणमा सहभागी भएका जनाएको हो । पेरुले भने सहभागी व्यक्तिमा साइड इफेक्ट देखिएको उल्लेख गर्दै सिनोफार्मको खोप परीक्षण रोकेको छ । चीनले आधिकारिक रूपमा खोप लगाएका व्यक्तिको जानकारी उपलब्ध नगराएका कारण भने यसको प्रभावकारिताबारे जनस्वास्थ्यविद्हरूले आशंका व्यक्त गरेका छन् । बहुराष्ट्रिय कम्पनी फाइजरले बनाएको खोप प्रयोगका लागि बेलायत, बहराइन, क्यानाडा तथा साउदी अरबले अनुमति दिइसकेका छन् । चिकित्सकीय परीक्षणमा फाइजरको खोप ९५ प्रतिशतसम्म प्रभावकारी रहेको पाइएको थियो ।"
अनलाइन शिक्षामा श्रीलंका उत्कृष्ट,"सार्क मुलुकमध्ये श्रीलंकामा सञ्चालन भएको अनलाइन (भर्चुअल) कक्षा सबैभन्दा प्रभावकारी रहेको पाइएको छ । सार्क मुलुकको विश्वविद्यालय अनुदान आयोगहरूको दुईदिने भर्चुअल सम्मेलनले यस्तो निचोड निकालेको हो । कोभिड१९ को महामारी फैलिएपछि हरेक देशका प्रत्येक विश्वविद्यालयले अनिवार्य रूपमा भर्चुअल, अनलाइन, दूर शिक्षाका माध्यमबाट अध्यापन गराउँदै आएका छन् । श्रीलंकाका विभिन्न विश्वविद्यालयले आफ्ना विद्यार्थीमध्ये ९९ प्रतिशतलाई भर्चुअल माध्यममा जोड्न सकेको जनाइएको छ । उसले न्यून आय भएका विद्यार्थीलाई ऋण अनुदान दिएर प्रविधिमा पहुँच विस्तार गरेको छ । साथै, प्रविधिको प्रयोगबाट दूर शिक्षामा सहभागी विद्यार्थीको शैक्षिक गुणस्तर मूल्यांकन कार्यसमेत विधिसम्मत ढंगले गरेको छ । सार्कमा सबैभन्दा राम्रो श्रीलंकाले गरेको पाइयो, सम्मेलनमा सहभागी नेपाल खुला विश्वविद्यालयका उपकुलपति लेखनाथ शर्माले भने, यद्यपि उनीहरूको पनि नेटवर्कमा ब्यान्डविथको समस्या छ । श्रीलंकाले ९० प्रतिशत मोबाइलमा आधारित कक्षा सञ्चालन गरेको र ६० प्रतिशतले व्यक्तिगत डिभाइस राखेको उनले बताए । अन्य मुलुकका विश्वविद्यालयका निम्ति श्रीलंका उदाहरणीय बनेको विश्वविद्यालय अनुदान आयोग (यूजीसी) का अध्यक्ष प्राध्यापक भीमप्रसाद सुवेदीले बताए । हरेक मुलुकले अनलाइन शिक्षा निर्देशिका निर्माण गरेर दूर शिक्षाका माध्यमबाट पठनपाठन गरेका छन्, उनले भने, तर, नेपालको हकमा ठूला विश्वविद्यालयले विद्यार्थी संख्या बढी हुनु र दुर्गममा रहेकाले प्रविधि पहुँच विस्तार गर्न सकेको छैन । नेपालका ११ मध्ये त्रिभुवन विश्वविद्यालयले ७६ प्रतिशत उच्च शिक्षाको हिस्सा धान्दै आएको छ । प्रत्येक देशको उच्च शिक्षा हेर्ने निकायले समसामयिक मामिलामा चासो बढाएका छन्, अध्यक्ष सुवेदीले भने, सार्कस्तरमा शिक्षामा गुणस्तर बढाउने साझा प्रयास भएको छ । सन् २०१९ मेमा नेपालमा सम्पन्न साउथ एसिया युनिभर्सिटी ग्रान्ट्स कमिसनको बैठकले पाकिस्तानमा सम्मेलन गर्ने निर्णय गरेको थियो । कोरोनाले गर्दा ढिलो गरी पाकिस्तानकै पहलमा भर्चुअल माध्यमबाट सम्मेलन गरिएको अध्यक्ष सुवेदीले बताए । अनलाइन शिक्षाका निम्ति प्रविधि विकास तथा आविष्कार गर्ने कार्यमा भारत अगाडि रहेको छ । भारतमा १३ वटा खुला विश्वविद्यालय छन् । नेपाल, श्रीलंका, बंगलादेश, पाकिस्तान, माल्दिभ्स, अफगानिस्तानमा एकएकवटा खुला विश्वविद्यालय छन् । भुटानमा भने खुला विश्वविद्यालय छैन । भुटानले ९९ प्रतिशत थ्रीजी र फोरजी सेवा विस्तार गरेको छ । अफगानिस्तानले एमेजन क्लाउड कम्प्युटिङ टेक्नोलोजी विस्तार गरेको छ ।"
उद्योगी र मन्त्री पैसा लिएर माइतीघर आऊ,"लकडाउन खुलेपछि कात्तिकमा पुनः केही किसान काठमाडौं आएका थिए । त्यस बेला उनीहरूले पुनः आपूर्तिमन्त्री लेखराज भट्टलाई सम्झौताका कुरा सुनाएका थिए । तर आश्वासनबाहेक केही पाएनन् । त्यसपछि उनीहरू पुनः आन्दोलनमा उत्रिएका हुन् । यता मन्त्रालयका प्रवक्ता रेग्मीले भने किसानले पैसा पाएनपाएको प्रहरी प्रशासनले हेर्नुपर्नेमा जोड दिए । उद्योगहरू दर्ता भएका हिसाबले हामीले सहजीकरण गरेका हौं । किसानलाई पैसा दिएनदिएको हेर्ने, प्रहरी प्रशासनलगायत अन्य निकाय छन् । किसानले त्यहाँ उजुरी गर्नुपर्यो, उनले भने, त्यसपछि अरू काम हुन्छ । उद्योग मन्त्रालयले पैसा तिर्ने होइन, किसानहरू मर्कामा नपरून् भनेर सहजीकरण मात्रै गर्ने हो । किसानहरूले करिब ९० करोड भुक्तानी हुन बाँकी रहेको बताएका छन् । यता उद्योगीहरूले भने करिब ६६ करोड बाँकी रहेको जनाएका छन् । रकममा पनि फरक परेपछि मन्त्रालयले वास्तविक तथ्यांक निकाल्न निर्देशन दिएको छ । किसान र र उद्योगीले उठाएका कुरा फरक देखिए, वास्तविक सत्यतथ्य निकाल्न भनेका छौं, रेग्मीले भने, उद्योगीहरूले छिट्टै विज्ञप्ति जारी गर्छन् । मन्त्रालयले मंगलबार पनि छलफल जारी राख्न सकिने जनाएको छ । किसानसँग छलफल गर्न पत्रसमेत पठाएको छ । मन्त्रालयको चिठी पाएका छौं, किसानले छलफल गर्न मानेका छैनन्, उनले भने, थप छलफल गरेर निर्णय लिन्छौं ।"
द्रुतमार्गको भौतिक प्रगति १६५ मात्र,"काठमाडौंतराई मधेस द्रुतमार्ग निर्माण सुरु भएको तीन वर्ष बित्दा भौतिक प्रगति भने न्यून छ । अहिलेसम्म निर्माण प्रगति १६ दशमलब २१ प्रतिशत मात्र छ । मुख्य रूपमा रहेको सुरुङ र पुल निर्माणको काम अझै सुरु हुन सकेको छैन । अहिलेसम्म दुवैको ठेक्का भएको छैन । २०८०८१ मा निर्माण सम्पन्न गर्ने लक्ष्य लिइए पनि तोकिएकै समयमा सम्पन्न हुने देखिँदैन । २०७४ वैशाख १ मा बसेको मन्त्रिपरिषद्बाट उक्त मार्गको निर्माण व्यवस्थापन नेपाली सेनालाई दिने निर्णय भएको थियो । सेनाले २०७४ जेठबाट यसको निर्माण व्यवस्थापनको जिम्मा पाएको हो । आयोजनाको डीपीआर २०७६ भदौ १ मा स्वीकृत भएको थियो । डीपीआर स्वीकृत हुन ढिलाइ हुँदा निर्माणमा सोचेअनुरूपको प्रगति हुन नसकेको सेनाको दाबी छ । आयोजनाको अनुमानित लागत १ खर्ब ७५ अर्ब छ । अहिलेसम्म १६ अर्ब ६६ करोड रुपैयाँ खर्च भइसकेको छ । अर्थात् वित्तीय प्रगति ९ दशमलब ५२ प्रतिशत छ । ७२ दशमलब ५ किमि दूरी रहेको उक्त मार्गको सुरुङमार्ग निर्माणका लागि ठेक्का गर्ने तयारी हुँदै छ । वैशाखसम्म ठेक्का भएर काम अघि बढ्ने सेनाका प्रवक्ता सन्तोषबल्लभ पौडेलले बताए । लामो समय डीपीआर उपलब्ध नहुनु, उपलब्ध भएपछि पनि समयमै सरकारबाट स्वीकृत नहुनु, अन्तर्राष्ट्रिय परामर्शदाता छनोटमा ढिलाइ र कोरोनाका कारण कामलाई राम्रोसँग अघि बढाउन नसक्नुलगायत कारण आयोजना ढिलाइ हुनुका मुख्य कारण रहेको उनको भनाइ छ । अब अन्तर्राष्ट्रिय परामर्शदाता छनोट गरेर काम अघि बढिसकेको छ, उनले भने, जटिल पाटोका रूपमा रहेको सुरुङमार्ग निर्माणका लागि ठेक्का गर्न निर्माण कम्पनीको सर्टलिस्टिङ भइरहेको छ । त्यसैले ठेक्का प्रक्रियामा जान अब ढिलाइ हुनेछैन । आयोजनामा तीनवटा गरेर ६ दशमलब ४१ किमि सुरुङ निर्माण गरिनेछ । त्यस्तै १० दशमलब ५९ किमिका ८७ वटा पुल निर्माण हुनेछन् । माटो काट्ने र पुर्नुपर्ने सडकको दूरी भने ५५ दशमलब ५ किमि छ । माटो काट्ने र पुर्ने काम ८८ प्रतिशत सकिएको आयोजनाले जनायो । सुरुङ निर्माणका लागि अहिले जियो टेक्निकल र जियो फिजिकल इन्भेस्टिकेसनको काम भइरहेको छ । अन्तर्राष्ट्रिय परामर्शदाताका रूपमा भने कोरियन कम्पनी युसिन इन्जिनियरिङ करर्पोरेसन छानिएको हो । अन्तर्राष्ट्रिय परामर्शदातासँग असार १ मा सम्झौता भएसँगै काम अघि बढेको आयोजनाले जनायो । परामर्शदाताको काम आयोजनामा निर्माण गर्नुपर्ने भौतिक संरचनाको डिजाइन र कन्स्ट्रक्सनको सुपरभिजन गर्नु हो । जसमध्ये जियोफिजिकल इन्भेस्टिगेसनको काम सकिएको छ । त्यस्तै रिपोर्ट तयार पारेर मूल्यांकनको काम भइरहेको पौडेलले जानकारी दिए । जियोटेक्निकलअन्तर्गत उक्त मार्गमा पर्ने महादेवटार, धेद्रे र लेनडाँडामा गरी १८ वटा बोर होल्स ड्रिलिङको काम अन्तिम चरणमा छ । ड्रिलिङ सकिएका क्षेत्रको स्याम्पल जम्मा गरेर परीक्षण थालिएको आयोजनाले जनायो । केहीको भने अझै हुँदै छ । सुरुङ निर्माणका लागि प्रिक्वालिफिकेसनमा ४४ निर्माण कम्पनी इच्छुक देखिएका छन् । जसबाट बढीमा ६ वटा निर्माण कम्पनी छानेर दुईवटालाई निर्माणको जिम्मा दिइनेछ । यसका लागि मंसिरमा टेन्डर गर्ने भनिए पनि हुन सकेन । अहिले सर्टलिस्टिङको काम भइरहेको र पुस १५ भित्र बिड डकुमेन्ट उनीहरूलाई दिइने आयोजनाको भनाइ छ । त्यही भएर ठेक्का सम्झौता भई वैशाखबाट निर्माणमा जाने हाम्रो तयारी हो, पौडेलले भने । सुरुङको ठेक्का भएलगत्तै पुलहरूको ठेक्का प्रक्रिया अगाडि बढाइने उनको भनाइ छ । सुरुङको ठेक्का भएपछि कामको प्रगति बढ्नेछ, अन्य काम सजिलै हुनेछ, उनले भने, सबैभन्दा ठूलो चुनौती सुरुङ र पुल निर्माणको हो, वैशाखबाट काम सुरु भएपछि अन्य काममा रफ्तार बढ्छ भन्ने छ । सुरुङका लागि आवश्यक पर्ने पहुँचमार्गको निर्माणलाई अगाडि बढाइएको सेनाले जनाएको छ । मख्खुबेंसी, महादेवटार, लेनडाँडा, राजदमार र निजगढमा सहित ५ स्थानमा ल्याब भवन निर्माण भई आधारभूत ल्याब इक्विपमेन्ट जडान गरी निर्माणको आधारभुत गुणस्तर परीक्षणको व्यवस्था मिलाइएको आयोजनाले जनायो । अन्तर्राष्ट्रिय परामर्शदाताका अनुसार एडभान्स ल्याब इक्विपमेन्ट व्यवस्था गरिनेछ । ललितपुरको खोकनातर्फ भने जग्गाको विवाद अझै टुंगिसकेको छैन । अहिलेसम्म ८४ प्रतिशत जग्गाधनीले मात्र मुआब्जा बुझेका छन् । १६ प्रतिशतले अझै बुझेका छैनन् । खोकनातर्फ रेखांकनमा परेका स्थानमा स्थानीयको विवादका कारण काम अघि नबढेको र विवाद समाधानको पहल भइरहेको आयोजनाले जनाएको छ । त्यस्तै रूख काट्ने र रोप्ने काम पनि सकिएको छैन । सुरुमा आयोजनाको २०६९ देखि २०७१ सम्म सेनाले ट्र्याक खोल्ने काम गर्यो । पछि निर्माण व्यवस्थापनको जिम्मा पनि सेनाले नै पाएको हो । चार लेन सडकको ५३ किमि क्षेत्र मकवानपुर, काठमाडौं ४ किमि, ललितपुर ७ दशमलब ९ र बारामा ७ दशमलब ६ किमि पर्छ । सडक सञ्चालनमा आएपछि एकडेढ घण्टामा काठमाडौंबाट बारा पुगिनेछ ।"
प्रसारण लाइन लगानी सञ्चालन मोडालिटी अलपत्र,"गत असोज २७ र २८ गते भारतको बैंग्लोरमा बसेको दुवै देशका ऊर्जा सचिवस्तरीय कार्यदलले न्यु बुटवलगोरखपुर प्रसारण लाइनबारे तीन वटा निर्णय गरेको थियो । भारतीय क्षेत्रमा रहने प्रसारण लाइनको २५ वर्षका लागि सम्पूर्ण क्यापासिटी बुकिङ नेपाल विद्युत् प्राधिकरणले गर्ने, गत वर्ष बसेको संयुक्त कार्यदलको बैठकको निर्णयमा भनिएको छ, नेपाल विद्युत् प्राधिकरण तथा भारत सरकारको पावर ग्रिड कर्पोरेसन अफ इन्डिया लिमिटेडको ५०ः५० प्रतिशत स्वपुँजी रहने गरी संयुक्त कम्पनी उपक्रम गर्ने र कार्यान्वयन तथा प्रसारण सेवा सम्झौता गर्ने ।दुवै काम ६ महिनाभित्र सम्पन्न गर्ने र प्रसारण सेवा सम्झौता भएको तीन वर्षमा आयोजना सम्पन्न गर्ने निर्णय पनि बैठकले गरेको थियो । तर बैठक बसेको एक वर्षसम्म पनि संयुक्त उपक्रम खोल्ने र प्रसारण सेवा सम्झौता हुन सकेको छैन । भरततर्फको सय किलोमिटर प्रसारण लाइन निर्माणका लागि ४ अर्ब ६१ करोड भारतीय रुपैयाँ लाग्ने अनुमान छ । १ सय २० किलोमिटर लामो प्रसारण लाइनको संरचनामध्ये २० किलोमिटर मात्रै नेपालतर्फ पर्छ । निकट भविष्यमा नेपालमा बढी हुने विद्युत् भारत लैजान पनि यो प्रसारण लाइन उपयुक्त हुने भएकाले नेपाली पक्षले बर्सेनि ऊर्जा सचिवस्तरीयमा यो परियोजनालाई प्राथमिकतामा राख्दै आएको थियो । न्यु बुटवलगोरखपुर अन्तरदेशीय प्रसारण लाइनलाई २५ वर्षका लागि विद्युत् प्राधिकरणले बुक गरिसकेकाले यसलाई ऋणको जोहो गर्न सहज हुने प्राधिकरणको आकलन छ । प्राधिकरणले बुक गरेकाले यो प्रसारण लाइनबाट विद्युत् आदानप्रदान गर्नेले प्राधिकरणलाई शुल्क तिर्नुपर्ने हुन्छ । प्रसारण लाइन पूर्ण क्षमतामा सञ्चालन भए प्राधिकरणले २५ वर्षसम्मका लागि बुक गर्न तिर्ने रकम तीन वर्षमा उठ्ने प्राधिकरणको विश्लेषण छ । ४ सय केभी क्षमताको यो प्रसारण लाइनबाट २ हजार ४ सय मेगावाट विद्युत् आदानप्रदान गर्न सकिन्छ । लाइनको सुरक्षा र विश्वसनीयताका लागि आधा क्षमतामा मात्रै विद्युत् आदानप्रदान गर्ने अभ्यास छ । त्यसैले यो प्रसारण लाइनबाट दुई देशबीच १ हजार २ सय मेगावाट विद्युत् आदानप्रदान गर्न सकिन्छ । नेपालमा उत्पादित विद्युत् भारतसहित बंगलादेशमा बिक्रीका लागि लैजान पनि यो परियोजना महत्त्वपूर्ण मानिएको छ ।"
विदेशी मुद्राको ऋण भुक्तानी रुपैयाँमै,"विदेशी मुद्रामा लिएको ऋणको साँवाब्याज भुक्तानी अब स्वदेशी मुद्रा (नेरु)मै गर्न पाइने भएको छ । कोभिड१९ बाट प्रभावित ऋणीलाई लक्ष्य गरी राष्ट्र बैंकले उक्त व्यवस्था गरेको हो । यसअघि विदेशी मुद्रामा लिइएको ऋणको साँवाब्याज पनि विदेशी मुद्रामै भुक्तानी गर्नुपर्ने व्यवस्था थियो । खासगरी पर्यटन क्षेत्रमा खासगरी होटल, ट्रेकिङ, ट्राभल एजेन्सी, एयरलाइन्स, निर्यातजन्य व्यवसायलगायत क्षेत्रका ऋणीले विदेशी मुद्रामा कर्जा सुविधा लिएका हुन्छन् । कोभिड१९ का कारण लामो समयदेखि यो क्षेत्र ठप्पजस्तै छ । सोही कारण ती व्यवसायीले विदेशी मुद्रा आर्जन गर्न पाएका छैनन । यही अवस्थालाई मध्यनजर गर्दै अर्को सूचना जारी नभएसम्मका लागि नेपाली मुद्रामै विदेशी ऋणको सावा र ब्याज तिर्न मिल्ने व्यवस्था गरिएको राष्ट्र बैंक विदेशी विनिमय व्यवस्थापन विभाग प्रमुख बमबहादुर मिश्रले बताए । कोभिडका कारण व्यवसाय नचलेपछि उनीहरूले विदेशी मुद्रा आर्जन गर्न सकेका छैनन्, उनले भने, यही कारणले कर्जाको साँवाब्याज असुलीमा समस्या नहोस् भन्ने हो ।परिवर्त्य विदेशी मुद्रामा लिएको ऋणको किस्ता (साँवाब्याज) कोभिड१९ का कारण सम्बन्धित फर्मकम्पनीउद्योगहरूको विदेशी मुद्रा आम्दानी नभएर विदेशी मुद्रामा भुक्तानी गर्न नसकिने अवस्था भए अर्को व्यवस्था नभएसम्मका लागि प्रचलित विनिमय दरका हिसाबले नेपाली रुपैयाँमा किस्ता भुक्तानी गर्न सकिनेछ, राष्ट्र बैंकको परिपत्रमा उल्लेख छ । यो व्यवस्थाले पर्यटन क्षेत्रका व्यवसायी, एयरलाइन्स, विदेशी व्यापारमा आबद्ध व्यवसायीलगायतलाई ठूलो राहत मिल्ने मिश्रको दाबी छ । हाल निर्यात क्षेत्रमा लागेका औद्योगिक उत्पादनकर्ता फर्मकम्पनीलाई कच्चापदार्थ आयात गर्न, परिवर्त्य विदेशी मुद्रा आर्जन गर्ने पर्यटन, निर्यात उद्योग र हस्पिटल, गलैंचा उद्योगका लागि ऊन आयात गर्न, ट्राभल, टुर, टिकेटिङ, एयरलाइन्स र कार्गो, नवीकरणीय ऊर्जा (जलविद्युत्, सौर्य र वायु ऊर्जा) उत्पादन तथा प्रसारणसँग सम्बन्धित आयोजनापरियोजनालगायत क्षेत्रका ऋणीले तोकिएको मापदण्ड पूरा गरी परिवर्त्य विदेशी मुद्रामा अल्पकालीन ऋण प्रदान गर्न सकिने व्यवस्था छ । यस्तै, विदेशी लगानीमा स्थापना भएका उद्योग तथा परियोजनामा विदेशी लगानीकर्ताले भित्र्याएको परिवर्त्य विदेशी मुद्राको रकम वाणिज्य बैंकमा परिवर्त्य विदशी मुद्रामै निक्षेप राखी त्यसको धितोमा नेपाली मुद्रामा कर्जा लिन सक्ने व्यवस्था छ । यसरी कर्जा प्रवाह गर्दा धितोमा रहने विदेशी मुद्रा निक्षेपलाई उक्त बैंकले एयरमार्क गर्नुपर्ने र कर्जा सुरक्षासँग सम्बन्धित अन्य व्यवस्था अपनाउनुपर्ने निर्देशन छ । यो व्यवस्थाअन्तर्गत गत शुक्रबारसम्म वाणिज्य बैंकहरूले परिवर्त्य विदेशी मुद्रामा १ खर्ब १ अर्ब कर्जा प्रवाह गरेका छन् । गत असारसम्म यस्तो कर्जा ९७ अर्ब थियो ।"
आर्थिक पुनरुत्थानमा सहयोग चाहन्छौं,काठमाडौं (कास) नेपाल उद्योग वाणिज्य महासंघका अध्यक्ष शेखर गोल्छाले निजी क्षेत्रले सरकार तथा राजनीतिक दलहरूबाट मुलुकको आर्थिक पुनरुत्थानका लागि सहयोगको अपेक्षा गरेको बताएका छन् । पूर्वप्रधानमन्त्री एवं नेकपा अध्यक्ष पुष्पकमल दाहालसँगको भेटमा सोमबार नयाँ नेतृत्वले कोरोना संकटको अवस्थामा मुलुकको अर्थतन्त्रलाई सकुशल माथि उठाउन निजी क्षेत्रको सुझावसहितको भिजन पेपर तयार गरिरहेको अध्यक्ष गोल्छाले जानकारी गराए । आर्थिकदेखि सम्पूर्ण क्षेत्रका लागि कोरोना चुनौती बनेर आएकाले यसबाट मुलुकलाई सकुशल माथि उठाउनु सबैको कर्तव्य भएको उनको भनाइ छ । दाहाल निवास खुमलटारमा भएको भेटवार्तामा दाहालले नवनिर्वाचित पदाधिकारीलाई बधाई दिँदै उद्योग व्यवसायको विकास विस्तारमा सक्रियतापूर्वक लाग्न आग्रह गरे । महासंघलाई आफूले सधैं उच्च प्राथमिकता दिएको स्पष्ट पार्दै दाहालले मुलुकको अर्थतन्त्रको प्रमुख आधारका रूपमा रहेका साना तथा मझौला उद्योग व्यवसायको पुनरुत्थानका लागि आफ्नो पनि विशेष जोड रहेको बताए ।
नेप्सेमा ५६७२ अंकको वृद्धि,काठमाडौं (कास) घसेयर कारोबार मापक नेप्से परिसूचक सोमबार ५६७२ अंकले बढेर २ हजार ६७ १७ विन्दुमा पुगेको छ । अघिल्लो दिनको तुलनामा यो २८२ प्रतिशतले बढी हो । अघिल्ला दुई कारोबार दिन बढेको नेप्सेले सोमबार पनि सोही प्रवृत्तिलाई निरन्तरता दिएका हो । तर अघिल्ला दिनको तुलनामा सोमबारको वृद्धि उच्च हो । सो दिन कारोबारमा आएकामध्ये जलविद्युत्बाहेक सबै समूहका परिसूचक बढेपछि समग्र नेप्से उच्च अंकले वृद्धि भएको हो । नेप्से बढेपछि सेयर बजारको आकार (कुल बजार पुँजीकरण) पनि २७ खर्ब ७१ अर्ब रुपैयाँ पुगेको छ । आइतबार यस्तो सूचक २६ खर्ब ९५ अर्ब रुपैयाँ थियो । नेप्सेको वर्गीकरणमा क वर्गमा रहेका कम्पनीहरूको सेयर कारोबार मापक सेन्सेटिभ परिसूचक १५८ प्रतिशत र कारोबारमा रहेका सबै कम्पनीहरूको सेयर कारोबार मापक फ्लोट परिसूचक २५५ प्रतिशतले बढे ।करिब ५७ हजार कारोबारबाट २ सय २ कम्पनीका १ करोड २८ लाख ८८ हजार कित्ता सेयर किनबेच भए । ती किनबेचमा ७ अर्ब २० करोड ४१ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम पनि बढी हो । आइतबार ४ अर्ब ८९ करोड ९४ लाख ८४ हजार रुपैयाँ बराबरका ९० लाख ५० हजार १६ कित्ता सेयर किनबेच भए । सोमबार कारोबारमा आएकामध्ये जलविद्युत्बाहेक सबै समूहका लगानीकर्ताको सम्पत्ति बढेको छ । तर जलविद्युत् समूहको भने परिसूचक १२१ प्रतिशत घटेको छ । केही जलविद्युत् कम्पनीको सेयर मूल्य उच्च अंकले घटेपछि सो समूहको परिसूचक घटेको हो । सो दिन व्यापारिक समूहको परिसूचक सबैभन्दा बढी ८१९ प्रतिशत र जीवन बिमा समूहको ८१९ प्रतिशत बढ्यो ।
एनआईसी र क्लियरिङ हाउसबीच सम्झौता,"एनआईसी र क्लियरिङ हाउसबीच सम्झौताकाठमाडौं (कास) एनआईसी एसिया बैंक र नेपाल क्लियरिङ हाउस लिमिटेडबीच बैंक खाताबाटै भुक्तानी गर्न सकिने कर्पोरेट पे प्रणालीसम्बन्धी सम्झौता भएको छ । सम्झौताअनुसार बैंकका संस्थागत ग्राहकले रकम स्थानान्तरण, तलब, भेन्डर तथा सरकारी राजस्व भुक्तानीलगायत अन्य व्यावसायिक भुक्तानी बैंकमा रहेको खाताबाट गर्न सक्छन् । बैंकका प्रमुख कार्यकारी अधिकृत रोशनकुमार न्यौपाने र क्लियरिङ हाउसका प्रमुख कार्यकारी अधिकृत नीलेशमान सिंह प्रधानले सम्झौतापत्रमा हस्ताक्षर गरे ।"
मंगलबजारमा लुम्बिनीको शाखा,काठमाडौं (कास) लुम्बिनी विकास बैंकले ललितपुरको मंगलबजारमा सोमबार ६९औं शाखा सञ्चालनमा ल्याएको छ । बैंकको व्यवसाय आफ्नो ग्राहक आधार र शाखा सञ्जालमा समेत रहने हुँदा आफ्नो योजनाअनुसार शाखा विस्तारलाई निरन्तरता दिइएको जनाइएको छ । बैंकको हाल कायम चुक्ता पुँजी २ अर्ब ७२ करोड रुपैयाँ छ ।
सेन्चुरीको ७५० प्रतिशत लाभांश,काठमाडौं (कास) सेन्चुरी कमर्सियल बैंकले आफ्ना सेयरधनीलाई ७५० प्रतिशत लाभांश वितरण गर्ने भएको छ । बैंकको गत आर्थिक वर्ष २०७६७७ को मुनाफाबाट चुक्ता पुँजीको ५२५ प्रतिशत बोनस सेयर र २२५ प्रतिशत नगद लाभांशसहित ७५० प्रतिशत लाभांश वितरण गर्ने भएको हो । बैंकको सोमबार सम्पन्न सञ्चालक समितिको बैठकले सो लाभांश वितरण गर्ने निर्णय गरेको जनाएको छ ।
मनकामना केबलकार पुनः सञ्चालनमा,"काठमाडौं (कास) कोभिड१९ महामारीका कारण करिब नौ महिनादेखि बन्द रहेको मनकामना केबलकार सेवा पुनः सञ्चालनमा आएको छ । मनकामना मन्दिर क्षेत्र विकास समितिको अगुवाइमा बसेको बैठकले बजार, मन्दिर र केबलकारको संयुक्त निर्णयअनुसार आइतबारदेखि केबलकार सञ्चालनमा आएको हो । कोभिड१९ पछि खुलेको केबलकार बिहान ९ देखि बेलुका ५ बजेसम्म सञ्चालन गरिनेछ । ईसेवा र फोनपेबाट पनि मनकामना केबलकारको टिकट खरिद गर्न सकिने मनकामना दर्शन प्रालिले जानकारी दिएको छ ।"
सेयरधनीलाई कुमारीको १०८५ प्रतिशत बोनस,काठमाडौं (कास) कुमारी बैंकले आफ्ना सेयरधनीलाई १०८५ प्रतिशत बोनस सेयर र ३१५ प्रतिशत नगद लाभांश वितरण गर्ने भएको छ । सोमबार सम्पन्न बैंकको २०औं वार्षिक साधारणसभाले आर्थिक वर्ष २०७६७७ का लागि उल्लिखित बोनस सेयर र नगद लाभांश वितरण गर्ने प्रस्ताव पारित गरेको हो । बैंकको उक्त बोनस सेयर जारीपछि चुक्ता पुँजी १३ अर्ब ८७ करोड रुपैयाँ पुगेको जनाइएको छ ।
खुकुरी म्युजिक नेसन प्रतियोगिता,"काठमाडौं (कास) खुकुरी रमले अंग्रेजी नयाँ वर्ष २०२१ को अवसरमा खुकुरी म्युजिक नेसन प्रतियोगिता आयोजना गर्ने भएको छ । खुकुरी रमले आफ्नो वेबसाइटमार्फत एउटा प्रतियोगिता सञ्चालन गर्नेछ । जहाँ आवेदकले सांगीतिक भिडियो अपलोड गरेर प्रस्तुत गर्न सक्छन् । प्रतियोगिताका निर्णायकहरूमा विपुल क्षेत्री, समृद्धि राई र सबिन राई छन् । यसरी अपलोड गर्ने टप १६ प्रतियोगीको नाम जनवरी १ मा आयोजना हुने कार्यक्रममा घोषणा गरिनेछ । त्यसपछि यो प्रतियोगिता अनलाइन कन्सर्टबाट हुने फेब्रुअरी २१ मा विजेताको घोषणा गरिनेछ । प्रतियोगिताका विजेताले ११ लाख रुपैयाँ बराबरको खुकुरी म्युजिकलसँगको करार प्राप्त गर्ने आयोजकले जनाएको छ ।"
प्रिमियर लिगको उपाधि होड खुला,इटालियन सिरी ए मा जिनुवाविरुद्ध बल अघि बढाउँदै युभेन्ट्सका क्रिस्टियानो रोनाल्डो । तस्बिर : रोयटर्स
रहेनन् हुलियर,"पेरिस (रोयटर्स) लिभरपुलका पूर्वफ्रान्सेली व्यवस्थापक जेरार्ड हुलियरको सोमबार निधन भएको छ । उनी ७३ वर्षका थिए । पछिल्लो समय बिरामी थिए । केही दिनअगाडि मात्र उनको मुटुको शल्यक्रिया गरिएको थियो । हुलियर फ्रान्सेली राष्ट्रिय टिमका प्रशिक्षकसमेत रहे । उनले पेरिस सेन्ट जर्मेन र लियोन पनि सम्हालेका थिए । सन् १९९८ मा लिभरपुल आएका हुलियर क्लब समर्थकमाझ निकै लोकप्रिय रहे । सन् २००४ सम्म लिभरपुल सम्हाल्ने क्रममा उनले पाँच प्रमुख उपाधि जिते । त्यसमध्ये सन् २००००१ एकै सिजन लिभरपुलले एफए कप, लिग कप र यूईएफए कप जितेको थियो । विश्व फुटबलमा फ्रान्सको पुनःउदयका लागि उनलाई श्रेय दिइन्छ । उनले फ्रान्सेली फुटबल एकेडेमी स्थापनामा मुख्य निर्वाह गरेका थिए । एकेडेमीबाट उत्पादित खेलाडीले भरिएको टिमले सन् १९९८ मा विश्वकप र सन् २००० मा युरोपेली च्याम्पियनसिप जितेको थियो ।"
प्रमुख आकर्षण बार्सिलोनापीएसजी,"पेरिस (रोयटर्स) युरोपेली च्याम्पियन्स लिग फुटबलको यस सिजनको अन्तिम १६ को ड्र सोमबार निकालिएको छ । त्यसको प्रमुख आकर्षण भने स्पेनको बार्सिलोनाविरुद्ध फ्रान्सको पेरिस सेन्ट जर्मेन (पीएसजी) को भिडन्त नै हुनेछ । डिफेन्डिङ च्याम्पियन जर्मन क्लब बायर्न म्युनिकको भेट भने इटालीको लाजियोसँग हुनेछ ।सिरी ए क्लब लाजियो २० वर्षयता पहिलोपल्ट नकआउट चरणमा पुगेको छ । कीर्तिमान १३ पल्टको विजेता रियल म्याड्रिडले एटलान्टाको सामना गर्नेछ । इंग्लिस क्लबमध्ये लिभरपुलले गत सिजन सेमिफाइनल पुगेको आरबी लाइप्जिगविरुद्ध खेल्नेछ । चेल्सीको भने स्पेनको एट्लेटिको म्याड्रिडसँग प्रतिस्पर्धा गर्नेछ । म्यानचेस्टर सिटीको प्रतिद्वन्द्वी भने बोरुसिया मुन्छेनग्लाडबाख भएको छ । सन् १९७८ यता जर्मन क्लब पहिलोपल्ट नकआउट चरणमा खेल्नेछ । अन्य अन्तिम १६ को खेलमा पोर्चुगलको पोर्टोले इटालीको च्याम्पियन युभेन्ट्स र स्पेनको सेभियाले बुन्डेसलिगा क्लब बोरुसिया डर्टमुन्डको सामना गर्नेछन् । सोमबार नै युरोपा लिग अन्तिम ३२ को पनि ड्र निकालिएको छ । त्यसमा हुने प्रमुख खेलमा उल्भसबर्ग र टोटेनहम, रियल सोसिडाड र म्यानचेस्टर युनाइटेड, बेन्फिका र आर्सनल, रेडस्टार बेलग्रेड र एसी मिलान, स्लाभिया प्राग र लेस्टर, योङ ब्वाइज र बायर लेभरकुसन, ग्रेनेडा र नेपोली तथा लिले र अयाक्स रहेका छन् ।"
सांग्रिला क्लब च्याम्पियन,सांग्रिला क्रिकेट क्लबले माछापुच्छ्रे क्रिकेट क्लबलाई २८ रनले पराजित गर्दै सोमबार कास्की जिल्ला क्लबस्तरीय छनोट प्रतियोगिता जितेको छ । पोखरा रगंशाला क्रिकेट मैदानमा टस जितेर ब्याटिङ रोजेको सांग्रिलाले ३५१ ओभर खेल्दै १ सय ४९ रनको स्कोर तयार पारेको थियो । सुदीप पौडेल र अरुण अधिकारीको महत्त्वपूर्ण साझेदारी तथा कप्तान विपीन खत्रीले कसिलो बलिङ गरेपछि माछापुच्छ्रे क्रिकेट क्लब १ सय २१ रनमा समेटियो ।विपिनले पूरै १० ओभरमा दुई मेडन राख्दै ४ विकेट लिए । माछापुच्छ्रेका भरपर्दा ब्याट्सम्यान कप्तान दीपेश खत्री र अभिषेक थापा सस्तैमा पेभेलियन फर्किएपछि जितबाट टाढिएको थियो । कप्तान विपीनले दीपेश र अभिषेकको विकेट लिएपछि माछापुच्छ्रे दबाबमा परेको थियो । दीपेशले ३९ बलमा २१ रनमात्रै जोडे । पोखरा क्लबविरुद्ध उनले शतक बनाएका थिए । अभिषेक पनि सस्तैमा आउट हुँदा धराशायी बनेको माछापुच्छ्रेलाई अमृत गुरुङ र तेजेन्द्र घर्तीमगरले सम्हाल्ने प्रयास गरे । तर उनीहरूले पनि क्रमशः १९ र २१ रनमै क्रिज छोडेर गएपछि माछापुच्छ्रेले जितको आस मारिसकेको थियो । विकास क्षत्रीले ३ विकेट र सुदीप पौडेलले दुई विकेट लिए । चांथो विकेटमा सुदीप पौडेल र अरुण अधिकारीले ६६ रनको साझेदारी गर्दै सम्मानजनक स्थितितर्फ बढाए । अरुणले ५८ बल खेल्दै ४ चौका र १ छक्कामा ३२ रन बनाए । सुदीपले ३९ रन जोड्नेक्रममा ७० बल खेल्दै ३ चौका हाने । कास्की जिल्ला क्रिकेट संघको आयोजनामा भएको प्रतिस्पर्धामा बेस्ट ब्याट्सम्यान अभिषेक थापा घोषित हुँदा बलरमा अमृत गुरुङ उत्कृष्ट भए । उदीयमान खेलाडी अभिषेक थापा भए भने म्यान अफ द सिरिजको पुरस्कार विपिन खत्रीले प्राप्त गरे ।
"एलपीएल फागुनमा, पुरस्कार रकम घटाइयो","धनगढी (कास) क्रिकेटको सहर धनगढीमा आयोजना हुने धनगढी प्रिमियर लिग (डीपीएल) पछिको दोस्रो ठूलो लिटिल फ्लावर प्रिमियर लिग (एलपीएल) फागुन अन्तिम साता हुने भएको छ ।आयोजक टिमका अध्यक्ष रामचन्द्र शाहीले कोभिड१९ को माहामारीको अवस्था सामान्य अवस्थामा फर्केपछि फागुन अन्तिम साता एलपीएल गर्ने गरी तयारी भइरहेको बताए । आयोजनाका लागि प्रायोजक खोज्नेदेखि खेलाडीको बन्दसत्र राख्नेसम्मको तयारीमा जुटिसकेका छौं, उनले भने, कोभिड१९ को असरले पुनः देश लकडाउनको अवस्थामा फर्केमात्रै रोक्न सकिन्छ । नत्र जसरी पनि आयोजना गर्ने तयारीमा छौं ।उनले हरेक संस्करणमा पुरस्कार राशि बढाउँदै गएका बेला कोभिड१९ का कारण एलपीएलको पुरस्कार राशि घट्ने जानकारी दिए । गत वर्ष एलपीएल विजेताले दुई लाख र दोस्रोले एक लाख रुपैयाँ पुरस्कार पाएका थिए । कोभिडका कारण पाँचौं संस्करण विजेताले एक लाख र उपविजेताले ५० हजार पुरस्कार पाउनेछन् । प्रतिकूल अवस्थामा पनि एलपीएलले निरन्तरता पाओस् भनेर पुरस्कार राशि घटाएका छौं, उनले भने, खेलकुद गतिविधि ठप्प भएका बेला यो प्रतियोगिताले खेलाडीलाई अवसर प्रदान गर्नेछ । क्रिकेटप्रेमीका लागि बहुचर्चित धनगढी क्रिकेट प्रिमियर लिगको आर्कषणसँगै क्रिकेटको सहर धनगढीमा हरेक वर्ष तिहारपछि एलपीएल आयोजना हुँदै आएको थियो ।टिममा देशका यू१९ का राष्ट्रिय खेलाडीको सहभागिता बढाएर आकर्षण र रोमाञ्चकारी बनाउँदै लगेको छ । यो संस्करणमा पनि विभिन्न कलेजको टिमबाट यू१९ का खेलाडीको सहभागिता हुने जनाइएको छ । उनले एलपीएलको नियमअनुसार एउटा विद्यालय तथा कलेज टिमले यू१९ का चार खेलाडीसम्म अनुबन्धन गर्न पाउनेछन् । खेलाडी उत्पादन गर्ने प्रतियोगिताका रूपमा समेत एलपीएललाई सम्झनुपर्ने आयोजक शाही बताउँछन् । देशका प्रतिष्ठित विद्यालयको टिमबाट यू१९ का खेलाडीको बेजोड प्रस्तुतिले प्रतियोगिता आकर्षक र रोमाञ्चकारी बनाउने छ, उनले भने, यू१९ का खेलाडीसंँग विद्यालयस्तरका खेलाडी राख्न पाउँदा राम्रा खेलाडी उत्पादन हुने मौका मिल्दछ ।"
टेस्ट वरीयताको शीर्षमा न्युजिल्यान्ड,वेलिङ्टन (रोयटर्स) न्युजिल्यान्डले सोमबार बिहान एक घण्टामा खेलमा वेस्ट इन्डिजलाई समेट्दै दोस्रो तथा अन्तिम टेस्ट एक इनिङ्स र १२ रनले जितेको छ । यससँगै न्युजिल्यान्डले शृंखला २० ले जितेर क्लिन स्विप पनि गरेको छ । यो जितपछि न्युजिल्यान्ड टेस्ट वरीयताको शीर्षस्थानमा उक्लन निश्चित भएको छ । पाहुना टिमले ६ विकेट गुमाएर २ सय ४४ रनबाट खेल्न सुरु गरेको थियो । तर पहिलो सत्रको मध्यसम्म आइपुग्दा पूरा टिम ३ सय १७ रन बनाएर अलआउट भयो । त्यतिबेला वेस्ट इन्डिज न्युजिल्यान्डलाई फेरि ब्याटिङका लागि बाध्य पार्न अझै १२ रनले पछाडि थियो । वेस्ट इन्डिजको पहिलो इनिङ्स १ सय ३१ रनमै टुंगिएको थियो । योसँगै टिमले फलोअन गर्नुपरेको थियो । पाहुना टिम यसअघि पहिलो टेस्टमा पनि इनिङ्स अन्तरले नै पराजित भएको थियो । यो जितपछि न्युजिल्यान्ड विश्व टेस्ट च्याम्पियसिपको तेस्रो स्थानमा पनि उक्लेको छ ।
बायो सेक्योर बबल मा सन्दीप,"कोभिड१९ को परीक्षणका क्रममा सन्दीप लामिछानेको आइतबारमात्र पछिल्लो रिपोर्ट नेगेटिभ आयो । यसले उनलाई बिग बास लिग खेल्न अस्ट्रेलिया जाने ढोका खोलिदियो । त्यही रिपोर्टका साथ सन्दीप मंगलबार चुनौतीपूर्ण मानिएको बिग बासका लागि अस्ट्रेलिया जाँदै छन् । अस्ट्रेलिया पुगेपछि उनले थप पीसीआरसहित अन्य परीक्षण गर्नुपर्नेछ । सन्दीपलाई पनि थाहा छैन अझै कति पटक यो परीक्षणबाट गुज्रिनुपर्ने हो । यति थाहा छ, कोभिड१९ ले जनजीवन पहिला जस्तो सजिलो रहेन, सम्भवतः त्यस्तो जीवनशैली फर्किने छैन । उनी यसैमा अभ्यस्त हुने प्रयास गरिरहेका छन् । कोभिड१९ ले आममानिसको जीवनलाई घरभित्रै बन्धकी बनाएर राख्दा विश्व नै हल्लियो । कोरोना महामारीको सुरुआती दिनमा खेलकुद हुने सम्भावनै थिएन । जब विश्व खेलकुद चलायमन हुन लाग्यो सन्दीप मैदान उत्रिन पाउने एक्लो नेपाली खेलाडी जस्तै रहे । कारण उनी नेपाली क्रिकेटका ग्लोबल स्टार हुन् । विश्वका सबैजसो फ्रेन्चाइज क्रिकेट खेल्दै आएका छन् । पछिल्लो दुई सिजन बिग बासमा उनले मेलबर्न स्टार्सबाट खेलेका उनको यसपालि होबार्ट हरिकेन्स नयाँ गन्तव्य हो । कोभिड१९ यता बायो सेक्योर बबल अर्थात जैविक रूपमा सुरक्षित वातावरणभित्र रहेर अधिकांश खेलकुद सञ्चालन भइरहेका छन् । सन्दीप यही बायो सेक्योर बबल बाट उम्कने प्रयास गरिरहेका छन् । सुरुका तीनचार महिना कोरोना महामारीले निकै गाह्रो भयो । यो अवस्था सामना गर्नु नै धेरै ठूलो चुनौती थियो । पछि बानी पर्दै गयो र भाग्यले क्यारेबियन प्रिमियर लिग (सीपीएल) मा जान पाएँ र त्यतैबाट इन्डियन प्रिमियर लिग (आईपीएल) मा आएँ । बिस्तारै भाइरस छ भन्ने बिर्सिंदै गएँ, तर आफैंलाई कोरोना लागेपछि सचेत हुन लागें, सन्दीपले हालको महामारीबारे सुनाए । बायो सेक्योर बबल अझ ठूलो चुनौती भएको उनी जनाउँछन् । यसको छुट्टै सिनारियो हुन्छ । होटलमा आफ्नो कोठाबाट अर्को कोठामा पनि जान मिल्दैनथ्यो, अरू मान्छेसँग भेट्न पाइँदैनथ्यो । यो नयाँ अनुभव थियो हामी खेलाडीका लागि । क्वारेन्टाइनदेखि पूरा प्रतियोगिता सम्पन्न नहुन्जेलसम्म यही नियम थियो, सन्दीपले आफ्नो अनुभव सुनाए, बायो सेक्योर बबलमा पूरा आराम त पाइन्थ्यो तर त्यसले मानसिक तनाब निकै दिन्थ्यो । एउटै ठाउँमा बसेर वाक्क हुन्थ्यौं । भाग्य नै भन्नुपर्ला हामीले आफूले मन परेको खेल खेल्न पाउँथ्यौं ।सीपीएल र आईपीएलको बायो सेक्योर बबलको दुःखबाट उम्कन केही ब्रेक लिएको उनी बताउँछन् । खासमा त्यही बायो सेक्योर बबलको चक्रब्यूहमा नफस्न बिग बास नखेलौं कि भन्ने मनसायमा थिए उनी । बिग बासका लागि ६ टिमले प्रस्ताव गरिरहेको थियो । आईपीएलबाट आएर कम्तीमा एक महिना घरमा परिवारसँग बस्छु भन्ने उनले तय गरेका थिए । त्यसले गर्दा बिग बासका सुरुका ५ वटा जति खेल छुट्थ्यो । तर त्यसका लागि पनि होबार्ट सहमत भएपछि बिग बास खेल्न लागेको उनी सुनाउँछन् । सन्दीप हालै मात्र कोरोना संक्रमणमा परेका थिए । त्यो क्रममा उनले दुई साता एकान्तबासमा बिताए । केही गाह्रो भएपछि चार दिन अस्पतालमा बसे । परिवारसँग बिताउन छुट्टाएको समय कोरोनाका कारण एकान्तबासमा बित्यो । आईपीएलमा हरेक २३ दिनमा एकपटक कोभिड१९ को परीक्षण गर्नुपर्ने थियो । मैले आईपीएलमा मात्र ३६३७ पटक परीक्षण गरें । अहिलेसम्म मैले ६५७० पटक कोरोना परीक्षण गरिसकें, उनी जिस्कन्छन्, त्यसमा एकपल्ट मात्र पोजिटिभ आयो ।इंग्लिस खेलाडीहरू जोनी बेरिस्टो, टम कुरान, टम बान्टोनलगायत खेलाडीले बायो सेकर बबलको तनावले बिग बासबाट आफ्नो नाम फिर्ता लिइसकेका छन् । आईपीएलमा ७ दिनमात्र क्वारेन्टाइन थियो र परिवार सँगै राख्न पाइन्थ्यो । बिग बासमा १४ दिन क्वारेन्टाइन छ र खेलाडीले परिवार सँगै राख्न नपाउने प्रावधान छ । त्यसले गर्दा पनि केही खेलाडीका लागि गाह्रो भएको अनुमान उनको छ । उनले अगाडि भने, म चाहिँ बिग बास खेल्न आतुर छु । अस्ट्रेलियाको नियम अलिक कडा होला तर राम्रो छ, त्यही भएर त्यहाँ दर्शक मैदानमा गएर खेल हेर्न पाइरहेका छन् । अस्ट्रेलियाले आफ्नो देशको सुरक्षाका लागि यो नियम बनाएको होला, त्यो मलाई राम्रो लाग्छ । यसले भाइरस नियन्त्रण गर्न सजिलो गर्छ होला ।अस्ट्रेलिया गएर उनी दुई साता क्वारेन्टाइन बस्ने छन् । अब भने उनले यो पट्यारलाग्दो समय कटाउने योजनाहरू बनाइसकेका छन् । मोबाइल छ, आईप्याड छ, सिरिजहरू, फिल्महरू हेर्ने, गितार बजाउँदै यसपालि क्वारेन्टाइनको समय बिताउने छु । कहिलेकाहीँ अनलाइन गेम खेल्नेछु । कसै न कसै गरी समय बिताउनुपर्यो, आफूलाई भुलाउनुपर्यो, उनले भने, १४ दिन एकदमै गाह्रो हुने गरेको छ । यो अनुभव पहिला लिइसकेको हुनाले अब चाहिँ सजिलो हुन्छ होला । गीतचाहिँ आफूले नै गाइरहने नै बढी गुनगुनाउँछु । यही बेलामा गीत पनि बनाइरहेको हुन्छु । केही गीत यही बायो सेक्योर बबलमै फुरिरहेका छन् । बायो सेक्योर बबलको बेलमा ३४ घण्टा खेलेपछि फ्री नै हुने, होटलमा आफ्नो कोठाबाट अर्को कतै जान नमिल्ने भएकाले यसलाई उनी आफूले चाहेको गर्ने समयमा लिन्छन् । म धेरै यो समयमा गितार नै बजाइरहेको हुन्छु । जे कुराले आफूलाई खुसी बनाउँछ त्यही गर्ने हो । म गितार नै बजाउँछु, अहिलेसम्म उनले ८९ गीत आफ्नो आवाजमा रेकर्ड गराइसकेका छन् । अव ७८ वटा गीत आउनेक्रममा छन् । उनी यसलाई समर्पित एल्बमबाट निकाल्ने तयारीमा छन् । कसका लागि समर्पित हो भन्ने प्रश्नमा उनी सामान्य हिसाबमा समर्पण भएको मात्र जनाउँछन् । बायो सेक्योर बबलको बीचबाट उठेर उनले सीपीएलमा जोडदार प्रदर्शन दिए । लगत्तै यूएई आएका उनले आईपीएलमा फाइनल पुगेको दिल्लीबाट एउटै खेल खेल्न पाएनन् । सन्दीपका लागि आईपीएल बिर्सनलायक नै बन्यो । आईपीएल बिर्सिएको त छैन नि ? यो प्रश्नमा उनी निकैबेर हाँसे । एकछिन उनलाई हाँसो रोक्न गाह्रो भयो । हाँसो नियन्त्रण गर्दै भने, ठिकै छ, खुसी छु । कहाँ गएर बिग्रियो लय वा के कारणले खेल्न नपाइएको हो प्रश्नमा उनले थपे, भारतीय स्टार खेलाडीहरू घाइते भएर खेल्न नसक्दा विदेशी खेलाडीको कोटामा सीमित रोजाइ हुन पुगेकाले हुनसक्छ मैले खेल्न नपाएको । मैले कप्तान र प्रशिक्षकसँग पनि कुरा गर्दा यही उत्तर दिन्थे । तर जबसम्म टिमले राम्रो गरिरहेको छ भने टिमको त्यो खुसीमा हामी पनि रमाउनु पर्छ । तथापि खेल्न नपाउँदा कहिलेकाहीँ दुःख पनि लाग्छ । दिल्ली उपविजेता भएपछिको ग्रुप फोटोमा सन्दीप थिएनन् । यसले समाजिक सञ्जालमा नेपाली प्रयोगकर्तामा केही हलचल ल्यायो । पहिलो १७ जनामा नपरेपछि मैदानमा जान नपाउने भएका कारण आफूलगायत अन्य खेलाडी त्यो फोटोमा नरहेको उनले प्रस्ट्याए । बिग बास चुनौतीभन्दा पनि आफूलाई रमाइलो लाग्ने जनाउँछन् । बिग बास एउटा अवसरका रूपमा आएको त्यसलाई सदुपयोग गरौं भन्नेमा छन् उनी । भर्खरै कीर्तिपुरमा दुई अभ्यास खेलमा उनको प्रदर्शन राम्रो भएको थियो । विगतमा दुई पटक बिग बासमा खेल्दा जुन प्रदर्शन दिएका थिए त्यो प्रदर्शनलाई निरन्तरता दिनु र त्यसमै भविष्य जोडिएको देख्छन् सन्दीप । उनले यसअघि दुई बिग बासका २१ खेलमा प्रतिओभर ७१ रनमात्र दिएर २६ विकेट लिएका छन् ।दुई वर्ष खेलेर त्यहाँको विकेटबारेमा केही थाहा भइसकेको छ । टर्न धेरै नभए पनि विकेटमा बाउन्स हुन्छ । त्यो बाउन्सले आफूलाई फाइदा गर्छ भन्ने थाहा भयो भने निकै सजिलो हुन्छ । त्यसबाहेक आफूले राम्रो पनि गर्नुपर्छ । ब्याट्सम्यानलाई दबाब दिन सक्नुपर्छ । सबै मिलेको हुनुपर्छ, बायो सेक्योर बबलको चुनौती पन्छाउँदै उनी यो पटक बिग बास रमाइलो नै हुने अनुमान लगाउँछन् ।"
