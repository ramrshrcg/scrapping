शीर्षक,विवरण
उपल्लो डोल्पालीका दुःख,उपल्लो डोल्पाको रिग्मो गाउँ । तस्बिर : अब्दुल्लाहकान्तिपुर
समुदायमा संक्रमण पत्ता लगाउन एन्टिजेन परीक्षण,"एन्टिजेन परीक्षणमा आधा घण्टामै रिपोर्ट थाहा पाइन्छ । पोजिटिभ देखिएमा त्यसको विश्वसनीयता परीक्षण गर्न पीसीआरसमेत गरिन्छ । यसबाट समुदायमा कोरोनाको अवस्था पत्ता लगाउन सजिलो हुन्छ । लक्षण भएको तर एन्टिजेनमा नेगेटिभ देखियो भने पनि उनीहरूको पीसीआर गर्न नमुना लिने गरेका छौं, फिल्डमा खटिएका एक प्राविधिकले भने । ईडीसीडीका निर्देशक डा पाण्डेले तीन हजार जनाको एन्टिजेन परीक्षण गरेपछि उपत्यकाको अवस्था के हो पत्ता लाग्ने बताए । पीसीआर गर्दा पनि उपत्यकामा पछिल्लो समय संक्रमितको संख्या घटेको आँकडा छ । एक सातायता संक्रमित हुनेको दर २० प्रतिशतभन्दा न्यून छ । नेपालमा संक्रमित घटेको देखिन्छ, उनले भने । स्वास्थ्य मन्त्रालयका प्रमुख विशेषज्ञ महेन्द्र श्रेष्ठको टोली काठमाडौं उपत्यकाका स्थानीय तहका वडा अध्यक्षहरूसँग छलफल गर्दा परीक्षण नभएको, शुल्क लिएर मात्रै परीक्षण गर्दा कोरोनाले समुदाय स्तरमा असर गरेको जानकारी दिएपछि एन्टिजेन परीक्षण सुरु भएको हो । एन्टिजेन परीक्षण गर्ने व्यक्तिहरू वडा कार्यालयले भेला गराउने गरेको छ । परीक्षण गर्न आवश्यक पर्ने कीट र अन्य उपकरण लिएर ईडीसीडीका प्राविधिकहरू खटिने गरेका छन् । संक्रमित देखिएमा तिनको व्यवस्थापन गर्न टोली पनि फिल्डमै खटिएका हुन्छन् । फिल्डमा खटिँदा अस्पताल भर्ना गर्नुपर्ने संक्रमित देखिए तत्काल व्यवस्थापन हुने उनले बताए ।"
अब डोकामा बोकिनु पर्दैन कि !,"हाम्रा दुःखपीडा हामीलाई मात्र थाहा छ, अब यहीं अस्पताल बन्छ भनेपछि निकै खुसी लागेको छ, उनले भनिन् । गण्डकी प्रदेश सांसद तथा पूर्वमन्त्री आशा कोइरालाले सोमबार राईपुरमा १५ शय्याको अस्पताल शिलान्यास गरिन् । पूर्वाधार विकासका हिसाबले पछाडि परेको राईपुरमा संघीय सरकारको लगानीमा अस्पताल निर्माण सुरु हुँदा खुसी लागेको उनको भनाइ थियो । अस्पताल निर्माणका लागि संघीय सरकारले १८ करोड रुपैयाँ बजेटको व्यवस्था गरेको छ । जिल्लामा सोमबार एकैसाथ ६ अस्पतालको शिलान्यास गरिएको जिल्ला स्वास्थ्य कार्यालयका प्रमुख शंकरबाबु अधिकारीले बताए । हाल जिल्लाको बन्दीपुर गाउँपालिकास्थित बन्दीपुर अस्पताल र व्यास नगरपालिकास्थित दमौली अस्पतालले जिल्लाभित्रका बिरामीलाई सेवा दिँदै आएको छ । सरकारी अस्पताल भए पनि सेवा प्रवाहमा ढिलाइ हुने र अस्पतालमा आवश्यक औषधि नपाइने व्यास२ की रेखा थापाले बताइन् । सरकारले निःशुल्क उपलब्ध गराउन भनेका औषधिहरू नै अस्पतालमा पाइँदैन । बिमा गरिएका बिरामीले निःशुल्क पाउने औषधि पनि छैन, उनले भनिन्, मेडिकलमा गएर औषधि किन्नुपर्छ । अब गाउँमै अस्पताल सञ्चालन हुन लागेको छ, फेरि यस्तो समस्या नआओस् ।"
कोरोनाबाट मृत्यु हुने १५ सय नाघे,काठमाडौं नेपालमा कोरोना संक्रमणबाट मृत्यु हुनेको संख्या १५ सय नाघेको छ । पछिल्लो २४ घण्टामा थप २९ जनाको मृत्यु भएको स्वास्थ्य तथा जनसंख्या मन्त्रालयले जनाएको छ । योसँगै मृतकको संख्या १५ सय ८ पुगेको छ । पछिल्लो २४ घण्टामा १ हजार ४ सय ७४ जना थपिएसँगै कुल संक्रमितको संख्या २ लाख ३३ हजार ४ सय ५२ पुगेको छ । २ लाख १४ हजार ५ सय २१ जना निको भएका छन् ।
जसले सेवा गर्दागर्दै ज्यान गुमाए,"कोरोना भाइरस संक्रमणका कारण दुई साताअघि वरिष्ठ मुटुरोग विशेषज्ञ डा सुनीलचन्द्र झा र बालशल्य चिकित्सक डा नारायणबहादुर थापाको कोरोना संक्रमणले मृत्यु भयो । ६२ वर्षीय डा झा त्रिवि चिकित्साशास्त्र अध्ययन संस्थान (आईओएम) का प्राध्यापक थिए । उनी मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरभित्रको कार्डियोलोजी विभागीय प्रमुखका रूपमा कार्यरत थिए । कोरोना संक्रमण भएपछि नर्भिक अस्पतालमा भर्ना भएका उनको पछि त्रिवि शिक्षण अस्पतालमा उपचार गरिएको थियो । स्वास्थ्यमा जटिलता देखिएपछि रेमडेसिभिर र प्लाज्मा थेरापी समेत दिइएको थियो । पार्किन्सस, न्युरोलोजिकल लगायत अन्य स्वास्थ्य जटिलताका कारण उनलाई कोरोनाले गलाएको थियो । भारतको अल इन्डिया इन्स्टिच्युटबाट इन्टरनल मेडिसिनमा एमडी गरेका उनले नेपाल फर्केर करिब २५ वर्ष चिकित्सा अभ्यास गरेका थिए । नेपालमा मुटुरोगको उपचार सेवाको जग बसाउने विशेषज्ञहरूको सूचीमा डा झाको पनि नाम जोडिन्छ । २०६५ सालअघि अहिलेको मनमोहन त्रिवि शिक्षण अस्पतालभित्रको मुटुरोग विभागमा खुम्चिएको थियो । उनकै पहलमा त्यो सानो विभाग अहिले मुटुरोग उपचार केन्द्रमा विस्तार भएको हो । चिकित्सा पेसाभन्दा अध्यापनमा बढी सक्रिय उनकै पालामा आईओएमबाट थुप्रै चिकित्सक उत्पादन भए ।मुटुरोग उपचारमा नयाँ प्रविधिसँग अभ्यस्त नभए पनि नेपालमा मुटुरोग उपचार थालनी गर्ने आधार उनले बनाएको उनीसँगै चिकित्सा सेवा गरेका वरिष्ठ मुटु शल्यचिकित्सक डा भगवान कोइरालाले बताए । नेपालमा आधुनिक कार्डियोलोजीको स्थापना नहुँदा मुटुरोग पत्ता लगाउन गाह्रो थियो, विज्ञता भए पनि उपकरण थिएन, उनले भने, त्यस्तो अवस्थामा पनि उहाँहरू बिरामी मर्कामा नपरून् भनेर पहल गर्नुहुन्थ्यो, त्यही आँटले पछि गंगालाल र मनमोहन जस्ता मुटुरोग उपचार केन्द्र खडा भएका छन् ।सन् १९९५ पश्चात् विदेशबाट नयाँ जनशक्ति उत्पादन भएर आएपछि उनी जस्ता अनुभवी र डा कोइराला जस्ता नयाँ विज्ञताले मुटुरोग उपचार नेपालमै सम्भव छ भन्ने विश्वास भयो र विस्तारै उपचारका लागि विदेशिने अभ्यास घट्दै गयो । नयाँ पुस्ताका चिकित्सकलाई मुटुरोग उपचारमा हात हाल्नका लागि आधार बसाउन डा झाको योगदान बिर्सन हुँदैन, डा कोइरालाले भने, यो रोगसम्बन्धी नेपालमा पठनपाठन हुने, रोग पत्ता लगाउने र बिरामी भर्ना गरेर शल्यक्रिया गर्ने जस्ता अभ्यास उहाँकै पालामा सुरु भयो । जग नै नबसेको ठाउँमा यति गर्नु ठूलो योगदान हो, आँट हो । कोरोना संक्रमणका कारण भेन्टिलेटरको उपचार समेत लिएका डा थापाले ७६ वर्षको उमेर ज्यान गुमाए । नेपालको बाल शल्यचिकित्साका पायोनियर मानिएका उनी पछिल्लो समय बसुन्धारास्थित इसान महिला तथा बाल अस्पतालका अध्यक्षका रूपमा कार्यरत थिए । कात्तिक १५ गते स्वास्थ्यमा समस्या आएपछि उनी मेडिसिटी अस्पताल भर्ना भए । लामो समयदेखि मुटुरोगको औषधि सेवन गरिरहेका कारण पनि उनलाई कोरोनासँग लड्न मुस्किल भयो । २०५० सालअघि अहिलेको कान्ति बाल अस्पताल जनरल अस्पताल थियो । त्यसलाई बाल विशेष अस्पतालका रूपमा स्थापित गरिएपछि डा थापा पहिलो निर्देशक भए । भारतको केरलाबाट एमबीबीएस र बेलायतबाट शल्यचिकित्सामा एमएस गरेका उनले नेपालको बालचिकित्सा सेवामा जीवन बिताए ।उनीसँगै बाल शल्यचिकित्सामा अभ्यास गरेका डा आरपी चौधरीको भनाइमा डा थापा व्यावसायिक चिकित्सकभन्दा पनि बालस्वास्थ्य क्षेत्रमा परिवर्तन ल्याउने अभियन्ता थिए । समयलाई धेरै महत्व दिने भएकाले आफू पनि समयमा बाँधिएर काम गर्थे र अरूलाई पनि गराउँथे, उनले भने, कान्ति बाल अस्पतालबाट बलपूर्वक राजीनामा दिन लगाएपछि पनि उनले आफ्नो अभियान छाडेनन् । सरकारी सेवाको अवसरबाट वञ्चित गराइएपछि निजी अस्पताल (तत्कालीन इसान बाल नर्सिङ होम) स्थापना गरे । डा चौधरीका अनुसार त्यतिखेर बालबालिकाका लागि कान्तिबाहेक कुनै विकल्प नहुने, एउटै शल्यक्रियाका लागि वर्षौं कुर्नुपर्ने र पालो पर्खिंदा ज्यान गुमाउने स्थिति थियो । धेरै बालबालिकाका उपचारका लागि विदेश लगिन्थे । यसले उहाँ धेरै पिरोलिएको मैले अनुभव गर्थें, उनले भने, त्यसैले जोखिम मोलेर इसान स्थापित गरियो, धेरै गर्न नसके पनि कान्तिको विकल्प खोज्न बच्चालाई विदेश लैजानु परेको छैन ।चिकित्सा पेसाबाहेक सामाजिक अभियानमा पनि उनी उत्तिकै सक्रिय थिए । जलेर उपचाविहीन भएका व्यक्तिहरूलाई सघाउन उनी नेपाल बर्न सोसाइटीमार्फत सक्रिय भएर लागेका थिए । डा चौधरी जस्ता समकक्षीका लागि उनी अगुवा, अभिभावक र गुरु थिए । डा थापाले इसान बाल अस्पतालमा महिला थपेर महिला तथा बाल अस्पतालको रूपमा खडा गरे । उमेरले सात दशक पूरा गरिरहँदा पनि उहाँ नयाँ ढंगले काम गर्ने रहर गरिरहनुहुन्थ्यो, हामीलाई पनि त्यही सिकाउनुहुन्थ्यो, उनले भने, सेवाका लागि उहाँले सरकारी र निजी स्तरबाट आफूले सकेको पहल गर्नुभयो, निजी जीवनभन्दा चिकित्सा पेसामा समर्पित हुनुहुन्थ्यो । बाल स्वास्थ्य क्षेत्रमा अन्य मुलुकभन्दा धेरै पछि परेको नेपाललाई छिटै नयाँ रूपले विकास गर्नुपर्छ भनेर डा थापा लागिरहेको उनले बताए ।"
सुरक्षा जोखिमका भवनको फाइल प्रधानमन्त्री कार्यालयमै रोकियो,"महाराजगन्जस्थित राष्ट्रपति भवन शीतल निवास र राष्ट्रिय अनुसन्धान विभाग (राअवि) कार्यालय सिंहदरबारअगाडि मापदण्डविपरीत बनाइएका भवन अधिग्रहण गर्न दिइएको सुझावसहितको प्रतिवेदन १४ महिनादेखि प्रधानमन्त्री कार्यालयमा रोकिएको छ ।काठमाडौंका तत्कालीन प्रमुख जिल्ला अधिकारी रामप्रसाद आचार्यको संयोजकत्वमा गठित समितिले राष्ट्रपति भवनअगाडिको सीईरियल स्टेट भवन र राअविको कार्यालयअगाडिको इमिरो प्लाजा (बसेरा बुटिक होटल) अधिग्रहण गर्ने निर्णय गरेको थियो । २०७६ भदौ १५ मा प्रतिवेदन बुझ्दै गृहमन्त्री रामबहादुर थापाले सुरक्षा चुनौती हुने गरी मापदण्ड उल्लंघन गरेर बनाइएका भवन अधिग्रहण गर्ने जनाएका थिए । त्यसको एक महिनापछि गृह मन्त्रालयले अधिग्रहणका लागि प्रधानमन्त्री तथा मन्त्रिपरिषद् कार्यालयमा प्रतिवेदन पठाएको थियो । प्रधानमन्त्री कार्यालयले यसबारे कुनै निर्णय गरेको छैन । दुवै भवन अधिग्रहण हुन नदिन चलखेल भइरहेको छ, फाइल लामो समयदेखि रोकिनुको कारण पनि यही हो, स्रोतले भन्यो । बसेरा होटल मेडिकल सप्लायर्ससमेत रहेका नेकपानिकट विशाल पण्डितको हो । अनुमतिबिनै उनले तला थप्दै गएपछि राअविले तत्काल निर्माण रोक्ने निर्णय गर्न सरकारलाई ध्यानाकर्षण गराएको थियो ।सीई रियल स्टेट भवन अधिग्रहण गर्ने र हाल प्राप्त कागजातका आधारमा मापदण्डविपरीत देखिएको इमिरो प्लाजाको भवनको थप अध्ययन गरी कारबाही तथा अधिग्रहणको प्रक्रिया अघि बढाउने, प्रतिवेदनमा भनिएको छ, अति संवेदनशील र संवेदनशील क्षेत्रको आसपास रात्रिकालीन व्यापार व्यवसायबाहेकका नियन्त्रित व्यवसाय मात्रै सञ्चालन गर्न पाउने व्यवस्था मिलाउने । शीतल निवासअगाडिको भवन निर्माण सकिएपछि अधिग्रहण गर्ने र बसेरा होटलको तत्काल अधिग्रहण प्रक्रिया थाल्ने भनिएको थियो । अतिविशिष्ट पदाधिकारीका कार्यालय, निवास, सिंहदरबारलगायत सुरक्षा संवेदनशीलता भएका स्थानमा मापदण्डविपरीत बनेका भवन तथा संरचना अधिग्रहण गर्ने र कानुनको दायरामा ल्याउने गरी प्रतिवेदन बनेको थियो, गृह प्रवक्ता चक्रबहादुर बुढाले भने, तर निर्णय भएको जानकारी छैन । स्रोतका अनुसार बसेरा होटलका मालिक सत्तारूढ नेकपाका शीर्ष नेताहरू निकट मानिन्छन् । अधिग्रहण रोक्न सत्तारूढ दलकै नेताबाट दबाब आएको स्रोत बताउँछ ।सहसचिव आचार्यको प्रतिवेदनमा भीआईपीका कार्यालय तथा निवासबाट पेस्तोल र राइफलको न्यूनतम प्रहार गर्न मिल्ने क्षेत्र वरपर ५ तलाभन्दा अग्ला भवन बनाउन प्रतिबन्ध लगाउनुपर्ने उल्लेख थियो । बसेरा होटल निर्माण सुरु नहुँदै यसबाट सिंहदरबारको समग्र सुरक्षा थ्रेट बढ्ने भन्दै राअविले गृह मन्त्रालय र प्रधानमन्त्री कार्यालयको ध्यानाकर्षण गराएको थियो । निर्माणकार्य जारी रहेकै बेला काठमाडौं महानगरपालिकाले बसेरा होटलको संरचना निर्माणको प्रमाणपत्र दिएको स्रोतको दाबी छ । बसेरा होटलको निर्माण कानुनविपरीत भएको छ, कागजात अध्ययन गर्ने हो भने यसमा अनियमितता र सेटिङ स्पष्ट देखिन्छ, सुरक्षा स्रोतले भन्यो । भीआईपीका कार्यालय तथा निवासका पर्खालबाट सय मिटर दूरीसम्म निर्माण गर्दा भवनको उचाइ ४० फिट (४ तला), १ सयदेखि २ सय मिटरसम्म ५० फिट (५ तले) र २ सयदेखि ५ सय मिटरसम्म ७० फिट (७ तला) कायम गर्न सिफारिस गरिएको थियो । त्यस्तै, अति संवेदनशील र संवेदनशील निकायका भवनको विशेष भवन संहिता बनाएर भूकम्प तथा आतंककारी आक्रमणसमेत थेग्ने गरी डिजास्टर एन्ड सेक्युरिटी बिल्डिङ कोड लागू गर्ने भनिएको थियो । ग्लोबल टेरोरिज्म इन्डिकेटरलाई हेर्दा नेपाल पनि जोखिम सूचीमा छ, प्रतिवेदनमा भनिएको छ । पेस्तोलको इफेक्टिभ फायरिङ रेन्ज ५० मिटर र राइफलको ३ सय ५० देखि २ हजार ७ सय ४३ मिटर वा सोभन्दा बढी रहने भन्दै त्यसभित्र ५ तलाभन्दा अग्ला भवन बनाउन नहुने भनिएको थियो । काठमाडौं उपत्यका विकास प्राधिकरणका आयुक्त भाइकाजी तिवारीले प्रतिवेदन कार्यान्वयनमा गृह र प्रधानमन्त्री कार्यालयले नै बेवास्ता गरेको बताए । उनले भने, प्राकृतिक प्रकोपदेखि सुरक्षा चुनौतीसँग जोडिएका निर्णय कार्यान्वयन नगर्दा त्यसको दीर्घकालीन हानि र नोक्सानी सरकारले नै बेहोर्नुपर्ने हुन्छ । केही व्यक्तिको लाभ र हानिमा सुरक्षा संवेदनशीलता जोडिएको विषयमा हेलचेक््रयाइँ गर्न नहुने उनको सुझाव छ । २०६८ सालमै राष्ट्रपति, उपराष्ट्रपति, प्रधानमन्त्री, प्रधानन्यायाधीश, सभामुखलगायत अतिविशिष्ट पदाधिकारीका निवास तथा कार्यालयका साथै सिंहदरबार, मन्त्री क्वाटर, सुरक्षा निकायका मुख्यालयहरूलगायत आसपासमा भवन बनाउँदा गृह मन्त्रालयको पूर्वस्वीकृति लिनुपर्ने गरी तत्कालीन भौतिक योजना तथा निर्माण मन्त्रालयले प्रतिवेदन तयार गरे पनि कार्यान्वयनमै आएन । गत वर्ष गृहमा बुझाइएको प्रतिवेदनमा संवेदनशील क्षेत्रका अग्ला भवनहरूमा उच्चस्तरको आईसीटी बेस्ड सेक्युरिटी सिस्टम को व्यवस्था गरी त्यहाँका हरेक गतिविधि निगरानी गर्न सोहीअनुसार सुरक्षा तैनाथी बढाउनुपर्ने भनिएको थियो । राजतन्त्रकालमा नारायणहिटी दरबारबाट १ सय ८३ मिटर वरपर कलकारखाना, वर्कसप, माछा, मासु पसल, पशु वधशाला, पेट्रोल पम्प सञ्चालन गर्न पाइँदैनथ्यो । सोही कार्यविधिअनुसार नारायणहिटी दरबार वरिपरि एकतले भवन मात्रै बन्ने गर्थे । १० वर्षयता भने १३ तलेसम्म भवन बनेका छन् । विशिष्ट व्यक्तिको सुरक्षा व्यवस्थापन कार्यविधिमा ५ सय मिटरभित्र निर्माण गरिने संरचनामा सम्बन्धित विशिष्ट व्यक्ति कार्यरत कार्यालयको स्वीकृति लिनुपर्ने प्रावधान छ । तर यो व्यवस्था पनि कार्यान्वयनमा आउन सकेको छैन ।सेनाको मुख्यालय भद्रकाली पश्चिमतर्फ सीटीसी मल र सिभिल मललाई पनि सुरक्षा चुनौतीका रूपमा राखिएको छ । कान्तिपथमा १३ तले सेराटन होटल बनिरहेको छ । लैनचौरमै १० तले होटल ली शेर्पा निर्माणाधीन छ । उपराष्ट्रपतिको कार्यालय र सेनाको उपत्यका पृतना मुख्यालय यो होटलबाट सामुन्ने पर्छन् ।"
"प्रशंसा गरे ठीक, आलोचना गरे पूर्वाग्रह ?","चित्त नबुझे अस्वीकार्य यसअघिका सरकारहरूले पनि यस्तै प्रकृतिका प्रतिवेदनहरूलाई चित्त नबुझे कूटनीतिक भाषामा असहमति जनाउँथे र प्रतिक्रिया दिन्थे । सन् २०१२ मा संयुक्त राष्ट्रसंघीय मानव अधिकार उच्चायुक्तको कार्यालयले नेपालको द्वन्द्व प्रतिवेदन सार्वजनिक गर्यो । मानव अधिकार उल्लंघन र त्यसमा संलग्नमाथिको दण्डहीनताको विषय प्रतिवेदनमा समावेश भएपछि तत्कालीन परराष्ट्रमन्त्री नाारायणकाजी श्रेष्ठले प्रतिवेदन अस्वीकार गर्छौं भनी प्रतिक्रिया दिएका थिए । तर अहिलेजस्तो कठोर भाषामा संस्थाकै औचित्य र पदाधिकारीको नियतमाथि तिखो टिप्पणीसहित प्रश्न उठाउन सकेका थिएनन् ।अधिवक्ता अर्यालका अनुसार लोकतन्त्रमा सरकारका कामकारबाही राष्ट्रिय र अन्तर्राष्ट्रिय रूपमा निगरानीमा हुन्छन् र तिनमा प्रश्न उठाउन मिल्छ । तर प्रश्न उठाउँदैमा प्रतिशोधको व्यवहार गर्नु राम्रो संकेत होइन, उनले भने । सरकार मात्रै होइन, भ्रष्टाचारको निगरानी गर्ने संवैधानिक निकाय अख्तियार दुरुपयोग अनुसन्धान आयोगले समेत विगतमा भ्रष्टाचार अवधारणा सूचकांक (सीपीआई) माथि दोहोरो व्यवहार देखाउँथ्यो । नेपालले बढी अंक पाए मुलुकको भ्रष्टाचार नियन्त्रणमा आफ्नो सक्रिय भूमिका रहेको भनी आफूले जस लिन्थ्यो । अंक कम भए भ्रष्टाचार नियन्त्रणमा अख्तियारको कार्यक्षेत्र करिब ४० प्रतिशत मात्रै रहेको भन्दै आफ्नो सक्रियताले मात्रै भ्रष्टाचार नघट्ने प्रतिक्रिया दिने गरेको थियो । सीपीआईमा सबैजसो सरकारको प्रतिक्रिया पनि यस्तै प्रकृतिको हुन्थ्यो । सरकारले ट्रान्सपरेन्सीको गत वर्षको सीपीआई प्रतिवेदनलाई आधार मानी नेपालको अवस्था सुधारिएकामा आफ्नो भूमिका रहेको दाबी गरेको छ । तर गत वर्षकै प्रतिवेदनले पनि सरकारको भ्रष्टाचारविरोधी प्रतिबद्धताअनुरूप कार्यान्वयन नहुनु मुलुकको प्रमुख समस्या भनी औंल्याएको थियो । सञ्चारमन्त्री गुरुङले प्रधानमन्त्री केपी शर्मा ओलीले भ्रष्टाचारविरुद्ध अभिव्यक्ति दिइरहेको भन्दै त्यसलाई सरकारको भ्रष्टाचारविरोधी कदमका रूपमा अर्थ लगाउन खोजेका छन् । प्रतिवेदन हेर्ने हो भने त्यही अभिव्यक्तिको इमानदारीमाथि गम्भीर प्रश्न छ । प्रधानमन्त्री केपी शर्मा ओलीले भ्रष्टाचार नियन्त्रणको प्रतिबद्धता बारम्बार दोहोर्याए पनि मन्त्रिपरिषद्मा रहेका र विभिन्न भ्रष्टाचार र अनियमिततामा मुछिएका सहकर्मीमाथि उनले प्रतिरक्षा गर्ने गरेका छन्, प्रतिवेदनमा भनिएको छ ।"
भारतसहित अन्तर्राष्ट्रिय उडान खुल्यो,"काठमाडौं (कास) कोरोना महामारीका कारण २०७६ चैत ९ गतेदेखि बन्द भएका भारतसहित अन्य मुलुकमा हुने व्यावसायिक अन्तर्राष्ट्रिय उडान नेपाल सरकारले खुला गरेको छ । संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछानेका अनुसार मन्त्रिपरिषद् बैठकले मन्त्रालयलाई भारतसहित सबै मुलुकमा उडान खुलाउन अनुमति दिएको हो ।नेपालभारत उडानबारे बुधबारको सरकारको निर्णय सोमबार अबेर आइपुग्यो, सीसीएमसीमा समेत रहेका सहसचिव लामिछानेले भने, नेपालभारत उडान सञ्चालन खुला भएको जानकारी भोलि (मंगलबार) परराष्ट्र मन्त्रालयमार्फत भारत र त्यहाँ रहेको हाम्रो दूतावासलाई पत्राचार गर्दै छौं । उनका अनुसार भारतले प्रस्ताव गरेको एयरबबल मोडललाई मन्त्रिपरिषद्ले अनुमोदन गरेको हो । यो मोडलमा नेपाल र भारतका वायुसेवाले दुवै देशका नागरिकलाई मात्रै सेवा दिनेछन् । अहिलेलाई बढीमा दुई फ्लाइट हुनेछन्, सहसचिव लामिछानेले भने, योसँगै सबै क्षेत्रका लागि नेपालले उडान खुला गरेको छ । अब विदेशी वायुसेवाले यात्रु भएका रुटमा व्यावसायिक उडान गर्न पाउनेछन् । पहिले जस्तो सीसीएमसी, परराष्ट्र, पर्यटन मन्त्रालयको विशेष अनुमति लिइरहनुपर्ने छैन ।नेपालमा १६ वटा मुलुकका २६ वटा वायुसेवाले २१ वटा गन्तव्यबाट काठमाडौंका लागि व्यावसायिक उडान अनुमति लिएका छन् । नेपालसँग अन्तर्राष्ट्रिय उडान हुने मुलुकमा जापान, दक्षिण कोरिया, चीन, हङकङ, थाइल्यान्ड, सिंगापुर, मलेसिया, भुटान, थाइल्यान्ड र बंगलादेश छन् । त्यस्तै, भारतसहित मध्यपूर्वी मुलुकहरू कतार, कुबेत, मस्कट, यूएई र टर्की छन् । अन्तर्राष्ट्रिय उडानमा नेपालका चारवटा वायुसेवा (नेपाल वायुसेवा निगम, हिमालय एयरलाइन्स, बुद्ध एयर र श्री एयरलाइन्स) ले अनुमति पाएका छन् ।नेपालले गत चैत ९ गतेदेखि नियमित अन्तर्राष्ट्रिय उडान बन्द गरेको थियो । पाँच महिनापछि भदौ १६ मा सर्तसहित अन्तर्राष्ट्रिय उडान खुकुलो गरिएको थियो । भारत र चीनले अझै पनि निःसर्त नियमित उडान खुला गरिसकेका छैनन् ।"
कैलाश मानसरोवर पुग्न विकल्प उरै,"भारतबाट कैलाश मानसरोवर जाने तीर्थयात्रीले हुम्ला, रसुवागढी, केरुङ, तातोपानीलगायतका नाका प्रयोग गर्छन् । यी नाकाबाट यात्रा गर्दा समय र खर्च बढी लाग्छ । यसको विकल्पमा बझाङको उरै नाका निकै सजिलो हुने पर्यटन क्षेत्रका अभियन्ता र व्यवसायीहरूले बताएका छन् । भारतको उत्तरप्रदेश, उत्तराखण्डलगायत सुदूरपश्चिम प्रदेशसँग जोडिएका ठाउँबाट मानसरोवर पुग्ने यात्रुलाई यो रुट अन्य नाकाको तुलनामा कम खर्चिलोसमेत हुने उनीहरूको भनाइ छ । चीन र भारतलाई जोड्ने उरै नाका खोल्न सके भारतीय पर्यटकहरूले सस्तो र सुविधाजनक यात्रा गर्न पाउने पर्यटनसम्बद्ध व्यक्तिहरू बताउँछन् । प्रत्येक वर्ष हुम्लाको हिल्सा नाका भएर मात्रै १० हजारको हाराहारीमा भारतीय पर्यटक मानसरोवर जाने गरेको तथ्यांक छ । अहिले कैलाली र कञ्चनपुरसँग सीमा जोडिएका क्षेत्रका भारतीय पनि दिल्लीबाट काठमाडौंसम्म हवाई यात्रा गरेर नेपालका विभिन्न नाकाबाट मानसरोवर जाने गरेका छन्, नेपाल पर्यटन बोर्डका सदस्यसमेत रहेका सुदूरपश्चिमका अग्रणी पर्यटन व्यवसायी कृष्णबहादुर महराले भने, यसरी यात्रा गर्दा उनीहरूको समय मात्रै लम्बिएको छैन, खर्च पनि चर्को पर्ने गरेको छ । उरै नाका भएर हामीले भारतीयलाई पठाउन सक्यौं भने समय र खर्चका हिसाबले सस्तो र छिटो हुन्छ । उनले सस्तो खर्चमा यात्रा गर्न चाहने भारतीयलाई सुदूरपश्चिमको सीमावर्ती जिल्लाबाट गाडीमै बझाङ पुर्याउन सकिने र बझाङ सदरमुकामबाट हेलिकप्टरमा उरै नाकासम्म पुर्याउँदा अहिलेको भन्दा आधा खर्च कम लाग्ने बताए । चीनतर्फबाट उरै भन्ज्याङसम्म दुई वर्षअघिदेखि सडक यातायात सञ्चालनमा छ ।भारतको उत्तराखण्ड, उत्तर प्रदेशलगायतका विभिन्न प्रदेशले भारतीयलाई मानसरोवर यात्राका लागि यात्रा अनुदानसमेत दिने गरेको छ । उरै नाका सञ्चालन हुने हो भने खर्च र यात्रा अवधि निकै घट्ने नेपाल पर्यटन बोर्डले हालै गठन गरेको पर्यटक पुनरुत्थान समितिका संयोजक नाटा (नेपाल ट्राभल एन्ड टुर्स एसोसिएसन अफ नेपाल) सुदूपश्चिमका अध्यक्ष मायाप्रकाश भट्टको भनाइ छ । त्यहाँको सरकारले अहिले कैलाश यात्राका लागि प्रतिव्यक्ति एक लाख भारुसम्म अनुदान दिने गरेको छ । तर यात्रा लामो हुँदा उनीहरूको खर्च दुई लाख नाघ्छ, जसले गर्दा मानसरोवर जान चाहेर पनि सबै भारतीयले यात्रा गर्न पाएका छैनन्, उनले भने, उरैबाट पठाउने हो भने एक लाखभन्दा कम खर्चमा पनि यात्रा गराउन सकिन्छ । जसका कारण पर्यटकको संख्या हामीले कल्पना गरेभन्दा बढी हुन सक्छ । उरै भएर मानसरोवर जान चाहनेलाई खप्तडको समेत भ्रमण गराउन सकिने र यसले सुदूरपश्चिमको पर्यटन क्षेत्रमै कायापलट हुन सक्ने उनको भनाइ छ । अहिले बझाङमा नियमित हवाई सेवासमेत सञ्चालन भइसकेकाले यात्रा अवधि अझै छोटो हुने उनले बताए ।बझाङ सदरमुकाम चैनपुरबाट उरैसम्मको हेलिकप्टर यात्राका दौरान साइपाल, अपी, फिरानकोभलगायतका सुन्दर हिमशृंखला नजिकबाट नियाल्न सकिन्छ । हिमालको काखैकाख उड्नुपर्ने भएकाले चैनपुर उरैको उडानको अनुभव अविस्मरणीय हुन्छ, सिम्रिक एयरका निर्देशकसमेत रहेका पाइलट सिद्धार्थजंग गुरुङले भने, यो बाटो भएर आउने पर्यटकले हिमाली दृश्यावलोकनको सुन्दर अनुभव बटुल्न पाउनेछन् । केही दिनअघि उरैको सम्भावना अध्ययन गर्न गएका जनप्रतिनिधिहरूले पनि मानसरोवर यात्राका लागि यो नाका उपयुक्त हुने बताएका छन् । उरै नाका हालसम्म औपचारिक रूपमा नखुलेका कारण चीन सरकारसँग समन्वय गरेर खोल्नुपर्ने र उरै क्षेत्रमा आवश्यक पूर्वाधार निर्माणका लागि पहल गर्नुपर्ने उनीहरूको भनाइ छ । कैलाश जाने यात्रीहरूलाई थप सुविधा दिन उरैमा होटलहरू निर्माण गर्न सके अझै राम्रो हुन्छ, प्रतिनिधिसभा सदस्य प्रकाश स्नेहीले भने, सरकारले यो नाकालाई प्राथमिकतामा राख्नका लागि हामी पनि पहल गर्छौं । प्रतिनिधिसभाकी सदस्य आशा विकले नाका खोल्ने सहमति भए यात्राको सिजनमा अस्थायी भन्सार स्थापना गरेर भारतीय पर्यटकलाई कैलाश पठाउन सकिने बताइन् । तीनै तहका सरकार र पर्यटन व्यवसायीको सक्रिय पहल भएमा छिट्टै यो नाका औपचारिक रूपमा सञ्चालनमा ल्याउन सकिन्छ, उनले भनिन् । मानसरोवर यात्रा र नेपाल, भारत र चीनको त्रिदेशीय व्यापार प्रवर्द्धन गर्ने लक्ष्य राखिएको यही नाका भएर जाने चैनपुरताक्लाकोट सडक पनि अहिले निर्माणाधीन अवस्थामा छ ।"
एकै दिन ३ सयभन्दा बढी अस्पताल शिलान्यास,"वाग्मतीका ३९ पालिकामा शिलान्याससंघीय सरकारअन्तर्गत वाग्मती प्रदेशका उपत्यकाका तीनबाहेक १० जिल्लाका तोकिएका ४० मध्ये ३९ स्थानीय तहमा सोमबार आधारभूत अस्पतालको शिलान्यास गरेको छ । रसुवामा एक स्थानीय तहले जग्गा उपलब्ध गराउन नसक्दा त्यहा अस्पताल शिलान्यास हुन सकेन । धादिङका ६, मकवानपुरका ५, दोलखाका ५, सिन्धुपाल्चोकका ५, रामेछापका ४, नुवाकोटका ४, काभ्रेका ४, सिन्धुलीका ३, रसुवाका ३ र चितवनका १ स्थानीय तहमा ५ देखि १५ बेडका अस्पताल शिलान्यास गरिएको हो ।"
जनशक्ति व्यवस्थापनकै चिन्ता,"स्वास्थ्यचौकी भएकै स्थानमा अस्पतालबागलुङका ४ गाउँपालिकामा अस्पतालको शिलान्यास गरिएको छ । बागलुङ नगरपालिकामा स्थान विवादले काम रोकिएको छ भने तमानखोला गाउँपालिकाले तयारी नपुगेको भन्दै एक सातापछि शिलान्यास गर्ने जनाएको छ । ताराखोला, बडिगाड, निसीखोला र बरेङमा अस्पतालको शिलान्यास भएको हो ।सदरमुकाममा धौलागिरि अस्पताल छ । पहिला अञ्चलस्तरीय र अहिले उपप्रादेशिक अस्पतालका रूपमा रहेको अस्पतालमा १६ जना विशेषज्ञ र १० मेडिकल अधिकृत गरी २६ चिकित्सकको दरबन्दी छ । सोमबार शिलान्यास भएका अस्पतालसँगै स्वास्थ्यचौकी पनि छन् । एउटै स्थानमा दोहोरो स्वास्थ्य संस्था खुल्दा भौतिक पूर्वाधारदेखि जनशक्तिको दुरुपयोग हुने टिप्पणी सुरु भएको छ । स्वास्थ्य कार्यालय बागलुङका प्रमुख सुरज गुरौले जनताको स्वास्थ्यमा पहुँच बढाउन अस्पताल खोलिएको बताए । ग्रामीण जनताको अझै स्वास्थ्यमा पहुँच पुगेको छैन, त्यसैले नयाँ अस्पतालले स्वस्थ नागरिक उत्पादनमा साथ दिन्छ, उनले भने, चिकित्सकबाट पाउने सेवासुविधाका लागि सदरमुकाम धाउनु नपरोस् भन्ने उद्देश्य हो ।तनहुँमा ६ वटा अस्पतालको शिलान्यास गरिएको स्वास्थ्य कार्यालय प्रमुख शंकरबाबु अधिकारीले बताए । शुक्लागण्डकी नगरपालिकाको राईपुर स्वास्थ्यचौकी, भानु नगरपालिकाको पुरन्डिही प्राथमिक स्वास्थ्य केन्द्र र भिमाद नगरपालिकाको भिमाद प्राथमिक स्वास्थ्य केन्द्रमा १५१५ शय्याको अस्पताल स्थापना हुने भएको छ । रिसिङ, देवघाट र म्याग्दे गाउँपालिकामा १०१० शय्याका अस्पतालको शिलान्यास गरिएको छ ।"
पुनरुत्थानमा अनुत्तरदायी प्रवृत्ति,"कोभिड१९ बाट सिर्जित परिस्थितिका कारण निम्तिएको आर्थिक दुरवस्था सामान्य टालटुलले टालिन सक्दैन । गत आर्थिक वर्षमा मात्रै कुल गार्हस्थ्य उत्पादन (जीडीपी) मा करिब २ खर्ब रुपैयाँ बराबर क्षति भएको त सरकारी अध्ययनकै ठम्याइ छ । राष्ट्रिय योजना आयोगले गठन गरेको कार्यदलको प्रतिवेदनअनुसार गत आर्थिक वर्षको वृद्धिदर ऋणात्मक नै नभए पनि अरू धेरै अवस्था चौपट छ । १५ लाख ६७ हजार जनाले रोजगारी गुमाएका छन् । झन्डै १२ लाख नागरिक गरिबीको रेखामुनि धकेलिएका छन् । सबैजसो राष्ट्रिय र अन्तर्राष्ट्रिय लक्ष्य पूरा हुने मिति पर सर्ने निश्चित छ । यी सबै क्षति पुनरुत्थानमा ९ खर्ब लाग्ने अनुमान गरी चार महिनाअघि तयार गरिएको यो प्रतिवेदन सार्वजनिक गर्न भने सरकारले चाहेको छैन । आलोचनाबाट जोगिन र तथ्यांक लुकाउन अपनाइएको यस्तो प्रवृत्तिले नागरिकलाई सूचनाको हकबाट वञ्चित मात्र तुल्याएको छैन, उत्तरदायित्वविहीन प्रवृत्ति पनि उजागर गरेको छ ।प्रतिवेदनअनुसार गत आर्थिक वर्षमा राजस्व संकलन करिब २५ प्रतिशतले संकुचित भयो । पुँजीगत खर्च पनि ५८७ प्रतिशत मात्रै भयो । सामान्य अवस्थामा सरदर ६० प्रतिशत क्षमतामा सञ्चालन हुने उद्योगहरूको क्षमता उपयोग पनि यसबीचमा करिब ३० प्रतिशतमा झरेको छ । यातायात तथा भौतिक पूर्वाधार क्षेत्रमा ५४ अर्ब र कृषिमा १९ अर्ब क्षति भएको छ । महामारीबाट मुख्य रूपमै प्रभावित पर्यटन क्षेत्रको क्षति त किटान गर्न बाँकी नै छ । निजी शैक्षिक संस्था गम्भीर आर्थिक संकटमा पर्दा यस क्षेत्रमा कार्यरत १ लाख १६ हजार २ सय ७४ शिक्षकको तलबभत्तामा असर पुगेको छ । यति हुँदाहुँदै पनि प्रतिवेदन तयार गर्दाताकाकै जस्तो अवस्था भए चालु आर्थिक वृद्धि ५४ प्रतिशत हुने जनाइएको छ । तर, संक्रमण बढेर आर्थिक क्षेत्रमा तत्कालको भन्दा खराब अवस्था आएमा चाहिँ चालु वर्षमा आर्थिक वृद्धि तीन प्रतिशतसम्म ऋणात्मक हुने प्रतिवेदनको आकलन छ ।अध्ययनले औंल्याएका यिनै तथ्यांक र देखाएको बाटोमा सरकारले आफूलाई अघि बढाउने हो, प्रतिवेदन नै लुकाउने होइन । प्रतिवेदन सार्वजनिक नगर्दैमा मुलुकको अवस्था सब ठीकठाक भइहाल्दैन, यसले सरकारलाई थप उत्तरदायित्वविहीन मात्रै बनाउँछ । यस्तो रबैयाबाट सरकार आफ्नो दायित्व निर्वाह गर्न तयार छैन भन्ने सन्देश जान्छ । विज्ञ र सरोकारवालाबीचको उचित विमर्श सरकारका लागि सहयोगी हुन सक्छ । त्यसका निम्ति पहिले प्रतिवेदन सार्वजनिक हुनैपर्छ । प्रधानमन्त्री अध्यक्ष रहेको योजना आयोगले यसलाई त्यसै गुपचुप राख्ने काम गर्नु हुँदैन । सरकारले बरु प्रतिवेदनलाई अद्यावधिक गराई हालको अवस्थालाई सार्वजनिक जानकारीमा ल्याउनुपर्छ । र, आवश्यकताअनुसारका सुधारको कार्ययोजना तथा कार्यक्रमहरू अगाडि सार्नुपर्छ ।प्रतिवेदन सार्वजनिक नगर्नु र पुनरुत्थानका कुनै कार्यक्रम पनि ल्याई नहाल्नुको अर्थ सरकार कोभिड१९ को क्षति र छुट्टै स्रोत परिचालनका लागि बजेट विनियोजनको पक्षमा नदेखिनु हो । यस्तो कार्यशैलीले सरकारलाई क्षणिक आत्मसन्तुष्टि त मिल्ला, तर मुलुकलाई भने दीर्घकालीन क्षति पुग्नेछ । त्यसो त, अर्थशास्त्री डिल्लीराज खनाल नेतृत्वको सार्वजनिक खर्च पुनरावलोकन आयोगको प्रतिवेदन पनि सरकारले सार्वजनिक गरेको छैन, न त्यसलाई कार्यान्वयनमा लैजाने तत्परता नै देखाएको छ । हालै सरकारले दर्जनभन्दा बढी क्षेत्रमा सरकारी खर्च निषेधको योजना अघि त सारेको छ, तर विगतको अभ्यासको आलोकमा हेर्दा यसको कार्यान्वयन भैहाल्नेमा आशंका छ । त्यसमाथि मन्त्रिपरिषद्ले कात्तिक अन्तिम साता जारी गरेको उक्त सार्वजनिक खर्चमा मितव्ययिता कायम गर्नेसम्बन्धी मापदण्ड ले राजनीतिक नेतृत्वले गरिरहेको फजुल र अनुत्पादक क्षेत्रको खर्च कटौती गर्न खोजेकै देखिँदैन ।कोभिड महामारी तत्कालै नियन्त्रणमा आउने अवस्था नभएकाले सबै आर्थिक गतिविधि पुरानै लयमा फर्कन समय लाग्छ । सरकारले पुनरुत्थान कार्यक्रमद्वारा यसको गति बढाउनुपर्छ । आयोगको प्रतिवेदनमा पुनरुत्थानका लागि ५ वर्षभित्रमा ९ खर्ब २८ अर्ब रुपैयाँ आवश्यक पर्ने अनुमान छ । यो रकम अवश्य ठूलो भए पनि सरकारले खर्च कटौतीका साथै स्रोत व्यवस्थापनमा ध्यान दिनुको विकल्प छैन । यसका लागि सरकारले आफ्नो स्रोत र वैदेशिक ऋणसहयोगबाट खर्च बेहोर्ने गरी आवासीय गोष्ठी वा कार्यशाला गर्न नदिने र सरकारी वा निजी आवास प्रयोग गर्ने सरकारी पदाधिकारीले आवास सुविधा शीर्षकमा रकम लिन रोक लगाउनेजस्ता सांकेतिक रूपमा खर्च घटाएर मात्र पुग्दैन ।जुन रूपमा राजस्वमा संकुचन आइरहेको छ र खर्चमाथिको चापका कारण सरकारलाई स्रोत जुटाउन मुस्किल परिरहेको छ, त्यसअनुसार चल्न विज्ञहरूले सुझाव दिएझैं अनावश्यक प्रशासनिक तथा राजनीतिक संरचना नै कटौती गर्नुपर्छ । सार्वजनिक खर्च पुनरावलोकन आयोगले सरकारलाई दिएको सुझावलाई कार्ययोजना बनाएर कठोरताका साथ कार्यान्वयन गर्दै जानुपर्छ । उसै पनि, अनावश्यक भनिएका संरचना घटाउन महामारीले ल्याइदिएको अवसरको सदुपयोग गर्न आनाकानी गर्नुको अर्थ छैन । अनावश्यक खर्च कटौती गर्ने हो भने त्यसबाट बच्ने ठूलो रकम पुनरुत्थानका लागि खर्च गर्न र स्वास्थ्य, शिक्षाजस्ता सार्वजनिक सेवाका क्षेत्रमा लगाउन सकिन्छ ।त्यसपछि पनि अपुग स्रोतको जोहो गर्ने अर्को विकल्प वैदेशिक सहायता तथा सहुलियतपूर्ण ऋण लिनु हो । त्यसका लागि समेत कोभिड१९ ले गरेको क्षति, त्यसको पुनरुत्थानका लागि आवश्यक रकम र अपुग बजेटको आँकडासहित सरकारी अध्ययन प्रतिवेदनलाई सार्वजनिक गर्नुपर्छ, यसो गरिएमा हाम्रो प्राथमिकताका क्षेत्रमा सहायता तथा ऋण देऊ भनेर दातृ निकायलाई भन्न सजिलो हुन्छ । यतिबेला संघ मात्र होइन, प्रदेश र स्थानीय सरकारले पनि क्षति र पुनरुत्थानका गर्नुपर्ने क्षेत्रहरू केन्द्रित योजना निर्माण, बजेट विनियोजन र कार्यान्वयनमा प्राथमिकता दिन आवश्यक छ । जसरी भूकम्पलगत्तै क्षति र पुनर्निर्माणको आकलन गरियो, अब कोभिड१९ को सन्दर्भमा पनि त्यस्तै आधिकारिक सरकारी प्रतिवेदन सार्वजनिक अभिलेखमा ल्याउन ढिलाइ गरिनु हुन्न । तथ्यांक लुकाउने सजिलो तर आत्मघाती बाटो कुनै पनि हालतमा समाधान होइन, कोरोना संक्रमणले निम्त्याएको संकटबाट समयमै बाहिर निस्कन सरकारले यति हेक्का राख्नैपर्छ ।"
यदुवंशी लडाइँमा को जित्छ ?,"आन्तरिक प्रतिपक्ष : रणनीतिक चालबाजी२००८ सालमा आफ्ना दाजु तथा नेपाली कांग्रेसका अध्यक्ष मातृकाप्रसाद कोइराला प्रधानमन्त्री हुँदा बीपी कोइरालाले लेखेका थिए आफ्नै सरकार सत्तासीन हुँदा पनि उसले जनमुखी काम गरेन भने पार्टीले सदन र सडकबाट प्रतिपक्षीको भूमिका खेल्नुपर्ने हुन्छ । उनको स्पष्ट भनाइ थियो, सरकारको नीति कुनै खास प्रश्नलाई लिएर देशको हितका विरुद्धमा छ भने हामी सरकारविरोधी आन्दोलन पनि गर्न सक्छौं । हाम्रो संस्था (पार्टी) सरकारी प्रचार विभाग होइन । डबल नेकपाका नाममा सरकारमाथि प्रभुत्व जमाएर बसेका प्रधानमन्त्री ओलीको जनविरोधी विचार, आसेपासे पोस्ने व्यवहार र निकम्मा शासन, विशेषतः महाव्याधिलाई पटक्कै सम्बोधन नगर्ने बेकामे प्रशासनविरुद्ध अन्तरसंघर्ष चलाउन सकिन्थ्यो, आन्तरिक प्रतिपक्षीयताबारे बीपीसूत्र समात्दै । महाव्याधिले मर्माहत जनतासँग कहीँकतै नजोडिएको अवस्थामा आफ्ना आसेपासेलाई पोस्न स्वास्थ्य सामग्रीमा भ्रष्टाचार गर्ने प्रशासन र मन्त्रीलाई आशीर्वाद दिने सरकारप्रमुखलाई तारो हान्दा पनि जनता विश्वस्त देखिएका छैनन् । आम जनतामा आशंका छ, अहिलेको तारोहनाइ पनि रणनीतिक चालबाजी मात्रै त होइन ?ओलीका रणनीतिकार र प्रचारकहरूको भाषामा आरोपपत्र नै सही, प्रचण्डको प्रस्तावले थोरबहुत आन्तरिक प्रतिपक्षको भूमिका खेलेको छ । उनका आरोपलाई तथ्यका आधारमा खण्डन र राज्यस्तरमा छानबिन गर्ने हिम्मत गर्नुको सट्टा ओली प्रत्यारोपको हतियार नै सबैभन्दा सशक्त प्रतिरोधको शास्त्र र शस्त्र हो भन्दै लडाइँको मैदानमा निस्केका छन्, नैतिकता र इमानदारीको ओभरकोट त्याग्दै । नैतिकता र इमानदारी भएको भए कुनै प्रधानमन्त्रीले बालुवाटार जग्गाकाण्डदेखि आसेपासे पोस्ने अनेक भ्रष्टाचार काण्डको अभियुक्तलाई बचाउने वा पक्षपोषण वा मन्त्रीपदबाट पुरस्कृत गर्दैनन्, बरु अनुसन्धानको प्रक्रिया चलाउँछन् । महामारीसँग सम्बन्धित स्वास्थ्य सामग्री खरिदमा भएको भ्रष्टाचारमा मन्त्रालयसँगै मन्त्री र सल्लाहकारका पुत्र संलग्न रहेको पोल खुल्दा कारबाहीको प्रक्रिया बढाउँथे, पीसीआर टेस्ट र कोरोनाका बिरामीलाई निःशुल्क उपचारका लागि सर्वोच्च अदालतले सरकारलाई पटकपटक हप्काउँदा नैतिकतावश राजीनामा दिइसक्थे ।बेइमान र अनैतिक शासक जनताका पीरमर्का, नागरिकका विरोध, मिडियाको टिप्पणी, पार्टीभित्रका आलोचनाबाट पर अलग्गै टापुको बासी भएर बस्छ, जुन कुरा बालुवाटारवासी प्रधानमन्त्री ओलीले प्रमाणित गरेका छन् । बहुमतको दम्भ र शासकीय अहंकारले भरिएका प्रधानमन्त्री ओली आफ्नै पार्टीका अध्यक्ष र नेताहरूले नांगेझार पार्ने गरी लगाएको आरोपसमेत सहजै खारेज गर्न हिच्किचाउँदैनन् । यसबीच उनीहरूले प्रधानमन्त्री प्लस अध्यक्ष ओलीसँग पटकपटक त्याग को माग गरेका थिए । उनले अरू सबै माग र आरोपलाई पहिलो दृष्टिमै खारेज गरे, तर एउटा माग भने पक्कै पूरा गरे, लज्जाको त्याग गरे । गोरु नांगै हिँड्यो भन्दैमा मलाई लाज लाग्दैन भन्ने उक्तिका रचनाकारलाई जनतासामु सर्वांग नांगिइसक्दा पनि लाज लाग्दैन । र त कुनै पनि मूर्ख र अयोग्य मान्छेले नदेख्ने नयाँ लुगा लगाएर बादशाह शैलीमा नांगै शोभायात्रा गर्न पनि सरम मान्दैन । उक्तिकारलाई राम्ररी थाहा छ, एकं लज्जा परित्यज्य सर्वत्र विजयी भवेत् । अर्थात्, एउटा लाज पचाएफछि संसार जितिन्छ !ट्वीटर :"
ट्रान्सपरेन्सीको प्रतिवेदन र भ्रष्टाचार प्रकरण,"कोरोनाको कहरले जनता रोग, भोक र शोकमा डुबिरहेका छन् । महामारीमा खाद्यान्न, उपचार र रोजगारीको व्यवस्थापन गर्नु सट्टा सरकारमा बसेकाहरू आपसी झगडामै रमाइरहेका छन् । सरकार भन्छ, समृद्ध नेपाल, सुखी नेपाली तर व्यवहारमा छाक टार्न नसकेर श्रमिकहरू सडकमा आइपुग्दासमेत वास्ता गर्दैन । जनता सरकारविहीन अवस्थामा पुगेका छन् । दैनिकी निकै असजिलो हुँदा पनि सरकार भएको अनुभूति जनताले गरेका छैनन् । उखुको भुक्तानी गराउन नसक्नु, दलाल उद्योगीहरूलाई पोस्नु, उन्नत मलबीउहरू समयमै उपलब्ध गराउन नसक्नु, ताजा तरकारी खेतमै कुहिनु तर आयातित विषाक्त तरकारी भान्सामा पुग्नुजस्ता उदाहारणले सरकारको चरित्र कस्तो छ भन्ने प्रस्ट पार्छ । सत्तारूढ दलले जनताको पीडामा रतिभर संवदेना देखाउन सकेको छैन । कुर्सी टिकाउने तिकडम र जालझेलमा नेकपाका उच्च नेताहरू संलग्न हुनुले निराशालाई थप बढाएको छ । ट्रान्सपरेन्सी इन्टरनेसनलको एसिया प्रतिवदेन, २०२० मा प्रधानमन्त्री केपी शर्मा ओलीले भ्रष्टाचारीको बचाउ गरेको स्पष्टसँग उल्लेख छ । यस्ता प्रतिवेदनमा प्रधानमन्त्रीको नामै आउनुले निराश बनाएको छ । एसियाको १७ देशमा गरेका सर्वेक्षणअनुसार सबभन्दा बढी भ्रष्टाचार नेपालमा हुने तथ्यांक ट्रान्सपरेन्सीले सर्वजनिक गर्यो तर यस तथ्यांक र प्रतिवेदनलाई सरकारले खारेज गर्नुपर्छ भनेको छ । नेपालका ८४ प्रतिशत जनताले भ्रष्टाचार देशको सबभन्दा ठूलो समस्या हो भनेका छन् । संघदेखि स्थानीय तहसम्मै भ्रष्टाचार कोरोना महामारीको बेला झनै मौलायो । संघका राजनीतिज्ञ र सरकारी अधिकारीलाई मात्र लाग्ने भ्रष्टाचार रोग, गाउँगाउँमा सरिसक्यो ।सिद्धान्तहीन र विचारविहीन सरकारले आसेपासे र बिचौलियाको हितमा काम गर्छ । ओली सरकार भ्रष्टाचारको पर्याय बनेको छ । सरकार र सत्तारूढ दल स्वेच्छाचारी र अहंकारी भएका छन् । प्रधानमन्त्री ओलीले भ्रष्टाचार नियन्त्रण गर्छु भनेर वचन दिए पनि सुन काण्ड, वाइडबडी, ओम्नी प्रकरण, सेक्युरिटी प्रिन्टिङ प्रेस, यति काण्ड, बालुवाटार र गोकर्ण जग्गा हडप्ने दृष्टान्तहरूले आम नागरिकमा नैराश्यता पैदा भएकै हो । प्रतिवेदनअनुसार नेपालमा राष्ट्रपति र प्रधानमन्त्रीकै संरक्षणमा भ्रष्टाचार बढेको विश्वास गर्ने जनताको संख्या ५० प्रतिशत छ । भ्रष्टाचारमा मुछिएका सहयात्रीहरूको प्रतिरक्षा स्वयम् प्रधानमन्त्री ओलीले गर्दै आएका छन् भन्ने जनतालाई प्रस्टै थाहा छ । दम्भ र अहंकारले देशलाई भ्रष्टाचारमुक्त बनाउन सकिन्न । प्रधानमन्त्रीमाथि नै भ्रष्टाचारका आरोप लाग्नु राष्ट्रिय कलंकको विषय हो । यस्तो सरकारबाट देश र जनताको कल्याण हुँदैन । सुशासन, विकास र सुन्दर भविष्यका लागि जनताले निरन्तर खबरदारी गर्नुपर्छ । यदि सरकारले जनताको आवाज सुनेर आवश्यकताअनुसार नसच्चिने हो भने जनताले आन्दोलन गर्नुपर्ने स्थिति आउन सक्छ । प्रदीपकुमार यादव, कल्याणपुर, सिरहा"
टुँडिखेल र रत्नपार्कको बह,"नरराज खतिवडा, वसुन्धरा, कामनपा३"
अध्यक्षद्वय फेर्नुपर्यो !,"गंगाराज अर्याल, पाणिनि८, अर्घाखाँची"
नेपालको छिमेक सम्बन्ध,"कान्तिपुर दैनिकको सम्पादकलाई चिठी स्तम्भमा शिवशंकर यादवले भारत र चीनले नेपालको राजनीतिमा लिने चाख एवं भारतको बढी विरोध गर्ने र चीनप्रति मौन रहने नेपालीको प्रवृत्तिबारे गरेको टिप्पणी रोचक लाग्यो । उनको टिप्पणीमा विशेष गरी भारतले नेपालको राजनीतिक परिवर्तनमा सधैं अग्रगमनका लागि भूमिका खेलेको र चीनले भने यथास्थितिको समर्थन गर्दै आएको उल्लेख छ । सन् १९४९ पछि चीनले राज्यराज्यबीचको सम्बन्ध राख्दै आएको हो । त्यसैले उसले राजनीतिक सिद्धान्तमा आधारित परराष्ट्रनीति नलिएको पाइन्छ । तर अब चीनले जनता या दलबीचको सम्बन्ध सक्रिय पार्न थालेको खुल्न थालेको छ । यसभित्र उसको राजनीतिक महत्त्वाकांक्षा लुकेको पाइन्छ । राज्यराज्यबीचको सम्बन्धलाई राजनीतिक सम्बन्धमा बदलिँदा अनेक तरंग उठ्ने गर्छन् र अन्य शक्तिराष्ट्र सशंकित हुन्छन् । चीन नेपालमा राजतन्त्र रहँदासम्म दरबारसित मात्र सहकार्य गरी आश्वस्त हुने गरेको थियो । जनमत संग्रहको घोषणा (२०३६ साल) ताका राजा वीरेन्द्रले आफ्नो नीति परिवर्तन नहुने घोषणा गरेर चीनलाई नेपालको परिवर्तनले असर नपार्ने कुरा गरेका थिए । तर २०६२६३ सालको परिवर्तनपछि दरबार शक्तिकेन्द्रका रूपमा रहेन, शक्तिकेन्द्रहरू धेरै भए । यसैले कतिपय बाह्य शक्तिराष्ट्रहरूलाई मुख्य शक्तिसित स्थिर सम्बन्ध कायम गर्न अप्ठ्यारो पर्दा यी शक्तिराष्ट्रहरू मुख्य दलहरूसित बढी सम्पर्कमा आउन चाहे । तर नेकपाका दुई मूलधार एमाले र माओवादी एक दलका रूपमा मिल्दा चीनलाई विशेष सन्तोष लागेको र त्यहीअनुसार उसले आफ्नो सहकार्य बढाएको पाइन्छ । ओली सरकारका कतिपय नीति र गतिविधिले चीन बढी नजिक र भारत पर परिरहेको देखिँदा कतै परराष्ट्रनीति एकपक्षीय भैरहेको त छैन भन्ने तर्क उठ्नु स्वाभाविकै हो ।चीनका तुलनामा भारतको नेपालसितको सम्बन्ध बहुआयामिक र गहिरो छ । आर्थिक, सामाजिक, राजनीतिक, भौगोलिक र ऐतिहासिक रूपले सधैं निकट रहेकाले यसको प्रभाव स्वतः पर्ने नै भयो । राजनीतिक परिवर्तनमा भारतको जहिले पनि अग्रगामी सहकार्य रहँदै आएको तथ्य २००७, २०४६ र २०६२६३ सालका संघर्षले प्रस्ट पार्छन् । २००७ सालमा भारतको भूमिका विवादित भएको थियो, भारत सरकारले राजा त्रिभुवनलाई केन्द्रमा राखी क्रान्तिकारी शक्ति नेपाली कांग्रेसलाई ओझेलमा पारेकाले । तर संविधानसभाको चुनावका माध्यमबाट संविधान बनाउने र आधुनिक लोकतन्त्रका यावत् संरचनाप्रति प्रतिबद्धता देखाई परिवर्तनका लागि सम्झौता गर्ने कामलाई ठूलो क्रान्तिकारी परिवर्तन मान्नैपर्छ । ती उपलब्धिलाई आफैंबीचको कलहले नामेट पार्यो, भारतको व्यक्तिप्राथमिकताका कारण लोकतन्त्रको प्रयोग असफल रह्यो र राणाका ठाउँमा शाहतन्त्रको पुनःस्थापना भयो । तर शाहतन्त्रको राजनीतिको जग बलियो थिएन किनभने यसको जनप्रियताको आधार कमजोर थियो । राजाको वर्चस्वले केही काल धाने पनि यो जनताका आकांक्षा र चाहनाअनुसार ढल्न नसक्ता ससाना घटनाका कारण यसको औचित्य सकिँदै गयो । २५० वर्ष जरा गाडेको राजतन्त्रविरुद्ध संघर्ष गर्नु सजिलो थिएन किनभने शाही व्यवस्थाको जनमुखी कार्यक्रम र तिनको वैधताभन्दा पनि राजाको संलग्नताले केही बढी समय निर्दलीय व्यवस्था टिकेको थियो । २०४६ सालको बहुदलप्राप्तिको आन्दोलनलाई सफल पार्न नेपालका परिवर्तनकामी दलहरूले भारतका दलहरूको समर्थन लिएका थिए । नेपालका सबै मुख्य राजनीतिक परिवर्तनमा भारत कुनै न कुनै रूपले संलग्न भैहाल्दा विवाद आउने गरेको छ । यहाँका दलहरूका नेताको भूमिका र लघुताभास या तात्कालिक स्वार्थले गर्दा वातावरण धमिलिने गरेको पाइन्छ ।भारतको नेपालनीति औपनिवेशिक कालकै शृंखलामा चलेको पाइन्छ र भूराजनीतिको महत्त्व नेपाल राज्य बनेदेखि नै मानिएको छ । स्वतन्त्र भारतको नीतिमा केही अवधारणा र सिद्धान्त थपिए पनि सारमा भने नेपाल हेर्ने दृष्टिकोणमा परिवर्तन देखिँदैन । आजका सन्दर्भमा भारतको नेपालनीति झन् पेचिलो बन्न सक्छ, नेपालले आफ्ना नीति र कूटनीति सन्तुलित र व्यावहारिक ढंगले सञ्चालन गर्न सकेन भने । चीन र भारतबीच बढ्दो असमझदारी र प्रतिस्पर्धाले भूराजनीतिक संवेदनशीलतासँगै चीनको आक्रामक शैली र बढ्दो प्रभावबाट तर्सिएका राष्ट्रहरू एक हुन थाल्दा दोस्रो शीतयुद्धको अभ्यास हुने त होइन भन्ने डर बढेको छ । भारतको अबको नीति सैद्धान्तिक या आदर्शवादीभन्दा पनि बढी यथार्थवादी हुने तथ्य खुल्न थालेको छ । उसले सामरिक र अन्य स्रोत बढाउँदै अरू मुलुकसित सहकार्य गरी आफ्नो बृहत् स्वार्थको रक्षा गर्ने अभीष्ट राखेको देखिन्छ । भारतका विदेशमन्त्री एस जयशंकरको पछिल्लो पुस्तक दी इन्डियन वे मा पनि यस्तै विश्लेषण छ । भारतको बढी टाउकोदुखाइ पाकिस्तान र चीनको रणनीतिक साझेदारी, बीआरआई र त्यसको कार्यान्वयनमा देखिन्छ । बीआरआईमा चीनको महत्त्वाकांक्षा रहेको र यसलाई अगाडि बढाउन ऊ आक्रामक भैरहेको आभास धेरै राष्ट्रलाई भएको छ । तर चीनभारत सीमा द्वन्द्व अब अरू चर्कने सम्भावना छैन किनभने बढी सैन्य शक्तिको प्रयोग दुवैका लागि हानिकारक सिद्ध हुनेछ । यदि द्वन्द्वमा होमिए चीनको विश्वशक्ति बन्ने अभियानमा ठूलो बाधा पर्ने र आर्थिकरणनीतिक रूपमा अझ एक्लिने सम्भावना बढ्नेछ । भारतले पनि धेरै शक्ति आर्जन गरिसकेकाले दुई देशको शक्ति सन्तुलनमा तात्त्विक फरक नपर्ने र अन्य शक्तिराष्ट्रको सहयोग बढ्ने भएकाले अबको लडाइँ दुवैका लागि अति महँगो पर्नेछ । नवनिर्वाचित अमेरिकी राष्ट्रपति जो बाइडनको नीति डोनाल्ड ट्रम्पको भन्दा धेरै फरक नपरे पनि चीनसितको सम्बन्ध हालको जस्तो कटुतापूर्ण होला भन्न सकिँदैन । चीनलाई एक आदरणीय प्रतिस्पर्धीका रूपमा लिइने नीति बाइडनको होला भनी अनुमान गर्न सकिन्छ । तर भारतप्रति बाइडन प्रशासनको समर्थन यथावत् रहे पनि कतिपय मुद्दामा नरेन्द्र मोदीको नीतिप्रति अमेरिकाको चासो रहनेछ ।भारतको नेपालनीतिमा खासै नयाँपन आउला भन्ने आधार छैन । सन् १९५० को सन्धिको विकल्प दिन नेपालले सकेको छैन । लोकप्रियतावाद र परराष्ट्रनीति अलग पक्ष हुन् । यस सन्धिलाई यसका कट्टर आलोचक र राजनीतिज्ञहरूले असमान भन्ने गरे पनि यथार्थवादी अन्तर्राष्ट्रिय राजनीतिक दृष्टिकोणबाट विश्लेषण गरी विकल्प दिन नसक्ता यो विषय यस्तै रहिरहनेछ, जसरी आजसम्म रहेको छ । समान बनाउन आजसम्म चल्दै आएको नीति र व्यवहारले कति मद्दत गर्ला, भन्न सकिने अवस्था छैन । भूराजनीतिक जटिलता थपिने प्रवृत्ति बढ्दै जाँदा हामीले चाहेजस्तो समानता पाइएला भन्न गाह्रो छ । भारतको सुरक्षा अवधारणा र चासो यही सन्धिवरिपरि घुमेको तर सन्धिका कतिपय पक्ष शिथिल भएको धेरै पहिलेदेखि हो । भारतले नेपालका गुनासा सुन्ने र चित्त बुझाउने काममा तत्परता देखाएको छैन, जसरी भोटाङसित उसले सन्धि परिमार्जन गर्यो । यसमा शंका बढी र विश्वास कम छ । यस्तो अवस्थामा द्विपक्षीय सम्बन्ध सुमधुर हुन गाह्रो पर्छ ।तर सन्धि परिमार्जन भए पनि त्यो नेपालको राजनीति तताउने शैलीमा परिवर्तन होला भन्न सकिँदैन । किनभने आन्तरिक राजनीति तताउन कुनै विदेशी शक्ति देखाउने चलन राजनीतिक अभ्यास सुरु भएदेखिकै हो । त्यो विदेशी शक्ति आजसम्म भारत छ र भोलि केही मात्रामा चीन पनि हुन सक्छ । अति भौगोलिक सामीप्य, बहुआयामिक सम्बन्ध, प्रबुद्ध वर्गको अवधारणा र बाह्य प्रभाव द्वन्द्वका कारक तत्त्व हुन सक्छन् । कृष्णप्रसाद भट्टराईजस्ता नेताले उपनिर्वाचन लड्दा सिक्किम र भोटाङको विषयलाई मुद्दा बनाएका थिए । भारतका शासक वर्गको अपरिवर्तनीय धारणा अनि साना छिमेकीको आकांक्षा र गुनासोबीचको असामञ्जस्यका कारण सम्बन्ध स्थिर भए पनि सधैं सुमधुर हुन सकेको छैन ।विश्वपरिस्थिति बदलिँदा नेपाललाई केही प्रभाव परे पनि नेपालभारत सम्बन्धको सारमा भने तात्त्विक फरक पर्ने देखिँदैन । भूगोल नै यसको निर्णायक कारण हो । अरू धेरै परिवर्तनीय कारण (भेरिएबल) भए पनि तिनले अरू देशसितको भन्दा नेपालभारतबीचको सम्बन्धमा बढी प्रभाव पार्नेछन् । चीनसित जति घनिष्ठ भए पनि भारतसितको सम्बन्धसित त्यसलाई तुलना गर्न मिल्दैन । यही भेद थाहा नपाउँदा समदूरीको नीतिको कुरा गरिन्छ । चीनसितको सम्बन्ध आफ्नै किसिमले विशिष्ट बनाइनुपर्छ र यसलाई रणनीतिक रूपमा प्रयोग गरिनु हुँदैन ।नेपाल र भारतबीच चिसिएको सम्बन्ध सुधार्न दुवै पक्ष सकारात्मक हुनु राम्रो संकेत हो । तर सम्बन्ध अझ दरिलो बनाउन र आपसी विश्वासमा अड्याउन नयाँ सोच र खोजको पनि आवश्यकता पर्छ । नेपालमा छिमेकीको सक्रियता बढ्दा तरंगित हुनुपर्दैन । अरू राष्ट्रका प्रमुख या अन्य पदाधिकारीको भ्रमण बाक्लिनुलाई राज्यराज्यबीचको सहकार्य बढेको रूपमा लिनुपर्छ । चीन र भारतका प्रतिनिधिहरूको भ्रमण प्रतिस्पर्धात्मक भए पनि नेपालले यस्ता गतिविधिलाई व्यवस्थित गर्ने र राष्ट्रहितमा लगाउने कला र रणनीति भने बढाउनैपर्छ । यसका लागि बढी व्यावहारिक र कम भावनात्मक बनी यथार्थका धरातलमा टिकी सम्बन्ध अघि बढाउन सक्नुपर्छ । तर आजका शासक, राजनीतिक दलहरूका नेता र अन्य नीतिनिर्मातामा बढी लोकप्रियतावादी बन्ने होड चल्दा धेरै राष्ट्रिय मुद्दा अझ जटिल बन्दै गएका छन् ।"
सीमा संवादको ढोका खुल्यो,"सहमतिका उदाहरणसहमतिकै आधारमा २००९ जेठ २७ देखि नेपालका उत्तरी सीमावर्ती क्षेत्र टिंकर भन्ज्याङ, तानारीकोट, मुचु, मुगुगाउँ, छार्काभोट, कैसाङ (छुसाङ), थोराङ भन्ज्याङ, लार्के भन्ज्याङ, अठारसय खोला, सोम्दाङ, रसुवागढी, तातोपानी (कोदारी), लामाबगर, नाम्चे (च्याल्सा), चेपुवाघाँटी, ओलाङचुङगोला, थेचम्मु र च्याङथापु गरी अठार स्थानमा भारतीय सैनिक चेकपोस्ट खडा गरिएका थिए । संवाद र सहमतिकै आधारमा सत्र वर्षपछि २०२६ वैशाख ७ सम्ममा ती अठारवटै चेकपोस्टबाट भारतीय सैनिक फर्किए । नेपालले ती सैनिकहरूलाई फूलमाला लगाएर बिदा गरेको थियो भने उनीहरू खुसी मनले आफ्नो देश फर्किएका थिए । यसै गरी लिपुलेककालापानीलिम्पियाधुरा क्षेत्रको मामिलामा पनि भावी पुस्ताप्रति जवाफदेह हुने गरी संवाद र सहमतिकै आधारमा समाधान खोज्नुपर्छ, जसबाट नेपालभारत सम्बन्ध भविष्यमा अझ प्रगाढ हुनेछ ।अन्त्यमा, माथिका प्रकरणबाट नेपालसँगको सीमा मामिला समाधान गर्न भारत इच्छुक भएको आभास मिलेको छ । भारत छिमेकी पहिलो नीति कार्यान्वयन गर्न उत्सुक रहेको कुरा पनि यसैभित्र परेको बुझ्न सकिन्छ । भारत विश्वको ठूलो प्रजातान्त्रिक मुलुक हो । संसारमा उसको आफ्नै छवि छ । नेपालसँगको सीमा तथा नक्सा मामिलामा आफ्नो छवि धमिल्याउन भारत चाहँदैन भन्ने कुरो उसले प्रदर्शन गरेको यस्तो अनुकूल वातावरणलाई नेपालले बुद्धिमत्तापूर्वक, कौशल देखाउँदै क्यास गर्न सक्नुपर्छ ।"
सभ्य समाज निर्माण गर्न शिक्षाशास्त्र,"पढ्न सजिलो छ त शिक्षाशास्त्र ?कुनै पनि विषय आफैंमा सजिलो हुँदैन । सजिलो वा अप्ठ्यारो, विद्यार्थीमै भर पर्ने गर्छ । कुनै पनि विषय केका लागि, कसरी र किन पढ्दै छौं भन्ने कुराले त्यो विषयको अवस्था र आवश्यकतालाई बुझाउँछ । किन, कसरी, कहिले, कसलाई, कहाँ पढाउनेपढ्ने भन्ने पक्षको ज्ञान शिक्षाशास्त्रको कुनै पनि विषयको अध्ययन गर्ने विद्यार्थीका लागि आवश्यक पर्छ । यसमा विषयवस्तु बुझी पढेर मात्र हुँदैन, आफूले बुझेका कुरा विभिन्न उमेर तथा बौद्धिक स्तरका विद्यार्थीहरूले समेत बुझ्ने गरी अभिव्यक्त गर्न सक्नुपर्छ । अन्य विषयको पढाइ बोध हो भने यस विषयको पढाइ अभिव्यक्ति पनि हो । यहाँ विषयवस्तुमा कत्तिको दखल छ भन्दा पनि आफूमा भएको ज्ञान विद्यार्थीले बुझ्ने गरी कसरी दिन सक्छ भन्ने पक्षले महत्त्व राख्ने हुँदा शिक्षाशास्त्रको हरेक विषयको पढाइले प्रयोगव्यवहारलाई जोड दिएको हुन्छ । त्यसैले यो विषय पढ्न सोचेजस्तो सजिलो छैन । हुन त वर्षमा अठारबीस दिन पनि क्याम्पस नजाने, कुनै किताब पनि किनेर नपढ्ने, परीक्षाको समयमा एकदुईवटा गेस पेपर तथा गाइडका उत्तर घोक्ने, दुईतीनपटक परीक्षा दिई तारा लागेर पास भएको मार्कसिट प्राप्त गर्ने अनि यसरी पाएको सर्टिफिकेटलाई बाकसमा थन्क्याएर अरू नै पेसाव्यवसायमा लाग्ने व्यक्तिहरूले यस विषयको महत्त्व नबुझेर मैले त घरै बसेर पास गरें, के छ र ? जसले पनि सजिलै पास गर्न सक्छ, यो विषय सजिलो छ भन्छन् होला, तर विषयको महत्त्व, गहनता, आवश्यकता र सान्दर्भिकतालाई बुझेर पढी सक्षम र सफल जीवन जिउन चाहनेहरूका लागि यो क्षेत्र गाह्रो छ । सैद्धान्तिक ज्ञानमा भन्दा प्रायोगिक तथा व्यावहारिक पक्षसँग बढी सम्बन्धित भएकाले तथा परिवर्तित समयसँगै नयाँनयाँ शैलीमा प्रस्तुत गर्नुपर्ने र आफ्नो ज्ञान सधैं ताजा राख्न सक्रिय रहनुपर्ने भएकाले मिहिनेती, कर्मशील, जिज्ञासु र कार्यप्रति सदा समर्पित रहन सक्ने व्यक्तिले मात्र शिक्षाशास्त्रका विषयहरू पढ्नुपर्छ ।समय, श्रम र पैसाको लगानीकुनै पनि विषयको गहनता, सहजता र महत्त्व त्यसमा गरिएको परिश्रम, दिइएको समय र गरिएको आर्थिक लगानीबाट प्रस्ट हुन्छ । शिक्षाशास्त्र संकायको कुनै पनि विषयमा दक्षता हासिल गर्न प्रक्रियागत रूपमै पनि लामो समय लाग्छ । विद्यालयदेखि उच्च शिक्षाको हरेक तहमा आफ्नो विषयको दक्षताका लागि विभिन्न प्रयोगात्मक, परियोजनामूलक र अभ्यासात्मक कार्यमा विद्यार्थीहरू सहभागी हुनुपर्छ । परिवर्तित समाजको आवश्यकताअनुकूल रहने गरी आफूले लिएको ज्ञान दिनका लागि जीवनभर लागिपर्नुपर्ने भएकाले यस विषयका विद्यार्थीहरूले लामै समय लगाउनुपर्छ । आफ्नो विषयमा दक्षता हासिल गरी समाजमा आफूलाई प्रेरक व्यक्तिका रूपमा चिनाउन केही समय अध्ययन गरी लिइएको ज्ञान पर्याप्त हुँदैन, यसका लागि लामो र निरन्तर मिहिनेत गर्नुपर्छ । विद्यार्थीलाई परिवारले पनि प्रत्यक्षअप्रत्यक्ष सहयोग गर्नुपर्छ । जसले शिक्षाशास्त्रलाई सजिलो विषय ठानी पढाइमा भन्दा अन्य क्षेत्रमा (रोजगारी, घरायसी कार्य आदि) लाई महत्त्व दिन्छ, समयको उचित व्यवस्थापन गर्दैन, त्यस्तो व्यक्तिले यस क्षेत्रमा विज्ञता हासिल गर्न सक्दैन ।हुन त हाम्रो समाजमा मध्यमवर्गका विद्यार्थीहरू आर्थिक अभावका कारण आफैं कमाउँदै पढ्दै गर्नुपर्ने बाध्यतामा छन् । शैक्षिक क्षेत्रमा पनि लैंगिक विभेद हटिसकेको छैन, जसले गर्दा एकातर्फ हाम्रो समाजका छोरीबुहारीले परिवारका अनेकौं समस्यासँग जुझ्दै पढाइलाई निरन्तरता दिनुपरेको छ भने अर्कातर्फ उनीहरूले चाहेर पनि पर्याप्त समय दिई, निरन्तर कक्षामा उपस्थित भई पढ्न र अभ्यासात्मक कार्यमा सहभागी भई विषयमा दक्ष बन्न पाएका छैनन् । जो विद्यार्थी पढाइप्रति तीव्र आकांक्षाका कारण आफैं खर्च जुटाएर भए पनि, अनेकौं समस्याको सामना गर्दै जीवनमा केही गर्छु भन्ने चाहना राखी शिक्षाशास्त्रतर्फका विषय पढ्न लागिपरेको छ, उसका लागि यो विषय गाह्रो छ ।बाहिरबाट हेर्दा शिक्षाशास्त्रको अध्ययनमा आर्थिक लगानी कम हुने र आर्थिक उपार्जन पनि कम हुने जस्तो देखिन्छ, तर यो भ्रम मात्र हो । यस विषयको अध्ययनका क्रममा प्रयोगात्मक, परियोजनामूलक तथा शिक्षण अभ्यासात्मक कार्यमा गर्नुपर्ने आर्थिक लगानी अन्य प्राविधिक विषयको भन्दा कम हुँदैन । अध्ययनपश्चात् पनि अध्यापन तथा अन्य पेसामा लागेकाहरूले आफ्नो क्षेत्रमा विज्ञता देखाउन र कार्यप्रति वफादार रही यसलाई प्रभावकारी एवम् समयसापेक्ष बनाउन तयार गर्नुपर्ने सामग्रीहरूमा गर्नुपर्ने लगानी कम छैन । तर, विषयविज्ञ भई राष्ट्रका लागि महान् कार्य गर्न पाउँदा ठूलो गौरवानुभूति हुन्छ । समाजबाट समयसमयमा पाइने सम्मान कम अमूल्य हुँदैन ।समग्रमा, शिक्षा त्यो ज्योति हो, जसका माध्यमले मानिसले आफूभित्रका दुर्गुणहरू हटाएर दिव्यता प्राप्त गर्छ । आफूमा भएको दिव्यताका माध्यमबाट आफ्नो परिवार एवम् समाजका कमीकमजोरीलाई सुधार गरी सभ्य, सुसंस्कृत तथा सम्पन्नतातर्फ उन्मुख बनाउन सहयोग गर्न सक्छ । परिवार, समाज एवम् राष्ट्रलाई समय अनुसारको शिक्षा दिई यी क्षेत्रमा आवश्यक दक्ष जनशक्ति उत्पादनमा सघाउन, मोफसलमा लुकेका कला, संस्कृति, रीति, परम्परा, ऐतिहारिक एवम् पुरातात्त्विक, धार्मिक, महत्त्वका वस्तु एवम् स्थलहरूको संरक्षण र विकासमा प्रत्यक्षअप्रत्यक्ष सहयोग गर्न शिक्षाशास्त्रको पढाइले टेवा दिन्छ । त्यसैले शिक्षाशास्त्रको विद्यार्थी लगनशील, परिश्रमी, अनुशासित, क्षमाशील र कर्तव्यनिष्ठ र प्रतिभावान् हुनुपर्छ । अनि मात्र उसले विषयवस्तुमा अथाह ज्ञान हासिल गर्छ, आफूले पाएको ज्ञान विभिन्न तौरतरिका अपनाएर सिकारुको आवश्यकता, स्थान, परिवेश र चाहनालाई बुझेर प्रभावकारी रूपमा बाँड्न सक्छ । सिकारुले पनि आफूले पाएको ज्ञानका माध्यमबाट सभ्य समाज निर्माणमा सहयोग गर्न सक्छ ।भट्टराई तनहुँको भिमादस्थित जनज्योति क्याम्पसकी उपप्राध्यापक हुन् ।"
वडा कार्यालय छिमेकी जिल्लामा !,"शीतगंगा नगरपालिका११ को वडा कार्यालय एउटा खयरबट्टी र अर्को कपिलवस्तुको इमिलियामा छ । खयरबट्टीमा वडा कार्यालय राखिए पनि त्यहाँबाट काम हुँदैन । वडाध्यक्ष, सचिव इमिलियामै बस्छन् । खयरबट्टीमा कार्यालय सहयोगी मात्रै छन् । यस वडाका अधिकांश बस्तीका सेवाग्राहीलाई खयरबट्टी अपायक पर्छ । पहाड, जंगल क्षेत्र, छरिएर रहेको बस्ती पैदल पार गरेर खयरबट्टी जानुभन्दा कपिलवस्तु झर्न छिटो र सजिलो हुन्छ ।मणिराम सारुले चार घण्टा पैदल हिँडालेर ८५ वर्षीय आमा जीवकला सारुलाई वृद्धभत्ता बुझ्न इमिलिया ल्याए । गाउँमा बाटो त छ । तर, यात्रु नपाइने भन्दै सार्वजनिक सवारी गाउँमा जाँदैनन् । खयरबट्टी जान घरबाट ६ घण्टा पैदल हिँड्नुपर्छ, उनले भने, बरु इमिलिया नजिक छ । सबैको मागअनुसार नै यहाँ कार्यालय राखिएको हो ।पूर्वपश्चिम राजमार्गमै जोडिएको इमिलियाबाट खयरबट्टी रिक्सा चल्छन् । एक यात्रुको भाडा दुई सय रुपैयाँ तिर्नुपर्छ । जिप, बस जाने बाटो भए पनि दिनहुँ गाडी भरिने गरी यात्रु नपाइने भएकाले जान मान्दैनन् । मौवाबारीका हिमबहादुर आलेले नागरिकता बनाउन सिफारिस लिन वडा कार्यालय पुगेर फर्कंदा एक दिन समय बित्ने बताए । उनका अनुसार त्यसपछिको एक दिनमा सदरमुकाम पुगेर नागरिकता बनाएर घर आइपुग्न भ्याइँदैन । नागरिकता बनाएर घर आइपुग्न तीन दिन समय लाग्छ, कागजपत्र नमिले, हस्ताक्षर छुटे अझै दुःख हुन्छ, उनले भने ।जिल्लाकै २७ प्रतिशत भूगोल क्षेत्र ओगटेको तत्कालीन सिद्धारा गाविसलाई नयाँ संरचनाअनुसार शीतगंगा नगरपालिकाका तीनवटा वडामा विभाजन गरिएको छ । दुर्गम त्यसमाथि फराकिलो क्षेत्र भएकाले पनि स्थानीयले सहजै सरकारी सेवा पाउन सकेका छैनन् । वडा कार्यालयमा नागरिकतालगायत सिफारिस बनाएर सदरमुकाम र नगरपालिका कार्यालय ठाडा जान सजिलो हुने भएकाले छिमेकी जिल्लामा कार्यालय राखिएको वडाध्यक्ष कोपिलाचन्द्र आलेले बताए । वडाको मौवाबारी, दोबाटो, फोर्सललगायतका गाउँबाट सेवाग्राही इमिलिया आउँछन् । यी गाउँबाट खयरबट्टीको कार्यालय नै छसात घण्टाको पैदल दूरीमा पर्छ । त्यहाँ गएर सिफारिस बनाउने र फर्कंदा दिन बित्छ । इमिलियाबाट भने सिफारिस लिएर सदरमुकाम पुगेर एकै दिनमा नागरिकता बनाउन सकिन्छ ।"
पोखरेल एआईजीमा सिफारिस,काठमाडौं (कास) महानगरीय प्रहरी कार्यालयका प्रमुख डीआईजी विश्वराज पोखरेल अतिरिक्त महानिरीक्षक (एआईजी) मा सिफारिस भएका छन् । गृह सचिवको अध्यक्षतामा बसेको बढुवा समिति बैठकले सोमबार उनको बढुवा सिफारिस गरेको हो । पोखरेल नेपाल प्रहरीका सबैभन्दा वरिष्ठ डीआईजी हुन् । एआईजीमा सिफारिससँगै पोखरेल हालका आईजीपी शैलेश थापा क्षत्रीपछि नेतृत्वमा पुग्ने बाटो पनि खुलेको छ । गत कात्तिक २७ को मन्त्रिपरिषद् बैठकले एआईजीको एक र डीआईजीमा ५ वटा पद थपेर नेपाल प्रहरी र प्रदेश प्रहरीको संगठन तथा व्यवस्थापन (ओएन्डएम) सर्वेक्षण पारित गरेको थियो ।
राजधानीमा प्रदर्शन,काठमाडौं (कास) राष्ट्रिय शक्ति अभियान नामक समूहले सोमबार राजधानीको माइतीघरबबरमहल क्षेत्रमा राजतन्त्रको पक्ष र हिन्दु राज्यको माग गर्दै प्रदर्शन गरेको छ । राजतन्त्र पक्षधरहरूले विभिन्न सहरमा छुट्टाछुट्टै प्रदर्शन गरिरहेका छन् । यसै क्रममा राप्रपाका पूर्वनेता तथा पूर्वमन्त्री केशरबहादुर विष्ट नेतृत्वको यो समूहले पनि प्रदर्शन गरेको हो । सत्तारूढ दल नेकपा र विपक्षी दल कांग्रेस आआफ्नै झगडामा रुमल्लिइरहेका बेला राजतन्त्र पक्षधर अहिले गणतन्त्रविरुद्ध नाराबाजी गर्दै सडकमा निस्कन थालेका हुन् ।
सुत्केरीको मृत्यु,म्याग्दी (कास) श्वासप्रश्वासमा समस्या भएपछि पोखराको गण्डकी अस्पताल पुर्याएकी मालिका गाउँपालिका५ देविस्थानकी २२ वर्षीया सुत्केरीको मृत्यु भएको छ । बेनी अस्पतालका अनुसार अक्सिजनको मात्रा ह्वात्तै घटेपछि पोखरा रिफर गरिएकी २२ वर्षीया मुना पुन बुढाथोकीको सोमबार पोखरामा मृत्यु भएको हो । गत कात्तिक ६ मा गण्डकी अस्पतालमा शल्यक्रिया गरेर सुत्केरी गराइएकी बुढाथोकी १५ दिनपछि डिस्चार्ज भएकी थिइन् । उनलाई श्वासप्रवासमा समस्या भएपछि आइतबार राति प्राथमिक स्वास्थ्य केन्द्र दरबाङ र सोमबार बिहान बेनी अस्पताल ल्याइएको थियो ।
गाउँलेको झडपमा १ जनाको मृत्यु,नेपालगन्ज (कास) कात्तिक पूर्णिमाको मेलाबाट फर्किरहेका स्थानीयबीच सोमबार बाँकेको जानकी गाउँपालिका५ बानियाँ गाउँमा भएको झडपका घाइतेमध्ये एक जनाको मृत्यु भएको छ । बानियाँ गाउँका ५४ वर्षीय धनीराम यादवको उपचारका क्रममा मृत्यु भएको एसपी ओम रानाले बताए । घटनाका अन्य पाँच घाइतेको नेपालगन्ज मेडिकल कलेजमा उपचार भइरहेको छ । छिमेकी गुरुवा गाउँबाट मेला हेरेर फर्किरहेका बानियाँ गाउँका दुई समूहबीच झडप भएको प्रहरीले जनाएको छ ।
धरानका अग्र्र्रज वामपन्थीको निधन,सुनसरी (कास) धरानका पहिलो कम्युनिस्ट व्यक्तित्व भनेर चिनिएका बीए कृष्णप्रसाद श्रेष्ठको ८७ वर्षको उमेरमा निधन भएको छ । धरान छाताचोकस्थित निवासमा आइतबार निधन भएका उनको सोमबार अत्येष्टि गरिएको छ । कम्युनिस्ट नेताहरू पुष्पलाल श्रेष्ठ र मनमोहन अधिकारीसँगै वामपन्थी राजनीतिमा सक्रिय श्रेष्ठ २०१५ सालमा धरानको पहिलो उपमेयर पनि बनेका थिए । २००६ सालमा धरानको पब्लिक माविबाट पहिलो एसएलसी ब्याचमा प्रथम श्रेणीमा उत्तीर्ण उनी उच्च शिक्षातर्फ स्नातक गर्ने धरानकै पहिलो मानिन्थे । त्यसैले उनको उपनाम बीए रहेको थियो ।
कोरोना फैलिएपछि कारागारमा दंगा,"कोलम्बो (एजेन्सी) श्रीलंकाको एक कारागारमा भएको दंगाका कारण कम्तीमा ८ जनाको मृत्यु भएको छ । अधिकारीहरूले ५२ जना घाइते भएको जनाएका छन् । कारागारमा कोभिड१९ को प्रकोप बढ्न थालेपछि बन्दीहरूले धरौटीमा मुक्त हुन पाउनुपर्ने तथा थप सेवासुविधाको माग गर्दै प्रदर्शन गरेका थिए । त्यस क्रममा महारा कारागारमा खटिएका सुरक्षाकर्मी र बन्दीबीच भिडन्त भएका हो । श्रीलंकाका कारागारहरूमा रहेका बन्दीमध्ये हालसम्म करिब एक हजार जनामा कोभिड१९ को संक्रमण पुष्टि भएको छ । प्रहरी प्रवक्ता अजित रोहनाका अनुसार कारागारमा उच्छृङ्खल गतिविधि नियन्त्रणमा लिन सुरक्षाकर्मीले बल प्रयोग गरेका हुन् । त्यस क्रममा दंगा फैलिएपछि स्थिति नियन्त्रणमा लिन सुरक्षाकर्मीहरूले गोली हानेको जनाइएको छ । स्थानीय सञ्चार माध्यमहरूले कारागार परिसरमा ठूलो आगलागी भएको देखिएको जनाएका छन् । प्रहरी प्रवक्ता रोहनाका अनुसार दंगाका क्रममा घाइते भएकाहरूलाई स्थानीय अस्पतालमा भर्ना गरिएको छ । उनका अनुसार कारागारमा सुरक्षा व्यवस्था कडा पार्न विशेष तालिमप्राप्त कमान्डो टोली खटाइएको छ । थप ५ वटा प्रहरी टोलीसमेत परिचालन गरिएको उनले जनाए । श्रीलंकाका कारागारमा कोभिड१९ संक्रमण तीव्र भइरहेका बेला यो घटना भएको हो । पछिल्लो समय श्रीलंकाका कारागारमा दंगाका घटनामा उल्लेख्य वृद्धि भएको छ । राजधानी कोलम्बोस्थित वेलिकाडा कारागारका बन्दीले समेत प्रदर्शन गरेको जनाइएको छ । उनीहरूले जेलको छानामा चढेर आफूलाई धरौटीमा छाडिनुपर्ने भन्दै प्रदर्शन गरेको बीबीसीले जनाएको छ । त्यसैगरी, बन्दीहरूले अगुनाकोलापलासा जेलमा एक सातादेखि नियमित प्रदर्शन गरिरहेका छन् । उक्त कारागारको अवस्था निकै खराब रहेको बन्दीको दाबी छ । मानवाधिकारवादी समूहहरूले श्रीलंकामा क्षमताभन्दा करिब ३ गुणा बढी कैदीलाई कारागारमा राखिएको र श्रीलंकामा १० हजार बन्दी राख्ने क्षमता भएका जेलहरू रहेको तर २६ हजार जनालाई राखिएको जनाएका छन् ।श्रीलंकामा गत महिना एक गार्मेन्ट उद्योग र माछा बजारबाट कोभिड१९ को संक्रमण तीव्र रूपमा फैलिएको पुष्टि भएको थियो ।"
दोस्रो लहर फैलनुमा विपक्षी जिम्मेवार,इस्लामाबाद (एजेन्सी) पाकिस्तानका प्रधानमन्त्री इमरान खानले कोभिड१९ को दोस्रो लहरको महामारी फैलिनुमा प्रतिपक्षी दलहरू जिम्मेवार रहेको आरोप लगाएका छन् । विपक्षी दलहरूका कारण कोभिडविरुद्धको सरकारी अधिकारीहरूको लडाइँ प्रभावकारी हुन नसकेको खानको दाबी छ । यसअघि विपक्षी दलहरूलाई विभिन्न स्थानमा विरोध प्रदर्शन गर्न तथा जुलुस निकाल्न स्वीकृति नदिएका प्रधानमन्त्री खान उनीहरूप्रति थप असन्तुष्ट बनेका हुन् ।
मोडर्नाले माग्यो खोप प्रयोगको अनुमति,"न्युयोर्क (एजेन्सी) कोभिड१९ विरुद्धको खोप विकास गरेको अमेरिकी कम्पनी मोडर्नाले अमेरिका र युरोपमा खोपको प्रयोगका लागि अनुमति माग गरेको छ । आफूले विकास गरेको खोपको क्लिनिकल परीक्षण ९४ प्रतिशत प्रभावकारी रहेको पुष्टि भएको भन्दै मोडर्नाले सोमबार खोप प्रयोगको अनुमति मागेको हो । यसअघि फाइजरले खोप प्रयोगको अनुमति माग्दै अमेरिकामा आवेदन दिइसकेको छ । मोडर्नाले सोमबार नै अमेरिकी खाद्यान्न तथा औषधि प्रशासन (एफडीए) सँग आपत्कालीन प्रयोगका लागि स्वीकृति (ईयूए) को माग गरेको र यसलाई युरोपेली औषधि उत्पादक तथा वितरक कम्पनीसँग मिलेर ससर्त बजारीकरणका लागि अनुमति माग्ने बताइएको छ । बेलायतको नियमनकारी निकायले फाइजर तथा अस्ट्राजेनेका र अक्सफोर्ड विश्वविद्यालयले विकसित गरेका दुइटा खोप प्रयोगका लागि अनुमति दिनेनदिनेबारे तथ्यांकहरूको विश्लेषण गरिरहेको जनाइएको छ । बीबीसीका अनुसार मोडर्नाले बेलायतमा आफ्नो खोप प्रयोगका लागि चाँडै नै अनुमति पाउने आशा व्यक्त गरेको छ । मोडर्नाले ३० हजार जनामा खोपको अन्तिम चरणको परीक्षण गरिएको र गम्भीर प्रकारका असरहरू नदेखिएको जनाएको छ । बेलायतले हालसम्म मोडर्नाको ७० लाख डोज, फाइजर तथा बायोएनटेकको ४ करोड तथा अस्ट्राजेनेका र अक्सफोर्ड विश्वविद्यालयको १० करोड डोज खोप लिने सम्झौता गरिसकेको छ । सरकारले ७ विभिन्न कम्पनीका कुल ३५ करोड ७० लाख डोज खोप सुरक्षित गरिसकेको छ ।"
उपत्यकामै दुई किमि सडक कालोपत्र गर्न एक वर्ष !,"सडकको दूरी धेरै होइन । तर पनि हिउँदमा धूलो र बर्खामा हिलोको सामना गरेर यात्रा गर्नुको विकल्प हुन्न । हिउँदमा त धुलाम्मे सडकले नजिकैका सवारी देख्न पनि हम्मे पर्छ । चक्रपथ हुँदै आउने सवारी यी समस्याको सामना नगरी न पशुपति पुग्न सक्छन्, न त्रिभुवन अन्तर्राष्ट्रिय विमानस्थल । गौशालाचाबहिल सडक खण्ड हुँदै यात्रा गर्नेहरूले बर्सेनि भोगिरहेको समस्या हो यो । समस्याग्रस्त सडकका रूपमा परिचित यो खण्डमा कालोपत्रको काम थालेको पुसमा एक वर्ष पुग्छ । गौशालादेखि चाबहिल, चुच्चेपाटीसम्मको दूरी करिब दुई किमि मात्र छ । तर वर्ष दिन बितिसक्दा पनि कालोपत्रको काम सकिएको छैन । यो समस्याग्रस्त सडक हो, डिभिजन सडक काठमाडौंका प्रमुख कुवेर नेपालीले भने, मैले जागिर खाएको १० वर्ष भयो, यो सडक विद्यार्थी कालदेखि नै समस्याग्रस्त थियो । अहिले लगभग समस्या समाधान भइसकेको उनको दाबी छ । कालिका बेदांशी जेभीले लिएको ठेक्का रकम २० करोड रुपैयाँ छ । यो गौशालादेखि चाबहिल चोकसम्म र चाबहिल चोकबाट चुच्चेपाटी तथा चाबहिल चोकबाट धोबीखोला (एकतर्फी) सम्मको ठेक्का हो । यो खण्डमा पुरानो कालोपत्र उप्काएर नयाँ गर्ने र पुरानै सडकमा ओभरले (कालोपत्रमाथि कालोपत्र) को काम गर्नुपर्नेछ । पाइपलाइन परिवर्तन गर्ने ठेक्का पनि यसैमा पर्छ, उनले भने, पुस १३ सम्म म्याद छ, यो सडकमा धूलो धेरै थियो, समय बितेको छैन, ठेक्का समयअघि सक्ने प्रयासमा छौं । मित्रपार्कदेखि चाबहिलसम्म करिब ५ सय मिटर दूरीमा शनिबारबाट कालोपत्रको काम सुरु भएको छ । अहिले निर्माण सामग्री नपाएर समस्या भएको छ, नेपालीले भने, समयमै निर्माण सामग्री पाएको भए काममा ढिलाइ हुने थिएन, अहिले दिउँसो धेरै गाडी गुड्ने भएकाले रातभर काम गरिरहेका छौं । काठमाडौं उपत्यका खानेपानी लिमिटेड (केयूकेएल) का पुराना पाइप जीर्ण भएर लिक हुँदा सडक जलमग्न हुने गरेको थियो । जसले गर्दा सडकमा खाल्डाखुल्डी धेरै हुन्थे, उनले भने, खानेपानी वितरणका पाइप बनाउने काम पनि यही ठेक्काभित्र पर्छ । केयूकेएलले त्यसको डिजाइन दिएको हो । फरकफरक निर्माण कम्पनीलाई ठेक्का दिँदा समस्या हुने देखियो, उनले भने, खानेपानीले आफ्नो काम गर्दा सडक बिग्रिने भयो, त्यसैले एउटै निर्माण कम्पनीलाई खानेपानी र सडक निर्माणको जिम्मा दिइएको हो । महांकाल हुँदै बानेश्वरमा खानेपानीको पाइप यही खण्डमा पर्छ । जसको सडक कालोपत्रसँगै व्यवस्थापनको काम गरिएको हो । यसमा ढलको छुट्टै ठेक्का नलगाइएको उनको भनाइ छ । तर त्यसलाई पनि हामीले हुनेसम्म व्यवस्थापन गर्ने काम गरेका छौं, उनले भने, अब पानी लिक भएर सडक बिग्रिने समस्या एक हदसम्म टुंगिएको छ । उक्त सडक खण्डमा मोटरसाइकल वर्कसप धेरै भएकाले सडकमा पानी फाल्दा बिग्रिने गरेको उनको भनाइ छ । असारअघि नै सक्ने गरी काम सुरु गरिएको थियो । तर लकडाउन भयो, विद्युतीय तार भूमिगत गर्नुपर्ने र वर्षाका कारण काम गर्न पाइएन, उनले भने । विद्युत्को तार अन्डरग्राउन्ड भइसकेको छ । नेपाल टेलिकमको काम र ढल व्यवस्थापनको काम लकडाउनकै बीचमा भइसकेको छ । त्यसैले समस्या नआउन पनि सक्छ, उनले भने, धूलो र हिलोको समस्या थियो । त्यसैले तुरुन्तका तुरुन्त कालोपत्र गर्नुपर्ने जरुरी नै थियो । निर्माण सामग्री नभएर बाँकी कहिले सकिन्छ भन्ने अवस्थामा रहेको उनको भनाइ छ । मित्रपार्कचाबहिल खण्डमा दुई सय मिटर सडकको दायाँबायाँ कालोपत्र हुँदै छ । चाबहिल चोकबाट धोबीखोला ३ सय मिटरसम्म एकतिर ओभरले गर्न बाँकी छ । चाबहिल चोकदेखि चुच्चेपाटीसम्म २ सय मिटर दायाँबायाँ कालोपत्र गर्न बाँकी छ । जयबागेश्वरीदेखि चाबहिलसम्म सडकको एकतिर एकडेढ सय मिटर कालोपत्र गर्नु छ, नेपालीले भने । निर्माण सामग्री नभएकै कारण काम अघि बढाउन समस्या भएको उनको भनाइ छ । जयबागेश्वरीदेखि मित्रपार्क खण्डमा पहिलो तहको कालोपत्र उप्किन थालेको छ । यो खण्डमा नयाँ पाइपलाइन फेरिएको हो, वारपार खनिएको छ, उनले भने ।"
अन्तरबैंक एटीएम निःशुल्क हुँदा व्यवस्थापनमा लापरबाही,"एउटा बैंकले जारी गरेको एटीएम कार्डले अर्को बैंकको एटीएम मेसिनबाट पैसा निकाल्दा शुल्क लिन नपाउने व्यवस्थापछि एटीएम व्यवस्थापनमा लापरबाही हुन थालेको छ । केही बैंक तथा वित्तीय संस्थाले एटीएम मेसिनमा पर्याप्त पैसा नराखेको र मर्मत सम्भारमा पनि ध्यान दिन छाडेका छन् । एटीएम कारोबारबाट शुल्क उठाउन नपाउने भएपछि त्यसको व्यवस्थापन कम प्राथमिकतामा परेको बैंकरहरू बताउँछन् ।एटीएम व्यवस्थापनमा बैंकहरूको लापरबाहीबारे राष्ट्र बैंक पनि जानकार छ । यस विषयमा राष्ट्र बैंकमा थुप्रै उजुरी परेका छन् । पर्याप्त पैसा नराखेको र समयमा मर्मतसम्भार नभएको सम्बन्धमा केही उजुरी छन्, राष्ट्र बैंकका एक उच्च अधिकारीले भने, उजुरीउपर छलफल भइरहेको छ । छिट्टै जारी हुन लागेको मौद्रिक नीतिको पहिलो त्रैमासिक समीक्षामा यो विषय समेटिने सम्भावना रहेको ती अधिकारीले बताए । एटीएम व्यवस्थापनबारे गुनासो आएको राष्ट्र बैंकका प्रवक्ता गुणाकर भट्टले पनि स्विकारे । कोभिड१९ को बढ्दो संक्रमणका कारण सरकारले गरेको लकडाउनलाई लक्ष्य गरी एटीएम कारोबार निःशुल्क बनाइएकाले बैंक तथा वित्तीय संस्थाले त्यसलाई बेवास्ता गर्न नहुने उनले बताए । अप्ठ्यारो परिस्थितिमा एटीएमकै कारण बैंकको काउन्टरमा ग्राहकको भीड कम भएको छ, उनले भने, यस्तो अवस्थामा बैंक तथा वित्तीय संस्थाले एटीएम व्यवस्थापनमा लापरबाही गनुहुन्न । बैंकले अल्पकाल नभई दीर्घकाललाई हेरेर एटीएमको व्यवस्थापन चुस्त बनाउनुपर्ने उनको सुझाव छ । निःशुल्क पाउने सेवा (फ्री राइडर) को गुणस्तरमा कमी आउनु, प्रयोगमा लापरबाही हुनु अर्थशास्त्रीय सिद्धान्त नै हो, उनले थपे, अहिले एटीएम व्यवस्थापनमा पनि त्यही भएको देखिन्छ । तर बैंकले ग्राहकप्रति विश्वासनीयता जगाउन सक्नुपर्छ । अहिले राम्रो सेवा दिएर विश्वासनीयता कायम गर्न सके भविष्यमा सोही बैंकलाई नै फाइदा पुग्ने उनको भनाइ छ । बैंकर्स संघले भने एटीएम व्यवस्थापनमा लापरबाही नभएको बताएको छ । राष्ट्र बैंकको निर्देशनअनुसार बैंकहरूले अन्तरबैंक एटीएम कारोबार निःशुल्क बनाएको र तिनको व्यवस्थापनमा कमी नभएको बैंकर्स संघका अध्यक्ष भुवन दाहालको दाबी छ । बैंकले एटीएममा पैसा नराख्ने भन्ने हुँदैन, उनले भने, केही बैंकको एटीएम समयमै मर्मत नभएको गुनासो आएको छ, अरू सबै राम्रो छ । एटीएम सञ्चालन गर्दा बैंकको केही लागत लाग्छ । उक्त लागत बैंकले उठाउन पाउने व्यवस्थाका लागि राष्ट्र बैंकमा आग्रह गरिएको उनले बताए । कुनै बैंकले एटीएममा पर्याप्त नराखेको भए त्यसो नगर्न उनले आग्रह गरे ।लकडाउनका बेला बैंक तथा वित्तीय संस्थाले अन्तरबैंक एटीएम कारोबार निःशुल्क बनाएका थिए । गत साउनदेखि एटीएम कारोबारमा शुल्क लिने निर्णय बैंकहरूले गरेका थिए । तर लगत्तै राष्ट्र बैंकले मौद्रिक नीतिमार्फत अन्तरबैंक एटीएममा शुल्क नलिने व्यवस्था ल्यायो । मौद्रिक नीति जारी भएको दुई दिनपछि नै सो व्यवस्था कार्यान्वयनका लागि राष्ट्र बैंकले निर्देशन दियो । निर्देशनपछि बैंक तथा वित्तीय संस्थाले अन्तरबैंक एटीएम निशुःल्क बनाएका छन् । अन्तरबैंक एटीएम कारोबार निःशुल्क बनाएपछि बैंक तथा वित्तीय संस्थाले एटीएम सेवा बेवास्ता गर्न थालेका हुन् । यसअघि अन्तरबैंक एटीएम कारोबारमा न्यूनतम २५ देखि २ सय ५० रुपैयाँसम्म शुल्क उठाउन पाउने व्यवस्था थियो ।पछिल्ला महिनामा बैंक तथा वित्तीय संस्थाको एटीएमबाट हुने कारोबार घट्दो छ । खासगरी गत असारको तुलनामा त्यसपछिका महिना (साउन, भदौ र असोज) मा एटीएमबाट हुने कारोबारमा कमी आएको राष्ट्र बैंकको तथ्यांकले देखाएको छ । लकडाउनका कारण गत चैतदेखि असारसम्म एटीएम कारोबार बढेको थियो । लकडाउन खुकुलो हुँदै हटेपछि ग्राहक बैंक तथा वित्तीय संस्थाको काउन्टरमै जान थालेकाले एटीएम कारोबार घटेको बैंकरहरू बताउँछन् । यसलाई कसैले एटीएम सेवाको गुणस्तरसँग पनि जोडेर हेरेका छन् । गत असारमा एटीएममार्फत ५४ अर्ब ७६ करोड रुपैयाँ कारोबार भएको थियो । साउनमा उक्त कारोबार घटेर ३८ अर्ब ३९ करोड, भदौमा ३२ अर्ब ३२ करोड र असोजमा ४६ अर्ब ७८ करोड रुपैयाँ कायम भएको छ । ती महिनामा कारोबार रकमसँगै कारोबार संख्यामा पनि कम आएको राष्ट्र बैंकको तथ्यांक छ । जसअनुसार गत असारमा एटीएममार्फत करिब ६३ लाख वटा कारोबार भएका थिए । भदौमा यस्तो कारोबार संख्या घटेर ४७ लाख ६९ हजार, भदौमा ३७ लाख ९७ हजार र असोजमा ५३ लाख ८८ हजार वटा कारोबार एटीएममार्फत भएको देखिन्छ । गत असोजसम्म बैंक तथा वित्तीय संस्थाको एटीएम संख्या ४ हजार १ सय ९१ वटा छन् । जसमध्ये वाणिज्य बैंकहरूका ३ हजार ८ सय ३१ वटा, विकास बैंकका ३ सय ९ वटा र वित्त कम्पनीको ५१ वटा छन् ।"
विज्ञापन बोर्डमा ५ सदस्य नियुक्त,"काठमाडौं (कास) समग्र विज्ञापन बजारबारको अनुगमन, नियमन तथा कार्यान्वयनका लागि गठित विज्ञापन बोर्ड विस्तार भएको छ । यसअघि सरकारले बोर्डमा तीन जना सरकारी प्रतिनिधि मात्रै नियुक्त गरेकामा सोमबार सञ्चार तथा सूचना प्रविधि मन्त्रालयले थप पाँच जनालाई सदस्य नियुक्त गरेको छ । मन्त्रालयका अनुसार बोर्डको सदस्यमा महेन्द्रबहादुर शेरचन, शुभशंकर कँडेल, बलराम थापा, चन्द्र न्यौपाने र बन्दना दनुवार नियुक्त भएका छन् । पाँचै जनालाई सोमबार सञ्चार तथा सूचना प्रविधिमन्त्री पार्वत गुरुङले नियुक्तिपत्र दिए । विज्ञापन नियमन ऐन, २०७६ मा भएको प्रावधानअनुसार तत्कालका लागि सञ्चार तथा सूचना प्रविधि मन्त्रालयका सहसचिव डिल्लीराम शर्माको अध्यक्षतामा विज्ञापन बोर्ड गठन गरिसकेको छ । खुला प्रतिस्पर्धाबाट विज्ञान बोर्डका अध्यक्ष नियुक्त नहुँदासम्म सञ्चार मन्त्रालयका सहसचिवलाई अध्यक्षको जिम्मेवारी दिन सकिने प्रावधान छ । ऐनको दफा १४ अनुसार बोर्डमा खुला प्रतिस्पर्धाबाट छानिएका अध्यक्षसहित गृह, उद्योग, वाणिज्य तथा आपूर्ति र सञ्चार तथा सूचना मन्त्रालयका सहसचिवहरू सदस्य हुने प्रावधान छ । यसबाहेक विज्ञापनदाता, विज्ञापन एजेन्सी वा विज्ञापन प्रसारण र वितरण गर्ने संघसंस्थाहरूमध्ये मन्त्रालयले मनोनयन गरेका संस्थाका दुई प्रतिनिधि पनि बोर्डको सदस्य हुने व्यवस्था ऐनमा छ । साथै उपभोक्ताको हक, हितको क्षेत्रमा वा आमसञ्चार क्षेत्रमा कम्तीमा दस वर्ष अनुभव प्राप्त व्यक्तिहरूमध्ये कम्तीमा एक महिलासहित तीन जना सदस्य नियुक्त गर्ने व्यवस्था छ । उल्लिखित दुई व्यवस्थाअनुसार पाँच जना सदस्यहरू नियुक्त भएका हुन् । बोर्डको कार्यवाहक अध्यक्षको जिम्मेवारी सम्हालिरहेका मन्त्रालयका सहसचिव शर्माले अब खुला प्रतिस्पर्धामार्फत अध्यक्ष नियुक्तिबाहेक बोर्डले पूर्णता पाएको जानकारी दिए । उपभोक्ता हक, हित वा आमसञ्चारको क्षेत्रमा कम्तीमा १० वर्षको अनुभव भएका व्यक्तिमध्ये कम्तीमा एक महिलासहित मन्त्रालयले तीन जनालाई सदस्य मनोनयन गर्न सक्नेछ । यसैगरी वरिष्ठ कर्मचारीमध्ये बोर्डले तोकेका कर्मचारीले सचिव भई काम गर्ने व्यवस्था ऐनमा छ । बोर्डलाई सरकारी विज्ञापन व्यवस्थापनसहित सार्वजनिक स्थानमा राखिने होर्डिङ बोर्डको नियमनको समेत अधिकार छ । ऐनअनुसार सञ्चार माध्यमहरूलाई नेपाल सरकारबाट उपलब्ध गराइने सार्वजनिक हितसम्बन्धी सबै विज्ञापन समानुपातिक रूपमा वितरण गर्ने व्यवस्था मिलाउनुपर्ने मुख्य काम बोर्डले गर्नुपर्नेछ । साथै विज्ञापनसम्बन्धी राष्ट्रिय नीति तयार गरी मन्त्रालयमा सिफारिस गर्नुपर्नेछ । सञ्चार माध्यमबाट प्रसारण गरिने विज्ञापनको सामग्री परीक्षण गर्न मापदण्ड तयार गर्ने काम पनि बोर्डले गर्नुपर्नेछ । विज्ञापन उत्पादन, प्रसारण र वितरणसम्बन्धी आचारसंहिता पनि बनाउनुपर्नेछ । बोर्डले मुलुकको आवश्यकताअनुसार राष्ट्रिय हित, सार्वजनिक हितसम्बन्धी विज्ञापन निर्माण गरी प्रकाशन तथा प्रसारण गर्न प्रोत्साहित गर्नुपर्नेछ । विदेशी च्यानलहरूबाट प्रसारण हुने विज्ञापनहरू मपदण्डविपरीत भएमा त्यसको अनुगमन गरी कारबाहीका लागि मन्त्रालयमा सिफारिस गर्ने ऐनमा भनिएको छ । विज्ञापनको उपभोक्ता सजगतासम्बन्धी काम पनि बोर्डले गर्नुपर्नेछ । विज्ञापन उत्पादक, निर्माता, वितरक वा प्रसारकलाई आवश्यक निर्देशन दिने ऐनमा भनिएको छ । नियमावलीमा घर वा कार्यालय परिसरमा राख्ने होर्डिङ बोर्डको आकार निर्धारणको जिम्मा पनि बोर्डलाई दिइएको छ । नियमावलीमा विज्ञापन एजेन्सी बोर्डमा सूचीकृत हुनुपर्ने व्यवस्था पनि गरिएको छ । बोर्डमा सूचीकृत भएका विज्ञापन एजेन्सीले आफ्नो एजेन्सीमार्फत भएका विज्ञापनको अभिलेख राख्नुपर्ने र त्यस्ता अभिलेखको निरीक्षण बोर्डले गर्न सक्ने नियमावलीमा उल्लेख छ ।"
कोरला नाकामा सुक्खा बन्दरगाह बनाउन अध्ययन,"सरकारले मुस्ताङको कोरला नाकामा सुक्खा बन्दरगाह स्थापना गर्न सम्भाव्यता अध्ययन गर्ने भएको छ । केरुङ र तातोपानी नाकाको विकल्पका रूपमा रहेको कोरलाको सम्भाव्यता अध्ययन साढे ३ महिनामा सक्ने गरी तयारी थालिएको छ । अध्ययन गर्नकै लागि नेपाल इन्टरमोडल यातायात बिकास समितीले कन्सल्टेन्ट नियुक्त गरिसकेको जनाएको छ ।कोरला नाकाबाट चीनसँगको व्यापारलाई सहजीकरण गर्ने अवसर देखेका छौं । सोही अनुसार बन्दरगाहको सम्भाव्यता अध्ययन गर्ने तयारी हो । परामर्शदाता कम्पनी छनोट गरिसकेका छौं, समितिका कार्यकारी निर्देशक आशिष गजुरेलले भने, प्राविधिक, आर्थिक, सामाजिक वातावरणीय अवस्थाबारे प्रतिवेदन बन्छ । बन्दरगाहलाई चाहिने जग्गा र लागत खर्च पनि अनुमान हुन्छ ।समितिले सम्भाव्यता अध्ययन गर्न ललितपुरस्थित सितारा कन्सल्टेन्ट फर्मलाई नियुक्त गरेको छ । समिति र परामर्शदाताबीच मंसिर ११ मा सम्झौता भएको छ । उक्त कम्पनीले पुस १० देखि अध्ययन सुरु गरी चैत २५ सम्म प्रतिवेदन पेस गर्नेछ । इन्टरमोडलले सुक्खा बन्दरगाहको व्यवस्थापन र विकासको काम गर्दै आएको छ, त्यही भएर कोरलाको पनि सम्भाव्यता अध्ययन गरिरहेका छौं, गजुरेलले भने । समितिका अनुसार चीनले आफ्नो क्षेत्रमा बन्दरगाह बनाएर सञ्चालन गरिरहेको छ । नेपालका तर्फबाट पनि बन्दरगाह बने व्यापारमा धेरै सहज हुने समितिको निष्कर्ष छ । चीनले कोरला क्षेत्रबाट व्यापार व्यवस्थित गर्न खोजेको देखिन्छ । बन्दरगाह बनाएर सञ्चालनमा ल्याएको छ, गजुरेलले भने । रसुवाको टिमुरेमा पर्याप्त ठाउँ छैन । समथर जग्गा पनि छैन । तर अपर मुस्ताङमा पर्याप्त ठाउँ छ । कोरला नाकामा १ हजार रोपनी जग्गा सरकारले अधिग्रहण गर्ने तयारी गरेको भन्सार विभागका प्रवक्ता शिशिर घिमिरेले जानकारी दिए । उक्त जग्गा भन्सार कार्यालयका नाममा ल्याउने प्रक्रिया जारी छ । यस्तै सुक्खा बन्दरगाह बनाउने कि साधारण भन्सार प्रक्रियामै चित्त बुझाउने भन्ने विषयमा छलफल जारी रहेको उनले बताए । भन्सार विभाग सहयोगी निकाय भएकाले बन्दरगाह बनाउने कुरा माथिल्लो तहमा भएको हुन सक्छ, उनले भने । सम्भाव्यता अध्ययनपछि बन्दरगाह निर्माण थालिने उद्योग वाणिज्य तथा आपूर्ति राज्यमन्त्री मोतीलाल दुगडले जानकारी दिए । अध्ययन प्रतिवेदन बन्ने क्रममा छ । तातोपानी र रसुवाको तुलनामा दूरी पनि छोटो पर्छ, उनले भने । नेपालको वैदेशिक व्यापारमा चीन दोस्रो नम्बरमा पर्छ । यो देशसँगका व्यापारिक नाका तातोपानी र रसुवाकेरुङ हुन् । तर यी दुई नाकाबाट सहजै सामान आयात हुन सकेको छैन ।"
नेप्से दुई हजार नजिक,"सेयर कारोबार मापक नेप्से परिसूचक सोमबार करिब २९ अंक बढेर २ हजारनजिक पुगेको छ । अघिल्लो दिनको तुलनामा सोमबार नेप्से १४६ प्रतिशत बढी हो । नेप्सेले यसअघिको उच्च विन्दु १ हजार ८ सय ८१ विन्दु पार गरेपछि हरेक दिन नयाँ रेकर्ड बनाउँदै आएको छ । सोही क्रममा सोमबार नेप्से १ हजार ९ सय ९७०५ विन्दुमा पुगेको छ । बजार खुलेको पाँच मिनेटमै नेप्से उच्च अंकले बढेर २ हजार २७ विन्दुमा पुगेको थियो । त्यसपछि घट्न थालेको नेप्से १ हजार ९ सय ७५ विन्दुमा ओर्लियो । करिब साढे ११ बजेदेखि सम्हालिँदै अघि बढेको नेप्से २ हजार नजिक पुगेर बन्द भएको हो । बजार निरन्तर बढ्न थालेपछि अर्थ मन्त्रालय, नियामक निकाय धितोपत्र बोर्ड र नेपाल स्टक एक्सचेन्ज (नेप्से) को चासो बढेको छ । धितोपत्र बोर्डले सोमबार विज्ञप्ति जारी सजगतापूर्वक लगानी गर्न लगानीकर्तालाई आग्रह गरेको छ । पछिल्ला केही दिनयता दोस्रो बजारमा कारोबार रकम र नेप्से सूचक हालसम्मको उच्च अंकमा रहन गएको छ जुन समग्र पुँजी बजारका लागि खुसीको कुरा हो, विज्ञप्तिमा भनिएको छ, तर, समग्र वित्तीय तथा आर्थिक परिसूचकलगायतका विवरण विश्लेषण गरी लगानीसम्बन्धी निर्णय लिनु लगानीकर्ताको हितमा हुनेछ ।धितोपत्र बजारमा लगानी गर्दा हल्ला र अनुमानका पछाडि नलागी विश्व अर्थतन्त्र, राष्ट्रिय अर्थतन्त्र तथा सूचीकृत संगठित संस्थाको वित्तीय स्थितिको विश्लेषण, संस्थागत सुशासनको अवस्था एवं लगानीकर्ताको जोखिम बहन गर्न सक्ने क्षमता लगायत पक्ष हेरेर मात्र लगानी गर्न बोर्डले आग्रह गरेको छ । आफनो लगानीको सुरक्षा आदि समेतलाई दृष्टिगत गरी सजग भई सुझबुझपूर्ण रूपमा लगानी गर्न सम्पूर्ण लगानीकर्तालाई आग्रह छ, विज्ञप्तिमा उल्लेख छ ।धितोपत्र बजारमा भएका विकास तथा सुधारका कार्यबाट धितोपत्रको प्राथमिक बजारमा ८ लाखभन्दा बढी लगानीकर्ता, डिम्याट खाताको संख्या २१ लाख ८० हजार (कुल जनसंख्याको करिब ७२५ प्रतिशत) रहेको र नेप्सेको अनलाइन कारोबार प्रणालीबाट ८५ प्रतिशतभन्दा बढी कारोबार हुने गरेको बोर्डको दाबी छ ।सोमबार करिब साढे ८३ हजार कारोबारबाट १ सय ९८ वटा कम्पनीका २ करोड ५१ लाख ९१ हजार कित्ता सेयर किनबेच भए । सो किनबेचबाट ८ अर्ब ८६ करोड रुपैयाँ बराबरको सेयर कारोबार भएको छ । कारोबार रकम आइतबारको भन्दा कम हो । आइतबार ९ अर्ब २२ करोड रुपैयाँ बराबरको सेयर कारोबार भएको थियो । यो दैनिक रूपमा हालसम्मकै उच्च कारोबार हो । सोमबार सेयर बजारको आकार (कुल बजार पुँजीकरण पनि २६ खर्ब ७६ अर्ब रुपैयाँ पुगेको छ । यो पनि हालसम्मकै उच्च हो ।सो दिन कारोबारमा आएकामध्ये बैकिङ, विकास बैंक, वित्त कम्पनी र सामूहिक लगानी कोष समूहको परिसूचक घटे भने बाँकी समूहका बढे ।"
कोरोना असर कम गर्न निजी क्षेत्रसँग सहकार्य,"काठमाडौं (कास) अर्थमन्त्री विष्णुप्रसाद पौडेलले कोभिड१९ को असरलाई कम गर्न सरकार एक्लैले नसक्ने भएकाले यसमा निजी क्षेत्रको सहकार्य आवश्यक भएको बताएका छन् । नेपाल आर्थिक पत्रकार समाज (सेजन) को २३औं वार्षिकोत्सवका अवसरमा सोमबार आयोजित कार्यक्रमलाई सम्बोधन गर्दै अर्थमन्त्री पौडेलले सरकारलाई निजी क्षेत्रको सहकार्य आवश्यक भएको धारणा राखे । कोभिड१९ ले अर्थतन्त्रमा पारेको प्रभाव न्यूनीकरण गर्न निजी क्षेत्रको भूमिका महत्त्वपूर्ण छ, उनले भने, यसले सृजना गरेका चुनौतीलाई कम गर्न सरोकारवाला निकाय सबैको योगदान अपरिहार्य छ । अहिले लगानी र उत्पादन वृद्धि अनि रोजगारी सृजना गर्ने विषयमा निजी क्षेत्रसँग सहकार्य गर्ने मन्त्री पौडेलको भनाइ छ । कार्यक्रममा नेपाल उद्योग वाणिज्य महासंघका अध्यक्ष शेखर गोल्छाले कोभिड१९ बाट प्रभावित अर्थतन्त्रलाई माथि उकास्न सरकारले विशेष कार्यक्रम ल्याउन आवश्यक रहेको बताए । कृषि उत्पादनलाई प्रभावकारी बनाउन विशेष कार्यक्रम, साना र मझौला उद्यमलाई कोभिडको प्रभावबाट बाहिर ल्याउन महासंघले सरकारसँग सहकार्य चाहेको उनले सुनाए । कार्यक्रममा नेपाल चेम्बर अफ कमर्सका वरिष्ठ उपाध्यक्ष राजेन्द्र मल्लले नेपालको डुइङ बिजनेसमा लागत बढिरहेकाले त्यसको न्यूनीकरणका लागि सरकारले विशेष ध्यान दिनुपर्नेमा जोड दिए । नेपाल उद्योग परिसंघका अध्यक्ष सतीश मोरले कोभिडको प्रभाव पारेको अर्थतन्त्रलाई चलायमान बनाउन सरकारले विशेष पहल गर्नुपर्ने बताए ।यसैबीच, सेजनले वार्षिक रूपमा प्रदान गर्दै आएको सेजन अवार्डबाट यो वर्ष दुई आर्थिक पत्रकारलाई प्रदान गरिएको छ । छापामाध्यमतर्फ बालकृष्ण ज्ञवाली र विद्युतीय माध्यमबाट सोभित थपलियालाई अवार्ड प्रदान गरिएको हो । उनीहरूलाई जनही ५० हजार रुपैयाँसहित सम्मानपत्र प्रदान गरिएको सेजनले जनाएको छ । यसैगरी हाइड्रो फेलोसिप जीवन बस्नेत र स्वर्गीय सञ्जय न्यौपाने फेलोसिप लक्ष्मी सापकोटाले प्राप्त गरेका छन् । हाइडो फेलोसिप २५ हजार रुपैयाँ र स्वर्गीय सञ्जय न्यौपाने फेलोसिपको रकम एक लाख छ । पत्रकार लक्ष्मण हुमागाईं, एकराज पाठक, लोकबहादुर चापागाईं र प्रसन्न चित्रकारलाई पनि सेजनले सम्मान गरेको छ ।"
वर्ल्डलिंक पुरस्कृत,काठमाडौं (कास) वर्ल्डलिंक कम्युनिकेसन अन्तर्राष्ट्रिय मेरिट पुरस्कार बाट सम्मानित भएको छ । वर्ल्ड इन्फर्मेसन टेक्नोलोजी एन्ड सर्भिस एलाइन्स (विट्सा) ले मलेसियाको पेनाङमा आयोजना भएको २०२० टेकफेस्ट लाइभ रोडटुविट्सा मलेसिया हाइब्रिड कार्यक्रमका अवसरमा विभिन्न विधामा पुरस्कार घोषणा गरेको थियो । वर्ल्डलिंकले नेपालका विभिन्न भागलगायत कर्णाली प्रदेश जस्तो विकट क्षेत्रमा इन्टरनेट सेवाको पहुँच पुर्याएकामा वर्ल्डलिंकले डिजिटल अपर्च्युनिटी इन्क्लुजन मेरिट पुरस्कार जित्न सफल भएको जनाएको छ ।
बीओकेको १३ प्रतिशत बोनस सेयर,काठमाडौं (कास) बैंक अफ काठमान्डू (बीओके) ले आफ्ना सेयरधनीलाई १३ प्रतिशत बोनस सेयर वितरण गर्ने भएको छ । बैंकको २६औं वार्षिक साधारणसभाले सोमबार आफ्ना सेयरधनीलाई बोनस सेयरसहित ३ प्रतिशतका दरले नगद लाभांश वितरण गर्ने प्रस्ताव पारित गरेको हो । बैंकको सञ्चालक समितिका अध्यक्ष प्रकाश श्रेष्ठको अध्यक्षतामा सम्पन्न सभाले समितिको प्रतिवेदन पारित गरेको छ ।
सानिमा बैंकको निःशुल्क क्रेडिट कार्ड योजना,"काठमाडौं (कास) सानिमा बैंकले ग्राहकका लागि निःशुल्क क्रेडिट कार्ड योजना ल्याएको छ । बैंकले अनलाइन आवेदन दिनुहोस्, निःशुल्क क्रेडिट कार्ड पाउनुहोस् नाराका साथ यो योजना ल्याएको हो । यो योजना मंसिर १५ देखि २२ गतेसम्म अनलाइनबाट क्रेडिट कार्डको आवेदन दिने ग्राहकका लागि मात्र लागू हुने बैंकले जानकारी दिएको छ । बैंकको वेबसाइटबाट अनलाइन आवेदन दिन सकिन्छ । अनलाइनबाट आवेदन दिने ग्राहकले निःशुल्क क्रेडिट कार्ड र सस्तो ब्याजदरमा मासिक किस्ता (ईएमआई) मा विशेष सुविधा प्राप्त गर्नेछन् ।"
महासंघको कोषाध्यक्षमा हिराचन,काठमाडौं (कास) नेपाल उद्योग वाणिज्य महासंघको कोषाध्यक्षमा सकुन्तलाल हिराचन निर्वाचित भएका छन् । महासंघको विधानअनुसार कार्यकारिणी समितिका व्यक्तिले मात्र कोषाध्यक्षलाई मतदान गर्ने व्यवस्था छ । विधानअनुरूप सोमबार कोषाध्यक्ष पदको निर्वाचन भएको थियो । निर्वाचित कार्यकारिणी समिति सदस्य हिराचन र डीबी बस्नेतबीच प्रतिस्पर्धा भएको थियो । मत परिणामअनुसार हिराचन कोषाध्यक्षमा निर्वाचित भएका हुन् । आइतबार साँझ बसेको महासंघको कार्यकारिणी समिति बैठकले विशिष्ट सदस्यमा महासंघका पूर्वअध्यक्ष पशुपति मुरारकालाई मनोनीत गर्ने निर्णय गरिसकेको छ । साथै मानार्थ सदस्यमा किशोरकुमार प्रधानलाई पनि मनोनीत गरिसकेको महासंघले जनाएको छ ।
"मेसीले म्याराडोना पछ्याए, कुलत पछ्याएनन्","बार्सिलोना (रोयटर्स) लियोनल मेसी नै त्यस्ता एकमात्र अर्जेन्टिनी खेलाडी रहे, जसलाई अर्को डिएगो म्याराडोना भन्न सकिनेछ । त्यसैले जतिबेला यी बार्सिलोना कप्तानले स्पेनी ला लिगाको खेलमा ओसासुनाविरुद्ध गोल गरे र त्यो म्याराडोनाप्रति समर्पित गरे, त्यसमा कुनै आश्चर्य रहेन । यी अर्जेन्टिनी दुई ठूला फुटबल स्टारको गुण र विशेषता भने फरक छन् । यिनीहरूबीच समानता उत्तिकै छन् । दुवैको नेवेल्स ओल्ड ब्वाइज र बार्सिलोनासँग सम्बन्ध छ । त्यसैले त्यो गोलपछि मेसीले बार्सिलोनाको जर्सी फुकाल्दा त्यसभित्र नेवेल्सको जर्सी थियो । रोसारियोको यो क्लबको जर्सी रातो र कालो धर्के थियो । यसक्रममा मेसी दुवै हात आकासतर्फ पनि फैलाए । सन् १९८६ मा म्याराडोनाले अर्जेन्टिनाका लागि विश्वकप जित्दा मेसीको जन्म भएको थियो । त्यो विश्वकप मेक्सिकोमा भएको थियो । सन् १९९३ मा म्याराडोनाले नेवेल्स स्टेडियममा डेब्यू गर्दा मेसी भने प्रशंसकका रूपमा त्यहीं थिए । जसरी मेसीले ओसासुनाविरुद्ध गोल गरे, म्याराडोनाले पनि त्यो दिन त्यसरी नै गोल गरेका थिए, बल हल्का अगाडि बढाएर कुना च्याप्दै प्रहार गरेको । त्यसो त मेसीले म्याराडोनाको शैलीलाई पछ्याएको यो नै पहिलोपल्ट होइन । सन् २००७ मा गेफाटेविरुद्ध गरेको गोल सन् १९८६ को विश्वकपमा म्याराडोनाले इंग्ल्यान्डविरुद्ध क्वाटरफाइनलमा गरेको दोस्रो गोलजस्तै थियो, ह्यान्ड अफ गड को गोलपछि । मैदानको मध्यभागमा दुई खेलाडी छलाएपछि पोस्टतर्फ प्रहार गर्नु अगाडि फेरि थप खेलाडीलाई माथ ख्वाउने काम भएको थियो, सँगै छक्किने त गोलरक्षक पनि थिए । त्यही सिजन उनले ह्यान्ड अफ गड जस्तै गोल गरे, स्पान्योलविरुद्ध बललाई हातले धकेल्दै । त्यतिबेला अर्जेन्टिनी कमेन्टेटरले भनेका थिए, यो त म्याराडोनाले गरेजस्तै हो । पूरा घटना अहिले दोहोरिएको छ । म्याराडोना र मेसी दुवै राम्रा पास निकाल्न माहिर छन्, तिनका पनि बायाँ खुट्टा बढी चल्ने गर्छ । यसलाई जादुयी बायाँ खुट्टाभन्दा पनि हुन्छ । म्याराडोनाको खेलजीवन निकै सफल रह्यो । उनी प्रायः मैदानबाहिरका खराब समाचारबाट पनि चर्चामा रहे । उनको दुर्व्यसनी बानीका बावजुत पनि अर्जेन्टिनामा उनलाई भगवान् जस्तै मान्ने गरिन्छ । त्यसैले जतिबेला उनको ६० वर्षको उमेरमा निधन भयो, कोभिड१९ को पर्वाह नगरेर हजारौं प्रशंसक सडकमा निस्किए । मेसी यसको ठीक विपरीत पारिवारिक मान्छे रहेका छन् । सन् २०१७ मा आफ्ना बाल्यकालकी प्रेमिकासँग विवाह गरे । उनका तीन छोरा छन् । उनले अहिलेसम्म सामना गरेको सबैभन्दा ठूलो काण्ड भनेकै कर छलीको आरोपमात्र छ । जबकि म्याराडोनाले वर्षौंसम्म रक्सी सेवनमात्र गरेनन्, लागूपदार्थको दुर्व्यसनमै नराम्रोसँग बरालिए । यी दुईमध्ये सबैभन्दा उत्कृष्ट को त ? म्याराडोनाले ६ सय ७९ खेलमा ३ सय ४६ गोल गरे । यो देश र क्लबका लागि सबै प्रतियोगितामा गरेर हो । तर प्रतिबन्ध, खराब स्वास्थ्य र चोटका कारण म्याराडोनाले माथिल्लो स्तरमा आठ वर्षमात्र फुटबल खेले । सन् २००४ देखि आफ्नो व्यावसायिक खेल जीवन सुरु गरेका मेसीले ८ सय ५५ खेलमा ७ सय १२ गोल गरिसकेका छन् । उनी अहिले ३३ वर्षका भए, अझै उनले केही वर्ष मज्जाले खेल्नेछन् । उनी बार्सिलोनाका लागि सर्वाधिक गोल गर्ने र सबैभन्दा बढी उपाधि जित्ने खेलाडी हुन् । उनले १० ला लिगा उपाधि जितिसकेका छन्, सँगै चार युरोपेली च्याम्पियन्स लिग उपाधि पनि । म्याराडोनाले कहिले पनि च्याम्पियन्स लिग जितेनन्, तर उनले साधारण नेपोलीलाई दुई अवसरमा इटालियन सिरी ए उपाधि दिलाए । यस्तै उनले एकपल्ट यूईएफए कप पनि हात पारे । सन् १९८६ मा अर्जेन्टिनाले विश्वकप जित्दा त उनको प्रदर्शन वास्तवमै जादुयी थियो । मेसी अर्जेन्टिनाका लागि सर्वाधिक गोलकर्ता पनि हुन्, तर उनी उपाधि जित्ने हकमा भने अभाग्यशाली रहेका छन्, सन् २०१४ को विश्वकप फाइनलमा अर्जेन्टिना जर्मनीसँग पराजित रहेको थियो । यस्तै कोपा अमेरिकाका दुई फाइनलमा पनि अर्जेन्टिना टाइब्रेकरमा पराजित रहेको छ । यसको निचोड सम्भवतः अर्जेन्टिनी राष्ट्रपति अल्बर्टो फर्नान्डेजको भनाइमा छ । उनी भन्थे, म्याराडोना पक्कै पनि राम्रा खेलाडी हुन्, यसमा मेसी समर्थक रिसाउन आवश्यक छैन, किनभने उनीहरू दुई फरक समयका खेलाडी हुन् । म्याराडोनासामु १० अवरोध खडा गर्दा पनि उनले टिमलाई जिताउने थिए । पूर्व खेलाडीका लागि भने यस्तै हो भनेर ठोकुवा गर्न गाह्रो छ । म्याराडोनाका साथी खेलाडी जोर्गे भाल्डानो भन्छन्, म्याराडोना बढी कलात्मक छन्, मैदानमा संयमित पनि देखिन्छन् । मेसीले भने पक्कै बढी सफलता चाखेका छन् । म्याराडोनासँग सेभियामा सँगै खेलेका अहिलेका एट्लेटिको म्याड्रिड प्रशिक्षक डिएगो सिमोनी भन्छन्, दुईबीच तुलना ठीक छैन, उनीहरू फरक खाले खेलाडी हुन् ।"
सन्दीप अस्पताल भर्ना,"काठमाडौं (कास) कोरोना संक्रमण भएका नेपाली राष्ट्रिय क्रिकेट टोलीका सदस्य सन्दीप लामिछाने सोमबार अस्पताल भर्ना भएका छन् । शनिबार गरिएको परीक्षणपछि उनलाई कोरोना संक्रमण पुष्टि भएको थियो । शनिबारै उनले सामाजिक सञ्जालमार्फत सामान्य लक्षण देखिएपछि परीक्षण गर्दा कोरोना भाइरसको संक्रमण पोजिटिभ पाइएको र गम्भीर लक्षण नभएकाले घरमै आइसोलेसनमा बसिरहेको जानकारी दिएका थिए । सोमबार शरीरमा अक्सिजनको मात्रा कम भएपछि उनी ह्याम्स अस्पताल भर्ना भएका हुन् । राष्ट्रिय टोलीका प्रशिक्षक जगत टमाटाले अस्पताल भर्ना भए पनि सन्दीपको अवस्था सामान्य रहेको जानकारी दिएका छन् । कोरोना संक्रमित भएपछि होटलकै आइसोलेसनमा थिए । आज राति श्वासप्रश्वासमा समस्या देखिएका कारण बिहान अस्पताल भर्ना भएका हुन् । उनको अवस्था सामान्य छ, टमाटाले सन्दीपसँग नियमित सम्पर्कमा रहेको बताएका छन् । कोरोना महामारीकै बीच आयोजित क्यारेबियन प्रिमियर लिग (सीपीएल) र इन्डियन प्रिमियर लिग (आईपीएल) क्रिकेट प्रतियोगिताबाट फर्किएका सन्दीप राष्ट्रिय टोलीको प्रशिक्षणमा सहभागी हुनेक्रममा थिए । छिट्टै उनी अस्ट्रेलियाको घरेलु ट्वान्टी२० प्रतियोगिता बिगबास लिग खेल्न जाँदैछन् । बिगबास लिगमा यसपालि उनले होबर्ट हरिकेन्सबाट खेल्नेछन् ।"
वार्नरको चोटमा अस्ट्रेलिया,"मेलबर्न (रोयटर्स) अस्ट्रेलियाली ब्याट्सम्यान डेविड वार्नर भारतविरुद्धको शृंखलामा सेतो बलको क्रिकेटका लागि चोटका कारण बाहिरिएका छन् । एडिलेड ओभलमा डिसेम्बर १७ मा हुने पहिलो टेस्टका लागि फर्कन उनी संघर्षरत रहने छन् । यो घरेलु टिमका लागि चिन्ताको विषय हुनेछ । क्रिकेट अस्ट्रेलियाले सोमबार जनाएअनुसार वार्नरले भारतविरुद्ध दोस्रो एकदिवसीय खेलका क्रममा चोट बोकेका थिए । अस्ट्रेलिया ५१ रनले विजयी उक्त खेलमा वार्नर फिल्डिङ गर्दा घाइते भएका थिए । उनलाई ग्रोइन इन्ज्युरी भएको हो । चार टेस्ट शृंखलाका लागि अब उनलाई आराम नै दिइने छ । तीव्र गतिका बलर प्याट कमिन्सलाई पनि टेस्ट शृंखला ध्यानमा राखेर सेतो बलको क्रिकेटबाट आराम दिने निर्णय भएको छ । प्रशिक्षक जस्टिन ल्याङ्गरले भनेका छन्, टेस्ट शृंखलामा कमिन्स र वार्नर हाम्रा लागि दुई सर्वाधिक महत्त्वपूर्ण खेलाडी हुन् । अब वार्नर चोटबाट मुक्त हुने प्रयासमा हुनेछन् । कमिन्स भने आराममा बस्ने छन् ।ट्वान्टी२० क्रिकेटमा वार्नरको स्थानमा अर्का प्रारम्भिक ब्याट्सम्यान डेआरे सर्टलाई मौका दिइनेछ । कमिन्सको स्थानमा भने कसैलाई राखिएको छैन । चोटमुक्त हुने प्रयासमा रहेका मार्कस स्टोइनिसलाई भने टिममै राखिएको छ । तीन खेलको एकदिवसीय शृंखलामा अस्ट्रेलियाले २० को निर्णायक अग्रता लिइसकेको छ ।"
टोटेनहम फेरि शीर्षमा,"इटालीमिलान आफ्ना पुराना खेलाडी डिएगो म्याराडोनाको सम्मानमा अर्जेन्टिनी शैलीको जर्सीमा उत्रेको नेपोलीले आइतबार इटालीको सिरी ए मा एएस रोमालाई ४० ले हरायो । भावनात्मक खेलमा कप्तान लोरेन्जो इन्सिग्नेले पहिलो गोल गरेयता फाबिनो लुइस, ड्रिस मार्टिनेन्स, माटोओ पोलिटानोले गोल गरे । सबैखाले प्रतियोगितामा यो सिजन रोमाको पहिलो हार रहेको छ । नेपोलीका पूर्व खेलाडी म्याराडोनाको गत साता निधन भएको थियो । उनकै नेतृत्वमा नेपोलीले सन् १९८७ र १९९० मा सिरी ए को उपाधि जितेको थियो ।नेपालीका कप्तान लोरेन्जोले आफूहरूले क्लबको एक आइडललाई गुमाउनुपर्दाको पीडा रहेको सुनाए । त्यसैले आफूहरूले अतिरिक्त प्रेरणासहित खेलमा उत्रिएको उनले बताएका थिए । नेपोलीले आफ्नो स्टाडियो सान पाउलो रंगशालालाई नाम स्टाडियो डिएगो अर्मान्डो म्याराडोना नामकरण गर्ने घोषणा गरिसकेको छ ।"
राष्ट्रिय टिमको सहायक प्रशिक्षकमा मनोज,काँकडभिट्टा (कास) पूर्वक्रिकेटर मनोज कटुवाललाई नेपाल क्रिकेट संघ (क्यान) ले राष्ट्रिय क्रिकेट टिमको सहायक प्रशिक्षक नियुक्त गरेको छ ।मनोजलाई क्यानले आइतबार सहायक प्रशिक्षक नियुक्त गरेको हो । क्यानले बिहीबारदेखि राष्ट्रिय टोलीका २२ खेलाडीलाई बन्द प्रशिक्षणमा राखेको छ । खेलाडीहरूलाई जगत टमाटाले प्रशिक्षण दिइरहेका छन् । कटुवालले टमाटालाई प्रशिक्षणमा सघाउने छन् ।झापाको काँकडभिट्टाका मनोजले सन् २००० मा युथ १७ राष्ट्रिय टोलीमा बंगलादेशवाट डेब्यु गरेका थिए । २००१ मा युथ १९ एसीसी कप पनि खेलेका थिए । २००२ मा सिंगापुरबाट राष्ट्रिय टिममै डेब्यु गरेका थिए ।सन् २०००मा बंगलादेशको ढाकामा सम्पन्न १७ वर्षमुनिको एसिया कपमा पहिलो पटक सहभागिता जनाएर अन्तर्राष्ट्रिय क्रिकेट करियर सुरु गरेका मनोज नेपाली राष्ट्रिय टोलीका सदाबहार र उत्कृष्ट विकेटकिपर हुन् । बल समात्ने फरक शैलीका कारण खेलाडीवृत्तमा उनी मङ्की उपनामले चर्चित थिए । सन् २००२ मा न्युजिल्यान्डमा सम्पन्न यू१९ विश्वकपमा शीर्ष दुई विकेटकिपर छानिएका थिए । मनोजले सन् २००२ देखि २००६ सम्म १३ एकदिवसीय क्रिकेटमा नेपाली राष्ट्रिय टोलीबाट प्रतिनिधित्व गरिसकेका छन् । क्यानको प्रदेश१ का सचिवसमेत रहेका मनोज २०६२ मा नेपाल पुलिस क्लबमा भर्ना भएका थिए । उनी २०६७ देखि हालसम्म पुलिस क्लबका प्रशिक्षक थिए ।
