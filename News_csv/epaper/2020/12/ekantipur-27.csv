शीर्षक,विवरण
प्रदेशैपिच्छे अविश्वास,"प्रदेश २ मा आफ्नैबाट समस्याप्रदेश २ मा जनता समाजवादी पार्टीको बहुमतको सरकार रहे पनि नेतृत्व फेर्ने चर्चा बारम्बार चल्दै आएको छ । प्रधानमन्त्री केपी शर्मा ओलीले गत वैशाखमा दल विभाजनमा सहज हुने गरी अध्यादेश ल्याएपछि तत्कालीन संघीय समाजवादी पार्टी र राष्ट्रिय जनता दलमा तरंग देखिएको थियो । अध्यादेशले दल विभाजन हुने र सत्ता समीकरण टुट्ने शंका गरिएको थियो । तर त्यही अध्यादेशका कारण दुई दलले छिट्टै एकता गरेर जसपा बनाए । अध्यादेश भने फिर्ता भयो । एकतापछि पनि सरकारको नेतृत्व फेरिने हल्ला फिँजियो । तत्काललाई थामथुम भए पनि प्रदेशसभाको बैठक बसेलगत्तै संसदीय दलको नेता छान्नुपर्नेछ । पूर्वराजपाका सांसदहरूले प्रदेश २ मा पूर्वसमाजवादीले अढाई वर्ष सरकारको नेतृत्व गरेकाले र नेतृत्व आफूहरूलाई सुम्पनुपर्ने अडान लिए । मुख्यमन्त्री बन्ने दौडमा भने पूर्वराजपाबाट जितेन्द्र सोनल र सरोज यादव तथा पूर्वसमाजवादीका विजय यादव छन् । प्रदेशसभाको बैठक बसेलगत्तै संसदीय दलको नेता छान्नुपर्ने कानुनी बाध्यता भने छँदै छ । देवनारायण साह (मोरङ), अजित तिवारी (जनकपुर), सुवास बिडारी (मकवानपुर), घनश्याम गौतम (रूपन्देही), कलेन्द्र सेजुवाल (सुर्खेत), लालप्रसाद शर्मा (पोखरा) र चित्रांग थापा (धनगढी)"
नेकपा विवादमा केन्द्रीय कमिटीको गणित निर्णायक,"केन्द्रीय कमिटीमा अल्पमतमा रहेको आभास पाएका ओलीले पुस ७ गते आयोगलाई केन्द्रीय कमिटी विस्तार गरिएको जानकारी गराएका थिए ।त्यो जानकारी पार्टी विवादमा परिसकेको अवस्थामा आयोगलाई भएको थियो । त्योभन्दा अघिल्लै दिन पुस ६ मा दाहालनेपाल पक्षले स्थायी कमिटीको निर्णयअनुसार अर्का अध्यक्ष केपी शर्मा ओलीलाई अनुशासनको कारबाही गर्ने सिफारिस केन्द्रीय कमिटीसमक्ष गरेको जानकारी आयोगलाई गराइसकेको थियो । त्यसअनुसार पनि पार्टीमा विवाद सिर्जना भएपछि ओलीले केन्द्रीय कमिटी विस्तार गरेको देखिन्छ ।दाहालनेपाल पक्षका कानुनी सल्लाहकार मुक्ति प्रधान ओलीपक्षले एकलौटी ढंगले गरेको केन्द्रीय कमिटीको विस्तार पार्टीको विधान र ऐन कानुनअनुसार नरहेको बताए । पार्टीका दुई जनामध्ये एक जना अध्यक्षलाई मात्रै केन्द्रीय कमिटी विस्तारको अधिकार नरहेको उनले दाबी गरे । केन्द्रीय कमिटीको अल्पमत संख्या बसेर ठूलो संख्यामा सदस्य थपिएको विषयलाई अनुमोदन गर्नु आफैंमा हास्यास्पद हुन्छ, उनले भने, पार्टीमा विवाद आइसकेपछि केन्द्रीय कमिटीमा कसले कति थप्यो ? त्यसको कुनै अर्थ हुँदैन । आयोगमा ४ सय ४१ जनाको अभिलेख छ । त्यही मान्य हुन्छ । ४ सय ४१ जनामा दाहालनेपाल पक्षले आफूसँग ३ सय १५ जनाको साथ रहेको भन्दै आएका छन् । २ सय ९५ जनाको हस्ताक्षर आयोगमा बुझाइएको दाबी छ । उक्त दाबी प्रमाणित भए स्वाभाविक रूपमा नेकपाको आधिकारिकता दाहालनेपाल पक्षले पाउनेछ । यता ओली पक्षले पुस ६ गते नै केन्द्रीय कमिटी विस्तार गरिएको, पुस ७ गते बसेको केन्द्रीय कमिटीले त्यसलाई अनुमोदन गरेको र विधानसमेत संशोधन गरिएको जानकारी आयोगलाई दिएको छ । ओली पक्षले विधान संशोधन गरेर अर्का अध्यक्ष पुष्पकमल दाहालको कार्यकारी अधिकार खोसिएको जानकारी बिहीबार आयोगलाई गराएको थियो । त्यस्तै, ओलीद्वारा मनोनीत ५ सय ५६ केन्द्रीय सदस्यलाई केन्द्रीय कमिटी बैठकले अनुमोदन गरेको जानकारी गराइएको थियो । ४ सय ४१ सदस्यीय केन्द्रीय कमिटीलाई विस्तार गरेर १ हजार १ सय ९९ सदस्यीय पुर्याइएको, पार्टीको निर्देशन र पत्राचारमा दुवै अध्यक्षको हस्ताक्षर हुने विधानको प्रावधानलाई संशोधन गरेर अब ओली एक्लैको हस्ताक्षर चल्ने बनाइएको लगायतका जानकारी आयोगलाई दिइएको छ । त्यसअनुसार ओली पक्षको दाबी केन्द्रीय कमिटीको १ हजार १ सय ९९ सदस्यमा रहने देखिन्छ । साथै दाहालले हस्ताक्षर गरेर पठाएका पत्रहरू वैधानिक नहुने जिकिर आयोगसमक्ष रहनेछ ।पार्टी विधानको धारा ४३ मा केन्द्रीय कमिटीले एकता र एकीकरणलाई अघि बढाउन आवश्यकताअनुसार केन्द्रीय कमिटीमा कायम रहेको सदस्यमा १० प्रतिशतमा नबढाई सदस्यहरू मनोनयन गर्न सक्ने प्रावधान छ । ओली पक्षद्वारा गरिएको मनोनयन विधानको त्यस धाराविपरीत देखिन्छ तर ओली पक्षले विधानको त्यस व्यवस्थालाई संशोधन गरेर केन्द्रीय कमिटीमा आवश्यकताअनुसार अध्यक्षले मनोनयन गर्न सक्ने र त्यसलाई केन्द्रीय कमिटीबाट अनुमोदन गराउनुपर्ने व्यवस्था राखेको छ । त्यसले पनि ओलीपक्षले आफ्नो मनोनयनलाई वैधानिकता दिन खोजेको पुष्टि गर्छ । ओली पक्षका कानुनी सल्लाहकार बाबुराम दाहाल केन्द्रीय कमिटी विस्तार विधानले तोकेको व्यवस्थाअनुसारै भएको दाबी गर्छन् । उनले भने, सबै कुरा विधानअनुसार भ्यालिड छ ।"
चिनियाँ राजनीतिक टोली आज आउँदै,बेइजिङ (कास) नेपालमा राजनीतिक घटनाक्रम बदलिँदै गएका बेला उत्तरी छिमेक चीनका अधिकारीहरूले आइतबारदेखि नेपाल भ्रमण गर्दै छन् । बेइजिङस्थित नेपाली दूतावासका अनुसार चिनियाँ कम्युनिस्ट पार्टीका अन्तर्राष्ट्रिय विभाग उपमन्त्री कुओ येचौ र महानिर्देशक छुई यानसहित चार सदस्यीय टोली आउन लागेको हो । चिनियाँ अधिकारी भ्रमणको उद्देश्यबारे खुलाइएको छैन ।
देउवा किन उभिए पुनःस्थापनाको विरोधमा ?,"(काठमाडौं)  कांग्रेस सभापति शेरबहादुर देउवालाई धेरै अघि बुटवलका एक ज्योतिषीले ६ पटक प्रधानमन्त्री बन्छस् भनिदिएको विषय अहिले पार्टीभित्र फेरि चर्चामा छ । शुक्रबारको केन्द्रीय कार्यसमिति बैठकमा नेता ज्ञानेन्द्रबहादुर कार्कीले प्रतिनिधिसभा पुनःस्थापना भए पनि कांग्रेस निर्णायक शक्ति हुने पृष्ठभूमि जोड्दै प्रधानमन्त्रीको लाइनमा कोको हुनुहुन्छ, ज्योतिषीकोमा हेराउन गए हुन्छ भनी धारणा राखेका थिए । कार्कीले त्यसो भन्दा देउवा मक्ख मात्रै थिएनन्, उनले बोलेर सकिनासाथ कार्कीको भनाइको जवाफ पनि दिइहाले ।मै प्रधानमन्त्री बन्ने सम्भावना छ, देउवाको प्रतिक्रिया उद्धृत गर्दै केन्द्रीय कार्यसमितिका एक सदस्यले भने, हाम्रा सभापतिजीलाई प्रधानमन्त्री बन्न कति आशक्ति छ भन्ने कुरा शुक्रबारकै बैठकमा पनि देखाउनुभयो । ज्योतिषीले भनेजस्तै परिस्थिति पनि उहाँकै वरिपरि आइरहेको छ ।सत्ताका लागि जस्तो पनि जोखिम मोल्न सक्ने छवि बनाएका देउवाले प्रतिनिधिसभा विघटनको घटनालाई पनि आफ्नो लाभहानिसँग तुलना गर्न थालेको भनेर यतिबेला पार्टीभित्र चर्को आलोचना भइरहेको छ तर जति नै आलोचना भए पनि उनी आफूले लिएको अडानबाट हल्लिएका छैनन् । वरिष्ठ नेता रामचन्द्र पौडेलसहित इतरपक्षीय अधिकांश नेताले संविधानवाद र लोकतन्त्रमा विश्वास गर्ने पार्टीले प्रधानमन्त्री ओलीको प्रतिनिधिसभा विघटन गर्ने कदमलाई असंवैधानिक भनेर मात्रै नहुने, पुनःस्थापनाको माग राखेर जनतामाझ जानुपर्ने अडान राखिरहेका छन् । पार्टीले पनि त्यही निर्णय लिनुपर्ने यो पक्षको अडान छ । तर देउवा प्रतिनिधिसभा विघटनलाई असंवैधानिक भन्ने तर पुनःस्थापनाको मुद्दा नउठाउनेमा दृढ देखिन्छन् । उनले शनिबार जारी गरेको विज्ञप्तिमा पनि प्रतिनिधिसभा पुनःस्थापनको विषय कतै उल्लेख गरेका छैनन् । प्रतिनिधिसभा विघटनको असंवैधानिक कदमविरुद्ध विरोध प्रदर्शन गर्न लागेको बताएका छन् तर असंवैधानिक कदम कुन माध्यमबाट सच्चिने हो भन्नेबारेमा उनी मौन छन् । वरिष्ठ नेता पौडेलले सभापति देउवाको विज्ञप्तिलाई काउन्टर दिँदै असंवैधानिक कदम सच्याउनकै लागि कांग्रेसले प्रदर्शन गर्न लागेको भन्दै देशभरका पार्टी पंक्ति र आमनागरिकलाई सहभागी हुन आग्रह गरेका छन् । नेकपामा अहिले विभाजित भएकै अंकगणित कायम भएमा प्रतिनिधिसभा पुनःस्थापना हुँदाका बखत सरकार बनाउन कांग्रेस निर्णायक हुनेछ । ओली र पुष्पकमल दाहालको तानातानमा कांग्रेसले सरकारको नेतृत्वसमेत पाउने मौकाको संकेत गर्दै कार्कीले बैठकमा पुनःस्थापनापछि पनि कांग्रेस निर्णायक नै रहने बताएका थिए । पार्टीसम्बद्ध विश्लेषकहरूका अनुसार प्रतिनिधिसभा पुनःस्थापनाले नेकपालाई मिल्न सहयोग पुग्ने बुझाइ देउवामा छ । घरेलु तथा बाह्य शक्तिको बलमा नेकपा मिल्ने ठानेरै उनले पुनःस्थापनाको मुद्दा नउठाएका हुन् । पुनःस्थापनापछि विभाजित हुँदा पनि पार्टीको आधिकारिक मान्यता पाउने पक्षसँग सांसद संख्या बढ्न सक्ने र त्यतिबेला कांग्रेसबिनै अर्को विपक्षी जनता समाजवादीसँग मिलेर सरकार बनाउन सक्ने भय देउवामा देखिन्छ । त्यस्तो स्थिति आयो भने कांग्रेसको प्रमुख प्रतिपक्षीय हैसियत पनि गुम्ने डर देखिएकाले उनी प्रतिनिधिसभा पुनःस्थापनाको मुद्दा उठाउन नहुने अडानमा रहेका हुन् । देउवाको हिसाबकिताबमा पुनःस्थापनाभन्दा निर्वाचन आफ्नो हितमा हुने ठानेका छन् । अदालतले विघटनकै पक्षमा फैसला गरिदिएर तोकिएकै मितिमा निर्वाचन भएमा कांग्रेसले बहुमत ल्याउने, बहुमत नभए पनि ठूलो दल हुने, त्यसपछि प्रधानमन्त्री र पार्टी सभापति बन्ने सम्भावना एकैसाथ खुल्ने सभापतिजीले देखिसक्नुभएको छ, उनीनिकट एक केन्द्रीय सदस्यले कान्तिपुरसँग भने । वैशाखमा निर्वाचन हुने अवस्था भएमा कांग्रेसले महाधिवेशन भदौमा सार्ने निश्चितजस्तै छ । यसअघि तोकिएको फागुन ७१० को मितिमा महाधिवेशन नहुने निश्चित भइसकेको छ । वैशाखजेठमा केन्द्रीय महाधिवेशनको तालिका तोक्ने तयारी भइरहेका बेला प्रतिनिधिसभा विघटन र निर्वाचनको मितिले महाधिवेशनको तिथिसमेत अन्योलमा छ । प्रतिनिधिसभा विघटनविरुद्ध जति बोले पनि हुने तर पुनःस्थापनाको पक्षमा नबोल्न देउवाले केन्द्रीय कार्यसमितिको बैठकमै निर्देशन दिन थालेका छन् । आईजीपी बनाउनेजस्तो एउटा कर्मचारीको मुद्दामा प्रधानन्यायाधीशले आफू अनुकूलको निर्णय गरिदिएनन् भनेर महाअभियोग नै लगाउन सक्ने सभापतिजीले राजनीतिक विषयसमेत जोडिएको असंवैधानिक कदम सच्याउन प्रतिनिधिसभा पुनःस्थापना हुनुपर्छ भन्दा अदालतमा विचाराधीन विषयमा बोल्न पाइन्न भन्न कुन नैतिक धरातलले दिन्छ ? पौडेलनिकट एक नेताले भने, संविधान भासमा परे परोस् तर आफ्नो राजनीतिक भविष्य दाउमा नपरोस् भन्ने सोचाइ उहाँमा छ ।देउवानिकट नेता एनपी साउदले प्रतिनिधिसभा पुनःस्थापना कांग्रेसको माग नभएको बताए । संसद् विघटनलाई असंवैधानिक भनिएकै छ, यसको न्यायिक निर्णय गर्ने क्षेत्राधिकार अदालतको हो, साउदले सभापति देउवाको अडानको प्रतिरक्षा गर्दै कान्तिपुरसँग भने, पुनःस्थापना हुनुपर्छ भन्ने पार्टीको निर्णय होइन । यो हाम्रो मुद्दा पनि होइन । बहुमतको सरकारले निर्वाचन माग गरिसकेपछि प्रमुख प्रतिपक्षले निर्वाचन छाडेर पुनःस्थापनाको मुद्दा उठाउन नहुने उनको तर्क छ । ठ्याक्कै यस्तै तर्क सभापति देउवाको पनि छ ।नेता कार्की भने अतिवादी कोणबाट कसैले पनि सोच्न नहुने बताउँछन् । पुनःस्थापना र निर्वाचन दुवै कोणको अतिवादी विचारले कतै नपुगिने अवस्था आउन सक्ने भएकाले त्यतातिर पनि गम्भीर हुनुपर्ने उनको तर्क छ । प्रतिनिधिसभा पुनःस्थापना र निर्वाचन दुवै बाटोलाई कांग्रेसले गहिरो अध्ययन गरेर दृष्टिकोण ल्याउनुपर्ने उनी सुझाउँछन् । प्रतिनिधिसभा पुनःस्थापना हुँदा असंवैधानिक कदम सच्चिने र कांग्रेसलाई पनि हानि नहुने उनको तर्क छ । पुनःस्थापना हुनासाथ नेकपा मिलिहाल्छ नि भन्ने टीकाटिप्पणीसँग उनी सहमत छैनन् । प्रतिनिधिसभा पुनःस्थापना हुँदा पनि हामी निर्णायक नै हुन्छौं, चिन्ता लिनुपर्दैन । अदालतले के गर्ला भन्ने विषयमा हामीले धेरै टीकाटिप्पणी नगरौं, अदालतको फैसला निर्वाचनको पक्षमा आयो भने पनि त्यसलाई स्विकारेर जानुको विकल्प हामीसँग छैन, उनले भने, त्यस अघिसम्म हामी असंवैधानिक कदमविरुद्ध विरोधमा उत्रनुपर्छ ।निर्वाचन कि पुनःस्थापना भन्नेमा केन्द्रीय कार्यसमितिको बैठकमा ध्रुवीकरण भएपछि सभापति देउवाले अदालत र निर्वाचन आयोगको निर्णय नआउँदासम्म पार्टी बैठकलाई नै अलमलाउँदै लम्ब्याउने रणनीति बनाएका छन् । निर्वाचन आयोगले नेकपाको ओली वा दाहालनेपाल पक्षमध्ये कसलाई आधिकारिकता दिन्छ भन्नेमा पनि देउवाको विशेष चासो छ । पुस ७ गते सुरु भएको केन्द्रीय कार्यसमिति बैठक चार दिन बसेर पुस १९ गतेसम्मका लागि स्थगित गरिएको छ । बैठकमा जम्मा १८ जनाले धारणा राखेका छन् । दिउँसो १ बजे बैठक बोलाउने तर सुरु हुँदा कहिले २ त कहिले ३ बज्ने गरेको छ । पार्टीका केन्द्रीय सदस्य प्रदीप पौडेलले संविधान र व्यवस्थामाथि नै हमला हुॅदा पार्टी लामो समय अलमलमा बस्न नहुने बताए । प्रतिनिधिसभा विघटनको कदमलाई असंवैधानिक भन्ने तर कसरी सच्याउने भनेर नबोल्ने हुन सक्दैन, कांग्रेसका लागि निर्वाचनभन्दा ठूलो संविधान र लोकतन्त्र हो, पौडेलले भने, कांग्रेसले प्रस्टसँग केपी ओलीको असंवैधानिक कदम प्रतिनिधिसभा ब्युँताएर मात्रै सच्याउन सकिन्छ भन्ने धारणा ल्याउनुपर्छ । प्रदर्शनमा सहभागी हुन अपिलदेउवाले केन्द्रीय कार्यसमितिले घोषणा गरेबमोजिम संसद् विघटनको विरोधमा पुस १३ गते संघीय निर्वाचन क्षेत्र केन्द्रित प्रदर्शनमा सक्रिय सहभागिता जनाउन सबैमा अपिल गरेका छन् । कांग्रेसले १ सय ६५ निर्वाचन क्षेत्र केन्द्रित विरोध प्रदर्शनको कार्यक्रम बिहीबार घोषणा गरेको थियो । देउवाले प्रतिनिधिसभा विघटनलाई आफूले साथ नदिएको भन्दै विज्ञप्तिमा खण्डनसमेत गरेका छन् । विघटनलाई असंवैधानिक र अलोकतान्त्रिक भने पनि उनले त्यसलाई कसरी सच्याउने भन्ने विषयमा केही बोलेका छैनन् । विघटनकै दिन मैले वर्तमान र पूर्वपदाधिकारीको बैठक आयोजना गरेर बैठकमार्फत प्रतिनिधिसभा विघटनलाई असंवैधानिक र अलोकतान्त्रिक ठहर गरिसकेका छौं, देउवाले शनिबार जारी गरेको विज्ञप्तिमा छ, संविधानमा भएको व्यवस्थाप्रतिकूलको कार्यविरुद्ध कांग्रेस सम्पूर्ण रूपले एकमतसाथ उभिएको छ । जारी केन्द्रीय कार्यसमितिको बैठकमा आफैंले १३ गते प्रदर्शनको कार्यक्रम प्रस्ताव गरेको समेत देउवाले उल्लेख गरेका छन् । केन्द्रीय कार्यसमितिको निर्णयपश्चात् अहिले हाम्रो सम्पूर्ण ध्यान प्रदर्शनमा केन्द्रित छ, देउवाले भनेका छन् ।वरिष्ठ नेता पौडेलले शनिबार विज्ञप्तिमार्फत प्रतिनिधिसभा विघटन गर्ने प्रधानमन्त्री केपी शर्मा ओलीको असंवैधानिक कदमलाई सच्याउन न्यायालयको ध्यानाकर्षण गराएका छन् । संविधानले बहुमतको प्रधानमन्त्रीलाई दिँदै नदिएको अधिकार प्रयोग गरेर प्रधानमन्त्री ओलीले लोकतन्त्रको आत्मामा प्रहार गर्नुभयो, हिजो फेरि कामचलाउ सरकारबाट मन्त्रिमण्डल हेरफेर गरेर संविधानको मर्यादा उल्लंघन भयो, अब हामीलाई उहाँले देशमा सहीसलामत चुनाव गराउनुहुन्छ भन्ने पनि विश्वास छैन, विज्ञप्तिमा छ, बरु न्यायमूर्तिहरूबाट असंवैधानिक कदमलाई सच्याई लोकतन्त्रको जगेर्ना हुनेछ भन्ने विश्वास गर्छु ।"
राष्ट्रिय सभाले के गर्न सक्छ ?,"(काठमाडौं)  राष्ट्रिय सभाको हिउँदे अधिवेशन सिफारिस भएसँगै अब जनताको समस्या र सरकारले गरेको कामबारे बहस हुने भएको छ । प्रतिनिधिसभा विघटन भए पनि मन्त्रिपरिषद्को बिहीबार बसेको बैठकले राष्ट्रिय सभाको सातौं अधिवेशन आह्वान गर्न राष्ट्रपतिलाई सिफारिस गर्ने निर्णय गरेको छ । राष्ट्रिय सभा स्थायी सदन हुने संवैधानिक व्यवस्था छ । संविधानको धारा ८६ मा ५९ सदस्य रहेको राष्ट्रिय सभा एक स्थायी सदन हुने उल्लेख छ । स्थायी सदन त हुँदै हो । अविच्छिन्न र उत्तराधिकार संस्था हो । यो छिन्न हुँदैन, टुक्रिँदैन । निरन्तर चलिरहन्छ, राष्ट्रिय सभाका अध्यक्ष गणेशप्रसाद तिमिल्सिनाले भने । प्रतिनिधिसभा विघटन भए पनि सरकारको सिफारिसमा राष्ट्रपतिले राष्ट्रिय सभाको मात्रै अधिवेशन आह्वान गर्न सक्ने संवैधानिक प्रावधान छ । संविधानको धारा ९३ को उपधारा १ मा राष्ट्रपतिले समय समयमा दुवै वा कुनै सदनको अधिवेशन आह्वान गर्ने उल्लेख छ । एउटा अधिवेशनको समाप्ति र अर्को अधिवेशनको प्रारम्भबीचको अवधि ६ महिनाभन्दा बढी हुनु हुँदैन । त्यसैले सरकारले यही व्यवस्थाअनुसार पुस १७ भित्र राष्ट्रिय सभाको अधिवेशन आह्वान गर्न राष्ट्रपतिलाई सिफारिस गरिसकेको छ । जनताको प्रतिनिधिको पनि प्रतिनिधि रहेको समितिमा अब जनताको समस्या झन् घनीभूत रूपमा छलफल हुने राष्ट्रिय सभाका अध्यक्ष तिमिल्सिनाले बताए । राष्ट्रिय सभा यथावत् हुने भएकाले जनताको समस्या उठाउने थलो बन्द भएको छैन, उनले भने, जनताको कुरा उठाउने राष्ट्रिय सभाको अधिवेशन सिफारिस भइसकेको छ । एउटा सदन रहने भएकाले हामीमाथि थप जिम्मेवारी बढेको छ । राष्ट्रिय सभाले जनताको चासोको विषय, सरकारले गरेको कामबारे निगरानी गर्न सक्नेछ । राष्ट्रिय सभाका विषयगत समिति भएकाले सरकारले गरेको निर्णय र जनताको समस्या उठान हुने उनले बताए । राष्ट्रिय सभामा चारवटा विषयगत समिति छन् । सरकारलाई राष्ट्रिय सभाप्रति उत्तरदायी र जवाफदेही बनाउन, सरकारबाट भए गरेका कामकारबाहीको अनुगमन र मूल्यांकन गरी आवश्यक निर्देशन, सल्लाह दिन समिति सक्रिय हुन सक्छ । प्रत्येक समितिको कार्यक्षेत्र तोकिएको छ । दिगो विकास तथा सुशासन समितिले सरकारले अख्तियार गरेको दिगो एवं सन्तुलित विकास र सुशासन प्रवर्द्धनसम्बन्धी, विधायन व्यवस्थापन समितिले विधेयकमाथि छलफल तथा विधेयक व्यवस्थापन, ऐन कार्यान्वयन मापन तथा अध्ययन र अनुसन्धान, प्रत्यायोजित व्यवस्थापन तथा सरकारी आश्वासन समितिले प्रत्यायोजित व्यवस्थापन तथा सरकारी आश्वासनसम्बन्धी र राष्ट्रिय महत्त्वका दस्ताबेज अभिलेख व्यवस्थापनसम्बन्धी विषयमा छलफल गरी सरकारलाई निर्देशन दिन सक्छ । राष्ट्रिय सरोकार तथा समन्वय समितिले तहगत राज्य संरचनाको विकासमा समन्वय, राष्ट्रिय सम्पदा, मानव अधिकार तथा परराष्ट्र सम्बन्ध, सन्धिसम्झौता कार्यान्वयनको अवस्था, समन्यायिक विकासको अवस्था, पिछडिएको क्षेत्र, समुदाय, संस्कृति, राष्ट्रिय गौरवका आयोजना, राष्ट्रिय सुरक्षा र संवैधानिक आयोगसम्बन्धी विषयमा छलफल गर्न सक्छ । यसबाहेक सदनमा शून्य समय र विशेष समयमा जनताको समस्यामा छलफल हुन्छ । सरकारको उत्तरदायित्वभित्रको सार्वजनिक महत्त्वको कुनै पनि विषयमा सरकारलाई प्रश्न सोध्न सकिन्छ । जरुरी सार्वजनिक महत्त्वको प्रस्ताव, संकल्प प्रस्तावसमेत दर्ता गर्न सकिन्छ । राष्ट्रिय सभा चले पनि उसले कानुन भने बनाउन सक्दैन । कानुन बनाउन दुवै सदनले पारित गर्नुपर्ने व्यवस्था छ । एउटा सदनले पास गरेको विधेयक अर्को सदनले पनि पारित गर्नुपर्ने व्यवस्था छ । सभाद्वारा पारित विधेयकलाई प्रतिनिधिसभामा सन्देशसहित पठाउनुपर्ने हुन्छ । प्रतिनिधिसभाबाट समेत पारित भएपछि मात्रै प्रमाणीकरणका लागि राष्ट्रिय सभाले राष्ट्रपतिसमक्ष पठाउनुपर्ने हुन्छ । अब संसद्मा रहेको विधेयक निष्क्रिय भयो, संसद् सचिवालयका प्रवक्ता रोजनाथ पाण्डेले भने, प्रतिनिधिसभा पुनःस्थापना भएपछि यही विधेयक पनि सरकारले फेरि ल्याउनुपर्ने हुन्छ । संसद्मा सबैको चासो रहेको एमसीसी, नागरिकता, निजामती कर्मचारी, लोकसेवा आयोगसम्बन्धी कानुनलाई संशोधन गर्न बनेको विधेयक, भ्रष्टाचार निवारण, अख्तियार दुरुपयोग अनुसन्धान आयोगको संशोधन विधेयकलगायत अड्किएका छन् । नागरिकता र निजामती कर्मचारीसम्बन्धी विधेयक समितिबाट पारित नै भइसकेको थियो । संसद्को छैटौँ अधिवेशन अन्त्य भएपछि यो विधेयक सदनमा पेस हुन पाएको थिएन । प्रतिनिधिसभा विघटन भए पनि सभामुख भने अर्को निर्वाचन नभएसम्म रहने संवैधानिक प्रावधान छ ।"
दिल्ली सरोकार : काठमाडौंमा चिनियाँ प्रभाव,"(काठमाडौंनयाँदिल्ली)  चिनियाँ राजदूत हाउ यान्छीको गत साता काठमाडौंमा भएको तीव्र राजनीतिक भेटघाटपछि दिल्लीका मुख्य पत्रपत्रिका र थिंकट्यांकको एउटा वृत्तले काठमाडौंमा चीनको प्रभाव बढिरहेको विश्लेषण गरेको छ । भारतीय जनता पार्टी (भाजपा) का विदेश विभाग प्रमुख विजय चौथाइवालेको मंसिर तेस्रो साता भएको काठमाडौं भ्रमणतरंग नटुंगिँदै फेरि चिनियाँ कम्युनिस्ट पार्टीको अन्तर्राष्ट्रिय विभागका उच्च अधिकारीले आइतबारबाट गर्न लागेको काठमाडौं भ्रमणलाई दिल्लीमा चीन थप सक्रिय भएको भन्न थालिएको छ ।नेकपाको दाहालनेपाल समूहका विदेश विभाग उपप्रमुख विष्णु रिजालका अनुसार चिनियाँ कम्युनिस्ट पार्टीका अन्तर्राष्ट्रिय विभागका केही पदाधिकारी आइतबार ४ दिने भ्रमणमा काठमाडौं आउने सूचना छ । उनीहरूले पूर्वप्रधानमन्त्री माधवकुमार नेपाल र पुष्पकमल दाहालसँग भेट गर्ने टुंगो भइसकेको छ । चिनियाँ राजदूतले भेटका लागि समय लिनुभएको छ, रिजालले भने । चीन ॅफ्याक्टरभारतीय विदेशमन्त्री हर्षबर्द्धन शृंगला एक महिनाअघि काठमाडौं भ्रमण गरेर दिल्ली फर्कनासाथ चिनियाँ रक्षामन्त्री वेई फङ्हे एकदिने व्यस्त तालिका लिएर काठमाडौं आइपुगेका थिए । नेपाल मामिलामा यस्ता संयोग दोहोरिँदै आए पनि दिल्लीमा चीन फ्याक्टर यति बलशाली देखिएको छ कि अरू विषय, सन्दर्भ वा भेट पनि चीनसँग प्रत्यक्षपरोक्ष जोडिएर मात्र आएझैं देखिन्छन् । पछिल्ला वर्ष चीनसँग नेपालको निकटता बढ्ने क्रममै थियो, त्यसलाई दक्षिण छिमेकले संशयले हेरिरहेको थियो, चीनका लागि पूर्वराजदूत महेश मास्केले भने, त्यसमाथि भारतीय मिडियाले प्रधानमन्त्री केपी शर्मा ओलीलाई चीनमुखी देखाएर र सूचनाको अपव्याख्या गरेर जानाजानी सम्बन्धमा संशय बढाए । मास्केका अनुसार विगतमा दक्षिणतिर झुकेको कूटनीतिलाई सन्तुलित गर्नगराउन लागिपरेका प्रधानमन्त्री ओली स्थायित्वका पक्षमा उभिएकैले उत्तरी छिमेकीले निकै आशाभरोसा गरेको थियो तर पारवहनबीआरआईलगायतमा प्रतिबद्धताअनुसारको मुभ नदेखेर चीन झस्किएको छ । सबै घटनाक्रमलाई नजिकबाट नियालिरहेको चीनको सबैभन्दा ठूलो जोड नेकपाको एकता जोगाउनमै थियो । चिनियाँ राजदूत हाउले नेताहरूको दैलोदैलोमा पुग्दै बेइजिङको चाहना सम्झाउने गरेको नेकपाका नेताले सार्वजनिक रूपमै बताउँदै आएका थिए । हाउको दौडधुप सुरुदेखि नै भारतका लागि बिझेको थियो । त्यसमाथि ओली सरकारले चीनसँग गरेको पारवहन सम्झौता, केरुङकाठमाडौं विद्युतीय रेलमार्गको सम्भाव्यता अध्ययन र चिनियाँ राष्ट्रपति सी चिनफिङको नेपाल भ्रमण दिल्लीका निम्ति सूक्ष्म ध्यानाकर्षण का विषय बने । नेकपा र चिनियाँ कम्युनिस्ट पार्टी (सीपीसी) बीच भाइचारा सम्बन्ध स्थापित भएपछि उत्तरदक्षिणसँगको निकटता र दूरी एकैसाथ झल्कन सुरु भयो ।यसबीच नेकपाभित्रको संघर्ष भने जारी थियो । संघर्ष चाँडै विभाजनका रूपमा टुंगिनेमा दिल्ली आशावादी बन्दै गएको थियो । तर नेकपा स्थायी कमिटीमा भदौ २६ गते अध्यक्ष ओलीले पाँच वर्ष प्रधानमन्त्रीका रूपमा काम गर्ने र अर्का अध्यक्ष पुष्पकमल दाहाल पार्टीको कार्यकारी अध्यक्षको भूमिकामा रहने समझदारी बन्यो । उक्त समझदारी भारतको अपेक्षाविपरीत थियो । त्यसपछि भारत ओलीको तत्काल बहिर्गमन सम्भव नभएको निष्कर्षमा पुगेको बताइन्छ । त्यसपछि मात्रै दिल्लीले ओली नेतृत्वको संस्थापनसँग सहकार्य गर्ने नीति लिएको देखिन्छ । प्रधानमन्त्री ओलीको प्रतिनिधिसभा विघटन गर्ने निर्णयमा भारतले अर्थपूर्ण तरिकाले मौनता साधेको छ । उसले विकसित घटनाक्रममा आफ्नो ध्यानाकर्षण र त्यो नेपालको आन्तरिक मामिला भएको भन्ने सामान्य कूटनीतिक शब्दावली चलाउनसमेत विज्ञप्तिको बाटो नलिई पत्रकारहरूको प्रश्नको सहारा लियो । अघिपछि नेपालसँग रोटीबेटीको सम्बन्ध रहेको र त्यहाँका हरेक घटनाबाट अलग रहन नसक्ने बताउने भारतको यो पटकको अस्पष्ट शैलीले र उसको सामान्य प्रतिक्रियाले झन् बढी असामान्य रणनीति मुखरित भएको विश्लेषण हुन थालेको छ । भारतले यस किसिमको प्रतिक्रियालाई ओलीको कदम र समयक्रममा विकसित हुने राजनीतिक तस्बिरलाई आफू अनुकूल उपयोग गर्ने पर्खाइमा रहेको अर्थ लगाउन सकिन्छ । एक नेपाली कूटनीतिज्ञले भारतको पछिल्लो प्रतिक्रिया र संसद् विघटनपछिको घटनाक्रमले नेपालको राजनीतिको आगामी कोर्स दिल्लीका दुवै हातमा लड्डु पार्ने तर्फ उन्मुख रहेको आकलन गरे । विरोधी मत नबढाउने शैली२०७२ सालमा संविधान जारी भएसँगै नाकाबन्दीका रूपमा भारतले गरेको ठाडो हस्तक्षेप र त्यसबाट नेपालसँगको सम्बन्धमा आएको चिसोपन दिल्लीको संस्थापनदेखि राजनीतिक नेतृत्व र खुफिया संयन्त्रका लागि समेत निकै बोझिलो बन्यो । यही कारण भाजपा र उसको माउ संस्था राष्ट्रिय स्वयंसेवक संघ (आरएसएस) को एउटा तप्काको चिन्ता नेपालको आन्तरिक राजनीतिक मामिलामा हस्तक्षेप गर्दा २०७२ को भन्दा ठूलो क्षति हुने आकलन पाउन सकिन्छ । त्यही भएर नै ओलीले प्रधानमन्त्री पद सम्हाल्नुअघि नै भारतले उनीसँग नयाँ शिराबाट सम्बन्ध अगाडि बढाउने पहल सुरु गरेको थियो । तर, २०७५ भदौमा बिमस्टेक सम्मेलनका लागि भारतीय प्रधानमन्त्री नरेन्द्र मोदी काठमाडौं उत्रिएपछि नयाँ चित्र देखियो । सम्मेलनमा मोदीले बिमस्टेक मुलुकहरूको सैन्य अभ्यास भारतको पुनामा हुने घोषणा गरेकामा नेपालले त्यसमा सहभागी नहुने निर्णय गर्यो । चीनको इसारामा नेपालले निर्णय लिएको ठानेको दिल्लीले उक्त निर्णयलाई स्वाभाविक रूपमा लिएन । कतिपय भारतीय मिडियाले यो निर्णयलाई ओली सरकारको भारतलाई झापड भनेर अर्थ्याए । दिल्लीको ॅराइट टाइमओलीसँग सम्बन्ध अगाडि बढाउन दिल्ली उचित मौकाको पर्खाइमा थियो । ओलीले बीआरआईअन्तर्गतको चिनियाँ परियोजना टुंग्याउन आलटाल गरेको र उनी अमेरिकी सहयोगको एमसीसी परियोजनाको पक्षमा रहेको ठम्याइ चीनको थियो । त्यसमाथि चिनियाँ राजदूत हाउले गत असारको एउटा भेटमा पार्टी फुटाउनुभन्दा बरु प्रधानमन्त्री पद छाड्न आग्रह गरेपछि ओली चीनबाट टाढिँदै गए । यी परिघटनालाई सूक्ष्म ढंगले केलाइरहेको र उचित मौकाको पर्खाइमा रहेको भारतले ओलीबाट दिल्लीसँग सम्पर्क विस्तार गर्ने प्रस्तावलाई सहजै स्वीकार गर्यो । मोदीको विशेष दूतका रूपमा रअ का प्रमुख सामन्तकुमार गोयललाई ओलीसँग गोप्य मन्त्रणा गर्न काठमाडौं पठायो । गोयलको भ्रमणको केही सातामै भारतीय स्थलसेना प्रमुख मनोजमुकुन्द नरवणे काठमाडौं पुगे । त्यतिमात्र होइन, बालुवाटारकै विशेष आग्रहमा भाजपाका विदेश विभाग प्रमुख विजय चौथाइवाले पनि काठमाडौं ओर्लिए । दिल्लीबाट भएका यी उच्चस्तरीय भ्रमणले नेकपाभित्रको आन्तरिक विवाद फेरि चर्कियो । भारतका लागि भने नेकपाभित्रको विवाद चर्किनु आफैंमा सुखद घटना थियो । त्यसमाथि गोयलको गोप्य भ्रमणसँगै ओलीले प्रयोग गर्दै आएको राष्ट्रवादको सूचकांक क्रमशः ओरालो लाग्न थाल्यो । यही परकम्पमाझ तल्लो सदन विघटनदेखि एउटा बलियो धरातलको पार्टी दुई टुक्रा भएको छ जुन भारतका लागि निकै प्रीतिकर हो । आखिर उसले रिङ (मैदान) बाहिर रहेर नै नेपालको राजनीतिक खेलमा आफू अनुकूलको नतिजा पाएको छ ।"
गौतमबिनाको नेकपा 'लुलो कि 'धुलो ?,"(काठमाडौं)  नेकपा अध्यक्ष पुष्पकमल दाहाललाई भेट्न शनिबार बिहान खुमलटार पुगेका उपाध्यक्ष वामदेव गौतमले प्रतिनिधिसभा भंग गर्ने प्रधानमन्त्री केपी शर्मा ओलीको निर्णयको आलोचना त गरे तर आफ्नो लाइन भने खुलस्त पारेनन् । उनले आफू अझै पनि पार्टी एक गराउन सकिन्छ कि भनेर लागिपरेको बताए । उसो त गौतम अहिले दुवै नेकपाको उपाध्यक्ष छन् किनभने बैठकमा नगए पनि उनलाई ओली र दाहालनेपाल नेतृत्वमा रहेका दुवै नेकपाले हटाइसकेका छैनन् र उपाध्यक्ष नरहने गरी विधान संशोधन पनि भएको छैन ।दाहाल निवासबाट भैंसेपाटीस्थित आफ्नो निवासमा फर्किएपछि निकटस्थहरूको संवादमा गौतमले सर्वोच्चको फैसला नआउँदासम्म आफू कतै नखुल्ने बताए । यसको अर्थ राजनीतिको पासा जता पल्टिन्छ, आफू त्यतै ढल्किने योजनासहित गौतमले जोखना हेरिरहेका छन् तर उनी निकटस्थ भनिने ३१ जना केन्द्रीय सदस्यमध्ये हरि पराजुलीबाहेक अरू सबैले आआफ्नो कित्ता छुट्याइसकेका छन् । उहाँले सर्वोच्चको फैसला हेरेपछि कता लाग्दा फाइदा हुन्छ, त्यतै लाग्ने तयारी गरेझैं देखिन्छ, उनीसित संवादमा रहेका एक नेताले कान्तिपुरसँग भने, हामीले अब लाइन क्लियर गरौं कमरेड भनेको हो, अझै पर्खन्छु भन्नुभयो । अहिले पो उहाँको भाउ लिलाम बढाबढ हुँदाजस्तो छ, पछि त कौडी बराबर पनि हुन्न नि १राजनीतिक धुरन्धर खेलाडी गौतमले पनि यति कुरा नबुझेका होइनन् तर आफू सिनियर नेता भएकाले जता गए पनि कतै न कतै एड्जस्ट भइहालिन्छ नि भन्ने आत्मविश्वास उनमा अलि बढी देखिएको छ । पार्टी राजनीतिक रूपले विभाजित भइसक्दा पनि कतै नखुलेका रामबहादुर थापा गत पुस ९ देखि ओली कित्ताको नेकपाका लागेपछि अहिले कोर अफ दी लिडरसिप भनिने नेकपाको तत्कालीन सचिवालय सदस्य संख्या दुवैतिर चारचार जनाको छ । गौतम जता लाग्छन्, त्यतै सचिवालयको बहुमत हुन्छ । यसले नेकपाको अंकगणितमा खास फरक त पार्दैन तर राजनीतिक सन्देश भने अर्थपूर्ण हुन्छ । त्यसैले पनि अहिले गौतम तानातानमा छन्, आफू निकटका नेताहरू तितरवितर भएर लाइन क्लियर गर्नुस् भन्दा पनि निर्णय गर्न सकिरहेका छैनन् । यसको पछाडि दुइटा कारण देखिन्छन् । पहिलो २०५४ मा एमालेबाट विभाजन भएर माले बनेपछि पाएको चोट गौतमले बिर्सिसकेका छैनन्, दोस्रो अहिले नेकपा एक भइसकेपछि पार्टीभित्रै सहकर्मीहरूले बारम्बार आश्वासन दिने र कार्यान्वयन नगर्ने परिस्थितिको सामना गरिरहेकाले उनलाई अहिले पनि दुवैतिरका अध्यक्षहरूले दिएको बचन पत्याइहाल्न कठिन भइरहेको छ । ओलीले गौतमलाई दोस्रो अध्यक्षसहित सरकारमा जाने भए रोजेको मन्त्रालय र वरिष्ठ उपप्रधानमन्त्री दिने प्रस्ताव गरेका थिए तर ओलीले शुक्रबार नौ जना मन्त्रीहरू थपेर मन्त्रिपरिषद्लाई पूर्णता दिए । ओलीले प्रस्ताव गरेझैं दोस्रो वरीयताको अध्यक्ष बन्नेनबन्ने भन्नेमा उनी अनिर्णीत नै छन् । खुमलटारमा पनि शनिबार बिहान सुरुमा अध्यक्षद्वय दाहाल र माधवकुमार नेपाल तथा प्रवक्ता नारायणकाजी श्रेष्ठ र पछि दाहाल एक्लैले संवाद गरेर गौतमलाई पार्टीमा सम्मानजनक स्थान दिने बताएका थिए । अहिले नै उपाध्यक्ष रहेका गौतमलाई त्योभन्दा सम्मानजनक स्थान के हुन्छ, त्योचाहिँ यो समूहका नेताहरूले पनि खुलाएका छैनन् । गौतमको अर्को आकलन पनि छ, ओलीको नेकपामा सिनियर नेताहरू कम छन् । गौतम गए भने उनले पाउने सम्मान स्वतः बढी हुन्छ तर दाहालनेपालको नेकपामा नेताहरू धेरै भएकाले भाग पाउन र पुर्याउनै कठिन हुने सम्भावना उनले देखिरहेका छन् । उनको अहिलेको मिसन नै प्रधानमन्त्री बन्ने भएकाले कहाँको स्विच दबाउँदा कहाँको बत्ती बल्छ, त्यो हेर्ने अवस्थामा गौतम छन् । तथापि उनले शनिबार पनि नेकपा अध्यक्ष दाहालसँग भनेका छन्, पार्टी विभाजनको पीडा मैलेजति तपाईंले महसुस गर्नुभएको छैन, त्यसैले अहिले जे गर्ने हो, फेरि एक हुन सक्ने स्पेस राखेरै निर्णय गर्नुहोला । म अझै पनि एकताको पक्षमा छु ।सम्भावनायुक्त राजनीतिक खेलमा गौतमले भनेझैं एकताको सम्भावना पनि रहला तर यही बिन्दुमा उभिएर हेर्दा विभक्त नेकपाको कोर्स धेरै अघि बढिसकेको छ । तर समयभन्दा एक कदम अघि बढेझैं देखिने गौतम अहिले अनिर्णीत अवस्थामा बसेको उनका निकटस्थहरूबाट पनि जँचेको छैन । यद्यपि गौतमले छिट्टै सही निर्णय गर्ने उनीहरूको भनाइ छ । वामदेव कमरेड स्वभावैले गलतको पछि लाग्नुहुन्न, नेकपा केन्द्रीय सदस्य बलराम बाँस्कोटाले भने, अहिले प्रधानमन्त्रीबाट असंवैधानिक गतिविधि भएको छ, त्यसको पक्षमा उहाँ उभिनुहुन्न भन्ने हामीलाई विश्वास छ । गौतमले यसअघि नै प्रधानमन्त्री केपी शर्मा ओलीले प्रतिनिधिसभा विघटनको निर्णय गर्दा विज्ञप्तिमार्फत विरोध गरेका थिए ।गौतम तत्कालीन एमालेमा रहँदा ओलीलाई संसदीय दलको नेता, अध्यक्ष र पहिलो पटक प्रधानमन्त्री बन्नसमेत भूमिका खेल्ने मुख्य व्यक्ति हुन् । दोस्रो संविधानसभा चुनावपछि संसदीय दलमा झलनाथ खनालसँग ओली प्रतिस्पर्धामा उत्रिए । त्यसबेला उनलाई गौतमले साथ दिए । महाधिवेशनमा अध्यक्ष जितेपछि संसदीय दल गौतमलाई जिम्मा दिनेसम्मको ओलीको आश्वासन थियो । पछि एमालेको नवौं महाधिवेशनमा ओलीलाई अध्यक्ष जिताउन गौतम लागे तर अध्यक्ष जितेपछि प्रतिबद्धताअनुसार ओलीले दुवै पद छोडेनन् । तत्कालीन एमाले र माओवादी केन्द्रको एकीकरण गराउनमा पनि गौतमको उल्लेख्य भूमिका थियो । ओली र दाहालबीच सहमति जुटाउनमा गौतमको भूमिका थियो । एकीकृत नेकपाको ३० महिने जीवनमा बारम्बार संकटमा पुगेका ओलीलाई उद्धार गर्न गौतमको भूमिका अत्यधिक रह्यो ।नेकपा एकतायता सहकर्मीहरूबाट सबैभन्दा धेरै आश्वासन र सबैभन्दा धेरै धोका यिनै गौतमले पाएका छन् । एकतापछि पनि तुलनात्मक रूपमा हेर्दा गौतमलाई उपयोग गर्ने र धोका दिने उपक्रममा ओली नै अघि रहे । जस्तो कि गत साउन १३ को नेकपा स्थायी कमिटी बैठक विवादको उत्कर्षमा पुग्दा गौतमले तयार पारेको सहमतिको ६ बुँदे ड्राफ्टले नेकपाको तात्कालिक टाउको दुखाइ कम गर्न पेन किलर को काम गरेको थियो । त्यही साँझ प्रधानमन्त्री ओली गौतम निवासमा उनलाई धन्यवाद ज्ञापन गर्न पुगेका थिए । त्यसअघि वैशाख २० मा पनि ओलीको राजीनामा माग्न कस्सिएर पार्टी सचिवालय बैठकमा छिरेका उनी ओलीले अबको प्रधानमन्त्रीका रूपमा प्रस्ताव गरेपछि सपनामा पनि नसोचेको प्रस्ताव आएको भन्दै फुरुङ्ग परेका थिए । गौतमकै कारण त्यो बेला सचिवालयमा ओलीविरुद्ध निर्णय भएन । गौतमको अदलबदल हुने यही चरित्रमाथि टिप्पणी गर्दै त्यसपछिको सचिवालय बैठकमा अध्यक्ष दाहालले भनेका थिए, वामदेवजीलाई एमालेमा भकुन्डोजस्तो यता र उता कसरी बनाइँदो रहेछ, बल्ल बुझ्दैछु ।साउनको संकट टारिदिएका गौतमको गुन भने ओलीले महिना दिन पनि सम्झिएनन् । उनलाई राष्ट्रिय सभा सदस्य बनाउने र नबनाउने भन्नेबारेमा नेकपामा लामो विवाद भयो । उसो त गौतमलाई सपना देखाउने मामिलामा दाहालको भूमिका पनि कम छैन । सुरुमा प्रधानमन्त्री बनाउने आश्वासन दाहालकै थियो । त्यसपछि दाहाल र ओलीकै सक्रियतामा संविधान संशोधन गरेर राष्ट्रिय सभा सदस्य पनि प्रधानमन्त्री बन्न पाउने व्यवस्था कायम गर्ने र गौतमलाई प्रधानमन्त्री बनाउने बचन दिइयो तर उनलाई नै प्रधानमन्त्री बनाउने ध्येयसहित संविधान संशोधन गर्न बनेको नेकपाको कार्यदलले भने दुई दिन पनि काम गर्न पाएन । उता गौतमको विडम्बना कस्तोसम्म भने सांसद बन्ने २३ औं पटकको प्रयासमा बल्ल उनी संघीय सांसद भएर राष्ट्रिय सभा छिर्न पाए । यो बेला गौतमले दुवै अध्यक्षहरूले आफूलाई चाहिनेभन्दा धेरै उपयोग गर्न खोजेको अनुमानसहित पर्ख र हेरको रणनीति अख्तियार गरेका छन् । तर टाकुरामा एक्लै खडा हुँदा उनलाई फाइदाभन्दा बेफाइदा नै बढी छ । राजनीतिमा विश्वास हुन्छ, आफ्नो प्रतिबद्धताबाट ब्याक हुँदा सरोकारवालालाई नै घाटा हुन्छ, नेताहरू पटकपटक वामदेवजीसँग सम्झौता गर्दै पछि हट्दै गर्नुभएको छ, नेता बाँस्कोटाले भने, राजनीतिमा तिक्डमले चल्दैन तर धेरै पटक तिक्डम हुँदा वामदेवजी कोपभाजनमा पर्नुभएको छ, यसपालि गम्भीर भएरै सोच्नुहोला भन्ने विश्वास छ ।उसो त सुरुमा आफ्ना मुद्दाहरू स्थापित गरेर आफ्नो जबर्जस्त उपस्थिति कायम गर्ने गौतम स्वयं पछिल्लो समय गल्दैगल्दै आए । महाकाली सन्धिको विरोधी कित्ताको अगुवाइ गरेका गौतमको राष्ट्रवादी छवि चुलिएकै बेला उनले २०५४ मा तत्कालीन कांग्रेससँग सहकार्य गरे र चार महिनामै भंग पनि । उनैले फुटाएर बनाएको मालेले वामे सर्दै गर्दा सत्तारोहणको द्रुतगतिको बाटो रोजेपछि पुरानो छवि कायम रहेन । जनआन्दोलनयताका पार्टी र सरकारमा उनको भूमिका हेर्दा पनि गौतमले आफ्ना लागि मात्रै अडान र सम्झौता गरेको देखिन्छ । यसको फलस्वरूप उनी तीन पटक गृहमन्त्री भए, सरकारमा उपप्रधान र पार्टीमा उपाध्यक्ष तथा उपमहासचिव बनिसके । पार्टी एकतापछि माले बन्ने बेलैदेखिका आफ्ना वरिपरिका नेताहरूलाई बोलाएर अब वामदेवको कुनै गुट छैन, आफैंआफैं गरिखानु भनेका थिए । त्यसपछि उनलाई पछ्याएका नेताकायकर्ता ओली र नेपालको कित्तामा बाँडिए । यसले पनि गौतम पार्टीमा सामूहिकताभन्दा धेरै व्यक्तिगत लाभहानि हेरेरै बसेको प्रस्ट देखाउँछ । त्यसमाथि तरंगित भइहाल्ने गौतमको बानीले कतिपय अवस्थामा उनलाई र कतिपय अवस्थामा पार्टीलाई नै हानि गरेको छ । गौतमको यही चञ्चलताका कारण होला, २०४८ तिर एमालेका तत्कालीन महासचिव मदन भण्डारीले भनेका थिए, वामदेव गौतम पार्टीमा नहुँदा एमाले लुलो हुन्छ, वामदेव गौतम पार्टीमा हुँदा एमाले धुलो हुन्छ ।"
केन्द्रको निर्णय कुर्दै कांग्रेस,"वाग्मतीमा मुख्यमन्त्री डोरमणि पौडेलविरुद्ध शुक्रबार अविश्वासको प्रस्ताव दर्ता भएसँगै प्रदेश सांसदहरूको जोडघटाउ सुरु भएको छ । ओलीनिकट पौडेलविरुद्ध दाहालनेपाल पक्षबाट अविश्वासको प्रस्ताव दर्ता गर्दै नेत्री अष्टलक्ष्मी शाक्यलाई मुख्यमन्त्री प्रस्ताव गरिएको छ । वाग्मतीमा नयाँ सरकार गठन वा अविश्वास प्रस्तावमा कांग्रेस निर्णायक छ । यस विषयमा कांग्रेस संसदीय दलले शनिबारसम्म कुनै निर्णय गरेको छैन ।प्रदेशसभामा मुख्यमन्त्री पौडेलका पक्षमा ३४ मत छ । दाहालनेपाल समूहका ४५ जना सांसदले अविश्वास प्रस्ताव दर्ता गराएका छन् । पौडेललाई अविश्वास प्रस्ताव असफल गराउन थप २२ मत चाहिन्छ । अविश्वास प्रस्ताव पारित भइहाले अर्को पक्षले पनि कांग्रेसको साथबिना सरकार गठन गर्न सक्दैन । १ सय १० सदस्यीय प्रदेशसभामा कांग्रेसका २२, विवेकशील साझाका ३, राप्रपाका २, नेपाल मजदुर किसान पार्टीका २ र स्वतन्त्र सांसद १ जना छन् ।कांग्रेसका प्रदेशसभा सदस्यहरूले केन्द्रीय नेतृत्वसँग छलफल नगरी अघि बढ्न नसक्ने बताएका छन् । मुख्यमन्त्री पौडेलले अविश्वास प्रस्ताव सामना गर्नुअघि कांग्रेसको साथ खोजिरहेका छन् । दुवै पक्षबीच विभिन्न चरणमा छलफल भइसकेको छ । लोकतन्त्रलाई संस्थागत गर्न र परिवर्तनलाई बचाउन कांग्रेसले उचित समयमा उचित निर्णय गर्नेछ । तत्काल सरकारमा जाने विषयमा छलफल भएको छैन, कांग्रेस संसदीय दलका नेता इन्द्रबहादुर बानियाँले भने । अविश्वास प्रस्तावका सन्दर्भमा जुन समूहसँग सहज हुन्छ, त्यसैसँग सहकार्य गरिन्छ, उनले भने । स्रोतका अनुसार यस विषयमा मुख्यमन्त्री पौडेलले प्रधानमन्त्री ओलीसँग समेत परामर्श गरिरहेका छन् ।गत साउन ६ गते प्रदेशसभाको बजेट अधिवेशन सकिएकाले आगामी माघ ५ गतेभित्रै प्रदेशसभा बैठक बोलाइसक्नुपर्नेछ । सभामुख सानुकुमार श्रेष्ठले अविश्वास प्रस्तावका विषयमा आगामी बैठकबाटै प्रक्रियामा जाने बताइसकेका छन् । प्रदेशसभामा तत्काल कायम रहेका सम्पूर्ण सदस्यमध्ये एक चौथाइ सदस्यले मुख्यमन्त्रीमाथि प्रदेशससभाको विश्वास छैन भनी लिखित रूपमा अविश्वासको प्रस्ताव पेस गर्न सक्ने व्यवस्था संविधानमा छ । सात सदस्यीय मन्त्रिपरिषद्मा रहेका तीन जनाले शुक्रबारै राजीनामा पनि दिइसकेका छन् ।अविश्वास प्रस्ताव पारित भयो भने प्रस्तावक पक्षले सरकार गठनको दाबी गर्न सक्छ तर यसका लागि दल विभाजनको औपचारिक पत्र प्रदेशसभामा प्राप्त हुनुपर्छ । दुई वा दुईभन्दा बढी दल मिलेर सरकार गठन गरे पनि ३० दिनभित्रमा विश्वासको मत प्राप्त गर्नॅपर्छ । विश्वासको मत प्राप्त गर्न नसके वा मुख्यमन्त्री चयन गर्न नसके मुख्यमन्त्रीको सिफारिसमा प्रदेश प्रमुखले प्रदेशसभा विघटन गरी ६ महिनाभित्र निर्वाचन हुने गरी मिति घोषणा गर्न सक्छन् । संविधानको धारा २३२ (३) मा राष्ट्रपतिले प्रदेशसभा ६ महिनासम्म निलम्बन वा विघटन गर्न सक्ने व्यवस्था पनि हुनाले केन्द्रबाटै विघटन हुने संशय पनि कायमै छ तर यसरी हुने निलम्बन वा विघटनको निर्णय संघीय संसद्बाट अनुमोदन हुनुपर्छ ।"
बढ्यो शीतलहर र हिमपातको जोखिम,"(काठमाडौं)  देशभरका ३२ जिल्ला हिमपातहिमपहिरो र शीतलहरको उच्च जोखिममा परेका छन् । गृह मन्त्रालयअन्तर्गत राष्ट्रिय विपद् जोखिम न्यूनीकरण तथा व्यवस्थापन प्राधिकरणले जाडोयाममा मौसमी प्रतिकूलताका कारण बर्सेनि हुने जनधनको क्षति, तापक्रमको अवस्था र मानिसको बसोबासको स्थितिका आधारमा सूची तयार पारेको हो । सोहीअनुसार मन्त्रालयले ११ जिल्लालाई हिमपातहिमपहिरो र तराईमधेसका २१ जिल्लालाई शीतलहरको उच्च जोखिममा राखेको हो । तराईका ११ जिल्ला शीतलहरको उच्च जोखिममा र ११ जिल्ला जोखिममा छन् । यस्तै, २१ हिमाली जिल्ला हिमपातको उच्च जोखिममा तथा बाँकी ३४ जिल्ला चिसो प्रभावित सूचीमा छन् । मन्त्रालयका अनुसार शीतलहरको उच्च जोखिममा सुनसरीको दक्षिणी भाग, सप्तरी, सिरहा, धनुषा, महोत्तरी, सर्लाही, रौतहट, बारा, पर्सा, नवलपरासी पश्चिम, कपिलवस्तु गरी ११ जिल्ला छन् । त्यस्तै ताप्लेजुङ, संखुवासभा, सोलुखुम्बु, दोलखा, रामेछाप, सिन्धुपाल्चोक र रसुवाको माथिल्लो भेग, मनाङ, मुस्ताङ, डोल्पा, जुम्ला, मुगु, हुम्ला, कालीकोट, बाजुरा, बझाङ, दार्चुला, धादिङ, गोरखा, रुकुम पूर्व र म्याग्दी गरी २१ जिल्ला हिमपातको उच्च जोखिममा छन् । मन्त्रालयले केही दिनअघि प्रदेश सरकारका आन्तरिक मामिला तथा कानुन सचिवहरूलाई बोलाएर चिसोका कारण हुने जनधनको क्षति न्यूनीकरणबारे छलफलसमेत गरेको थियो । २०७१ असोज २८ मा मनाङ र मुस्ताङ क्षेत्रको माथिल्लो भेगमा हिमआँधी (हुदहुद) का कारण ४३ जनाको मृत्यु भएको थियो । उक्त घटनामा ५० जना हराएका थिए । पछिल्लो ४ वर्षमा हिमपात र शीतलहरबाट मात्रै ८२ जनाको मृत्यु भएको थियो । चिसोबाट मृत्यु भएका कतिपयको यकिन विवरण छैन । गृह मन्त्रालयका अनुसार हिमपात र शीतलहरबाट आर्थिक वर्ष २०७३७४ मा ९, २०७४७५ मा ४८, २०७५७६ मा १२ र २०७६७७ मा १३ जनाले ज्यान गुमाएका थिए । यो अवधिमा अत्यधिक चिसोबाट ३ हजारभन्दा बढी चौपायाको मृत्यु भएको थियो । विपद्बाट ज्यान गुमाएका मानिसका परिवारलाई २ लाखका दरले थप राहत दिने व्यवस्था छ । चिसोबाट हुने क्षति न्यूनीकरण तथा रोकथामलगायत कार्यक्रम सञ्चालन गर्न केन्द्रीय विपद् व्यवस्थापन कोषबाट शीतलहरको उच्च जोखिममा रहेका तराईका ११ जिल्लालाई १५ लाखसम्म र बाँकी ११ जिल्लालाई १० लाख, हिमाली २१ जिल्लालाई ७ लाखसम्म, पहाडी र उपत्यकासहितका ३४ जिल्लालाई ५ लाखसम्म रकम पठाइएको छ ।मन्त्रालयका विपद् व्यवस्थापन महाशाखा प्रमुख जनकराज दाहालले विगतमा हुने गरेका मानवीय र भौतिक क्षतिका आधारमा जिल्लाको वर्गीकरण गरेर चिसो रोकथाम तथा नियन्त्रणका लागि जिल्ला विपद् व्यवस्थापन कोषमा रकम निकासा गरिएको बताए । हिमपात र शीतलहर प्रभावित जिल्लाको वर्गीकरण रणनीति अपनाइएको छ, त्यहीअनुसार एउटा जिल्लालाई ५ देखि १५ लाख रुपैयाँसम्मको बजेट निकासा दिएका छौं, दाहालले भने, प्रदेश र स्थानीय सरकारबाट पनि यससम्बन्धी नीति तथा कार्ययोजना तय भएका कारण केन्द्रबाट गएको बजेटको आकार सानो देखिएको हुन सक्छ । गत मंसिर १६ गते गृहमन्त्री रामबहादुर थापाको अध्यक्षतामा राष्ट्रिय विपद् जोखिम न्यूनीकरण तथा व्यवस्थापन कार्यकारी समितिको बैठकले चिसोबाट बच्ने गरी सम्भावित शीतलहर तथा हिमपात विपद् जोखिम न्यूनीकरण तथा प्रतिकार्य राष्ट्रिय मार्गदर्शन२०७७ स्वीकृत गरे पनि त्यसअनुसारको व्यवस्थापनमा भने परम्परागत शैलीभन्दा माथि उठेर कार्ययोजना बनेको छैन । पुस सुरु भएपछि उच्च हिमाली भेगका धेरैजसो बस्ती विस्तारै चिसो छल्न तल झरिसकेका छन् । चिसोबाट बच्ने गरी सरकारी तहबाट ठोस कार्यक्रम नबन्दा बर्सेनि उच्च हिमाली भेगका बस्ती फागुनसम्मै अन्यत्रै सर्नुपर्ने बाध्यता छ । हुम्ला, मुस्ताङ, ताप्लेजुङ, मनाङलगायत जिल्लाका माथिल्लो भेगमा माइनस तापक्रम हुन थालेपछि बस्ती तल सरिसकेका छन् । प्राधिकरणका प्रमुख कार्यकारी अनिल पोखरेलले मंसिर, पुस र माघ महिना तराईमधेस र उच्च हिमाली क्षेत्र बढी प्रभावित हुने गरेको बताए । यो अवधिमा खासगरी ज्येष्ठ नागरिक, दीर्घरोगी, सुत्केरी र गर्भवती महिला बढी जोखिममा पर्ने हुँदा तीनै सरकारबाट कार्यक्रम लागू गर्नुपर्ने उनको भनाइ छ ।"
श्रम स्वीकृति नवीकरण अनलाइनमार्फत,"(काठमाडौं)  वैदेशिक रोजगारीमा रहेका नेपाली श्रमिकले श्रम स्वीकृति नवीकरण अब अनलाइनबाटै गराउन पाउने भएका छन् । यसको व्यवस्था वैदेशिक रोजगार विभागले मिलाएको हो । यो सुविधाका कारण जहाँसुकै रहेका नेपालीले श्रम स्वीकृति नवीकरण गर्नका लागि नेपाल आउनैपर्ने बाध्यकारी अवस्था हट्ने छ । विदेशमा रहेका नेपालीले विदेशबाटै श्रम स्वीकृति नवीकरण गर्न पाइने भएपछि दैनिक ५ सय जनाले वैधानिकीकरण पाउने भएका हुन् । कोभिड१९ को महामारी सुरु भएपछि श्रम स्वीकृति नवीकरणका लागि स्वदेश फर्किन पाएका थिएनन् । विभागका अनुसार केही दिनभित्रै अनलाइनको नयाँ प्रणाली कार्यान्वयनमा आउनेछ । अनलाइनमार्फत श्रम स्वीकृति नवीकरण गर्ने तयारी लगभग पूरा भएको छ । आइतबार हाम्रो सबै काम हुन्छ । सोमबार वा मंगलबारदेखि कार्यान्वयनमा ल्याउने योजना छ, विभागका एक अधिकारीले भने । श्रम, रोजगार तथा सामाजिक सुरक्षा मन्त्रालयले डेढ वर्षअघि नै वैदेशिक रोजगार नियमवाली२०७६ लाई पाँचौं पटक संशोधन गरी श्रमिकले नेपाली दूतावासबाटै श्रम स्वीकृति नवीकरण गर्न दिने व्यवस्था गरे पनि कार्यान्वयनमा ल्याउन सकेको थिएन । वैदेशिक रोजगार विभागले दुई वर्षका लागि मात्रै श्रम स्वीकृति दिने गरेको छ । एउटै कम्पनीमा निरन्तर काम गर्न चाहेमा श्रमिकले अवधि थप गर्न विभागबाट पुनः श्रम स्वीकृति लिनुपर्ने व्यवस्था छ । गत आर्थिक वर्षमा मात्रै दुई लाख ७२ हजार जनाले विभागबाट पुनः श्रम स्वीकृति लिएका थिए ।पहिले पाएको श्रम स्वीकृतिको प्रतिलिपि, राहदानीको प्रतिलिपि, अघिल्लो पटक र हाल प्राप्त गरेको भिसा, रोजगार करारपत्र, जीवन बिमा र कल्याणकारी कोषमा रकम भुक्तानी गरेपछि दूतावासले सहजै पुनः श्रम स्वीकृति दिन सक्नेछ । कल्याणकारी कोष र बिमाको रकम पनि अनलाइनबाटै दिने व्यवस्था मिलाएको छ । अनलाइनमार्फत नै पुनः श्रम स्वीकृति पाउनुपर्ने मागलाई सरकारले सम्बोधन गरेको छ, गैरआवासीय नेपाली संघका प्रवक्ता डीबी क्षत्रीले भने, करार अवधि सकिनासाथ स्वदेश जान नपाउने श्रमिकलाई ठूलो राहत मिलेको छ । यसले आर्थिक रूपमा पनि श्रमिकलाई फाइदा पुर्याउँछ । बिदामा आएर पुनः श्रम गन्तव्यमा फर्किने कामदारको स्वीकृतिको म्याद तीन महिनाको भए मात्रै अध्यागमनले विदेश जाने अनुमति प्रदान गर्ने गरेको छ । श्रम स्वीकृतिको अवधिभित्र दुर्घटना वा अंगभंग भएमा मात्रै वैदेशिक रोजगार बोर्डबाट पाउने सुविधा प्राप्त गर्न सकिन्छ ।श्रम स्वीकृतिको म्याद नसकिएको अवस्थामा कामदारको मृत्यु भएमा उसको परिवारले बिमाबापत कम्तीमा १० लाख र बोर्डबाट ७ लाख रुपैयाँ प्राप्त गर्न सक्छन् । यस्तै मृतकका बालबालिकालाई सरकारले १२ कक्षासम्म निःशुल्क पढाइदिने व्यवस्था पनि गरेको छ र परिवारलाई उपचारका लागि ५० हजारसम्म दिने गरेको छ । विभागका अनुसार बिदामा नेपाल आएका श्रमिक पनि श्रम स्वीकृतिका लागि प्रदेश र केन्द्रमा तोकिएको कार्यालयमा धाइराख्नु पर्दैन । काठमाडौं कार्यालयबाटै मात्रै श्रम स्वीकृतिको नवीकरण हुँदा चाप बढेपछि सरकारले २०७५ को पुस १५ गतेदेखि प्रदेशस्तरबाटै वैदेशिक रोजगारका लागि पुनः श्रम स्वीकृति दिन थालेको थियो । काठमाडौंस्थित वैदेशिक श्रम कार्यालयले बिदामा आउने झन्डै ५ हजार कामदारलाई दैनिक पुनः श्रम स्वीकृति दिँदै आएको छ । श्रम तथा रोजगार कार्यालयको प्रदेशस्तरमा विराटनगर, धनुषा, बुटवल, सुर्खेत, पोखरा र धनगढीमा कार्यालय खोलिएको थियो । पुनः श्रम स्वीकृति लिन म्यानपावर कम्पनीको संलग्नता आवश्यक पर्दैन । एक पटक श्रम स्वीकृति लिएपछि दुई वर्षसम्म म्याद हुन्छ । श्रमिक अधिकारकर्मीहरूले भने विदेशमा रहेका नेपाली श्रमिकलाई कानुनी र गैरकानुनी भनेर विभेदपूर्ण नीति अख्तियार गरिएको भन्दै सबैले सहज श्रम स्वीकृति पाउनुपर्ने माग राखेका छन् । बिनाश्रम स्वीकृति विदेशमा गएर काम गरेकालाई भने अनुमति लिन र नवीकरण गर्न कठिन छ । कानुनी रूपमा वैदेशिक रोजगारीको अवसर लिनका लागि लैंगिक विभेद गरिएको छैन । तर व्यवहारमा अनेक बहानामा विभेद गरिँदै आएको छ, महिला कामदारको पक्षमा वकालत गर्दै आएकी पौरखी नेपालकी अध्यक्ष मञ्जु गुरुङले भनिन्, यसको नतिजास्वरूप महिला कामदारलाई राज्यका हरेक तहबाट सेवा लिन वञ्चित गराइएको छ । राष्ट्रिय मानवअधिकार आयोगको पछिल्लो अध्ययनले कोभिड१९ महामारीले सरकारी अभिलेखमा नसमेटिएका श्रमिकहरू अझ बढी जोखिममा रहेको प्रतिवेदन सार्वजनिक गरेको थियो । सरकारले करार अवधि समाप्त हुन लागेका वा समाप्त भई सोही गन्तव्य मुलुकमा रोजगारीका लागि जान चाहने श्रमिकलाई श्रम स्वीकृति नवीकरण गर्नेको तथ्यांक सन् २०१११२ देखि मात्र राख्दै आएको हो । श्रम मन्त्रालयको पछिल्लो प्रतिवेदनअनुसार नवीकरणमार्फत पुनः सोही गन्तव्य मुलुकमा जाने श्रमिकको संख्यामा लगभग एकै किसिमको वृद्धि देखिएको छ । त्यसयता गत वर्षसम्म १७ लाख २० हजार श्रमिकहरूले श्रम स्वीकृति नवीकरण गराएका छन् । नवीकरण गरिएका अधिकांश श्रम स्वीकृति खाडी मुलुकहरू र मलेसियाका छन् । कतार, साउदी अरब, संयुक्त अरब इमिरेट्स, मलेसिया र कुवेत जस्ता मुख्य गन्तव्य मुलुकहरूमा कुल श्रम स्वीकृतिमा नवीकरणतर्फको ९० प्रतिशत हिस्सा ओगटेको छ ।"
देउवाको द्विविधा,"हठात् ढंगले गरिएको प्रतिनिधिसभा विघटनको मूल्य लोकतन्त्र तथा सम्पूर्ण शासन व्यवस्थाले कुन हदसम्म चुकाउनुपर्छ भन्ने हाम्रो आफ्नै इतिहासको भुक्तभोगी नेपाली कांग्रेसका वर्तमान सभापति शेरबहादुर देउवा जत्तिको को होला π २०४६ सालमा पुनःस्थापित प्रजातन्त्रलाई कोमामा पुर्याउने गरी २०५९ मा तत्कालीन प्रतिनिधिसभा विघटन गर्ने प्रधानमन्त्री उनी नै थिए । राजदरबारको स्वार्थपूर्ति हुने गरी जनप्रतिनिधिमूलक थलोलाई नारायणहिटी बुझाइएको उक्त घटनाको कर्ता तथा प्रथम साक्षी मात्र होइन, त्यसबाट उत्पन्न परिणति भोग्नेमा पनि उनी अग्रपंक्तिमै थिए । तर उदेकलाग्दो के भने, इतिहासको त्यो अविस्मरणीय गल्तीबाट उनले कत्ति पनि सिकेको देखिएको छैन । व्यापक दबाबका कारण कांग्रेसले सोमबारका लागि औपचारिक आन्दोलन घोषणा गरे पनि देउवाले संसद् पुनःस्थापनाको पक्षमा अभिव्यक्ति नदिन आफ्ना नेताहरूलाई आग्रह गरिरहेका छन् । परोक्ष रूपमा प्रतिनिधिसभा विघटन गर्ने प्रधानमन्त्री केपी शर्मा ओलीको असंवैधानिक कदमको बचाउमा देखिने यस्तो व्यवहार लोकतन्त्र र संविधानका लागि घातक छ ।शासकले कुनै गल्ती गर्दा वा सत्ताको कदम लोकतन्त्रको परिधिबाहिर जाँदा त्यसलाई खबरदारी गर्ने र सच्याउन दबाब दिने खास दायित्व प्रमुख प्रतिपक्षी दलको हो । सत्ताले संकट सिर्जना गरेको बखत व्यवस्थालाई बरालिन नदिने राजनीतिक अभिभारा प्रमुख प्रतिपक्षीमा स्थानान्तरण भएको हुन्छ । झन्, आफूलाई निःसर्त लोकतन्त्रको हिमायती बताउने र सात दशकदेखि यही व्यवस्थाका लागि संघर्ष गर्दै आएको पार्टीका हकमा त यो स्वाभाविक रूपमा परम् कर्तव्य पनि हो । कांग्रेसका लागि यतिबेला यो विषय जीवनमरणकै सवाल हुनुपर्ने हो, पुस ५ गतेको घटनाविरुद्ध आन्दोलन गर्न पनि १३ गतेको साइत पर्खनु नपर्ने हो । संविधानमाथि संकट आइलागेको यस्तो अवस्थामा कांग्रेस पार्टी, खासगरी यसको मूल नेतृत्व किंकर्तव्यविमूढ र अनिश्चयको बन्दी देखिनु नेपाली राजनीतिको अर्को दुःखपूर्ण अध्याय हो । यो चरम अन्यमनस्क अवस्थाबाट नेपाली कांग्रेसले आफूलाई माथि उठाउनैपर्छ र नवस्थापित व्यवस्थामाथि भएको प्रहारको विपक्षमा विगुल फुक्नुपर्छ ।संविधानले प्रधानमन्त्रीलाई शंकाको सुविधा दिएकै बखत त २०५९ को कदम त्यतिबिघ्न प्रत्युत्पादक भयो, अहिलेको मूल कानुनले त बहुमतीय सरकार प्रमुखलाई त्यस्तो कुनै अधिकार दिएको पनि छैन । कुनै पनि हालतमा संसद्ले प्रधानमन्त्री चुन्न नसकेको अवस्थामा मात्रै प्रतिनिधिसभा विघटन गर्न पाइने अवस्था अहिले छ । यो सब जान्दाजान्दै पनि, आफ्नै पार्टीका कैयौं नेताले संसद् पुनःस्थापना र सशक्त आन्दोलनको पक्षमा उभिनुपर्ने अडान लिँदालिँदै पनि र आमजनमतसमेत सत्ताकदमको विपक्षमा हुँदा पनि कांग्रेस सभापति देउवामा यसप्रति चेतनाबोध नभएजस्तो देखिनु राजनीतिक लज्जाको सरल उदाहरण हो । यहाँ सवाल यो अलमलले कांग्रेसलाई कहाँ छोड्छ र उसको भूमिकाप्रति आम धारणा कस्तो बन्छ भन्ने होइन, यो संकटको बेला यस्तो अन्तर्पाठले निकट आगतको नेपाली राजनीतिको पाना कसरी कोरिन्छ भन्ने हो । गएको निर्वाचनमा जनताले कांग्रेसलाई दिएको भूमिका यही हो सरकारले धर्म छाड्दा सती साल भएर उभिनू । तर जनअनुमोदित यो उत्तरदायित्व निर्वाह गर्न कांग्रेस च्युत भइरहेको देखिन्छ । यसमा पार्टी नेतृत्वको विभ्रम सर्वथा दोषी छ ।पक्कै पनि, यो विषय अहिले सर्वोच्च अदालतको संवैधानिक इजलासमा प्रवेश गरिसकेको छ । सम्मानित अदालतले ढिलोचाँडो यसमा आफ्नो फैसला सुनाउने नै छ । तर यसको मतलब यो होइन कि, यो विषयमा मुलुकको प्रमुख राजनीतिक शक्तिमध्येको एक घटकले आफ्नो अभिमत व्यक्त गर्नै पाउँदैन, उसले आफ्नो अडान र अपिल जनसमक्ष सुनाउनै सक्दैन । यो घटनाको संवैधानिक वा कानुनी निरूपण अदालतले गर्ला, तर यसको राजनीतिक विवेचना दलहरूले नै गर्ने हो । त्यसमा पनि सत्तापक्षबाट गराइएको घटना भएकाले प्रतिपक्षी दलले यसबारे स्पष्ट मुख खोलेर लोकतन्त्रलाई लिकमा ल्याउने गरी आफ्नो अडान लिनैपर्छ । मुलुकमा संवैधानिक सर्वोच्चता हुनु र संविधानको अन्तिम व्याख्याता सर्वोच्च न्यायालय हुनुको अर्थ, पार्टीहरू अराजनीतिक हुनेगरी खुम्चनु वा अवैचारिक हुनु होइन । देशको सबैभन्दा पुरानो क्रियाशील दल कांग्रेस यसमा स्पष्ट हुनैपर्छ ।संविधानमाथि बलात् आक्रमण हुँदासमेत कांग्रेस यसरी अनुद्विघ्न भैरहनुमा मूलतः पार्टी नेतृत्वले दुइटा लाभहानिको हिसाब गरेजस्तो देखिन्छ । पहिलो, चाँडै चुनाव भएमा देउवाले आफ्नो चौतर्फी हित देखेका हुन सक्छन् । प्रतिनिधिसभा पुनःस्थापनाको पक्षमा नबोलौं भन्नुको मनसाय सरकारको चुनावी घोषणालाई समर्थन गरौं भनेकै हो । सोझो अर्थमा लिँदा बहुदलीय व्यवस्थामा एउटा दलले चुनावी लाभ हेर्नु खासै अन्यथा पनि होइन । तर त्यस्तो स्वार्थदृष्टि लोकतन्त्र र शासनव्यवस्थाकै मूल्यमा राखियो भने, त्योचाहिँ अस्वास्थ्यकर र दुर्भाग्यपूर्ण हुन्छ । अहिले भैरहेको यही हो । देउवाको दोस्रो लाभहानिको विषय, संवैधानिक परिषद्द्वारा विभिन्न निकायहरूमा गरिएको सिफारिस नै हो, जसमा कांग्रेस सभापतिले पनि राम्रै भाग पाएको कुरा गाइँगुइँको विषय मात्रै होइन, प्रस्टै देखिएको तथ्य हो । देउवाले आफूबाट भएको यो गल्ती सच्याउँदै अध्यादेशको खारेजी र सिफारिस बदरको पक्षमा आफूलाई उभ्याउनुपर्छ । आफ्ना मान्छेका दुईचार नियुक्तिसित लोकतन्त्र र संवैधानिक मर्मको मूल्यलाई साट्न पाइँदैन ।अहिलेको संकटपूर्ण घडीमा सही विचारले मुलुकलाई दिशाबोध गर्न कांग्रेसलगायत कुनै पनि जिम्मेवार दल चुक्नु हुँदैन । ताकि, अरू कुनै शक्तिकेन्द्रलाई यसबारे द्विविधा रहेछ भने उनीहरूसमेत स्पष्ट हुन सकून् । देशको एउटा जिम्मेवार दलले आफ्नो संवैधानिक र राजनीतिक दायित्व निर्वाह गर्दा अदालतको क्षेत्राधिकारमा हस्तक्षेप गरेको किमार्थ ठहरिँदैन । यसमा कांग्रेस अलमलिन जरुरी छैन । यतिबेला यो पार्टी जति अस्पष्ट भयो, लोकतन्त्रको सूर्यमा ग्रहण लाग्ने खतरा त्यति नै धेरै हुन्छ । यही तथ्यलाई हेक्का राख्दै कांग्रेस नेतृत्वले वर्तमान संकटलाई आफ्नो सम्भावित जयपराजयको गणितका रूपमा मात्र नलिएर लोकतन्त्रमाथिकै प्रहारका रूपमा बुझ्नुपर्छ र त्यहीअनुसार उचित मार्गदर्शनका उपाय ठम्याउनुपर्छ ।"
मन्त्रिपरिषद् विस्तार अवैधानिक,"प्रधानमन्त्री ओलीले मन्त्रिपरिषद् विस्तार तथा पुनर्गठन गरे । आफ्नै पार्टीका नेताहरूले कामै गर्न दिएनन् भन्दै संसद् भंग गर्ने प्रधानमन्त्री ओलीले मन्त्रीहरूले राजीनामा दिएको मौका छोपी आसेपासेलाई सरकारमा ल्याएका छन् । संसद् नै विघटन भएका बेला तिनै सांसदहरूलाई मन्त्री बनाउने प्रधानमन्त्री ओलीको काम वैधानिक कसरी हुन सक्छ ? सिद्धान्ततः व्यवस्थापिकाबाट कार्यपालिका सदस्यहरू छानिन्छ । तर, संसद् नै नभएको बेला किन मन्त्रिपरिषद् विस्तार गरियो ? एकातिर प्रतिनिधिसभा पुनःस्थापनाको माग गर्दै सांसदहरू विरोधमा उत्रिरहेका छन् भने अर्कातिर मन्त्रिमण्डल विस्तार गर्दै प्रधानमन्त्री ओली प्रतिनिधिसभा पुनःस्थापना हुँदैन भन्दै चुनावका लागि तयार रहन निर्देशन दिइरहेका छन् । संसद् ब्युँत्याउन लागिपरेका नेताहरू संवैधानिक इजालसको फैसलाको प्रतीक्षा गरिरहेका छन् । जनताको अमूल्य मत पाएका संसद्हरूले सरकार चलाउने वा चित्त नबुझे परिवर्तन गर्ने अधिकार पनि राख्छन् । एक व्यक्तिको सनकले संविधानमा हुँदै नभएको व्यवस्था प्रयोग गरी संसद् विघटन गर्नुले संसदीय व्यवस्थाको भविष्यै अन्धकार बनाएको छ । सरकार बचाउन प्रधानमन्त्री ओलीले जनमतको ख्यालै नगरी संसद् विघटन गरिदिए । देश र जनताको भविष्यको चिन्तै नगरी संसद् विघटनको सिफारिसलाई तोक लगाइदिने महामहिम राष्ट्रपति विद्यादेवी भण्डारीका कारण लोकतन्त्रको भविष्य अँध्यारो देखिँदै छ । राष्ट्राध्यक्षप्रतिको जनताको भरोसा तोडिएको छ । जनताप्रति बेइमानी भएको छ । नवीनकुमार देवकोटा, पञ्चदेवल२, अछाम"
कम्युनिस्ट आन्दोलनको पतन,"अध्यक्षद्वयको बेमेलका कारण पार्टी मात्र नभएर सरकार सञ्चालनमा समेत नकारात्मक असर पुगेको हो । दुवै जनाको आआफ्नो अडानका कारण नेकपा बन्धक बन्यो । लगभग दुईतिहाइ मतको सरकारले काम गर्न सकेन । प्रधानमन्त्री ओलीले प्रतिनिधिसभा विघटन गरेसँगै नेकपा दुई चिरा पर्यो । संघदेखि स्थानीय तहसम्मै नेताकार्यकर्ताहरू विभाजित छन् । एउटा गुटले अर्कोलाई चियापसल, सामाजिक सञ्जालहरूमा गाली गरिरहेका छन् । नेकपाका सबै कार्यकर्तालाई कम्युनिस्ट र मार्क्सवादी भनिए पनि यिनीहरूको जन्म र स्कुलिङ छुट्टाछुट्टै थियो । यसले राजनीतिक बुझ्इालाई पनि निर्देशित गर्थ्यो । तत्कालीन एमालेले जनताको बहुदलीय जनवादलाई मूलमन्त्र ठानेको थियो । यसमा विमति जनाउनेले माओवादी नामको दलबाट जनयुद्ध लडेका थिए । एकताअघि कम्युनिस्ट भनिए पनि यी दुई पार्टीबीच शत्रुतापूर्ण व्यवहार थियो । विस्तृत शान्ति सम्झौतापछि तत्कालीन माओवादी शान्तिपूर्ण राजनीतिमा फर्किए पनि एमालेसँग सत्ताका लागि मात्र सहकार्य हुन्थ्यो । यही सत्ता स्वार्थका लागि कम्युनिस्टबीच एकता भयो । यो एकीकरणमा सबै कम्युनिस्ट अटेका छैनन् । २०७४ सालको चुनावमा कम्युनिस्ट गठबन्धनले झन्डै दुई तिहाइ ल्यायो । स्थानीय, प्रदेश र संघीय सरकारमा उनीहरूकै हालीमुहाली भयो । यतिका परिवर्तन र प्राप्तिपछि पनि अध्यक्षद्वयको मन, व्यवहार र शैली मिल्न सकेन । विचारविहीन र सिद्धान्तविहीन एकताका कारण कम्युनिस्ट आन्दोलन चिरा परेको छ । फुर्पा तमाङ, ठूलो भार्खु, रसुवादिग्भ्रमित समाज र ॅस्पिरिचुआलिटीलीना दुवाडीको स्पिरिचुआलिटीका भ्रम लेख आध्यात्मिक चिन्तन जगाउने विषयमा केन्द्रित छ । लेखकको धार्मिक आस्था भएको तर अझसम्म उनले विधिपूर्वक पूजाआजा गर्न नजानेको, धार्मिक गतिविधिमा सरिक हुने गरे पनि कुन भगवान्लाई कहिले र कसरी पूजा गर्ने जानकारी नभएको, मन्दिरमा पूजा नगरेको भन्ने अभिव्यक्ति धेरैलाई नमिठो लाग्न सक्छ । यहाँनिर कवि लक्ष्मीप्रसाद देवकोटाको धर्मको नाममा मन्दिर धाउनेहरूलाई कटाक्ष गर्दै कुन मन्दिरमा जान्छौ यात्री भावको कविता पनि स्मरणयोग्य देखिन्छ । यथार्थमा समाजका विभिन्न तह र तप्काका व्यक्तिले जसरी धर्मलाई आआफ्नै ढंगले बुझेर उपयोगमा ल्याएका हुन्छन्, त्यही नै समाजको सौन्दर्य हो, जीवनको लय हो । कसैको धार्मिक विश्वास, चिन्तनमा चोट पुर्याउने गरी उपदेश दिनु उचित होइन । हुन त घरमै बसेर पनि ईश्वरीय चिन्तन गर्न नसकिने होइन, तर समय दिएर मन्दिरको भीडभाडमा पस्दा, धाएर जाँदा त्यहाँको माहोलले सकारात्मक सोच बढाउने, एकाग्रता बढ्ने, सम्झना चिरस्थायी रहने, मानसिक शान्ति प्राप्त हुने, पूजाआजाबाट श्रद्धाभाव गाढा हुने यथार्थलाई नकार्न सकिँदैन । अध्यात्म र भौतिकवादको संयोजनले व्यक्ति, समाज परिष्कृत हुने, ठूला व्यवसायमा लाग्नेलाई धर्ममा संलग्न हुन बाधा नपर्ने भन्ने लेखकको तर्क भने यथार्थपरक छ । यसै विषयमा अध्यात्म र अवचेतन मनको संयोगबाट व्यक्तिगत क्षमता अद्भुत ढंगले अभिवृद्धि हुने सन्दर्भ जोड्नु उपयुक्त देखिन्छ । वास्तवमा अवचेतन मनको सक्रियताबाट हामी थरीथरीका सपना देख्ने गर्छौं । विज्ञहरू अवचेतन मनको उपयोगबाट हरेक दुःखपीडाको समाधान हुने तर्क गर्छन्, शारीरिक, मानसिक समस्यादेखि जटिल रोगको उपचार सम्भव हुने बताउँछन् । सपनामा देखिएका वर्तमान जीवनसँग मेल नखाने कतिपय कुरालाई पूर्वजन्मको झल्को भन्ने गर्छन्, साथै अवचेतन मनको सहायताबाट वैज्ञानिक, साहित्यकारमा नयाँ विचार प्रादुर्भाव हुने बताउँछन् । यथार्थमा आध्यात्मिक चिन्तनबाट एकाग्रता बढेसँगै अवचेतन मनलाई अझै सक्रिय बन्न बल पुग्छ । भुवनेश्वर शर्मा, चन्द्रागिरि२, काठमाडौं"
कांग्रेस अवसरवादी कि लोकतन्त्रको रक्षक !,"संवैधानिक कू बारे नेपाली कांग्रेस स्पष्ट हुन सकेको छैन । संसद् विघटनको सांकेतिक विरोध पनि गर्ने, अदालतको निर्णय पनि पर्खने र चुनावको तयारी पनि गर्ने ढुलमुले नीति लिने संकेत देखिएको छ । तर देशको सबैभन्दा पुरानो र लोकतन्त्रको मुख्य हिमायती भन्न रुचाउने कांग्रेसका लागि यस्तो अमूर्त नीति घातक हुन सक्छ । नेपालको इतिहासमै ठूलो प्रतीक्षा, संघर्ष र बलिदानबाट प्राप्त सर्वाधिक उन्नत लोकतान्त्रिक गणतन्त्रात्मक राज्य व्यवस्थाको प्रतिरक्षा गर्ने बेला हो, यो । र, यस्तो संवेदनशील समयमा कांग्रेसजस्तो दलले क्षणिक फाइदाको पछि लाग्नु हुन्न । हो, विपक्षी दलहरूका लागि आसन्न चुनाव नेकपा फुटको फाइदा उठाउने अवसर हुन सक्छ । कांग्रेससहित अन्य दलले संसद्मा बढी संख्या पाउन सक्लान् तर त्यसबाट गणतन्त्र, लोकतान्त्रिक पद्धति र मुलुकको स्थायित्वमा दीर्घकालीन रूपमा नकारात्मक प्रभाव पर्ने निश्चित छ । संविधान र जनअभिमतलाई लात हान्ने सनकी शासकलाई वैधानिकता दिँदै जाने हो भने लोकतान्त्रिक संविधान भएनभएको कुनै अर्थ छैन । प्रधानमन्त्री ओलीको असंवैधानिक कदमलाई कुन दलले कस्तो रूपमा लिन्छन् भन्नेले उनीहरूको गणतन्त्र एवं लोकतान्त्रिक पद्धति र मान्यताप्रतिको अडान र दृढतालाई देखाउनेछ । कांग्रेसले यो संवेदनशीलतालाई ध्यान नदिए उसको लोकतन्त्रप्रतिको इमानदारी र प्रतिबद्धताप्रति आशंका गर्ने ठाउँ उब्जनेछ ।कांग्रेससमेत अन्य सबै दलले के बुझ्न आवश्यक छ भने, प्रधानमन्त्री ओलीको यो कदमले मान्यता पाउनु भनेको भविष्यको संसद्बाट बन्ने पहिलो प्रधानमन्त्री पछि कुनै दोस्रो प्रधानमन्त्रीको अभ्यास गर्न नपाउने नजिरलाई स्थापित गर्नु हो । राष्ट्रघाती शासकलाई संवैधानिक प्रक्रियाबाट प्रतिस्थापन गर्न असफल हुनु हो । अविश्वासको प्रस्ताव आउने आशंका भए या आफ्नै या विपक्षी दलहरूले अविश्वास गर्नासाथ संसद् विघटन गर्ने पद्धतिको विकासले सबै दललाई संकटमा पार्नेछ । यदि लोकतान्त्रिक संविधानले प्रस्टसँग निर्दिष्ट गरेको प्रावधानलाई संसदीय विशेषाधिकारका नाममा उल्लंघन गर्दै जुनसुकै बेला जनतामा जानु नै जनतालाई अधिकार सम्पन्न बनाउनु हो भन्ने यान्त्रिक एकाधिकारवादी सोच र मान्यतालाई वैधानिकता दिँदै जाने हो भने त्यस्तो राज्य व्यवस्था र शासन पद्धति इदी अमिन, कर्नेल गद्दाफी र सद्दाम हुनेनको भन्दा भिन्न हुनै सक्दैन । संसदीय लोकतन्त्र शासकलाई संविधानले नर्दिष्ट गरेको विधिबाट राज्य सञ्चालत गर्न बाध्य पार्ने पद्धति हो । न कि शासकलाई संविधानको हुर्मत लिने पद्धति । त्यसैले संसदीय पद्धतिको नाममा संविधानका सबै पक्षलाई निस्तेज गर्ने प्रधानमन्त्रीको दुर्नियतमाथि सिकन्जा कस्न कठोर रूपमा प्रस्तुत हुनु कांग्रेसको अहिले न्यूनतम दायित्व हो । यस अर्थमा कांग्रेसले अदालतले के भन्छ या चुनावमा जाँदा नै पो केही सिट बढी प्राप्त गरेर फाइदा लिन सकिन्छ कि भनेर अलमलिने होइन ।संवैधानिक प्रावधानहरूभित्र रहेर सरकार परिवर्तनको अभ्यासलाई निषेध गर्ने नजिर स्थपित गर्न खोजिँदै छ । लोकतन्त्रको आधारभूत मान्यता र संस्कारलाई शासकको स्वार्थपूर्तिका खातिर निस्तेज गर्ने र त्यसलाई गतिलो नजिरका रूपमा स्थापित गर्ने दुस्प्रयास गरिँदैन । यस्ता प्रवृत्तिविरुद्ध गतिलोसँग उभिएर संसदीय व्यवस्था र लोकतन्त्रको आधारभूत मान्यतालाई मर्न नदिनु नै कांग्रेसको जिम्मेवारी हो । लोकतान्त्रिक व्यवस्थालाई निरंकुशताबाट बचाइराख्न राज्यका अंगहरूबीच शक्ति पृथकीकरणको मान्यतालाई समेत ध्वस्त पार्ने प्रयासको आशंका भइरहेको बेला कांग्रेसले समेत मुकदर्शक भैरहने हो भने लोकतान्त्रिक प्रणालीको रक्षाका लागि आमजनताले कसलाई आस गर्ने ? निरंकुश र सन्की प्रधानमन्त्री ओलीको आँखा अहिले कांग्रेसतिर केन्द्रित छ । यस्तोमा कांग्रेसले आफूलाई अवसरवादी शक्तिका रूपमा उभ्याउनु हो वा लोकतन्त्रको रक्षकको रूपमा स्पष्ट हुनुपर्छ । कांग्रेसले लोकतन्त्रप्रतिको निष्ठा र दृढतालाई प्रस्तुत गर्नुपर्ने बेला आएको छ । पूर्वप्रधानमन्त्री गिरिजाप्रसाद कोइरालाले चुनाव हार्ने निश्चित हुँदाहुँदै पनि देश र जनताको हितका लागि तत्कालीन विद्रोही माओवादीको मागअनुरूपको संविधानसभाको निर्वाचन गराउन दृढता व्यक्त गर्दै त्यसलाई सम्पन्न पनि गराएको इतिहास कांग्रेसले भुल्नु हुँदैन । जगन निरौला, शिकागो, अमेरिका"
अन्तहीन संकटतर्फको प्रस्थान,"नेपाली जनतालाई हतप्रभ पार्दै एकपटक फेरि प्रतिनिधिसभाको असामयिक अवसान भएको छ । पाँच वर्षका लागि निर्वाचित संसद्ले आफ्नो कार्यकाल पूर्ण गर्न नपाउँदै हठात् विघटन भएका कारण राष्ट्रिय राजनीति अस्थिरता र अनिश्चयको भुमरीमा फसेको छ । यसले आम नागरिक, मतदाता, व्यवसायी, बुद्धिजीवी, राजनीतिकर्मीसहित सबै सचेत वर्गलाई आक्रोशित र निराश तुल्याएको छ । केही विश्लेषकको बुझाइमा, राष्ट्रिय राजनीति पुनः पहिलो संविधानसभाको अवसान हुँदाको अवस्थामा पुगेको छ । अध्यादेशको खेती, संवैधानिक परिषद्को व्यवस्थामा छेडछाड र संविधानविपरीत संसद् विघटनको सिफारिसलाई राष्ट्रपतिबाट गरिएको द्रुत अनुमोदनले सरकारप्रमुख र राष्ट्रप्रमुखबाटै संविधानलाई उपेक्षित दस्तावेजको अवस्थामा पुर्याइएको छ । विघटनको सिफारिस र अनुमोदनको वैधताको सवाल अहिले सम्मानित सर्वोच्च अदालतको विषय बनिसकेको छ । कानुनी वा संवैधानिक निरूपण जे भए पनि यस परिघटनाको राजनीतिक र सामाजिक प्रभाव जटिल र नकारात्मक हुने निश्चितप्रायः छ । दशकौंदेखिको निरंकुश शासन, अपरिपक्व प्रजातन्त्र, सशस्त्र द्वन्द्व र त्यसपछिको कहालीलाग्दो राजनीतिक संक्रमणका चरणहरूबाट गुज्रँदै देशले पहिलोपटक जननिर्वाचित सभाबाट नयाँ संविधान लेखेको थियो । त्यो संविधान जारी हुँदाको अत्यन्तै कठिन परिस्थितिलाई चिर्दै तीन तहको निर्वाचन सम्पन्न भएर स्थिरताको एउटा नयाँ अध्याय सुरु भएको थियो । नयाँ संविधानको कडा प्रतिरोध गर्ने आन्तरिक शक्ति र बाह्य जगत् पनि बिस्तारै संविधानको मर्म कार्यान्वयन हुनेमा आश्वस्त हुँदै गएका थिए । नेपालमा नयाँ युगको थालनी भएको महसुस हुन लागेको थियो । राष्ट्रिय राजनीतिले एउटा निश्चित लोकतान्त्रिक कोर्स समात्दै थियो । तर, भनाइ नै छ, राजनीति लिनियर (सीधा) बाटामा हिँड्दैन । त्यो कोर्स एक्कासि डिरेल हुन पुग्यो ।हुन त जे भएको छ, आम नागरिकका लागि त्यो आकस्मिक भए पनि राजनीतिक पर्यवेक्षकले खुड्किलादरखुडकिला राष्ट्रिय राजनीति भीरतिर अग्रसर भएको भेउ पाइरहेका थिए । दुर्भाग्यवश, राजनीतिलाई त्यो भीरमा खस्नबाट बचाउन सक्ने नियत, विवेक र हैसियत भएको कोही देखिएन । तीन वर्षअघि, अनुभवी र प्रधानमन्त्री भैसकेका राजनीतिक हस्तीहरूले भरिएका दुई ठूला कम्युनिस्ट पार्टीको एकीकरणलाई नेपाली राजनीतिमा स्थायित्व र विकास जन्माउने सम्भावनाका रूपमा हेरिएको थियो । तीन तहको निर्वाचनमा मतदाताले नेकपालाई दिएको मतले त्यस सम्भावनालाई उचाइमा पुर्याउने विषयको अनुमोदन गरेको थियो । गाउँनगर पालिकादेखि प्रदेश हुँदै संघीय संसद्सम्म नेकपाको वर्चस्व कायम भएको थियो । तीनै तहका सरकारका तीन प्रमुख कार्यभार थिए नयाँ संविधानलाई त्यसको आशय र मर्मअनुसार कार्यान्वयन गर्ने, सुशासन, विकास र समृद्धिको आधारशिला तयार गर्ने अनि लोकतन्त्र, मानव अधिकार, समावेशीकरणलाई संस्थागत गर्दै राज्यको चरित्र रूपान्तरण गर्ने । निश्चय नै, संघीय संसद् र सरकारको अभिभारा स्थानीय र प्रदेशभन्दा निकै बढी थियो तर ओली नेतृत्वको सरकारले गठनको सुरुआतदेखि नै मुख्य अभिभाराबाट बाटो बिराएको अनुभूति नागरिकले गर्न थालिसकेका थिए । अधिकांश मन्त्रीको प्रस्तुतिमा संयम र पदीय जिम्मेवारीको बोधभन्दा बढी दुईतिहाइको दम्भ र उन्मादको छनक देखिन्थ्यो । आफूसम्बद्ध मन्त्रालयको कार्ययोजनामा तल्लीन हुनुभन्दा हेलिकप्टर लिएर उद्घाटन गर्न जानेजस्तो फजुलखर्चीमा मन्त्रीहरू बढी व्यस्त हुन थाले । माइतीघर मण्डलामा हुने शान्तिपूर्ण विरोध प्रदर्शनमा प्रतिबन्ध लगाउनेदेखि विदेश भ्रमणमा जान लागेको उपकुलपतिलाई आपराधिक शैलीमा विमानस्थलबाट उठाएर प्रधानमन्त्री निवासमा पुर्याउनेजस्ता काम हुन थाले । विभिन्न विशिष्ट प्रकृतिका निकायहरूको अधिकार प्रधानमन्त्रीमा केन्द्रित गरेर शक्ति केन्द्रीकरणको प्रयास गरियो । नागरिकको वाक् स्वतन्त्रता कुण्ठित गर्ने गरी सामाजिक सञ्जालमा लेखेको वा गीत गाएकै भरमा धरपकड गर्न थालियो । नागरिकको मानव अधिकार संकुचित गर्ने र नागरिक समाज तथा गैससको भूमिकामाथि अंकुश लगाउने प्रावधानसहितका कानुन निर्माणले प्राथमिकता पाउन थाले । यथेष्ट आधारबिना नागरिकलाई गिरफ्तार गर्न सक्ने, अदालतको आदेशबिना जोसुकैको फोन ट्यापिङ गर्न सक्ने, समाचार लेखेका भरमा पत्रकारलाई गिरफ्तार गर्न सक्नेजस्ता ऐनहरू तर्जुमा हुन थाले । यस्ता गतिविधिहरू लोकतन्त्रका लागि शुभसंकेत दिने खालका थिएनन् । सरकार विरोधको स्वरप्रति शून्य सहनशीलताको अभ्यासमा निरन्तर लम्किरहेको थियो ।यसैबीच नेकपामा आन्तरिक खिचातानी सुरु भयो । केही मन्त्रीको अक्षमता र भ्रष्टाचार एवं पार्टीभित्रको सन्तुलन मिलाउन पटकपटक मन्त्रिमण्डलमा फेरबदल हुन थाल्यो, जसले गर्दा स्थिरताको अनुभूतिमा ह्रास आयो । यद्यपि प्रधानमन्त्रीमा खड्गप्रसाद ओली यथावत् नै रहे । सरकार विकास र समृद्धिको आधारशिला तयार पार्ने कामबाट पूरै विमुख भएको भान हुन थाल्यो । सरकारका कामकारबाहीबाट विपन्न र निम्न आय वर्गको जीवनस्तरमा कुनै सकारात्मक परिवर्तन आउन त परै जाओस्, मध्यमवर्ग पनि आश्वस्त हुने वातावरण बन्न सकेन । सुरुका दुई वर्षमा सरकारले पर्यटन, स्वास्थ्य, शिक्षा, पूर्वाधार विकास, आर्थिक प्रणाली, राजनीतिक नियुक्तिलगायत कुनै पनि क्षेत्रमा आशा र विश्वास जगाउने काम गर्न सकेन । तेस्रो वर्षमा कोरोना संकट आइलाग्यो । यद्यपि कोरोना व्यवस्थापनमा राजनीतिक प्रतिबद्धता, व्यवस्थापकीय कुशलता र इमानदारी देखाएर सरकारले विगतका नागरिक वितृष्णालाई सम्बोधन गर्न सक्थ्यो । तथापि त्यस्तो भएन बरु भ्रष्टाचार, नातावाद र गैरजिम्मेवारीका अनेक प्रकरणहरूसँगै सरकारको अक्षमता छताछुल्ल भयो । महामारी र लकडाउनको प्रकोपले देशविदेशमा नेपाली नागरिक त्राहिमाम् भइरहेका बेला प्रधानमन्त्रीले एक्कासि संसद्को सत्र अन्त्य गरी संवैधानिक परिषद् र दल विभाजनसम्बन्धी विवादास्पद अध्यादेश ल्याए । प्रतिपक्षी दलहरूलाई विभाजन गर्ने उद्देश्यले ल्याएको अस्त्र आफूतिर सोझिन लाग्दा चौबीस घण्टाभित्रै अध्यादेश फिर्ता पनि लिए । यो प्रकरणले सम्मानित राष्ट्रपति संस्थालाई पनि विवादमा तान्यो । त्यसपछिका दिनहरूमा एकपछि अर्को विवादास्पद वक्तव्यबाजी, नक्सा प्रकरण, नेकपाका आन्तरिक बैठकहरूसम्बन्धी उराठलाग्दा समाचार, वामदेव गौतमको राष्ट्रिय सभा प्रवेश, यतीओम्नी र सिक्युरिटी प्रेसको भ्रष्टाचार, सम्धी काण्ड हुँदै अयोध्या र ठोरी विवादसम्मका कारण राजनीतिक माहोल ताती नै रह्यो । कोरोना संकट सरकारको प्राथमिकतामा निकै तल झर्यो । नागरिकका दुःख, कष्ट, पीडा सब ओझेलमा परे । निरन्तरको गैरजिम्मेवार व्यवहार र राजनीतिक किचलोले नेकपा र सरकार नागरिक आलोचनाको सिकार हुन थाल्यो । पार्टी र सरकारको आन्तरिक विवादमा सम्मानित राष्ट्रपति संस्था मुछिनुका साथै विदेशी दूतहरूको सरगर्मी बढ्यो । प्रधानमन्त्रीको राष्ट्रवादी छवि भताभुंग भयो । बढ्दो प्रतिकूल परिस्थितिबीच रक्षात्मक भएका प्रधानमन्त्रीले अन्ततः संसद् विघटनमार्फत सेफ ल्यान्डिङ खोजे । नेकपा विवादको एक चरणको पटाक्षेप भएर पार्टी विधिवत् विभाजन भयो । तर यो अन्तहीन समस्याहरूको प्रस्थानविन्दु बन्ने जोखिमयुक्त कदम थियो ।प्रधानमन्त्रीले संसद् विघटन गरेर चुनावको मिति घोषणा गरेका छन् । तर चुनाव भनेजति सजिलो छैन । लहरो तान्दा पहरो जान्छ भनेजस्तै संसद् विघटन र नेकपा विभाजनको प्रभाव केन्द्रीय राजनीतिमा मात्र सीमित हुँदैन कि प्रदेशसभा र सरकार हुँदै पालिकाहरूसम्म पुग्छ । प्रदेशसभाहरू हङ पार्लियामेन्ट को अवस्थामा पुग्छन् । प्रदेश सरकारहरू अस्थिर हुन्छन् । स्थानीय सरकारहरूको कामकाज प्रभावित हुन्छ । भर्खर बामे सर्दै गरेका यी राजनीतिक प्रशासनिक एकाइहरूले विभाजनको झट्का झेल्न सायदै सक्छन् । काठमाडौंमा सुरु भएको ताल्चा फोड र पार्टी कार्यालय कब्जाको झगडा ७७ जिल्ला र गाउँनगरसम्म पुग्छ । कतिपय ठाउँमा यो फौजदारी मुद्दामा परिणत भएर स्थानीय प्रशासनको टाउकोदुखाइ बन्छ । नेताकार्यकर्ता खोसाखोस चल्छ । निर्वाचन आयोगमा चुनाव चिह्न र झन्डा कब्जा गर्ने झगडा हुन्छ ।संसद् विघटन र चुनाव घोषणा भैसकेको अवस्थामा ओली सरकार कामचलाउ सरकारमा परिवर्तित भैसकेको छ । सर्वोच्च अदालतबाट विघटनको निर्णय सदर भएर चुनावमै जानुपर्ने अवस्था आयो भने ओली सरकारको विकल्पमा चुनावी सरकारको माग उठ्न सक्छ । विवाद लम्बिएर निर्वाचनको मिति सर्न सक्छ । विपक्षी दलले ओलीले चुनाव गर्न नचाहेको र ओलीले विपक्षी दल चुनावबाट भागेको आरोप लगाउँछन् । यो अवस्थामा देखिनेनदेखिने विदेशी चलखेल बढ्छ । कुनै नेता र दलले एकअर्काको नेतृत्व नमानेपछि दोस्रो संविधानसभा निर्वाचनका लागि खिलराज रेग्मीको सरकार बनाइएजस्तै गैरराजनीतिक उपायको खोजी हुन्छ । यो विवाद कति टाढासम्म जान्छ, सत्तासीन ओलीले राज्यका निकायहरूको सहयोग कहाँसम्म पाउँछन् भन्ने कुरा अहिले अनुमान गर्न कठिन छ । केही गरी चुनाव समयमै भइहाले पनि पहिलाको जस्तो स्पष्ट बहुमत नआउन सक्छ । त्यो अवस्थामा फेरि हङ पार्लियामेन्ट, जोडघटाउ समीकरणको राजनीति, अविश्वास प्रस्ताव र मनपरी संसद् भंग गरेर मध्यावधि निर्वाचनमा जाने पुरानै रुग्ण राजनीतिको सुरुआत हुन्छ । समग्रमा अस्थिरताको जीर्ण रोग बल्झिन्छ । वैदेशिक प्रभाव र हस्तक्षेप बढ्छ । नेपालीको स्थायित्व, विकास र समृद्धिको सपनामा कुठाराघात हुनेछ । यो स्थिति हाम्रा लागि निकै निराशाजनक छ । निश्चय नै, नेपाली नागरिक यो दुर्दशाको भागीदार हुनु हुँदैन । हाम्रो छिमेकीसहित अन्य देशका नागरिक कोरोनाको भ्याक्सिन लिने तयारी गरिरहेका बेला हामी विवशतापूर्वक यो राजनीतिक प्रहसन हेरेर बस्ने अवस्था हुनु नपर्ने हो ।यसको ठीक विपरीत, अदालतमा रिट परिसकेको हुनाले विघटित संसद्को पुनःस्थापना हुन सक्ने सम्भावना पनि जीवितै छ । त्यस्तो भएको अवस्थामा अहिलेको सरकारको विकल्पमा अर्को सरकार बन्छ । राजनीति तैपनि तरल, उद्वेलित र विभाजित हुने नै छ । तर भविष्यका लागि असंवैधानिक ढंगले संसद् विघटन गर्न नमिल्ने नजिर स्थापित हुन्छ ।भनाइ छ, राजनीति जोगी बन्नका लागि होइन, शासन गर्नका लागि गरिन्छ । ओली, नेपाल, प्रचण्ड, देउवा, बाबुराम, उपेन्द्र जोगी बनून् भनेर हामीले खोजेको पनि होइन । तर शासन गर्नका लागि पनि समुन्नत देश, सुखी र स्वस्थ नागरिक चाहिन्छ । अहिलेसम्म यी नेताहरूले जुन पथ रोजेका छन्, त्यसले न देशलाई समुन्नत बनाउँछ न त नागरिकलाई सुखी र स्वस्थ । कैयौं दशकदेखि बहुमत हासिल गरेका कुनै पनि प्रधानमन्त्रीले आफ्नो पूर्ण कार्यकाल पूरा गर्न नसकेको, सात वटा संविधान र चारपाँच पटक राजनीतिक व्यवस्था फेरिसकेको देशले अब अझै धेरै प्रयोग गरिराख्न सक्दैन । देश अब एक स्थिर व्यवस्थाअन्तर्गत अघि बढ्न सक्नुपर्छ । त्यसका लागि आडम्बरी राष्ट्रवाद, नक्कली नायकत्व, तानाशाही नीति र जातीय आग्रहबाट मुक्त भएर व्यावहारिक, व्यावसायिक, यथार्थवादी र समावेशी राजनीति आवश्यक हुन्छ । त्यसका लागि नागरिकको सामूहिक मनोविज्ञान बदल्न आवश्यक हुन्छ । राष्ट्रवादको नक्कली नारामा झुम्मिने, काल्पनिक कुरा गर्ने नेतालाई नायक सम्झने मनोविज्ञानबाट मुक्त हुनुपर्छ । राजनीति परिष्कृत हुनुपर्छ । त्यो कसरी हुन्छ ? यो बौद्धिक बहसको विषय बन्नुपर्छ । बौद्धिक विमर्शले राजनीतिलाई निर्देशित गर्न सक्नुपर्छ । अहिलेसम्म नेपालमा यही चाहिँ हुन सकेको छैन ।"
संकटको गर्भ व्यवस्थामा छ,"प्रधानमन्त्री खड्गप्रसाद ओली नेतृत्वको सरकारले आफ्नो पार्टीको करिब दुईतिहाइ बहुमत भएको संघीय संसद्लाई विघटन गर्ने प्रपञ्च रचेपछि नेपालको राजनीतिमा बहुआयामिक बहस उत्पन्न भएको छ । मतान्ध नभईकन सोच्ने जोकसैले ठहर गर्न सक्छ, यो कदम एक प्रकारको राजनीतिक कू र प्रतिगमनको हो । दुई पार्टी एकता गरी नेकपा (नेकपा) बन्दा स्थिरता, समृद्धि र समाजवाद भनी दिइएका रंगीन नाराहरू कति झुट र बेइमानीपूर्ण थिएछन् भन्ने यथार्थ आज छताछुल्ल भएको छ । आआफ्ना गुटस्वार्थमा लिप्त भै कुदफान गर्ने अन्ध आवेगग्रस्त जमातलाई त केही फरक नपर्ला, तर त्यो पार्टी साँच्चै कम्युनिस्ट पार्टी हो र यसले समाजवादतिरै लैजाला भनी सोझो मनले सोच्ने कम्युनिस्टप्रेमी जनमतको निद्रा भने आजको स्थितिले अकस्मात् भंग भएको छ । त्यस पार्टीको छेउकुनाको व्यक्तिले यस प्रकारको हर्कत गरेको भए बेग्लै विषय हुन्थ्यो, तर प्रधानमन्त्री ओली, जसको नेतृत्वमा त्यति बढी चुनावी मत संकलन भयो, त्यही व्यक्तिबाट आजको संकट उत्पन्न हुन पुगेकाले आम जनतामा त्यस पार्टीको प्रवृत्तिमाथि गम्भीर प्रश्न उठ्नु स्वाभाविक बन्न पुगेको छ । पार्टी र त्यसका प्रमुख नेताहरूले दाबी गर्दै आएजस्तो त्यस पार्टीको गठन नेपालका कम्युनिस्टका निम्ति महान् काम गरी देखाउने दशकौंको सपना पूरा गर्न ढोका खुलेको धेरैले मानेका थिए तर उनीहरू फगत पद, शक्ति र लाभ बाँडफाँटकै निकृष्ट गलफत्तीलाई समेत नाघ्न नसकेर फुटे । यस्तो दुर्गतिका कारण त्यो पार्टी र त्यसका मुख्य नेताहरू कम्युनिस्ट आदर्शसँग गोरु बेचेको साइनो पनि नरहेको स्थितिमा पुगिसकेको यथार्थसँग आज कम्युनिस्टप्रेमी जनमत आमनेसामने हुन पुगेको छ । भन्ने चलन छ खराब कामका विरुद्ध एकपटक लड्नुभन्दा खराबलाई चिन्नु महत्त्वपूर्ण कुरा हो । नेकपा (नेकपा) को नाभिबाट जन्मिएको प्रतिगमनका विरुद्ध नेपाली जनताले त लड्नु नै छ । त्यो कति कष्टकर यात्रा होला तत्काल भन्न सकिँदैन तर दुइटामा विभाजित हुन पुगेको त्यो पार्टी र त्यसका नेता मण्डलीहरूको कम्युनिस्ट आदर्श एवं जनताप्रतिको उत्तरदायित्वमाथि खेलबाड गर्ने अनि पुँजीवादी भोगवादलाई जीवनचर्या बनाउने प्रवृत्ति भने भन्डाफोर हुन पुगेको छ । नेपाली जनताले भोग्नुपर्ने हजार दुःखका बीचमा पनि त्यस पार्टीको वास्तविक प्रवृत्ति आम जनताका अगाडि छ्यांग हुनु भविष्ययात्राका निम्ति भने सुखद नै विषय हो ।नेकपा (नेकपा) औपचारिक रूपमा विभाजित भएको छ । विभाजित भई बनेका दुवै पार्टीले आफू वैधानिक भएको, बहुमतमा रहेको आदि दाबी गर्दै छन् । त्यसै गरी रातारात एउटा खेमाका नेताकार्यकर्ता अर्को खेमामा तान्ने परम्परागत खेलोफड्को पनि चलाइँदै छ । पार्टी कार्यालय खोसाखोस अनि कलिला कार्यकर्ताको टाउको फुटाउने उद्यम पनि अब चल्नेछ । त्यस बेजोड उद्यममा कुनै मानिसले मृत्युवरण गर्न नपरोस् भन्ने कामना गर्नुभन्दा अर्को विकल्प छैन । बाहिर देखिने त्यस्ता घटनाहरूका अलावा वैदेशिक शक्तिहरूलाई गुहार्न र देशभित्रकै अदालतसहित विभिन्न आवश्यक यन्त्रहरूलाई पक्षमा लिन यावत् काम गरिनेछन् । अब हुने सबै कामको निष्कर्ष भने दुवै पक्षले एउटै अघि सार्नेछन्, अर्थात् व्यक्तिहरू खराब भएकाले यस्तो गर्नु अनिवार्य थियो । ओली पक्षले प्रचण्डमाधवहरू खराब थिए भन्नेछ भने प्रचण्डमाधव पक्षले ओली खराब थिए भन्नेछ । संसद्मा रहेका अन्य पार्टीले पनि ओली वा प्रचण्ड लगायतका व्यक्तिहरूका कारण यस्तो संकट आयो भन्ने व्याख्यानको अस्त्र प्रयोग गर्नेछन् जुन काम सुरु भइसकेको पनि छ । व्यक्ति, गुट र पार्टीलाई सम्पूर्ण दोस्रो दोष थुपार्ने अभियानमा एउटा गम्भीर तथ्य अर्थात् दलाल पुँजीवादी संसदीय व्यवस्था नै आजको संकट उत्पन्न गर्ने मुख्य कारण हो भन्ने विषयलाई गायब बनाइनेछ । अहिले प्रतिगमनले जुन संकट उत्पन्न गरेको छ, त्यो के व्यक्ति, गुट वा पार्टीका कारणबाट मात्र भएको हो त ? निश्चित रूपमा होइन । संसद् विघटनभन्दा धेरैपहिले लोकसेवा आयोगले करिब दस हजार सरकारी जागिर खोल्दा उत्पीडितहरूका निम्ति विगतको अधिकारसमेत खोसिने गरी पाँच सयमा सीमित पारिसकेको हो । राज्यका विभिन्न अंगबाट भएका यस्ता प्रतिगमनकारी कृत्यहरूको लामै सूची छ । तत्कालकै कुरा गर्दा पनि प्रतिगमनकारी संवैधानिक परिषद्सम्बन्धी अध्यादेशका आधारमा प्रधान न्यायाधीशको समेत संलग्नतामा नियुक्तिहरू भएकै हुन् । यसरी प्रतिगमनमा राज्यका संवैधानिक निकायहरू नै समावेश हुन्छन् भने दोष केवल व्यक्ति, गुट र पार्टीलाई मात्र लगाएर कसरी सही निष्कर्षमा पुगिन्छ र ? त्यसैले समस्या दलाल संसदीय पुँजीवादी व्यवस्थामै छ भन्ने गुह्य सत्यमा प्रवेश गर्नैपर्छ ।इतिहासमा व्यक्तिको भूमिका हुन्छ, कहिलेकाहीँ निर्णायक भूमिका पनि हुन्छ तर यसको मतलब व्यक्तिले इतिहासको वस्तुगत परिस्थितिले अनुमति दिनेभन्दा माथि वा तल पुगेर काम गर्न सक्छ भन्ने होइन । अहिले ओली, प्रचण्ड र नेपालहरूले जे गरेका छन्, देशमा स्थापित व्यवस्थाको वस्तुगत परिस्थितिबाट निर्धारित हुन पुगेको हो । राज्य व्यवस्थाको चरित्रबाट अलग गरेर यस अन्तर्गतका नेताहरूको कामलाई बुझ्नु भनेको हाँगालाई लछारेर बोटलाई छाड्नुजस्तै हो । त्यसैले जरुरी कुरा हो प्रतिगमनकारी संकट उत्पन्न हुने व्यवस्थाजन्य वस्तुगत र आत्मगत कारणहरूको पर्दाफास गर्नु । केवल परिणाममाथिको विमर्श गर्ने बौद्धिकता वा परिणामका विरुद्धको आक्रोशमय बौद्धिकता कुनै पनि युगमा मार्गनिर्देशक बन्न सकेन, अहिले पनि बन्नेछैन । आजको नेपाली प्रगतिशील बौद्धिकताले प्रतिगमनको व्यवस्थाजन्य अन्तर्गर्भलाई उद्घाटन गर्न सक्नुपर्ने हुन्छÙ व्यवस्थाका कथित स्वतन्त्र निकायहरू कसरी जनविरोधी एउटै लयमा काम गर्छन् भन्ने भेद खुल्ने गरी बोल्नुपर्ने हुन्छ । तीतो लाग्ने तर वास्तविकता त यही हो, नेपालको संविधान २०७२ मार्फत संस्थागत गर्न खोजिएको व्यवस्थामै समस्या छ जसले यस प्रकारका समस्या जन्माउन अनिवार्य भूमिका खेलिरहेको छ । भ्रष्टाचारमा मुछिएका वा निरन्तर अकुत कमाउने धन्दामा क्रियाशीलहरू अख्तियारका पदाधिकारी बन्ने, पार्टीका नेता वा योग्यतामाथि नै प्रश्न उठेकाहरू न्यायमूर्ति बन्न पाउने, हजारौंको बलिदानबाट स्थापित समावेशी सिद्धान्तलाई हाकाहाकी लत्त्याउनेहरू लोकसेवाको हाकिम बन्ने र संविधानको संरक्षक भनिएको राष्ट्रपति संस्था लज्जास्पद रूपमा रबरछाप बन्न मिल्ने परिपाटी के व्यक्ति, गुट वा पार्टीहरू खराब भएर मात्र सम्भव छ ? कदापि सम्भव छैन । वास्तवमा यो सब विद्यमान दलाल पुँजीवादी संसदीय व्यवस्थाकै खराबीका रूपमा नबुझी धरै छैन ।आम बौद्धिकीमा पुँजीवादी लोकतन्त्रलाई निरपेक्ष रूपमा प्रचार गरिएको छ तर यथार्थ भने त्यस्तो छैन । साम्राज्यवादका रूपमा रहेका पुँजीवादी देशको लोकतान्त्रिक व्यवस्था र नेपालजस्ता उत्पीडित देशको पुँजीवादी लोकतन्त्र उस्तै होइन । देश उत्पीडित हुने तर व्यवस्थाचाहिँ स्वतन्त्र हुन सम्भव छ र ? त्यसैले त विगतमा क्रान्तिकारी रहँदा नेकपा (नेकपा) का नेता मण्डलीले क्रान्तिको एउटा मुख्य कार्यभार साम्राज्यवादी उत्पीडनबाट नेपाललाई मुक्त गराउनुलाई बताएका थिए । बीपी कोइराला पञ्चायतको जेलमा बस्न विदेशबाट आउनुको मुख्य कारण पनि देशमाथि भारतीय साम्राज्यवादी हस्तक्षेपको खतरालाई भन्ने गरिन्छ । यसरी विगत सत्तरी वर्षदेखि नेपाली राजनीतिले देख्दै आएको वैदेशिक हस्तक्षेपको समस्या आजको व्यवस्थामा एकाएक कसरी गायब भयो ? साँचो कुरा त के हो भने, नेपालजस्तो उत्पीडित राष्ट्रको व्यवस्थाले साम्राज्यवादी उत्पीडनका विरुद्ध संघर्ष गरेर मात्र वास्तविक अर्थमा लोकतान्त्रिक व्यवस्था बनाउन सक्छ । तर, साम्राज्यवादसँग राजनीतिक संघर्ष गर्ने बाटोलाई परित्याग गरियो । त्यसको अर्थ हो साम्राज्यवादको छत्रछायामा बाँच्ने दिशा रोजियो । त्यसैको परिणाम त हो उत्तर र दक्षिणका राजदूतहरूसँग दिगमिगलाग्दा कोठेबैठकहरू अनि भारतीय गुप्तचर प्रमुखसँगको प्रधानमन्त्रीको लज्जास्पद मन्त्रणा ! एउटा उत्पीडित देशका पार्टीनेताहरूदेखि प्रधानमन्त्रीको कक्षसम्म साम्राज्यवादी सूक्ष्म व्यवस्थापनको हस्तक्षेप भनेको व्यवस्थाकै समस्या होइन ? नेकपा (नेकपा) ले समृद्धिको भेल बगाइदिने नारा दियो । यदि गफ दिएझैं समृद्धितिर देश गएको भए त्यस पार्टीभित्र आजको जस्तो कचिंगल उत्पन्न हुन सम्भव थियो ? पक्का पनि त्यस्तो हुने थिएन बरु पार्टी र सरकारको जयगान हुन्थ्यो । नेपालको समृद्धिका निम्ति उत्पादनमा लाग्ने र समाजलाई शक्तिशाली बनाउने अर्थनीति चाहिन्छ तर व्यवस्थाले त नवउदारवादको ग्रान्ड डिजाइनअन्तर्गत निजीकरण र दलालीकरणको दिशा पक्रेको छ । तब त समृद्धिको यात्रा नारामै थला पर्यो । दुई ऋतुको खेतीका निम्ति आवश्यक रासायनिक मलसम्म ल्याउन अक्षम हुने दर्दनाक हालतमा सरकार थन्किन बाध्य भयो । आजको साम्राज्यवादले नेपाली समाजलाई उत्पादन नगर्ने, केवल श्रम र उपभोग मात्र गर्ने समाज बनाएको छ । त्यसैले आफ्नै उत्पादनमा जान साम्राज्यवादी त्यस नीतिका विरुद्ध उभिन सक्नुपर्थ्यो, भाषणमा गुड्डी हाँकेर हुनेवाला थिएन । तर व्यवस्थाले चाहिँ साम्राज्यवादी त्यस नीतिविरुद्ध जानै चाहेको छैन । यो स्थितिबाट जब सरकार र पार्टी असफल एवं बदनाम हुन थाले, त्यहीँबाट उत्पत्ति हुन थाले सारा कचिंगल ।आजको उपभोक्तावादी पुँजीवादी संस्कृतिले मानिसलाई पैसाका निम्ति जे पनि गर्ने लम्पट प्राणीमा रूपान्तरण गरिरहेछ । त्यसमाथि करोडौं खन्याउनुपर्ने निर्वाचन प्रणालीले संसदीय राजनीतिज्ञलाई जसरी पनि पैसा जम्मा गर्नैपर्ने हालतमा पुर्याएको छ । यस व्यवस्थामा प्रधानमन्त्री वा मन्त्री बन्ने भनेको इज्जत कमाउने र योगदान गर्ने उद्देश्य कम, बरु वैभवशाली भौतिक जीवन र निर्वाचनका निम्ति रकम जम्मा गर्ने नियत नै बढी लागू भइरहेको छ । त्यसका निम्ति अनिवार्य रूपमा भ्रष्टाचार र कमिसनखोरीमा प्रवेश गर्नैपर्छ । व्यवस्थाले सिर्जना गरेको यस्तो चक्रव्यूहका कारण नेकपा (नेकपा) जस्ता पुँजीवादी पार्टीमा अनिवार्य रूपमा गुटका नाममा आर्थिक समूहहरू बन्न पुग्छन् र आर्थिक दोहन गर्ने स्थान हत्याउन सबै प्रकारको संघर्षमा उत्रिन्छन् । ती संघर्षहरू कहिले पार्टी फुटसम्म पुग्छन्, कहिले स्रोतको भागबन्डामा सामसुम हुन्छन्, त्यो भने बेग्लै कुरा हो । यस्ता दलाल संसदीय व्यवस्थाजन्य कारणहरूको चर्चाले यो पनि प्रस्ट हुन्छ, आजको प्रतिगमनको मुख्य समस्या व्यक्तिसँग मात्र हैन, स्पष्ट रूपमा व्यवस्थासँगै सम्बन्धित छ । प्रधानमन्त्री ओलीमार्फत यो व्यक्त भएको मात्रै हो । यी वस्तुगत कारणका अलावा आजको संकट प्रकट हुनुमा आत्मगत कारण पनि जिम्मेवार छन् । आत्मगत कारणचाहिँ त्यस पार्टीको गठन प्रक्रिया हो । त्यो पुँजीवादी पार्टी थियो तर त्यसका नेताहरूले कम्युनिस्ट पार्टी भएको झुट प्रचार गरे । गर्नुपर्ने पुँजीवादी काम तर जनता र कार्यकर्तालाई भ्रम दिनु छ कम्युनिस्टको, त्यस सिलसिलामा अन्तर्वस्तु र रूपका बीचमा पटकपटक समस्या उत्पन्न हुनु अनिवार्य थियो । अर्को कुरा, एकताको मुख्य सर्त भागबन्डा थियो । चुनावअघिको भागबन्डाको सर्त र चुनावपछिको अवस्थाका बीचमा अन्तरविरोध अनिवार्य भयो । विचार, सिद्धान्त, पद्धति र आदर्शलाई तिलाञ्जलि दिएर केवल भागबन्डाका आधारमा चलेको पार्टी कुनै पनि विन्दुमा दुर्घटनाग्रस्त हुनु स्वाभाविक हो । दलाल पुँजीवादी संसदीय व्यवस्थालाई आदर्श बनाइसकेपछि गुटस्वार्थका निम्ति मात्र एउटाभन्दा अर्को देशभक्त देखिने जुन नाटक गरियो, त्यसले पनि अस्वाभाविक आन्तरिक द्वन्द्व मौलाउन पुग्यो । एमसीसीसम्बन्धी त्यस पार्टीमा चलेको विवादको प्रकृति त्यस्तै हो । एमसीसी ल्याउने सूत्रधार प्रचण्ड पक्ष, लागू गर्न चाहने ओली पक्ष तर त्यो विषय पनि गुटस्वार्थका निम्ति एकअर्काका विरुद्ध प्रयोग भयो जसका कारण अनिवार्य रूपमा साम्राज्यवादी शक्तिहरूले त्यस पार्टीलाई निसानामा राख्न पुगे । यस्ता यावत् कारणमध्ये मुख्यचाहिँ व्यवस्थामै अन्तर्निहित वस्तुगत कारण नै हो भन्ने यथार्थमा स्पष्ट हुनैपर्छ । जबसम्म यो व्यवस्था रहन्छ तबसम्म देश र जनताविरोधी यस्ता संकटहरू अनेक रूपमा पटकपटक प्रकट भइरहनेछन् ।आजको प्रतिगमनले उत्पन्न गरेको संकट समाधानका निम्ति तीनवटा उपाय छलफलमा देखिन्छन् । पहिलो, संसद्को पुनःस्थापना । दोस्रो, मध्यावधि निर्वाचन । तेस्रो, राष्ट्रपतीय प्रणाली । संसद्को पुनःस्थापना वा मध्यावधि निर्वाचनजस्ता विषयहरू मूलतः वैदेशिक शक्तिहरूको खेलको अखडा बनिसकेको बुझ्न खासै कठिनाइ पर्दैन । त्यसैले यी दुईमध्ये जुन विकल्पमा गए पनि त्यो नेपाल र नेपाली जनताको हितमा हुनेवाला छैन । पात्र र प्रवृत्तिहरू आजकै रहने वा आउने हुन् अनि व्यवस्थाजन्य वस्तुगत कारणहरू यथावत् रहने हुन् । तब समाधान कसरी हुन्छ ? कतिपयले प्रत्यक्ष निर्वाचित हुने राष्ट्रपतीय प्रणालीमा जानुलाई समाधान सिफारिस गरेका छन् । नेपालमा विशेषतः पूर्वमाओवादी कित्तामा राष्ट्रपतीय प्रणाली उधुमै क्रान्तिकारी हो भन्ने प्रचार भयो जुन विभ्रम मात्र थियो । सरकारको स्थिरताको मामिलासँग जोडेर राष्ट्रपतीय प्रणालीको बढाइचढाइ व्याख्या हुने गरेको होÙ राष्ट्रपतीय प्रणाली पनि दलाल पुँजीवादी व्यवस्था नै हो भन्ने तथ्यलाई छोपछाप पारिने गरिएको छ । आज जुन प्रतिगमनको समस्या उत्पन्न भएको छ, यो के संसद्मा कुनै पार्टीको बहुमत नभएर उत्पन्न भएको हो र ? प्रत्यक्ष निर्वाचित राष्ट्रपतिलाई अपदस्थ गर्न मिल्ने कुनै व्यवस्था नरहने हो र ? त्यस्तो राष्ट्रपतिले आजको प्रधानमन्त्रीले भन्दा खराब काम गर्दैन भन्ने कुनै ग्यारेन्टी छ र ? जब सिंगै व्यवस्था नै साम्राज्यवादको दलाली गर्ने रहन्छ भने शासकीय स्वरूपमा एकाध फेरबदलले समस्या किमार्थ समाधान हुन सक्दैन भन्ने यथार्थको कोणबाट गम्भीर पैरवी अनिवार्य छ ।यस प्रकारको समग्र परिस्थितिले नेपाली समाजले पुनः नयाँ व्यवस्था निर्माणको सपना देख्नुपर्ने भएको छ । आजको दलाल संसदीय पुँजीवादी व्यवस्थाको विकल्पमा पुँजी र पुँजीपतिवर्गको हैन, श्रमिक र समुदायको हालीमुहाली हुने विज्ञानमा आधारित समाजवादी व्यवस्था निर्माणको पहल थाल्नुपर्ने भएको छ । यो नै वास्तविक समाधानको दिशातर्फको पहल हुनेछ । त्यसका निम्ति देशका सच्चा कम्युनिस्ट, वामपन्थी, देशभक्त, लोकतान्त्रिक शक्ति र व्यक्तित्वहरूले असाधारण मिहिनेत एवं मोर्चाबन्दीको यात्रामा प्रवेश गर्नैपर्छ । धेरैलाई यो विषय आज असम्भव प्रतीत हुन सक्छ तर चालु व्यवस्थाकै निर्घिनी चाला समाधान हो त ? अहिलेको प्रतिगमनलाई नसच्याउने हो भने झनै बरबाद हुन सक्छ भनिँदै छ र यो तर्क सही नै हो तर आत्मसात् गर्नैपर्ने अर्को यथार्थ पनि छ । प्रतिगमनलाई यथास्थितिको पुनरुत्पादनले कहिले पनि सच्याएको छैन, बरु प्रतिगमन जन्मिने यथास्थितिलाई बदलेर, नयाँ अग्रगामी व्यवस्थामा पुगेर मात्र त्यसलाई सदाका निम्ति निस्तेज पार्न सकिन्छ । दुनियाँ र नेपाली राजनीतिक इतिहासले समेत सिकाएको पाठ यही नै हो ।"
चीनबाट सर्दै गरेका कम्पनीलाई नेपाल,"नेपालले के गर्नुपर्छ ?१ चीनबाट सर्दै गरेका कम्पनीहरूलाई ल्याउन नेपाल सरकारले जापान र चीनसँग उनीहरूका कुरा पनि सुन्ने तत्परताका साथ राज्यस्तरमा कुरा गर्नुपर्छ । जापानले चीनबाट भारत र बंगलादेशमा उद्योग सार्न २२१ अर्ब डलर नगद अनुदान दिने घोषणा गरेको छ । यो सूचीमा नेपाललाई पार्न जापानसँग आग्रह गर्न सकिन्छ । यस वर्ष सिमानामा झडप भएपछि भारतमा चिनियाँ उत्पादनहरू प्रयोग नगर्ने राष्ट्रवादी लहर चलेको छ । नेपालको मागलाई जापान र चीनले माने यहाँ लाखौं रोजगारी सृजना हुनेछ ।२ कर्पोरेट आयकर दर भारतको भन्दा कममा झार्नुपर्छ । भारतले हालै नयाँ कम्पनीहरूका लागि कर्पोरेट करको दर २९१२ बाट घटाएर १५ प्रतिशत कायम गरेको छ ।३ उद्योगको बौद्धिक सम्पत्ति सुरक्षासम्बन्धी विषय कम्पनीहरूका लागि अति नै महत्त्वपूर्ण र संवेदनशील हुन्छ । नेपाल सन् १९९९ मा विश्व बौद्धिक सम्पत्ति संगठन (वाइपो) को सदस्य भए पनि यहाँ यसको पूर्ण कार्यान्वयन हुन सकेको छैन । वाइपोअन्तर्गत हेग र मड्रिड प्रणालीमा नेपाल सदस्य बन्नुपर्छ । मड्रिड प्रणालीमा सदस्य भएमा नेपालबाट सबै सदस्यराष्ट्रमा एकैपटक व्यापारचिह्न दर्ता हुने व्यवस्था हुन्छ । १२१ देश मड्रिड इन्टरनेसनल प्रणालीमा दर्ता भैसकेका छन् । अफगानिस्तान, भुटान, क्युबा, सुडान, केन्या लगायतमा समेत यो प्रणालीमा सदस्य भइसक्दा नेपालले यससम्बन्धी कुनै छलफल नगर्नुले हामी विदेशी कम्पनीहरू आकर्षित गर्न कति पछाडि छौं भन्ने देखाउँछ । हामी हेग इन्टरनेसनल डिजाइन प्रणालीमा पनि सदस्य छैनौं । इन्डस्ट्रियल डिजाइन्सको हेग प्रणालीमा नयाँ डिजाइनहरू थोरै रकम तिरेर सदस्यराष्ट्रहरूमा एकैसाथ दर्ता गर्ने व्यवस्था हुन्छ, जसमा अहिले ९० मुलुक सदस्य छन् ।४ नेपालका निर्यात प्रवर्द्धनसम्बन्धी नीतिहरू राम्रोसँग अध्ययनअनुसन्धान नगरीकनै बनाइएका छन् । भारत र बंगलादेशले गरेको निर्यातमा नगद अनुदानको व्यवस्था, उत्पादन र निर्यात वृद्धिका लागि लगानी तथा पूर्वाधारको विकास हाम्रा लागि अनुकरणीय छ । नेपालले अनुत्पादक क्षेत्रमा खर्च कटौती गरी छिमेकी देशको सिको गर्नैपर्ने भएको छ ।५ दोहोरो करलाई रोक्न अमेरिका, क्यानडा र युरोपेली देसहरूसँग व्यापार तथा मैत्री सन्धि गर्नुपर्छ ।६ यहाँ विदेशी कम्पनीले उद्योग खोल्ने भनेको विदेश निर्यातका लागि हो । साँघुरा सडक, सीमानाकामा हुने जाम, सुस्त गतिको राजमार्ग, बिजुली प्रसारण लाइनको कमी, विशेष आर्थिक क्षेत्रको अभावजस्ता कारणले नेपालमा बहुराष्ट्रिय कम्पनी आउन गाह्रो छ । नेपालबाट तेस्रो मुलुकतर्फ निर्यात गर्दा वीरगन्जदेखि ७५० किलोमिटरको दूरीमा रहेको सामुद्रिक बन्दरगाहसम्म कन्टेनर ढुवानी गर्न एक हप्ता लाग्छ । त्यति नै दूरीका लागि अन्य देशमा दसबाह्र घण्टा लाग्नेमा भारतीय रेलको उचित व्यवस्थापन हुन नसक्दा हामीलाई एक हप्ता लाग्छ । विशेष आर्थिक वा विशेष औद्योगिक क्षेत्र वा फ्री इकोनोमिक जोनमा उद्योगका लागि पूर्वाधारसहितको जमिन व्यवस्था गर्ने गरिन्छ । भारतले घोषणा गरेका ५०० भन्दा बढी यस्ता आर्थिक क्षेत्रका लागि युरोपेली मुलुक लक्जेम्बर्गभन्दा बढी क्षेत्रफल व्यवस्था गरिएको छ । बंगलादेशमा अठासीभन्दा बढी विशेष आर्थिक क्षेत्रको व्यवस्था गरिएको छ । जापानी लगानीकर्ताहरूको बढ्दो आकर्षणलाई धान्न बंगलादेशले ४०० हेक्टरमा १ लाख रोजगारीको उद्देश्य राखी जापानी आर्थिक क्षेत्र को निर्माण जापान सरकारकै सहयोगमा गर्दै छ । नेपालमा भैरहवामा विशेष आर्थिक क्षेत्र (सेज) सञ्चालित छ, पाँचखाल तथा सिमरामा पनि बनाउने तयारी छ । छत्तीस हेक्टरको सानो आकारको भैरहवाको सेजमा पूर्वाधारको व्यवस्था गर्न सरकारलाई धेरै वर्ष लागेकाले प्रस्तावित पाँचखाल र सिमरामा निजी क्षेत्र उत्साहित छैन । यी तीनवटा सेजले व्यवस्था गरेको जमिनको क्षेत्रफलले बहुराष्ट्रिय कम्पनीलाई धान्न सक्दैन । निजी जमिनको कुरा गर्दा, अन्य मुलुकमा जस्तो नेपालमा जमिनलाई प्रयोजनअनुसार कृषि क्षेत्र, उद्योग क्षेत्र, बसोबास क्षेत्र आदिका रूपमा वर्गीकरण गरिएको छैन । जग्गा प्लटिङ गर्ने र व्यापार गर्ने चलनले देशभरि जति जग्गाधनीपुर्जा छन्, ती सबै घडेरीको मूल्यमा उकासिएका छन् । उद्योगका लागि ठूलो जमिन व्यवस्था गर्नु भनेको घडेरीको मूल्यमा ससाना घडेरीहरू किनेर एकत्रित गर्नु जस्तो हुन्छ, जुन धेरै गाह्रो र महँगो काम हो ।७ नेपालको मुद्रा भारतीय मुद्रासँग स्थिर विनिमय दर भएजस्तै भियतनामी मुद्राको अमेरिकी डलरसँग स्थिर विनिमय दर छ । आजको दिनसम्म चीनबाट सर्ने कम्पनीहरूको पहिलो रोजाइ भियतनाम हुनुमा सस्तो ज्यालाका अतिरिक्त यो पनि एउटा कारण भएकाले नेपालले पनि यसमा विचार गर्नुपर्छ ।अहिले कोरोना महामारीका कारण सबै देशमा आर्थिक गतिविधि घटेका छन्, उत्पादन कम भएको छ र रोजगारी घटेको छ । नेपालको पूरै इतिहासमा अहिले धेरै युवा श्रमिक छन्, यति पहिला थिएनन् र भविष्यमा पनि हुनेछैनन् । त्यसैले उद्योग क्षेत्रमा रोजगारी र निर्यात बढाउनेतर्फ सामूहिक प्रयास थालौं । ४० लाखभन्दा बढी युवा रोजगारीका लागि बिदेसिनुपर्ने अहिलेको अवस्थालाई परिवर्तन गरी रोजगारीको बाढी ल्याउन सम्भव छ । प्रभावकारी रूपमा काम गरे चीनबाहिर सर्दै गरेका कम्पनीहरूमध्ये केहीलाई नेपालतर्फ आकर्षित गर्न सकिन्छ ।खड्का नेपाल ऊनी फेल्ट उत्पादक तथा निर्यातक संघका अध्यक्ष हुन् ।"
युरोपमा फैलियो नयाँ कोरोना,"पेरिस (एजेन्सी) युरोपका विभिन्न देशमा नयाँ प्रकारको कोरोना भाइरसको संक्रमण पुष्टि भएको छ । युरोपेली संघअन्तर्गतका ८ देशमा नयाँ प्रकारको कोरोना भाइरस देखिएको विश्व स्वास्थ्य संगठन (डब्लूएचओ) ले जनाएको छ ।डब्लूएचओका युरोपेली क्षेत्रका क्षेत्रीय निर्देशक हान्स हेनरी क्लुगले आफूहरूले पछिल्लो अवस्थालाई गम्भीरतापूर्वक हेरिरहेको जनाए । उनले नयाँ प्रकारको भाइरसका लागि रक्षात्मक र नियन्त्रणात्मक व्यवस्था कडाइका साथ पालना गर्नुपर्नेमा पनि जोड दिए ।कोरोनाको पुरानो भाइरसको तुलनामा नयाँले युवाहरूलाई बढी प्रभावित पारेको देखिएको पनि क्लुगले जनाए । क्लुगले सामाजिक दूरी कायम गर्ने, मास्क लगाउने र साबुनपानीले हात हुने वा सेनिटाइजरको प्रयोग गर्नेलगायतका उपायहरूलाई कडाइका साथ अवलम्बन गर्नुपर्ने बताए । डब्लूएचओले सबै अवस्थालाई गम्भीरतापूर्वक नियालिरहेको छ, निर्देशक क्लुगले सामाजिक सञ्जाल ट्वीटरमा लेखेका छन् । यसको गुण, लक्षण, असरलगायतबारे अध्ययन भइरहेको र नतिजा आएर धेरै कुरा प्रस्ट भइसकेपछि मात्रै नयाँ रणनीति तय गर्न सकिने डब्लूएचओको भनाइ छ । नयाँ प्रकारको कोरोना बेलायतमा गत साता पहिलोपटक पुष्टि भएको थियो । त्यसलगत्तै बेलायतबाट अन्य देशहरूमा आवतजावत गर्न थप प्रतिबन्ध लगाइएको छ । तर अन्य देशहरूमा पनि फैलिएको पुष्टि भइसकेको छ ।नयाँ प्रकारको कोरोना देखिएका ८ देशको पहिचान भएको बताए पनि उनले देशहरूको नाम भने उल्लेख नगरेका अन्तर्राष्ट्रिय सञ्चारमाध्यमले जनाएका छन् । तर कतिपय देशले भने कोरोना भाइरसको नयाँ प्रकार पुष्टि भएको उद्घोष गरिसकेका छन् । बेलायतसँग सीमा जोडिएको फ्रान्सले शनिबार त्यसको पुष्टि गरेको हो । फ्रान्सेली स्वास्थ्य मन्त्रालयले डिसेम्बर १९ मा बेलायतका राजधानी लन्डनबाट फ्रान्स आएका आफ्ना नागरिकमा त्यस्तो भाइरस देखिएको जनाएको हो । उनलाई डिसेम्बर २१ मा भाइरस पुष्टि भएको हो । मन्त्रालयका अनुसार कुनै लक्षण नदेखिएका उनले आफ्नै घरमा आराम गरिरहेका छन् । बेलायतमा नयाँ प्रकारको कोरोना भाइरस देखिएपछि सीमा बन्द गरेको फ्रान्सले बुधबार नागरिकलाई यात्रा गर्न खुला गरेको थियो । तर यात्रा गर्नुअघि भाइरस परीक्षणको नतिजा नेगेटिभ आउनुपर्ने जनाइएको थियो । त्यसैगरी, जापानले बेलायतबाट फर्केका ५ जना नागरिकमा नयाँ प्रकारको कोरोना भाइरस देखिएको शुक्रबार जनाएको थियो । त्यसका साथै डेनमार्क, अस्ट्रेलिया र नेदरल्यान्ड्सले पनि नयाँ भाइरस देखिएको यसअघि नै पुष्टि गरिसकेका छन् । गतवर्षको अन्त्यमा चीनको वुहानबाट फैलिएको कोरोना भाइरसलाई विश्व स्वास्थ्य संगठनले मार्चमा विश्वव्यापी महामारीका घोषणा गरेको थियो । जोन्स हप्किन्स विश्वविद्यालयका अनुसार अहिलेसम्म विश्वभरि ७ करोड ९९ लाख ३४ हजारभन्दा बढी मानिस संक्रमित भइसकेका छन् । १७ लाख ५२ हजार ३ सय जनाको भाइरसका कारण मृत्यु भएको छ । सबैभन्दा बढी प्रभावित अमेरिकामा १ करोड ८७ लाख जनाभन्दा बढीमा संक्रमण पुष्टि भइसकेको छ । अमेरिकामा मृत्यु हुनेको संख्या ३ लाख ३० हजारभन्दा बढी छ । भाइरसका कारण प्रभावित हुने देशहरूको सूचीमा भारत दोस्रो र ब्राजिल तेस्रो स्थानमा छन् । विश्वविद्यालयका अनुसार भारतमा शनिबार साँझसम्म १ करोड १ लाख ७० हजार जनामा संक्रमण देखिइसकेको छ । त्यस्तै तेस्रो प्रभावित ब्राजिलमा संक्रमितको संख्या ७४ लाख ४८ हजारभन्दा बढी छ । भारतमा १ लाख ४७ हजार ३ सय तथा ब्राजिलमा १ लाख ९० हजार जनाले कोरोना भाइरसको संक्रमणका कारण ज्यान गुमाइसकेका छन् ।"
बेलायतमा नयाँ औषधि परीक्षण सुरु,"६ लाखभन्दा बढीले लगाए कोरोना खोपबेलायतमा फाइजर र बायोएनटेकले विकास गरेका खोप आममानिसमा डिसेम्बर ८ देखि लगाउन सुरु भइसकेको छ । हस्पिटल प्रमुख, जीपी र अन्य कैयौं नेताहरूले खोप वितरणमा ढिलाइ भएको भन्दै आलोचना गरेपछि यो सातादेखि एनएचएस इंग्ल्यान्डले खोप वितरण अझ तीव्र पारेको छ ।बेलायतको डिपार्टमेन्ट अफ हेल्थ एन्ड सोसल केयरका अनुसार, ८ देखि २० डिसेम्बरसम्म बेलायतमा करिब ६ लाख १७ हजार जनालाई पहिलो डोज खोप दिइसकिएको छ । यूकेका ५ सयभन्दा बढी ठाउँबाट खोप वितरण गरिएको हो । मानिसलाई खोपको दोस्रो डोज पहिलो दिइएको २१ दिनपछि दिइनेछ । खोप वितरणसम्बन्धी बेलायती मन्त्री नधिम जहावीले खोप वितरण गर्ने बेलायत पहिलो भएकामा आफूलाई ज्यादै गर्व लागेको बताउँदै राष्ट्रिय स्वास्थ्य सेवा (एनएचएस) ले बेलायतभर खोप व्यवस्थापनमा गरेको कडा परिश्रमको प्रशंसा गरेका छन् ।"
खोपबारे भ्रामक समाचार लेख्ने पक्राउ,"अम्मान (एजेन्सी) कोरोना भाइरसको खोप जोर्डनमा उपलब्ध भएको र सरकारी अधिकारीहरूले लगाइसकेका जनाउँदै भ्रामक समाचार लेखेको आरोपमा एक पत्रकार पक्राउ परेका छन् । अधिकारीहरूका अनुसार पत्रकार जमाल हद्दादबारे थप अनुसन्धान भइरहेको छ । सरकारी अधिकारीहरूले कोरोना भाइरसविरुद्धको खोप लगाएको भ्रामक समाचार सम्प्रेषण गरेको आरोपमा पत्रकार जमाल हद्दादलाई पक्राउ गर्ने आदेश दिइएको छ, राज्य सुरक्षा अदालतका अभियोजनकर्ताहरूले बताएका छन् । एएफपी समाचार संस्थाले सरकारी अधिकारीलाई उद्दृत गर्दै उनीमाथि देशको सुरक्षालाई नै खतरामा पार्ने र राष्ट्रघाती काम गरेको आरोप लगाइएको जनाएको छ । मुद्दाको सुनुवाइका लागि पत्रकारलाई १५ दिनसम्म नजरबन्द राख्ने आदेश दिइएको छ । अलवाकाईले मंगलबार प्रकाशित एउटा लेखमा जनतालाई खोपको व्यवस्था के हुन्छ ? के फाइजर (खोप) गोप्य रूपमा आएको थियो, र जोर्डन सरकारका वरिष्ठ अधिकारीहरूलाई खोप दिइयो ? भन्नेबारे समाजलाई भड्काउने किसिमको समाचार सम्प्रेषण गरेको थियो ।जोर्डनले डिसेम्बरको मध्यतिर फाइजरबायोएनटेक कोरोनाभाइरस खोपको आपत्कालीन प्रयोगलाई अनुमोदन गरेको थियो । स्वास्थ्य मन्त्रालयका अधिकारी वाएल अलहयाज्नेले बुधबार यो खोप जनवरी अन्त्य वा फेब्रुअरी सुरुसम्ममा देशभित्र आइपुग्ने बताएका छन् ।समाचारमा खोप आइसकेको र उच्च पदस्थ अधिकारीले यसको प्रयोग गरिरहेको उल्लेख गरिएकोले यसले समाजलाई सरकारविरोधी गतिविधिमा उत्साहित गर्न भड्काउने दाबी गरिएको छ ।"
घट्यो ऋणको ब्याजदर,"अघिल्लो आर्थिक वर्षको कात्तिकको तुलनामा चालु आर्थिक वर्षको सोही अवधिमा ऋणको ब्याजदर औसत साढे २ प्रतिशत विन्दुले घटेको छ । लामो समयदेखिको अधिक तरलताका कारण बैंकहरूबीच प्रतिस्पर्धा बढेको, बैंक तथा वित्तीय संस्थाको आधारदर घटेकोलगायत कारण ब्याजदरमा कमी आएको बैंकरहरू बताउँछन् ।गत कात्तिकमा बैंक तथा वित्तीय संस्थाबाट प्रवाह हुने ऋणको भारित औसत ब्याजदर ९५२ प्रतिशत रहेको राष्ट्र बैंकको तथ्यांक छ । गत आर्थिक वर्षको सोही अवधिको तुलनामा यो २५५ प्रतिशत विन्दुले कम हो । २०७६ कात्तिकमा कर्जाको भारित औसत ब्याजदर १२०७ प्रतिशत थियो । एक वर्षको अवधिमा वाणिज्य बैंकहरूको औसत आधार दरमा झण्डै २ प्रतिशत विन्दुले कमी आएको छ । २०७६ कात्तिकमा वाणिज्य बैंकहरूको औसत आधारदर ९५० प्रतिशत रहेकामा गत कात्तिकमा ७५७ प्रतिशत कायम भएको छ ।बैंक तथा वित्तीय संस्थामा कर्जाको ब्याजदर अझै घट्ने प्रक्षेपण गरिएको छ । लगानीका अन्य क्षेत्रमा लगानीको वातावरण बनिनसकेकोलगायत कारण पनि कर्जाको ब्याजदर अझै घट्ने जानकारहरू बताउँछन् । मंसिरमा बैंकहरूको निक्षेप धेरैले घटेको छ, यसले आधार दर पनि घट्छ, एक बैंकरले भने, त्यसपछि स्वतः कर्जाको ब्याजदर पनि घट्नुपर्छ । राष्ट्र बैंकको तथ्यांकअनुसार पनि गत शुक्रबारसम्म वित्तीय प्रणालीमा करिब २ खर्ब रुपैयाँ अधिक तरलता छ । जसमध्ये अल्पकालका लागि विभिन्न औजारमार्फत करिब ९० अर्ब रुपैयाँ राष्ट्र बैंकले बजारबाट तानेको छ । साथै १ खर्ब १२ अर्ब रुपैयाँ वित्तीय प्रणालीमा अधिक तरलताका रूपमा छ । राष्ट्र बैंकले छोटो समयका लागि बजारबाट पैसा तानेकाले त्यसको परिपक्वको अवधि सकिएपछि फेरि प्रणालीमै फर्किनेछ । आउँदा दिनमा कर्जा माग धेरैले नबढे वित्तीय प्रणालीमा पुनः अधिक तरलता कायम हुने जानकारहरू बताउँछन् । कोभिडका कारण अर्थतन्त्र प्रभावित भएकाले यो अवस्थामा कर्जाको ब्याजदर धेरै नबढोस् भन्ने उद्देश्यले अधिक तरलताको अल्पकालीन व्यवस्थापन भइरहेको राष्ट्र बैंकका प्रवक्ता गुणाकर भट्टले जानकारी दिए । मुलुकको आर्थिक स्थिति सामान्य भएको अवस्थामा सबैतिर कर्जाको माग बढ्ने भएकाले अहिलेको अधिक तरलता उपयोग हुन्छ भन्ने हो, उनले भने, कर्जासँगै निक्षेपको ब्याजदर धेरै तल नजाओस् भन्नेमा पनि हामी सचेत छौं । निक्षेपको ब्याजदर धेरै तल झर्न नदिन सोही अनुरूपका नीतिगत व्यवस्था गरिएको पनि उनले बताए ।आर्थिक गतिविधि बढेसँगै बैंक तथा वित्तीय संस्थामा कर्जा प्रवाह पनि बढ्न थालेको छ । लकडाउनका कारण गत साउनमा कर्जा प्रवाह ठप्पजस्तै थियो । सो अवधिमा लगानीमा रहेको कर्जा पनि असुली भएपछि असारको तुलनामा साउनमा कुल कर्जा करिब १७ अर्ब रुपैयाँले घटेको थियो । सरकारले लकडाउन केही खुकुलो बनाएपछि भदौदेखि बढ्न थालेको कर्जा प्रवाहमा असोजमा राम्रो वृद्धि देखिएको थियो । जसअनुसार भदौमा मात्र बैंक तथा वित्तीय संस्थाले थप ३४ अर्ब र असोजमा १ खर्ब १३ अर्ब रुपैयाँ कर्जा प्रवाह गरेका छन् । कात्तिक र मंसिरमा कर्जा प्रवाह झनै बढेको छ । बैंक तथा वित्तीय संस्थाले गत कात्तिकमा थप १४ अर्ब ६१ करोड रुपैयाँ र मंसिरमा ८१ अर्ब ८५ करोड रुपैयाँ कर्जा प्रवाह गरेका छन् । यससँगै गत मंसिर मसान्तसम्म बैंक तथा वित्तीय संस्थाको कुल कर्जा प्रवाह ३५ खर्ब १० अर्ब ४१ करोड रुपैयाँ र निक्षेप ४१ खर्ब ४६ अर्ब ७० करोड रुपैयाँ छ । यस्तै गत वर्षको तुलनामा चालु आर्थिक वर्षको पहिलो चार महिनामा निक्षेपको ब्याजदर औसत १५ प्रतिशत विन्दुले घटेको छ । २०७६ कात्तिकमा ६८१ प्रतिशत रहेको निक्षेपको भारित औसत ब्याजदर गत कात्तिकसम्म ५३१ प्रतिशत कायम भएको छ । मौद्रिक नीतिको अर्धवार्षिक समीक्षामार्फत राष्ट्र बैंकले बैंक तथा वित्तीय संस्थालाई कल निक्षेपबाहेक अरू निक्षेपको ब्याजअन्तर ५ प्रतिशतभन्दा कम नबनाउन निर्देशन दिएको छ । जसको अर्थ बैंक तथा वित्तीय संस्थाले मुद्दती निक्षेप र साधारण निक्षेपको ब्याज अन्तर ५ प्रतिशतभन्दा कम नगराउनु भन्ने हो । बैंकहरूले मुद्दती निक्षेपमा धेरै र साधारण बचतमा कम मात्र ब्याज दिन थालेपछि राष्ट्र बैंकले यो व्यवस्था ल्याएको हो । तर निक्षेपको ब्याजदर धेरै तल नजाओस् भन्ने राष्ट्र बैंकको उद्देश्यविपरीत बैंक तथा वित्तीय संस्थाले मुद्दती निक्षेपको ब्याज नै धेरैले कम गरेका छन् । जसकारण केही बैंक तथा वित्तीय संस्थामा साधारण निक्षेपको ब्याजदर १५ प्रतिशत पनि छ । करिब चार वर्षपछि निक्षेपको ब्याजदर पुनः ऋणात्मक भएको छ । चार वर्षअघि करिब दशकपछि निक्षेपको ब्याजदर मूल्य वृद्धिदरभन्दा बढी भएको थियो । अहिले फेरि निक्षेपको ब्याजदर पुरानै अवस्थामा आएको हो । बजारको मूल्य वृद्धिदरभन्दा निक्षेपको ब्याजदर कम भएको अवस्थालाई ऋणात्मक ब्याजदर भनिन्छ । निक्षेपको ब्याजदर कम हुँदा निक्षेपकर्ता बचत गर्न निरुत्साहित हुन्छन् । बैंकमा बचत नगर्दा सर्वसाधारणको हातमा नगद धेरै हुन्छ । नगद धेरै हुँदा अनुत्पादक (अनावश्यक) क्षेत्रमा बढी खर्च हुन्छ । अनौपचारिक क्षेत्रमा नगद प्रवाह हुन्छ । यसले अर्थतन्त्रलाई फाइदा पुग्दैन । बैंकमा पैसा राख्दा कम ब्याज पाइने भएपछि भारतलगायत राष्ट्रमा पुँजी पलायनको सम्भावना रहने जानकारहरू बताउँछन् । २०७६ कात्तिकमा ९१ दिने ट्रेजरी बिलको भारित औसत ब्याजदर ३८३ प्रतिशत रहेकामा २०७७ कात्तिकमा ०७९ प्रतिशत कायम भएको छ । वाणिज्य बैंकहरूबीचको अन्तरबैंक कारोबारको भारित औसत ब्याजदर ०७६ कात्तिकमा २५९ प्रतिशत रहेकामा ०७७ कात्तिकमा ०१४ प्रतिशत कायम भएको छ । मौद्रिक नीतिको सञ्चालन लक्ष्यका रूपमा लिइने औसत अन्तरबैंक ब्याजदर ०७७ कात्तिकमा ०१६ प्रतिशत कायम भएको छ ।"
बल्ल अन्डरपास र सुरुङमार्गहरूको अध्ययन सुरसार,"विकास निर्माणसँग सम्बन्धित विषय आउनेबित्तिकै प्रधानमन्त्री केपी शर्मा ओली सुरुङमार्गको युगमा देश प्रवेश गरिसक्यो भन्न छुटाउँदैनन् । तर देशका विभिन्न स्थानमा सुरुङमार्ग र अन्डरपास बनाउन भनेर अध्ययनका लागि बजेट विनियोजन भएको लामो समय बित्दा पनि धेरैजसोको काम अघि बढेको छैन । केहीले मात्र अध्ययन सुरु गरेका छन् । देशका १० स्थानमा सुरुङ र अन्डरपास निर्माणका लागि प्रारम्भिक अध्ययन गर्नुपर्नेछ । सरकारले सुरुङ र अन्डरपासको प्रारम्भिक अध्ययनका लागि आर्थिक वर्ष २०७७७८ मा ५३ करोड बजेट छुट्याएको छ । अध्ययन भइरहेका आयोजनामा पनि कोभिड१९ को असर परेको बताइएको छ । गत आर्थिक वर्षका केही सुरुङमार्गलाई चालु आर्थिक वर्षमा समेत अध्ययनका लागि दोहोर्याएर बजेट छुट्याइएको सडक विभागले जनाएको छ । विभागका अनुसार कोरोनाले गर्दा समयमै अध्ययनको काम अघि बढाउन समस्या भएको छ । तर चालु आवमै अध्ययनको काम सक्ने विभागको दाबी छ । यता सिद्धबाबामा १ हजार १ सय मिटर लामो सुरुङ निर्माणका लागि ठेक्कामा जान अन्तिम तयारी भएको विभागका महानिर्देशक केशवकुमार शर्माको भनाइ छ ।चालु आर्थिक वर्षमा अन्यत्र अध्ययनको काम भए पनि सिद्धबाबा सुरुङमार्गको भने ठेक्का गर्ने तयारी भएको छ । उक्त सुरुङका लागि ३३ करोड बजेट विनियोजन गरिएको छ । स्विस सरकारको सहयोगमा सुरुङमार्गको डिजाइन गरिएको हो । यसको निर्माणमा पौने ७ अर्ब रुपैयाँ लाग्ने स्विस टोलीले नै इस्टिमेट निकालेको छ । यसमा ठेकेदारले नै फाइनल डिजाइन गर्ने गरी ठेक्का गरिने बताइएको छ ।बिड डकुमेन्ट स्वीकृत हुने तयारीमा छ, डकुमेन्ट अहिले सार्वजनिक खरिद अनुगमनको कार्यालयमा गएको छ, उनले भने, त्यहाँबाट स्वीकृत भएपछि ठेक्का निकाल्नेछौं । यसैगरी लामाबगर सुरुङमार्ग अध्ययनका लागि चालु आर्थिक वर्षमा ३० लाख रुपैयाँ बजेट छुट्याइएको छ । अहिले प्रारम्भिक अध्ययनको काम भइरहेको सडक विभागको दाबी छ । यसको पनि चालु आर्थिक वर्षमै ठेक्का गर्ने गरी अध्ययनको काम भइरहेको छ, शर्माले भने ।सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले पनि सिद्धबाबामा सुरुङ निर्माणका लागि टेन्डर गर्ने अन्तिम तयारी गरिएको बताए । सार्वजनिक खरिद अनुगमन कार्यालयले मन्त्रिपरिषद्मा टेन्डर पुस्तिका पठाउनुपर्ने हो । तर अहिलेसम्म पठाएको छैन, थापाले भने, पठाएर स्वीकृत हुनासाथ काम अघि बढ्नेछ । यो सुरुङ नेपाल सरकार आफैंले बनाउन लागेको हो ।टोखाछहरेगुर्जुभन्ज्याङ सुरुङमार्गको प्रारम्भिक अध्ययन पनि एक महिना लगाएर चिनियाँ टोलीले गरिसकेको छ । त्यसको रिपोर्ट भने प्राप्त भइसकेको छैन । सरकारले यसको अध्ययनका लागि भनेर चालु आर्थिक वर्षमा १५ करोड १० लाख रुपैयाँ छुट्याएको छ । कोरोनापछि यसको थप अपडेट नभएको महानिर्देशक शर्माले बताए । पछि फेरि हामीले उनीहरूलाई चाहिने थप डकुमेन्ट सबै उपलब्ध गराएका छौं, उनले भने, उनीहरूले पहिल्यै फिल्डमा गएर अध्ययन गरिसकेका छन्, त्यही भएर अहिले उतै बसेर अध्ययनको काम भइरहेको छ । नेपाल आएर अध्ययन प्रतिवेदन भने प्रस्तुत गरेका छैनन् ।यसको काम सकिएपछि डिटेल इन्जिनियरिङ डिजाइनको काम अघि बढ्नेछ, शर्माले भने, सम्भाव्यता अध्ययनको रिपोर्ट दुई महिनाभित्र पायौं भने डिटेल अध्ययनमा जान सजिलो हुने थियो । यता गोदावरीकुण्डकाभ्रे मानेचौर सुरुङमार्ग अध्ययनका लागि पनि ५० लाख बजेट छुट्याइएको छ । सडक विभागअन्तर्गत गुणस्तर अनुसन्धान विकास केन्द्रका अनुसार तर उक्त स्थानमा भने सडक नै छैन । ट्राफिक जाम, पहिरोको समस्या, सडक लामो भएपछि दूरी घटाउन र सहजताका लागि सुरुङ निर्माण गरिन्छ । तर उक्त स्थानमा सडक नै नभए पनि अध्ययनका लागि बजेट छुट्याइएको छ ।अरनिको राजमार्गअन्तर्गत कोटेश्वरजडीबुटी खण्डमा सुरुङमार्ग र नयाँ बानेश्वरमा अन्डरपासका लागि भनेर पनि ११ करोड बजेट छुट्याइएको छ । जापानी सहयोग नियोग (जाइका) मार्फत कोटेश्वरजडीबुटी सुरुङको सम्भाव्यता अध्ययन अन्तिम चरणमा रहेको विभागले जनायो । कोटेश्वरको अध्ययन सकिएपछि बीपी लोकमार्गखुर्कोट चियाबारी सुरुङमार्गको अध्ययन पनि जाइकाले नै गर्ने महानिर्देशक शर्माले जानकारी दिए । यसका लागि १ करोड रुपैयाँ बजेट छुट्याइएको छ । यो बेलासम्म सबै सुरुङको अध्ययन आधा सकिनुपर्ने हो । ट्राफिक जाम बढी हुने उपत्यकाका बानेश्वर, गौशाला, चाबहिल, कालीमाटी, थापाथलीमा अन्डरपास वा ओभरपास के बनाउने भन्नेबारे समेत अध्ययन गर्ने तयारी भइरहेको विभागले जनायो । उक्त स्थानको प्रारम्भिक अध्ययनका लागि चिनियाँ कम्पनीसँग समझादरी (एमओयू) गरिसकेका छौं, उनले भने, यसको पूर्वसम्भाव्यता प्रतिवेदन पाएपछि के बनाउँदा सम्भव हुन्छ, त्यहीअनुसार थप अध्ययन अघि बढाउनेछौं । जुनजुन ठाउँमा अध्ययन गर्न भनेर बजेट छुट्याइएको छ, ती ठाउँमा स्थानीय तहबाट प्रारम्भिक अध्ययन गराउने काम भइरहेको उनको दाबी छ ।अध्ययनका लागि भन्दै गणेशमानसिंह मार्गको थानकोटचित्लाङ सुरुङमार्गको अध्ययनका लागि २० लाख छुट्याइएको छ । बीपी नगरखुटियादिपायल खण्ड सुरुङमार्गको अध्ययनका लागि ५० लाख र धरान लेउती सुरुङमार्गलाई ४० लाख रुपैयाँ छुट्याइएको छ । गत वर्ष पाँच वटाको पूर्व सम्भाव्यता अध्ययनको काम भएको थियो । गत वर्ष अध्ययनका लागि ५९ करोड रुपैयाँ छुट्याइएको थियो । थोरै बजेट हुँदा अध्ययन गर्नै नपुग्ने सडक विभागको भनाइ छ ।"
सस्तो फ्रिक्वेन्सी खुलाउने सिफारिस अलपत्र,"लागतका हिसाबले सस्तो र पछिल्लो प्रविधिको केए ब्यान्डको फ्रिक्वेन्सी खुलाउन नेपाल दूरसञ्चार प्राधिकरणले गरेको सिफारिस सञ्चार तथा सूचना प्रविधि मन्त्रालयमा अलपत्र परेको छ । केए ब्यान्डको फ्रिक्वेन्सी खुलाउन मूल्य तोक्न भन्दै प्राधिकरणले दुई महिनाअघि मन्त्रालयमा सिफारिस गरेको थियो । केए ब्यान्ड दुर्गम र हिमाली क्षेत्रमा स्याटेलाइटमार्फत सस्तो र प्रभावकारी इन्टरनेट पुर्याउन उपयोगी मानिन्छ ।सञ्चार तथा सूचना प्रविधिमन्त्रीको अध्यक्षतामा रहने राष्ट्रिय रेडियो फ्रिक्वेन्सी नीति निर्धारण समितिले फ्रिक्वेन्सीको मूल्य तोक्नुपर्ने प्रावधान छ । प्राधिकरणले यही समितिमार्फत फ्रिक्वेन्सीको मूल्य तोक्न सिफारिस गरे पनि मन्त्रालयमा अलपत्र परेको हो । प्राधिकरणले केए ब्यान्डको फ्रिक्वेन्सीको मूल्य तोक्न गरेको सिफारिसमा कुनै छलफल नभएको सञ्चार तथा प्रविधि मन्त्रालयका सचिव हरिप्रसाद बस्याल बताउँछन् ।प्राधिकरणले सिफारिस गरेको छ तर मन्त्रालयले यसबारे छलफल गरेको छैन, उनले भने, छलफलको तयारी पनि छैन । स्याटेलाइड फ्रिक्वेन्सीको पछिल्लो प्रविधि केए ब्यान्ड बढी सस्तो र प्रभावकारी मानिन्छ । सानो एन्टेनाको प्रयोगबाटै बढी ब्यान्डविथ प्राप्त गर्न सकिने भएकाले दुर्गम क्षेत्रको लागि यो राम्रो मानिन्छ । अप्टिकल फाइबर पुग्ने क्षेत्रमा केए ब्यान्ड चाहिन्न । तर अप्टिकल फाइबर नपुग्ने क्षेत्रका लागि स्याटेलाइटमार्फत इन्टरनेट पुर्याउन यो निकै उपयोगी हुन्छ, प्राधिकरणका एक निर्देशकले भने ।नेपालमा केए ब्यान्डबाट स्याटेलाइट सेवा सुरु गर्ने भन्दै सिंगापुरस्थित क्यासिफिक ब्रोडब्यान्ड स्याटेलाइट ग्रुपले प्राधिकरणमा आवेदन दिएको थियो । यो ग्रुपले सञ्चालन गरेको क्यासिफिक वान स्याटेलाइटबाट नेपालमा केए ब्यान्ड प्रविधिमार्फत इन्टरनेट उपलब्ध गराउने भन्दै प्राधिकरणमा निवेदन दिएको हो ।क्यासिफिक ब्रोडब्यान्ड स्याटेलाइट ग्रुपले दिएको निवेदनका आधारमा प्राधिकरणले केए ब्यान्डको फ्रिक्वेन्सीको मूल्य निर्धारण गर्न मन्त्रालयसमक्ष सिफारिस गरेको हो । प्राधिकरणले असोज १९ मा मन्त्रालयसमक्ष सिफारिस गरेको भए पनि मन्त्रालयले यसबारे कुनै निर्णय गरेको छैन ।केए ब्यान्ड ग्रामीण र दुर्गम क्षेत्रमा सस्तो मूल्यमा स्याटेलाइटमार्फत इन्टरनेट पुर्याउन उपयोगी मानिन्छ । टेलिकम सेवा प्रदायकहरूलाई पनि यो ब्यान्डको फ्रिक्वेन्सी उपयोगी हुने विज्ञहरू बताउँछन् ।केए ब्यान्डमार्फत दुर्गम क्षेत्रमा इन्टरनेट पुर्याउने योजनासहित प्राधिकरणमा आवेदन दिएको क्याासिफिकले शिक्षा क्षेत्रका लागि दुई सय वटा टर्मिनल निःशुल्क उपलब्ध गराउने प्रस्ताव गरेको छ ।"
लगानी गर्न हच्किन थाले उद्योगी व्यवसायी,"कोभिड१९ को असरले लामो समयसम्म सुस्ताएका यहाँका उद्योगी व्यवसायी प्रतिनिधिसभा विघटन र मध्यावधि निर्वाचनको सरकारी घोषणासँगै हतोत्साहित बन्न पुगेका छन् । विस्तारै तंग्रिन थालेको समयमा पछिल्लो राजनीतिक घटनाक्रमले उनीहरूलाई निराश बनाएको हो । प्रतिनिधिसभा विघटन र यसबाट उत्पन्न हुने राजनीतिक अन्योलले मुलुकमा फेरि पनि राजनीतिक स्थायित्व अभाव भई लगानीको वातावरण खुम्चिँदै जाने र उद्योग व्यवसाय सहज रूपमा सञ्चालन गर्ने वातावरण नहुने चिन्ता यहाँका व्यवसायी र निजी लगानीकर्तामा छ । प्रतिनिधिसभाको विघटन र मध्यावधि निर्वाचनको घोषणासँगै यहाँको निजी क्षेत्र हतोत्साहित हुन थालेको छ, उद्योग वाणिज्य महासंघका केन्द्रीय सदस्य तथा स्थानीय उद्योगी राजेश अग्रवालले भने, दुईतिहाइ बहुमतमा रहेको स्थायी सरकारसमेत पूरा अवधि टिकेर राजनीतिक स्थायित्व दिन सकेन भने अब कुन खालको सरकारले राजनीतिक स्थायित्व दिन सक्ला र ? अहिलेकै सरकारले पनि विकास निर्माणका कार्यमा अपेक्षित नतिजा दिन नसकेको र यसमाथि मध्यावधि निर्वाचन घोषणा गरिनुले अब विकास निर्माणमा गर्नुपर्ने लगानी चुनावमा खर्चिनुपर्ने उनले बताए । राजनीतिक संकटको समाधानका लागि अन्य विकल्प खोजिनुपर्थ्यो, उनले भने, अब कुनै पनि मन्त्रीले नयाँ कार्ययोजना ल्याउन नभ्याउने भए । राज्यको सबै ध्यान अब विकास निर्माणको साटो चुनावमा केन्द्रित हुने भयो । राजनीतिक अन्योल हुनासाथ स्वदेशी र विदेशी लगानी आउन नसक्ने उनको भनाइ छ । कोभिडका कारण धेरै उद्योगी व्यवसायीले बैंकको ब्याजसमेत तिर्न नसकेर पुनर्कर्जा लिन परेको अवस्थामा उत्पन्न अहिलेको राजनीतिक घटनाक्रमले निजी क्षेत्र धराशायी अवस्थामा पुग्ने बुटवल उद्योग वाणिज्य संघका कार्यवाहक अध्यक्ष उज्ज्वल कसजूले बताए । कोभिडले गर्दा धेरै उद्योग व्यवसाय बन्द भए । श्रमिक तथा मजदुर पाइएका छैनन् । बजारमा माग कम भएकाले क्षमताअनुरूप उद्योग सञ्चालन भएका छैनन्, उनले भने, प्रधानमन्त्रीले संसद् विघटन गरी निर्वाचनको मिति तोके पनि राष्ट्रपतिले कमसेकम अन्य राजनीतिक दल, कानुन व्यवसायी र स्वदेशी उद्यगी व्यवसायीसँग परामर्श नै नगरी सदर गरिदिनु मुलुकका लागि ज्यादै विडम्बना हो ।गणतन्त्र ल्याउन आफ्ना उद्योग व्यवसायलाई महिनौं दिनसम्म बन्द गरेर राजनीतिक दललाई साथ दिँदै ठूलो भूमिका निजी क्षेत्रले निर्वाह गरेको उनले उल्लेख गरे । विभिन्न भूमिगत पार्टी तथा समूहलाई चन्दा दिएर आतंकित बनेको निजी क्षेत्रले गणतन्त्रको आगमनसँगै खुसी मानेको र त्यो खुसी धेरै समय टिक्न नसकेको उनले बताए । मुलुकको समुन्नतिका लागि गएको निर्वाचनमा दुईतिहाइ बहुमत पाएर सत्तामा पुगेको राजनीतिक पार्टीको आपसी विवादको मूल्य सर्वसाधारण जनताले चुकाउनुपर्ने भयो, कसजूले भने, राजनीतिक क्रान्ति सकिएर आर्थिक क्रान्तिको सुरुवात भएको उद्घोष गर्ने प्रधानमन्त्री ओलीले बाँडेको सपना सपनामै सीमित हुन पुग्यो ।छिटोछिटो सरकार परिवर्तन भइरहँदा राजनीतिक स्थायित्व नहुने र उद्योग व्यवसाय सञ्चालनका लागि उपयुक्त वातावरण नहुने, विकास निर्माणमा खर्चिनुपर्ने पैसा निर्वाचनमा लगाइनाले विकास निर्माणका कार्य अवरुद्ध हुने, मुलुकको अर्थतन्त्र चलायमान हुन नसक्ने, रोजगारी प्रभावित हुने व्यवसायीले बताए । दुईतिहाइ बहुमत प्राप्त राजनीतिक दलको आपसी खिचातानी र किचलोका कारण निजी क्षेत्रलाई ठूलो भार पर्न गएको स्थानीय व्यवसायी तथा नेपाल उद्योग वाणिज्य महासंघका केन्द्रीय सदस्य महेन्द्रकुमार श्रेष्ठले बताए । पछिल्लो राजनीतिक घटनाक्रमले मुलुक कर्मचारीतन्त्रको हातमा गएको र उनीहरूले व्यवसायीको मर्म बुझ्न नसके निजी क्षेत्र धराशायी हुने अवस्थामा पुग्ने उनको भनाइ छ ।अब के हुन्छ, के गर्ने भन्दै व्यवसायीले सोध्न थालेका छन् । लगानी गर्न खोजेका लगानीकर्ताले यही राजनीतिक अन्योल देखेर हात झिक्न थालिसकेका छन्, श्रेष्ठले भने, प्रधानमन्त्री र राष्ट्रपतिको पछिल्लो कदमले निजी क्षेत्र हतोत्साहित र दुःखी बनेको छ । श्रेष्ठका अनुसार भैरहवापरासी औद्योगिक करिडोरमा विद्युत्का लागि लगानी गर्न आएको निजी लगानीकर्ता र भैरहवा विशेष आर्थिक क्षेत्रमा लगानी गर्न खोजेका लगानीकर्ता पछि हट्न थालिसकेका छन् । थप चार लाखलाई रोजगारी दिने सरकारी योजनामा निजी क्षेत्रको सहभागिता हुने भन्ने विश्वास गुमेको छ । विभिन्न राजनीतिक दलले गर्ने विरोध कार्यक्रम, प्रदर्शन र निर्वाचन भएमा पहिला जस्तै राजनीतिक दल तथा तिनका उम्मेदवारलाई दिनुपर्ने चन्दा आतंकले पनि निजी क्षेत्र झस्किन थालेको छ । पछिल्लो राजनीतिक घटनाक्रमले उद्योग, व्यापार, पर्यटनलगायत क्षेत्रमा असर पारेको राष्ट्रिय उद्योग व्यापार संगठन रूपन्देहीका अध्यक्ष नारायण भण्डारीले बताए । स्वयं सत्ताधारी दलसहित विपक्षी दल सबै आन्दोलनमा उत्रिँदै सडकमा आउन थालेका छन्, उनले भने, पहिलाजस्तै ढुंगामुढा, आगजनी, चक्काजाम, बन्द हडतालजस्ता घटना दोहोरिने हुन् कि भनेर आम व्यवसायी त्रस्त हुन थालेका छन् ।निर्वाचनका बेला राजनीतिक दल तथा उम्मेदवारलाई सबै उद्योगी व्यवसायीले चन्दा दिनुपर्ने बाध्यात्मक परिपाटी बनिसकेको र पाँच वर्ष नबित्दै फेरि राजनीतिक चन्दा आतंक हुने त्रास व्यवसायीमा हुन थालेको उनको भनाइ छ ।"
स्थानीयले पाए मेची महाकाली रेलवेको मुआब्जा,"मेचीमहाकाली रेलमार्गको बर्दिबासनिजगढ खण्डअन्तर्गत रौतहटको चन्द्रपुर र गुजरा नगरपालिका क्षेत्रका किसानको अधिग्रहण गरिएको जग्गाको मुआब्जा रकम वितरण सुरु भएको छ । रेलवे विभागले चन्द्रपुर ८, ९ र गुजरा५ का किसानको मुआब्जा रकम दिन थालेको हो । मुआब्जाकै कारण रेलवेको काम प्रभावित हुँदै आएको थियो । यही कारण किसानले बालीसमेत लगाएका थिए । अहिले धमाधम रकम बुझ्न थालेका छन् । करिब नौ महिनादेखि मुआब्जाकै लागि किसानले रेलवेलाई दबाब दिँदै आएका थिए । चन्द्रपुर ८, ९ र गुजरा५ का किसानको अधिग्रहण भएको ३ सय २३ कित्ता जग्गाको मुआब्जाको रकम भुक्तानी सुरु भएको हो । १ सय ७२ कित्ताको मुआब्जा किसानले पाइसकेका छन् । मुआब्जापछि ठेकेदारले बालीमै रोलर लगाएर काम सुरु गरेको छ । ६० प्रतिशत किसानले मुआब्जा लिइसकेको रेलवे विभागका डीई देवेन्द्र साहले बताए । निवेदन दिएकामध्ये अब १३ वटा फाइल मात्र बाँकी छन् । अरू लगभग सबैले रकम बुझेका छन्, उनले भने । रेलवेले अधिग्रहण गरेको जग्गाको बल्ल मुआब्जा रकम पाउन थालेको चन्द्रपुर९ मोतीपुरका किसान सुर्दशन गौतमले सुनाए । यस क्षेत्रका केही किसानले भने जग्गाको मूल्य कम भएको भन्दै मुआब्जा लिन मानेका छैनन् । उनीहरूबारे छलफल जारी राखेको रेलवेले जनाएको छ । वडा ८ र ९ वडाका किसानको ७० बिघाभन्दा बढी जग्गा रेलवेले अधिग्रहण गरेको छ ।"
हवाई इन्धन बोक्ने ट्यांकरले ऋण तिर्ने समय पाएनन्,"कोभिड१९ को संक्रमण फैलिन थालेपछि सरकारले गरेको लकडाउन र निषेधाज्ञाका बेला अन्तर्राष्ट्रिय र आन्तरिक उडान (चार्टरबाहेक) ठप्प रहे । यस अवधिमा हवाई इन्धन बोक्ने ट्यांकर व्यवसायी समस्यामा परेको बताइएको छ । झन्डै सात महिनापछि लकडाउन र निषेधज्ञा खुले पनि ब्याज तिर्न थप समय नपाउँदा ट्यांकर लिलामीमा पर्ने अवस्था आएको उनीहरूले गुनासो गरेका छन् । समय थप नदिई बैंकहरूले धमाधम ३५ दिने उर्दी पठाउन थालेको व्यवसायीको गुनासो छ । सात महिनापछि उड्डयन क्षेत्र खुल्यो, यसबीचमा ऋण लिएर ३ सय ७० चालकसहचालकको चुलो निभ्न दिएनौं । हाल ट्यांकरले महिनामा एक ट्रिप पाउन पनि मुस्किल छ । उक्त ट्रिपले मजदुर र गाडी मर्मत गर्नै पुग्दैन, नेपाल पेट्रोलियम ट्यांकर ढुवानी व्यवसायी संघले हालै आयोजना गरेको पत्रकार सम्मेलनमा वीरगन्जका अध्यक्ष मनोजकुमार दासले भने, व्यवसाय बन्द भए पनि ब्याजको मिटर घुमेको घुम्यै भयो । अहिले बैंक ऋणको भारीबाट कसरी बच्ने भन्ने चिन्ता छ । ब्याज तिर्न नसकेपछि बैंकहरूले भुक्तानी गर्न ३५ दिने उर्दी पठाएका छन् । संघका अनुसार हवाई इन्धन बोक्ने ट्यांकर अति प्रभावित भएकाले ब्याज तिर्ने समय थपिदिन राष्ट्र बैकका गभर्नर महाप्रसाद अधिकारीलाई पत्र पठाइएको थियो । राष्ट्र बैंकका कार्यकारी निर्देशकसँग पनि मौखिक रूपमा आफूहरूका माग मौद्रिक नीतिमा समेट्न पनि आग्रह गरिएको संघले जनाएको छ । त्यस क्रममा ऋणको वर्गीकरण गर्न सक्ने प्रावधानले ढुक्क भयौं । तर असोज र कात्तिकपछि धमाधम ऋण असुलीको ताकेता आउन थालेको छ, अध्यक्ष दासले भने, त्यति मात्रै होइन, पुनर्कर्जाको नियमावलीमा सामान ढुवानी व्यवसायीलाई राष्ट्र बैकले अत्यन्त न्यून प्रभावित समूहमा राखेपछि बैंकहरूले ट्यांकर लिलामीको सूचना निकाल्न थाले । बैंकको ज्यादतीमा राष्ट्र बैंक गम्भीर हुन आवश्यक छ । मुलुकभर हवाई इन्धन बोक्ने ट्यांकर १ सय ८५ रहेको संघले बताएको छ ।"
ललितपुरमा जोशी र न्याछ्योंबीच प्रतिस्पर्धा,"ललितपुर (कास) ललितपर उद्योग वाणिज्य संघ निर्वाचन समितिले उम्मेदवारहरूको अन्तिम नामावली प्रकाशन गरेको छ । संघको ४१औं वार्षिक साधारणसभाका अवसरमा हुन लागेको अध्यक्ष पदका लागि भरतलाल जोशी र मनोजबहादुर न्याछ्योंको उम्मेदवारी परेको छ । वरिष्ठ उपाध्यक्षमा जोशीको प्यानलबाट बालकृष्ण श्रेष्ठ, उपाध्यक्षहरूमा उद्योग तर्फबाट अमिरराज ताम्रकार, वाणिज्य तर्फबाट उसन बज्रचार्य, संस्थागत तर्फबाट राजेन्द्रकुमार श्रेष्ठको उम्मेदवारी परेको छ । न्याछ्योंको प्यानलबाट वरिष्ठ उपाध्यक्षमा विश्वराज बज्राचार्य र उपाध्यक्षहरूमा उद्योग तर्फबाट सुसन महर्जन, वाणिज्य तर्फबाट नारायणगोपाल श्रेष्ठ, संस्थागत तर्फबाट वीरेन्द्रलाल श्रेष्ठको उम्मेदवारी परेको छ ।न्याछ्योंको प्यानलबाट महासचिवमा रूपकमान महर्जन, कोषाध्यक्षमा सविनलाल प्रधानको उम्मेदवारी परेको छ । जोशीको प्यानलबाट महासचिवमा सन्देश महर्जन र कोषाध्यक्षमा सचेन्द्रराज जोशीले उम्मेदवारी दिएका छन् । भूमिनन्दन कर्माचार्यले भने कोषाध्यक्षमा स्वतन्त्र उम्मेदवारी दिएका छन् । कार्यसमिति सदस्यमा उद्योग तर्फबाट ६ जना, वाणिज्य तर्फबाट सात जना, संस्थागत र एसोसिएट तर्फबाट एकएक जना रहने व्यवस्था छ । उम्मेदवारी उद्योगतर्फबाट १२ जना र वाणिज्यतर्फ १३ जनाको परेको छ । संस्थागत क्षेत्रबाट पूर्णबहादुर महर्जन र एसोसिएट क्षेत्रबाट नवीनमान श्रेष्ठको उम्मेवरी परेको निर्वाचन समितिले जनाएको छ ।"
एनआईसी एसिया र स्वदेशी लघुवित्त गाभिने,काठमाडौं (कास) एनआईसी एसिया वित्तीय संस्था र स्वदेशी लघुवित्त वित्तीय संस्था गाभिने भएका छन् । कर्णाली प्रदेशको जाजरकोटमा रजिस्टर्ड कार्यालय र काभ्रेपलाञ्चोक जिल्लाको बनेपामा कर्पोरेट कार्यालय रहेको एनआईसी र प्रदेश १ स्थित सुनसरीको इटहरीमा रजिस्टर्ड कार्यालय रहेको स्वदेशी संस्थाबीच गाभिनेसम्बन्धी अन्तिम सम्झौतापत्रमा हस्ताक्षर भएको हो । एनआईसी एसिया लघुवित्त संस्थाका अध्यक्ष कपिल ढकाल र स्वदेशी लघुवित्त संस्थाका अध्यक्ष लालमणि जोशीले सम्झौतापत्रमा हस्ताक्षर गरे ।
लुम्बिनी र एपीएफ विजयी,"प्लेयर अफ द म्याच लुम्बिनी प्रदेशकी सुस्मिता भुसाल र एपीएफकी सीता रानामगर ।तस्बिर : दुर्गालालकान्तिपुरदेउखुरी क्रिकेट मैदानमा भएको दोस्रो खेलमा टस जितेर ब्याटिङ रोजेको एपीएफले २० ओभरमा ४ विकेट गुमाई २ सय ३५ रन बनायो । एपीएफकी कप्तान सीता राना मगरले ५९ बलमा ८ चौका हान्दै सर्वाधिक ६८ रनको योगदान दिइन् । सरिता मगर ३४ बलमा ६ चौकासहित ४४ रनमा अविजित रहिन् ।ओपनर ज्योति पाण्डे र सीता राना मगरको जोडीले ८३ ओभरमा ९७ रनको साझेदारी गर्दै एपीएफलाई राम्रो सुरुआत दिलायो । स्पिनर निशा पराजुलीले ज्योतिलाई अंशु शाक्यबाट क्याच गराएर पहिलो सफलता दिलाइन् । ज्योतिले ३० बलमा ३ चौकासहित ३२ रन जोडिन् । दोस्रो विकेटमा सीता र सरिताले ९९ रनको साझेदारी गरेका थिए । सीतालाई १८औं ओभरको चौथो बलमा अञ्जु गुरुङले बोल्ड आउट गरिन् । इन्दु बर्मा १२ बलमा ४ चौकासहित २२ रन जोड्दै क्याच आउट भइन् । इन्दुलाई दीक्षा पुरीले कप्तान लक्ष्मी रिमालबाट अन्तिम ओभरको तेस्रो बलमा क्याचआउट गराइन् । ममता चौधरी २ रनमा आउट भइन् । कर्णालीको फिल्डिङ निकै कमजोर देखिएको थियो । कर्णालीका खेलाडीले अतिरिक्त ६७ रन खर्चे । उनीहरूले ४१ वाइड र १८ नोबल फालेका थिए । कर्णालीकी दीक्षा पुरीले ४ ओभरमा ४२ रन खर्चेर २ विकेट लिइन् । निशा पराजुली र अञ्जु गुरुङले ११ विकेट लिए ।जितनिम्ति २ सय ३६ रनको विशाल लक्ष्य पछ्याएको कर्णाली प्रदेश १४१ ओभर खेल्दै ३१ रनमा अलआउट भयो । कर्णालीबाट कसैले दोहोरो अंकमा रन बनाउन सकेनन् । कर्णालीकी कप्तान लक्ष्मी रिमालले सर्वाधिक ६ रन बनाइन् । दीक्षा पुरी ५ रनमा अविजित रहिन् । तीन खेलाडी एक रनमै आउट भए ।पहिलो ओभरको पाँचौं बलमा सोनु खड्काले ओपनर मोनिका रानालाई शून्यमा एलबीडब्लू आउट गरिन् । चौथो ओभरको अन्तिम बलमा रेखा रावलले अर्की ओपनर तिर्सना विश्वकर्मालाई २ रनमा एलबीडब्लू गरिन् । छैटौं ओभरको पहिलो बलमा राजमती ऐरीले अंशु शाक्यलाई एक रनमा बोल्ड गरिन् । लक्ष्मी पुरी शून्यमा एलबीडब्लु आउट हुँदा कर्णाली ११४ को खराब स्थितिमा पुग्यो । नवौं ओभरको पहिलो बलमा आयुशा टण्डन शून्यमा रनआउट भइन् । चार बलपछि कप्तान लक्ष्मी रिमाललाई करुणा भण्डारीले ६ रनमा एलबीडब्लू आउट गर्दा कर्णाली १७६ को अवस्थामा थियो । एपीएफकी स्पिनर करुणा भण्डारीले ३१ ओभरमा २ मेडनसहित २ रन खर्चेर ५ विकेट लिएकी थिइन् । राजमतीले ६ रन खर्चेर २ विकेट लिइन् । रेखा रावल र सोनु खड्काले समान एक विकेट लिए ।कर्णालीले दोस्रो खेल आइतबार लुम्बिनीसँग खेल्नेछ भने एपीएफले प्रदेश २ विरुद्ध खेल्नेछ । प्रतियोगिताको उद्घाटन लमही नगरपालिका प्रमुख कुलबहादुर केसीले गरे । राष्ट्रिय खेलकुद परिषद्को सहयोगमा नेपाल क्रिकेट संघले आयोजना गरेको प्रतियोगितामा सात प्रदेश र एपीएफ क्लब सहभागी भएको क्रिकेट संघ लुम्बिनी प्रदेशका अध्यक्ष दुर्गाबहादुर थापाले बताए ।सहभागी टिमलाई दुई समूहमा विभाजन गरिएको छ । समूह ए मा एपीएफ, प्रदेश २, कर्णाली र लुम्बिनी प्रदेश छन् भने समूह बी मा सुदूरपश्चिम, वाग्मती, गण्डकी र प्रदेश १ छन् । दुई समूहका शीर्ष दुई टोली सेमिफाइनल पुग्नेछन् । सेमिफाइनलका दुवै खेल पुस १७ गते हुनेछ भने फाइनल पुस १९ गते हुने क्रिकेट संघ दाङका अध्यक्ष प्रदीप मजगैयाले बताए । विजेताले ५ लाख, उपविजेताले ३ लाख र सेमिफाइनलबाट बाहिरिएका दुई टोलीले २५२५ हजार रुपैयाँ प्राप्त गर्नेछन् । विधागततर्फ सर्वोत्कृष्ट खेलाडीले २१ हजार, उत्कृष्ट ब्याट्सवुमनले १० हजार, उत्कृष्ट बलरले ५ हजार र प्लेयर अफ द म्याचले २ हजार पुरस्कार प्राप्त गर्नेछन् ।"
युनाइटेडलाई लेस्टरको धक्का,लन्डन (एपी) लेस्टर सिटीले अन्तिम मिनेटमा गोल गरी इंग्लिस प्रिमियर लिग फुटबलमा म्यानचेस्टर युनाइटेडलाई गतिलो झट्का दिएको छ । दोस्रो स्थानको लेस्टरमाथि जित हात पारेको भए युनाइटेडले शीर्षस्थानमा रहेको प्रमुख प्रतिद्वन्द्वी लिभरपुलसँगको दुरी २ अंकमा छोट्याउने थियो । लेस्टरका प्रमुख स्ट्राइकर जेमी भार्डीले ८५औं मिनेटमा नजिकको दुरीबाट गरेको प्रहार युनाइटेडका वैकल्पिक खेलाडी एलेक्स टुनजेबेको खुट्टामा लाग्दै डिफ्लेक्टेड भएर गोल भएपछि खेल २२ को बराबरीमा टुंगिएको थियो । किंग्स पावर रंगशालामा आएको यस नतिजापछि युनाइटेडको लिगमा लगातार १० खेलको जितयात्रा रोकिएको छ । लेस्टर १५ खेलमा २८ अंकसाथ दोस्रो स्थानमा छ । युनाइटेड १४ खेलमा २७ अंकसाथ तेस्रो स्थानमा छ र लिभरपुलभन्दा ४ अंकले पछाडि छ । मार्कस रसफोर्डको गोलमा युनाइटेडले २३ औं मिनेटमा अग्रता लिएको थियो । ब्रुनो फर्नान्डेजको पासमा गरेको गोल उनको माथिल्लो श्रेणीमा ५०औं गोल हो । हार्भी बर्नसले ३१ औं मिनेटमा लामो दूरीबाट सानदार गोल गरी लेस्टरलाई बराबरीमा ल्याएका थिए । खेल समाप्त हुन १० मिनेट अगाडि फर्नान्डेजले गरेको गोलमा युनाइटेड विजय नजिक देखिएको थियो । वैकल्पिक इडिन्सन काभानीको थ्रु बलमा लेस्टरका गोलरक्षक कास्पर स्माइकललाई कुनै अवसर नदिई उनले गोल गरेका थिए । दुई खेलअघि त्यो समयमा शीर्षस्थानमा रहेको टोटेनहमलाई २० ले पराजित गरेको लेस्टरले अन्तिम समयमा गोल गरी शीर्षता दौड कायमै राख्यो ।
पुष्पलाल स्मृति ब्याडमिन्टन हुने,"काठमाडौं (कास) १० औं संस्करणको योनेक्स सनराइज पुष्पलाल स्मृति र्याकिङ ब्याडमिन्टन प्रतियोगिता अर्को साता हुने भएको छ । नेपाल खेलकुद महासंघअन्तर्गत राष्ट्रिय ब्याडमिन्टन संघ नेपाल र गोलबजार नगरपालिकाले संयुक्त रूपमा प्रतियोगिता पुस २२ देखि माघ ३ देखि लाहानको गोलबजारमा हुनेछ । स्पर्धालाई गोलबजार ब्याडमिन्टन संघले सहयोग गर्नेछ ।प्रतियोगितामा पुरुष एकल (शीर्ष १६ स्थानका खेलाडी) र महिला एकल (शीर्ष १२ स्थानका खेलाडी), पुरुष एकल (शीर्ष १६ देखि बाहेक) र महिला एकल (शीर्ष १२ देखि बाहेक), पुरुष तथा महिला युगल, छात्र तथा छात्रा यू१७ एकल र ४५ वर्षमाथिको भेट्रान्स युगल गरी १० विधामा प्रतिस्पर्धा हुनेछ । प्रतियोगितामा नेपाल ब्याडमिन्टन संघसँग आबद्ध ४७ जिल्ला, तीन विभागिय टोली त्रिभुवन आर्मी क्लब, पुलिस क्लब र एपीएफ क्लबका करिब २ सय खेलाडीले भाग लिनेछन् । प्रतियोगिताको र्याकिङ प्रतिस्पर्धामा खेलाडीले भाग लिएवापत १ हजार ५ सय प्राप्त गर्नेछन् । हरेक खेल जितेवापत नगद पाउने छन् । र्याकिङबाहेकका प्रतियोगितामा पुरुष तथा महिला एकल र युगल, ४५ बर्षमाथिको भेट्रान्स युगलका विजेताले २० हजार, उपविजेताले १० हजार र शीर्ष चारमा पुग्नेले ५५ हजार प्राप्त गर्नेछन् । छात्रछात्रा यू१७ का विजेताले १५ हजार, उपविजेताले ८ हजार प्राप्त गर्नेछन् । कुल १९ लाख ८४ हजार लागत रहेको प्रतियोगितामा पुरस्कारतर्फ ५ लाख ५८ हजार रहेको छ । प्रतियोगिताको मुख्य प्रायोजकमा खेल सामग्री उत्पादक तथा वितरक योनेक्स सनराइज छ । राष्ट्रिय खेलकुद परिषद्ले पनि सहयोग गर्नेछ । कोरोना कहरपछि ब्याडमिन्टनको पहिलो ठूलो प्रतियोगिता सिन्धुपाल्चोक चौतारामा सर्वाधिक पुरस्कार राशिको तेस्रो चौतारा साँगाचोकगढी मेयर कप तथा प्रथम तोप २१ ब्याडमिन्टन सम्पन्न भइसकेको छ । रूपन्देहीमा सैनामैना खुला राष्ट्रिय ब्याडमिन्टन सम्पन्न भइसकेको छ भने धादिङमा जिल्लास्तरीय प्रथम मेयर कप खुला ब्याडमिन्टन भइरहेको छ ।"
सुरुआतमा भारत बलियो,"मेलबर्न (रोयटर्स) नियमित कप्तान विराट कोहलीबिना पनि भारतीय टिमले आफ्नो बलियो उपस्थिति देखाउँदै अस्ट्रेलियाविरुद्धको पहिलो टेस्टको पहिलो दिन सुदृढ देखिएको छ । दिनको खेल सकिँदा भारतले एक विकेट गुमाएर ३६ रन बनाएको छ । पाहुना टिमका लागि डेब्यु गरिरहेका शुभमन गिल २८ र चेतेश्वर पुजारा ७ रनमा खेलिरहेका छन् । प्रारम्भिक ब्याट्सम्यान मायंक अग्रवाल भने शून्यमा आउट भए । भारत अझै १ सय ५९ रनले पछाडि छ । एडिलेड टेस्टमा बेहोरेको बिर्सनलायक हारपछि कोहली घर फर्केका थिए । उनको स्थानमा अजिन्क्या रहानेले टिमको नेतृत्व गरिरहेका छन् । मेलबर्न क्रिकेट मैदानमा टस जितेर ब्याटिङ गरेको अस्ट्रेलिया १ सय ९५ रन बनाएर अलआउट भयो । भारतका जसप्रित बुमराहले चार विकेट लिए । मोहम्मद सिराजले भारतका लागि भावनात्मक डेब्यु गर्दै दुई विकेट लिए । आफ्ना बुबाको निधनको एक महिनाभन्दा कम समयमा उनले भारतबाट पहिलोपल्ट खेल्ने अवसर पाएका हुन् । एलिडेडमा भएको पहिलो टेस्टको आफ्नो दोस्रो इनिङ्समा ३६ रनमा अलआउट भएको भारतले अब दोस्रो दिन अस्ट्रेलियाली बलिङ आक्रमणको कसरी सामना गर्नेछ त्यो हेर्नलायक हुनेछ । त्यो भारतको टेस्ट इतिहासमै अहिलेसम्मकै सर्वाधिक कम स्कोर बन्यो । त्यस खेलबाट चार परिवर्तन गर्दै भारत मैदानमा उत्रेको थियो । पहिलो दिन ३० हजार दर्शकले प्रवेश पाउने नियम बनाइएकोमा २७ हजार ६ सय १५ को उपस्थिति थियो । पहिलो दिनको समाप्तिमा बुमराहले भने, हामी भोलि के हुन्छ भनेर चिन्तित हुनको अर्थ छैन, हामी आत्मविश्वासी नै छौं ।दिनको सुरुमा स्पिनर रविचन्द्रन अश्विनले ३५ रनमा ३ विकेट लिएर अस्ट्रेलियालाई सुरुआती झट्का थिए । त्यसक्रममा उनले स्टिभ स्मिथलाई शून्यमा आउट पारे । सन् २०१६ यता उनी शून्यमा आउट भए । अस्ट्रेलियाका लागि मार्कस लाबुसचेनले बनाएको ४८ रन नै सबैभन्दा ठूलो व्यक्तिगत स्कोर रह्यो । ट्रेभिस हेडले ३८ रनको योगदान गरे ।"
न्युजिल्यान्डपाकिस्तान,माउन्ट मगुनाइ न्युजिल्यान्डले पाकिस्तानविरुद्धको पहिलो टेस्टमा शनिबार संयमित सुरुआत लिएको छ । टस जितेर पाकिस्तानले न्युजिल्यान्डलाई पहिले ब्याटिङ निम्तो दिएपछि न्युजिल्यान्डले सम्हाल्दै खेलेको हो । पहिलो दिनको खेल समाप्त हुँदा न्युजिल्यान्डले ३ विकेटमा २ सय २२ रन बनाएको छ । टिमले १३ रन बनाउँदासम्म २ विकेट गुमाइसकेको थियो । तर त्यसयता केन विलियम्सन र रस टेलरले १ सय ३३ रनको साझेदारी गरे । टेलर ७० रन बनाएर साहिन साहको बलमा आउट भए । विलियम्सन ९४ रन बनाएर खेलिरहेका छन् भने हेनरी निकोलसले ४२ रन बनाएर साथ दिइरहेका छन् । उनीहरूले ८९ रनको नटआउट साझेदारी गरिसकेका छन् । अब टेस्टको दोस्रो दिन न्युजिल्यान्डले ठूलो स्कोरलाई प्रयास गर्नेछ ।
टेन नवोदयलाई पथरी लिग,"टेन्सबर्ग पथरी शनिश्चरे प्रथम प्रिमियर लिग फुटबलको उपाधि टेन नवोदय फुटबल क्लबले जितेको छ । कोरोना कहर र पछिल्लो परिवर्तित राजनीतिक घटना बिर्सिदै शनिबार पथरी खेल मैदानमा भएको फाइनलमा नवोदयले द रियल ब्रदर्स क्लबलाई १० गोलले हराएर उपाधि हात पार्यो ।पहिलो हाफमा दुवै टिमले गोलविहीन बराबरी खेल खेल्दा ५८औं मिनेटमा नवोदयका रोशन माझीले गोल गरेका थिए । उनको गोल नै निर्णायक बन्दा टिमले १ लाख ७५ हजार रुपैयाँ पुरस्कार थाप्यो । रोशनले बक्सबाट हुलमुलबीच गोल गरेका थिए । उपविजेताले ७५ हजार थाप्यो । निजी क्षेत्रबाट पहिलो पटक आयोजना गरेको प्रिमियर लिगमा नवोदय र रियल ब्रदर्सले सबै म्याच जित्दै सेमिफाइनल प्रवेश गरेका थिए । सेमिफाइनलमा नवोदयले श्रीजंग फुटबल क्लबलाई १० र रियल ब्रदर्सले हेरिका न्यू स्टारलाई टाइब्रेकरमा ४३ ले हराएको थिए ।पथरी शनिश्चेर नगरपालिकाभित्रका विभिन्न ८ क्लबको सहभागिता थियो । ती सबै क्लबमालिकले प्रतिखेलाडी न्युनतम ३ हजारदेखि बढीमा १० हजार रुपैयाँसम्म बढीमा एक लाख रुपैयाँ खर्चेर अक्सनबाट खेलाडी खरिद गरेका थिए ।सर्वोकृष्ट र उत्कृष्ट खेलाडीमा विजेताका गोलरक्षक अर्जुन बस्नेत चुनिए । उनले १० हजार रुपैयाँ पाए । उत्कृष्ट डिफेन्समा श्रीजंगका जहरमान लिम्बु, उत्कृष्ट फरवार्डमा नवोदयका रोशन माझी र उदीयमान खेलाडी वाईजीएफटीका सञ्जय लिम्बू घोषित भए । उनीहरूले जनही ५ हजार पुरस्कार पाए ।"
फेरिएको मन्देकाजीको परिचय,"करातेका अनुभवी खेलाडी हुन् मन्देकाजी श्रेष्ठ । तर यिनी साह्रै अभाग्यशाली खेलाडीभन्दा हुन्छ । उनी कुनै सम्भावित उपलब्धिनजिक त पुग्थे, तर भाग्यले उनलाई यसरी ठग्थ्यो कि त्यो उपलब्धि कोसौं टाढा हुन्थ्यो ।जिन्दगीले छिनछिनमा परीक्षा लिइरहेको हुन्छ । झन् खेलाडी हुनुपर्छ, परीक्षा त प्रत्येक मोडमा आइरहन्छ । जसले त्यो परीक्षा पार गर्न सक्यो, ऊ नै अब्बल खेलाडी हुने गर्छन् । मन्देकाजीले पनि खेलाडी जीवनमा धेरै परीक्षा दिए । त्यो पनि कठिन । अझै एकपछि अर्को । उनी धैर्यवान र मिहिनेत थिए तर, कता हो कता हुलमा हराइसक्थे । तर उनलाई यो नियति स्विकार्य थिएन । त्यसैले अहिले उनले आफूलाई फरक मन्देकाजीमा बदलेका छन् । सन् २००६ को दक्षिण एसियाली खेलकुद (साग) हुँदा उनी नेपाली राष्ट्रिय कराते टिमका सदस्य थिए, तर उनी अन्तिम छनोटतिर फालिए । सन् २०१० को ढाकामा साग हुँदै थियो । उनी प्रतियोगिता खेल्ने टिममा थिए, तर आयोजक बंगलादेशले १० नेपाली खेलाडीलाई मात्र अवसर दिने भयो । मन्देकाजी ११औं खेलाडी जस्तै रहे, फेरि घर फर्कन बाध्य रहे । कसले भन्छ, केटा मान्छे रुँदैन भनेर, मन्देकाजी बाटोभरि रोएर घर फर्के । सन् २०१६ को १२ औं सागमा त हदले पराकाष्ठ नै नाघ्यो । भारतले प्रतियोगितामा कराते नै राखेन । डर थियो, कतै मन्देकाजीको साग खेल्ने सपना तुहिने त होइन ?धन्न, केही अन्योलताबीच वर्ष २०७६ मा काठमाडौंमै १३औं साग सम्पन्न भयो । यसपालि भने मन्देकाजीले आफूलाई प्रमाणित गर्ने अवसर पाए, त्यो पनि राम्रैसँग । व्यक्तिगत काता र टिम कातामा गरेर दुई स्वर्ण जिते । त्यस अगाडिसम्म उनी एक प्रकारले नेपाली करातेमा गुमनाम खेलाडी हुने बाटोमा थिए । तर त्यो दुई स्वर्णले उनी नेपाली करातेकै सबैभन्दा सफल खेलाडीमध्ये एक भएका छन् ।आखिरमा एकै संस्करणको सागमा यसअघि कोही नेपाली कराते खेलाडीले दुई स्वर्ण त जितेका थिएनन् नै । यी दुई स्वर्णको उपलब्धिपछि उनी आफै भन्छन्, म त अब नयाँ मन्देकाजी पो हुँ । उनले निकै धैर्य गरेर त्यो अवसरका लागि प्रतीक्षा गरिरहे । मिहिनेत गर्न छाडेनन् । छाड्थे त अहिलेको अवस्थामा हुने थिएनन् त्यसैले नेपाली खेलकुदमा कुनै प्रकारको राम्रो उदाहरण दिनु पर्यो भने मध्यपुर थिमीका यी रैथाने मन्देकाजीको नाम पक्कै आउने छ ।नेपाल खेलकुद पत्रकार मञ्चले आयोजना गर्न लागेको १७ औं पल्सर स्पोर्टस अवार्ड २०७६ को लोकप्रिय खेलाडी विधामा मन्देकाजीको नाम त्यसैले छुटेन । उनी यसका पूर्ण हकदार रहे । वर्ष ०७६ मा उनी एकप्रकारले लयमा रहे, सागको सफलता उनीतर्फ त्यसै ठोक्किन आएका पनि थिएनन् । उनले बंगलोदशमा भएको साफ कराते च्याम्पियनसिपमा एक स्वर्ण र एक कांस्य जितेका थिए ।यस्तै थाइल्यान्ड ओपनमा रजतसँगै उत्कृष्ट खेलाडीको चयन भएका थिए । मन्देकाजी यहाँसम्म पुग्न सक्नु पछाडि उनी आबद्ध नेपाल प्रहरीको लगातार सहयोग पनि महत्त्वपूर्ण छ । नेपाल प्रहरीको त्यो साथ नहुँदो हो त मन्देकाजीको दृढता कमजोर हुन सक्थ्यो । त्यसैले उनी नेपाल प्रहरीप्रति खुबै कृतज्ञ छन् । उनको यो सबै पृष्ठभूमिबीच कसैलाई पनि मन्देकाजीप्रति सम्मान जाग्छ भने उनका लागि मतदान त गर्नैपर्छ ।"
अरुणालाई जिताउन अभियान,"राष्ट्रिय महिला भलिबल टिमकी कप्तान अरुणा शाहीलाई १७ औं एनएसजेएफ पल्सर स्पोर्ट्स अवार्डअन्तर्गत पिपल्स च्वाइस विधामा जिताउन पोखरामा अभियान सुरु भएको छ ।राजधानीमा पुस २८ गते हुने उक्त अवार्डको मनोनयनमा परेकी उनलाई भोटिङका लागि आर्थिक संकलन अभियान सुरु भएको हो ।पश्चिमाञ्चल क्षेत्रीय र कास्की जिल्ला भलिबल संघले अरुणालाई जिताउने अभियानको नेतृत्व गरेका छन् । अभियानको पहिलो दिन ३ लाख ८२ हजार ६ सय ५१ रुपैयाँ संकलन भएको छ । विभिन्न व्यक्ति तथा संघसंस्थाले अरुणालाई जिताउन नगद सहयोग गरेका छन् । राष्ट्रिय खेलकुद परिषद्का सदस्य राजेशकुमार गुरुङले खेलाडीलाई समस्या परेका बेला आफ्नो सहयोगको ढोका सधैं खुला रहेको बताए । विगतमा पश्चिमाञ्चलले उत्पादन गरेका भलिबल तथा अन्य खेलका खेलाडी विभागीय टिममा प्रवेश गर्दा गण्डकी प्रदेश कमजोर देखिएको छ, उनले भने, अब उत्पादन हुने खेलाडीलाई प्रदेशमा टिकाइ राख्न केही नयाँ कार्यक्रम तय गरिने छ । उनले मनोनयनमा परेकी अरुणालाई जिताउन सबैसँग अपिल गरेका थिए ।कुनै बेला नेपाली राष्ट्रिय भलिबल टिमका लागि अधिकांश महिला भलिबल खेलाडी उत्पादन गर्ने क्विन अफ भलिबल को उपाधि पाएको ज्ञानुबाबा बोर्डिङका संस्थापक कृष्णबहादुर गुरुङले खेलाडी उत्पादनमा भूमिका निर्वाह गर्ने विद्यालयलाई राज्यले कुनै सम्मान नगर्दा दुःख लागेको बताए । भलिबल संघका वरिष्ठ उपाध्यक्ष याम गुरुङले नेपालको भलिबल खेल विकासमा गण्डकीको अहम् भूमिका रहेको बताउँदै अरुणालाई जिताउन सबैको सहयोग खाँचो रहेको बताए ।सहयोग संकलन अभियान जारी राख्न क्षेत्रीय भलिबल संघका अध्यक्ष छ्यामबहादुर थापा संयोजक तथा कास्की जिल्ला भलिबल संघका अध्यक्ष भीम पराजुली सहसंयोजक रहेको ५ सदस्यीय समिति गठन गरिएको छ । सदस्यमा नेपाल भलिबल संघका सल्लाहकार नारायणप्रसाद शर्मा, सदस्य राजकुमार गुरुङ, क्षेत्रीय भलिबलका कोषाध्यक्ष हरिकुमार श्रेष्ठ र तारानाथ पहारी छन् ।यसअघि पोखराबाट राष्ट्रिय भलिबल टिमकी उपकप्तान रहेकी मञ्जु गुरुङ, सिपोरा गुरुङ र सरस्वती चौधरीले पिपल्स च्वाइस अवार्ड जितिसकेका छन् । यसपालि अरुणाको प्रतिस्पर्धामा पौडीकी गौरिका सिंह, फुटबलकी सावित्रा भण्डारी, बास्केटबलकी सदिना श्रेष्ठ र करातेका मन्देकाजी श्रेष्ठ रहेका छन् ।"
झिल्टुङ क्रसकन्ट्री दौड माघ १० मा,"काठमाडौं (कास) नुवाकोटको बेलकोटगढी नगरपालिका५ स्थित कोल्पुरटामा हुँदै आएको झिल्टुङ क्रसकन्ट्री दौड प्रतियोगिताको पाँचौं संस्करण माघमा हुने भएको छ । राष्ट्रिय खेलाडीहरूले प्रतिस्पर्धा गर्ने यस प्रतियोगिता माघ १० गते गर्ने आयोजकले शनिबार पत्रकार सम्मेलनमार्फत जनाएको छ । जे गरौं गज्जबले गरौं भन्ने नारासाथ हुँदै आएको प्रतियोगितामा १३४ किलोमिटरको क्रसकन्ट्री दौड हुनेछ । त्यसमा ४ं५ किमि उकालो, २ किमि समथर र बाँकी ओरालो रुट रहेको जनाइएको छ । त्यस्तै छात्रछात्राका लागि ४५ किमिको रन फर फन रेस नाम दिइएको खुला दौड हुनेछ ।क्रसकन्ट्रीका महिला र पुरुष विजेता खेलाडीले समान १५ हार, उपविजेताले १० हजार र तेस्रोले ५ हजार रुपैयाँ पुरस्कार पाउने दौड संयोजक मोहन नेपालले जानकारी गराए । बेलकोटगढी नगरभित्रका शीर्ष तीन विजेताले पनि नगद पुरस्कार पाउने छन् । छात्रछात्रा दुवैतर्फका विजेताले ५ हजार, दोस्रोले ३ हजार र तेस्रोले २ हजार रुपैयाँ पुरस्कार पाउने छन् । स्थानीय महिलालाई पनि दौडतर्फ आकर्षित गर्ने उद्देश्यले राखिएको आमा दौडका विजेताले १० हजार, उपविजेताले ६ हजार र तेस्रोले ४ हजार पाउने छन् । टपटेनमा आउने सबैले समान एक हजार पाउने छन् ।क्रसकन्ट्री दौड र स्थानीय पर्यटनको प्रवर्द्धन गर्नु दौडको उद्देश्य रहेको संयोजक नेपालले बताए । उनले यस दौडमा पुरुषतर्फ को ५४ मिनेट ८३ सेकेन्ड र महिलाको १ घण्टा ६ मिनेट ४३ सेकेन्डको टाइमिङ तोड्ने खेलाडीले थप ५ हजार पुरस्कार पाउने जानकारी गराए ।अर्का संयोजक राजन खत्रीले सुरुआतदेखि नै राष्ट्रियस्तरका खेलाडीको सहभागिताले यस क्रसकन्ट्री दौडको स्तर बढ्दै गएको बताए । बेलकोटगढी ५ का वडाध्यक्ष अनन्तराम श्रेष्ठले यस दौडले आन्तरिक पर्यटन प्रवर्द्धनमा टेवा पुग्नुका साथै स्थानीय युवालाई दौडप्रति आकर्षित गराएको जानकारी गराए । प्रतियोगितालाई काठमाडौं जिल्ला एथलेटिक्स संघले प्राविधिक सहयोग गरेको छ ।यस दौडका १३ औं सागकी स्वर्णधारी सन्तोषी श्रेष्ठ, किरण वोगटी, रजत विजेता पुष्पा भण्डारी, कान्छीमाया कोजु, होमलाल श्रेष्ठ, भूमिराज राई पूर्व विजेता हुन् । गत वर्ष काश राई र प्रिया राईले उपाधि जितेका थिए ।"
