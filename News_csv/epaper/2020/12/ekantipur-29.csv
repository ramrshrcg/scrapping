शीर्षक,विवरण
सरकारको हैसियत काम चलाउ,"प्रधानमन्त्री ओलीले गत पुस ५ गते असंवैधानिक तरिकाले प्रतिनिधिसभा विघटनको सिफारिससँगै आउँदो वैशाख १७ र २७ गतेका लागि निर्वाचनको मिति तोकेका छन् । त्यही दिन निर्वाचन आयोगका पदाधिकारीसँग चुनावको मितिबारे परामर्श गरेकाले सरकारले चुनाव गराउँदै छ भन्नेमा आयोगलाई आधिकारिक जानकारी नै छ । प्रधानमन्त्री निकटस्थ स्रोतहरूका अनुसार ओली निर्वाचनको मिति सारेर मंसिरसम्म पुर्याउने कि भन्नेमा छन्, आयोगले एकै चरणमा चुनाव गर्दा उपयुक्त हुने सुझाव दिएको छ । प्रतिनिधिसभा पुनःस्थापनाको मागसहित सर्वोच्चमा परेका रिट संवैधानिक इजलासमा विचाराधीन छन् । सर्वोच्चको निर्णय जे आए पनि त्यसले मुलुकको राजनीतिमा एकपटक उलटपुलट पार्ने निश्चितप्रायः छ । तर चुनाव हुने या नहुने दुवै सम्भावनालाई तपसिलमा राखेर सरकारले चुनावको मिति घोषणा गरेको तथ्यलाई मात्रै आधार मान्ने हो भने संविधानले दिएको कार्यकारिणी अधिकार प्रयोगका सन्दर्भमा सरकारको हात बाँधिएको छ । निर्वाचन आयोगका पूर्वप्रमुख निर्वाचन आयुक्त भोजराज पोखरेल यो तर्कलाई समर्थन गर्छन् । यो सरकार काम चलाउ हो या होइन भन्नेमा आआफ्ना तर्क होलान् म त्यतापट्टि लाग्दिनँ, उनले भने, सामान्यतः काम चलाउ सरकारको मात्रै कुरा गर्दा कुन प्रयोजनका लागि त्यो सरकार रहेको छ, त्यो काममा फोकस हुने हो । त्यस्तो सरकारले दूरगामी असर पार्ने खालको प्रतिबद्धता गर्ने, त्योअनुसारको रिसोर्स परिचालन गर्नेजस्ता काम गर्ने होइन, चुनावपछि आउने सरकारलाई जे छ, त्यही सरक्क सुम्पिने हो, अर्को सरकारलाई भारी बोकाउने काम गर्नुहुन्न । निर्वाचन आयोग ऐन २०७३ ले निर्वाचन हुनुअघिको १ सय २० दिनलाई निर्वाचन अवधि भनेर व्याख्या गरेको छ । निर्वाचन अवधि भन्नाले निर्वाचन हुने मितिभन्दा १ सय २० दिन अगाडिदेखि निर्वाचनको अन्तिम परिणाम सार्वजनिक नभएसम्मको अवधि सम्झनुपर्छ, ऐनमा उल्लेख छ । यसअनुसार निवार्चन अवधि पुस १५ अर्थात् बुधबार सुरु हुन्छ । ऐनअनुसार निर्वाचन अवधिभर कर्मचारी काजमा खटाउन र सरुवा बढुवासम्म पनि गर्न पाइन्न । नेपाल पत्रकार महासंघका पूर्वअध्यक्ष शिव गाउँले काम चलाउ सरकारले के गर्न पाउने र नपाउने भन्नेबारेमा सरकार, निर्वाचन आयोग र निर्वाचनमा रहेका दलहरूबीच फरकफरक धारणा रहेको बताउँछन् । यो सरकारको शक्तिको स्रोत भनेको संसद् हो जहाँबाट ऊ जन्मेको हुन्छ । त्यो स्रोत नै समाप्त भइसकेपछि अर्को स्रोत निर्माण गर्ने प्रक्रियासम्मका लागि सरकार काम चलाउ हो भन्नेमा अब थप बहस गर्नॅ नै परेन, उनले भने, विवाद अदालतमा विचाराधीन भए पनि निर्वाचनको तिथि घोषणा भएको छ । त्यसैले सरकारका सीमितता छन्, त्योभन्दा बढी नै सरकार र यसका संरचना क्रियाशील भए भने अदालत बोल्ने कुरा होला । तर अहिले निर्वाचन आयोगले निर्वाचनले चुनावको मिति घोषणा भएको छ भन्ने मान्छ भने त्यो स्वतः उसको बिजनेस हो । आयोगको बलियो हस्तक्षेप र उपस्थितिको खाँचो छ । गाउँले २०४८ यता नै यसरी संसद् विघटन हुँदा पदासीन प्रधानमन्त्रीले राजीनामा पनि दिने गरेकाले त्यतिखेर सरकार काम चलाउ हो या हैन भन्नेमा बहस नभए पनि के काम गर्न पाउने र नपाउने भन्नेमा सधैं बहस हुँदै आएको बताउँछन् । २०५२ मा संसद् विघटन भएपछि त्यो सरकारका मन्त्री खेलकुद कार्यक्रम उद्घाटन गर्न जान हुन्छ या हुन्न भन्नेबारे पनि धेरै बहस भएको थियो, उनले सम्झिए ।"
उखु किसानलाई २१ दिनभित्र भुक्तानी दिइने,"संघर्ष समितिले चिनी मिलले अझै ९० करोड भुक्तानी गर्न बाँकी रहेको बताउँदै आएको छ भने उद्योगीले मन्त्रालयमा करिब ६५ करोड बाँकी रहेको जनाएका छन् । रकममा किसान र उद्योगीबीच नै अन्तर परेपछि समितिले थप यकिन गर्ने जनाएको छ । प्राविधिक समितिले बक्यौता भुक्तानी हुनुपर्ने रकमउपर उद्योगी र उखु किसानको दाबी फरकफरक भएको हुँदा यस सम्बन्धमा यथार्थ यकिन गरी भुक्तानीका सम्बन्धमा सुझाव पेस गर्नेछ, मन्त्रालय र किसानबीच भएको सहमतिपत्रमा भनिएको छ, उखु किसानले नेपाल सरकारद्वारा निर्धारण गरिएको समर्थन मूल्य नपाएको भन्ने सम्बन्धमा सत्यतथ्य यकिन गरी सुझाव पेस गर्ने । उखु तथा चिनीको उत्पादन, बजारीकरण, रकम भुक्तानी र अनुदान वितरण एवं सुक्खा कट्टीलगायत बारेमा उखु किसान तथा चिनी उद्योगीले भोगिरहेका समस्याका विषयमा अध्ययन गरी दीर्घकालीन सुझाव पेस गर्ने । उक्त समितिले उखु किसानले चिनी मिलमा उखु बुझाइसकेपछि चिनी मिलले भुक्तानी गर्ने समयावधि किटान गर्ने सम्बन्धमा अध्ययन गरी सुझाव पेस गर्नेछ । यस्तै, जिल्ला प्रशासन कार्यालय सर्लाहीले तौल काँटाका बारेमा गरेको निर्णय तुरुन्त स्थगित गर्न गृह मन्त्रालयलार्ई अनुरोध गर्ने सहमति भएको छ । मंगलबारदेखि आन्दोलन स्थगित गर्ने संघर्ष समितिका अध्यक्ष रामस्वार्थ रायले बताए । भुक्तानी माग गर्दै किसानहरू मंसिर २८ देखि आन्दोलन गरिरहेका थिए । आन्दोलनकै बीच श्रीराम सुगर मिलले करिब २५ करोड ३० लाख २७ हजार रुपैयाँ भुक्तानी गरेको दाबी गरेको छ । अन्नपूर्ण सुगर मिलले पनि पुस ५ गतेदेखि दैनिक करिब १ करोडका दरले भुक्तानी गरिरहेको जनाएको छ । लुम्बिनी सुगर मिलले किसानसँग माघ १ गतेभित्र सबै भुक्तानी गर्ने सहमति गरेको जनाएको छ । यसअघि सरकारसँग भएको सहमतिबाट धोका पाएको भन्दै किसानहरूले सबै रकम लिएरै घर फर्किने जनाएका थिए । संघर्ष समितिका संरक्षक राकेश मिश्रले भुक्तानी नगर्ने उद्योगीको जग्गा र ट्राभल डकुमेन्ट रोक्का गरिएको तथा विभिन्न कम्पनीको सेयरसमेत रोक्का गरिएकाले आन्दोलन स्थगित गर्न सहमत भएको जनाए । वार्ता स्थगितसँगै पक्राउ पुर्जीलाई निरन्तरता दिने भनेको छ, उनले भने, यस पटक रकम पाउनेमा विश्वास गरेका छौं ।"
दुवै समूहको हित हुने गरी मिल्न चिनियाँ टोलीको सुझाव,"अध्यक्ष नेपालसँग एभरेस्ट होटलमा भएको भेटमा चिनियाँ टोलीले चिनियाँ कम्युनिस्ट पार्टी र नेपाल कम्युनिस्ट पार्टीबीच भाइचारा सम्बन्ध रहेको र चीनले नेकपा मिलेर अघि बढेको हेर्न चाहेको बताएको भेटमा सहभागी नेकपा विदेश विभागका उपप्रमुख राम कार्कीले कान्तिपुरलाई जानकारी दिए । उनीहरूले नेपाल र नेपालीहरूको हितका लागि पनि नेकपाभित्रको विवाद मिलाएर अघि बढ्न सुझाव दिए, अर्का नेताले भने, नेकपाले निर्वाचनमा भाग लिएर जित हासिल गर्दै सत्ता सञ्चालन गर्न आइपुग्नु कम्युनिस्टहरूका लागि गर्वको कुरा भएको उनीहरूले बताए ।खनालसँगको भेटवार्तामा पनि चिनियाँ टोलीले अहिलेको राजनीतिक घटनाक्रम बुझ्दै मिलेर अघि बढ्न सुझाव दिएको थियो । उहाँहरू (खनाल र चिनियाँ टोली) बीच मुलुकको अहिलेको अवस्थाबारे करिब एक घण्टा कुरा भएको थियो, खनालको सचिवालयका एक सदस्यले भने । चिनियाँ टोलीले सबै नेताहरूसँग नेकपाभित्रको विवाद बढेर मुलुकमा अस्थिर खालको अवस्था आउँदा त्यसले आफूलाई पनि असर पर्न सक्ने खालको आशय नेताहरूसँगको कुराकानीमा व्यक्त गरेको थियो । नेपालमा अस्थिरता भएका बेला अन्य विदेशी शक्तिहरूका लागि यो भूमि उर्वर हुने र त्यसले आफ्नो सुरक्षामा खतरा पर्ने चीनले ठान्दै आएको छ । यो भेटघाटका क्रममा पनि चिनियाँ टोलीले त्यसतर्फ ध्यानाकर्षण गराएको थियो ।तिब्बत मामिलाको विषयलाई नेपालमा बसेर अन्य शक्तिहरूले उछाल्ने हुन् कि भन्ने चिनियाँहरूको चिन्ता छ । त्यसैले विशेष गरी प्रधानमन्त्रीसँगको भेटमा एक चीन नीतिको विषयमा पनि कुरा भएको थियो । प्रधानमन्त्रीले नेपाल एक चीन नीतिमा प्रतिबद्ध रहेको र नेपालको भूमि चीनविरोधी गतिविधिमा प्रयोग हुन नदिने प्रतिबद्धता व्यक्त गर्नुभएको छ, प्रधानमन्त्रीका परराष्ट्र सल्लाहकार भट्टराईले भनेका छन् । खनाललाई भेटेपछि चिनियाँ टोलीले सभामुख अग्नि सापकोटालाई उनकै निवास लैनचौर पुगेर भेटेको थियो । उक्त भेटमा दुई पक्षीय हित र आपसी सम्बन्धका विषयमा एक घण्टा छलफल भएको सभामुख सापकोटाका प्रेस विज्ञ श्रीधर न्यौपानेले जानकारी दिए । उक्त टोलीले चिनियाँ राष्ट्रिय कंग्रेसका सभामुखले पठाएको सन्देश हाम्रो सभामुखलाई सुनाएको थियो, नेपालको संघीय संसद् र चिनियाँ राष्ट्रिय कंग्रेसको सम्बन्धलाई थप उचाइमा पुर्याउने विषयमा पनि छलफल भयो, उनले भने । सापकोटाले कोभिड१९ को सवालमा चीनले नेपाललाई गरेको सहयोगलाई लिएर धन्यवाद पनि दिए । स्रोतका अनुसार सभामुख सापकोटा र चिनियाँ टोलीबीच नेपालको पछिल्लो राजनीतिक घटनाक्रमको विषयमा पनि छलफल भएको थियो । सभामुख सापकोटालाई भेटेपछि चिनियाँ टोलीले साँझ ६ बजे जनता समाजवादी पार्टी संघीय परिषद्का अध्यक्ष एवं पूर्वप्रधानमन्त्री बाबुराम भट्टराईलाई उनकै निवास टोखा पुगेर भेटेको थियो । भट्टराईसँगको भेटमा चिनियाँ टोलीले नेपालका प्रमुख पार्टीहरूबीच आपसी सम्बन्ध विस्तार गर्न आफूहरू आएको उल्लेख गरेको थियो । सन् २०२१ मा चिनियाँ कम्युनिस्ट पार्टी स्थापना भएको एक सय वर्ष पुग्ने भएकाले यो सन्दर्भ पारेर भ्रमणमा आएको उपमन्त्री कुओले बताएका थिए । पूर्वप्रधानमन्त्री भट्टराईको सचिवालयका अनुसार प्रमुख पार्टीहरूबीचको सम्बन्ध राम्रो बनाउने प्रयोजनका लागि मात्र आएको, नेपालको आन्तरिक मामिलामा बहस र छलफल गर्न नआएको चिनियाँ टोलीले बताएको थियो । टोलीले मंगलबार नेपाली कांग्रेसका सभापति शेरबहादुर देउवालाई भेट्ने कार्यक्रम छ ।"
जापान पठाउने श्रमिक छनोटमा मन्त्रालयको संलग्नता,"श्रम, रोजगार तथा सामाजिक सुरक्षा मन्त्रालयले वैदेशिक रोजगार ऐनविपरीत जापानको श्रमिक भर्ना प्रक्रियामा मन्त्रालयको प्रतिनिधिलाई राखेको छ । आफैं छानबिन र अनुगमन गर्नुपर्ने भूमिकामा रहेको मन्त्रालयले आफ्नै प्रतिनिधिलाई राख्ने गरी निर्देशिका तयार गरेको हो । मन्त्रालयले तयार गरेको निर्दिष्ट सीपयुक्त कामदार (स्पेसिफाइड स्किल्ड वर्कर) का रूपमा जापानमा रोजगारीका लागि श्रमस्वीकृति निर्देशिका२०७७ ले वैदेशिक रोजगार विभागका महानिर्देशकको संयोजकत्वमा तीन सदस्यीय भर्ना छनोटको व्यवस्था गरेको छ । जसमा श्रम मन्त्रालयले तोकेको अधिकृत र जापान इकाइका प्रमुख रहेका छन् । वैदेशिक रोजगार ऐनले श्रम मन्त्रालयलाई चिन्दैन, विभागलाई मात्रै चिन्छ । विभागको कार्यसम्पादनलाई मन्त्रालयले छानबिन गर्नुपर्ने हो, श्रम मन्त्रालयका एक पूर्वसचिवले भने, मन्त्रालयको प्रतिनिधि रहँदा कार्यसम्पादन पारदर्शी हुन सक्दैन । निर्देशिकाअनुसार दूतावासबाट मागपत्र प्रमाणीकरण भएपछि जापान इकाइमार्फत छनोट गर्नुपर्ने भएमा मात्रै विभागका महानिर्देशकको संयोजकत्वको समितिले जापान जाने श्रमिकलाई छनोट गर्छ । सरकारी संयन्त्रबाट बाहेक रोजगारदाताले व्यक्तिगत र रोजगारदाता आफैंले छनोट गरेको संस्थामार्फत पनि श्रमिक भर्ना गर्न पाउने प्रावधान छ । वैदेशिक रोजगार ऐन२०६४ जारी हुनुअघि विदेश जाने श्रमिकको मागपत्रको स्वीकृत मन्त्रालयबाट हुने गर्थ्यो । त्यतिखेर अनुगमन गर्ने निकाय नै स्वीकृतिमा आबद्ध हुँदा पारदर्शी नभएको भन्दै श्रमिक भर्ना प्रक्रियाको सबै अधिकार विभागलाई नै सुम्पिइएको थियो । जापानको मामिलामा मन्त्रालय आफैं आबद्ध हुनु ऐनविपरीत मात्रै छैन कि पारदर्शीको अभाव पनि देखिन्छ, ती पूर्वसचिवले भने । भाषा र सीप परीक्षामा उत्तीर्ण भइसकेका मात्रै जापान जान योग्य हुन्छन् । उत्तीर्ण भएकालाई जापान पठाउन सरकारले एक वर्षअघि वैदेशिक रोजगार विभागअन्तर्गत जापान इकाइ स्थापना गरिसकेको छ । २०७५ चैत ११ गते नेपाल र जापानबीच नेपालीलाई श्रम भिसामा जापान जान पाउने गरी सम्झौता भएको थियो । आकर्षक गन्तव्य भएकाले नेपाली श्रमिकमाथि उच्च ठगी हुने भन्दै तत्कालीन श्रममन्त्री गोकर्ण विष्टले सरकारी संयन्त्रबाट मात्रै भर्ना गर्ने भन्दै श्रम सम्झौता गरेका थिए । त्यतिखेर तेस्रो पक्षको संलग्नतालाई स्वीकार गरिएको थिएन । मन्त्रालयले जापानको श्रमिक भर्ना प्रक्रियामा तेस्रो पक्षको संलग्नतालाई स्वीकार गरेपछि नयाँ निर्देशिका विवादमा परेको हो । यो निर्देशिका नेपाल र जापानबीच सम्पन्न श्रम सम्झौताको भावनाविपरीत देखिने श्रम विज्ञहरू बताउँछन् । मन्त्रालयले यसलाई मन्त्रिपरिषद्मा लैजाने तयारी गरेको छ । निर्देशिकाले रोजगारदाता र नेपाली दूतावासबीचमा सहयोगी संस्था लाई प्रवेश गराएको छ । जसलाई रोजगारी मागको संकलन गर्न, रोजगारदाता कम्पनीको मूल्यांकन गर्न र मागपत्र प्रमाणीकरण गर्न नेपाली कूटनीतिक नियोगलाई सहयोग गर्ने अधिकार दिइएको छ । जापानको सरकारी निकायमा दर्ता भएका संस्थालाई जापानस्थित नेपाली कूटनीतिक नियोगको सिफारिसमा वैदेशिक रोजगार विभागले नेपाली दूतावास जापानद्वारा सम्झौता गर्ने गरी सहयोगी संस्थाका रूपमा अनुमति दिनेछ, निर्देशिकामा उल्लेख छ । सहयोगी संस्था वैदेशिक रोजगार विभागबाट अनुमति पाएको म्यानपावर कम्पनी भने होइन । विभागअन्तर्गत बनाएको जापान इकाइबाहेक अन्यत्रबाट श्रमिक भर्ना गर्न सक्ने एमओसीको परिकल्पना नै होइन । नेपाल पक्षको यो सोच नै थिएन, जापानसँग श्रम सम्झौता प्रक्रियामा संलग्न मन्त्रालयका एक पदाधिकारीले भने, जापान इकाइ नै बलियो हुनुपर्छ । यो निर्देशिकाले जापान इकाइलाई भविष्यमा निकै कमजोर बनाउने काम गर्यो । श्रमिकबाटै लागत खर्च व्यहोर्ने गरी निर्देशिका बनेको छ । निर्देशिकाबमोजिम जापानमा नेपाली नागरिकलाई रोजगारीका लागि पठाउँदा लाग्ने हवाई भाडा, बिमा, स्वास्थ्य परीक्षण, कल्याणकारी, कोषको रकम र श्रमस्वीकृति लिँदा लाग्ने खर्च रोजगारदाताले व्यहोर्ने भनी रोजगार सम्झौतापत्रमा उल्लेख भएकामा सोहीबमोजिम र रोजगारदाताले नबेहोर्ने अवस्थामा सम्बन्धित श्रमिकले सो खर्च बेहोर्नुपर्नेछ, निर्देशिकाको दफा १५ मा उल्लेख छ । श्रमविज्ञ रमेश बडालले श्रमिकमाथि लागत खर्च थोपर्ने कार्य गलत भएको बताए । रोजगारदाताबाटै श्रमिकको खर्च बेहोर्न बाध्यकारी बनाइदिनुपर्छ, उनले भने । जापानले २०१९ अप्रिल १ देखि नै कृषि, नर्सिङ, सवारीसाधन मर्मतसम्भार, खाद्य सेवा उद्योग, निर्माण, माछापालन, सूचना प्रविधि, हवाई उद्योगलगायत १४ क्षेत्रमा विदेशी श्रमिक लिने नीति लिएको थियो । पहिलो चरणमा नेपालबाट नर्सिङ कियर गिभरको क्षेत्रमा लैजाने तयारी गरेको छ । जापानले ५ वर्षभित्र नर्सिङ क्षेत्रमा ६० हजार विदेशी कामदार लैजाने भएको छ । नेपालबाट मात्रै लैजाने संख्या भने सार्वजनिक गरेको छैन । जापानले ९ स्रोत मुलुकबाट ५ वर्षभित्र १४ वटा क्षेत्रमा ३ लाख ४२ हजार विदेशी श्रमिक लिने निर्णय गरेको थियो । नेपालबाट निर्देशिका वा कार्यविधि बनाउन चलखेल भइरहेकाले यो लम्बिँदै गएको छ । जसले श्रमिक पठाउन बाधा पर्दै आएको हो ।"
बेलायतबाट आएका ५ मा संक्रमण,"बेलायतबाट फर्केका ५ जनामा देखिएको कोरोना भाइरस नयाँ प्रजातिको होहोइन भन्ने यकिन गर्न अनुसन्धान सुरु भएको छ । बेलायतमा नयाँ प्रकारको भाइरस फैलिइरहेकाले उनीहरूमा पनि त्यसैको संक्रमण भएको आशंका गरिएको हो । पहिले देखिएको सार्स सीओभी२ को दाँजोमा ७० प्रतिशत छिटो फैलिने नयाँ स्वरूपको कोरोनाको जोखिममा नेपाल रहेको विज्ञहरूले बताउँदै आएका छन् । बेलायतबाट फर्केका संक्रमित व्यक्तिको नमुना विश्व स्वास्थ्य संगठन (डब्लूएचओ) को सहयोगमा परीक्षण गरेर नयाँ खाले कोरोना भाइरस भए नभएको किटान गरिने स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक एवं भाइरोलजिस्ट डा वासुदेव पाण्डेले बताए । वेलायतबाट फर्किएकाहरूमध्ये हालसम्म ५ जनामा कोभिड देखिएको छ, उनले भने, बेलायतवाट आएकाहरू विभिन्न प्रदेशमा समेत गइसकेकाले उहाँहरूलाई स्थानीय तहहरूमार्फत निरन्तर फलोअप गर्न भनेका छौं । उहाँहरूलाई १० दिनसम्म अनिवार्य आइसोलेसनमा राख्नसमेत भनेका छौं । बेलायतबाट पुस १ गते यता फर्किएका १ सय ९३ जना सम्पर्कमै रहेको सरकारी अधिकारीहरूको दाबी छ । उनीहरूमा लक्षण नभए पनि नमुना लिइने र उनीहरूको निकट सम्पर्कमा रहेकाहरूमा लक्षण देखिँदा नमुना लिइने स्वास्थ्य मन्त्रालयले जनाएको छ । परीक्षणमा कोभिड पोजिटिभ आउँदा नयाँ भाइरसको शंकास्पद केसका रूपमा लिने रणनीति स्वास्थ्य मन्त्रालयको छ । बेलायतबाट र बेलायत भएर आउने हाम्रो सूचीमा छुटेका भएका भए उहाँहरू सबैलाई सरकारी प्रयोगशालामा निःशुल्क पीसीआर परीक्षण गराउन अनुरोध गर्छौं, डापाण्डेले भने, सकेसम्म सबै व्यक्तिको नमुना लिएर परीक्षण गर्ने र शंकास्पद नमुनामा नयाँ प्रजातिको कोभिड हो वा होइन भनेर पहिचानको प्रयास गरिनेछ । नयाँ प्रजातिको कोरोना भाइरस पहिचान गर्ने प्रयोगशाला नेपालमा छैन । कोभिडको कुनै पनि प्रकार (भेरिएन्ट) लाई पीसीआर परीक्षणले पोजिटिभ देखाउँछ, प्रदेश जनस्वास्थ्य प्रयोगशाला, जनकपुरका निर्देशक, भाइरोलोजिस्ट डा श्रवणकुमार मिश्रले भने, जिनोम सिक्वेन्सिङ गरेर मात्र नयाँ स्वरूपको भाइरस भए नभएको छुट्याउन सकिन्छ । उनका अनुसार डब्लूएचओको क्षेत्रीय रिफरेन्स प्रयोगशालामा नमुना पठाएर जिनोम सिक्वेन्सिङ गर्न सकिन्छ । राष्ट्रिय जनस्वास्थ्य प्रयोगशाला (एनपीएचएल) मा रहेको नेसनल इन्फ्लुएन्झा सेन्टर (एनआईसी) मार्फत शंकास्पद नमुना परीक्षणका लागि उपयुक्त प्रयोगशालामा पठाउने तयारी रहेको डा पाण्डेले जानकारी दिए । डब्लूएचओका प्रमुख वैज्ञानिक डा सौम्या स्वामिनाथनले कोभिडको नयाँ स्ट्रेनबाट आत्तिनुपर्ने आवश्यक नभएको बताएकी छन् । युरोपियन सेन्टर फर डिजिज कन्ट्रोल (ईसीडीसी) को अनुमानअनुसार यो प्रजातिको संक्रमण बढी तीव्र गतिले फैलिन्छ र युवालाई बढी प्रभावित गर्छ । सबै भाइरस म्युटेट हुन्छन्, यो धेरै सामान्य कुरा हो । यसको एउटा कारण हामीसँग खोप नहुनु पनि हो, स्वास्थ्य मन्त्रालयका सहप्रवक्ता डासमीरकुमार अधिकारीले भने, मौसमी रुघाखोकीविरुद्घ कुनै खोपले लामो समयसम्म काम गर्दैन, किनभने यसको स्वरूप हरेक साल बदलिँदै जान्छ र खोप निष्प्रभावी हुन्छ ।"
नाकामा नाम टिप्नै घन्टौं,"भीमदत्त नगरपालिका१२ ऐरीकी कलावती भट्टका माइती सीमावर्ती भारतीय बजार बनबासामा बस्छन् । कोरोना संक्रमणको जोखिमका कारण उनले लामो समयदेखि माइती भेट्न पाएकी थिइनन् । बुबा बिरामी भएपछि उनले बनबासा जान जिल्ला प्रशासनबाट सिफारिस लिइन् । गत साता गड्डाचौकी नाका पुगेकी उनलाई त्यहीं तीनचार घण्टा लाग्यो । नेपालभारत दुवैतर्फ लाइन लागेर नाम दर्तादेखि स्वास्थ्य परीक्षण गराउँदा धेरै समय लागेको हो । आउनेजाने समयभन्दा पनि चेक गराउनमै बढी समय लाग्यो, उनले भनिन्, अरू बेला आधा घण्टामै आउजाउ गर्न सकिन्छ तर अहिले चेक गर्नै तीनचार घण्टा लागिरहेको छ ।कोरोना संक्रमणको जोखिम न्यूनीकरणका लागि चैत दोस्रो सातादेखि नेपालभारत नाका बन्द हुँदा सीमा क्षेत्रका सर्वसाधारण अनेक समस्या झेलिरहेका छन् । खासगरी उपचारका लागि सीमावर्ती बजार जाने, वारिपारि बिहेबारी भएका र पेन्सन बुझ्न जानेलाई धेरै सकस भएको छ । पछिल्लो समय स्थानीय प्रशासनको सिफारिसमा उपचारका लागि र पेन्सन बुझ्न जान दिइए पनि नाकामा निकै झन्झट हुने गरेको उनीहरू बताउँछन् । आधा दिन त नाकामा चेकिङमै सकिन्छ, भीमदत्त१० का दीपक कार्कीले भने, दुवैतर्फ नाम दर्ता गराउन र भारततर्फ कोरोना परीक्षणका लागि धेरै समय लाग्छ । उनी गत साता उपचारका लागि भारतको खटीमा पुगेका थिए । भारतीय पक्षले एन्टिजिन परीक्षण गरेर मात्रै जान दिने गरेको छ ।गड्डाचौकी नाकाबाट बिहान ८ देखि मध्याह्न १२ बजेसम्म मात्रै भारततर्फ प्रवेश दिइन्छ तर झिसमिसेमै भारततर्फ कामको खोजीमा जानेदेखि, उपचार, पेन्सन र भेटघाटका लागि जानेको लामो लाइन लाग्छ । सीमामा हुने झन्झटका कारण उपचारका लागि जानेलाई बढी समस्या हुने गरेको पीडितहरूको भनाइ छ । खटीमा वा बरेलीसम्म जानेलाई लामो समय लाइन बस्दा अस्पताल पुगेर समयमै उपचार पाउन नसकिने अवस्था रहेको भीमदत्त१० का सञ्जय पन्तले बताए । बिरामीलाई घन्टौं लाइन लाग्नु पर्दा निकै सास्ती हुने गरेको छ, उनले भने, उपचार गराएर घर फर्किने समयसम्म लाइनमै बस्नुपर्छ ।अहिले गड्डाचौकी नाका हुँदै दिनहुँ ३ सयभन्दा बढी नेपाली भारत गइरहेका छन् । यसमध्ये ४०५० जना उपचार र अध्ययनका लागि जाने छन् । पेन्सन बुझ्न जानेको संख्या पनि त्यतिकै छ । भारत तर्फबाट हुने जाँचमा बढी समय लाग्ने गरेको सीमा क्षेत्रमा खटिएका सुरक्षाकर्मी बताउँछन् ।नाकामा झन्झट हुने भएपछि अवैध नाकाबाट भने खुलेआम आउजाउ रोकिएको छैन । महाकालीपारिको दोधारा चाँदनीसँगै बेलौरी र पुनर्वास नगरपालिकाका सीमावर्ती क्षेत्रबाट खुलेआम आउजाउ हुने गरेको हो । दोधारा चाँदनीबाट दैनिक सयौंको संख्यामा नेपाली किनमेलका लागि भारत जाने गरेका छन् । कुतियाकवर, बडुवालटोल, कन्जभोज र सुन्दरनगरलगायत क्षेत्रबाट स्थानीय सीमावर्ती बजार खटीमासम्म जाने गरेका हुन् ।"
कांग्रेसको विरोधसभामै दुई थरी मत,"कांग्रेसले प्रतिनिधिसभा विघटन गर्ने प्रधानमन्त्री केपी शर्मा ओलीको कदमलाई असंवैधानिक भन्दै सोमबार देशभर प्रदर्शन गरेको छ । असंवैधानिक कदम सच्याउने बाटोबारे भने केन्द्रीय कार्यसमिति बैठकमा जस्तै सडक प्रदर्शनमा पनि नेताहरूको मत बाझिएको छ । कांग्रेस सभापति शेरबहादुर देउवा र उनीपक्षीय अधिकांश नेताहरू ओलीको कदमलाई असंवैधानिक मानेर विरोध मात्रै गर्ने पक्षमा देखिएका छन् । सोमबारको प्रदर्शनमा पनि उनीहरूले प्रतिनिधिसभा पुनःस्थापनाको विषय उठाएनन् । वरिष्ठ नेता रामचन्द्र पौडेल र उनीपक्षीय धेरैजसो केन्द्रीय सदस्यले पुनःस्थापनामै जोड दिए । भक्तपुरको निर्वाचन क्षेत्र नम्बर २ ले आयोजना गरेको कार्यक्रममा सभापति देउवाले अदालतको विषयमा पार्टीले बोल्दै नबोल्ने प्रस्ट पारेका थिए । ओलीको कदमलाई असंवैधानिक भनेर मात्रै सडकमा जानुपर्ने तर पुनःस्थापनाको विषय उल्लेख गर्न नहुनेमा उनी दृढ छन् । उनको यो अडानलाई कांग्रेसभित्रै एकथरी नेताहरूले प्रधानमन्त्री ओलीसँगको साँठगाँठलाई जोडेर हेर्दै आएका छन् । केन्द्रीय कार्यसमिति बैठकमा सभापति देउवाले संसद् पुनःस्थापनको पक्षमा बोल्ने नेताहरूलाई रोक्ने प्रयाससमेत गरेका थिए । उनले अदालतमा विचाराधीन मुद्दामा बोल्न नहुने भन्दै सदस्यहरूलाई त्यसमा प्रवेश नगर्न बारम्बार आग्रह गरिरहेका छन् । पञ्चायतकालमा समेत न्यायालयको निर्णयलाई मान्दै आएको स्मरण गर्दै उनले अदालतलाई प्रभाव पार्ने काम कांग्रेसले गर्न नसक्ने बताए । देउवा सुरुमा सडक संघर्ष नै गर्न नहुने पक्षमा थिए । पार्टीभित्र चर्को दबाब परेपछि उनले सांकेतिक विरोधका लागि भन्दै १ सय ६५ निर्वाचन क्षेत्र केन्द्रित एक दिनको विरोध कार्यक्रम ल्याउन बाध्य भएका हुन् । भक्तपुरको सभामा उनले केन्द्रीय कार्यसमिति बैठकबाट सडक संघर्षका थप कार्यक्रम ल्याउने जानकारी गराएका छन् । अदालतमा विचाराधीन मुद्दामा भने कांग्रेस प्रवेश नगर्ने उनले पटकपटक दोहोर्याए । अदालतको फैसला पक्षमा होस् कि विपक्षमा, कांग्र्रेसले मान्दै आएको छ । हरेक मुद्दा मामिलामा मान्दै आएका छौं । फौज्दारी मुद्दा होस् वा देवानी मुद्दा । न्यायालयको निर्णय स्वतन्त्र हुन्छ, विरोधसभामा देउवाले भने, अदालतमा विचाराधीन मुद्दामा यो गर र ऊ गर भनेर कांग्रेसले दबाब दिँदैन । पार्टीले भन्दैन । वरिष्ठ नेता पौडेल, पूर्वमहामन्त्री प्रकाशमान सिंह, केन्द्रीय सदस्य शेखर कोइराला, गगन थापा, प्रदीप पौडेलगायत नेताहरूले भने संसद् पुनःस्थापनाले मात्रै असंवैधानिक कदम सच्चिनेमा जोड दिइरहेका छन् । आउने केन्द्रीय कार्यसमिति बैठकमा यस विषयलाई अझ जोडका साथ राख्ने तयारी उनीहरूको छ । कांग्रेसले स्पष्ट दृष्टिकोण बनाएर अघि बढ्न नसक्दा प्रतिनिधिसभा पनि पुनःस्थापना नहुने र निर्वाचन पनि नहुने अवस्थामा मुलुक प्रवेश गर्न लागेको भन्दै पौडेलले चिन्ता प्रकट गरे । उनी विरोधसभालाई सम्बोधन गर्न तनुहुँ पुगेका थिए । बूढी मरी भनेर नरुनु, काल पल्कियो भनेर रुनु भन्नेजस्तै अहिलेको परिस्थिति निर्माण भएको छ, उनले भने । प्रतिनिधिसभा पुनःस्थापना नहुने र चुनाव पनि नहुने अवस्था निर्माण गरेर ओलीले लोकतन्त्र र संविधान नै विघटन गर्ने दिशामा लगेर मुलुकलाई अफगानिस्तान बनाउन खोजेको टिप्पणी गरे । लोकतन्त्र र संविधानलाई घाइते बनाउँदा कांग्रेसले सच्याउने बाटो लिनुपर्ने उनको भनाइ थियो । त्यो बाटो प्रतिनिधिसभा पुनःस्थापना रहेको उल्लेख गर्दै उनले संविधान र लोकतन्त्रभन्दा ठूलो सत्ता र शक्ति हुन नसक्ने बताए । प्रधानमन्त्री र राष्ट्रपति मिलेर ठूलो अपराध गरेका छन् । लोकतन्त्रमाथि प्रहार गरिएको छ । संविधानमाथि प्रहार भएको छ । प्रतिनिधिसभा पुनःस्थापना गरेर करेक्सन गर्ने मौका छ, दमौलीमा आयोजित सभामा पौडेलले भने, जनताले फेरि भोट दिने मौका पाए भन्ने कुरा ठिकै हो । तर परिस्थिति यस्तो छ कि, यही मौकामा उत्तर, पश्चिम र दक्षिणबाट हानिएर आइरहेका छन् । यो मुलकलाई शक्ति केन्द्रको खेलमैदान बनाउन खोजिएको छ । अराजकताको केन्द्र बनाएर अफगानिस्ताको हालमा पुर्याउन खोजिएको छ, फेरि द्वन्द्व र हिंसाको अखडा बनाएर मुलुकलाई असफल बनाउन खोजिएको छ । प्र्रतिनिधिसभा पुनःस्थापना नहुने र निर्वाचन पनि नहुने अवस्था भयो भने मुलुकको शासन कसले गर्छ ? उनले कांग्रेस कतैको तानातानमा फस्न नहुनेमा जोड दिँदै आत्मविश्वासका साथ नेतृत्व गर्न सक्नुपर्ने बताए । सभापति देउवाले आफ्नो लाइनलाई समर्थन जनाउन आग्रह गरेकै भोलिपल्ट महामन्त्री शशांक कोइरालाले भने नवलपुरमा गएर निर्वाचनकै पक्षमा धारणा राखेका छन् । देउवाले आइतबार बूढानीलकण्ठस्थित निवासमा कोइरालालाई बोलाएर प्रतिनिधिसभा पुनःस्थापनाको पक्षमा नलागी आफूलाई साथ दिन आग्रह गरेको स्रोतले बतायो । महामन्त्री पूर्णबहादुर खड्कासहितको उपस्थितिमा भएको छलफलमा कोइरालाले प्रतिनिधिसभा पुनःस्थापना र निर्वाचन दुवै नहुने स्थिति आउनेतर्फ सचेत हुनुपर्ने बताएका थिए । देउवालाई भेटेपछि नवलपुर गएका कोइरालाले कार्यकर्तालाई निर्वाचनका लागि तयार रहन आह्वान गरेका हुन् । निर्वाचनको मिति तोकिइसकेकाले कांग्रेसले निर्वाचनलाई स्विकारेर जानुपर्ने उनको भनाइ थियो । काठमाडौंकै निर्वाचन क्षेत्र नम्वर १ मा आयोजित सभामा पूर्वमहामन्त्री प्रकाशमान सिंहले भने अन्य राजनीतिक दलसमेतको सहकार्यमा सडक संघर्षमा जानुपर्ने भनाइ राखेका छन् । उनले प्रतिनिधिसभा पुनःस्थापना गराएर ओलीको असंवैधानिक कदम सच्याउनुपर्ने बताए । उनले प्रधानमन्त्रीको असंवैधानिक कदम राष्ट्रपतिले सच्याउनुपर्नेमा उनीसमेत सहयोगी बनेको भन्दै कांग्रेसले सडक संघर्षलाई निरन्तरता दिने बताए । कांग्रेस नेता थापाले २०१७ सालको कु पछि बीपी कोइरालाले अदालतमा दिएको बयानको स्मरण गर्न पार्टी नेतृत्वलाई आग्रह गरे । संविधान र लोकतन्त्रको रक्षाका लागि अदालतकै अघिल्तिरको सडकमा उपस्थित भएर कांग्रेसले आफ्नो भनाइ प्रस्टताका साथ राख्ने उनको भनाइ थियो । बिनाभय, बिनागोप्य निर्देशन, बिनारहस्यात्मक निर्देशन अदालतले न्याय दिन सक्यो भने अदालत हुनुको अर्थ हुन्छ, अदालतको साँघुरो किल्लामा न्यायको हत्या नहोस् भनेर बीपी कोइरालाले बयान दिएको उल्लेख गर्दै नेपालगन्जमा आयोजित कार्यक्रममा थापाले भने, तिनै बीपीका कार्यकर्ता हामीले आज संविधानमाथि ठाडो प्रहार हुँदा टुलुटुलु हेरेर बस्न मिल्दैन । सडकमा आएर भन्नुपर्छ न्यायालयप्रति हाम्रो सम्मान, आस्था र विश्वास छ । श्रीमान्हरूले दायाँबायाँ नहेरी बक्सियोस, पर्दापछाडि पनि नहेरिबक्सियोस्, खासखुस नगरिबक्सियोस् । कतै हेर्नुपर्दैन, केबल आफूले शपथ खाएको संविधान हेरे पुग्छ ।सहमहामन्त्री प्रकाशरण महतले अदालतले संसद् पुनःस्थापना गरे फेरि दुई वर्ष कम्युनिस्ट शासनको बेथिति मुलुकले बेहोर्नुपर्ने भएकाले त्यस्तो बाटो पनि उचित नहुने बताए । पुनःस्थापना हुने कि नहुने भन्ने निरूपण सर्वोच्च अदालतले गर्छ । अन्तिम व्याख्या गर्ने अधिकार पनि उसैको हो । सर्वोच्च अदालतको निर्णय अन्तिम हुन्छ । सर्वोच्चले पुनःस्थापना गर्यो भने दुई वर्षसम्म फेरि कम्युनिस्ट शासन बेहोर्नुपर्ने हुन्छ, उनले भने, विघटनलाई यथावत् राख्ने निर्णय आयो भने ओली सरकारले चुनाव गर्छ कि गर्दैन भन्ने चिन्ता छ, यो अवस्थामा आन्दोलन समयमा निर्वाचन गराउनेतिर केन्द्रित हुनुपर्छ । जनताबाट अनुमोदन नभई शासन सत्तामा रहिरहने कुनैलाई पनि अधिकार छैन । विराटनगरमा आयोजित विरोध प्रदर्शनमा नेता शेखर कोइरालाले सडकबाटै कांग्रेसले मुलुकलाई राजनीतिक निकास दिने बताए । प्रधानमन्त्री ओलीले गरेको संवैधानिक कू नसच्चिउन्जेल कांग्रेसले सडक संघर्ष गरिरहने उनले जनाए । सर्वोच्च अदालतले निर्वाचनमा जाने निर्णय गरेपछि पनि निर्वाचनको सुनिश्चितताका लागि सडक संघर्ष गरिरहनुपर्छ, उनले भने । प्रधानमन्त्री ओलीको निर्वाचन क्षेत्र झापा ५ मा आयोजित विरोध सभामा नेता मीनेन्द्र रिजालले सर्वोच्च अदालतले प्रतिनिधिसभा पुनःस्थापना गराउनेमा आफूहरू विश्वस्त रहेको बताए । प्रतिनिधिसभा पुनःस्थापना नभए संविधानको हत्या हुने उनको भनाइ थियो ।कांग्रेसले १ सय ६५ निर्वाचन क्षेत्रमा विरोधसभा गरेको थियो । राजधानी काठमाडौंमा मात्रै एक दर्जन ठाउँमा विरोधसभा भएका थिए । सभापति देउवाबाहेक अधिकांश कांग्रेस नेता आफ्नो गृहजिल्ला र निर्वाचन क्षेत्र पुगेका थिए । विरोध प्रदर्शनपछि सभापति देउवाले विज्ञप्ति जारी गर्दै व्यापक सहभागिताका साथ कार्यक्रम सफल भएको जनाएका छन् । प्रदर्शनमा ओली नेतृत्वको सरकारले गरेको प्रतिनिधिसभा विघटनको असंवैधानिक र अलोकतान्त्रिक कदम, सर्वसत्तावाद, कुशासन एवं भ्रष्टाचारविरुद्ध जनभावना अभिव्यक्त भएको उनले उल्लेख गरेका छन् । जसपा दोस्रो चरणको आन्दोलनमाप्रतिनिधिसभा पुनःस्थापनाको माग राख्दै जनता समाजवादी पार्टीले सोमबार दोस्रो चरणको सडक प्रदर्शन कार्यक्रम घोषणा गरेको छ । प्रतिनिधिसभा विघटनको असंवैधानिक कदम सच्याउन सडक संघर्षमा होमिएको जसपाले दोस्रो चरणको कार्यक्रमलाई अझै सशक्त बनाउने उद्घोष गरेको छ । संघर्ष र बलिदानबाट प्राप्त उपलब्धि रक्षा गर्न, सरकारको असंवैधानिक, अलोकतान्त्रिक र प्रतिगमनकारी कदमलाई खारेज गराउन र बाँकी अधिकार प्राप्त गर्न सशक्त जनआन्दोलन आवश्यक रहेको जसपाले जनाएको छ । जसपाको पहिलो चरणको कार्यक्रम आइतबार सकिएको थियो । अबका कार्यक्रम जनप्रदर्शन र विरोधसभामा केन्द्रित हुनेछन् । ती सभालाई केन्द्रीय तहका नेताले सम्बोधन गर्नेछन् । पार्टीले जारी गरेको विज्ञप्तिअनुसार पुस २५ गते विराटनगर, धनगढी र भैरहवा, पुस २७ गते वीरगन्ज, नेपालगन्ज र जनकपुर तथा पुस २९ गते पोखरा, सुर्खेत र झापाको बिर्तामोडमा जनप्रदर्शन र सभा हुनेछन् । त्यस्तै माघ ३ गते धरान, मलंगवा, सिरहा, कलैया र तौलिहवा तथा माघ ७ गते सबै जिल्लामा प्रदर्शन गर्ने कार्यक्रम छ ।"
अविश्वास प्रस्तावले तानातानमा कांग्रेस,"प्रदेश १ मा अविश्वासको प्रस्ताव आइतबार दर्ता भएसँगै मुख्यमन्त्री शेरधन राई अल्पमतमा परेका छन् । मुख्यमन्त्री राई अल्पमतमा परेसँगै दुवै समूहको तानातानमा कांग्रेस परेको छ । अविश्वासको प्रस्ताव असफल बनाउन मुख्यमन्त्री राई समूहले र प्रस्ताव सफल बनाउन दाहालनेपाल गरी दुवै समूहले कांग्रेसलाई रिझाउन थालेका छन् । मुख्यमन्त्री राईले कांग्रेसको सहयोगबिना अविश्वासको प्रस्ताव सामना गर्न नसकिने बताइसकेका छन् । लोकतन्त्र, गणतन्त्र, संघीयता र संविधानको रक्षाका साथै प्रदेशको समृद्धि र विकासका लागि कांग्रेसलाई साथ लिई सरकार पुनर्गठन गर्छौं, उनले भने, सरकार पुनर्गठन अविश्वासको प्रस्ताव असफल गराएर पनि हुन सक्छ र त्योभन्दा अगाडि पनि अवस्था हेरेर हुन्छ । नेकपाको कुल ६७ जना प्रदेशसभा सदस्यमध्ये मुख्यमन्त्री राईसँग अहिले २३ जना प्रदेशसभा सदस्यमात्रै खुलेका छन् । प्रदेशसभा सदस्य राजकुमार ओझा र कृष्णकुमारी राई पर्ख र हेरको अवस्थामा छन् । प्रदेशसभा सदस्य गुलेफुन खातुन सरकारी कागज किर्ते मुद्दामा उच्च अदालत विराटनगरले दोषी ठहर गरेदेखि फरार छन् । यता दाहालनेपाल समूहमा ४० जना प्रदेशसभा सदस्यहरू खुलेका हुन् । अविश्वास प्रस्तावमा हस्ताक्षर नगरेका बलबहादुर साम्सोहाङ, राजन राई र मतदान गर्न पाउने उपसभामुख सरस्वती पोखरेल दाहालनेपाल समूहमै खुलेका छन् । प्रदेशसभामा बहुमत सिद्ध गर्न दाहालनेपाल समूहलाई ७ जना प्रदेशसभा सदस्य थप आवश्यक छ । प्रदेशसभामा जनता समाजवादीको ३, राप्रपा र संघीय लोकतान्त्रिक मञ्चको ११ जना प्रदेशसभा सदस्य छन् । दाहालनेपाल समूहलाई अविश्वास सिद्ध गर्नका लागि २१ जना प्रदेशसभा सदस्य रहेको कांग्रेसको साथ नभई नहुने अवस्था छ । उता मुख्यमन्त्री राईलाई अविश्वासको प्रस्ताव विफल बनाउन अहिलेकै अवस्थामा कांग्रेसको साथले मात्रै नपुग्ने अवस्था छ । जसपाको साथ पनि अपरिहार्य हुन्छ । तर राईनिकट नेताहरूले हस्ताक्षर गरेकामध्ये पनि केही प्रदेशसभा सदस्य आफूहरूको पक्षमा रहने ठोकुवा गरिरहेका छन् । त्यसकै आधारमा मुख्यमन्त्री राईले आरामले अविश्वास प्रस्तावको सामना गर्ने र आफ्नै नेतृत्वमा सरकार रहने बताएका हुन् । मुख्यमन्त्री राईलाई संवैधानिक व्यवस्थाअनुसार अविश्वासको प्रस्ताव दर्ता भएको ३० दिनभित्र विश्वासको मत लिनैपर्ने बाध्यात्मक अवस्था छ । अब राईसँग प्रदेशसभा सदस्य रिझाउन २८ दिन बाँकी छ । प्रदेशसभा सदस्यहरूलाई रिझाउनमा उनी रातदिन लागेको प्रदेशसभा सदस्यहरूको भनाइ छ । दाहालनेपाल पक्षका नेता निर्वतमान मन्त्री इन्द्रबहादुर आङ्बोले पनि मुख्यमन्त्री राई आफ्नो पद जोगाउन लागिपरेको स्वीकार गरेका छन् । उनले अविश्वासको प्रस्तावमा हस्ताक्षर गर्ने प्रदेशसभा सदस्यहरूलाई स्पष्टीकरण पत्र पठाएर डराउने, तर्साउने र धम्क्याउने कार्य गरेको आरोप लगाएका हुन् । दाहालनेपाल पक्षलाई बाँकी २८ दिनसम्म आफ्ना समूहका प्रदेशसभा सदस्यहरूको संरक्षण गर्न चुनौतीपूर्ण भएको प्रदेशसभा सदस्यहरू बताउँछन् । दाहालनेपाल समूहले मुख्यमन्त्रीका लागि प्रस्ताव गरेका भीम आचार्यको व्यक्तिगत व्यवहारका कारण सोही समूहका कतिपय प्रदेशसभा सदस्यहरू रुचाउँदैनन् । त्यसमै खेल्न मुख्यमन्त्री राईको ध्यान केन्द्रित छ । आचार्यको यही कमजोरीको फाइदा उठाएर राई संसदीय दलको नेतामा २६ मतसहित विजयी भएका थिए भने आचार्य २४ मत प्राप्त गरेर पराजय बेहोरेका थिए । संसदीय दलमा धोखा दिएका आफ्नै दलका प्रदेशसभा सदस्यहरू अहिले पुनः आचार्य समूहमा फर्केका छन् । आचार्यले मुख्यमन्त्री राईले गतिलो काम गर्ने भनेर गएका साथीहरू गतिलो काम नदेखेर फर्केर आएको बताए । अहिले अवस्था फेरिएकाले लोकतन्त्र, गणतन्त्र, संघीयता र संविधानको रक्षाका लागि साथीहरू पुनः असंवैधानिक धारमा रहेका मुख्यमन्त्रीसँग नजानेमा विश्वस्त छु, उनले भने, अहिले अंकगणितीय हिसाबमा नभई राष्ट्रिय आवश्यकताको आधारमा सबै लोकतान्त्रिक शक्तिहरूलाई गोलबद्ध भएर प्रतिगमनको सामना गर्नु आवश्यक छ । कांग्रेसलगायत लोकतन्त्रका लागि लडेका सम्पूर्ण शक्तिसँग सहमतिको प्रयास भइरहेको आचार्यले बताए । कांग्रेसलगायतका दलहरूसँग अहिले सामान्य कुराकानी भएको छ, उनले भने, केन्द्रीय निर्णय र निर्देशनमा अलमल भएकाले छलफल घनीभूत हुन सकिरहेको छैन तर राष्ट्रिय राजनीति र सात प्रदेशको सन्दर्भमा राष्ट्रियस्तरमै लोकतान्त्रिक पक्षधर पार्टीहरूसँग सहमतिका लागि प्रयत्न भइरहेको छ । दुवै समूहको सफलता र असफलतामा कांग्रेस निर्णायक भएको छ तर कांग्रेसले दुवै समूहसँग छलफल जारी राखे पनि निर्णयमा पुग्न केन्द्रीय निर्देशन पर्खेर बसेको हो । कांग्रेस संसदीय दलका नेता राजीव कोइरालाले संघीयता जोगाउने कांग्रेसको नीति रहेकाले प्रदेशसभा भंग हुन नदिनेमा सचेत रहेको बताए । अब कुन समूहलाई सघाउने त्यसका लागि छलफल गर्दै छौं र यो निर्णय हतारोमा हुँदैन, उनले भने, यस प्रदेशका १४ वटै जिल्लाका पार्टी सभापति, नेता, कार्यकर्ता, बुद्धिजीवी र कानुनविद्हरूसँग कसलाई सघाउँदा भोलिका दिनमा राम्रो हुन्छ भन्नेमा छलफल गरिरहेका छौं ।"
हस्ताक्षर गर्नेलाई स्पष्टीकरण,"नेकपा ओली समूहमा रहेका प्रदेश १ का प्रमुख सचेतक बुद्धिकुमार राजभण्डारीले मुख्यमन्त्री शेरधन राईविरुद्ध आइतबार अविश्वासको प्रस्ताव दर्ता गराएका प्रदेशसभा सदस्यहरूलाई सोमबार स्पष्टीकरण सोधेका छन् । संसदीय दलमा छलफल नगरी प्रदेशसभा सचिवालयमा प्रस्ताव दर्ता गराएकाले २४ घण्टाभित्र प्रस्ताव फिर्तासहित स्पष्टीकरण पेस गर्न पत्र पठाएको प्रमुख सचेतक राजभण्डारीले बताए । स्पष्टीकरण नदिनेलाई संविधान, राजनीतिक दलसम्बन्धी ऐन, कानुन र दलको विधानबमोजिम कारबाही गर्ने पत्रमा उल्लेख गरिएको छ । प्रदेशसभा सदस्यहरूलाई फोनमार्फत जानकारी गराएको र लिखित पत्र हुलाकमार्फत पठाइएको राजभण्डारीले सुनाए । मुख्यमन्त्री राईले संसदीय दलमा स्पष्ट अल्पमतमा परिसकेको अवस्थामा पनि आफ्ना पक्षमा बहुमत पुर्याउने हतियारका रूपमा स्पष्टीकरणलाई प्रयोग गरेको निवर्तमान मन्त्री इन्द्रबहादुर आङ्बोले बताए । धम्कीले मुख्यमन्त्री राई नेतृत्वको सरकार रहँदैन भन्ने कुरो स्पष्ट भइसकेको छ । राजीनामा दिएर मार्गप्रशस्त गर्न सुझाव दिन चाहन्छु, उनले भने, संसदीय दलको बहुमतले पुस १९ गते बैठक बोलाइसकेको र त्यही बैठकबाट मुख्यमन्त्री राईलाई दलको नेताबाट हटाएर भीम आचार्यलाई नेता बनाउँछौं । नेकपाका ६७ प्रदेशसभा सदस्यमध्ये ३७ जनाको हस्ताक्षरसहित आइतबार मुख्यमन्त्री राईविरुद्ध अविश्वासको प्रस्ताव दर्ता गरिएको थियो ।"
प्रहरी चौकीको माग बढ्दो,"चन्द समूहको विस्फोटक पदार्थ बरामदसंखुवासभा चैनपुर४ मदानेमा उल्लेख्य परिमाणमा विस्फोटक पदार्थ फेला परेको छ । जिलेटिन लोला ५० थान, डेटोनेटर ३०, सकेट बम ४, हतियार तथा कम्ब्याटसहितको फोटो ६, मोबाइल ५ सहित सिम ११ थान फेला परेको सोमबार जिल्ला प्रहरी कार्यालय संखुवासभाले सार्वजनिक गरेको हो । टेन्ट, सेफ्टी फ्युज, सैन्य प्रशिक्षण दस्ताबेजलगायतका २२ प्रकारका सामग्री पनि भेटिएको छ । उक्त सामाग्री नेत्रविक्रम चन्द समूहको हुनुपर्ने प्रहरीको दाबी छ । आइतबार दिउँसो ३ बजे मैदानेमा प्रहरी र सशस्त्र प्रहरीको संयुक्त गस्ती टोलीसँग चन्द समूहका कार्यकर्ताको दोहोरो गोली हानाहान भएको थियो । घटनापछि उक्त क्षेत्रमा विस्फोटक पदार्थ बरामद भएको प्रहरीको भनाइ छ ।"
कर्णालीमा छाउगोठ हटाउन कार्यविधि,"गत वर्ष संघीय सरकारको निर्देशनअनुसार कर्णालीमा करिब दुई हजार छाउगोठ प्रहरीले भत्कायो तर छाउगोठ भत्किए पनि मानसिकता अझै परिवर्तन नभएको भन्दै कर्णाली सरकारले कार्यविधि तयार पारेको छ । महिनावारी भएका बेला असुरक्षित रूपमा गोठमा बस्दा महिला र किशोरी बलात्कृत हुने, सर्पले टोकेर मृत्यु हुनेलगायत घटना बारम्बार हुन थालेपछि सामाजिक विकास मन्त्रालयले छाउगोठ अन्त्य तथा मर्यादित महिनावारी प्रवर्द्धन कार्यविधिको मस्यौदा तयार पारेको हो । उक्त कार्यविधि संसद्बाट पारित भए छाउगोठमा बस्ने प्रथा अन्त्य गर्न सघाउ पुग्ने मन्त्रालयले जनाएको छ । सचेतनामूलक कार्यक्रम गरी छाउगोठ अन्य गर्न र मर्यादित महिनावारी कायम गर्न कार्यविधिले सहयोग पुग्ने मन्त्रालयकी महिला विकास अधिकृत अनिता ज्ञवालीले बताइन् । छाउगोठमा बस्दा महिला असुरक्षित भए, उनले भनिन्, हामीले सचेतीकरणको पाटोलाई प्रभावकारी गराउन र मर्यादित महिनावारी कायम गर्न कार्यविधि तयार गरेका हौं, यसका लागि तीनै तहका सरकार एकद्वार प्रणालीबाट कार्यक्रम लिएर समुदायमा जानेछन् । मन्त्रालयले तयार गरेको कार्यविधिमा प्रदेश निर्देशक समिति, जिल्ला, नगरपालिका र गाउँपालिकासम्म छाउगोठ अन्त्य तथा महिनावारी प्रवर्द्धनका लागि समन्वय समिति गठन गरी गतिविधि सञ्चालन गर्ने उल्लेख छ । यसका लागि कार्य, सेवा, कार्यक्रम तर्जुमा गर्न तथा सञ्चालनसम्बन्धी अनुगमन र मूल्यांकन गराउन सामाजिक विकासमन्त्रीको संयोजकत्वमा प्रदेश निर्देशक समिति गठन गर्ने व्यवस्था कार्यविधिमा छ । कार्यविधिअनुसार महिला बालबालिका तथा किशोरीको अधिकार सुनिश्चित गर्ने कार्यक्रम गरिनेछ भने प्रत्येक महिलाको सुरक्षित र सम्मानित जीवनयापन गर्न पाउने अधिकार सुनिश्चित गरिनेछ । यस्तै, जिल्ला समन्वय समितिले सरोकारवाला निकायसँग समन्वय र सहकार्य गरी अनुगमन, मूल्यांकन र समीक्षा गर्ने कार्यविधि बनाइएको छ । जिल्ला समितिले प्रदेश र स्थानीय तहलाई अभियान घोषणा गर्न सहयोग गर्ने र छाउपडी प्रथाबाट प्रत्यक्ष प्रभावित महिला तथा बालिकालाई स्वास्थ्य तथा पोषण सम्बन्धमा जानकारी गराउनेछ । स्थानीय तहले आफ्नो क्षेत्रमा रहेका छाउगोठहरूको पहिचान गर्ने र अन्त्य गर्न विभिन्न कार्यक्रम सञ्चालन गर्नेछन् । कार्यविधिमा प्रदेश र स्थानीय तहले गर्ने कार्य तथा जिम्मेवारीबारे पनि प्रस्ट उल्लेख गरिएको छ । प्रदेश सरकारले छाउपडी प्रथा अन्त्य गर्न प्रादेशिक अभियान घोषणा गर्ने, मर्यादित महिनावारी प्रवर्द्धनका लागि नीतिगत व्यवस्था, बजेट तर्जुमा, अनुगमन र मूल्यांकन गर्ने गरी कार्यविधि तयार पारिएको छ । कर्णालीका सुर्खेत, दैलेख, जुम्ला, हुम्ला, कालीकोटलगायत जिल्लामा महिनावारी हुँदा छाउगोठमा बस्ने चलन छ । प्रदेश सरकारले स्वीकृत गरेपछि कार्यविधि लागू हुने मन्त्रालयले जनाएको छ ।गत वर्ष प्रहरीले सुर्खेत, दैलेख, जाजरकोट, सल्यान र कालीकोटमा दुई हजार दुई सय ३५ छाउगोठ भत्काएको थियो । प्रदेश प्रहरी कार्यालयका अनुसार सुर्खेतमा एक हजार नौ सय २४, दैलेखमा दुई सय ५९, जाजरकोटमा ३०, कालीकोटमा २० र सल्यानमा २ वटा छाउगोठ भत्काइएको हो । फेरि पनि छाउगोठ बनिसकेका छन् । पञ्चपुरी नगरपालिका२ पलैंटेका गणेश विकले पहिला घरभन्दा टाढा हुने छाउगोठ अहिले घर नजिकै बनेको बताए । केही ठाउँमा पहिलेजस्तै असुरक्षित छाउगोठ बनेका छन्, उनले भने, मनको छाउगोठ भत्किन गाउँमा धेरै समय लाग्छ ।"
मन्त्रिपरिषद् विस्तारविरुद्ध रिट,"काठमाडौं (कास) प्रतिनिधिसभा विघटन गरेर निर्वाचन घोषणा गरेपछिको कामचलाउ सरकारले गरेको मन्त्रिपरिषद् विस्तार संविधानविपरीत भएको भन्दै सर्वोच्च अदालतमा रिट निवेदन दर्ता भएको छ । प्रतिनिधिसभा नभएको अवस्थामा संवैधानिक व्यवस्थाभन्दा बाहिर गएर गरिएको मन्त्रिपरिषद् विस्तार तत्काल बदर गर्न माग गर्दै अधिवक्ताहरू लोकेन्द्र ओली, केशरजंग केसी र दिनेश लामिछानेले सोमबार रिट दायर गरेका हुन् ।संविधानको धारा ७७(१) मा प्रतिनिधिसभा सदस्य नभएको व्यक्ति प्रधानमन्त्री हुन नसक्ने व्यवस्था गरिएको र अहिलेका प्रधानमन्त्री केपी शर्मा ओली प्रतिनिधिसभा सदस्यसमेत नभएको अवस्थामा मन्त्रिपरिषद् विस्तार गर्न नसक्ने भन्दै रिट निवेदन दायर गरिएको अधिवक्ता ओलीले बताए ।धारा ७७(३) ले प्रधानमन्त्री पद रिक्त भएमा अर्को मन्त्रिपरिषद् गठन नभएसम्म कार्य सञ्चालन गर्नेसम्मको अधिकार दिएको उल्लेख गर्दै रिटमा अहिलेका प्रधानमन्त्री ओली कामचलाउ भएको उल्लेख गरिएको छ ।त्यस्तै, संविधानको पालन र संरक्षण गर्ने प्रमुख कर्तव्यबाट राष्ट्रपति गम्भीर रूपमा चुकेको रिटमा उल्लेख गरिएको छ ।प्रधानमन्त्री र राष्ट्रपति दुवैबाट संविधानको गम्भीर उल्लंघन हुने कार्य भएको हुँदा संविधानको धारा १३३ (२ र ३) बमोजिम विस्तारित मन्त्रिपरिषद् बदर गर्न रिटमा माग गरिएको छ । रिटको पेसी पुस १५ गतेका लागि तोकिएको अधिवक्ता ओलीले जानकारी दिए ।"
सीमाका सुरक्षाकर्मीलाई सकस,"सरकारले सीमा सुरक्षालाई राजनीतिक दाउपेचको मात्रै मुद्दा बनायो । खासमा सीमा सुरक्षा र सीमामा खटिने जनशक्तिका लागि चाहिने संरचना व्यवस्थित गर्न सरकारले चाहेकै छैन । रविराज थापापूर्वएआईजी, सशस्त्र प्रहरी"
नयाँ पाठ्यक्रमले कक्षा ११ मा अन्योल,"चालु शैक्षिक सत्रदेखि कक्षा १ र ११ मा लागू भइसकेको पाठ्यक्रम कार्यान्वयन नगर्न सर्वोच्च अदालतमा परेको रिट निवेदनको सुनुवाइ लम्बिँदै जाँदा शैक्षिक सत्र नै खेर जाने जोखिम बढेको छ । असोज २८ मा नयाँ पाठ्यक्रम कार्यान्वयन नगर्न सर्वोच्चमा रिट परेको थियो । सर्वोच्चले विषयवस्तुको गाम्भीर्य भन्दै अग्राधिकार प्रदान गरे पनि करिब दुई महिनादेखि विभिन्न कारणले सुनुवाइ हुन सकेको छैन । कक्षा १ मा असार र कक्षा ११ मा गत भदौदेखि नै नयाँ पाठ्यक्रमको आधारमा पढाइ सुरु गरिएको थियो । भगवता अर्यालले संविधानको अनुसूची ८ मा स्थानीय तहको एकल सूची तथा स्थानीय सरकारको अधिकार क्षेत्रमा केन्द्रले पाठ्यक्रम प्रारूप तयार गरेको दाबी गर्दै निवेदन दर्ता गरेकी थिइन् । त्यसमाथि कात्तिक १९ मा सुनुवाइ गर्दै न्यायाधीश पुरुषोत्तम भण्डारीको एकल इजलासले पाठ्यक्रम प्रारूप कार्यान्वयन नगर्नू, यथास्थितिमा राख्नू भनी अन्तरिम आदेश दिएको थियो । त्यसपछि सोमबारसहित गरी ५ पटक अदालतले पेसी स्थगित गरिसकेको छ । पाठ्यक्रम विकास केन्द्रका महानिर्देशक केशवप्रसाद दाहालले बालबालिकाको भविष्यको ख्याल गरेर तत्काल मुद्दाको टुंगो लाग्नुपर्ने बताए । देशभरका शिक्षकविद्यार्थी अलमलमा परेका छन्, उनले भने, अदालतले टुंगो लगाए, कार्यान्वयनमा जान्थ्यो, चाँडो आदेश आउनुपर्यो । कोरोनाका कारण शैक्षिक सत्र खेर जान नदिन आन्तरिक मूल्यांकनका आधारमा कक्षा १० को नतिजा प्रकाशित गरेर कक्षा ११ को पठनपाठन थालिएको थियो । तर मुद्दाको टुंगो नलाग्दा सर्वोच्चको कारण शैक्षिक सत्र नै गुम्ने सम्भावना बढ्दै गएको शिक्षा मन्त्रालयका एक सहसचिवले बताए । कोभिडका बेला शिक्षकविद्यार्थीले अनेक वैकल्पिक उपायले कक्षा चलाएका छन्, ती सहसचिवले भने, नयाँ कार्यान्वयन नगर्ने फैसला आए, धेरै विद्यालयको शैक्षिक सत्र भद्रगोल हुन्छ । यो विषय समयमा नै टुंगो नलागे आगामी वर्ष कक्षा २ र १२ लगायत अन्य कक्षाको शैक्षिक सत्रमा पनि असर पुग्ने उनको भनाइ छ ।कक्षा १ मा ६० प्रतिशत र कक्षा ११ मा ४० प्रतिशतभन्दा बढी नयाँ पाठ्यक्रमका आधारमा पठनपाठन भइसकेको शिक्षकहरू बताउँछन् । विद्यार्थीले नयाँ पाठ्यक्रमअनुसारका पाठ्यपुस्तक किनेकाले सर्वोच्चले रोक लगाए पनि अधिकांश विद्यालयले सोही पाठ्यक्रमका आधारमा कक्षा सञ्चालन गरिरहेका छन् । करिब १५ लाख विद्यार्थी यी कक्षामा अध्ययरत छन् । नयाँ पाठ्यक्रममा कक्षा ११ र १२ मा संकाय प्रणाली अन्त्य गरेर अनिवार्य र ऐच्छिक विषय राखिएको छ ।पाठ्यक्रम विकास केन्द्रले विद्यालय शिक्षाको राष्ट्रिय पाठ्यक्रम प्रारूप२०७६ स्वीकृत गरेर चालु शैक्षिक सत्रदेखि कक्षा १ र ११ मा लागू गरेको थियो । पाठ्यक्रम निर्माणको प्रारम्भिक चरणदेखि नै कक्षा ११ मा गणित विषयलाई अनिवार्य विषयका रूपमा समेटिनुपर्ने माग थियो । अदालतमा विचाराधीन मुद्दामा पनि उक्त माग गरिएको छ । शिक्षा मन्त्रालयका अधिकारीहरू भने अधिकार क्षेत्र र गणित विषयभन्दा पनि व्यापारिक स्वार्थका कारण पाठ्यक्रम कार्यान्वयनमा अवरोध आएको दाबी गर्छन् । कक्षा ११ र १२ मा निजी विद्यालय सञ्चालकले पाठ्यक्रम प्रारूपको सुरुवाती चरणदेखि नै विरोध गर्दै आएका थिए । कक्षा १ मा नयाँ पाठ्यक्रम प्रारूप लागू भएको वैशाखदेखि हो, ९ महिना भाइसक्यो, कतैबाट अवरोध आएन, मन्त्रालयका एक अधिकारीले भने, अहिले त्यही प्रारूपअनुसार कक्षा ११ मा पठनपाठन सुरु गर्न लाग्दा अवरोध भयो । हरेक १०१० वर्षमा पाठ्यक्रम परिवर्तन गर्नुपर्ने मान्यता छ । त्यही मान्यताअनुसार पाठ्यक्रम परिवर्तन गरिएकाले अदालतले यस्तो विषयमा हात हाल्नु नै गलत भएको शिक्षाविद् विद्यानाथ कोइरालाले जनाए । उनले भने, बालबालिकामाथि अन्याय भयो, यो मुद्दाले अदालतमा प्रवेश पाउनु नै दुःखद् थियो । पाठ्यक्रममा भएका कमीकमजोरी क्रमिक रूपमा सुधार गर्दै जान सकिने कोइरालाको सुझाव छ । पाठ्यक्रम निर्माणमा १२ करोडभन्दा बढी खर्च भइसकेको केन्द्रले जनाएको छ । अभिभावक महासंघले पनि मुद्दाको छिटो छरितो रूपमा टुंगो लगाउन आग्रह गरेको छ ।मुलुकभरको विद्यालय शिक्षा प्रणालीमा एकरूपता बनाउन राष्ट्रिय प्रारूप निर्माण भएको हो । संविधानकै अनुसूची ९ अनुसार शिक्षा साझा सूचीमा छ । प्रारूप कार्यान्वयन स्थगित भए अहिलेसम्म भएको पठनपाठनमा क्षति पुग्ने केन्द्रका कर्मचारीहरू बताउँछन् ।"
चार वर्षपछि ठेकेदार पक्राउ,"काठमाडौं (कास) नेपाल प्रहरीको लत्ताकपडा खरिदमा ठगी गरेको आरोपमा दुई ठेकेदार पीताम्बरकुमार मुन्का र नरेन्द्रनाथ पौडेल पक्राउ परेका छन् । प्रहरीको केन्द्रीय अनुसन्धान ब्युरो (सीआईबी) ले वीरगन्जमा कार्यालय रहेको क्राउन टेक्सटाइल्स इन्डस्ट्रिज प्रालिका सञ्चालक मुन्का र प्रतिनिधि पौडेललाई पक्राउ गरेको हो । मुन्का वीरगन्ज र पौडेल काठमाडौंबाट पक्राउ परेका हुन् । मुन्का सेना र सशस्त्र प्रहरीका लत्ताकपडाको समेत आपूर्तिकर्ता हुन् । उनीमाथि यसअघि पनि सेटिङ मा कमसल सामान खरिद गरेको आरोप लाग्ने गरेको थियो । २०७३७४ मा उलन पाइन्टका लागि मुन्काको कम्पनी क्राउन टेक्सटाइल्सले प्रतिमिटर १ हजार ८ सय २ रुपैयाँका दरले २० हजार मिटर कपडा खरिदबापत २ करोड १६ लाख ४० हजार रुपैयाँ बराबरको ठेक्का पाएको थियो । उनले खरिद गरेको कपडा र नमुनाबीच अन्तर देखिएपछि पुनः परीक्षणका लागि प्रहरीले दुवै कपडाको नमुना भारत पठायो । सोबारे सूचना पाएपछि मुन्का र पौडेलले सेटिङमा आफ्नो नमुना पनि भारत पठाएका थिए । प्रहरीले पठाएकोभन्दा अगावै नमुनाअनुसारकै सामान भएको उल्लेखित ठेकेदारले पठाएको प्रयोगशाला रिपोर्ट प्रहरी प्रधान कार्यालय आइपुग्यो । आधिकारिक रिपोर्टको सट्टा ठेकेदारको अघि आएपछि प्रहरी झस्कियो । केहीपछि नमुनाअनुसारको सामान नभएको आधिकारिक रिपोर्ट आयो । सम्झौताविपरीत कमसल कपडा खरिद गरेको भेटिएपछि प्रहरी प्रधान कार्यालयले सामान अस्वीकार गरेको थियो । आफूले ल्याएको सामान अस्वीकृत भएपछि मुन्का र पौडेलले शक्ति केन्द्रसम्मै हारगुहार गरेका थिए । सुनुवाइ नभएपछि मुन्का प्रहरीविरुद्ध उच्च अदालत पाटन गए । पाटनबाट मुन्काकै पक्षमा फैसला आयो । त्यसविरुद्ध प्रहरी प्रधान कार्यालय सर्वोच्च अदालत पुग्यो । तर सर्वोच्चले उच्चको फैसला उल्ट्याएर प्रहरीको पक्षमा फैसला गर्यो ।त्यसपछि मुन्का र पौडेल किर्ते गरेर भए पनि अस्वीकृत लत्ताकपडा भिडाउन सक्रिय भए । खरिद सम्झौताको करिब ४ वर्षपछि अस्वीकृत लत्ताकपडा बुझाउने योजनासहित दुवैले किर्ते कागजात तयार पार्ने योजना बनाए । जसअनुसार २०७७ साउन ३२ मा कम्पनीका प्रतिनिधि पौडेलले प्रहरी प्रधान कार्यालय प्रबन्ध निर्देशनालयका तर्फबाट अधिकृतको नाम, मोबाइल नम्बर, इमेल ठेगाना, छाप र दस्तखत किर्ते गरी भारतको चेन्नईस्थित प्रयोगशाला एसजीएसलाई गुणस्तर प्रमाणीकरण गर्न डीएचएलमार्फत दोस्रो नमुना पठाएका थिए । प्रहरी प्रधान कार्यालयले त्यसबारे सुइँको पाएपछि प्रयोगशालाबाट समेत कागजात झिकाएर सीआईबीले अनुसन्धान सुरु गरेको थियो ।चेन्नईस्थित ल्याबसँग सेटिङ गरेर गुणस्तरमा फेल भएका सामान पास गर्न जिम्मेवार प्रहरी अधिकृतकै नाम, हस्ताक्षर, छाप तथा दस्तखत किर्ते गरी ठगीमा संलग्न भएको देखियो, सीआईबीका डीआईजी सहकुल थापाले भने, हामीले पछिल्लो ४ महिनादेखि अनुसन्धान गरिरहेका थियौं, त्यही क्रममा ठेकेदार र कम्पनीका प्रतिनिधिलाई पक्राउ गरी अनुसन्धान अघि बढाइएको हो । अस्वीकृत लत्ताकपडा बुझाउन बारम्बार प्रयास गर्दा पनि सम्भव नभएपछि मुन्का र उनका सहयोगीले ठगीको योजनाअनुसार भारतको प्रयोगशालासम्मै सेटिङ मिलाएको थापाले बताए । दुवै जनामाथि मुलुकी अपराध संहिता २०७४ को ठगीसम्बन्धी कसुरमा अनुसन्धान अघि बढाइएको छ ।"
अपारदर्शी (अ)कूटनीति,"कवि भूपी शेरचनले करिब ६ दशकअघि नै हामी शीर्षकको कवितामा नेपालीचरित्र उतारेका थिए एउटा खेलाडीमाथि आश्रितआफ्नो गति हराएका एउटा स्ट्राइकर द्वारा सञ्चालितहो, हामी मानिस कम र बर्ता गोटी हौं । आजपर्यन्त पनि यही गोटी नै हाम्रा दल र नेताहरूको साझा चिनारी बन्नु मुलुकको राष्ट्रिय राजनीतिको दुःखद नियति हो । पाँच वर्षअघि मुलुकमा संविधान जारी गर्दा र त्यसयतासमेत हाम्रा दल र नेताहरू आफ्नो भाग्य विधाता आफैं बन्न लागेको हो कि जस्तो देखिएको थियो । तर दुर्भाग्य भन्नुपर्छ यो क्रम आधा दशकभन्दा बढी टिक्न सकेन । गत कात्तिक पहिलो साता जसै हठात् र खुल्लमखुला घोषणा गरेर नेपाल आएका भारतीय जासुसी संस्था रअ प्रमुख सामन्तकुमार गोयलसित प्रधानमन्त्री केपी शर्मा ओलीले अपारदर्शी ढंगले परराष्ट्र मन्त्रालयलाई साक्षी नराखीकनै लामो भेटघाट गरे, त्यसपछि मुलुकमा फेरि विदेशीहरूको अवाञ्छित चलखेल सुरु हुन लागेको आभास हुन थालेको छ । र, यसैको पछिल्लो कडीका रूपमा अहिले चिनियाँ कम्युनिस्ट पार्टीको अन्तर्राष्ट्रिय विभागका उपमन्त्री कुओ येचौ र महानिर्देशक छुई यानसहितको ४ सदस्यीय टोली उसैगरी अपारदर्शी ढंगले नेपाली उच्चपदस्थ तथा नेताहरूसितको भेटघाटमा छ । खासमा, एउटा स्वाभाविक र खुला कूटनीतिभन्दा बाहिरका यस्ता भ्रमण र भेटघाट हाम्रा राजनीतिक खेलाडीहरूका हकमा मात्र होइन, नेपालको समग्र राष्ट्रिय स्वत्वमाथिकै प्र्रश्न हो ।प्रधानमन्त्री ओलीले रअ प्रमुख गोयलससित आफ्नो राजकीय हैसियत बिर्सेर भेटवार्ता गरेबाट नै नयाँ संविधान जारी भएयताको कूटनीतिक स्वाभिमान फेरि खुम्चिने सिलसिला सुरु भएको देखिन्छ । राज्यको कूटनीतिक संयन्त्रलाई बाहिरै राखेर, कुनै संस्थागत स्मृतिमा नरहने गरी यसबीचमा यस्ता भेटघाटको शृंखला नै चल्यो । भारतीय जनता पार्टीका विदेश विभाग प्रमुख विजय चौथाइवालेसितको हाम्रो उच्च नेतृत्वको कुनै खास प्रयोजनसमेत नखुलेकोनखुलाइएको गोप्य भेटघाट यसैको दृष्टान्त हो । असामान्य समयमा भएका यी भ्रमणहरू शिष्टाचारमा मात्रै सीमित छँदै थिएनन् । बरु पछिल्लो समय मुलुकमा गएको राजनीतिक परकम्पलाई आम रूपमै यिनै गुप्त भ्रमण र भेटघाटसित जोड्ने गरिन्छ, घटनाक्रमहरूको आलोकमा हेर्दा जुन अतिशयोक्तिपूर्ण पनि लाग्दैन ।अझ अहिले त, हिजो नेकपा एकतामा सहयोगी र शुभेच्छुक मानिएको चिनियाँ कम्युनिस्ट पार्टीको टोली पनि यही सिलसिलामा जोडिन आइपुगेको छ । वर्तमान समयसन्दर्भका दृष्टिले यो टोलीको आगमन जति अर्थपूर्ण देखिन्छ, नेपाली स्वाभिमानको कसीमा त्यत्तिकै अनर्थपूर्ण पनि छ । त्यसमाथि यसले अपनाएको केही तौरतरिका त त्यत्तिकै ताजुबलाग्दो छ । टोलीले सामान्य कूटनीतिक आचारबिनै राष्ट्रपति, प्रधानमन्त्रीलगायतका अन्य उच्च नेताहरूलाई त भेट्यो नै, नेपालको औपचारिक सुरक्षा पनि लिएन । उनीहरूकै चाहनाबमोजिम भन्दै न ओहदाअनुसारको एस्कर्टिङ दिइएको छ न अंगरक्षक नै । चिनियाँ दूतावासले पत्र लेख्दै प्रोटोकलसहितको सुरक्षा दूतावास स्वयंले व्यवस्था गर्ने जानकारी गराएको बताइएको छ । यो शैली नेपाली सुरक्षा संयन्त्रमाथिको अविश्वास हो कि, आफ्नो भेटघाट शृंखलालाई अति गोप्य राख्न गरिएको प्रपञ्च ? जे भए पनि, आतिथेय मुलुक नेपालका लागि लज्जाको विषय हो यो, यसको बोध यहाँको नेतृत्वलाई हुनुपर्छ । फेरि, सत्तारूढ नेकपा आन्तरिक विवादले विभाजित भएपछि आकस्मिक रूपमा आइपुगेको यो टोलीको नेपाल आउनुपरेको खुलागोप्य प्रयोजन पनि आफैंमा गम्भीर छ, सत्तारूढ दललाई दुई हुन नदिनबाट रोक्नु यसको उद्देश्य जति नै पवित्र भए पनि । कुनै विचार मिल्ने विदेशी दलमाथि मैत्रीपूर्ण शुभेच्छा राख्न त पाइन्छ, तर यसरी दौडधुप नै गर्नु वा हस्तक्षेप नै गर्न खोजेजस्तो देखाउनुचाहिँ सर्वथा अनुचित छ ।यसको अर्थ, छिमेकी तथा मित्र मुलुकबाट कूटनीतिक संयन्त्रबाहिरका भ्रमण हुनै हुँदैन भनिएको होइन । तर ती सबैले कूटनीतिक आचारको भने पूर्ण ख्याल गर्नुपर्छ, त्यसका लागि नेपाली पक्ष अडिग रहनुपर्छ । परराष्ट्र मन्त्रालयका कुनै अधिकारीको उपस्थितिबिना हुने यस्ता भ्रमण र भेटघाट आपत्तिजनक र कूटनीतिक आचारविपरीतका व्यवहार हुन् । साथसाथै, यस्ता भ्रमणका कार्यसूचीहरू पनि प्रस्ट र सार्वजनिक हुनुपर्छ । कुनै ठूलो अपराध वा आतंकवादविरुद्धको कारबाहीको गृहकार्य जसरी तिनलाई गुपचुप राख्नु हुँदैन । र, यस्ता भेटघाटमा केकस्तो छलफल भयो भन्ने अन्तर्वस्तु पनि राज्यको औपचारिक तथा संस्थागत स्मृतिमा समेटिनुपर्छ । तर, कुनै कूटनीतिक हैसियत पनि नभएको र कतै संस्थागत स्मृतिमा पनि नरहने अशोभनीय भेटघाट भने मुलुकभित्र कुनै पनि दल र नेताको प्राथमिकतामा पर्नु हुँदैन । राष्ट्रकै महत्त्वपूर्ण पदमा बसेकाहरू त यसमा अझ बढी सचेत रहनुपर्छ । यहाँ के स्मरणीय छ भने, यस्ता भ्रमणको शृंखलाले मुलुकमा फेरि कतै सशस्त्र द्वन्द्वकाल, शान्ति प्रक्रिया र संविधान निर्माणका संक्रमणकालीन समयमा झैं अमुक विदेशी खेलाडीहरूको चलखेल बढ्ने त होइन भन्ने चिन्ता जगाएको छ । तसर्थ, विश्वमञ्चमा हाम्रो कूटनीतिक हैसियतलाई होचो बनाउन सघाउने यस्ता भ्रमणहरूलाई कूटनीतिक आचारअनुकूल बनाइनुपर्छ ।हाम्रा नेताहरूले विदेशीहरूसित शिष्टाचारका नाममा शिष्टताविहीन भेटलाई जति प्राथमिकता दिन्छन्, त्यति नै आफ्नो र आम नेपाली नागरिकको मनोबल गिराइरहेका हुन्छन् । नेकपाका विभिन्न गुटका नेताहरू विशेषको मात्र सवाल होइन यो, सम्पूर्ण नेपाल राष्ट्र र नेपाली जनताको आत्मसम्मानको विषय पनि हो । तसर्थ सामान्य कूटनीतिक अक्कलको हेक्का राख्दै नेपाली नेताहरू टुटेफुटेको गोटी होइन, खाफ्नो खेलको स्ट्राइकर पनि आफैं बन्नुपर्छ । त्यसका लागि उनै शेरचनको उल्लिखित कविताको अर्को हरफलाई मनन गर्नु उचित हुन्छहामी बाहिरको उचाइमा रमेका छौं, लठ्ठिएका छौं, फुलेका छौंतर, हामीले आफ्नो आस्थाको द्वीपमानिरन्तर खिइँदै र घिस्सिँदै गइरहेको कुरालाई भुलेका छौंहीनताको सानो द्वीपमा पछारिएरहामीले आफ्नो पूर्वस्मृति गुमाइसक्यौंहामीले आफ्नो विगतको उचाइलाई बिर्सिसक्यौं"
केपी बा को अधिनायकत्व,"सके प्रभुत्व जमाऊ, नसके त्वं शरणम् गर !धेरैजसो दासमालिक, सामन्त र राजामहाराजामा छर्लंग देख्न पाइने अधिनायकवादी चरित्र राजनीतिक नेताहरूको आचरणमा रहेको देखिन्छ भने ओलीतन्त्रले यसलाई राज्य, राजनीति र जनमानसमा पनि फैलाउँदै छ । चाहे हिटलर होऊन् मुसोलिनी, चाहे ओली होऊन् या दाहाल, नेपाल, देउवा, धेरैजसो नेताको दमनकारी परिवार र समाजमा हुर्काइ, युवावस्थामा सत्ताका लागि गरिने विद्रोह र सत्तासीन हुँदाका आचरणको मनोविश्लेषण गरियो भने ओलीतन्त्र चलाउनेहरूको अधिनायकवादी चरित्र छर्लंग देखिन सक्छ । अधिनायकवादी चरित्र भएका मानिसको संसारमा दुईवटा मात्रै वर्ग हुन्छन् शक्तिशाली र शक्तिहीन । उनीहरूका लागि शक्तिशाली उच्च, श्रेष्ठ, पवित्र हुन्छ भने शक्तिहीनचाहिँ नीच, हीन र अशुद्ध । उनीहरूका हेराइ, हुर्काइ र बुझाइको विश्वमा पनि अरूप्रति मायाप्रेम, समता र ऐक्यबद्धता हुँदैन! बरु उनीहरूको व्यवहार प्रभुत्व वा समर्पणमा सीमित हुन्छ : सके प्रभुत्व जमाऊ, नसके त्व शरणम् गर ! उनीहरूका लागि जनता भनेका पाँचवर्षे मतदाता मात्रै हुन्! मतबाट आफ्नो सार्वभौमिकता संसद्लाई, संसद्बाट बहुमत भएको दललाई, दलबाट नेतालाई हस्तान्तरण गरेपछि जनताको कुनै काम हुँदैन, नेता वा प्रधानमन्त्रीका आदेश पालना गर्ने र स्वपीडनमा मग्न हुनेबाहेक ।यस्तो असमान शक्तिसंरचना र सम्बन्धमै पितृसत्ता कायम रहेको हो, परिवार, समाज, राष्ट्र र देशका स्रोत र शक्तिमा पुरुषको प्रभुत्व र वर्चस्वका रूपमा । यही पितृसत्ता र त्यसको शास्त्रले नै कहिले राष्ट्रपिता को संकथन बनाउँछ त कहिले केपी बा वा ओली बा को भावभूमि तयार गर्छ । ओली आपसी पोसाइ र सभक्ति समर्पणको परिणामस्वरूप पार्टी र भ्रातृ संगठनका नेताका लागि कर्म दिने बा वा राजनीतिक संरक्षण दिने र प्रश्नभन्दा माथि रहने अभिभावक भइसके । उनलाई व्यक्तिगत रूपमा अभिभावक ठान्नेहरूका नजरमा उनी अहिले नै पार्टी, जनता र देशका बा भइसकेका छन् । संसद् विघटनको बाआदेशलाई अदालतले पनि ठप्पा लगायो भने, राजनीतिक दलसँगै जनप्रतिरोध तीव्र भएन भने, ओलीतन्त्र, राज्य, पार्टी र समाजमा रहेका त्यसका अरिंगालले आम जनतालाई पनि बा भन्न बाध्य पार्न सक्छन्! देश, जनता र लोकतन्त्र भनेकै बा हुन् भन्ने वातावरण बनाउन सक्छन् ।योभन्दा खतरनाक पक्ष के हो भने, शासक वा नेताको मात्रै होइन, जनताको निश्चित तप्काका विचार वा व्यवहार पनि अधिनायकवादी चरित्र र प्रवृत्तिको हुन सक्ने भएकाले, ती दुवै खेमाको हेराइ, बुझाइ र गराइको वेभलेन्थ मिल्न सक्ने भएकाले अधिनायकवादीहरूको पिछलग्गू हुने भीडको अभाव हुँदैन । परिणामस्वरूप शासक वा नेताका अधिनायकवादी शासन, विचार वा व्यवहारबाट आम जनताको निश्चित जमात साह्रै प्रभावित हुन्छ! तिनका राष्ट्रवादी आह्वान, विकासे आश्वासन र लोकरिझ्याइँका आचरणबाट मोहित हुन्छ । अनि आम रूपमा मतान्धता र जुझारुपनासँग निम्नमध्यम वर्गको भीड एकाकार भयो भने देश र समयअनुसारका फासीवादी वितण्डाको उभार आउने गरेको छ । यसबाट पहिल्यै मुक्त हुन ओलीतन्त्रको प्रतिकार, तत्कालका लागि संसद्को पुनःस्थापनासँगै उन्नत जनमुखी लोकतान्त्रिक व्यवस्थाको सपना कोरल्ने क्रमसँगै नेता, अभियन्ता र हामी आम जनतामा रहेको अधिनायकवादी चरित्र उधिन्ने तथा आफूलाई मुक्त गर्ने सांस्कृतिक अभियानको खाँचो फनि टड्कारो छ ।ट्वीटर :"
छाउगोठ भत्काउ अभियान,"छाउगोठ भत्काउने अभियान फेरि समाचारले निराश बनायो । महामारीका कारण रोकिएको छाउगोठ भत्काउने अभियान अछाममा फेरि सुरु भएको जानकारी समाचारबाट पाइयो । सूरक्षाकर्मीले छाउगोठ भत्काइरहेको फोटोले आङै सिरिङ्ग बनायो । हाम्रा प्रशासन, एनजीओकर्मी, राजनीतिकर्मी र सञ्चारमाध्यमलाई छाउगोठ भत्काएपछि अन्धविश्वस हट्छ भन्ने भ्रम छ । अनि छाउगोठ नभएपछि महिनावारीमा त्यहाँका महिला घरमै सुत्छन्, भन्ने लाग्दो रहेछ । ती छाउगोठ बनाउनेभन्दा भत्काउनेहरू अपराधी हुन् । अछामलगायत सुदूरपश्चिमको समाज घार्मिक छ । धामी, देवीदेवता रिसाउँछन् भनेर महिनावारी भएका बेला महिला घरमा बस्दैनन् । महिनावारी शारीरिक प्रक्रिया हो, यसले देवीदेउता रिसाउँदैनन् भनेर जति नै शिक्षा दिए पनि त्यो प्रभावकारी भएको छैन । उनीहरूको दिनचर्यालाई शिक्षाले भन्दा धर्म र सामाजिक रीतिथिति डोर्याइरहेको छ । छाउगोठ भत्काउनुअघि त्यहाँका सामाजिक परिवेश र मूल्यमान्यताको अध्ययन गर्नुपर्ने हो, तर त्यसो भइरहेको छैन । यसो नहुँदा छाउगोठ भत्काउने र बनाउने सिलसिला चलिरहन्छ ।छाउगोठ भत्काएपछि त्यहाँका महिला दूधेबच्चा च्यापेर खुला आकाशमा रात बिताउन बाध्य हुन्छन् । महिनावारी भएको बेला घरभित्र लोग्ने, ससुरा वा सासूले बस्न दिँदैनन् । देउता रिसाउँछन्, परिवारमा अनिष्ट हुन्छ भनेर त्यहाँका महिला पनि बस्न मान्दैनन् । अझ त्यसमाथि सरकार जाइलागेपछि ती महिलाको हालत के हुन्छ ? त्यहाँको समुदायमा रहेको अन्धविश्वासलाई कसरी हटाउने भन्नेबारे जिम्मेवार प्रतिनिधिहरू घोत्लिनुपर्छ । यो रातारात हुने काम पनि होइन । यसका लागि स्पष्ट योजनासहित निकै धेरै बजेटको आवश्यकता पर्छ । छाउगोठ भत्काउने सुभावै कसले दिन्छ सरकारलाई अचम्म लाग्छ । यदि त्यहाँका महिला र खासगरी पुरुषलाई महिनावारी प्राकृतिक प्रक्रिया हो भन्ने चेतना घुस्यो भने, उनीहरू आफैंले छाउगोठ भत्काउँछन् । प्रहरी र प्रशासनले अन्धाधुन्द छाउगोठ भत्काएर त्यहाँका महिलामाथि थप अत्याचार गरिरहेको छ । प्रहरी र यस्ता बकमफुसे अभियान चलाउनेहरूलाई मेरो आग्रह, सक्छौ भने त्यहाँका महिला, पुरुष र समुदायलाई नै छाउगोठ बनाएकोमा जेलमा कोच । होइन भने, ठण्डा दिमागले सोच, छाउगोठ बन्नुमा त्यहाँको धार्मिक मान्यता र सामाजिक परमपरा दोषी छ । त्यसलाई कसरी परिवर्तन गर्न सकिन्छ भन्नेबारे योजना बनाऊ । शिक्षामा अझै लगानी गर । अछाममा मात्रै होइन, काठमाडौंमा पनि छाउ मान्नेहरूको संख्या निकै धेरै छ । छाउ प्रथा खास भूगोल र समुदायविशेषमा मात्र छैन । यो समस्याको समाधान जबरजस्ती गरेर हुन्न । छाउगोठ होइन, चेतना भत्काउन आवश्यक छ । र, सुरुमै छाउगोठ भत्काउने प्रहरी र प्रशासनको चेतना र सोच भत्काउन आवश्यक छ । सम्बन्धित निकायले यसमा ध्यान पुर्याउनु आवश्यक छ । विराट रावत, कीर्तिपुर, काठमाडौं"
जनआन्दोलनका उपलब्धि गुम्दै,"कामचलाउ प्रधानमन्त्री केपी शर्मा ओली र पुष्पकमल दाहालको अहंकार र तानाशाही प्रवृत्तिका कारण लोकतान्त्रिक संविधान धरापमा परेको छ । नेकपा नेतृत्वको आपसी मनमुटावका कारण सरकार थला पर्यो । प्रथम अध्यक्ष ओलीले पार्टी एकताका बेला ठूलो जेट उडाउन दुई पाइलट चाहिन्छ भन्थे । त्यहीअनुसार दुई अध्यक्षको व्यवस्था भयो । एकतालाई मलजल गर्दै कामचलाउ प्रधानमन्त्री ओली भन्थे, मुलुक र जनताको हितअनुरूप जेट उड्छ, यसमा कसैले शंका नगरे हुन्छ, मिल्ने भए प्रधानमन्त्री पनि दुइटा बनाउथ्यौं । तर, अहिले तिनै दुई पाइलट आआफ्ना झुन्ड लिएर कोही सडकमा, कोही सरकारमा छन् । को आधिकारिक भन्ने लडाइँ चलिरहेको छ । सत्तारूढ दलको झगडाले संविधानव्यवस्था धराप भएको छ । प्रतिनिधिसभा विघटन भएसँगै प्रदेशसभा हल्लिन थालेको छ । दाहालनेपाल र ओली पक्ष आआफ्ना मान्छे जम्मा गरेर प्रदेशमा नयाँ सरकार गठन गर्ने खेलमा लागिरहेका छन् । जनताले यस्तै जोडघटाउको राजनीति बन्द गर्न नेकपालाई मत दिएका थिए । कम्तीमा ५ वर्ष एउटै दलले सरकार चलायो भने विकासको जग बस्छ र निम्नवर्गीयहरूको जीवनमा परिवर्तन आउँछ भन्ने आशा र भरोसासहित नेकपालाई दुईतिहाइ नजिक मत दिएका थिए ।जनमतलाई सम्मान गरेर कामचलाउ प्रधानमन्त्री ओली र दाहालले केही सवालमा सम्झौता गरेका भए के बिग्रथ्यो ? दाहाललाई नै प्रधानमन्त्री बनाउँदा पनि केही कायापलट हुने थिएन । ओली, दाहाल, माधव नेपाल, झलनाथ खनाल, वामदेव गौतम जो प्रधानमन्त्री भए पनि जनतालाई खासै फरक पर्दैन थियो । भोलि कांग्रेसै सत्तामा पुगे पनि देश र जनताको मुहार फेरिने हैन । पुराना दल र नेताको परीक्षण भइसक्यो । नेकपामा नयाँ विचारसहितका युवा पुस्ता छैनन् भन्ने जनतालाई प्रस्ट भइसक्यो । नत्र पाका नेताहरूलाई पन्छाएर नयाँ नेतृत्वले कम्युनिस्ट राजनीति सम्हाल्थ्यो । संसद् विघटनसम्बन्धी अदालतको फैसला कस्तो आउँछ र निर्वाचन आयोगले कुन गुटलाई दलको मान्यता दिन्छ भन्नेमा अन्योल छ । तर, नेकपाको रडाको नियालिरहेका सच्चा कम्युनिस्टको मन दुखेको छ । कम्युनिस्ट आन्दोलनको बेइज्जत भएको छ । फेरि यस्तालाई किन मत दिने ? गोविन्द विक, बूढानीलकण्ठ१२, काठमाडौंनेकपाको आन्तरिक संकटको व्यवस्थापन नहुँदा पार्टी चिरा पर्यो र संसद् विघटन गरियो । कसरी मुलुक यस्तो विषम परिस्थितिमा आइपुग्यो भन्नेबारे गम्भीर बहस हुन आवश्यक छ । लगभग दुईतिहाइ मत पाएको नेकपा सरकार ३ वर्षमै किन संसद् विघटनको मोडमा आइपुग्यो ? मुलुकले लामो समयपछि स्थायी सरकार पाएको थियो । लोकतान्त्रिक मूल्य, मान्यता र संघीयताका आधारहरू संस्थागत हुने क्रममा थिए । तर, शक्ति र सत्ताको चक्करले सबै उपलब्धि गुमे । चुनावताका गरिएका प्रतिबद्धता धूलोमा मिसिए । अर्को निर्वाचन हुन २ वर्ष मात्र बाँकी थियो । त्यतिन्जेल धैर्य नगुमाई दुई अध्यक्षले गत २६ भदौको स्थायी कमिटीको निर्णयलाई इमानदारीपूर्वक पालना गरेको भए सम्भवतः यस्तो परिस्थति आउने थिएन ।संसद् विघटनको असर प्रदेशसभामा पर्न थालेको छ । सातै प्रदेशका मुख्यमन्त्रीको पद जोखिममा छ । प्रदेशसभामा अविश्वासको प्रस्ताव दर्ता हुने क्रम चलिरहेको छ । गणितीय राजनीति सुरु भएको छ । कोभिड भ्याक्सिनमा खर्च गर्नुपर्ने रकम निर्वाचनमा लगाउनुपर्ने भएको छ । चेतनशील तथा जागरुक कार्यकर्ताहरू विभाजनको पक्षमा छैनन् । ओली र दाहालनेपाल पक्षलाई सूर्य चिह्न प्रतिष्ठाको विषय बनिरहेको छ । जो समूह जता भए पनि मध्यावधि चुनावमा मिलेर जानुको विकल्प छैन । नेपाली राजनीतिमा विधि र प्रक्रियाभन्दा आत्मकेन्द्रित चिन्तन हावी छ । शक्तिसंघर्षको कारण बारम्बार सरकार ढलेका उदाहरणहरू छन् । जनताको संविधानले परिकल्पना गरेको व्यवस्था कमजोर भइरहेको छ । संसद् विघटनको मुद्दा सर्वोच्च अदालत पुगेको छ र सबैको नजर त्यतै तेर्सिएका छन् । भावी रणनीति बनाउन दलहरूले सर्वोच्चको निर्णय कुरिरहेका छन् । निर्वाचन लोकतन्त्रको औजार हो । तर, चुनाव अहिलेको आवश्यकता होइन । बाध्यात्मक परिस्थितिको उपज हो भनी व्याख्या गर्न सकिएला । तर, यो बेमौसमको बाजाजस्तै हो । विगतका तिता अनुभवबाट पाठ सिकेर जनताले बनाएको सविधान ३ वर्ष नपुग्दै धराशायी भयो । संसद् विघटन हुन नसक्ने र समस्याको विकल्प संसद्बाटै खोज्नुपर्ने संविधानको मर्ममाथि बज्रपात भएको छ । प्रधानमन्त्रीले चाहनेबित्तिकै संसद् विघटन हुन थाल्यो भने २०४७ सालको संविधान र अहिले संविधानबीच के नै फरक रह्यो र ? जीवनप्रकाश शर्मा, धापासी, काठमाडौंजेठ ३, २०७५ मा तत्कालीन एमाले र माओवादी केन्द्रको एकता हुँदा प्रधानमन्त्री ओलीले भनेका थिए, हामी एक जेटका दुई पाइलट । ती दुई पाइलट थिए प्रधानमन्त्री ओली र पुष्पकमल दाहाल । २०७१ असारमा सम्पन्न नवौं महाधिवेशनबाट एमाले नामक जेटको स्टेयरिङ समातेको चार वर्ष नपुग्दै प्रधानमन्त्री ओलीले तीन दशकको उडानको अनुभव भएका दाहाललाई सहयात्री बनाए । कागजमा एक जेटका दुई पाइलट भने पनि व्यवहारतः प्रधानमन्त्री ओलीले दाहाललाई पाइलटको रूपमा जेटको स्टेयरिङ समाउन कहिल्यै दिएनन् । पार्टी विवाद सामसुम पार्न कहिलेकाहीं दाहाललाई जेटको चाबी सुम्पिए पनि प्रधानमन्त्री ओलीको खुट्टा ब्रेकमै हुन्थे । बेलाबेलामा थिचिरहन्थे पनि । ब्रेक लगाएपछि जेट उड्ने कुरै भएन । यस्तै कारण नेकपा जेट दुर्घटनामा परेको हो । प्रधानमन्त्री ओलीसँग ४० वर्षदेखि संघर्ष र सहकार्य गरेका नेताहरू दाहालको साथमा पुगेका छन् । त्यस्तै दाहालसँग निकै लामो समय वर्गसंघर्ष भन्दै लडेकाहरू प्रधानमन्त्री ओलीको काखमा पुगेका छन् । दुई अध्यक्षको व्यवस्थाले पार्टीलाई सही दिशामा लग्न सकेन । अध्यक्षद्वयबीच सुमधुर सम्बन्ध बन्न सकेन । न त एकीकरण नै पूर्ण हुन सक्यो । अन्तरविरोधले निकास नपाएपछि फुट स्वाभाविक थियो । २०६६ सालमा माधवकुमार नेपालको सरकार ढलाउन सशस्त्र युद्धको झल्को दिनेगरी राजधानीमा देशभरिबाट नागरिकको भेला गराएर दाहालले चक्रपथ घेरेका थिए । आज उनै नेपालसँग गला जोड्न पुगेका छन् । माओवादीको आन्दोलनलाई बयलगाडा भनेका प्रधानमन्त्री ओलीसँगको सम्बध टुटाएर नेपालसँग जोडेको सम्बन्धले दाहाललाई फाइदा गर्छ कि घाटा समयले नै बताउला । सुजन देवकोटा, पालुङटार४, गोरखा"
आहुतिको अमिल्दो निष्कर्ष,"आहुतिको संकटको गर्भ व्यवस्थामा छ लेखको विश्लेषण ठीक छ तर निष्कर्ष मिलेन । उनले संसदीय व्यवस्थालाई दोषी देखाएका छन् । व्यक्तिका बारे चर्चा गरेका छैनन् । र, यसको विकल्पमा वैज्ञानिक प्रगतिशील व्यवस्थाको नाम लिएका छन् । त्यो भनेको के हो स्पष्ट पारेका छैनन् । संसद्लाई कब्जा गर्ने लेनिन व्यक्ति थिए, व्यवस्था होइन । रुसको व्यवस्था हरण गर्ने नेपोलियन व्यक्ति थिए । जर्मनीमा व्यवस्थालाई आगो लगाउने हिटलर व्यक्ति हुन् । अरू त अरू स्वयं संसदीय व्यवस्थाको अपहरण गर्ने इन्दिरा गाधी पनि व्यक्ति थिइन् । प्रधानमन्त्री ओली पनि व्यक्ति नै हुन् । राजतन्त्रमा राम र ज्ञानेन्द्र पनि व्यक्ति नै थिए । अमेरिका र बेलायतमा त्यही संसदीय व्यवस्थाको सफलता व्यक्तिका कारण सम्भव भएको हो । लेखकको वैज्ञानिक प्रगतिशील व्यवस्थाबारे मलाई थाहा छैन तर यति ठोकुवा गर्न सक्छु त्यो पनि यहाँ असफल हुनेछ व्यक्तिले गर्दा । शिवशंकर यादव, छपकैया, वीरगन्ज"
जनतालाई पर्दा कहाँ थिए यिनीहरू !,"त्यस समय म काठमाडौंको जेपी हाइस्कुलमा पढ्दै थिएँ । एक दिउँसो कक्षा सञ्चालन हुँदाहुँदै एक्कासि हामी विद्यार्थीहरूलाई घर जान भनियो । साँझ घरमा ठूलाबडाको कुराबाट मैले थाहा पाएँ राष्ट्रिय रंगशालामा तरुण दलको कार्यक्रमबाटै प्रधानमन्त्री बीपी कोइराला गिरफ्तारीमा परेछन् । राजाको रेडियो सम्बोधन सुनेपछि जानकारी भयो निर्वाचित संसद् भंग गरिएछ, संविधान निलम्बन गरिएछ । सत्र साल पुस १ गतेको त्यो घटनाको झल्को आजसम्म उस्तै छ । त्योभन्दा पनि बिर्सिनै नसकिने भनेको त्यसै साँझका परिदृश्य हुन् । निर्वाचित संसद्को विघटन, लोकतान्त्रिक अधिकारमाथि निषेध तथा जनप्रतिनिधिहरूको गैरकानुनी गिरफ्तारीको सर्वत्र निन्दा भइरहेको थियो । यता हाम्रो टोलमा भने एक थरी मानिस अत्यन्त उत्साहित मुडमा दीपावलीका लागि व्यस्त थिए । भोलिपल्ट मैले थाहा पाएँ अन्यत्र पनि यस्तै दीपावली गरिएको रहेछ । दीपावली गर्नेहरू भन्दै थिए, कांग्रेसको सेखी झारियो । राजाले ठीकै गरे । तिनमा प्रतिगमनकारी शाही कदमप्रति कुनै गुनासो थिएन, लोकतन्त्रको अवसानमा चिन्ता देखिएन । खुच्चिङको शैलीमा चुरीफुरी गर्नेहरूमध्ये अधिकांश आफूलाई कम्युनिस्ट भन्न रुचाउनेहरू नै थिए ।दियो बाल्नका लागि तेल किन्न त्यतिखेर पाँचपाँच रुपैयाँ लगानी गर्ने डा केशरजंग रायमाझी, शैलेन्द्रकुमार उपाध्याय वा कमलराज रेग्मी प्रभृति समकालिक कम्युनिस्टहरूले त्यसको बदलामा दरबारबाट पाँच पुस्ता भ्याउने पारितोषिक भेट्टाए । यद्यपि, ती सब सत्पात्र कम्युनिस्ट चरित्र र आदर्शका दृष्टान्त थिएनन् । अर्कातिर, दशकौंसम्म नेपाली जनता राजाको निरंकुश शासनसत्तामुनि गुम्सिएर बाँच्न बाध्य भए ।छ दशक बितेपछि नेपालको राजनीतिक वृत्तमा समान खाले तिक्ततापूर्ण स्थितिको पुनरावृत्ति भएको छ । अहिले दीपावलीको झिलीमिली नदेखिए पनि निर्वाचित संसद्को विघटनमा थपडी मार्दै सन्तोषको सास फेर्ने अधिकांशतः आफूलाई वामपन्थी दाबी गर्नेहरू नै छन् । दलभित्रको अन्तरसंघर्ष, द्वन्द्व, गुटउपगुट कलहको पृष्ठभूमिमा आफूसँग असहमत पक्षलाई कज्याउने अर्को विकल्प छैन भनेर निर्धक्कसाथ संसद् विघटनको पक्षमा जोजो पंक्तिबद्ध छन्, ती सबै सत्तारूढ दलसँग आबद्ध कामरेडहरू हुन्, सत्र सालमा जस्तै ।यद्यपि संसद्भित्रका अन्य राजनीतिक दलको बुझाइ छ प्रधानमन्त्रीको यो कदम गैरसंवैधानिक, अलोकतान्त्रिक, स्वेच्छाचारी तथा पश्चगामी हो । सिंगो प्रबुद्ध वर्ग, नागरिक समाज विरोधमा उभिएका छन् । सर्वोच्च अदालतका पूर्वप्रधानन्यायाधीशदेखि नेपाल बार अनि विभिन्न पेसाकर्मी संघसंस्थाहरू विपक्षमा पंक्तिबद्ध भएका छन् । लोकतन्त्रप्रेमी तथा विवेकशील कुनै पनि सचेत नागरिक प्रधानमन्त्रीको कदममा ल्याप्चे लगाउन तयार छैन । एक अर्थमा सिंगो मुलुक नै संसद् विघटनको विरुद्धमा छ ।संवैधानिक अदालतमा विचाराधीन बनिसकेको यस मुद्दाको कानुनी छिनोफिनो कसरी होला, त्यो हेर्नु नै छ । यसैबीच एकातिर सडक तातेको छ, दिनहुँ थरीथरीका सडक प्रदर्शनहरू भइरहेका छन् । संसद् पुनःस्थापनासम्मको माग उठिरहेको छ । यो क्रम कहाँ पुगेर टुंगिने हो, अहिले नै अनुमान लगाउन मुस्किल छ । कोरोनाबाट सुरक्षित हुन पालना गर्नुपर्ने भौतिक दूरी तथा अनिवार्य मास्कको स्वास्थ्य मापदण्ड बेवारिसे छ, जसले जनस्वास्थ्यमा पार्न सक्ने क्षति भयानक हुन सक्छ । तर नेता, कार्यकर्ता र दलविशेषका लागि अहिले स्वार्थपरक राजनीतिबाहेक अरू विषय गौण बनेका छन् ।अर्कातिर, मुसा प्रवृत्तिका कतिपय नेताकार्यकर्ताको दलीय छलाङ साह्रै उदेकलाग्दो प्रहसन बनेको छ । नीति, सिद्धान्त, पद्धति अनि विचार आदिको विसर्जन भएको छ । पद, अवसर अनि निजी प्राप्तिका लागि कतिपय नेताकार्यकर्ता निर्लज्जताका साथ रछ्यानमा लडीबुडी गर्न लामबद्ध छन् । राजनीतिमा भ्रष्टीकरणले सीमा नाघेको छ ।संसद् विघटनको विरोधकै क्रममा गएको बिहीबार नेकपाको एउटा गुट सडकमा भेटियो । काठमाडौंको माइतीघर मण्डलामा पंक्तिबद्ध भएर बसेकामा अधिकांश शीर्ष नेताहरू नै थिए । अध्यक्षद्वयदेखि अन्य केन्द्रीय नेतृत्व पंक्तिसहित थुप्रै कार्यकर्तासम्म । आयोजकबाट घोषणा गरिएअनुसार, त्यो उक्त पार्टीद्वारा क्रमबद्ध रूपमा गरिने सडक संघर्षको पहिलो चरणको कार्यक्रम थियो । वरोधशैलीमा कतिको मौलिकता र नयाँपन छ भन्ने कुरा अलग्गै प्रसंग होला, तर सार्वजनिक बाटामा पलेंटी कसेर बसेका सबै नेताले आआफ्ना छातीमा टाँसेका थिए आफ्नै परिचयस्वरूप नाम अनि हामी यहाँ छौं लेखिएका प्लेकार्ड ।सचेत जोकोहीले सहज रूपमा लगाउन सक्छ, हामी यहाँ छौं वाक्यांशको अर्थ । अर्थात् राष्ट्र, जनता, लोकतन्त्रका विरुद्ध कसैले केही गर्न पाउँदैन! त्यसको प्रतिरक्षाका लागि हामी यहाँ छौं ! संविधानको बर्खिलाफ हुन गइरहेको प्रतिगमनकारी कदम रोक्नछेक्न सक्षम हामी यहाँ छौं ।सरसर्ती बुझ्दा, हामी यहाँ छौं को त्यो सार्वजनिक उद्घोष सत्ताको स्वेच्छाचारिताप्रति खबरदारी हो! राजनीतिक दलको नेतृत्व गरिरहेका व्यक्तिहरूको जिम्मेवारीबोध र दायित्वको सार्वजनिकीकरण हो । तसर्थ, नेतृत्व पंक्ति स्वयं यसरी सडकमा ओर्लिएर जनताबीच घुलमिल हुन आउनु प्रशंसनीय हो । तर जागरुक नेपाली जनतालाई के थाहा छ भने, आज राष्ट्रिय राजनीतिमा जुन परिदृश्य विकसित भएको छ, त्यो आकस्मिक र अप्रत्याशित होइन । बाह्रबुँदे सहमतिको धरातलमा विकसित पहिचानसहितको संघीयता, लोकतान्त्रिक गणतन्त्र, धर्मनिरपेक्षता, समानुपातिक समावेशीय प्रणाली संस्थागत गर्ने जुन राजनीतिक धार थियो, त्यसलाई भुत्ते पार्ने काम एकै दिनमा भएको होइन । पहिलो संविधानसभा भंग हुने अवस्थासम्म ठेल्दै लग्ने खलपात्रको भूमिकामा कुनकुन दलका कोको थिए भन्ने यथार्थ जनताबाट लुकेको छैन । यसका अतिरिक्त हालको संविधान जारी गर्नुपूर्व शकुनिको भूमिकामा रहेका पात्रहरू मात्र होइन, त्यतिखेर दुर्योधनका अगाडि धृतराष्ट्र बनेकाहरूलाई पनि जनताले नचिनेका होइनन् ।सन्तानब्बे सालदेखि नेपाली जनताले गरेका त्याग र बलिदान, लोकतान्त्रिक आन्दोलनहरूमा व्यक्त जनआकांक्षा अनि दसवर्षे सशस्त्र विद्रोहमा बगेको हजारौं मानिसको रातो रगतको मूल्य, मान्यता र मर्म जे छ, त्यसलाई क्रमशः अवमूल्यन गरेको पीडादायी अनुभूति पनि आलै छ । पछिल्लो आम निर्वाचन सम्पन्न भएपश्चात् विशेषतः सत्तारूढ दलको नेतृत्व पंक्ति जनभावनाको अवमूल्यन गर्दै केवल अन्तर्कलह र द्वन्द्वमा रुमलिएर समय बरबादीमा लागेको वास्तविकता पनि जनताको मनमस्तिष्कमा ताजै छ ।जगजाहेर छ, आजको स्थितिसम्म आइपुग्न थुप्रै राजनीतिक मोड पार गरिएको थियो । तर त्यस कालखण्डमा सत्तारूढ दल एउटै थियो, आज सडकमा पुगेकाहरू पनि सत्तारूढ दलका अन्तरंग थिए । कुनैकुनै रूपमा सत्तापक्षीय हैसियतमा सुख, सुविधा र पदीय भागबन्डामा रमाएका थिए । सत्ताका अंशियार थिए । स्थायी सरकार, समृद्धि, सुख र देश विकासका सपनाको मोहमा जनता यसरी तानिएका थिए, दुईतिहाइको छाप लगाएर सत्ता सुम्पिएका थिए । मतदाताहरूले बिर्सेका छैनन् तपाईंहरू त्यतिखेर कहाँ हुनुहुन्थ्यो । आज यस्तो समयविन्दु आयो, तपाईंहरूले सडकमा ओर्लेर भन्नुपर्ने भयो हामी यहाँ छौं ।तर, जनताको सामान्य जिज्ञासा हो निर्मला पन्तका हत्यारा को हुन् ? तेत्तीस किलो सुनका अवैध कारोबारी अभियुक्त कता गए वा सनम शाक्यको ज्यान कसले लिए ? यती समूहलाई किन विशेष अधिकार दिइयो ? ओम्नी समूहको कारोबारको पारदर्शिता खोइ ? सुमार्गीको स्रोत नखुलेको वैदेशिक कारोबार के हो ? कसरी पायो एनसेलले राजस्वबाट उन्मुक्ति ? सेक्युरिटी प्रेस खरिदसम्बन्धी चलखेलमा ढाकछोप किन ? ललिता निवास काण्डमा संलग्नहरूलाई पार्टी संरक्षण किन ? अनि, कोरोनाबाट लाखौं जनता पीडित बन्दै गर्दा, हजारौंको संख्यामा मृत्युको मुखमा पर्दा आम जनताको स्वास्थ्य सुरक्षाका सम्बन्धमा राज्यबाट निर्वाह हुनुपर्ने गम्भीर दायित्वबाट विमुख भएका प्रकरणहरू । थुप्रै छन्, राज्यको अनुपस्थितिका यस्ता दृष्टान्त ।आज, यतिखेर हामी यहाँ छौं भन्दै सडकबीच उद्घोष गरिरहँदा स्वाभाविक हो, आम नेपालीको मनमस्तिष्कमा प्रश्न उठ्छ यति विघ्न समय घर्किंदै गर्दा आखिर कता थिए यिनीहरू ?आजको यो विषम राजनीतिक परिस्थिति सत्तारूढ दलभित्र लामो समयदेखि चुलिँदै गरेका आन्तरिक कलह, विवाद, अहंको परिणति हो । गुम्सिएको, छोपछाप गरिएको र टालटुल पारिएको राजनीतिक संस्कार अनि राजनीतिको गलत व्यवस्थापनको उपज हो । यसका पछाडि व्यक्ति वा गुटविशेषको भूमिका मात्र जिम्मेवार छैन । होला, अहिले शिखण्डीका रूपमा कोही एक जना प्रकट भए, तर यस जटिलतासम्म पुग्नुपुर्याउनुमा तत्कालीन सत्तारूढ दलभित्रको सिंगो नेतृत्व पंक्ति जिम्मेवार छ । त्यस्तै, भाग शान्ति जय नेपाल भन्दै किनारामा मौन तमासे बनेका प्रतिपक्षी दलहरू पनि यसका लागि कम जिम्मेवार छैनन् ।हामी यहाँ छौं केवल कागजी लेखोट मात्रै होइन, अप्ठ्यारो पर्दा जनताका दैला चहार्ने अनि सत्ताशक्तिमा पुग्दा खोला तरेको लौरो बिर्सिने संस्कारको पुनरावृत्ति होइन भनेर पुष्टि गर्नुपर्छ । सबभन्दा पहिले नेताहरूले अहिलेसम्म आफूबाट भएगरेका कमीकमजोरीलाई लिएर जनतासामु धक फुकाएर आत्मालोचना गर्ने आँट देखाउनुपर्छ । दायित्व र भूमिका निर्वाहमा विगतमा आफू चुकेकामा सार्वजनिक क्षमायाचना गर्नुपर्छ । यस परिस्थितिका दोषभागी हामी पनि हौं भन्ने साहस देखाउनुपर्छ ।अन्यथा स्वाभाविक हो, पटकपटक राजनीतिक दलहरू र तिनका नेताहरूका पछि लाग्दै ठगिएका, झुक्याइएका, बिचल्लीमा पारिएका नेपाली जनताले यक्षप्रश्न गर्ने नै छन्, हामीलाई चाहिएका बेला कता थिए यिनीहरू ?"
कोरोनाकालमा मापसे जाँच,शोभा खतिवडा
फेरि उनैको सम्झना,"आज राजा वीरेन्द्रको जन्मदिन । फेरि उहाँकै झझल्को । बीस वर्षसम्म अविच्छिन्न उहाँको सेवा गर्दाका क्षणहरूले मलाई अझै पछ्याइरहेका छन् । अमेरिकाको ह्वाइटहाउसदेखि जापानको इम्पेरियल प्यालेससम्म, नेपालको मेचीदेखि महाकालीसम्म उहाँसँग बिताएका क्षणहरू अब बिर्सनुपर्ला भन्छु, तर कसरी सक्नु र ! राजा वीरेन्द्रका बारेमा अब बोल्दिनँ, लेख्दिनँ भन्छु, तर पुस १४ र जेठ १९ गतेले घचघच्याइहाल्छन् ।राजा वीरेन्द्रसँग जीवनमा एकपटक मात्र भेट्ने स्वदेशी तथा विदेशीहरूले पनि उहाँको मुक्तकण्ठले प्रशंसा गरेको पाइन्छ । उदाहरणका लागि, एमाले नेता मदन भण्डारीका, राजा वीरेन्द्रसँग भेट हुनुभन्दा पहिला र पछिका, अभिव्यक्तिलाई लिन सकिन्छ । अमेरिकी राष्ट्रपति रोनाल्ड रेगनले ह्वाइटहाउसमा राजासँगको भेटमा औपचारिक रूपमा व्यक्त गरेका अभिव्यक्तिहरू पनि मनन गर्न लायक छन् । भारतका प्रधानमन्त्री मोरारजी देसाईले, बम्बईको अस्पतालमा राजा वीरेन्द्रबाट स्वास्थ्यबारे जिज्ञासा राखिँदा गहभरि आँसु पारी अब मैले मोक्ष प्राप्त गर्ने भएँ भन्नुले राजा वीरेन्द्रप्रति मानिसहरूमा कस्तो छाप परेको रहेछ भन्ने स्पष्ट हुन्छ ।बडामहाराजा पृथ्वीनारायण शाहका वंशमा तीन अग्रज राजाहरूका नाम लिनुपर्दा पृथ्वीनारायण, राजा महेन्द्र र राजा वीरेन्द्रकै नाम लिने गरिन्छ । नेपालीको जीवनस्तर उच्च पार्न निरन्तर चिन्तनशील र क्रियाशील रहने राजा वीरेन्द्रको नेपालको सर्वांगीण विकास र प्रजातन्त्रीकरणमा सकारात्मक भूमिका रहेको सत्यलाई कसले नकार्न सक्ला र ?कुनै पनि देशको गौरव बढ्नुमा त्यहाँको मुख्य नेतृत्वको अहम् भूमिका हुन्छ । राजा वीरेन्द्रको शासनकालमा नेपाल र नेपालीको शिर देशभित्र र बाहिर पनि उच्च थियो । नेपालीको चाहनाअनुसार समग्र विकासको रफ्तार केही ढिलो भएको महसुस गरिएको थियो होला तर राष्ट्रियता, सबै वर्ग र समुदायको एकतामा कुनै कमीकमजोरी देखिएको थिएन । अहिले राष्ट्रियता धरापमा परेको छ । राजनीतिक मूल्यमान्यताहरू हराएका छन् । अर्थतन्त्रमा भाँडभैलो भएको छ । भ्रष्टाचार संस्थागतजस्तै भएको छ । जनता निराश छन् । गुरु गोरखनाथ र पशुपतिनाथ पनि तमासा हेरिरहे जस्ता देखिन्छन् । प्रशासन रुझेको बिरालोजस्तो भएको छ । सुरक्षा निकायहरू बाटो हराएको बटुवाजस्ता देखिएका छन् । न्यायप्रणालीमाथि गम्भीर आरोप लागेको छ । क्षेत्रीयता, जात, धर्म, लिंग र वर्गलाई लिएर हामी आफैंमा यति विभाजित भइसकेका छौं, कुन दिनदेखि आपसी भिडन्त सुरु हुने हो भन्ने चिन्ता सर्वत्र छ । नेपाल क्षेत्रीय र अन्तर्राष्ट्रिय शक्तिकेन्द्रहरूको राजनीतिक चक्रव्यूहमा दिनानुदिन फस्दै गइरहेको छ । यसबाट बाहिरिने चतुर्याइँ देशको बागडोर सम्हालेका नेतृत्वहरूले समयमै देखाउन नसके नेपाल ठूलो संकटमा पर्ने निश्चित छ ।राजा वीरेन्द्र सबैका राजा हुनुहुन्थ्यो । माओवादीलाई मारेर समस्याको समाधान हुँदैन, माओवाद नेपालमा किन र कसरी जन्म्यो भन्ने यथार्थ पत्ता लगाएर समाधान खोजिनुपर्छ भन्नुहुन्थ्यो । तर, यो सुनेपछि एक पार्टीका शीर्षनेता भनाउँदाले माओवादी दरबारबाट सञ्चालित रहेको आरोप लगाए । राजा माओवादीका पनि थिए, किनकि माओवादी पनि नेपाली नै थिए । भूपू प्रधानमन्त्रीहरू कृष्णप्रसाद भट्टराई र मनमोहन अधिकारीका अभिव्यक्ति सुन्दा राजा वीरेन्द्र नेपाली कांग्रेस र तत्कालीन एमालेवृत्तमा पनि प्यारो हुनुहुन्थ्यो । सबै नेपाली वर्ग, जात, धर्म र समुदायको आस्थाको केन्द्र हुनुहुन्थ्यो राजा वीरेन्द्र । हाम्रा दुवै छिमेकीहरूका दृष्टिमा उहाँ विश्वासिला र भरोसायोग्य राजा हुनुहुन्थ्यो । पूर्वपश्चिम राजमार्गको कोहलपुरवनवासा खण्डको निर्माणमा दक्षिणी छिमेकी र खम्पा काण्डमा उत्तरी छिमेकीका लागि सहज वातावरण बनाइदिन राजाबाट खेलिएको भूमिका दुवै देशले सायदै बिर्सन सक्लान् । स्मरणीय छ, २०७३ चैत १० गते चिनियाँ रक्षामन्त्री र चिनियाँ सैनिक आयोगका सदस्यले सिंहदरबारस्थित रक्षा मन्त्रालयमा रक्षामन्त्रीसँगको भेटमा राजा वीरेन्द्रको सबल नेतृत्वको पटकपटक प्रशंसा गरेका थिए । उनले स्पष्ट रूपमा भनेका थिए, चीनले राजा वीरेन्द्रको जस्तो सबल नेतृत्वको अपेक्षा गर्छ । तर, हालको नेपालका दल र नेतृत्वहरूको ढलपलको व्यवहारबाट दुवै छिमेकी निराश छन् । उनीहरूलाई नेपाल अन्तर्राष्ट्रिय शक्तिकेन्द्रहरूको क्रीडास्थल हुने हो कि भन्ने चिन्ता रहेको बुझ्न गाह्रो छैन ।नेपाल अप्राकृतिक तवरबाट गणतन्त्र भएको पनि डेढ दशक हुन लाग्यो । आजको दिनमा आइपुग्दा नेपालको राजनीति यति दूषित भइसकेको छ, यसलाई सुधार्नेबारे कुनै दल वा नेतृत्वले स्पष्ट धारणा राखेको पाइँदैन । जनता सार्वभौम भए, स्वतन्त्र नागरिक भए भन्ने नेतृत्वहरूले नै सार्वभौमिकताको घोर दुरुपयोग गरिरहेका छन् । जनमत र प्रजातन्त्र लज्जित हुन पुगेको छ । अहिले नेपाल अस्थिर हुनुको कारक तत्त्व नै यही हो । सडकमा स्वस्फूर्त उत्रिएका असन्तुष्ट युवा जमातहरूलाई भूतपिशाच र प्रतिगामीको संज्ञा दिनेहरू आफ्नै असफलताबाट आक्रान्त छन् ।कौटिल्यले भनेका छन्, मानव समाजमा सुखशान्तिसँग बस्न सक्ने प्रमुख आधार भय हो । म संगठित भएर बसिनँ भने मेरो सुरक्षा हुँदैन भन्ने अनुभूति हुनुपर्छ । यसको जिम्मा नेतृत्वले लिन सक्नुपर्छ । राजा वीरेन्द्र सबै जातजातिका, सबै धर्मावलम्बीका एवं हिमाल, पहाड र तराई सबैका आशा र भरोसाको केन्द्र हुनुहुन्थ्यो । उहाँको छत्रछायामा नेपालको माटोले समेत सुरक्षाको अनुभूति गरेको थियो ।नेपालीहरूमा राजा वीरेन्द्रको सम्झना हिजोभन्दा आज बढी भएको पाइन्छ । २०५८ जेठ १९ मा दरबारमा त्यस्तो अकल्पनीय घटना नभएको भए आज नेपाल र नेपालीको यो अवस्था हुने नै थिएन । आज राजा वीरेन्द्रको कमी नेपालीलाई मात्र नभई नेपाल र नेपालीको भलो चाहने छिमेकीहरू र अन्तर्राष्ट्रिय जगत्मा पनि महसुस भएको देखिन्छ ।अहिले देशका कैयौं ठाउँमा जुन किसिमका नाराहरू घन्किरहेका छन्, यो शुभसंकेत हुँदै होइन । सिक्किम विलयका बेला पनि यस्तैयस्तै पृष्ठभूमि देखिएको थियो । त्यहाँ पनि पहिला राजालाई अधिकारहीन र शक्तिहीन बनाइयो । त्यसपछि दलहरूका नेताहरूमा हिलो छ्यापाछ्याप हुन थाल्यो । आखिरमा सिक्किमको अस्तित्व मेटियो । नेपाल यो अवस्थामा पुग्नमा हाम्रा नेतृत्व र बुद्धिजीवी भनाउँदाहरू नै प्रमुख रूपमा जिम्मेवार छन् । अवसरवादीहरूको जताततै यथेष्ट घुसपैठ छ । धर्मको आडमा र जनजातिको उत्थानको नाउँमा जातीय वैमनस्यको बीजारोपण भइसकेको छ । देश हाँक्छु भन्नेहरू यसबारे केही बोल्न सकेका छैनन् । कारण, उनीहरूमा भोट र नोटको अनियन्त्रित तृष्णा छ । यस्तो अवस्थामा नेपालको राष्ट्रियता र अखण्डताका लागि फेरि एउटा निर्णायक आन्दोलन गर्नुपर्ने हो कि भन्ने स्पष्ट संकेत देखिएको छ । सकेसम्म आन्दोलनमा जान नपरोस्, कसैले पनि निषेधको राजनीति नगरौं । यसैमा नेपाल र नेपालीको भलाइ छ । देश रहे मात्र हाम्रो अस्तित्व रहन्छ । देश डुबे सबै कुरा डुब्छ । वीरेन्द्रजस्ता देशभक्त राजाहरूबाट केही प्रेरणा लिने कि ?धमला नेपाली सेनाका अवकाशप्राप्त उपरथी हुन् ।"
भ्रमण कुनै हस्तक्षेपका लागि होइन : चीन,"चिनियाँ कम्युनिस्ट पार्टीको अन्तर्राष्ट्रिय विभाग प्रतिनिधिमण्डलको जारी नेपाल भ्रमण कुनै हस्तक्षेपका लागि नभएको चीनले प्रस्ट पारेको छ । आपसी राजनीतिक विश्वास बढाउन र मित्रतालाई मजबुत बनाउनका लागि भ्रमण केन्द्रित रहेको चीनको विदेश मन्त्रालयका प्रवक्ता चाओ ली च्येनले बताएका छन् । सत्तारूढ नेकपा आन्तरिक द्वन्द्वले विभाजित भएपछि नेपालमा संसद् विघटन भई राजनीतिक संकट उत्पन्न भएका बेला चीनले आफ्नो पार्टीका नेताहरूलाई काठमाडौं पठाएको हो । सोमबार बेइजिङमा भएको विदेश मन्त्रालयको पत्रकार सम्मेलनमा प्रवक्ता चाओले भने, चिनियाँ कम्युनिस्ट पार्टीले अर्काको स्वतन्त्रता, समानता, आपसी सम्मान र कसैको आन्तरिक मामिलामा हस्तक्षेपको सिद्धान्त अपनाउँदैन ।बेइजिङमा रहेका भारतीय पत्रकारले चिनियाँ कम्युनिस्ट पार्टीको अन्तर्राष्ट्रिय विभागका उपमन्त्रीसहितको जारी नेपाल भ्रमणको उद्देश्यबारे जिज्ञासा राख्दा प्रवक्ता चाओले राजनीतिक विश्वास तथा व्यावहारिक सहयोग प्रवर्द्धन गर्नु र दुई देशबीचको परम्परागत मित्रतालाई मजबुत बनाउनु उद्देश्य रहेको प्रस्ट पारे । कोरोना महामारी रोकथाम तथा नियन्त्रण, सुशासन र सहकार्य तथा विकासजस्ता आपसी साझा चासोका विषयमा छलफल गर्न चिनियाँ टोली नेपाल गएको हो, उनले भने । चीन र नेपाल असल छिमेकी, सच्चा साथी र राम्रा साझेदार भएको उल्लेख गर्दै उनले चिनियाँ कम्युनिस्ट पार्टीले नेपालका मुख्य पार्टीहरूसँग घनिष्ठ सम्बन्ध बनाएर अघि बढिरहेको बताए । यो सम्बन्धले आपसी राजनीतिक विश्वास बढाउन, सरकारसरकारबीचको मित्रतालाई गहन पार्न, सरकारहरूबीच व्यावहारिक सहयोग प्रवर्द्धन गर्न र दुई देशबीचको परम्परागत मित्रतालाई मजबुत बनाउन सघाएको पनि उनले उल्लेख गरे । उनले रणनीतिक तथा सहकार्यमूलक साझेदारीमा केन्द्रित विकास निर्माणका सवालमा दुवै देशका जनताको फाइदाका लागि काम गर्न चीन इच्छुक रहेको पनि बताए ।"
निर्वाचन क्यालेन्डर तयार गर्दै आयोग,"काठमाडौं (कास) निर्वाचन आयोगले वैशाख १७ र २७ मा घोषित प्रतिनिधिसभाको चुनावका लागि निर्वाचन क्यालेन्डर तयार पार्न थालेको छ । निर्वाचनसम्म १ सय २० दिनको समयसीमा तोकेर चुनाव लक्षित विभिन्न कार्यक्रमको तयारीमा आयोग जुटेको हो । आयोगका प्रवक्ता सहसचिव राजकुमार श्रेष्ठले कुन मितिमा के गर्नेजस्ता विषयहरूको पहिचान गरी क्यालेन्डर बनाइरहेको बताए । पुस २०२१ गतेबाट लागू हुने गरी निर्वाचन कार्यतालिका ल्याउने गृहकार्यमा आयोग छ । सुरुमै मतदाता नामावली अद्यावधिक, मतदान केन्द्रको पुनरावलोकन र निर्वाचनका लागि दल दर्तालगायत कार्यक्रमहरू ल्याइने छ । निर्वाचनको मिति घोषणा भएसँगै मतदाता नामावली संकलनको काम रोकिएको छ । आयोगले पुस ६ मा सबै जिल्लालाई पत्राचार गरी मतदाता नामावली संकलन रोक्न भनिसकेको छ । मतदाता नामावली ऐनले निर्वाचन मिति घोषणा भएको दिनबाट सोही निर्वाचनको प्रयोजनका लागि मतदाता नामावली संकलन गर्न नपाइने भनेको छ । त्यसअनुसार पुस ५ गतेसम्म मतदाता नामावलीका लागि नाम दर्ता गराएका व्यक्तिहरू मात्रै वैशाखमा चुनाव भए मतदान गर्न योग्य हुनेछन् । मतदाता नामावलीको ठाउँसारीको काम पनि रोकिइसकिएको छ । प्रवक्ता श्रेष्ठले पुस ५ सम्म संकलित मतदाता नामावलीलाई अद्यावधिक गर्न पालिका तहसम्म काम गरिने बताए । मतदाता नामावलीमा भएका त्रुटि सच्याउने, दोहोरो नाम परेकालाई हटाउने वा कसैको दाबी विरोध भए त्यसका लागि समय पालिकास्तरमै समय दिइने छ । ती सबै प्रक्रिया पूरा भएपछि मतदाता नामावलीले अन्तिम रूप प्राप्त गर्नेछ । त्यस्तै, अघिल्लो निर्वाचनमा कायम भएका मतदानस्थल, मतदान केन्द्रको पुनरावलोकन गरिने छ । प्रमुख जिल्ला अधिकारीको अध्यक्षतामा रहने समितिले मतदान केन्द्रको पुनरावलोकन गरी आयोगमा पठाउनुपर्छ । अघिल्लो निर्वाचनमा रहेका मतदान केन्द्रहरू फेरिएको हुन सक्ने वा अहिलेका लागि उपयुक्त नभए त्यसलाई परिवर्तन गर्नेलगायतको सिफारिस जिल्लास्थित समितिले गर्छ । मतदान केन्द्रअनुसारै मतदाता नामावलीसमेत टुंगिने भएकाले दुवै काम सँगैसँगै हुने आयोगले जनाएको छ । त्यस्तै, निर्वाचनलाई आवश्यक पर्ने सामग्रीहरूको पहिचानमा समेत आयोगको सचिवालय जुटेको छ । आयोगले निर्वाचनलाई आवश्यक पर्ने बजेटलगायतका विषयमा पनि आन्तरिक छलफल गरिरहेको छ ।"
पतिको हत्यापछि प्रहरीमा,"रुकुम पश्चिम (कास) मुसीकोट नगरपालिका८, किटनीकी ५० वर्षीया डल्ली बुढा आइतबार बेलुकी सवा ५ बजेतिर जिल्ला प्रहरी कार्यालय पुगिन् । चक्कुसहित पुगेकी उनी आफैंले अपराध गरेको भन्दै कारबाहीको माग गर्दै प्रहरी कार्यालय पुगेकी हुन् । मैले श्रीमान्को हत्या गरें, मलाई कारबाही होस् भन्दै उनी प्रहरीमा आएको जिल्ला प्रहरी प्रमुख डीएसपी ठगबहादुर केसीले बताए । उनका अनुसार त्यसपछि प्रहरी टोली घटनास्थल पठाइएको थियो । घरमा पुगेपछि उनका पति ३९ वर्षीय चित्रबहादुर थापाको शव भेटिएको प्रहरीले जनाएको छ । बिहान ब्युँझिएपछि नै दुवै जनाबीच विवाद सुरु भएको देखिन्छ, डीएसपी केसीले भने, त्यसपछि बढेको विवादमा श्रीमतीले चक्कु प्रहार गरेको प्रारम्भिक अनुसन्धानबाट खुलेको छ । डल्ली चित्रबहादुरकी कान्छी श्रीमती हुन् । एकान्तमा घर रहेका कारण अरूलाई सजिलै घटनाका बारेमा थाहा नभएको वडाध्यक्ष बुद्धिप्रसाद बुढाले बताए ।"
कहिले खुल्ला विदेशी विद्यार्थीलाई अस्ट्रेलिया ?,"कोभिडपछि विद्यार्थी भिसा सहज होला ?कोरोना भाइरसका कारण अर्थ व्यवस्थामा नराम्रो असर गरेकाले अस्ट्रेलियाले विद्यार्थी भिसा र अन्य अस्थायी भिसा सहज दिने अनुमान अधिकांश नेपालीको छ । तर यस क्षेत्रमा काम गरिरहेकाहरू भने यो हल्लामात्र भएको र अस्ट्रेलियाले भिसा दिने आफ्नो न्यूनतम मापदण्डमा कुनै फेरबदल नगर्ने सुनाउँछन् । अस्ट्रेलियास्थित नेपाली विद्यार्थी परामर्शदाताको संगठन (एका) का अध्यक्ष भूपाल सिटौला अस्ट्रेलियाले मुख्य गरेर नेपालबाट आउने विद्यार्थीको अध्ययन र आर्थिक कुरा हेर्ने भएकाले त्यसमा कुनै फेरबदल नहुने दाबी गर्छन् । उनी नेपाली विद्यार्थी अस्ट्रेलियाको शैक्षिक व्यवसायमा प्राथमिकतामा नरहेको र मुख्य गरेर आफ्नो देश र नागरिकको सुरक्षामा अस्ट्रेलिया केन्द्रित भएकाले नेपाली विद्यार्थी चाँडै आउने सम्भावना नरहेको देख्छन् । हो अस्ट्रेलियामा गत वर्षदेखि नै नयाँ विद्यार्थी भित्र्याउन नपाएकाले केही सहजता अपनाउन भने सक्छ तर आफ्नो न्यूनतम मापदण्डलाई नै मिचेर भिसा दिन्छ भन्नु हल्ला मात्र हो, सिटौलाले भने । उनी नेपाली विद्यार्थीको संख्या अघिल्ला वर्षको तुलनामा केही बढ्न सक्ने भए पनि अब जोसुकै आउन सकिन्छ र अस्ट्रेलियाले सजिलै भिसा दिन्छ भनेर सोच्नु गलत भएको बताउँछन् ।"
अमेरिकामा ९ खर्ब डलरको राहत प्याकेज,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले ९ अर्ब डलरको राहत प्याकेजसम्बन्धी एक आदेशमा हस्ताक्षर गरेका छन् । एक साताअघि नै संसद्ले विधेयक पारित गरे पनि राष्ट्रपति ट्रम्पले विधेयकमा रहेका प्रावधानमा असहमति जनाउँदै हस्ताक्षर गर्न ढिलाइ गरेका थिए । रिपब्लिकन र डेमोक्र्याट दुवै दलको सहमतिमा पारित भएको विधेयक स्वीकृत नभएपछि दुवै दलले राष्ट्रपतिमाथि दबाब दिएका थिए ।कोरोना भाइरसका कारण उत्पन्न संकटको सामना गरिरहेका अमेरिकी नागरिक र व्यवसायलाई मद्दत गर्न ल्याइएको यो दोस्रो विधेयक हो । यसअघि करिब २२ खर्ब डलरको राहत प्याकेज वितरण गरिएको थियो ।पछिल्लो विधेयक स्वीकृत गरेसँगै अमेरिकी संघीय कार्यालयहरू बन्द हुने खतरा तत्कालका लागि टरेको छ । उक्त विधेयक राष्ट्रपतिबाट स्वीकृत नभएको अवस्थामा यही मंगलबारदेखि कैयौं अमेरिकी संघीय कार्यालयहरू बन्द हुने थिए । मैले यो विधेयकमा हस्ताक्षर गरिदिएको छु । यसबाट बेरोजगारी भत्ता, साना व्यवसायका लागि घरभाडा, व्यक्तिगत खातामा नगद सहयोग, हवाई सेवाका कर्मचारीलाई पुनः काममा फर्कन तथा खोप वितरणका लागि थप रकमको व्यवस्था गर्न मद्दत पुग्नेछ, फ्लोरिडास्थित आफ्नो रिसोर्टमा क्रिसमसको छुट्टी मनाइरहेका राष्ट्रपति ट्रम्पले जारी गरेको विज्ञप्तिमा उल्लेख छ ।अमेरिकी राष्ट्रपतिमा निर्वाचित जो बाइडेनलेसमेत दुवै सदनद्वारा पारित आमसहमतिको विधेयक तत्काल स्वीकृत गर्न राष्ट्रपति ट्रम्प समक्ष आग्रह गर्दै आएका थिए । त्यस्तै रिपब्लिकन सिनेटर मिट रोम्नीले पनि राष्ट्रपति ट्रम्पले विधेयकमा हस्ताक्षर गरेकामा आफू निकै खुसी भएको बताएका छन् । एक ट्वीटमा रोम्नीले विधेयक स्वीकृत भएसगै अमेरिकी श्रमिक, परिवार र साना व्यवसायीले निकै राहत महसुस गर्ने जनाए । यसअघि आइतबार उनले राष्ट्रपति ट्रम्पमाथि विधेयक तत्काल स्वीकृत गर्न वा भिटो प्रयोग गर्न चेतावनी दिएका थिए । राष्ट्रपति ट्रम्पले विधेयक स्वीकृत गर्ने क्रममा प्रत्येक अमेरिकी परिवारका लागि हाल प्रस्तावित ६०० अमेरिकी डलरको साटो १८०० डलर दिनुपर्ने आफ्नो पूर्ववत् अडान यथावत् रहेको दोहोर्याएका थिए ।"
कोरियामा पनि देखियो नयाँ कोरोना,सोल (कास) दक्षिण कोरियामा पनि नयाँ प्रकारको कोरोना भाइरस देखिएको छ । कोरियाली रोग नियन्त्रण तथा रोकथाम विभाग केसीडीसीका अनुसार डिसेम्बर २२ मा बेलायतबाट आएका तीन जना कोरियालीलाई नयाँ भाइरसको संक्रमण देखिएको हो । उनीहरूको सोमबार परीक्षण गरिएको थियो । डिसेम्बर १४ मा बेलायतबाट फर्किएका एक कोरियालीको आइतबार मृत्यु भएको थियो । पहिले कोरोनाको परीक्षण गर्दा रोगको कुनै लक्षण नदेखिए पनि घरमा आइसोलेसनमा बसिरहेकै अवस्थामा उनको शनिबार मृत्यु भएको थियो । मृतकसँगै बेलायतबाट फर्किएका दुई कोरियालीको आइतबार पुनः कोरोना परीक्षण गर्दा दुवै जना संक्रमित भएको पाइएको छ । उनीहरूमा देखिएको भाइरसबारे थप परीक्षण गरिने पनि केसीडीसीले जनाएको छ ।नयाँ भाइरस फेला परेपछि बेलायतसँगका सबै उडान जनवरी ७ सम्मका लागि बन्द गरिएको छ । साथै संक्रमितहरूसँग एउटै उडानबाट आएका अन्य यात्रुको पनि पुनः कोरोना भाइरस परीक्षण गर्न थालिएको स्वास्थ्य मन्त्रालयले जनाएको छ । कोरियामा जाडो मौसम बढ्दै जाँदा कोरोना संक्रमितको संख्या बढी रहेको छ । दैनिक एक हजारको हाराहरीमा मानिसहरू संक्रमित भइरहेका छन् । यो संख्या कोभिड१९ को महामारी कोरियामा फैलिएपछिकै बढी हो । स्थानीय नगरपालिका र स्वास्थ्य मन्त्रालयले कोरोना नियन्त्रणका लागि कडा प्रकारका नियमहरू लागू गरिरहेका छन् । यसअघि नै राजधानी सोल र ख्याङ्गिदो क्षेत्रमा पाँच जनाभन्दा बढी भेला हुन प्रतिबन्ध लगाएको छ । साथै सार्वजनिक स्थलमा माक्स नलाए पहिलो पटक एक लाख वन (१० हजार रुपैयाँ) पनि जरिवाना गर्दै आइरहेको छ । बेलायतमा भएको अध्ययनहरूले नयाँ कोरोना भाइरस पहिले देखिएको भाइरसभन्दा ७० प्रतिशतभन्दा बढी छिटो सर्ने देखाएको छ ।
बेलायतईयू व्यापार सम्झौता सकारात्मक,"बेलायत युरोपेली संघ (ईयू) बाट अलग्गिएको झन्डै ११ महिनापछि गत बिहीबार दुई पक्षबीच भएको व्यापार सम्झौताले लामो अन्योल हटेको छ । बेलायती तथा युरोपेली संसद् उक्त सम्झौता छिट्टै पारित गर्ने तयारीमा छन् । सम्झौता आगामी जनवरी १ देखि लागू गर्ने विषयमा युरोपेली संघ (ईयू) का सबै २७ सदस्य राष्ट्र सकारात्मक देखिएका छन् । ईयूको मुख्यालय ब्रसेल्समा रहेका सम्बन्धित मुलुकका राजदूतहरूले सम्झौता कार्यान्वयनमा लैजान सकारात्मक संकेत दिएको ईयूका प्रवक्ताले सोमबार बताएका छन् ।जर्मनीका तर्फबाट ईयू प्रमुखका प्रवक्ता सोबास्टियन फिस्चरले ईयूबेलायत व्यापार तथा सहकार्य सम्झौतालाई अस्थायी प्रयोजनका लागि ईयूका लागि विभिन्न मुलुकका राजदूतहरूको बैठकले सर्वसम्मत रूपमा अनुमोदन गरेको जानकारी दिए । बेलायत ईयूबाट बहिर्गमनपछि ईयूको एकल बजार नीति बेलायतका लागि बाध्यकारी हुने छैन तर अस्थायी रूपमा कररहित व्यापारका लागि कुनै अवरोध नरहने गरी मार्ग प्रशस्त गर्नेछ । गत साता भएको सम्झौताअनुसार दुवै पक्षबीच वस्तुमा अतिरिक्त कर र कोटा प्रणाली लागू हुने छैन् जुन अहिले कायम छ । ईयू बेलायतको सबैभन्दा ठूलो व्यापारिक साझेदार हो । सन् २०१९ को तथ्यांकमा बेलायत र युरोपबीच ६६८ अर्ब पाउन्ड बराबरको व्यापार भएको छ । बेलायतले २९४ अर्ब पाउन्डको सामान ईयूलाई बेच्छ भने ईयूले ३७४ अर्ब पाउन्ड बिक्री गर्छ । नर्थहयाम्पटन विश्वविद्यालयमा अन्तर्राष्ट्रिय व्यापारका सहप्राध्यापक डा बुद्धि पाठक सम्झौता गरेर मात्र नहुने बताउँछन् । बेलायतको अर्थतन्त्र उकास्न भिजन भएको व्यक्ति चाहिन्छ । प्रधानमन्त्री बोरिस जोन्सनमा फाइनान्सिल सर्भिस र बिजनेसमा पोस्ट ब्रेक्जिट भिजन देखिएको छैन । पाठकले भने, बेलायत सर्भिस सेक्टर, आर्टिफिसियल इन्टेलिजेन्स, फिन्टेकमा युरोपभन्दा अगाडि छ । फाइनान्सियल सर्भिसमा लिड गर्ने हो भने बेलायत सम्भावनाका क्षेत्रहरू ग्रिन टेक्नोलोजी, ग्रिन फाइनान्सिङ, इलेक्ट्रिक कार, क्लिन इनर्जी, बायो टेक्नोलोजीमा जानुपर्ने हुन्छ । प्रधानमन्त्री जोन्सनले ईयूसँग सेवासम्बन्धी डिल कस्तो ल्याउँछन् त्यसमा पनि उनको लिडरसिप र बेलायतको भविष्य निर्भर रहने पाठकको धारणा छ । किनकि ईयूसँग वार्षिक १८ अर्ब पाउन्डभन्दा बढीको सेवासँग सम्बन्धित कारोबारहरूमा बेलायत नाफामा छ, उनले भने । बेलायत ईयूबीच १ जनवरीदेखि फ्री मुभमेन्ट, नियम कानुन पनि परिवर्तन हुनेछ । बेलायत युरोपेली अदालत र कानुनमा बाँधिनु पर्दैन । बेलायतले आफैं कानुन बनाउँछ, आफैं न्यायिक फैसला गर्छ । सन् २०१६ देखि कैयौं बहस तथा राजनीतिक ध्रुवीकरणको कारक बनेको ब्रेक्जिट मुद्दा अन्ततः किनारा लागेको छ ।"
साउदी महिला अधिकारकर्मीलाई ५ वर्ष जेल सजाय,रियाद (एजेन्सी) साउदी अरबको एक अदालतले एक जना महिला अधिकारकर्मीलाई जेल सजायको फैसला गरेको छ । चर्चित अधिकारकर्मी लौजैन अल हथलौललाई अदालतले सोमबार ५ वर्ष ८ महिनाको जेल सजाय तोकेको हो ।उनलाई आतंकवादसम्बन्धी अपराधमा संलग्न भएको आरोप लगाइएको स्थानीय सञ्चामाध्यमले जनाएका छन् । ती महिला अधिकारकर्मीले आतंकवादविरुद्धको कानुन उल्लंघन हुने गरी विभिन्न गतिविधिहरु गरेकी अधिकारीहरुको दाबी छ ।
भारतले हटायो प्याज निकासी प्रतिबन्ध,भारतमा हरेक वर्ष भदौअसोजमा प्याज अभाव हुने गरेको छ । भारतमा प्याजको माग र आपूर्तिबीच असन्तुलन कात्तिकको अन्त्यसम्म चल्छ । त्यसपछि नयाँ बाली आएपछि प्याजको आपूर्ति सहज भई बजार भाउ घट्ने गरेको छ । यस वर्षजस्तै प्याजको संकट गत वर्ष पनि देखिएको थियो । त्यति बेला पनि मोदी सरकारले निर्यातमा रोक लगाएको थियो । आपूर्तिमा कमी आएका कारण गत वर्ष भारतका केही भागमा प्याजको मूल्य डेढ सय भारुसम्म पुगेको थियो । दिल्ली सरकारले त आमउपभोक्तालाई लक्ष्य गर्दै प्याज बिक्रीका लागि सुपथ मूल्यको अभियान नै सञ्चालनमा ल्याएको थियो । आपूर्ति सहज भएपछि करिब ६ महिनापछि मात्र निर्यात खुला गरिएको थियो । भारतमा महाराष्ट्र र कर्नाटक राज्य प्याज उत्पादनका लागि चिनिन्छन् । यी दुई राज्यमा प्याजको उत्पादनमा हुने उतारचढावले भारतभरिको बजारलाई असर पार्ने गर्छ । यस वर्षको अत्यधिक बर्खाका कारण कनार्टकमा प्याजको खेतीमा असर परेको र पछिल्ला केही महिना चर्को माग भएका कारण विदेशतर्फ अत्यधिक निर्यात भएका कारणहरूले प्याजको भाउ बढ्दै गएको थियो । अझ त्यसमाथि चाडपर्व नजिकिँदै गएका कारण पनि यसको मूल्यमा थप चाप परेको थियो । भाउ बढ्दै गएर महाराष्ट्रको थोक बजारमै प्याजको मूल्य ती गुणाले बढेर प्रतिकेजी भारु ३० पुगेको थियो । यही क्रम जारी रहे भाउ थप बढ्ने आँकलन गर्दै मोदी सरकार निर्यात रोक लगाउने निर्णय गरेको थियो । भारतमा हुने प्याजको मूल्यमा उतारचढाव तथा माग र आपूर्तिबीचमा आउने अवरोधको असर पूरै अन्तराष्ट्रिय बजारमा पर्ने गर्छ । किनभने भारत विश्वका सबैभन्दा धेरै प्याज निर्यातक मुलुकमध्ये नेदरल्यान्ड र चीनपछि तेस्रो नम्बरमा आउँछ । त्यसैले पनि भारत हुने आपूर्ति अवरोधको प्रत्यक्ष असर अन्तर्राष्ट्रिय बजारमा स्वतः पर्ने गर्छ ।
पठाओमा राइडरको तोडफोड,"काठमाडौं (कास) राइड सेयरिङको सेवा दिने कम्पनी पठाओको दरबारमार्गस्थित कार्यालयमा तोडफोड गरिएको छ । कम्पनीले राइडर र यात्रुको बिमा गरिदिनुपर्ने, कम्पनीले लिने कमिसन घटाउनुपर्ने, राइडरलाई निलम्बन गर्नुपूर्व जानकारी दिनुपर्नेजस्ता विभिन्न माग राखी केही दिनदेखि आन्दोलित राइडर समूहले कार्यालयमा सोमबार ढुंगामुढा गरेका हुन् ।कार्यालय तोडफोडमा संलग्न करिब ७० जनामध्ये २५ जनालाई प्रहरीले पक्राउ गरिसकेको पठाओका क्षेत्रीय निर्देशक असीममान सिंह बस्न्यातले जानकारी दिए । उनका अनुसार कार्यालय तोडफोडमा संलग्न अधिकांश राइडर कुनै न कुनै बेला कम्पनीबाट अनुशासनको कारबाहीमा परेका व्यक्ति हुन् । हामीले पहिचान गरेअनुसार तोडफोडमा संलग्न प्रायः व्यक्ति कुनै न कुनै समयमा निलम्बन वा अनुशासनका कारबाहीमा परेका हुन्, उनले भने, कम्पनीप्रति रिस राखेर उनीहरूले आन्दोलनका लागि सामाजिक सञ्जालमा समूह नै बनाएका रहेछन् । सामाजिक सञ्जालमा समूह बनाएर पठाओ कार्यालयमा हतियारसहित प्रदर्शन गर्न जाने बिषयमा छलफल गरेको थाहा पाएपछि आइतबार नै पठाओले जिल्ला प्रशासन कार्यालय काठमाडौंमा सुरक्षाका लागि निवेदन दिएको भए पनि उनले जानकारी दिए । राइडरहरूको समूहले ढुंगामुढा गर्दा कार्यालयको लगभग सबै सिसा फुटेको छ । ढुंगामुढा गर्नेहरूलाई नियन्त्रणमा लिन बानेश्वरबाट थप प्रहरी परिचालन गर्नुपरेको थियो ।विभिन्न माग राखेर आन्दोलित पठाओ राइडरको माग सम्बोधन गर्न नसकिने खालको भएको भन्दै कम्पनीले सोमबार विज्ञप्ति निकालेको छ । राइडरले राखेकामध्ये चालक र यात्रुको बीमा गत सातादेखि नै सुरु भएको क्षेत्रीय निर्देशक बस्न्यातले जानकारी दिए । कम्पनीले लिँदै आएको कमिसन अन्तर्राष्ट्रिय अभ्यासअनुसार भएको भन्दै घटाउन नसकिने बताएको छ । असन्तुष्ट राइडरहरूको समूहले अनुशासनको कारबाहीको दायरा खुकुलो बनाउनुपर्ने र पठाओलाई भुक्तानी बुझाउनुपर्ने अवधि थप गर्नुपर्ने र राइडरलाई निलम्बन गर्दा पूर्वजानकारी दिनुपर्नेजस्ता माग पनि राखेका थिए ।"
सकिनुपर्ने बेलामा १२ प्रतिशत प्रगति,अप्टिकल फाइबर बिछ्याउने कम्पनीले नै त्यसको मर्मतसम्भार गर्ने र अन्य सेवा प्रदायकलाई भाडामा दिने गरी प्राधिकरणले अप्टिकल फाइबर बिछ्याउन जिम्मा दिएको हो । ग्रामीण दूरसञ्चार कोषको प्रयोग गरी सञ्चालित सूचना महामार्ग परियोजनामा यो कोषमा रकम जम्मा गर्ने सेवा प्रदायकहरूबीच प्रतिस्पर्धा गराइएको थियो । नेपाल टेलिकमलाई प्याकेज १ को जिम्मा दिँदा भने प्रतिस्पर्धा गराइएको थिएन । ग्रामीण क्षेत्रमा दूरसञ्चार पूर्वाधारको विकास गर्ने उद्देश्यले यो कोष स्थापना गरिएको हो । दूरसञ्चार सेवा प्रदायक र इन्टरनेट सेवा प्रदायकहरूले आफ्नो वार्षिक आयको २ प्रतिशत रकम यो कोषमा जम्मा गर्नुपर्ने प्रावधान छ ।
खेतबाटै बिक्री हुन्छ नीलो आलु,"चितवन (कास) खरखुट्टेको खेतमा अहिले पनि मंसिर बराबरकै चटारो छ । धान स्याहारेपछि लगाएको आलु बिक्रीका लागि तयार भएको छ । आलु नबिक्ने चिन्ता छैन । ड्याङबाट निकालेको आलु बोरामा राखेर बारीमै नाप जोख हुन्छ । खनेर बोरा राखिएको आलु बारीबाटै ट्रकमा लोड गरी व्यापारीले बजार लैजान्छन् । खल्तीमा पैसा राखेर किसान घर फर्कन्छन् । आलु बेचेरै गाउँमा करोडौं भित्रिन्छ । पूर्वी चितवन खैरहनी नगरपालिका१० मा पर्छ, कठारको खरखुट्टे गाउँ । पूर्वपश्चिम महेन्द्र राजमार्गबाट झन्डै पाँच किमि दक्षिणमा रहेको खरखुट्टेमा आलु खेती मौलाएको छ । यहाँका किसानले नीलो आलु लगाउँछन् । बजारमा यसको राम्रो माग छ । त्यसैले ड्याङबाट निकालेको आलु सिधै बजार पुग्ने गरेको खरखुट्टेका अगुवा किसान कृष्ण अर्यालले बताए । धनराज उप्रेतीले तीन बिघामा आलु लगाएका छन् । केही दिनअघि उनले खेतमा १५२० जना खेताला जुटाएर आलु निकाल्दै थिए । चारपाँच जनालाई जोख्न भ्याइनभ्याई थियो । व्यापारीले गाडी ल्याएर आउँदै छु भनेका कारण उप्रेतीले कामदारहरूलाई ल है छिटोछिटो, गाडी आउने बेला हुन थाल्यो भन्दै थिए । फिरला चौधरी तराजु खोज्दै आइपुगे । उनलाई पनि आलु जोखेर पठाउनु थियो । खरखुट्टेमा २०५६ सालदेखि व्यावसायिक आलु खेती गर्न थालिएको हो । कृष्ण अर्यालले नै आलु खेती सुरु गरेका हुन् । त्यो बेला १० बिघा जतिमा आलु लगाइएको थियो । अर्यालले आठ कट्ठामा आलु रोपेका थिए । एकदुई बिघा हुँदै अर्यालले भाइहरूसँग मिलेर अहिले अर्याल बहुउद्देश्यीय कृषि फर्म सञ्चालन गरेका छन् । फर्मबाट अहिले सात हेक्टर अर्थात् चानचुन साढे १० बिघामा आलुखेती भएको उनले बताए । खरखुट्टे र आसपासमा गरी २ सय ५० बिघामा आलु खेती हुने गरेको छ । आलु बेचेर २२ लाख रुपैयाँसम्म कमाउने किसान छन् । हाम्रै फर्मबाट पनि बीउ राख्ने आलुबाहेक बेच्दा ३०३५ लाख रुपैयाँ त आम्दानी होला, अर्यालले भने ।"
लक्ष्मी बैंकको माई मोबाइल मनी,काठमाडौं (कास) लक्ष्मी बैंकले माई मोबाइल मनी प्रतियोगिता घोषणा गरेको छ । बैंकले डिजिटल डिसेम्बर अभियानअन्तर्गत डिजिटल बैंकिङलाई प्रोत्साहन गर्ने उद्देश्यले प्रतियोगिता आयोजना गरेको हो । प्रतियोगीहरूले बैंकको मोबाइल बैंकिङ सेवासम्बन्धी सिर्जनात्मक भिडियो तयार गरी बैंकलाई पठाउनुपर्नेछ । यसरी पठाइएको भिडियोको कथावस्तुका आधारमा विजेता घोषणा गरिनेछ । विजेताले ५० हजार रुपैयाँसम्म नगद पुरस्कार प्राप्त गर्ने बैंकले जनाएको छ ।
डिस होमका एक दाम दुई काम अफर,"काठमाडौं (कास) डिस होमको इन्टरनेट सेवा डिस होम फाइबरनेटले एक दाम दुई काम अफर ल्याएको छ । योजनाअनुसार डिस होम फाइबरनेट जडान गर्दा डिस होम टीभीको मासिक शुल्क निःशुल्क हुनेछ । डिस होम फाइबरनेटले ३ महिना, ६ महिना र १२ महिनाका प्याकेज विशेष छुटमा उपलब्ध गराउँदै आएको छ ।"
सेल पेबैंक अफ काठमान्डू भुक्तानी सहकार्य,"काठमाडौं (कास) बैंक अफ काठमान्डूले डिजिटल भुक्तानीसम्बन्धी सेल पेसँग सम्झौता गरेको छ । बैंकका रिसर्च, प्रडक्ट डेभलपमेन्ट एन्ड मार्केटिङ प्रमुख रितेश लामिछाने र सेलकमका प्रबन्ध निर्देशक पवन प्रधानले सम्झौतापत्रमा हस्ताक्षर गरे । सम्झौताअनुसार बैंकका ग्राहकले सेल पेबाट बैंक खातामार्फत डिजिटल माध्यमबाट भुक्तानी तथा रकम स्थानान्तरण सेवा प्रयोग गर्न सक्छन् ।"
लिभोनका विजेता घोषणा,काठमाडौं (कास) लिभोन नेपालले सिल्की हेयर एन्ड स्मुथ राइड को अन्तिम विजेता घोषणा गरेको छ । लिभोन नेपालले भाटभटेनी सुपरमार्केटको सहकार्यमा यो योजना ल्याएको थियो । यो योजनाकी अन्तिम विजेता काठमाडौंकी सुजिता थापा मगरले यामाहा फेसिनो १२५ स्कुट प्राप्त गरेकी छिन् । लिभोनले पाँच महिनासम्म यो योजना चलाएको थियो ।
सिटी एक्सप्रेसका विजेतालाई २ लाख,काठमाडौं (कास) सिटी एक्स्प्रेस मनी ट्रान्सफरको दसैंतिहार बम्पर धमाका योजनाका विजेतालाई २ लाख रुपैयाँ हस्तान्तरण गरिएको छ । सिटीले योजनाको लक्की ड्रमार्फत गरिएको दोस्रा विजेता दीपकराम टमाटालाई उक्त रकम प्रदान गरेको हो । सिटी र दुबईस्थित अलफर्दान एक्सचेन्जको संयुक्त सहकार्यमा यो योजना ल्याइएको थियो ।
खसिया आखर,"रकम अभावमा खस भाषाको शब्दकोश (खसिया आखर) प्रकाशन रोकिएको छ । जुम्लाका ७५ वर्षीय रमानन्द आचार्यले लेखनको जिम्मा पाएर शब्दकोश तयार गरिसकेका छन् । तर प्रकाशनको जिम्मा कसैले नलिँदा शब्दकोश पाण्डुलिपिमै सीमित भएको हो । साबिक जिल्ला विकास समितिको २०६४ सालको जिल्ला परिषद्बाट शब्दकोश लेखनको जिम्मा आचार्यलाई दिइएको थियो । उनले २५ हजारभन्दा बढी शब्द संकलन गरी खसिया आखर शब्दकोश तयार पारिसकेका छन् । यसमा साबिक कर्णाली अञ्चलका ५ जिल्लासहित अछाम र बाजुरामा बोलिने भाषाअनुसारका शब्द समावेश गरिएको छ । चन्दननाथ माध्यमिक विद्यालयका नेपाली विषयका पूर्वशिक्षकसमेत रहेका उनले २०६४ सालमा अवकाश लिएपछि शब्दकोश लेख्न थालेका हुन् । अवकाशपछिको सबै समय शब्दकोश लेखनमै लगाएँ, उनले भने, नेपाली भाषाको जननी जुम्लाको इतिहास मेटिन नदिन शब्दकोश निर्माण थालेका हुँ, तर खर्च नहुँदा प्रकाशन गर्न सकिएको छैन । उनले खस भाषाका अ देखि ह सम्मका सबै शब्द र अर्थ लेखिसकेको जानकारी दिए । आफ्नो तर्फबाट गर्नुपर्ने सबै काम सके पनि प्रकाशन नहुँदा झन्डै एक दशकको परिश्रम खेर गएको उनको गुनासो छ । आफू जीवित हुँदै शब्दकोश प्रकाशन गर्ने आचार्यको धोको छ । आचार्यलाई शब्दकोश लेखनका लागि जिल्ला विकास समितिले २०६४ र ०६५ सालमा २२ लाख रुपैयाँ दिएको थियो । तर पछिल्लो समय आफ्नै खर्चमा शब्द संकलन गरेको उनले बताए । पछिल्ला वर्ष पूर्णरूपमा निःशुल्क काम गरिरहेको छु, उनले भने, प्रकाशन भए यो कर्णालीको अमूल्य सम्पत्ति हुनेछ । तत्कालीन स्थानीय विकास अधिकारी हरिनारायण बेल्बासेले शब्दकोश प्रकाशनका लागि बजेट दिन नसकिने बताएपछि २०६९ सालदेखि प्रकाशनको प्रक्रिया नै अवरुद्ध भएको हो । २०६६ सालमा शब्दकोश लेखनका लागि एक लाख रुपैयाँ छुट्याएको जिविसले ०६७ र ६८ सालमा ५०५० हजार रुपैयाँ मात्र विनियोजन गरेको थियो । आचार्यका अनुसार एकपटक सम्पादन भइसकेका शब्द टाइपिङका लागि उनले ज्यालादारीमा एक कर्मचारीसमेत राखेका थिए । तलब दिन नसकेपछि उनले काम छोडे, अहिले एक्लै काम गरिरहेको छु, उनले भने, अरूलाई वास्तै छैन, मैले मात्र कति गर्नु ?एक हजार प्रति प्रकाशनका लागि करिब ३२ लाख रुपैयाँ खर्च हुने आचार्यको आकलन छ । चन्दननाथ नगरपालिका र पातारासी गाउँपालिकाले एकएक लाख रुपैयाँ सहयोग गरेका छन् । कनकासुन्दरी र सिँजा गाउँपालिकाले सहयोग गर्ने वचन दिए पनि पूरा नभएको आचार्यले बताए । कर्णाली प्रदेश सरकारको चालु आर्थिक वर्षको बजेट वक्तव्यको १३० को ख मा शब्दकोश प्रकाशनका लागि सहयोग गर्ने उल्लेख छ । तर कार्यान्वयन नहुँदा प्रकाशनको काम रोकिएको आचार्यले बताए । बजेट माग गर्दै दुईपटक प्रदेश सरकारसँग आग्रह गरे पनि सुनुवाइ नभएको उनले गुनासो गरे । तत्कालीन खस साम्राज्यको राजधानी सिँजा हो । उक्त समयमा खस भाषाको उत्पत्ति जुम्लाबाटै भई राष्ट्रिय भाषाका रूपमा परिणत भएको इतिहासका जानकारहरू बताउँछन् । खस साम्राज्यमा चारवटा दरा थिए, पान सय, असी, चौधबीस र सिँजा । यी चारवटै दरामा आआफ्नै अनुकूलताको भाषा र लवज छ । ती भाषालाई शब्दकोशमा उतारिएको हो । शब्दकोशको सम्पादन आचार्यले गरे पनि समितिमा खस संस्कृतिका जानकार तुंगनाथ उपाध्याय, दयादत्त हमाल, प्रकाशचन्द्र खत्री र हरिबाबु चौलागाईं पनि सहभागी छन् ।"
साहित्य महोत्सव सराङकोटमा,"पोखरा (कास) छेउमा गजधम्म चौतारी, पछाडि शान्त फेवाताल । ताल किनारमा हावाका झोकाले हल्लाइरहेका बैंसका रूख । सधैंजसो यसपल्ट पोखराको बाराहीघाट मैदान साहित्यमा निथ्रुक्क रुझ्न पाएन । आईएमई नेपाल लिटरेचर फेस्टिभलको नवौं संस्करण फेवातालको उत्तरपट्टि ठडिएको सराङकोटमा सर्यो । माछापुच्छ्रे हिमालको नजिक पुग्यो । भव्य दर्शकको उपस्थिति गराएर फेस्टिभल गर्न कोरोना कहर बाधक बन्यो । आयोजक बुकवर्म फाउन्डेसनले भर्चुअल नै सही, फेस्टिभल गर्ने निधो गर्यो । मंगलबार र बुधबार सराङकोट माउन्टेन लजमा फेस्टिभल हुँदै छ । फेस्टिभलको पूर्वसन्ध्यामा सराङकोटको चिसो मौसम एकाएक गर्मियो । शुभारम्भ साँझमा युवा गजलकार प्रदीप रोदनसँग पत्रकार अमृत सुवेदीले गजल मेहफिल जमाए । रोदनले आफ्ना नयाँपुराना गजल सुनाए । फेस्टिभलको यो संस्करणमा १६ सत्र र ४७ जना वक्ता छन् । सबै सत्रहरू भर्चुअल रूपमा गरिने भएकाले यसपटक दर्शकको उपस्थिति भने रहने छैन । फेस्टिभलका सबै सत्र सामाजिक सञ्जाल एवं फेस्टिभलको आधिकारिक युट्युब च्यानलबाट प्रत्यक्ष प्रसारण हुनेछन् ।हरेक सत्र एकएक घण्टाको रहेका छन् । मंगलबार बिहान ९ बजेको उद्घाटन सत्रमा वरिष्ठ अर्थशास्त्री विश्व पौडेलले साहित्यको अर्थ माथि विद्वत् प्रवचन दिनेछन् । त्यसपछिको सत्रमा मदन पुरस्कार विजेता उपन्यास महारानीका लेखक चन्द्रप्रकाश बानियाँसँग पत्रकार राजकुमार बानियाँले महारानीको राजनीति शीर्षकमा छलफल चलाउनेछन् । कर्मठ केटीहरू सत्रमा गैरसरकारी संस्था सोचाइकी प्रमुख कार्यकारी अधिकृत बोनिता शर्मा, खाली सिसी म्यानेजमेन्ट प्रालिकी संस्थापक आयुषी केसी र अलोइ टेक्नोलोजीकी सहसंस्थापक सोनिका मानन्धरसँग खोज पत्रकारिता केन्द्रकी कार्यक्रम व्यवस्थापक आभास्ना पाण्डेले भलाकुसारी गर्नेछिन् । के सम्पदा, के बसोबास सत्रमा सांस्कृतिक सम्पदा संरक्षक रवीन्द्र पुरी र वास्तु एवं ग्रामीण विकासविज्ञ मिलन बगालेसँग वृत्तचित्र निर्माता आलोकसिद्धि तुलाधरले बहस गर्नेछन् । कोरोनापछिको सिनेमा सत्रमा फिल्मकर्मी भाष्कर ढुंगाना, मीन भाम र प्रियंका कार्कीसँग पत्रकार यज्ञशले छलफल गर्नेछन् । पढ्नेपढाउने हुटहुटी सत्रमा कारागारमा पुस्तकालय निर्माण अभियन्ता हरि खनाल, लेखक बिकेश कविन र विद्यार्थी मनुश्री महतसँग पत्रकार स्वेच्छा राउनको कुराकानी हुने छ । कोरोनाले गलाएको जनस्वास्थ्य सत्रमा सहभागी छन्, संक्रामक रोग विशेषज्ञ चिकित्सक डाअनुप सुवेदी, डाअनुप बाँस्तोला, डारोलिना धिताल र पत्रकार सोबिता गौतम । मंगलकारको अन्तिम सत्र अद्भुत व्यक्तित्व, आधारण लेखन मा मनुजबाबु मिश्रबारे रोशन मिश्र र मदनमणि दीक्षितबारे इल्या भट्टराईले बोल्नेछन् । फेस्टिभलमा बुधबार पहिलो सत्रमा जलवायु परिवर्तन र हाम्रो भविष्य शीर्षकमा गण्डकी प्रदेश उद्योग, पर्यटन, वन तथा वातावरण मन्त्रालयका सचिव डामहेश्वर ढकाल, वातावरणविद् डाअरनिको पाण्डे र सिलसिला आचार्यसँग पत्रकार रमेश भुसाल गफिनेछन् । दोस्रो सत्र प्रदेशबाट देखिने देश मा गण्डकी प्रदेशका मुख्यमन्त्री पृथ्वीसुब्बा गुरुङसँग पत्रकार बसन्त बस्नेत देखिनेछन् ।"
सामाजिक रूपान्तरणका लागि ऐना,"केही वर्षअगाडि भारत पुग्दा आमिर खान प्रस्तोता रहेको कार्यक्रम सत्यमेव जयते को टिमसँग समय बिताउन पाए राधाकृष्ण धितालले । कार्यक्रमले आम जनतासँग सामाजिक विषयवस्तुबारे अन्तरक्रिया गर्ने र ती मुद्दालाई दर्शकसम्म पुर्याउने काम गर्थ्यो । भ्रूण हत्यासम्बन्धीको एक शृंखलाले त भारतमा संविधान संशोधन गर्नेसम्मको दबाब सिर्जना गर्यो । त्यसपछि नै राधाकृष्णको दिमागमा यस्तै विषयवस्तुमाथि नेपाली कार्यक्रम बनाउने कन्सेप्ट आयो ।उक्त कन्सेप्टलाई परिमार्जन गर्दै नेपालीकरण गरे । ऐना त्यही परिमार्जित स्वरूप हो । डेढ वर्ष भयो राधाकृष्णको टिमले यो कार्यक्रमका लागि काम सुरु गरेको । समाज नै परिवर्तन गर्छु भन्ने त होइन तर समाज परिवर्तनका लागि मानिसलाई उद्यत गर्ने कार्यक्रम हो यो । मानिसको प्रवृत्ति परिवर्तन भएपछि नै मानिसको स्थितिमा परिवर्तन हुन्छ । त्यसैले मानिसको प्रवृत्ति, सोच, हेर्ने दृष्टिकोण फरक होस् भन्ने तरिकाले कार्यक्रम ल्याउने सोचेका हौं, ऐनाबारे राधाकृष्णले भने । हालै कार्यक्रमको शीर्ष गीत सार्वजनिक भयो । श्रवण मुकारुङको शब्द तथा मोहित मुनालको संगीतमा गायक सुगम पोखरेलको आवाज रहेको शीर्ष गीतले सकारात्मक प्रतिक्रिया बटुलेको बताउँछन् ऐना का प्रोजेक्ट हेड धिताल । अप्रत्याशित रूपमा सेलेब्रिटीदेखि विभिन्न क्षेत्रका व्यक्तिले दिएको प्रतिक्रियाले हौसला मिलेको उनी बताउँछन् । पछिल्लो समय मिडियामा समाजका सूक्ष्म विषय प्राथमिकतामा नपरेको उनको भनाइ छ । मानिसले हेर्न खोजेका सामाजिक विषयवस्तु सामान्य समाचारमै सीमित भए । ती विषय मूलधारका मिडियाको प्राथमिकतामा नपरेको विश्लेषणपछि नै ऐना को सुरुवात भएको उनको दाबी छ ।समाजमा भएको एउटा यस्तो जमात, जसलाई देश जतिसुकै समृद्धिमा गए पनि, राजनीतिक व्यवस्था जतिसुकै परिवर्तन भए पनि फरक पर्दैन । ती मानिसका जीवनशैली उस्तै छन् । समाजमा वर्गीय विभेद उस्तै छन्, लैंगिक विभेद उस्तै छन् । समाजका यस्तै सूक्ष्म विषय मूलधारका मिडियामा आउनुपर्छ । त्यसले समाज रूपान्तरणको काम गर्नुपर्छ भनेर हामीले ऐनाको कन्सेप्ट तयार पारेका हौं, धिताल सुनाउँछन्, यी विषयवस्तु नेपाली दर्शकले हेर्नुपर्छ । बाल बलात्कारका मुद्दा होस्, या त दाइजोका विषय हुन् । जातीय विभेदका विषय हुन् या मानसिक स्वास्थ्यका कुरा, मजदुरका सुरक्षाका कुराहरू ठूलो प्लेटफर्ममा देखायौं भने हेर्ने रहेछन् भन्ने भयो हामीलाई ।पछिल्लो समय दर्शकमा रियालिटी शो निकै चर्चित बन्दै गएको छ । धितालले रियालिटी शोकै शैलीमा कार्यक्रम तयार पारेका छन् । उनका अनुसार शोमा प्रभावित व्यक्तिलाई पनि सहभागी गराइनेछ र सरोकारवालालाई पनि । विभिन्न मुद्दामा वकालत गर्ने वातावरण बनाउनेछ कार्यक्रमले, धितालले भने, ऐना भनेको टेलिभिजन कार्यक्रममा पीडितलाई ल्याउने अन्तर्वार्ता लिने र रुवाउने मात्र होइन । यो एउटा सामाजिक अभियानकै रूपमा हामीले विकास गर्न खोजेका छौं । विभिन्न घटना, दुर्घटनाबाट प्रभावित मानिसका लागि राष्ट्रबाट केही हुन सकोस् भनेर अभियानका रूपमा कार्यक्रमलाई वर्षौंसम्म लैजाने उनको टिमको योजना छ । डेढ वर्षको अवधिमा प्रकाश लामिछानेको नेतृत्वले विषयवस्तुको अनुसन्धान सक्यो । टिमले ७० जिल्लामा गएर विविध विषयवस्तु खोज्ने काम गर्यो । धितालका अनुसार अनुसन्धान टिमले ल्याएको विषयवस्तुमध्येबाट २६ विषयमाथि कार्यक्रम तयार गरिनेछ । अहिले ८ शृंखलाको पोस्ट प्रोडक्सनको काम भइरहेको उनी बताउँछन् । १३ गतेबाट हामी स्टुडियो सुटमा जान्छौं अनि माघ ७ बाट प्रसारण गर्छौं । ती कार्यक्रम सँगसँगै अन्य ८ शृंखलाको सुटमा गइहाल्छौं, उनले भने ।खासमा उनको टिमले गत जेठदेखि नै कार्यक्रम प्रसारण गर्ने सोचेका थिए । तर, कोभिडका कारण कार्यक्रमको मिति पनि पछाडि धकेलियो । कार्यक्रमलाई नेपाली कांग्रेसका प्रवक्ता विश्वप्रकाश शर्माले सञ्चालन गर्नेछन् । राजनीतिज्ञ नै किन प्रस्तोतामा छानियो ? प्रश्न गर्दा उनले भने, हामीले धेरै प्रकारका मानिससँग कुरा गर्यौं । चलचित्र, गायन क्षेत्रका मानिसहरूसँग कुरा गर्यौं । आमिर खानले जुन खालको स्टारडम बोक्नु हुन्थ्यो, सायद नेपालमा त्यो तहको स्टारडम नभएको हो कि हामीले कोही भेटेनौं ।ऐना ले समेट्ने समाजका सूक्ष्म विषयवस्तुलाई बुझ्ने र अनुभव गर्ने व्यक्तिको खोजीकै क्रममा विश्वप्रकाश आफूहरूको नजरमा परेको धितालको भनाइ छ । विश्वप्रकाश प्रस्ट वक्ता हुन् । २०५१ र ५२ तिर घटना र विचार भन्ने कार्यक्रमका सम्पादकसमेत थिए उनी । उनले मिडिया पनि बुझेका कारण प्रस्तोतामा फाइनल गरिएको धिताल बताउँछन् । मिडिया बुझेको र हामीले खोजेजस्तो फ्यान फलोइङ भएका कारण पनि उहाँलाई छान्यौं । फरक विधाबाट मानिस रोजेर जोखिम मोल्यौं हामीले, उनी सुनाउँछन्, कार्यक्रममा उहाँलाई शुद्ध प्रस्तोताका रूपमा हामीले चिनाउन खोजेका छौं । उहाँ राजनीतिज्ञ मात्र होइनन्, लेखक पनि हुन्, कवि पनि हुन्, गीतकार पनि हुनुहुन्छ ।विषयवस्तुको प्रभाव धेरै भयो भने व्यक्तिको प्रभाव कम हुन्छ । नयाँ पुस्ताले विश्वप्रकाश भन्नेबित्तिकै राजनीतिज्ञ हो भनेर फ्याट्ट भन्न सक्दैनन् । ऐना उनका लागि अर्को एउटा परिचय बन्न सक्ने बताएपछि प्रस्तोताका रूपमा विश्वप्रकाश कन्भिन्स भए । राजनीतिज्ञलाई राजनीति गर्न नदिएर किन कार्यक्रम प्रस्तोता बनाइयो ? धेरैले धिताललाई सोधेको प्रश्न हो यो । उनी भन्छन्, उहाँले राजनीति गर्न नपाउने होइन भरपुर गर्न पाउनुहुन्छ । स्टुडियोमा प्रस्तोताको भूमिका निभाइदिने हो उहाँले । सुटलगायतको दिनमा त आफ्नो कार्यक्रम गर्न पाउनुहुन्छ । कार्यक्रममा सम्बन्धित विषयसँग सरोकार राख्नेहरू, विज्ञ, अधिकारकर्मीलगायत एक सय जना दर्शक सहभागिता गराउने तयारी छ । सुरुवातका शृंखलामा कोभिड१९ को मापदण्ड अपनाएरै सीमित दर्शक राखेर कार्यक्रम प्रसारण गरिने बताउँछन् धिताल । उनी कार्यक्रम प्रभावकारी बन्नेमा आशावादी छन् । कान्तिपुर टेलिभिजनबाट प्रसारणमा आउने कार्यक्रमको स्लोगन हो, ऐना समयको यथार्थ तस्बिर । ऐनाले सत्य बोल्छ । समाजको यथार्थ तस्बिर देखाउने भएकाले कार्यक्रमको नाम ऐना राखिएको धिताल सुनाउँछन् । धूलो फोहोर अनुहारमा लागेको छ भने ऐना पुछेर हुँदैन । हामी अहिले ऐना पुछिरहेका छौं, धिताल बताउँछन्, ऐनामा हेरौं । अनुहारमा धूलो छ भने पहिले सफा गरौं अनि मात्र अनुहार हेरौं भन्ने सन्देश हो कार्यक्रमको । वास्तवमा हामीले गरेको कुरा आफैंले आफैंलाई ऐनामा हेर्यौं भने हामीले आफ्नो विश्लेषण, आत्मालोचना गर्ने ठाउँ दुरुस्त देखिन्छ ।"
एपीएफ समूह विजेता,"लमहीमा भइरहेको प्रधानमन्त्री कप राष्ट्रिय महिला क्रिकेट प्रतियोगितामा विभागीय टोली एपीएफ क्लब समूह ए को विजेता बनेको छ । समूहको अन्तिम तथा निर्णायक खेलमा सोमबार लुम्बिनीलाई ६१ रनले पराजित गरेसँगै एपीएफ समूह विजेता बनेको हो । लुम्बिनी पनि उपविजेता बन्दै सेमिफाइनल पुग्यो । अब एपीएफले सेमिफाइनलमा समूह बी को उपविजेता र लुम्बिनीले समूह बी को विजेतासँग खेल्नेछन् । सोमबार एपीएफले छाडेको १ सय २३ रनको लक्ष्य पछ्याएको लुम्बिनी निर्धारित २० ओभर खेल्दै ६१ रनमा समेटियो । लुम्बिनीबाट लक्ष्मी चौधरीले सर्वाधिक ११ रन र सरस्वती पुनले अविजित १० रन बनाउनुबाहेक अन्य खेलाडीले दोहोरो अंकमा रन बनाउन सकेनन् । एपीएफका करुणा भण्डारीले ३, सोनु खड्का र रेखा रावलले ११ विकेट हात पारे । टस जितेर पहिले ब्याटिङ रोजेको एपीएफले २० ओभरमा ४ विकेट गुमाई १ सय २२ रन बनाएको थियो । एपीएफले मध्यम योगफल बनाउने क्रममा ओपनरद्वय ज्योति पाण्डे र राजमती ऐरीले ठोस सुरुआत दिलाए । यी दुईबीच ४४ रनको साझेदारी भएको थियो ।८३ ओभरमा पहिलो विकेटका रूपमा पेभेलियन फर्किएकी राजमतीले २५ बल खेल्दै ११ रन बनाइन् । उनी आउट भएपछि ज्योतिलाई साथ दिन इन्दु बर्मा मैदान छिरिन् । यी दुईबीच दोस्रो विकेटमा ६६ रनको साझेदारी भएको थियो । १७४ ओभरमा टिमको स्कोर १ सय ४ रन हुँदा दोस्रो विकेटका रूपमा आउट भएकी इन्दुले ३० बलमा ४ चौकासहित २८ रन बनाइन् । त्यसपछि अर्धशतक बनाउनबाट १ रनले चुक्दै ज्योति ४९ रनमा आउट भइन् । उनले ५४ बल खेल्दा १ चौका प्रहार गरेकी थिइन् । उनी प्लेयर अफ द म्याच भइन् । ममता चौधरीले ४ रन बनाउँदा सरिता मगर र सोनु खड्काले अविजित १० र २ रन बनाए । लुम्बिनीकी कप्तान नेरी थापाले ४ ओभरमा २६ रन खर्चेर २ विकेट लिइन् भने कृतिका मरासैनी र सरस्वती पुनले ११ विकेट हात पारे । प्रदेश २ लाई सान्त्वना जित समूह चरणको अन्तिम खेलमा सोमबार प्रदेश २ ले कर्णालीलाई फराकिलो अन्तरले पराजित गरेको छ । समूह चरणबाटै बाहिरिएको प्रदेश २ ले सान्त्वना जित निकाल्ने क्रममा कर्णालीमाथि १ सय ४३ रनको जित पायो ।दिनको पहिलो खेलमा प्रदेश २ ले बनाएको १ सय ६६ रनको चुनौतीमा कर्णालीले निर्धारित २० ओभरमा ९ विकेट गुमाएर २२ रनमा सीमित हुन पुग्यो । कर्णालीका ओपनर तिर्सना विश्वकर्माले ७ रन र आयुशा टण्डनले अविजित ४ रन जोडे ।प्रदेश २ का लागि सरस्वती कुमारी र कविता गौतमले ३३ विकेट लिँदा सन्तोषी चौधरी र आरती चौधरीले ११ विकेट लिएका थिए । टस जितेर ब्याटिङ गरेको प्रदेश २ ले निर्धारित २० ओभरमा ३ विकेट गुमाई १ सय ६५ रन बनाएको थियो । टिमको ठूलो योगफलमा ओपनर अनुराधा चौधरीले अर्धशतकीय इनिङ्स खेलिन् । ६० बलमा ६ चौकासहित ६९ रन बनाउँदै उनी अविजित रहिन् । ओपनरद्वय अनुराधा चौधरी र शोभा आलेले ६६ रनको ओपनिङ साझेदारी गरेका थिए ।७२ ओभरमा पहिलो विकेटका रूपमा पेभेलियन फर्किएकी शोभाले २४ बलमा २ चौकासहित २३ रन बनाइन् । विमला मगरले २१ र सन्तोषी चौधरीले ७ रन जोडे । कर्णालीका निशा पराजुलीले २ र सुजाता बोगटीले १ विकेट हात पारे । खेलमा प्रदेश २ की अनुराधा चौधरी प्लेयर अफ द म्याच भइन् ।समूह ए मा रहेको कर्णालीले समूह चरणका सबै खेल गुमायो । प्रदेश २ दुई खेलमा पराजित हुँदा एक खेलमा जित हासिल गर्न सफल भयो । मंगलबारदेखि समूह बी का खेल सुरु हुनेछ । पहिलो खेलमा सुदूरपश्चिमले गण्डकी प्रदेश र दोस्रो खेलमा वाग्मती प्रदेशले प्रदेश १ को सामना गर्नेछन् ।"
बास्केटबल कोर्टकी पावर फरवार्ड,"सदिना श्रेष्ठलाई नेपाली महिला बास्केटबलकी सक्कली अनुहारभन्दा हुन्छ । अहिले उनी ३० वर्षकी भइन् । उनले सक्रिय रूपमा बास्केटबल खेल्न थालेको १५ वर्षभन्दा बढी भइसकेको छ । सदिनाले अहिले राष्ट्रिय टिमको कप्तानी बागडोर सम्हालेकी छन् । उनकै नेतृत्वमा नेपालले १३औं दक्षिण एसियाली खेलकुद (साग) को महिला बास्केटबलतर्फ रजत पदक जितेको थियो । कोही कोही खेलाडीले आफ्नो लामै कालखण्ड खेलजीवनमा प्रतिनिधित्व गरिरहेको हुन्छ । त्यस्तै एक खेलाडीमा पर्छिन सदिना । यो यस्तो रजत पदक हो, जसको स्वर्ण पदकको हुलबीच पनि छुट्टै सान छ । उल्लेखनीय पक्ष त केभन्दा नेपाली महिला टिमले सागमा खेलेको नै यो पहिलोपल्ट हो । फाइनलमा भने नेपाल भारतसँग रोकियो । खेलको समाप्तिमा जहाँ अन्य अवस्थामा निराशा छाउन सक्थ्यो, तर त्यतिबेला भने सबै नेपाली महिला खेलाडीको अनुहारमा खुसी र गर्व थियो । हुन पनि यो आफैमा ऐतिहासिक पदक थियो, यसमा खुसी हुनुपर्नेका अनेक कारण रहे । तिनै सदिना यसपालि १७औं पल्सर स्पोर्ट्स अवार्ड २०७६ को पिपल्स च्वाइस (लोकप्रिय) विधाका एक प्रत्याशी हुन् । झलक्क पहिलोपल्ट हेर्दा उनी विश्व टेनिसकी खेलाडी जस्ती देखिन्छिन् । सुनौला लामा कपाल, पूर्णतः फिट शरीर अनि धपक्क बलेको अनुहार । यी सुन्दरी खेलाडी कुनै सिनेमामा खेल्ने हक राख्छिन् । उनले यसका लागि प्रस्ताव नआएको होइन । तर, उनका लागि बास्केटबल नै सबथोक हो । यद्यपि उनले केही विज्ञापनमा भने काम गरेकी छन् । अझ उनी बास्केटबलको आवाज पनि हो, उनी आफ्नो मनमा लागेका सबथोक पोखिरहेकी हुन्छिन् । पछिल्लो पटक उनी आफ्नो टिमले जितेको रजत कम्तीको होइन भने सबैलाई सुनाइरहेकी थिइन् । खासमा उनी प्राकृतिक रूपमा कप्तान सम्हाल्ने खालका खेलाडी हुन् । अथवा भनौं बर्न लिडर । उनी व्यवस्थापनकी विद्यार्थी हुन् । त्यसमा लिडरसिप बारे राम्रैसँग पढ्नुपर्छ । कप्तानले के के गर्नुपर्छ, आफ्नो टिमलाई अभिप्रेरित गर्न के कस्तो गर्नुपर्छ, उनी ती सबैको ख्याल राख्छिन् । अनि प्रत्येकपल्ट आफ्नो होइन, आफ्नो टिमबारे बोल्छिन् । त्यसैले त जुन दिन उनलाई लोकप्रिय खेलाडी विधामा मनोनयन गरियो । उनी भन्थिन्, यो मेरो होइन, हाम्रो टिमको उपलब्धि हो । उनको फेसबुक प्रोफाइल यसो पल्टाउनुपर्छ, उनी खालि हाम्रो टिम, हाम्रो टिम मात्र भनिरहेकी हुन्छिन् । यो नै उनको मुख्यः विशेषता हो । ललितपुर पुल्चोकको रैथाने परिवारमा हुर्केबढेकी सदिना सुरुमा फुटबलकी खेलाडी थिइन् । त्यहाँ हकको एउटा अवसर नपाएपछि बास्केटबलतर्फ लागिन्, बाँकी त अब इतिहास नै भइसक्यो । त्यसो भनेको उनी निकै इखालु खेलाडी हुन् । उनी मनै मन केही गर्नु छ भनेर सोच्छिन् भने त्यसो गरेर नै छाड्छिन् । यही ईख गर्ने बानीले उनी यहाँसम्म पुगेकी हुन् भन्दा पनि फरक पर्दैन । फेरि उनको परिवारिक पृष्ठभूमि पनि खेलमय छ । उनको परिवारको धेरै सदस्य नेपाली खेलकुदमा कुनै न कुनै क्षेत्रमा जोडिएका छन् । उनी खेल्न छाडेपछि पनि बास्केटबलसँग जोडिरहने इच्छा राख्छिन्, किनभने उनलाई यो क्षेत्रमा धेरै पो गर्नुपर्छ । बास्केटबल कोर्टकी यी पावर फरवार्ड को प्रशंसक हो भने उनलाई मत दिनु पनि तपाईंको जिम्मेवारी हो ।"
साफ च्याम्पियनसिप सेप्टेम्बरमा,"काठमाडौं (कास) दक्षिण एसियाली फुटबल महासंघ (साफ) को कार्यसमिति बैठकले कोरोना भाइरसको महामारीको कारण स्थगित भएको साफ च्याम्पियनसिप फुटबल आउँदो सेप्टेम्बरमा गर्ने निर्णय गरेको छ ।साफका अध्यक्ष काजी सलाउद्दिनको अध्यक्षतामा सोमबार भएको भर्चुअल बैठकले साफ च्याम्पियनसिप सन् २०२१ सेप्टेम्बर १४२५ मा बंगलादेशमा आयोजना गर्ने निर्णय गरेको हो । यसअघि च्याम्पियनसिप २०२० सेप्टेम्बरमा सञ्चालन गर्ने तय गरिएको थियो, जसलाई महामारीका कारण गत जुनमा भएको बैठकले स्थगित गरेको थियो । पुरुषको राष्ट्रिय टिमले प्रतिस्पर्धा गर्ने साफ च्याम्पियनसिपलाई दक्षिण एसियाली फुटबलकै सबैभन्दा प्रतिष्ठित प्रतियोगिता मानिन्छ । यसमा नेपाल हालसम्म फाइनल पुगेको छैन ।बैठकले उमेर समूहका प्रतियोगिताहरूको मिति पनि तय गरेको छ । अर्को वर्ष (सन् २०२१) साफ यू१६ महिला च्याम्पियनसिप अगस्ट १८२७ र साफ यू१९ महिला च्याम्पियनसिप जुलाई १३२२ मा गर्ने निर्णय गर्यो । पुरुषतर्फको साफ यू१५ च्याम्पियनसिप अक्टोबर ११० तथा साफ यू१८ च्याम्पियनसिप अक्टोबर १५२४ मा आयोजना गर्ने जनाएको छ । साफ च्याम्पियनसिपबाहेक अरू प्रतियोगिताको आयोजनास्थल भने तोकिएको छैन । उमेर समूहका प्रतियोगिताको आयोजना मितिलाई एएफसी च्याम्पियनसिपको छनोटले प्रभावित पार्नसक्ने पनि बताइएको छ ।बैठकले २०२१ को क्यालेन्डरसहित साफको विधान, निर्वाचन नियमावली र बजेट पनि पारित गर्यो । आर्थिक प्रतिवेदन २०१९ पनि पारित गर्यो ।"
क्षितिज चेस च्याम्पियन,"काठमाडौं (कास) माउन्ट एभरेस्ट चेस क्लबका क्षितिज भण्डारीले नेपाल बुद्धिचाल संघका संस्थापक अध्यक्ष नारायणकृष्ण जोशीको स्मृतिमा आयोजित खुला र्यापिड रेटिङ चेस प्रतियोगिताको उपाधि जितेका छन् । स्विस लिग ९ चरणका खेलमा क्षितिजले ६ जित र ३ बराबरी खेलेर साढे ७ अंक पाएका थिए । उनले १५ हजार रुपैयाँ हात पारे । समान ७ अंक भए पनि बुकहोल्ज टाइब्रेकमा एसियन कलेजका युवा खेलाडी मिलन लामा दोस्रा र थापाथली चेस पार्कका सुशील चौधरी तेस्रा भए । उनीहरूले १० हजार र ७ हजार प्राप्त गरे । ललितपुरस्थित श्रमजित किशोर माविमा भएको प्रतियोगितामा ललितपुरका सजिन महर्जन, रौतहटका फिडेमास्टर रुपेश जैसवाल, पूर्व नेपाल च्याम्पियन सूरवीर लामा, बद्रीलाल नेपाली, नविन तण्डुकार र झापाका प्रकाशचन्द्र नेपाल शीर्ष दसभित्र रहँदै नगद पुरस्कार जित्न सफल भए । ललितपुर स्पोर्टस क्लबद्वारा आयोजित दुईदिने प्रतियोगिता कपनका सुदीप तामाङ, फुटुङका रामकुमार कार्की, दोलखाका आशिष फुँयाल, काठमाडौंका जनार्दन श्रेष्ठ र माउन्ट एभरेस्टका सुश्रुत दाहाल उत्कृष्ट १५ स्थानभित्र रहे । उनीहरूले जनही २ हजार रुपैयाँ पाए । भेट्रानमा भक्तपुरका गणेशमान दुवाल, अनरेटेडमा बसुन्धराका विनय राई, १७०० मुनि रेटिङ समूहमा माउन्ट एभरेस्टका कृष्ण खत्री, स्थानीयमा रत्न व्यञ्जनकार उत्कृष्ट ठहरिए । उनीहरूले जनही २ हजार पुरस्कार पाए । महिलातर्फ डब्लूएफएम सुजना लोहनी प्रथम, मिसन चेस क्लबकी पूर्णिमा गुरुङ दोस्रा र सन्तोषी विक तेस्रा भए । १६ वर्षमुनि उमेर समूहमा मिसन चेस क्लबका कुशल बेलवासे प्रथम, लाजिम्पाटका पुरुषोत्तम सिलवाल दोस्रा र मिसन क्लबकै आलोक चौधरी तेस्रा भए ।"
