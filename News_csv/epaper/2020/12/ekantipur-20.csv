शीर्षक,विवरण
दाहालको दैलोमा ओली,"प्रधानमन्त्री ओलीले गत ५ गतेको स्थायी कमिटी बैठकमा गौतमलाई प्रधानमन्त्री बनाउने प्रस्ताव दोहोर्याएका थिए । त्यसअघि पोहोरको कात्तिक, माघ र गत वैशाखमा पनि शक्ति सन्तुलन बिग्रिएर आफू अल्पमतमा परेका बेला ओलीले गौतमलाई प्रधानमन्त्रीका रूपमा प्रस्ताव गरेका थिए । तर गत साउनको एउटा भेटमा गौतमले आफू प्रधानमन्त्री बन्ने कुरा कहाँ पुग्यो भनेर ओलीलाई सोधेका बेला प्रधानमन्त्री बन्न अंग्रेजी जानेको हुनुपर्छ तपाईंलाई अंग्रेजी आउँदैन भनेर जवाफ दिएका थिए । त्यसपछि गौतम ओलीसँग बिच्किए । यही कुरा शनिबार गौतम, दाहाल र ओलीबीच भएको संवादमा दोहोरिएको हो । बैठक कक्षमा गौतम छिरेपछि दाहालले वामदेवजीलाई प्रधानमन्त्री बनाउने तपार्इंको प्रस्ताव के हो ? भनेर सोधेका थिए । त्यसपछि ओलीले गौतमजीलाई प्रधानमन्त्री बनाऔं भनेर प्रस्ताव गरे । जवाफमा दाहालले त्यसो हो भने तपाईंले नै राजीनामा दिनुस् न त भनेका थिए । अनि प्रधानमन्त्रीज्यूले अहिले कहाँ राजीनामा दिन्छु त, चुनावपछि प्रधानमन्त्री बनाऔं पो भनेको हो भन्नुभन्यो, स्रोतले भन्यो । ओली, दाहाल र गौतमबीच कुराकानी चल्दाचल्दै वरिष्ठ नेता माधवकुमार नेपाल खुमलटार पुगे । उनलाई अध्यक्ष दाहालले १२ बजे बोलाएका थिए । नेपाल पुगेपछि ओली निस्किएर सचिवालय सदस्यसमेत रहेका गृहमन्त्री रामबहादुर थापालाई भेट्न उनकै निवास पुल्चोक पुगे । उक्त भेटमा ओलीले थापालाई अब संकटको बेला आइसकेकाले आफूलाई थप साथ दिन आग्रह गरेका थिए । पछिल्लो समय राष्ट्रपति विद्यादेवी भण्डारी र प्रधानमन्त्री ओली दुवैले थापालाई विश्वासमा लिन खोजिरहेका छन् । तर थापानिकट स्रोतहरूका अनुसार उनी पार्टी नफुट्ने र सरकार रहिरहने अवस्थामा मात्रै ओलीको साथमा हुन सक्छन् ।अध्यक्षद्वयका छुट्टाछुट्टै प्रस्तावमाथि नै छलफल चलाउने एजेन्डासहित आइतबार स्थायी कमिटी बैठक बस्ने भएपछि हतासिएका ओलीले पछिल्लो माहोल बुझ्न घरदैलो गरेको विश्लेषण नेकपा वृत्तमा छ । यसअघि पनि आफू अप्ठ्यारोमा पर्दा ओलीले यस्तै रणनीति अपनाउँदै आएका थिए । गत साउन १३ गते नेकपाको विवाद उच्च विन्दुमा पुगेर दाहालनिकट नेताहरूले मात्रै स्थायी कमिटी बैठकमा सहभागी भएका बेला ओली गौतमलाई भेट्न उनकै निवास भैंसेपाटी पुगेका थिए । त्यतिखेर भेटघाटको चाँजो मिलाएका महासचिव विष्णु पौडेलले खिचेर पठाएपछि ओली सचिवालयका सदस्यहरूले ओलीगौतम भेटघाटको फोटो सार्वजनिक गरेका थिए । ओलीजीको यो पुरानै रणनीति हो, यसलाई हामीले दुई हिसाबले बुझेका छौं, दाहालनेपालनिकट सचिवालयका एक सदस्यले भने, पहिलो त उहाँ मैले अन्तिमसम्म प्रयास गरें भनेर देखाउन आउनुभएको हो, दोस्रो हाम्रो मुड बुझेर रणनीति अख्तियार गर्न आउनुभएको हो । यतातिर नाडी छामेलगत्तै राष्ट्रपतिज्यूलाई भेट्न शीतलनिवास जानुभयो नि । दाहाल र थापा निवासको भेटघाटपछि बालुवाटार पुगेका ओली साँझ राष्ट्रपति विद्यादेवी भण्डारीलाई भेट्न शीतलनिवास गएका थिए । गत १ गतेको स्थायी कमिटी बैठकले संवैधानिक परिषद्सम्बन्धी अध्यादेश फिर्ता लिने निर्णय गरेको भए पनि प्रधानमन्त्री ओलीले फिर्ता गर्ने तयारी गरेका छैनन् । उनले पार्टीभित्र सहमतिको वातावरण नबने आफू अध्यादेश फिर्ता लिन बाध्य नहुने जवाफ दाहाललाई दिएको बैठक स्रोतको भनाइ छ । त्यसो हुँदा आइतबार बस्ने स्थायी कमिटी बैठकमा पनि अध्यादेशकै विषयमा छलफल हुन सक्ने नेताहरू बताउँछन् ।"
खोप दिइने व्यक्तिको सूची बनाइँदै,"(काठमाडौं)  कोरोनाविरुद्धको खोप ल्याउने टुंगो लाग्न बाँकी भए पनि सरकारले पहिलो चरणमा खोप लगाउनुपर्ने व्यक्ति पहिचान गर्न व्यक्तिगत विवरण संकलन सुरु गरेको छ । सरकारले पहिलो चरणमा आफू संक्रमित भई अरूलाई समेत सार्न सक्ने जोखिम क्षेत्रमा कार्यरतलाई खोप दिने तयारी गरेको छ । खोपका लागि स्वास्थ्यकर्मी र सामाजिक क्षेत्रमा काम गर्ने ९ लाख जनालाई प्राथमिकता दिइने भएको छ । विभागले नेपाल मेडिकल काउन्सिल, नर्सिङ काउन्सिल, स्वास्थ्य व्यवसायी परिषद्, आयुर्वेद काउन्सिल र फार्मेसी काउन्सिललाई पत्राचार गरेर त्यहाँ दर्ता भएका चिकित्सकलगायतका स्वास्थ्यकर्मीको विवरण मागेको छ । मेडिकल काउन्सिलका अध्यक्ष डा भगवान कोइरालाले दर्ता भएका डाक्टरहरूको विवरण चाँडै विभागमा पठाउने बताए । काउन्सिलमा २७ हजारभन्दा बढी चिकित्सक दर्ता भएका छन् । तीमध्ये नेपालमा १५ देखि १८ हजार कार्यरत रहेको अनुमान छ । रजिस्ट्रार कृष्णप्रसाद अधिकारीले काउन्सिलमा दर्ता भएका चिकित्सक को कहाँ छन् भन्ने तथ्यांक नभएको बताए । नर्सिङ काउन्सिलका अनुसार नर्स र अनमी गरी ९६ हजार जनाले लाइसेन्स लिएका छन् । स्वास्थ्य सेवा विभागको खोप शाखाका प्रमुख डा झलक गौतमले कोरोना खोपका लागि स्वास्थ्यकर्मीलाई पहिलो प्राथमिकतामा राखिएको बताए । स्वास्थ्यकर्मी सुरक्षित भए मात्रै अरू सुरक्षित हुन सक्छन् । उनीहरू संक्रमित भए अरूलाई पनि सर्न सक्छ, उनले भने । स्वास्थ्यकर्मी भन्दै जसले पनि खोप लगाउन सक्ने आकलन गरेर व्यक्तिगत विवरण संकलन गरिरहेको विभागले जनाएको छ । स्वास्थ्यकर्मी हुँ भन्दै कुनै कार्यालयको कार्ड देखाएर हुँदैन । सम्बन्धित काउन्सिलमा दर्ता भएर लाइसेन्स लिएको हुनुपर्छ । चिकित्सक हो भने मेडिकल काउन्सिलबाट र नर्स हो भने नर्सिङ काउन्सिलमा दर्ता भएको प्रमाणित हुनुपर्ने आधार बनाउँदै छौं, विभाग स्रोतले भन्यो । कोभ्याक्स सुविधाको खोप पहिलो चरणमा कुल जनसंख्याको तीन प्रतिशत अर्थात् ९ लाख जनालाई पुग्ने गरी आउने आकलन सरकारले गरेको छ । दोस्रो चरणमा ५१ लाख ६४ हजार जनालाई पुग्ने गरी आउनेछ । सुविधाको खोप ५५ वर्षभन्दा माथिका सबै नागरिक, ४० देखि ५४ वर्षका दीर्घरोगी र प्रवासी कामदार (दीर्घरोगी) लाई लगाउने सरकारको योजना बनाएको छ । तेस्रो चरणमा ४० देखि ५४ का बाँकी र १५ देखि ३९ वर्ष उमेर समूहका ५२ प्रतिशतलाई खोप लगाउने योजना छ । १५ देखि ३९ वर्ष उमेर समूहका मानिसको संख्या कुल जनसंख्याको ४२०७ प्रतिशत अर्थात् १ करोड २७ लाख ८० हजार रहेको सरकारले आकलन गरेको छ । स्वास्थ्य मन्त्रालयका सहायक प्रवक्ता डा समीरकुमार अधिकारीका अनुसार चिकित्सकसहितका स्वास्थ्यकर्मी ५ हजार १ सय १५ जना संक्रमित भइसकेका छन् । काठमाडौंमा मात्रै १ हजार ७ सय ६३ जना संक्रमित भए । ललितपुरमा ५ सय १२, चितवनमा ३ सय ९९, भक्तपुरमा ३ सय ३८, मोरङमा २ सय १ जनामा संक्रमण देखिइसकेको छ । कोरोनाकै कारण आठ जना स्वास्थ्यकर्मीले ज्यान गुमाइसकेका छन् ।सरकारले शिक्षकको विवरणसमेत संकलन गर्ने भएको छ । विद्यार्थीसँंग प्रत्यक्ष सम्पर्क हुने शिक्षकलाई पनि खोपमा प्राथामिकता दिइने भएकाले विवरण संकलन गर्न लागिएको हो । स्वास्थ्य सेवा विभागले शिक्षकको सम्पूर्ण विवरण उपलब्ध गराइदिन शिक्षा मन्त्रालयलाई पत्राचार गरिसकेको छ । शिक्षकमध्ये पनि प्राथमिक तहका शिक्षक उच्च प्राथमिकतामा पर्न सक्छन्, विभागका कर्मचारीले भने, साना नानीबाबुका लागि खोप नबनेकाले पनि शिक्षक प्राथमिकताभित्रै पर्छन् । विभागले एसोसिएसन अफ प्राइभेट हेल्थ इन्स्टिच्युसन अफ नेपाल (अफिन) सँग पनि व्यवसायीको विवरण मागेको छ । खोप आयात गर्ने फर्महरूको समेत खोजी सुरु भएको छ । वाणिज्य विभाग र औषधि व्यवस्था विभागसँग पत्राचार गरेर खोप आयात गर्न दर्ता भएका संस्था र व्यक्तिको खोजी गरिएको हो । खोप ल्याउने तयारी के छ ? स्वास्थ्य मन्त्रालयले खोपसम्बन्धी प्राविधिक सुझावका लागि गठन गरेको विज्ञहरू सम्मिलित खोप सल्लाहकार समितिले प्रतिवेदन बुझाइसकेको छ । सरकारले ७२ प्रतिशत मानिसलाई खोप लगाउने लक्ष्य राखी द्रुत कार्ययोजना बनाएर आठ वटा कार्यक्षेत्रमा कार्यदलसमेत बनाइसकेको मन्त्रालयका प्रवक्ता डा जागेश्वर गौतमले जानकारी दिए । कोभ्याक्सको मार्गदर्शनमा आधारित भएर तयार गरिएको स्रोत परिचालन र लक्षित जनसंख्याको कार्ययोजना मन्त्रिपरिषद्बाट स्वीकृत भई काम अगाडि बढेको छ, उनले भने । औषधि तथा खोप दर्ता व्यवस्थाका लागि औषधि ऐन अध्यादेशमार्फत संशोधन गरिएको छ । कोभ्याक्स सुविधामा खोप प्राप्तिका लागि खोपसम्बन्धी काम गर्ने अन्तर्राष्ट्रिय निकायमा पत्राचारसमेत गरिसकेको डा गौतमले बताए । ती निकायहरूलाई कोल्डचेन उपकरणका लागि पनि अनुरोध गरिएको छ, उनले भने । २ देखि ८ डिग्री सेल्सियसमा राख्न सकिने खोप भण्डारण क्षमता १ लाख ९५ हजार लिटर रहेको विभागले जनाएको छ । खोप खरिद गर्न आवश्यक पर्ने रकमको व्यवस्थापन गर्न अर्थ मन्त्रालयमा प्रस्ताव पठाइसकेको स्वास्थ्य मन्त्रालयले जनाएको छ ।"
जब जनकपुर उडेको जहाज पोखरा पुग्यो,"(काठमाडौं)  काठमाडौंबाट जनकपुरतर्फ उड्नुपर्ने बुद्ध एयरको माइक यांकी एटीआर विमान शुक्रबार जब पोखरा विमानस्थलको धावनमार्गमा अवतरण हुँदै थियो, एयरहोस्टेस लुमन्ती मानन्धर भन्दै थिइन्, यात्रु महानुभावहरू हामी जनकपुर विमानस्थलमा आइपुगेका छौं । बाहिरको तापक्रम २२ डिग्री सेल्सियस रहेको छ । उनले यति के भनेकी थिइन्, यात्रुको एकसाथ आवाज आयो, यो जनकपुर होइन ! पोखरा हो, पोखरा ! उनले बुद्ध एयरलाई सेवा गर्ने मौका दिनुभएकोमा धन्यवाद भन्नै पाइनन् । धावनमार्गमा गुडिरहेको जहाजभित्रैबाट उनले ककपिटमा रहेकी क्याप्टेन रीता प्याकुरेललाई यात्रुको प्रतिवाद रिपोर्टिङ गरिन् । एयरहोस्टेस मानन्धरको सूचनापछि क्याप्टेन प्याकुरेल र कोपाइलट सुरेश कटवालले त्यतिबेला मात्रै थाहा पाए, जनकपुरका यात्रु पोखरा ल्याइएको । त्यतिन्जेलमा काठमाडौंबाट उडेको २५ मिनेट घर्किसकेको थियो । यता, काठमाडौं स्टेसनमा बुद्ध एयरले त्यतिबेला मात्रै थाहा पायो, जब पोखराकै लागि जान तयार भएको अर्को जहाजले त्रिभुवन अन्तर्राष्ट्रिय विमानस्थलको टावरमा रहेका एयर ट्राफिक कन्ट्रोलरलाई पोखरा उडानका लागि अनुमति माग्यो । बुद्धले दैनिक काठमाडौंपोखरा ७ वटा उडान गर्छ । अन्तिम उडानको फ्लाइट नम्बर यूफोर६०७ हुन्छ । यो उडान नम्बरको जहाज त अघि नै उडेर पोखरा पुगिसक्यो, टावरबाट एटीसीले अर्को जहाज उडाउन तयार भएका क्याप्टेन मनोज केसीको टिमलाई जानकारी गरायो । उता पोखरामा होहल्ला गर्ने यात्रुहरूलाई जहाजबाट झारिएन । तत्कालै फर्किने निर्णय सुनाइयो । माइक यांकी जहाजले पोखराबाटै जनकपुर उड्ने अनुमति पायो । जनकपुर पुग्न १८ सय लिटर इन्धन थपियो । जहाजले पुनः यात्रु तथा कार्गोको तौल समेटिएको लोडसिट, फ्लाइट प्लान पोखरा विमानस्थललाई बुझाउनुपर्ने भयो । पोखरास्थित बुद्ध एयरको स्टेसनका कर्मचारीले इन्धन थप्दा, कागजात मिलाउँदा करिब ४५ मिनेट जहाज पोखरामा रह्यो । यो अवधिमा केही यात्रुले ककपिटको पछाडितिर फोटो सेसन गरे । काठमाडौंबाट सवा ३ बजे उडेको उक्त जहाज पोखरा अवतरणपछि ५ नबज्दै जनकपुर पुग्यो । पोखराबाट गोरखा मनकामना हुँदै ४० मिनेटमा जनकपुर पुगेको जहाजलाई क्याप्टेन प्याकुरेलले कुशलतापूर्वक बेलुकी ६ बजेअघि नै काठमाडौं अवतरण गराइन् । सम्बद्ध अधिकारीहरूका अनुसार, शुक्रबार दिउँसो विराटनगर पुगेर फर्केकी क्याप्टेन प्याकुरेल, कोपाइलट कटवाल, एयरहोस्टेस मानन्धर र मेनुका गुरुङको उड्नुपर्ने दोस्रो गन्तव्य पोखरा नै थियो । तर, बिहानैदेखि तराईका विमानस्थलमा देखिएको मौसमी खराबीका कारण उडान तालिका प्रभावित भइरहेका थिए । प्रायः समयमै जहाज उड्न नसकेपछि समय धकेलिँदैधकेलिँदै पछि सरे ।बुद्धले जनकपुरका लागि तीनवटा उडान तालिका राखेकामा दिउँसो २ बजेको उडान समयमै भएन । २ घण्टाअघि नै विमानस्थलमा पुगेका यात्रुको दबाब विमानस्थलस्थित बुद्धको मार्केटिङ र ग्राउन्ड अपरेसनका कर्मचारी झेलिरहेका थिए । जनकपुर जाने यात्रुहरू सबै आइसकेकाले मार्केटिङले पोखराको उडानका लागि तयार रहेकी क्याप्टेन प्याकुरेललाई पठाउन तालिका रिभाइज्ड गर्यो । यात्रुको उपस्थिति तथा जहाजको उपलब्धता र मौसममा हुने गडबडीका कारण वायुसेवाहरूले यात्रुलाई पूर्वजानकारी नगराई तालिका फेरबदल गर्न सक्छन् । तर, यसबारे उनीहरूको ग्राउन्डदेखि ककपिटसम्मको प्रणालीमा समयमै खबर हुन सकेन । त्यसैले पोखराका लागि तोकिएको जहाजमा जनकपुरका यात्रु परे । काठमाडौंबाट टेकअफ गर्नेबित्तिकै उडानलाई पोखरा नभई जनकपुरतर्फ मोड्न सकिन्थ्यो । तर, एयरहोस्टेसको दिमागमा जनकपुर जाँदै छौं भन्ने थियो भने ककपिटमा रहेका पाइलट पोखराका लागि नै उडिरहेका थिए । तर, उनीहरूलाई दिइने कागजातमा जनकपुर लेखिएको थियो । जहाज टेकअफ गर्नेबित्तिकै एयरहोस्टेसले उडानको समय, उचाइ र गन्तव्यमा पुग्ने समयबारे ब्रिफ गर्छन् । शुक्रबार एयरहोस्टेस मानन्धरले पनि बोर्डमा रहेका यात्रुलाई जनकपुर जान लागेको र उडान समय २५ मिनेट नै भनिन् । जहाज १० हजार फिट नपुग्दासम्म पछाडि बोर्डमा एयरहोस्टेसले गर्ने ब्रिफ तथा यात्रुको हल्ला ककपिटमा सुनिँदैन । पाइलटले पछाडिको संवादले डिस्टर्भ गर्ने भएकाले नसुनिने बनाएका हुन्छन् । यसलाई स्टेरायल ककपिट रुल भनिन्छ । यही नियमका कारण शुक्रबार बुद्धका ती पाइलटले एयरहोस्टेसले भनेको जनकपुरसम्मको उडान समय २५ मिनेट हुनेछ भन्ने सुन्नै पाएनन् । काठमाडौंबाट पोखरा र जनकपुर दुवै एटीआर विमानमा २५२५ मिनेटमै पुगिने गन्तव्य हुन् । उडान समय पनि उस्तैउस्तै भएकाले हेक्का नभएको हुन सक्छ ।उडिरहेको जहाजमा एयरहोस्टेसले जाने गन्तव्यको तापक्रम क्याप्टेनसँग सोधेर यात्रुलाई भन्नुपर्छ । मानन्धरले तापक्रम मागिन् । ककपिटले २२ डिग्री सेल्सियस भन्यो । सबैभन्दा पहिला काठमाडौंको धावनमार्गमै थाहा हुनुपर्ने थियो । त्यहाँ यात्रु राखिसकेपछि क्याप्टेनलाई मार्केटिङका कर्मचारीले यात्रु विवरण र उडान तालिका बुझाउँछन् । त्यहाँ कहाँको उडान हो भनेर लेखिएको हुन्छ । तर, शुक्रबार क्याप्टेन प्याकुरेलले हस्ताक्षर गरिन् । एक प्रति ककपिटमा राखिन्, अर्को प्रति झ्यालबाटै ग्राउन्डमा रहेका कर्मचारीलाई बुझाइदिइन् । यदि उनले केही सेकेन्ड लोडसिट पढेको भए पनि जानकारी मिल्थ्यो । तर, उनले उडान हुनुअघि नै आन्तरिक टर्मिनलमा रहेको बुद्धको अपरेसन कन्ट्रोल सेन्टरबाट आफ्नो उड्नुपर्ने पोखरा नै भएको हेरफेर नभएको सूचना लिइसकेकी थिइन् । केही मिनेटमै भएको फेरबदलबारे उनलाई जानकारी भएन । बुद्ध एयरले यो घटनालाई आफ्ना विभागीय कर्मचारीहरूबीचको मिसकम्युनिकेसन भनेको छ । एक अधिकारीका अनुसार, शुक्रबार यो घटनामा जोडिएका सबै कर्मचारीलाई आइतबार छुट्टै ब्रिफिङ राखिएको छ । घटनाबारे आन्तरिक छानबिन पनि सुरु गरिएको बुद्धले जनाएको छ । छानबिनपछि प्रतिवेदन नियमनकारी निकाय नागरिक उड्डयन प्राधिकरणलाई बुझाइने ती अधिकारीले बताए । बुद्धले यस्ता घटना हुन नदिन तत्काल नयाँ नियम लागू गर्ने जनाएको छ । एक उड्डयनकर्मीका अनुसार, एक दशकअघि बुद्धकै १९ सिट क्षमताको विराटनगर जानुपर्ने बिचक्राफ्ट १९०० डी विमान दुई जना पाइलटको मनमुटावका कारण भैरहवामा अवतरण भएको थियो । त्यस्तै, बैंककबाट काठमाडौं आएको थाई एयरको विमानले दशकअघि काठमाडौंका यात्रुको लगेज बैंककमै छाडेर लन्डन जाने यात्रुको लगेज बोकेर काठमाडौं आएको थियो ।"
विपक्षी मोर्चा कस्दै कांग्रेस,"काठमाडौं (कास) प्रमुख प्रतिपक्षी कांग्रेसले सरकारको बेथितिविरुद्ध संसद्मा सशक्त आवाज उठाउन अर्को विपक्षी जनता समाजवादी पार्टीका नेताहरूसँग परामर्श गरेको छ । दुवै दलले संसद्को हिउँदे अधिवेशन तत्काल बोलाउन पनि माग गरेका छन् । कांग्रेस सभापति शेरबहादुर देउवाले शनिबार जसपाका नेताहरूलाई आफ्नै निवास बूढानीलकण्ठमा बोलाएर छलफल गरेका हुन् । उनले जनसरोकार, बेथिति र भ्रष्टाचारका मुद्दामा सँगै मिलेर अघि बढ्न आग्रह गरेका छन् । जसपाका वरिष्ठ नेता राजेन्द्र महतोले जनसरोकारको मुद्दामा सहकार्य गरेर अघि बढ्ने समझदारी बनेको बताए ।कांग्रेस नेता मीनेन्द्र रिजालले संसद्मा कसरी प्रभावकारी भूमिका निर्वाह गर्ने भन्ने विषयमा दुई दलबीच छलफल भएको जानकारी दिए । संवैधानिक परिषद् (काम, कर्तव्य, अधिकार र कार्यविधि) सम्बन्धी अध्यादेश तत्काल फिर्ता लिन र संसद् अधिवेशन तत्काल बोलाउन माग गर्ने र सरकारको अकर्मण्यताविरुद्ध संसद्मा सशक्त आवाज उठाउने विषयमा दुई दल एकै ठाउँमा छौं, उनले भने । जसपा नेता महतोले मिल्ने मुद्दामा सँगै आवाज उठाउने र नमिल्ने मुद्दामा छुट्टाछुट्टै भूमिका निर्वाह गर्ने कुरा भएको बताए । कुनकुन मुद्दामा सँगै जाने भनेर पछि गृहकार्य गर्नेछौं, उनले भने ।दुवै दलका नेताहरूले प्रधानमन्त्री केपी शर्मा ओली एकदलीय तानाशाहको अभ्यास गर्ने बाटोमा अघि बढेकाले त्यसलाई रोक्न पनि विपक्षी मोर्चा सशक्त हुनुपर्नेमा साझा मत बनाएका थिए । छलफलमा जसपाका तर्फबाट कार्यकारी अध्यक्ष महन्थ ठाकुर, संघीय परिषद् अध्यक्ष बाबुराम भट्टराई र महतो सहभागी थिए । कांग्रेसबाट देउवा, वरिष्ठ नेता रामचन्द्र पौडेल र रिजाल थिए । उनीहरूले संवैधानिक सीमा आउने बेलासम्म पनि संसद् अधिवेशन आह्वान नगरिएकोप्रति आपत्ति जनाएका छन् । संविधानले एउटा अधिवेशन र अर्को अधिवेशनको अन्तर ६ महिनाभन्दा बढी हुन नहुने व्यवस्था गरेको छ । गत असार १८ गते संसद् अधिवेशन अन्त्य भएकाले पुस १७ गते ६ महिना पुग्दैछ ।कांग्रेस सभापति देउवाले शुक्रबार समाजिक सञ्जालमा व्यक्त गरेको धारणाप्रति पनि जसपाका नेताहरूले जिज्ञासा राखेका थिए । देउवाले आफ्नो पार्टीको २५ प्रतिशत सांसद संख्या नरहेको र अन्य विपक्षी दलले साथ नदिएकाले विशेष अधिवेशनका लागि समावेदन गर्न नसकिएको ट्वीट गरेका थिए । उनको संकेत जसपातिर थियो । सरकारले संसद्का पदाधिकारी र विपक्षीलाई जानकारी नगराई असार १८ गते संसद् अधिवेशन अन्त्य गराएको थियो ।"
शिक्षक दरबन्दी मिलान थालियो,"(काठमाडौं)  मुलुकभरका सामुदायिक विद्यालयमा शिक्षकविद्यार्थीको अनुपात मिलाउन शिक्षा तथा मानवस्रोत विकास केन्द्रले बिहीबारबाट शिक्षक दरबन्दी मिलान थालेको छ । पहिलो चरणमा अन्तरजिल्ला र अन्तरस्थानीय तह गरी १ सय ८४ शिक्षकको रिक्त दरबन्दी मिलाउन गरिएको हो ।रिक्त दरबन्दी मिलान गरिएकाले तत्काल शिक्षक भने सरुवा नहुने केन्द्रका महानिर्देशक वैकुण्ठ अर्यालले जानकारी दिए । जिल्लागत रूपमा रहेको दरबन्दी मिलान गर्न २०७६ भदौ ४ को मन्त्रिपरिषद् बैठकले स्वीकृति दिएको थियो । प्राथमिक, निम्न माध्यमिक र माध्यमिक तहका दरबन्दी एक पटकका लागि स्थानीय तहगत रूपमा केन्द्रले मिलान गर्न लागेको हो । त्यसका लागि शिक्षक दरबन्दी मिलान तथा व्यवस्था कार्यविधिसमेत जारी भइसकेको छ । पहिलो चरणमा काठमाडौं, मुस्ताङ, मनाङ, तनहुँ र पर्वतमा बढी रहेको प्राथमिक तहको ३३ दरबन्दी धादिङ, नवलपरासी (बर्दघाट सुस्ता पूर्व) र बागलुङमा कायम गरिएको छ । त्यस्तै, गोरखाको २४, म्याग्दीको १०, अर्घाखाँचीको ११, गुल्मीको २५, इलामको १२, चितवनको २३, रसुवाको ३, पर्वतको ६ र तनहुँको प्राथमिक तहको २७ दरबन्दी मिलान गरिएको छ । यी जिल्लामा भित्रकै एउटा स्थानीय तहबाट कटौती गरी अर्को स्थानीय तहमा दरबन्दी थप गरिएको अर्यालले बताए । यसैअनुसार देशभर शिक्षक दरबन्दी मिलान हुँदा काठमाडौं, ललितपुर, भक्तपुर जिल्लाबाट मात्र १ हजार १ सय ३१ दरबन्दी कटौती हुनेछ ।लामो समयदेखि दरबन्दी मिलान हुन नसक्दा सहरी क्षेत्रमा विद्यार्थीको तुलनामा धेरै शिक्षक र ग्रामीण क्षेत्रमा थोरै शिक्षक कार्यरत रहेको अध्ययनका क्रममा पाइएको थियो । शिक्षक विद्यार्थीको असमान अनुपातलाई व्यवस्थित गर्न स्थानीय तह, जिल्ला र प्रदेशगत रूपमा समेत दरबन्दी मिलान गरिने कार्यविधिमा उल्लेख छ । कार्यविधिअनुसार स्थानीय तहहरूमा स्वीकृत मापदण्डको आधारमा बढी हुन आउने दरबन्दीहरू थप हुन जाने स्थानीय तहहरूमा पठाउने गरी मिलान गरिएको केन्द्रले जनाएको छ ।पहिलो चरणमा केही जिल्लाका प्राथमिक तहबाट काम थालिएको उनले जनाए । अब निम्न माध्यमिक र माध्यमिक तहमा पनि क्रमशः दरबन्दी मिलान गर्दै जान्छौं, उनले भने, सबै जिल्लामा तीनै तहका शिक्षक दरबन्दी मिलान गरिसक्ने योजना छ । उनका अनुसार पहिलो चरणमा रिक्त दरबन्दी मात्र थपघट गरिएको हो । रिक्त दरबन्दी मिलान गरिसकेपछि बढी भएका शिक्षक सरुवा हुने गरी दरबन्दी थपघट गरिनेछ । दरबन्दी मिलान सकिएपछि शिक्षकको अभाव टर्ने र पठनपाठनमा सुधार आउने विश्वास गरिएको छ । कार्यविधिमा हिमाल, पहाड र तराईमा शिक्षकविद्यार्थी अनुपात क्रमशः ४०, ४५ र ५० कायम गर्ने उल्लेख छ । २०७५ फागुनसम्मको शैक्षिक तथ्यांकलाई आधार मानेर शिक्षक दरबन्दी मिलान गर्न थालिएको हो ।सरकारले शिक्षकको दरबन्दीको अवस्थाबारे अध्ययन गर्न पूर्वसचिव महाश्रम शर्माको संयोजकत्वमा कार्यदलसमेत गठन गरेको थियो । कार्यदलको सुझावका आधारमा सरकारले दरबन्दी मिलान गर्ने निर्णय गरेको थियो । कार्यदलले सामुदायिक विद्यालयमा ५७ हजार शिक्षकको दरबन्दी अभाव रहेको औंल्याएको थियो । सामुदायिक विद्यालयमा शिक्षक अभाव भएपछि गत वर्षदेखि स्वयंसेवक शिक्षकसमेत परिचालन गर्न थालिएको छ ।कार्यदलले केही विद्यालयमा आवश्यकताभन्दा बढी र ३ हजार सामुदायिक विद्यालयमा एउटा पनि शिक्षक दरबन्दी नरहेको औंल्याएको थियो । प्राविमा बढी, निमावि र माविमा आवश्यकताभन्दा कम शिक्षक रहेको पाइएको थियो । त्यस्तै, मावि र निमावि तहमा विषयगत शिक्षक नै नभएका विद्यालयको संख्या सबैभन्दा बढी भेटिएको थियो ।"
करार नियुक्ति माग्दै प्राध्यापक आन्दोलित,"काठमाडौं (कास) अनलाइन कक्षाको पारिश्रमिक नपाएका त्रिभुवन विश्वविद्यालयका आंशिक प्राध्यापकले उपकुलपति कार्यालयमा धर्ना दिन थालेका छन् । कक्षा र परीक्षा बहिष्कार गर्दै आएका उनीहरूले बिहीबारबाट समान कामको समान ज्याला भन्दै आन्दोलन थालेका हुन् । धर्नामा देशभरका आांगिक क्याम्पसका प्राध्यापक सहभागी छन् । त्रिविमा करिब दुई हजार आंशिक प्राध्यापक छन् । उनीहरूले चैतयता पारिश्रमिक पाएका छैनन् । अधिकांश क्याम्पसमा पठनपाठन छैन, त्रिचन्द्र क्याम्पसमा आंशिक प्राध्यापक शशीकुमार शर्माले भने, अनलाइन कक्षामा सहभागीलाई पनि पारिश्रमिक दिइएको छैन । त्रिविमा कक्षाअनुसार पारिश्रमिक दिने गरी १४ वर्षदेखि आंशिक प्राध्यापक कार्यरत छन् । प्रतिपिरियड ३ सयका दरले अध्यापन गराउने उनीहरूले मासिक पारिश्रमिक दिने गरी करारमा नियुक्ति दिनुपर्ने माग अघि सारेका हुन् । त्रिविले आंशिक प्राध्यापकलाई शोषण गर्दै आएको उनीहरूको गुनासो छ । स्थायी र करारमा पढाउने प्राध्यापकले मासिक ४०४२ हजार रुपैयाँ बुझ्छन्, उनले भने, हामी पनि उनीहरूले समान पढाउँछौं, तर लकडाउनयता एक सुका पनि पाएका छैनौं ।कक्षाअनुसार ज्यालादारीमा कार्यरत प्राध्यापकलाई करार नियुक्ति दिनुपर्ने र त्रिवि सेवा आयोगको विज्ञापन समयमा नै खुलाउनुपर्ने आंशिक प्राध्यापक संघको माग छ । हामीलाई सिधै स्थायी नियुक्ति देऊ भनेका छैनौं, संघर्ष समितिका संयोजकसमेत रहेका शर्माले भने, समान कामको समान ज्यालासहित ६६ महिनामा सेवा आयोगको परीक्षा गराउन माग गरेका हौं । आयोगको प्रतिस्पर्धामा सफल हुन नसके शिक्षण पेसा नै छाड्ने उनले बताए । संघले २०६५ यता सरकार र विश्वविद्यलायसँग भएको सहमति कार्यान्वयन हुनुपर्ने माग दोहोर्याएको छ । विभिन्न समयमा गरिएका सहमतिमा आंशिक प्राध्यापकलाई करार नियुक्ति दिने उल्लेख छ । सहमतिअनुसार आंशिक प्राध्यापकलाई करारमा नियुक्ति गर्न एक हजार ४ सय २० दरबन्दी थप गर्ने निर्णय भइसकेको छ । थपिएको दरबन्दीमा करारलाई नियुक्ति दिनुपर्ने संघको धारणा छ ।"
रोकिएन भारत पस्नेको लर्को,"(कञ्चनपुर)  शीतलहरले केही दिनयता पश्चिम तराईमा चिसो निकै बढेको छ । पारिपट्टि भारतमा पनि चिसो उस्तै छ । भारत सरकारले त चिसोका कारण घर बाहिर ननिस्कन आग्रह गरेको छ । यस्तो कठ्यांग्रिँदो चिसोमा पनि नेपालीहरू धमाधम भारत गइरहेका छन् । कामको खोजीमा भारत पस्नेहरूको लर्को घटेको छैन ।पिठ्युँमा फाटेको झोला । एकसरो लुगामाथि पातलै खालको ज्याकेट । कामको खोजीमा भारत जानेहरूको लाइनमा शुक्रबार सुर्खेतको चिंगाड२ का ५५ वर्षीय पहले खड्का भेटिए । बिहान झिसमिसेमै नाका पुगेका उनी पारि पस्ने क्रममा नाम दर्ता गराउन लाइनमा थिए । उनी मजदुरी गर्न उत्तराखण्डको अल्मोडा जान गाउँलेहरूसँगै आएका हुन् । सानैदेखि अल्मोडातिर जाने गरेका उनी पछिल्लो केही वर्षदेखि घरमै थिए । कोरोना संक्रमणका कारण गाउँमा समेत कामकाज केही नपाइने अवस्था आएपछि उनी १० वर्षपछि फेरि अल्मोडा जान लागेका हुन् । गाउँमा केही काम पाइएन, अलिअलि मजदुरी गरेको पनि ज्याला पाइएन, खड्काले भने, फेरि पुरानै ठाउँमा जान थाले । उनी जस्तै दैनिक सयौं जना कामको खोजीमा सिमला, देहरादुन, मन्सुरी, अल्मोडा र गढवाललगायतका क्षेत्रमा गइरहेका छन् । चिसो भनेर के गर्नु, काम नगरी खान पाइँदैन, दैलेखको बिन्द्रासैनी४ चामुण्डाका जीवन नेपालीले भने, गाउँमा रेगुलर काम पाइँदैन, काम पाए पनि समयमा ज्याला पाइँदैन । उनका गाउँका ६ जना युवाहरू मजदुरीकै लागि अल्मोडा जान लागेका हुन् । उनीहरू २५ देखि ३० वर्षका छन् । नेपाली डकर्मीको काम गर्छन् । अल्मोडामा घर बनाउने, सडकको पर्खाल बनाउनेलगायत विभिन्न काममा ज्यालादारीमा काम पाइन्छ । नियमित काम पाइने र ज्याला पनि समयमै पाइने भएकाले उनको समूह गाउँमै कहिलेकाहीँ पाइने काम छाडेर भारत जान लागेको हो । लकडाउनमै जेठको महिना घर आएका हौं, नेपालीसँगै अल्मोडा जान लागेका सुरेन्द्र विकले भने, सातआठ महिना बेरोजगार बस्दा घर खर्च चलाउनसमेत गाह्रो भयो । खेतीपाती पनि खासै छैन । अलिअलि भएको जमिनमा मंसिरमै गहुँ छरेपछि भारत जाने तयारी गरेको उनले बताए । दसैंतिहारको बीचमा केही समय गाउँमै मजदुरी गरेका थिए । तर ठेकेदार सम्पर्कविहीन भएर ज्याला नपाएपछि छाडेको उनले बताए । कैलालीको घोडाघोडी१ सुख्खडका निसान सिंहले लकडाउनको अवधिमा घर फर्किंदा गाउँमै भैंसी वा बाख्रापालन सुरु गर्ने योजना बनाएका थिए । मजदुरी गरेर ल्याएको रकम र अलिकति ऋण काढेर व्यवसाय सुरु गर्ने उनको सोच थियो । तर, लामो लकडाउनले पैसा घरखर्चमै सकियो । ऋण पनि सहजै पाउने बाटो नभएपछि उनी फेरि भारत जान तयार भएका हुन् । देहरादुनमा डुलेर लुगाकपडा बेच्ने काम गर्छौं, सिंहले भने, दिनको पाँचसात सय बचत हुन्छ । उनी देहरादुनमा सात वर्षदेखि यही काम गरिरहेका थिए । लकडाउनपछि गत जेठमा घर फर्किएका हुन् । आफूसँग केही नभएपछि जे सोचे पनि गर्न नसकिने रहेछ, सुख्खडकै हरकसिंह धामीले भने, लकडाउनका बेला घर फर्किंदा निकै दुःख पायौं, त्यतिबेला अब भारत जाँदैनौं भन्ने सोचेका थियौं, तर अहिले नगए भोकै परिने भइयो ।"
लम्बिँदो सीमा बन्दले आक्रोश,"(जनकपुर)  कोरोना संक्रमण रोकथामका लागि सरकारले गत चैतमा लकडाउन गरेदखि नै सीमानाका सिल छ । बजार खुल्यो, यातायात खुले तर नाका खोलिएको छैन । प्रदेश २ को भारतसँग जोडिएको सीमा ४ सय ६० किलोमिटर लामो छ । निगरानी राख्न सशस्त्र प्रहरीको पहरा छ । वारिपारि आउजाउ चलिरहने क्षेत्रमा नाका नखुल्दा जनजीवन कष्टकर बनेको छ । भारतसँगको पारिवारिक, धार्मिक, सांस्कृतिक र पर्यटकीय गतिविधि ठप्प छन् । सीमा खोल्न प्रदेशका ८ वटै जिल्लामा स्थानीयले दबाब बढाएका छन् । सीमामा धर्ना बस्नेलाई राजनीतिक दलको समर्थन भए पनि संघीय सरकार खुला गर्ने विषयमा मौन छ । सीमावर्ती नेपालभारतका बासिन्दाबीच बिहेवारी पनि चल्छ । मंसिरयताको विवाहको मुहूर्तमा वारिबाट पारि र पारिबाट वारि बेहुला र जन्ती पुर्याउन सास्ती थियो । सीमा बन्दले दैनिक जनजीवनसँगै धार्मिक सहर जनकपुरको पर्यटन क्षेत्र पनि प्रभावित छ । जनकपुरको पर्यटन व्यवसाय धराशायी बनेको होटल व्यवसायी अभिषेक झुनझुनवालाले बताए । रामजानकी विवाह महोत्सवमा जनकपुरको होटलमा भारतीय पर्यटक खचाखच हुन्थ्यो, उनले भने, सीमा बन्द भएकाले जनकपुरको होटलमा पाहुना नै छैनन् । जनकपुरमा भारतबाट ८० प्रतिशत धार्मिक पर्यटक आउँछन् । सीमा बन्द भएकै कारण यसपटक विवाह महोत्सवमा अयोध्याबाट जन्तीमा साधुसन्त आउन पाएनन् । सीमा बन्दले दैनिक उपभोग्य सामानको मृल्यवृद्धिका साथै औषधिउपचारमा पनि समस्या रहेको नेपालभारत खुल्ला सीमा संवाद समूहका संयोजक राजीव झाले बताए । सीमा बन्दकै कारण छोरीचेली माइती र ससुराली आवतजावत गर्दा अपमानित हुनुपरेको झाले बताए ।"
दाउरा नपाउँदा दैनिकी कष्टकर,"(धनगढीकञ्चनपुर)  बाक्लो कुहिरोसँगै शीतलहरका कारण पश्चिम तराईको जनजीवन प्रभावित भएको छ । गत बुधबारदेखि चिसो बढेपछि कैलाली र कञ्चनपुरका मुक्तकमैया, बाढीपहिरो पीडित र सुकुम्बासी बस्तीका विपन्न परिवारको दैनिकी थप कष्टकर बनेको हो । आगो बाल्न दाउरा, मुढासमेत पाउन नसकेको उनीहरूको गुनासो छ ।धनगढी पुरानो एयरपोर्टको मुक्तकमैया शिविरका हरिराम चौधरीले न्यानो हुने गतिलो ओढ्ने, ओछ्याउने, लगाउने लुगा तथा आगो ताप्न दाउरासमेत पाउन नसकेको दुखेसो पोखे । दाउरा पनि कहाँबाट ल्याउने ?, उनले भने, दाउरा बिक्री वन कार्यालयले बन्द गरेको छ भन्ने सुन्यो ।शिविरकै शिव चौधरीले सरकारले आगो ताप्ने दाउरासमेत उपलब्ध गराउन नसकेकोमा आक्रोश पोखे । ज्यालामजदुरी गरेर जीविका चलाउने परिवारलाई दाउरा नपाएर रात काट्न गाह्रो भएको छ, उनले भने, सरकारले यस्तो बेलामा पनि दाउरा नदिने ? चिसोबाट दिनभर श्रम गरेर छाक टार्ने वर्गसँगै बालबालिका, गर्भवती, वृद्धवृद्धा बढी प्रभावित छन् । जीउमा लगाउन न्यानो लुगा छैन, चिसोले बसिनसक्नु छ, धनगढी मनेराका सुरेश विकले भने ।डिभिजन वन कार्यालयका प्रमुख रामचन्द्र कँडेलले सरकारले काठदाउरा विक्रीमा प्रतिबन्ध लगाएका कारण उपभोक्तालाई चिसोका बेला पनि दाउरा उपलब्ध गराउन नसकिएको बताए । चिसो बढ्यो, दाउरा चाहियो भनेर स्थानीय आउने गरेका छन्, उनले भने । संघीय सरकारले वैज्ञानिक वन व्यवस्थापन कार्यक्रम लागू भएका सामुदायिक वनमा अनियमितता भएको गुनासो आएपछि गत जेठदेखि काठदाउरा विक्री र ढुवानीमा समेत रोक लगाएको छ । उक्त निर्णयले दाउराको समेत आपूर्ति रोकिएको उनले बताए ।सुरक्षित बासको माग राख्दै चुरे गाउँपालिकाबाट आन्दोलनका लागि तराई झरेका पहिरोपीडितहरूले पनि चिसो छल्न दाउरासमेत नहुँदा समस्या भएको बताएका छन् । गत साउनमा पहिरोबाट विस्थापित झन्डै एक सय परिवार संघर्ष समिति नै बनाएर सरकारलाई दबाब दिन भन्दै गौरीगंगा१ पशुपति सामुदायिक वन छेउमा आएर बसेका हुन् । स्थानीयले वन क्षेत्र कब्जा गर्न आएको आरोप लगाउँदै पानी र दाउरासमेत दिन नमानेको संघर्ष समिति अध्यक्ष टीकाराम कार्कीले बताए । खोलाको पानी खानुपरेको छ, उनले भने, खुला आकाशमुनि बसेका हामीहरूलाई वनबाट दाउरा पनि ल्याउन दिएका छैनन् । उनले आफूहरू वन क्षेत्र कब्जा गर्न नआएको, पहिरोले उठिबास लागेपछि सरकारको ध्यानाकर्षण गराउन तराई झरेको स्पष्ट पारे । चिसोका कारण अस्पताल तथा स्वास्थ्य केन्द्रहरूमा पनि बिरामीको संख्यामा वृद्धि भएको छ । जल तथा मौसम विज्ञान विभागको फिल्ड कार्यालय अत्तरियाका मौसम विज्ञान सहायक सिंगल चौधरीका अनुसार बुधबार यो वर्षको सबैभन्दा कम ५४ डिग्री सेल्सियस तापक्रम मापन गरिएको थियो । शनिबारको न्यूनतम तापक्रम ७७ डिग्री थियो । अघिल्लो वर्ष कैलालीको न्यूनतम तापक्रम २२ डिग्रीसम्म झरेको थियो । अझै केही समय चिसो कायम रहने भएकाले तापक्रम घट्ने चौधरीले बताए । कञ्चनपुरमा पनि अवस्था उस्तै छ । चिसो बढेकाले कामै गर्न नसकिने भएको छ, महेन्द्रनगरमा ज्यालादारी काम गर्ने बेलौरीका करन चौधरीले भने, काम गर्न नसकेर भोकै बस्नुपर्ने अवस्था छ । शीतलहर र कुहिरोले जनजीवनसँंगै खेतीबालीमा समेत असर गर्ने देखिएको छ । खासगरी आलु र टमाटर खेतीमा डढुवा रोग लाग्ने जोखिम बढी हुन्छ । डढुवाले एकै दिनमा सयौं हेक्टरको आलु सखाप पारिदिन्छ, कृषि ज्ञान केन्द्र कञ्चनपुरका प्राविधिक सहायक जनकबहादुर सिंहले भने, यसका लागि रोग लाग्नु अगावै ढुसीनाशक विषादी छर्किनुपर्छ ।"
"आचार्यलाई वर्ष गीत, नन्दनलाई स्रष्टा सम्मान","चितवन (कास) गीतकार संघ नेपालले गीतकार महेश आचार्यलाई वर्ष गीत पुरस्कार २०७६ बाट सम्मान गरेको छ । संघको १० औं वार्षिकोत्सवका अवसरमा शनिबार नारायणगढमा आयोजित कार्यक्रममा वाग्मती प्रदेशका मुख्यमन्त्री डोरमणि पौडेलले ५७ हजार रुपैयाँ नगदसहितको पुरस्कार हस्तान्तरण गरे । छनोटमा परेका १० मध्येबाट विशेष समितिले आचार्यको गीतलाई सर्वोत्कृष्ट ठहर गरेको हो । थाहा छैन जिन्दगीमा बोलको उनको गीतलाई अञ्जु पन्तले स्वर दिएकी छन् भने राम सिटौलाले संगीत भरेका छन् । समारोहमा गीतकार प्रेम विनोद नन्दनलाई नगद १ लाख ५१ हजारसहितको अमर भावना गीतकार राष्ट्रिय स्रष्टा सम्मान २०७६ दिइएको छ । २०११ सालमा झटारो गीत संग्रह प्रकाशित गरेका ८५ वर्षीय नन्दनका सातवटा गीत, गजल, कविता संग्रह र लघुकाव्य प्रकाशित छन् । शनिबार उनको कविता संग्रह पत्रम् पुष्पम् विमोचन भयो । यस्तै, डायस्पोरा गीतकार सम्मान बेल्जियमलाई कर्मथलो बनाइरहेका गीतकार अर्जुनरत्न भिखारीलाई प्रदान गरिएको छ ।"
परुई खोलो थुनियो,"चितवन (कास) माडीको सोमेश्वर पर्वत शृंखलामा पर्ने एउटा डाँडो भत्केर परुई खोलो थुनिएको छ । डाँडाका रुख, बिरुवा, झाडी, झ्याङ, ढुंगा र माटाले खोलाको लगभग ५ सय मिटर क्षेत्र पुरेको छ । थुनिएको क्षेत्रमा अग्लो बाँध बनेको स्थानीयले बताए । खोला थुनिँदा खानेपानी र सिँचाइका लागि संकटसमेत सुरु भएको छ । खोलो थुनिएर बनेको ताल अचानक फुटे तल्लो क्षेत्रमा बाढी आउने त्रास पनि छ । स्थानीय अयोध्यापुरी मध्यवर्ती उपभोक्ता समितिका सदस्य कृष्ण पौडेलले भने गहुँमा पानी लगाउने बेलामा खोलो सुकेपछि आपत् परेको छ । त्योभन्दा ठूलो आपत् खानेपानीको छ ।"
हत्या आरोपित पक्राउ,स्याङ्जा (कास) १४ वर्षीय एक किशोरको हत्या गरेको आरोपमा स्याङ्जाको हरिनास५ आग्रीडाँडाका ३६ वर्षीय रेशमबहादुर रानालाई प्रहरीले पक्राउ गरेको छ । मादक पदार्थ सेवन गरेका रानाले शनिबार काम गराउँदा नमानेपछि कोदालोले प्रहार गर्दा शेरबहादुर थापाको घटनास्थलमै मृत्यु भएको डीएसपी राजेन्द्र अधिकारीले बताए ।
एकै दिन छावा र केटो मरे,"चितवन (कास) चितवन राष्ट्रिय निकुञ्जमा गैंडा र हात्तीका एकएकवटा बच्चा मरेका छन् । अर्नाले भने जन्माएको छ । सहायक संरक्षण अधिकृत लोकेन्द्र अधिकारीका अनुसार निकुञ्जको पश्चिम क्षेत्र नवलपुरको नमुना मध्यवर्ती सामुदायिक वनको बिजुली घोलमा शुक्रबार अन्दाजी चारपाँच महिनाको गैंडाको बच्चा (केटो) मृत फेला परेको हो । बाघले आक्रमण गर्दा गैंडाको बच्चा मरेको थियो ।यसअघि नमुना मध्यवर्ती सामुदायिक वनको स्वर्गद्वारीघाटमा मंसिर ११ मा गैंडाको एउटा ५६ महिनाको बच्चा मृत भेटिएको थियो । भाले गैंडाले आक्रमण गर्दा उक्त केटो मरेको थियो । निकुञ्जमा साउनयता १८ वटा गैंडा मृत फेला परेका छन् ।यसैगरी, निकुञ्जको खोरसोर हात्ती प्रजनन केन्द्रमा जन्मेको एउटा हात्तीको छावा (बच्चा) पनि शुक्रबार नै मरेको छ । मंसिर १६ मा जन्मेको बच्चाको मृत्युको कारण रोगको संक्रमण भएको हुन सक्ने उनको अनुमान छ । दुई ठूला जनावरका बच्चा मर्दा चिन्तित निकुञ्जका अधिकारी र संरक्षणकर्मीका लागि एउटा खुसीको खबर पनि छ । निकुञ्जमा अर्नाले गत बिहीबार पाडो जन्माएको छ । एक महिनाअघि पनि निकुञ्जमा अर्को अर्नाले बच्चा जन्माएको थियो । निकुञ्जमा हालसम्म अर्नाका ६ वटा पाडापाडी जन्मेका छन् ।२०७३ पुसमा कोसीटप्पु वन्यजन्तु आरक्षबाट १२ र सदर चिडियाखानाबाट तीनवटा अर्ना चितवन निकुञ्जमा ल्याइएको थियो । पदमपुरमा ठूलो क्षेत्रलाई तारबार गरेर त्यसभित्र (इन्क्लोजरमा) अर्ना राखिएको छ । स्थानान्तरण गरेर ल्याइएकामध्ये ६ वटा अर्ना बाढी र बाघका कारण मरेका थिए ।"
कोरोनाकालमा परेको बज्रपात,"ससुरा बुबा घरमै हुनुहुन्छ कि, बोलाई पो हाल्नुहुन्छ कि, पटकपटक उहाँको आवाज कानमा गुन्जिन छाडेको छैन । उहाँ कोठामै आराम गरिरहेको भान पर्छ । कोरोना महामारीको सुरुवातदेखि त्यसले समाजका विभिन्न क्षेत्रमा पारेका प्रभावबारे समाचार लेख्दै आएँ । समाचारमा धेरै सर्वसाधारणका आँसु पोखिन्थे । त्यतिबेला पनि आँसु देखिने गरी नझरोस् भनेर मनमनै रुँदै औंलाले ल्यापटपको किबोर्डमा अक्षर दबाइरहन्थें । त्यस्ता पीडाका खबर बुबा पढ्नुहुन्थ्यो र कोरोना भाइरसलाई पापी भन्नु हुन्थ्यो । त्यही भाइरसले ससुरा बुबालाई हामीबाट खोसेको १६ औं दिनमा बल्लतल्ल आँट जुटाएर डायरी लेख्न थालेकी छु । सुरुमा मलाई पनि कोरोनाले केही हुन्न जस्तै लाग्थ्यो । यही कोरोनाले मेरो परिवारमा ठूलो बज्रपात पर्यो, जुन सहने हिम्मत पलाउन धेरै वर्ष लाग्ने निश्चित छ । अहिले हामीसँग सहनुबाहेक विकल्प पनि त छैन । गत कात्तिक २७ गते साँझ श्रीमान् (अमृत पाण्डे) घर आएलगत्तै आफूलाई स्वास्थ्यमा असहजता भएको र ज्वरो आउन थालेको कुरा बताउनुभयो । एकाएक उहाँलाई ज्वरो आयो । खाना खाएर सुतेपछि ६ वर्षका छोरालाई समेत हनहनी ज्वरो आउन थाल्यो । म रातभरि बाबुलाई कुरेर बसिरहें । श्रीमान्लाई बहिनी (नन्द) र आमाबुबाले ख्याल गर्नुभयो । २८ गते बिहानदेखि मलाई पनि केही असहज भयो । ज्वरो आयो । खोकी लाग्न थाल्यो । मौसममा परिवर्तन हुने बेला भएको र मुखको स्वाद नगएकाले सामान्य भाइरल होला भन्ने सोच्यौं । ज्वरो आइरहने, शरीर दुख्ने र खोकी लागिरहने भएपछि कोरोनासँग मिल्दोजुल्दो लक्षण लागेर हामीले पीसीआर परीक्षण गर्ने निधो गर्यौं । कात्तिक ३० गते सहकर्मी र परिचित चिकित्सकको सहयोगले हामी (म र श्रीमान्) ले पीसीआर परीक्षण गरायौं । बुटवलमा हामी डेरा गरी बस्ने घरदेखि करिब १५ मिनेटको दूरीमा मेरो माइतीघर छ । मामाघर गइरहने छोरा धेरै दिनदेखि घरमै भएकाले मामाघर जाने चाहना गर्न थाल्यो । उसलाई लिन बुबा आउनुभयो । हामी पीसीआर परीक्षण गरेर आएलगत्तैबाट छुट्टै बस्न थाल्यौं । माइतीघर पुग्नेबित्तिकै बाबुलाई ज्वरो आएको आमाले बताउनुभयो । हामी नतिजा पर्खाइमा थियौं । हाम्रो नतिजा पोजिटिभ आयो । मनमा एक किसिमको बज्र पसेजस्तो भयो । आँसुका धारा बगे । घरका अन्य सदस्यले हामीलाई नआत्तिन र कोठामै सबै सुविधा हुने भएकाले आराम गरेर बस्न सुझाउनुभयो । सबैबाट जोगिएर बस्न थाल्यौं । कोठामा अट्याच बाथरुम र शौचालय भएकाले असहजता महसुस भएन । यसले अरू सदस्यलाई सर्ने डरसमेत कम भयो । सहकर्मी, अग्रज र माइतीलाई फोनमा पोजिटिभ रिपोर्ट आएको बतायौं । सबैको हौसला पाउन थाल्यौं । कोरोनाका धेरै समाचार लेखिरहेकी मैले के गर्ने, के नगर्ने भन्ने विषयमा अनुभव बटुलिसकेका साथी र चिकित्सकबाट निरन्तर सुझाव लिइरहेकी थिएँ । हाम्रो पोजिटिभ रिपोर्ट आएको दोस्रो दिन माइतीमा रहेका छोरा, आमा र बुबाको पीसीआर परीक्षण भयो । दिनभरि नतिजाको पर्खाइमा बस्यौं । साँझ बाबु र बुबाको रिपोर्ट पोजिटिभ आयो भने आमाको नेगेटिभ । पीडा झन् थपियो । मलाई छोराको चिन्ताले सताउन थाल्यो तर म आफैं संक्रमित भएकाले घरबाहिर निस्कन सकिनँ । आमालाई बाबु र बुबासँग टाढा रहेर सेवा गर्न सुझाएँ तर हजुरआमाको मन के मान्थ्यो, बाबुलाई खुवाइदिने, लुगा फेरिदिनेदेखि सबै काम गरिरहनुभयो । बुबाका लागि समेत उहाँले निर्धक्क सेवा गर्नुभयो । यता घरमा आमा, बुबा र नानीले हाम्रो हेरचाहमा कमी राख्नुभएन । उहाँहरूको व्यस्तता यति बढ्यो कि राति सुत्ने समय पनि ३ घण्टा मात्रै हुन थाल्यो । योग, व्यायाम, आयुर्वेदिक जडीबुटी, चिकित्सकले सुझाएका ओखती, खानपानमा ध्यान दिई अघि बढ्न थाल्यौं । हामीले संक्रमण भएको र आइसोलेसनमा बसेको कुरा जनाएका थियौं । मंसिर २ गते ससुरा बुबालाई केही असहज भयो । रातभरि गाह्रो भएपछि मंसिर ३ गते बिहान उहाँको पीसीआर परीक्षणका लागि पठायौं । उहाँको पनि नतिजा पोजिटिभ आयो । श्रीमान्लाई शरीर दुख्ने, ज्वरो आउने र खोकी लाग्ने भइरहेको थियो । बुबालाई पनि उस्तै असहज भएको थियो । बुबालाई मधुमेह र युरिक एसिडको समस्या पहिल्यैबाट थियो । धेरै पहिले निमोनियासमेत भइसकेकाले थप चिन्ता बढ्यो । विस्तारै डाक्टरसँगको सल्लाहले औषधि थप्यौं र हौसला बढायौं । यसले काम गर्न थाल्यो । घाँटीमा थुक पनि निल्न नमिलेकाले खाना खानै मान्नु भएन । कोरोना जित्न खानेकुरा धेरै खानुपर्छ भन्ने थियो । बल गराईगराई खुवाउन थाल्यौं । विस्तारै ठीक हुँदै गयो ।उहाँको अवस्था सामान्य नहुन्जेलसम्म हामीले पनि दोस्रो परीक्षण नगर्ने सोच बनायौं । बुबालाई शरीर दुख्ने, बर्बराउने भइरह्यो । पाँचौं दिनसम्म चिकित्सकले सुझाएअनुसार अक्सिजनको मात्रा हेर्दै बस्दै गरेका थियौं । बुबाले आत्तिएको कुरा बताउनुभयो । तत्कालै उहाँलाई अस्पताल लगियो । लुम्बिनी प्रादेशिक अस्पतालको फिभर क्लिनिकमा राखी उपचार सुरु भयो । अक्सिजनको सिलिन्डर जडान गरी श्वासप्रश्वासमा सहजता गराइयो । एम्बुलेन्समा राखेर अस्पताल लैजाने बेलामा केही मानिसको जमघट घरबाहिर देखियो । के भयो, कसो भयो भन्नका लागि होइन, कोरोना लागेका संक्रमितले बिरामी लिएर किन हिँडे भन्नेबारे बुझ्न र टोलभरि सार्छन् भनी हल्ला गर्न । तर, न घरमा बुबालाई अस्पताल लैजान सक्ने अन्य सदस्य हुनुहुन्थ्यो, न त अरू कसैले लगिदिन्थ्यो ।प्रादेशिक अस्पतालको आईसीयूमा रहँदासम्म बुबालाई बाहिर बसेर फोन गर्ने, ढाडस दिने, नआत्तिनुस् भन्ने गर्थ्यौं । विस्तारै श्वासप्रश्वासमा समस्या हुन थालेपछि अर्को अस्पताल लैजाने निधो भयो । हामीले भैरहवास्थित युनिभर्सल कलेज अफ मेडिकल साइन्सेजमा पुर्यायौं । उपचारकै क्रममा मंसिर १४ गते दिउँसो २ः३० बजे बुबालाई बचाउन नसकेको जानकारी चिकित्सकले गराए । मन भक्कानियो । श्रीमान्लाई सम्हाल्न, आफू सम्हालिन र घरका अन्य सदस्यलाई सम्हाल्ने जिम्मेवारी ममा थपियो । जसोतसो मन बुझायौं । मंसिर १५ गते दिउँसो बुबाको पार्थिव शरीरमा फूलमाला चढाई नेपाल आर्मीको जिम्मा लगाएर हामी घर फर्कियौं ।मंसिर १४ गते नै हामीले पीसीआर परीक्षण गराएका थियौं तर नतिजा पोजिटिभै आयो । हामीले बुबाको किरिया कर्ममा समेत सजिलै सहभागी हुन नपाउने भयौं । स्याङ्जादेखि अंकल आई बुबाको किरियामा सहभागी हुनुभयो । हामीले ठाडो किरिया गर्न थाल्यौं । यसबीचमा आफन्त, शुभचिन्तक, साथीभाइ जसले कोरोनाबारे राम्ररी बुझेका थिए, भेटघाट र समवेदना प्रकट गर्न घरमा आइरहे तर बुबाका केही आफ्ना नजिकका भने डरले आउन सकेनन् । उहाँको निधन हुनुभन्दा ५० दिनपहिले हामीले कोरोनाकै कारण साइँलो ससुरा बुबालाई गुमाएका थियौं । परिवारका २ अग्रजलाई गुमाएको घाउ ताजै छ । किरिया कर्मको ९ दिनमा ढिकुरो फोर्नुपर्ने काममा सहभागी हुन पाइन्छ कि भन्ने सोचले पुनः जाँच गरायौं तर श्रीमान्को नतिजा पोजिटिभ नै आयो । छोराले गर्नुपर्ने कार्य गर्नबाट वञ्चित भएपछि विक्षिप्त हुनुभएका श्रीमान्लाई सम्झाउन पनि उत्तिकै कठिन भयो । स्वास्थ्यका हिसाबले अहिले हामी निको भयौं तर जीवनभरि हामीले कोरोना सारेकै कारण बुबा हामीबीच नरहनुभएको झूटो आरोपलाई सँगै लिएर हिँड्नुपर्ने भयो । मानिसका मनगढन्ते कुरा कानमा गुन्जिनबाट कसरी रोक्ने ? जवाफ छैन तर सहन बाध्य छौं । यो समय हाम्रा लागि ज्यादै असामान्य रह्यो । कोरोना के हो भन्ने कुरा हामीजस्तै परिवार गुमाएकाको भोगाइले मात्र महसुस गर्दो रहेछ । कोरोनाले सिकायो यो हेलचेक््रयाइँ गर्ने रोग होइन र केही दरिद्र मानसिकता बोकेकाहरूले सोचेजस्तो पूर्वजन्मको पाप पनि होइन । म चाहन्छु, सधैंजस्तै अझै पनि सयौं संक्रमितको आवाज बनेर उभिन सकूँ ।"
बीओपीलाई व्यवस्थित बनाऊ,"मुलुकको उच्च हिमाली क्षेत्रका बोर्डर आउट पोस्ट (बीओपी) मा तैनाथ सुरक्षाकर्मीहरूको अवस्था देख्दा लाग्छ उनीहरूलाई त्यहाँ सीमा सुरक्षाका लागि होइन, सजाय दिन राखिएको हो । किनभने, उक्त भेगका कतिपय स्थानको तापक्रम अहिल्यै माइनस १५ डिग्री सेल्सियससम्म झरिसकेको छ । हिउँद छिप्पिँदै जाँदा यो क्रम क्रम अझ बढ्न सक्छ । तैपनि यी इलाकामा खटाइएका सुरक्षाकर्मीलाई अत्याधुनिक सुविधा त परको कुरा, जाडोमा ज्यान जोगाउन चाहिने पर्याप्त न्यानो लत्ताकपडासमेत छैन । कार्यक्षेत्रको प्रकृति र भूगोलबमोजिमको प्रतिकूलता आफ्नै ठाउँमा छ, तर सरकारले उपलब्ध गराउन सक्ने न्यूनतम बन्दोबस्तीका सामग्री पनि प्रदान नगर्नुचाहिँ उनीहरूप्रतिको चरम बेवास्ता हो । सरकारले यो दुरवस्थाको अन्त्य चाँडै गर्नुपर्छ ।उच्च हिमाली भेगमा खटिनेलाई चस्मा, माइनस तापक्रम धान्न सक्ने ज्याकेट र गतिला भित्री कपडा आवश्यक पर्ने भए पनि कतिपय बीओपीमा पन्जा र ऊनीको टोपीसमेत नपुग्नु विडम्बनापूर्ण छ । केहीमा खाना पकाउने ग्यास र पानी जम्न सक्ने भएकाले वैकल्पिक प्रबन्धबारे पनि सोचिएको छैन । कुनै विपत् आइलागे खोज र उद्धारका लागि उपकरण त यसै पनि छैन । तराई क्षेत्रमा पनि थुप्रै बीओपी कहीँकसैकहाँ आश्रय लिएर राखिएको छ या पालमा बस्नुपर्ने व्यवस्था गरिएको छ । पूर्वाधारको समस्या त्यहाँ पनि छ, तर हिमाली अनकण्टार क्षेत्रको समस्या भने झनै चर्को छ । विकट स्थानमा सीमा नियमनका लागि खडा गरिएका चौकीहरू यति हचुवाका भरमा मात्रै चलाइनु हुन्न । त्यहाँ खटिएका सुरक्षाकर्मीको मानवीय पक्ष पनि ख्याल गर्नुपर्छ, उनीहरूका लागि बन्दोबस्तीको न्यूनतम सुविधा उपलब्ध गराउनुपर्छ । अपर्झट आइपरेको अवस्थामा त सुरक्षाकर्मीहरूका लागि त्यहीअनुसार बन्दोबस्तीको तयारी हुनुपर्छ, स्थायी प्रयोजनका लागि खडा गरिएका बीओपीकै अवस्था विजोकलाग्दो हुनु हुँदैन ।बन्दोबस्तीका पर्याप्त सुविधा नहुनुको असर यी क्षेत्रमा बस्ने सुरक्षाकर्मीको दैनिक गतिविधिमा सोझै परिरहेको छ । जस्तो, मुस्ताङको लोमन्थाङ४ नेचुङस्थित बीओपीमा कार्यरत सशस्त्र प्रहरी केही साताअघिसम्म वरपर बाक्लै निस्कन्थे, स्थानीयसँग भेटघाट गर्थे । तर उक्त क्षेत्रमा चिसो अत्यधिक बढेकाले अहिले उनीहरूलाई बाहिर निस्कनै मुस्किल परेको छ । नेचुङमा गत जेठ १५ गते मात्रै बीओपी स्थापना गरे पनि मौसमको प्रतिकूलताबमोजिमको बन्दोबस्त गर्न सरकार चुकेको छ । त्यहाँ पछिल्लो समय दिउँसो माइनस ५ र राति माइनस १५ डिग्री सेल्सियससम्म तापक्रम झरेको छ । अर्को बीओपी भएको ताप्लेजुङको ओलाङचुङगोलाको तापक्रम पनि दिउँसो माइनस ८ डिग्री र रातमा माइनस १५ डिग्री सेल्सियससम्म पुगिसकेको छ । चीन र भारतसँग सीमा जोडिएका उच्च हिमाली भेगमा स्थापित अरू बीओपीका सुरक्षाकर्मी पनि हिमपात र प्रतिकूल मौसमसित जुधिरहेका छन् ।उच्च हिमाली भेगका विभिन्न स्थानमा सशस्त्र प्रहरी बललाई बाह्रै महिना तैनाथ गराउने गरी गत वैशाखयता मात्र सरकारले १० वटा बीओपी स्थापना गरेको छ । भारतले नेपाली भूमि दार्चुलाको कालापानीलिपुलेकसम्मै अतिक्रमण गरी आफ्नो नक्सामै समावेश गरेपछि नेपालले सीमा क्षेत्रमा सशस्त्र प्रहरीमार्फत उपस्थिति बढाएको हो । सीमा सुरक्षा, आपराधिक गतिविधि रोकथाम तथा नियन्त्रण, सीमा क्षेत्रका नागरिकको सुरक्षा गर्न र राज्यको उपस्थिति देखाउन बीओपी खडा गरिनु सकारात्मक भए पनि जनशक्तिका लागि आवश्यक सामग्री नै उपलब्ध नगराउनुले चाहिँ सरकारले सार्वजनिक खपतका लागि मात्र देखावटी काम गरेको भान हुन्छ ।मुलुकको कुनै भागमा बीओपी राख्नुको अर्थ, त्यहाँ सिर्जना हुन सक्ने चुनौतीहरूसित जुध्न सक्षम हुनु हो, तर यस्तै शैलीले उक्त उद्देश्य कसरी पूरा होला ? यस्तो प्रवृत्तिले त उल्टो मनोबल घट्न गई सुरक्षाकर्मीमा हीनताबोध पैदा हुन सक्छ, जुन आफैंमा प्रत्युत्पादक हुन्छ । जिल्ला तहमा र तुलनात्मक हिसाबले सुविधाजनक स्थानमा रहेकाहरूलाई जस्तो नियमित स्केलको बन्दोबस्तीले मात्रै उच्च हिमाली क्षेत्रमा खटिनेका लागि पुग्दैन, यो पाटोलाई मध्यनजर गरी सरकारले सबै बीओपीलाई अविलम्ब व्यवस्थित बनाउनुपर्छ ।बीओपीहरूको यो अवस्थाबारे गृह मन्त्रालयका प्रवक्ताले यो वर्ष आन्तरिक साधन स्रोतबाटै व्यवस्था गर्न र आगामी वर्षका लागि मात्रै रासन र लत्ताकपडाको स्केलमा पुनरावलोकन गरेर मौसमअनुसारको प्रबन्ध मिलाउन आन्तरिक छलफल अघि बढाइएको प्रतिक्रिया दिएका छन्, जुन तदर्थवादको चरम नमुना मात्र होइन, राज्यको संस्था र जनशक्तिप्रतिको गैरजिम्मेवारी पनि हो । ती स्थानमा बीओपी राख्ने निर्णय जहिले गरियो, त्यसबेलै यसबारे विचार पुर्याइनुपर्थ्यो । त्यतिबेला जसरी हुन्छ चौकीचाहिँ पहिले स्थापना गरौं भनेर लागेको भए पनि यसबीचमा व्यवस्थापन मिलाइसक्नुपर्थ्यो । अहिले समस्या सिर्जना भैसकेपछि पनि अर्को वर्ष व्यवस्थापन गरिनेछ भनेर टक्टकिने छुट सरकारी निकायलाई छैन ।यो वर्षकै लगभग सिंगै हिउँद बाँकी नै रहेकाले गृह प्रशासनले जसरी हुन्छ यथाशीघ्र व्यवस्थापन मिलाउने सुरसार कस्नुपर्छ । सुरक्षाकर्मीको रासन, लत्ताकपडालगायतका बन्दोबस्तीका सामग्रीलाई समयसापेक्ष मात्र होइन, मौसमअनुकूल पनि तुल्याउनुपर्छ । चिसोकै कारण जनशक्तिमा स्वास्थ्य समस्या देखिने अवस्था आउन दिनु हुँदैन । र, सशस्त्र प्रहरीले अल्पकालीन, मध्यकालीन र दीर्घकालीन रणनीति तय गर्दै चीनतर्फ १५ र भारततर्फ ४ सय ८५ ठाउँमा बीओपी स्थापना गर्न खोजेको छ, तिनको विस्तार गर्नुअघि नै आवश्यक भौतिक संरचना विकास र अन्य बन्दोबस्तीका पक्षमा राम्ररी विचार पुर्याउनुपर्छ । न्यूनतम पूर्वाधार र बन्दोबस्तीका सामग्रीकै अभावमा सीमा चौकी मात्रै थपेर उचित परिणाम प्राप्त हुँदैन, यो यथार्थको हेक्का राख्नुपर्छ ।"
पार्टी विवादमा अध्यादेशको धम्की,"नेकपाको झगडा अहिले सबैको चासोको विषय बनेको छ । प्रधानमन्त्री तथा प्रथम अध्यक्ष ओली र कार्यकारी अध्यक्ष पुष्पकमल दाहालबीच चुलिँदै गएको विवादले नेपाली राजनीति तताएको छ । पार्टी एकताको प्रारम्भदेखि नै कहीँ न कहीँ विभिन्न बहानामा विवादहरू हुँदै आएका थिए । विशेषगरी प्रधानमन्त्री ओलीको रबैयाले विवाद सुरु हुने गरेका थुप्रै उदाहरण छन् । न सरकार प्रभावकारी भयो न पार्टी । दुवै असफलतातिर बढिरहेका छन् । यसले आमनागरिकलाई आक्रोशित बनाइरहेको छ । एकपछि अर्को विवादास्पद निर्णयहरूले सरकारको विश्वसनीयता घट्दै गइरहेको छ । संवैधानिक परिषद्सम्बन्धी पछिल्लो अध्यादेशले प्रधानमन्त्री र राष्ट्रपतिलाई थप विवादमा तानिरहेछ । ओलीको रबैयाप्रति आक्रोशित समूहले प्रधानमन्त्रीमाथि अविश्वासको प्रस्ताव तथा राष्ट्रपतिलाई महाअभियोग लगाउनेसम्मको रणनीति लिएको हल्ला सुनिन्छ । उक्त कुराको सुइँको पाएपछि प्रधानमन्त्री ओलीले अध्यादेश फिर्ता लिने भने पनि फिर्ता लिने प्रक्रिया सुरु गरेका छैनन् । यसले नेकपा विवादलाई झनै कसिलो र पेचिलो बनाइरहेको छ ।प्रधानमन्त्री ओली र दाहाल पक्षका नेता तथा जनवर्गीय संगठनहरूको छुट्टाछुट्टै भेला र छलफलले नेकपाको भविष्य नै अँध्यारो हुँदै छ । साथै पाटी र सरकार दुवै जनताका समस्याबाट विमुख हुँदै गइरहेका छन् । विशेष गरी देशका प्रधानमन्त्रीसमेत रहेका ओलीले पार्टी विवाद सल्ट्याउन विशेष भूमिका खेल्नुपर्नेमा उल्टै विवादास्पद निर्णयहरू गरेर संविधानलाई नै प्रहार गर्नु दुःखद हो । अरूको कुरै नसुन्ने, अरूले भनेको सबै बेठीक आफूले भनेको चाहिँ ठीक भन्ने अहंकारी सोच र चिन्तनले भरिपूर्ण भएकाहरूका कारण नेपाली राजनीति बदनाम भइरहेको छ । यी पुराना दल र बूढा नेताहरूबाट अब देशको समृद्धि सम्भव छैन भन्दै युवा समूहको एक जमात कराइरहेको छ । जीवनस्तर सहज हुन्छ होला भनेर आमनागरिकले नेकपालाई सत्ताको साँचो सुम्पिएका थिए । तर, व्यक्तिगत स्वार्थमा मात्रै तल्लीन भएकाहरूले जनताका सपना सबै हावामा उडाइदिन खोज्दै छन् । यसमा नागरिक सचेत र सजग हुनु आवश्यक छ । गोविन्द विक, बूढानीलकण्ठ१२, काठमाडौंिििप्रधानमन्त्री ओलीको असंवैधानिक कदमले नेपाली राजनीति तरंगित छ । गत वैशाख ८ मा जारी भएर फिर्ता भइसकेको अध्यादेशलाई मंसिर ३० मा प्रधानमन्त्री ओलीले पुनः मन्त्रिपरिषद्को बैठकबाट पारित गराएर राष्ट्रपतिमार्फत जारी गराए । यसले राजनीतिमा हलचल नै ल्यायो । संविधानले संसद् नचलेको अवस्थामा सरकारले अध्यादेश ल्याउन पाउने व्यवस्था गरे तापनि उक्त व्यवस्था अहिलेको परिवशमा मेल खाँदैन । अहिले संसद् चल्न नसकेको अवस्था होइन । बरु संसद्लाई बन्धक बनाएर राखिएको स्थिति हो । संसद्को अधिवेशन अन्त्य भएको ६ महिना पुग्नै लाग्दासम्म पनि हिउँदे अधिवेशन आह्वान गर्न सरकारले तत्परता नदेखाउनु र प्रतिपक्षी दलले समेत दबाब नदिनुले यो अवस्था सृजना भएको हो । संसद् चालु भएपछि त्यहाँ चर्को विरोधको सामना गर्नुपर्ने देखेपछि जतिसक्दो त्यसलाई पर सार्ने बाटोमा प्रधानमन्त्री ओली छन् । उनले ल्याएका अध्यादेशलाई संसद् बोलाएर त्यहाँ प्रस्तुत गर्न सक्थे । पार्टी विवादलाई अध्यादेशको धम्कीले ठीक पार्छु भन्ने प्रधानमन्त्री ओलीको उद्देश्य दोस्रोपटक पनि सफल हुन सकेन । यसले उनको अपरिपक्व छवि उजागर गर्छ । उता राष्ट्रपति भण्डारी पनि विवादमा तानिएकी छन् । एकपटक जारी गरेर फिर्ता लिनुपरेको अध्यादेश पुनः त्यसै गर्दा राष्ट्रपति भण्डारीलाई लज्जाबोध हुनुपर्ने हो । तर, प्रधानमन्त्री ओलीको वचन काट्न नसक्ने राष्ट्रपति भण्डारीले यस्ता कदम अरू पनि चाल्न सक्ने सम्भावना दखिन्छ । सहमतिको घेरा तोडेर आफ्नो सजिलोका लागि प्रधानमन्त्री ओलीले जुन बाटो हिँड्न खोजेका छन्, त्यसले उनीको मात्रै होइन, राष्ट्रपति भण्डारीको पदसमेत धरापमा पर्दै छ । यही आकलन गरेर हुनुपर्छ प्रधानमन्त्री ओली पुनः एकपटक अध्यादेशबाट ब्याक भएका छन् । तर, त्यसलाई पूर्ण रूपमा फिर्ता भने लिएका छैनन् । उनको अगाडि बढ्ने र ब्याक हुने यस्ता शृंखला अगामी दुई वर्षसम्म अझै कति चल्ने हुन्, यकिन छैन । संसद् खुलाएर सही प्रक्रियाबाट जाने बाटो छल्दै अध्यादेशलाई मात्रै सही बाटो ठान्ने प्रधानमन्त्री ओलीको कदम भनेको मुख हुँदाहुँदै नाकले पानी खाएजस्तै हो । यही बाटो हिँडेर अहिलेको समस्या समाधान हुँदैन । सुजन देवकोटा, पालुङटार४, गोरखा"
स्वास्थ्यमन्त्रीको अपत्यारिलो बयान !,"स्वास्थ्य सामग्री खरिदमा अनियमितता भएको संसदीय समितिको ठहरपछि स्वास्थ्यमन्त्री भानुभक्त ढकालले आफू खरिदमा संलग्न नभएको र सबै खरिद तत्कालीन स्वास्थ्य विभागका महानिर्देशक महेन्द्र श्रेष्ठको नेतृत्वमा भएको बयान दिएछन् ! तत्कालीन रक्षामन्त्री ईश्वर पोखरेल र स्वास्थ्यमन्त्री ढकालको प्रत्यक्ष दबाबमा विभागले पहिलेको बोलपत्र रद्द गरेर ओम्नीलाई रातारात ठेक्का दिएको जगजाहेर छ । भोलिपल्टै प्रधानमन्त्री केपी शर्मा ओलीले ओम्नीको ठेक्कामा कुनै गडबडी नभएको बयान दिएका थिए र पर्यटनमन्त्री योगेश भट्टराई एउटा निजी व्यापारिक उडानका लागि आफैं जमानत बसेका थिए । पैसै नतिरी ओम्नीले निगमको जहाज प्रयोग गर्यो । खेल त्यस हदसम्मको थियो ।जब ओम्नीसँग खरिद गरिएका सामान गुणस्तरहीन भएको हल्ला भयो, तिनै महानिर्देशक श्रेष्ठ थिए, जसले सार्वजनिक रूपमा ओम्नीले बदमासी गरेको स्वीकार गर्दै टेलिभिजनको सरकारी ब्रिफिङमै ओम्नीको ठेक्का रद्द गर्ने, धरौटी जफत गर्ने र कालोसूचीमा राख्ने निर्णय सुनाएका थिए । अब खुला प्रतिस्पर्धामार्फत स्वास्थ्य सामग्री खरिद गर्ने विभागको निर्णय उनले सुनाएका थिए । तर रक्षामन्त्री पोखरेलले एक रातमै खेलको नियम फेरिदिए । विभागको निर्णय भोलिपल्टै उल्टियो र सेनामार्फत खरिद गर्ने निर्णय भयो । तर तिनै निर्देशक थिए जसको बलमा यसअघि निर्णय भइसकेकाले कम्तीमा २० प्रतिशत भए पनि खुला प्रतिस्पर्धामार्फत किन्ने र ८० प्रतिशत खरिद सेनामार्फत गरिने भयो । अचम्म के भयो भने एउटै समयमा निर्णय भएको खुला ठेक्का र सेनामार्फत किनिएका सामानको मूल्यमा आकाशजमिनको फरक देखियो । ओम्नी र सेनामार्फत आएका सामान उही थिए । विभागले १५ रुपैयाँमा ल्याएको सर्जिकल मास्कलाई सेनामार्फत ५२ रुपैयाँ तिरिएको थियो । ३६ करोड रुपैयाँ त यही मास्कमा मात्रै चलखेल भएको देखिन्छ । विभागले ४२ रुपैयाँ हालेको जुत्ता कभरलाई सेना र ओम्नीले २५० भन्दा बढी मूल्य देखाएका छन् । ओम्नीले ७ डलर देखाएको एन९५ मास्कलाई श्रेष्ठले २ डलरमा खरिद गरेका थिए । पछि सेनाले आफूलाई प्रयोग मात्रै गरिएको बुझेपछि यो प्रक्रियाबाट असन्तुष्ट हुँदै हात झिकेको त पढ्नुभएकै होला ।खुला प्रतिस्पर्धामार्फत नेपाली व्यापारीबाट विभागले खरिद गरेको सामग्री सेना र ओम्नीभन्दा धेरै सस्तो देखिएपछि थप सामग्री त्यहीँबाट किन्नुपर्ने थियो । तर, त्यस्तो भएन । ओम्नीलाई कारबाही गर्ने घोषणा गरेका श्रेष्ठलाई उल्टो कारबाही भयो र त्यस्तो महामारीका बीच पनि उनलाई विभागबाटै हटाइयो । ओम्नीको पहुँच र सम्बन्ध कोसँग छ भन्ने जगजाहेर छ । ककसले त्यसको बचाउ गरेका थिए भन्ने पनि प्रस्ट छ । खरिदसँग कुनै सोझो सम्बन्ध नै नभएका शंकर पोखरेलले ओम्नीको बचाउ गर्दै त्यसभन्दा सस्तोमा सामान ल्याएर देखाउन चुनौती नै दिएका थिए । सरकारकै विभागले आधाभन्दा सस्तोमा सामान ल्याएपछि उनको प्रतिक्रिया सुनिएन । अहिले आएर त उनै श्रेष्ठलाई देखाएर स्वास्थ्यमन्त्री ढकालले आफ्नो कुनै संलग्नता नभएको बयान दिएछन् । जसले ठेक्का रद्द गर्ने, धरौटी जफत गर्ने र कालो सूचीमा राख्ने घोषणा गर्यो, त्यसैलाई देखाएर आफू चोखिने बयान दिँदा अलिकति लाज त लाग्नुपर्ने हो । विधि, विधान, लाज, निष्ठा, इमान केही पनि नभएको पनि सरकार हुन्छ र ? नारायण गाउँले, बेलायत"
उखु किसानका दशा र राजनीतिको रडाको,"यतिखेर काठमाडौं चिसोले कठ्याङ्ग्रिएको छ, तुसारोले ढपक्क ढाक्न थालेको छ । कोरोना प्रकोप पनि अहिले काठमाडौंमै एकत्रित छ । एक साताभन्दा बढी भयो, तराईमधेसका उखु किसानहरू काठमाडौंको मण्डलामा छ वर्षदेखि थाती रहँदै आएको आफ्नो उखुको मोल असुल होस् भनेर धर्ना बसेका छन् । चिसोले बिरामीसमेत परिराखेका छन् । उनीहरूले उब्जाएको उखु पेलेर चिनी उद्योगहरूले बजारबाट पैसा कमाइसके । एकाध महिना वा एक बालीको कुरा होइन, निरन्तरको शोषण र अन्याय छ । सहनुको पनि एउटा हद हुन्छ । किसानका दुःख र दर्दले भरिएका आँखा र अनुहारले हामीलाई पनि द्रवित बनाएका छन् ।यस्तै व्यथाले भरिएको छ कोरोनापीडित गरिब नागरिकको कथा पनि । कोरोना उपचारलाई निःशुल्क बनाऊ भन्छ न्यायालय । निःशुल्कै त छ नि भन्छ सरकार । तर अस्पताल पुगेका बिरामीहरू लाखौं रुपैयाँको बिल हातमा लिएर रुँदैकराउँदै गरेका दृश्य देखिन्छन् । काठमाडौंमा सरकार भने दलभित्र घरझगडा र आफ्नै नालायकीमा अड्केको छ । गाउँदेखि केन्द्रसम्म कम्युनिस्ट पार्टीको प्रचण्ड बहुमतसहितको सरकार छ । गरिब किसान र श्रमिकहरूका नाममा सानै उमेरदेखि सङ्घर्ष गरेको दाबी गर्नेहरू मन्त्री, प्रधानमन्त्री भएका छन् । समाजवादको नारा लगाउँछन् सरकार, सत्तारूढ दल र विपक्षीसमेत । तर खै श्रमिक र किसान, त्यसमा पनि अन्यायमा परेकाहरूप्रतिको जिम्मेवारीबोध ? हास्यास्पद लाग्छ, सत्ताको सैतानी महलमा समाजवादको परिकल्पना भन्ने कि नारा देखेर ।आठ महिनापहिलेको अध्यादेश प्रकरणलाई मैले यही स्तम्भमा सैतानी दिमागको उपज भनेर लेखेको थिएँ । त्यस बेला दुइटा अध्यादेश जारी भएका थिए । तीमध्ये एउटा, संवैधानिक परिषद्को गणपूरक एवं निर्णय प्रक्रिया बदल्ने विषयको अध्यादेशचाहिँ अहिले हुबहु उही तर अझ खराब रूपमा दोहोरिएको छ । प्रधानमन्त्रीले वाचा गरेअनुसार अध्यादेश फिर्ता भएन भने पार्टी फुटाउन सजिलो बनाउने दोस्रो अध्यादेश पनि नदोहोरिएला भन्न सकिन्न । जति उफ्रे पनि भ्यागुतो कान्लामुनि भन्ने उक्ति चरितार्थ भैरहेको छ सत्तारूढ नेकपाको राजनीतिमा । न प्रधानमन्त्रीको कार्यशैली र रवैयामा कुनै सुधार आएको छ, न त सत्तारूढ दल कुनै ठोस निणर्यमा पुग्न सकेको छ । यसबाट सरकार र सत्तारूढ दलमा त क्षति भएको छ नै, सिंगो मुलुक पनि दुष्प्रभावित भइरहेको छ । सत्ताको फोहोरी खेलका बाछिटामा एकातिर संविधानका मूल्यमान्यताहरू ध्वंस हुँदै छन् भने, अर्कातर्फ राष्ट्रपतिको अनुहार पनि धमिलिएको छ, विरूप भएको छ ।गत मंसिर ३० गते सरकारले जारी गरेको संवैधानिक परिषद्सम्बन्धी अध्यादेश फिर्ता लिन्छु भनेर स्थायी समितिको बैठकमा वाचा गरेका प्रधानमन्त्री केपी शर्मा ओलीले राष्ट्रपतिसँग परामर्श र प्रक्रिया भन्दै अझै फिर्ता गरेका छैनन् । जबकि अध्यादेश जारी मन्त्रीहरूले पनि चाल नपाउने गरी गुपचुप ढंगले गरिएको थियो । मन्त्रीहरू स्वयं हामीले केही थाहा पाएनौं भन्दै छन् । अध्यादेश फिर्ता लिनचाहिँ किन यो बहानाबाजी ? ढिलाइ गर्नुमा प्रधानमन्त्री ओली दलभित्र अरू मोलमोलाइ गरेर आफ्नो चाल सुरक्षित गर्न खोज्दै छन् भनेर बुझ्न कठिन हुनेछैन । उनले अर्को कदम कसरी चाल्छन् भन्न सकिने अवस्था पनि छैन, घाइते बाघको जस्तो अवस्था देखिन्छ ।पछिल्लो अध्यादेश प्रकरणले केही गम्भीर प्रश्नहरू खडा गरेको छ । पहिलो, यो अध्यादेश प्रकरण, फिर्ता होस् वा नहोस्, संविधानमाथि गम्भीर खेलबाड भएको छ । फिर्ता हुँदैमा यसले संवैधानिक मूल्यमान्यतामा पुर्याएको क्षतिको पूर्ति हुँदैन । दोस्रो, यो विषय मन्त्रिपरिषद्मा कसरी प्रवेश गर्यो र निर्णय भयो, प्रश्नको घेरामा छ । जबकि अध्यादेश जारी गर्न मन्त्रिपरिषद्को सिफारिस अनिवार्य छ र मन्त्रिपरिषद्को बैठक नबसी सिफारिस सम्भव हुने कुरा पनि भएन । मन्त्रिपरिषद्को सिफारिस लाई प्रधानमन्त्रीको तजबिजी सुविधामा सीमित गरिएको त होइन ? तेस्रो, राष्ट्रपति पदको दुरुपयोग भएको छ । पटकपटक उही आशयको अध्यादेश जारी र फिर्ताको नौटंकीमा राष्ट्रपति संलग्न हुने अवस्थाले गणतन्त्रलाई नै बदनाम गरेको छ । चौथो, प्रधानमन्त्री ओलीको सोच्ने क्षमता अस्थिर छ, विशृङ्खलित भएको छ भनेर संकेत मिल्छ । पाँचौं, पटकपटक बदनाम अध्यादेश प्रकरण दोहोरिनुले वर्तमान राष्ट्रपति र प्रधानमन्त्री दुवैले पदमा बस्ने नैतिक आधार समाप्त गरिरहेका छन् । नैतिक रूपमा घायल व्यक्ति जतिन्जेल पदमा बस्छन्, त्यतिन्जेल मुलुकका लागि राजनीतिक एवं संवैधानिक जोखिम बढ्छ ।आठ महिनाअघि गलत साबित भएर फिर्ता लिएको अध्यादेशलाई फेरि ब्युँताएर जारी गर्नु अनि फेरि भोलिपल्टै फिर्ता लिन तयार हुनुले संविधानको प्रावधान भनेको प्रधानमन्त्रीको पदीय सुरक्षा र सुविधाको विषय रहेजस्तो गरी प्रस्तुत भएको छ । यो सरासर गलत हो, सत्तारूढ दलको आन्तरिक किचलोमा अध्यादेशको प्रयोग संविधानको दुरुपयोग हो । हो, विपक्षी दलको नेता, सभामुख वा अरू कोही सदस्य आएनन् भनेर संवैधानिक परिषद् आफ्नो काममा च्युत हुनु हुँदैन, तर यहाँ उनीहरू किन आएनन् भन्ने प्रश्न प्रधान छ । पार्टीभित्र किचलो छ, विभाजनको संघारमा छ । यस्तो अवस्थामा प्रधानमन्त्रीले पार्टीलाई विश्वासमा लिएर अघि बढ्नुपर्ने हो । तर उनी एक्लै हिँड्न कस्सिएको देखिन्छ । प्रधानमन्त्रीको यो चालमा सभामुख र विपक्षी दलको नेता मतियार बन्न नजानुलाई असहयोग र अस्वाभाविक मान्न सकिन्न ।हाम्रो संविधानमा संवैधानिक परिषद्को व्यवस्था गर्नुका पछाडि केही मूल्यगत अवधारणा छन्, केही सिद्धान्त छन् । यो २०४७ सालको संविधानको मौलिक प्रस्तुति (इनोभेसन) हो । पञ्चायतकालमा संवैधानिक नियुक्तिहरू राजाको स्वविवेकमा हुन्थे । संसदीय प्रणालीमा गएपछि यो कार्यकारी प्रमुख अर्थात् प्रधानमन्त्रीको तजबिजमा जान सक्ने वा राजाकै विवेकमा रहने सम्भावना थियो । वा, संवैधानिक नियुक्तिलाई लिएर राजा र प्रधानमन्त्रीबीच टक्कर हुने सम्भावना पनि थियो । यस्तो अवस्था रोक्न र संवैधानिक अंगहरूमा निष्पक्ष एवं योग्य व्यक्तिको नियुक्ति सहज गर्नका लागि संवैधानिक परिषद्को परिकल्पना गरिएको हो । प्रधानमन्त्रीको अध्यक्षतामा प्रधान न्यायाधीश, प्रतिनिधिसभाका सभामुख, प्रतिनिधिसभामा विपक्षी दलका नेता र राष्ट्रिय सभाका अध्यक्ष रहने संवैधानिक परिषद्को व्यवस्था गरियो । यसलाई अन्तरिम संविधान, २०६३ ले पनि निरन्तरता दियो । वर्तमान संविधानले पनि यसलाई कायमै राखेको छ, प्रतिनिधिसभाका उपसभामुखसमेत सदस्य हुने प्रावधान थपेर । संविधानले प्रतिनिधिसभाका सभामुख र उपसभामुख फरक दलबाट हुनुपर्छ भनेको छ । यसले पनि संवैधानिक परिषद्बाट हुने सिफारिस संसदीय बहुमतमा आधारित मन्त्रिपरिषद् र सत्तारूढ दलको मात्र रोजाइको विषय होइन भन्ने पुष्टि गर्छ । उपसभामुख पद झन्डै एक वर्षदेखि रिक्त छ ।यस प्रकार संवैधानिक परिषद्को व्यवस्थाबमोजिम प्रधान न्यायाधीश, निर्वाचन आयोग, लोक सेवा आयोग, मानव अधिकार आयोग, अख्तियार लगायतका संवैधानिक आयोगहरूमा गरिने नियुक्ति कार्यपालिका अर्थात् प्रधानमन्त्रीको एकलौटी प्राथमिकताको क्षेत्र होइन । तिनको कार्यक्षेत्र आवधिक चुनावबाट प्राप्त हुने मतादेशमा निर्भर हुँदैन । त्यसमाथि संसदीय सुनुवाइको समेत व्यवस्था छ । सत्तारूढ दल र सरकारको प्राथमिकताबाट ती अंगहरू स्वायत्त र स्वतन्त्र हुन्छन् । तिनको कार्यक्षेत्र र अधिकार संविधानले नै निर्धारण गरेको छ, ऐनले त कार्यविधिलाई सहज बनाउने मात्र हो । अहिले यी अंगहरूमा जेजस्ता मानिसहरूको नियुक्ति हुन थालेको छ, तिनले जसरी काम गरेका छन्, मेरा लागि पनि त्यो पटक्कै चित्तबुझ्दो छैन । हामी धेरैलाई चित्त बुझेको छैन । तर अध्यादेश ल्याएर त्यसलाई अझ संकुचन गर्ने होइन । राष्ट्रपतिले पनि यस्ता कुरामा सही गर्नुभन्दा पहिले विचार पुर्याउनुपर्ने हुन्छ । यसअघि अध्यादेश जारी गर्न हप्ता, महिना लगाएका उदाहरण छन् । नेकपाको किचलो मिलाउन पटकपटक नेताहरूलाई शीतलनिवास बोलाएका दृष्टान्त छन् । यस्तो विषयमा राजनीतिक र संवैधानिक परामर्श अपेक्षित हुन्थ्यो । यति संवेदनशील र संवैधानिक महत्त्वको अध्यादेशमा किन यति विधि हतारो पर्यो, प्रश्न स्वाभाविक रूपले उठ्छ । राष्ट्रपतिलाई एकपटक होइन, पटकपटक गलत अध्यादेशमा सही गराएको जिम्मेवारी कसले लिने ? राष्ट्रपति पनि कस्तो, गल्तीको कार्बनकपी दोहोर्याइरहने ?यदि प्रधानमन्त्रीले संवैधानिक परिषद्लाई प्रभावकारी बनाउन चाहेका भए उनको प्राथमिकता र कर्तव्य उपसभामुखको निर्वाचनमा हुनुपर्थ्यो, तर उनी आफ्नो मात्र सजिलोका लागि संवैधानिक परिषद्को कानुन नै बदल्ने अध्यादेश ल्याउन लागिपरे । संविधानको उद्देश्यलाई तोडमोड गर्ने दुष्प्रयत्न हो यो । यो अध्यादेशले निरन्तरता पाउने हो भने संवैधानिक परिषद्को सिफारिसमा हुने नियुक्तिहरू प्रधानमन्त्रीको ठाडो आदेशमा सीमित हुनेछन् । यसले संवैधानिक परिषद्लगायत सम्पूर्ण संवैधानिक अंगहरूकै खिल्ली उडाउने र तिनको स्वायत्ततालाई अपहरण गर्ने दुष्प्रयत्न गरेको छ । विडम्बना नै भन्नुपर्छ, यो संविधान बनाउँदा निर्णायक भनिएका सबै नेता अहिले पनि राजनीतिक दल, संसद् र सरकारमा मौजुद छन्, निर्णायक भूमिकामा छन् । उनीहरूकै उपस्थितिमा संविधानको मान्यता यसरी उपेक्षित हुन्छ, विचलित हुन्छ भने यसको दीर्घायुको आशा कसबाट गर्ने ? यो संविधानमा हस्ताक्षर गर्दा प्रधानमन्त्री ओली मात्र होइन, वर्तमान राष्ट्रपति विद्यादेवी भण्डारी पनि संविधानसभा सदस्य थिइन् । उनले पनि हस्ताक्षर गरेको संविधान हो यो । उनको भूमिका पनि ओली सरकारको दुष्प्रयत्नको मतियार हुनुभन्दा बढी केही रहेन ।सबै अध्यादेश एकै प्रकृतिका हुँदैनन् । कुनै अध्यादेश सरकारको नियमित काम चलाउन आवश्यक पर्ने कानुनी खाँचो टार्ने उद्देश्यका हुन्छन् भने कुनै संवैधानिक महत्त्वका । यहाँ चर्चा गरिएको अध्यादेशको संवैधानिक महत्त्व मैले माथि नै उल्लेख गरिसकेको छु । यति पनि छुट्याउन नसक्ने विवेकशून्य राष्ट्रपतिको परिकल्पना संविधानले गरेको छैन । हो, राष्ट्रपतिलाई मन्त्रिपरिषद्को सिफारिसलाई अस्वीकार गर्ने अधिकार छैन । तर संवैधानिक महत्त्व र राजनीतिक विवादको विषय छ भने त्यसमा राजनीतिक दल र सम्बन्धित विज्ञहरूसँग परामर्श लिन संविधानले रोकेको छैन । विगतमा त्यस्ता बैठक र परामर्श भएका पनि छन् ।यसपटक पनि अध्यादेश फिर्ता होला, तर सरकारको गलत धन्दा सकियो भनेर ढुक्क हुन सकिन्न । नेकपाले आन्तरिक झगडाको निर्णायक निकास दिन नसक्ने हो भने देखाइने रूपमा केही परिवर्तन होला तर यो बल्झिरहनेछ, दोहोरिरहनेछ । अबका दसबाह्र दिन निर्णायक हुनेछन् भनेर अर्का अध्यक्ष पुष्पकमल दाहाल प्रचण्ड ले भनेको सुनिएको छ । सही निर्णय लिएर मुलुकलाई निकास दिँदा पार्टी फुट्छ कि भनेर सोच्नु त पर्छ, तर त्यसमै अड्किबस्नु उचित होइन । यही कमजोरीलाई धेरै भजाउन प्रधानमन्त्री ओली निपुण भएका छन् । राजनीतिसहित कुनै पनि क्षेत्रमा कोही पनि अपरिहार्य हुँदैन । राजनीतिमा त झनै हुँदैन । अपरिहार्य भनेको त निरंकुशता हो । नेकपाले प्रस्ट भन्न र निर्णय गर्न सक्नुपर्छ केपी शर्मा ओलीको नेतृत्व अयोग्य भयो, असफल भयो । राष्ट्रपतिलाई पनि सचेत गराउन सक्नुपर्छ, उनको भूमिका गुटगत भयो, संवैधानिक मयार्दाको पालना भएन भनेर ।नेकपा, पार्टी त फुटिसकेको छ, औपचारिक घोषणा मात्र हुन बाँकी हो । संघीय तहदेखि स्थानीयसम्म मन्त्रीहरूसहितको गुटगत भेलाले पनि त्यो पुष्टि गर्छ । अब त संघीय मन्त्रिपरिषद् पनि विभाजित भइसक्यो । प्रधानमन्त्रीको विपक्षी मानिने मन्त्रीहरूले मन्त्रिपरिषद्को निर्णयसमेत थाहा नपाउने स्थिति अध्यादेश प्रकरणले देखाइसकेको छ । चिरा परेको एकताले नेकपाको डुंगा अब पार लगाउँदैन । तत्कालका निर्णयकर्ता नेकपाको नेतृत्वपंक्तिमा बस्नेहरू होलान्, तर अन्तिम निर्णय त नेपाली जनता हुन् । हामी हाम्रो चुनाव विकृत भयो भनेर धेरै आलोचना गर्छौं, निर्वाचनक्षेत्र र उम्मेदवारको व्यक्तिगत तहमा हेर्दा त्यो आलोचना सही पनि छ, तर नेपालका आम चुनावहरू समष्टि परिणामका हिसाबले त्यति गलत र अविवेकी छैनन् । ऐनमौकामा चुक्ने पार्टी र समूहहरू पाखा लागेका पनि छन् । नेकपाभित्रका गतिविधिलाई मतदाताले हेरेका छैनन् भन्न मिल्दैन । त्यो अर्को चुनाव परिणाममा देखिनेछ, चेतना भए ।"
किन सुक्दै छन् मूल ?,"मुहान कसरी सुधार्ने ?अहिलेसम्म मुहानवरिपरि वा मूल निस्कने स्थानमा पानी जम्मा गर्न स्थायी संरचना बनाउने र सरसफाइ गर्ने काम त हुँदै आएको छ, तर पुनर्भरण क्षेत्रमा वर्षाको पानी संकलन गर्ने वा जमिनको सतहबाटै बगेर खेर गइरहेको पानीलाई जमिनमुनि भण्डारण गर्नेजस्ता भूमिगत जलभण्डारमा पानीको मात्रा बढाउने कार्य खासै भएको पाइँदैन । मूल सुधार्ने केही तरिका तल उल्लेख गरिएका छन् ।१ पुराना पोखरीहरूको संरक्षण र पुनरुत्थान ः पोखरी मूलको एउटा स्रोत हुन सक्छ । विभिन्न कारणले पुरिएका प्राचीन पोखरीहरूलाई मर्मतसम्भार गरेर क्षमता बढाएमा मूलमा पानीको मात्रा बढ्न सक्छ । केही वर्षअघि काभ्रेपलान्चोक जिल्लाको डराउने पोखरी क्षेत्रमा मासिएका केही पुराना पोखरीहरूको पुनरुत्थान गर्दा मूलमा पानी बढेको पाइएको थियो ।२ पुनर्भरण क्षेत्र पहिचान र पुनर्भरण संरचनाहरूको निर्माण ः यदि मूल सुधार्ने हो भने पुनर्भरण क्षेत्रमा वर्षाको पानी संकलन गरी भूमिगत जल भण्डारमा पानीको मात्रा बढाउने कार्य गर्नुपर्छ । पुनर्भरण क्षेत्र मूलको नजिक वा टाढा र जुनसुकै दिशातर्फ पनि हुन सक्छ । त्यसकारण पुनर्भरण क्षेत्र पहिचान गर्नु आवश्यक हुन्छ । पुनर्भरण क्षेत्रको पहिचान भौगर्भिक अध्ययन र अवलोकनबाट गर्न सकिन्छ । मुहानको वरपर अवस्थित चट्टानहरू कस्तो प्रकारका छन्, कस्ता चट्टानमा पानी भण्डारण हुन्छ र कुनमा हुँदैन, चट्टानहरू कुन दिशातिर ढल्केका छन् आदि तथ्यको अवलोकन गर्नुपर्छ । त्यसबाट भूमिगत पानी कुन दिशातिर बग्छ भन्ने जानकारी लिन मद्दत पुग्छ ।स्थानीय समुदायको परम्परागत ज्ञान पनि पुनर्भरण क्षेत्र पहिचानमा महत्त्वपूर्ण हुन्छ । वर्षाबाट उपलब्ध पानीलाई जमिनभित्र भण्डारण गर्न सतहमा बगिरहेको भलको गतिलाई कम गरी वा रोकी बिस्तारै जमिनभित्र सोसिन दिनुपर्छ । भलको गति कम गर्ने वा रोक्ने अवरोधक संरचनाहरूमा पुनर्भरण पोखरी, कुलेसो, खाल्डाखुल्डी, ससाना पर्खाल, आली, घाँसेघेरो, वृक्षरोपण, गरा सुधार, चेक ड्याम आदि पर्छन् ।पुनर्भरण क्षेत्रमा वनजंगल छ भने वनभित्र रहेका खाली ठाउँ हेरी उपलब्ध ठाउँमा पोखरी, ट्रेन्च, कुलेसा र खाल्डाखुल्डी बनाउन सकिन्छ । सामान्यतया यी संरचनाहरूको आकारप्रकार उपलब्ध जमिनको क्षेत्रफल अनुसार निर्धारण गरिन्छ । पुनर्भरण क्षेत्रमा चरन छ भने कम गहिरा र चौपायामैत्री पोखरी र ट्रेन्च बनाउनुपर्छ । पुनर्भरण क्षेत्रमा खेतीपाती लगाइएको छ भने गरा सुधार गरी भिरालो बारीलाई समतल बनाउनुपर्छ । चरन क्षेत्र, बारी, जंगल अथवा क्षतिग्रस्त जमिनमा ससाना गल्छी छन् भने चेक ड्याम बनाई बगेको पानी जम्मा गर्न सकिन्छ ।मूलको निरन्तर बहाव सुनिश्चित गर्नमा जमिन सतहका बोटबिरुवाको पनि ठूलो महत्त्व हुन्छ । सल्लो प्रजातिका रूखहरूले जमिनमुनि जाने पानीको मात्रा र वाष्पीकरणबाट माटोमा सिञ्चित पानीको परिमाण घटाउँछन् । पहाडी जिल्लाका धेरै ठाउँमा सल्ला प्रजातिको जंगल बढेपछि मूलको पानीमा कमी आएको पाइएको छ । त्यसैले सल्लो प्रजातिका रूखको सट्टा वाष्पीकरण घटाउने र अहिलेभन्दा धेरै पानी जमिनमुनि छिर्न मद्दत गर्ने रैथाने प्रजातिका अरू रूख लगाउनुपर्छ ।यस्ता उपायले भूमिगत जलभण्डारको स्तर बढाई मुहानहरूमा सुधार ल्याउन सघाउँछन् । दैलेख जिल्लाको दुल्लु नगरपालिकास्थित पादुकास्थानका केही मूलको बहाव उपर्युक्त विधिहरू अपनाएको दुईतीन वर्षमै बढेको पाइयो । नयाँ संरचनाका साथै प्राचीन पोखरीको संरक्षणमा पनि ध्यान पुग्नु जरुरी हुन्छ ।भूमिगत जलभण्डार पुनर्भरण संरचनाहरूको निर्माण एकल प्रयासबाट सम्भव हुँदैन । संस्थागत संरचना निर्माण, प्रभावकारी शासन व्यवस्था, स्थानीय निकायसँग सहकार्य र महिला तथा सीमान्तकृत समुदाय आदिसहितको बृहत् जनसहभागिता आवश्यक हुन्छ । भूमिगत जलभण्डार पुनर्भरणका कार्यक्रम पालिकाहरूको प्राथमिकतामा पार्न सके दिगो जलस्रोत व्यवस्थापनमा धेरै मद्दत पुग्छ ।स्थानीय जलस्रोत संरक्षणप्रति लक्षित कार्यहरूमा स्थानीय निकायको सहयोग तथा स्थानीय ज्ञान र सीपलाई प्रयोग गर्न सके यसमा ठूलो टेवा मिल्छ । प्रायः सुक्खा मौसम वा खडेरीको समयमा मात्रै मूल संरक्षण गर्नेबारे विषय उठाउने तर वर्षातको समयमा त्यसबारे चर्चा नगर्ने प्रचलन छ । पहाडी जीवनको मुख्य आधारशिला मानिएको मूल तथा पोखरीको संरक्षणलाई वर्षभरि नै प्राथमिकतामा राख्न सके पानीसँग सम्बन्धित समस्याहरू समाधान हुने तथा जीविकोपार्जनमा पनि सकारात्मक योगदान पुग्ने देखिन्छ ।जलाधार व्यवस्थापनका अनुसन्धानकर्ता ढकाल र जलवायु तथा जलविज्ञान समूहका टोली नेता नेपाल दुवै इसिमोडसँग आबद्ध छन् ।"
कक्षा ११ को नयाँ पाठ्यक्रम,"को भिड महामारीले आक्रान्त बनाएका क्षेत्रहरूमध्ये शिक्षामा अनलाइन कक्षा सञ्चालनमार्फत अभिभावक तथा विद्यार्थीहरूले न्यून मात्रामा भए पनि राहतको अनुभव गरिरहेको अवस्थामा कक्षा ११ मा चाहिँ नयाँ पाठ्यक्रमले द्विविधा उत्पन्न गरेको छ । गत साउनमा एसईईको परिणाम आएसँगै विद्यार्थीहरूलाई निजी तथा सामुदायिक विद्यालयहरूले अनौपचारिक रूपमा कक्षा ११ मा भर्ना लिए । भदौदेखि अनलाइन कक्षा सुरु भयो, जुन नयाँ र पुरानो पाठ्यक्रमको रस्साकस्सीमा अल्झिएर दिशाहीन बन्न पुगेको छ ।कुनै पनि शैक्षिक तहमा पाठ्यक्रमहरू निश्चित अवधिपछि परिवर्तन हुनुपर्ने विश्वव्यापी अवधारणा छ । वैज्ञानिक तथा उद्देश्यमूलक सिकाइमा आधारित तथ्य हो यो, जसलाई सबैले स्वीकार गर्नुपर्छ । पाठ्यक्रम परिवर्तनको नाउँमा शैक्षिक पद्धतिलाई नै संशोधन गरेर, शैक्षिक बहावलाई एकतर्फी मूल्यांकन गरेर एकअर्को विषयबीचको अन्तरसम्बन्धलाई नजरअन्दाज गर्नु अव्यावहारिकता हो । यसले हाम्रो शिक्षाको स्तरलाई अधोगतितिर उन्मुख गराउँछ र लाखौं विद्यार्थीको भविष्यमाथि नै प्रश्नचिह्न लगाइदिन्छ ।प्रायः मुलुकमा कक्षा १११२ मा प्रत्यक्ष रूपमा विभिन्न संकायमा पाँच विषयको पठनपाठनलाई मान्यता दिइएको हुन्छ । हाम्रै देशमा पनि त्रिभुवन विश्वविद्यालयले आफ्नो स्थापनाकालदेखि नै प्रवीणता प्रमाणपत्र तह (कक्षा १११२ को समकक्षी तह) मा पाँच विषयलाई अंगीकार गरेको थियो, काठमाडौं विश्वविद्यालयले पनि यसै प्रणालीलाई लागू गरेको थियो । हालसम्म पनि उच्च माध्यमिक शिक्षा हुँदै आएको एनईबीमार्फत पाँच विषयको पठनपाठन नै प्रचलनमा छ । नेपालमा सञ्चालनमा रहेका विदेशी बोर्डका कक्षा १११२ का समकक्षी तहहरू ए लेभल (क्याम्ब्रिज युनिभर्सिटी, यूके) र सीबीएसई (भारत) मा पनि पाँचै विषयलाई प्राथमिकता दिइएको छ । नेपालमा यो शैक्षिक सत्रदेखि लागू हुने भनिएको नयाँ पाठ्यक्रममा भने विश्वभरि मान्यताप्राप्त पठनपाठनको प्रणालीलाई चुनौती दिँदै सात विषय लागू गर्न खोजिएको छ, जसअन्तर्गत हाललाई छ विषय प्राथमिकताका साथ लागू गर्ने भनिएको छ । यो नयाँ प्रणालीले विषयको पठनपाठनको गाम्भीर्यलाई पूर्ण रूपमा नजरअन्दाज गरेको छ । एक वर्षको अवधिमा पाँच विषयको बोझिलो अध्ययन गर्न असमर्थ भएर प्रत्येक वर्ष ५० प्रतिशतभन्दा बढी विद्यार्थी विगतमा बोर्ड परीक्षामा असफल भएको तथ्य बिर्सनु हुँदैन । त्रिभुवन विश्वविद्यालयले प्रवीणता प्रमाणपत्र तहमा उत्तीर्णांक ४० बाट ३५ प्रतिशतमा झार्दा पनि विद्यार्थीहरू असफल हुने क्रमले प्राध्यापक तथा सम्बन्धित क्याम्पसहरूलाई ठूलो चुनौती दिएको थियो ।भर्खरै सानो वृत्तमा पढाइ पूरा गरेर एसईई छिचोलेका विद्यार्थीहरूलाई फराकिलो वृत्तमा छ वा सात विषय पढाउने प्रणाली बनाउनु महत्त्वाकांक्षी योजना त होला, तर यसले अन्ततोगत्वा विद्यार्थीको स्तरोन्नतिमा बेफाइदा गर्ने निश्चित छ । कक्षा १११२ तहले समग्रमा विद्यार्थीहरूलाई विश्वविद्यालय प्रवेशका लागि बलियो तथा मजबुत आधार दिनुपर्छ । यही भएर यो तहका पाठ्यपुस्तकहरूमा विभिन्न संकाय (प्राविधिक, मेडिसिन, इन्जिनियरिङ, कृषि, विज्ञान, व्यवस्थापन, मानविकी, कानुन, शिक्षा) मा पढ्न आवश्यक सामग्रीहरू समेटिएका हुन्छन् । विषय थपको अनावश्यक भारीले गर्दा विद्यार्थीर्हरूमा विषयविशेषमा दखल हुन सक्दैन र ती अंग्रेजी उखानमा भनिएझैं ज्याक अफ अल, मास्टर अफ नन बन्छन् ।अहिले नयाँ पाठ्यक्रममा अनिवार्य थपिने भनिएका विषयहरू विश्वविद्यालयका विभिन्न संकायमा पढ्न आवश्यक ज्ञान तथा आधार दिनलाई अत्यावश्यक मानिन्नन् । थपिने भनिएका जीवनोपयोगी शिक्षा तथा सामाजिक शिक्षा जस्ता दुई विषयका कारण विद्यार्थीहरूले विज्ञान तथा प्राविधिक क्षेत्रको विश्वविद्यालयीय अध्ययनका लागि बौद्धिक खुराक नपाउनेमा सायदै दुईमत होला । यी दुई विषयलाई ऐच्छिक होइन अनिवार्य बनाइएको छ, जसका लागि पूर्वअध्ययन वा गृहकार्य गरिएको प्रतीत हुँदैन । यसबाट विद्यार्थीहरूको भविष्यमाथि पर्ने असरको आकलन पनि नगरिएको देखिन्छ ।उदाहरणका रूपमा विज्ञान पढ्नका लागि गणित विषयको महत्त्वलाई लिन सकिन्छ । विज्ञान र गणित विषयको अन्योन्याश्रित सम्बन्ध सर्वविदितै छ । माथि उल्लिखित दुई नयाँ विषयले विशेषतः जीवविज्ञान पढ्ने विद्यार्थीका लागि गणितलाई विस्थापन गरिदिएका छन् । भौतिकशास्त्र (फिजिक्स) विषय पढ्न कक्षा ११ को गणितको क्यालकुलेसन नपढी सम्भव छैन । कक्षा १११२ को भौतिकशास्त्रमा मेकानिक्स (कक्षा १२), मोडर्न फिजिक्स (कक्षा १२), इलेक्ट्रोस्टाटिक (कक्षा ११), इलेक्ट्रिसिटी एन्ड म्याग्नेटिज्म (कक्षा १२) का विभिन्न अध्याय गणित नभई अध्ययन गर्नगराउन पूर्ण रूपमै असम्भव छ । यो तथ्यलाई हेक्का नराखे विद्यार्थीहरूले नयाँ पाठ्यक्रम लागू भएको केही महिनामै ठूलो दुर्घटना भोग्नुपर्नेछ । अथवा, भौतिकशास्त्रको अध्ययनअध्यापन नै विस्थापन गरेर कुनै अर्को विषयलाई प्रतिस्थापन गर्नुपर्ने हुन्छ । हाम्रा विद्यार्थीहरूको हातमा कक्षा १११२ उत्तीर्णको प्रमाणपत्र त पर्ला, तर उनीहरू डाक्टर, इन्जिनियर अथवा वैज्ञानिक बन्नबाट वञ्चित हुनेछन् । यसको प्रत्यक्ष असर विभिन्न मेडिकल र इन्जिनियरिङ अध्ययन संस्थानलाई पनि पर्नेछ ।घिमिरे त्रिचन्द्र क्याम्पसमा भौतिकशास्त्र प्राध्यापन गर्छन् ।"
उद्यममा फैलिँदै महिला,"विराटनगर११ की जानुका श्रेष्ठले साथीहरूसँग मिलेर महिलाका लागि जुत्ताचप्पल बनाउन थालेको दुई दशक भयो । उनको समूहले तयार गरेका ती सामग्री विराटनगर, इटहरी र इलाममा खपत हुन थालेको पनि धेरै वर्ष भयो । समूहमा आबद्ध कतिपय सदस्य इलाममा पनि बसोबास गर्ने भएकाले उनीहरूले इलामका ललिपप, बम्बैसन मिठाई र नौनी घ्यूसहित मुढा अनि हातले बुनेका ऊनीका टोपी र मोजाहरू पनि बिक्री गर्छन् । ती सामग्री बिक्री गर्न उनीहरूले एक महिनाअघि मात्र महेन्द्र चोकमा पाथीभरा एग्रोमार्ट खोलेका छन् ।इटहरी निवासी सञ्जु लिम्बूले पनि सिंहदेवी तेह्रथुमे ढाका उद्योग स्थापना गरी तेह्रथुमे ढाका र रेशमबाट बनेका साडी, टोपी, मफलर, पर्स र पछ्यौरी लगायत बनाउन थालेको चार वर्ष भयो । उनले त्यस्ता उत्पादन स्थानीय बजार र काठमाडौंमा पठाउने गरेकी छन् । श्रीमान् वैदेशिक रोजगारीमा गए पनि ससाना दुई छोरा हुर्काउँदै उनले पाँच महिलालाई रोजगारीसमेत दिएकी छन् । व्यक्तिगत लगानीबाट व्यवसाय थालेकी सञ्जु अब भने सरकारबाट ऋण लिई व्यवसाय बढाउन चाहन्छिन् । यसरी जानुकाको समूह र सञ्जुजस्ता धेरै महिला उद्यमी आफू मात्र रोजगार बनेका छैनन्, अरूका लागि पनि प्रेरक बन्दै छन् ।केही दिनअघि नेपाल घरेलु तथा साना उद्योग महासंघ, मोरङले विराटनगरमा ११ औं जिल्ला अधिवेशन एवं २२ औं जिल्ला सम्मेलन तथा महिला उद्यम समितिको १९ औं जिल्ला सम्मेलन गर्यो । उक्त अवसरमा महासंघले मोरङसहित छिमेकी जिल्लाका उद्यमीहरूले उत्पादन गरेका वस्तुहरूको बजारीकरण गर्न प्रदर्शनीसमेत आयोजना गरेको थियो । उक्त प्रदर्शनीमा उद्यमीहरूले आफ्ना उत्पादन बिक्री मात्र गरेनन्, महासंघले सफल उद्यमीहरूलाई सम्मानसमेत गर्यो ।उद्यमी बन्न चाहनेहरूका लागि यस्ता प्रदर्शनीहरू सहयोगी देखिए पनि पछिल्लो समय महामारीका कारण कतिपय उद्योग बन्द भएका छन् भने, जेनतेन चलिरहेकाको अवस्था पनि नाजुक बन्दै गएको छ । तथापि महिलाहरूले सञ्चालन गर्दै आएका कतिपय साना उद्योगहरू स्थानीय स्रोतसाधन परिचालन गरी अघि बढिरहेका छन् ।त्यसो त महिलाहरूले स्थापना गरेका कतिपय उद्योगहरूले पुरुषले चलाएकाका तुलनामा त्यति गति लिन सकेको देखिँदैन । घरव्यवहार सम्हाल्दै आएका कतिपय उद्यमी महिलाहरूले पनि आऽ चलेकै छ, किन टाउको दुखाउनु भन्ने गरेको पनि पाइन्छ । यस्तै कतिपय कारणले पनि महिला उद्यमीहरूले आफ्नो व्यवसाय अघि बढाउन नसकेको र नचाहेको देखिन्छ । त्यसमाथि पछिल्लो समय एउटै खाले व्यवसाय गर्ने उद्यमीहरूको संख्या बढ्दै छ । उदाहरणका लागि ढाका उद्योग लिऔं । ढाकाको पहिरनको बजारीकरण कसरी गर्ने भन्ने अन्योलकै बीच अर्को ढाका उद्योग स्थापना हुँदा समस्या झनै बढ्छ । त्यसमाथि ढाका उद्यमीहरूबीच समन्वय र सहकार्य नहुँदा पनि उनीहरूको उत्पादनले स्थानीय र बाहिरिया बजार लिन नसकेको देखिन्छ । अर्को मुख्य कुरा मूल्य पनि हो । पछिल्लो समय ढाका र रेशमबाट बनेका पहिरनमध्ये साडी र पछ्यौरीको मूल्य सर्वसाधारणको पहुँचभन्दा बाहिर छ । आफूले उत्पादन गरेका ५ हजारदेखि १५ हजार रुपैयाँसम्मका साडी स्थानीय बजारमा भन्दा काठमाडौंतर्फ बढी पठाउने गरेको सञ्जु बताउँछिन् ।ढाकाको व्यवसायमा विविधता ल्याउन अल्लोमिश्रित कपडाका कोट, टोपी र जुत्ताहरू पनि उत्पादन गर्न थालेका छन् महिला उद्यमीहरूले । विराटचोकस्थित लुमा घरेलु अल्लो कपडा उद्योगले ढाका र अल्लोबाट सामग्री मात्र उत्पादन गर्दैन, स्थानीय निकायसँग सहकार्य र समन्वय गरी बेलाबेला महिलाहरूलाई तालिमसमेत दिँदै आएको छ ।ढाकापछि महिलाहरूले सञ्चालन गर्ने अर्को उद्यम हो जुत्ताचप्पल । विराटनगरको सबैभन्दा पुरानो चम्पा सु सेन्टरले विभिन्न किसिमका जुत्ताचप्पलको उत्पादन र बिक्री गर्दै आएको छ । तर, सेन्टरले अहिलेसम्म छुट्टै पसल सञ्चालन गर्न सकेको छैन । आफूले पसल सञ्चालन गर्न नसके पनि गृहजिल्ला र छिमेकी जिल्लाका धेरै महिलालाई जुत्ताचप्पल बनाउने तालिम दिँदै आएकी छन् सेन्टरकी प्रशिक्षक चम्पा नेपालले ।सहरी क्षेत्रमा महिलाहरूले थालेको र फस्टाएको अर्को व्यवसाय भनेको बुटिक व्यवसाय पनि हो । यसपालि सम्मानित हुने बुटिक व्यवसायी शिल्पा कार्की निरालाले क्रियटिभ हेन्ड्स र जिना श्रेष्ठले रोयल बुटिक स्थापना गरेको धेरै भयो ।वास्तवमा महिलाहरूले थालेको उद्यममा त्यति साह्रो विविधता देखिँदैन । यसो हुनुको एउटा कारण हो उद्यमी महिलाहरूमा बजारीकरणसम्बन्धी आधारभूत ज्ञानको कमी । पछिल्लो समय कतिपय महिलाले ऊनी धागो, सिरु, चाउचाउको खोल र बाँसबाट सजावटका सामग्रीसहित पर्सहरू फाट्टफुट्ट रूपमा बनाउन थालेका छन् । ती सामग्रीको बजार भने न्यून देखिन्छ । यस्तै, औंलामा गन्न सकिने केहीले ऊनीका मोजा र टोपी बनाउन थालेका छन् । विशेष गरी जाडोयाममा यस्ता सामग्रीले राम्रै बजार पाउने सम्भावना देखिए पनि यसतर्फ कसैको ध्यान पुगेको देखिंँदैन । विराटनगरजस्तो ठाउँमा तीन महिना मात्र जाडो हुने भएकाले पनि ऊनी पहिरनतर्फ कसैले चासो नदिएको हुन सक्छ । वर्षर्भरिजसो जाडो हुने काठमाडौं लगायतमा यस्ता सामग्री पुर्याउन सके राम्रै बजार पाउने सम्भावना छ ।पछिल्लो समय कोभिड महामारीका कारण सीमानाकाहरू बन्द भएपछि आयातनिर्यातमा प्रत्यक्ष र परोक्ष असर परेको छ । बढी आयात हुने वस्तुहरूमा तयारी पोसाक पनि पर्छ । तर, चालु आर्थिक वर्षका चार महिनामा त्यसको आयात ३६ प्रतिशत घटेकाले स्वदेशी उद्योगबाट उत्पादित कपडाको माग बढेको समाचारहरूमा पढ्नसुन्न पाइन्छ । ढाकाबाट बनेका मास्कले विदेशमा बजार पाएका सुखद समाचारहरू पनि आउने गरेका छन् । ऊनी धागो र बाँसबाट सजावटका सामग्री बनाउने महिला उद्यमीहरूले ऊनीका पहिरन र बाँसका फर्निचर बनाउने हो भने मास्कको जस्तै बजार बढ्ने निश्चित छ । तयारी पोसाकसँगै ऊनीको पहिरनले बजार पाउन सके धेरै महिला स्वरोजगार बन्न सक्छन् । स्वदेशी बाँसका टेबुल र कुर्सी लगायत बनाउने हो भने काठको मागमा कमी आउन सक्छ । काठलाई विस्थापित गर्न बाँस सफल हुनु भनेको वन फँडानी रोकिनु हो ।सम्भावनायुक्त अर्को उद्यम हो कृषि । गाउँघरभन्दा पनि सहरबजारमा करेसा र कौसीखेती गर्नेहरूको संख्या बढ्दै छ । विषादीमुक्त तरकारी खानुपर्छ भन्ने सचेतना बढ्दै जाँदा स्वस्थ बिरुवाको माग बढ्ने निश्चित छ । सहरवासीको यस्तो माग पूरा गर्न महिलाहरू जुट्ने हो भने वडा र टोलहरूमा बिरुवा बैंक स्थापना गर्न सकिन्छ । कृषिकर्ममा रुचि राख्ने महिलाहरूका लागि यो नयाँ अवसर पनि हो ।यी र यस्ता विषयमा घरेलु तथा साना उद्योग कार्यालयजस्ता सरकारी निकायहरूले आवश्यक तालिम दिनु जरुरी छ । यस्तै, स्थानीय बजारले खोजेको वस्तु उत्पादन गर्न तालिमले मात्र पनि पुग्दैन, बीउपुँजीसमेत उपलब्ध गराए मात्र बढीभन्दा बढी महिला उद्यमव्यवसायतिर आकर्षित हुन्छन् । महिलाहरू उद्यमी हुनु भनेको देशको अर्थतन्त्र दिगो र बलियो हुनु हो ।"
विस्फोटमा १५ बालबालिकाको मृत्यु,काबुल (एजेन्सी) अफगानिस्तानको पूर्वी प्रान्त गजनीमा शनिबार गराइएको विस्फोटमा कम्तीमा १५ जना बालबालिकाको ज्यान गएको छ । अधिकारीहरूका अनुसार कम्तीमा २० जना घाइते छन् । गिलान जिल्लामा गराइएको विस्फोटको कारण थाहा हुन नसकेको जनाइएको छ । प्रहरीका अनुसार एक रिक्साको पछिल्लो भागमा राखिएको बम शनिबार दिउँसो विस्फोट भएको हो । तर स्थानीयका अनुसार बालकालिकाले एउटा बम फेला पारेपछि नजिकैको पसलमा बेच्न लैजाने क्रममा विस्फोट भएको हो । गजनीका प्रान्तीय गभर्नरका प्रवक्ता वाहिदुल्लाह जुमाजादाले एक रिक्सा चालकले गाउँतर्फ लैजाँदै गरेको बम बालबालिकाले घेरेपछि विस्फोट भएको जनाएका छन् । उनले विस्फोटमा मृत्यु हुनेको संख्या बढ्न सक्ने जनाएका छन् । प्रहरी प्रवक्ता अहमद खानले समाचार संस्था एएफपीसँग कुरा गर्दै विस्फोटका लागि तालिवान जिम्मेवार रहेको आरोप लगाएका छन् । तालिवान विद्रोहीले दुर्घटनाबस विस्फोट भएको जनाएका बीबीसीले उल्लेख गरेको छ । तालिवान प्रवक्ता जबिहुल्लाह मुजाहिदले बालकालिकाले नजिकैको पसलमा बम बेच्न लगेका कारण विस्फोट भएको बताएका छन् । उनले विस्फोटमा १२ जना बालकालिकाको मात्र ज्यान गएको दाबी गरेका अमेरिकी समाचार संस्था एपीले जनाएको छ । कतारको दोहामा अफगान सरकार र तालिवान विद्रोही समूहबीच शान्तिवार्ता भइरहेका बेला हिंसात्मक घटनामा वृद्धि भएको हो । पछिल्ला केही साताहरूमा राजधानी काबुलसहित देशका अन्य केही स्थानमा गरिएका आक्रमणमा परी ७० जनाभन्दा बढी मानिसले ज्यान गुमाएका छन् । तीमध्ये केही आक्रमणको जिम्मेवारी इस्लामिक स्टेटले लिएको थियो ।
अमेरिकामा दोस्रो खोपलाई अनुमति,"वासिङ्टन (एजेन्सी) अमेरिकी सरकारले कोभिड१९ विरुद्धको दोस्रो खोप प्रयोगका लागि अनुमति दिएको छ । योसँगै खोपको दसौं लाख मात्रा वितरण गर्नका लागि बाटो खुलेको अमेरिकी अधिकारीहरूले जनाएका छन् । अमेरिकी नियामक निकाय खाद्य तथा औषधि प्रशासन (एफडीए) ले शुक्रबार मोडर्नाको खोप आपत्कालीन प्रयोगका लागि अनुमति दिएको हो । मोडर्नाको खोप प्रयोगका लागि अनुमति दिन सकिने सल्लाहकार समितिको सुझावसँगै एफडीएले त्यसको अनुमति दिएको हो । एफडीए सल्लाहकार समितिले बिहीबार २० मतका साथ खोपलाई अनुमोदन गरेको हो । खोप प्रयोगको अनुमतिबारेको निर्णयमा एक सदस्य तटस्थ बसेका थिए । आपत्कालीन प्रयोगको अनुमतिसँगै अमेरिकामा १८ वर्ष र त्यसभन्दा माथिका व्यक्तिलाई कोभिड१९ विरुद्धको खोप लगाउने बाटो खुलेको छ, एफडीएले उल्लेख गरेको छ । अमेरिकी खोप कार्यक्रमले अप्रिलसम्ममा ५ करोड मानिसलाई खोप लगाइसक्ने बताएको छ ।जनवरी महिनामा भाइरसको संक्रमणको समस्या सुरु हुनु र डिसेम्बरमा दुइटा खोप तयार हुनु महत्त्वपूर्ण प्रगति हो, टेनेसीस्थित महारी मेडिकल कलेजका प्रमुख कार्यकारी अधिकृत डा जेम्स हिल्डर्थले भने । अमेरिकी राष्ट्रपति डोनल्ड ट्रम्पले अनुमति दिइएको भन्ने औपचारिक घोषणा हुनुभन्दा केहीअघि नै खुसी व्यक्त गर्दै ट्वीट गरेका थिए । अत्यधिक मतले खोप अनुमोदित भएको र तत्काल वितरण गरिने उनको भनाइ छ । सीएनएनका अनुसार रोग नियन्त्रण तथा रोकथाम केन्द्र (सीडीसी) ले पनि अनुमति दिएपछि उक्त खोप प्रयोगमा ल्याइनेछ । सीडीसीले शनिबार वा आइतबार यस विषयमा छलफल गर्ने बताइएको छ । सीडीसीको अनुमतिसँगै आगामी सातादेखि अमेरिकामा मोडर्ना खोप प्रयोगमा आउनेछ ।अमेरिकी सरकारले २० करोड मोडर्ना खोप किन्ने सहमति दिइसकेको छ । त्यसमध्ये ६० लाख तत्काल वितरणका लागि विभिन्न स्थानमा पठाउन तयार हुने जनाइएको छ । स्वास्थ्य सचिव एलेक्स अजरलाई उद्धृत गर्दै सीएनएनले आगामी सातासम्म मोडर्नाले उक्त परिमाणको खोप उपलब्ध गराउने उल्लेख गरेको छ ।सेन्टर फर डिजिज कन्ट्रोल एन्ड प्रिभेन्सनको निर्देशिकामा स्वास्थ्यकर्मीहरूलाई प्राथमिकता सूचीमा राख्नुपर्ने बताइएको छ । त्यसपछि लामो समयदेखि केयर होममा बसिरहेका अमेरिकीलाई खोप दिइने जनाइएको छ । अति आवश्यक क्षेत्रमा कार्यरतहरू त्यसपछिको प्राथमिकतामा पर्छन् । तर कुन क्षेत्रलाई प्राथमिकता दिने भन्ने कुरा राज्यहरूको निर्णयमा निर्भर हुनेछ । संघीय खोप वितरण कार्यक्रम अप्रेसन वार्प स्पिडका प्रमुख वैज्ञानिक मन्सेफ स्लावीले युवा र स्वस्थ मानिसहरू सबैभन्दा पछाडि खोप पाउनेमा पर्नुपर्ने बताएका छन् । कम्तीमा ७०८० प्रतिशत अमेरिकीले खोप लिएपछि मात्रै हर्ड इम्युनिटी (सामुदायिक प्रतिरोधी क्षमता) विकास हुने उनको भनाइ छ ।यसअघि न्युयोर्ककी नर्स स्यान्ड्रा लिन्ड्से सोमबार पहिलो पटक फाइजरको खोप लिएकी थिइन् । खोप लिएपछि उनले मानव इतिहासको निकै पीडादायक समयको अन्त्यको सुरुवात हुनेमा आफू आशावादी रहेको बताएकी थिइन् । खोप सुरक्षित रहेकामा विश्वस्त हुन आग्रह गर्दै उनले महामारीका बेला सबैले आफ्नो जिम्मेवारी निर्वाह गर्नुपर्ने बताएकी थिइन् । कोभिड१९ को महामारीका कारण सबैभन्दा बढी प्रभावित अमेरिकामा मोडर्नाले बनाएको खोप प्रयोगसँगै राहत मिल्ने विश्वास गरिएको छ । जोन्स हप्किन्स विश्वविद्यालयका अनुसार अमेरिकामा कोभिड१९ का कारण ३ लाख १४ हजारभन्दा बढीको मृत्यु भइसकेको छ । त्यस्तै करिब १ करोड ७५ लाख संक्रमित भइसकेका छन् । यसअघि अमेरिकाले फाइजर र बायोएनटेकले संयुक्त रूपमा विकास गरेको कोरोना खोपलाई आपत्कालीन प्रयोगका लागि अनुमति दिइसकेको छ । करिब ३० हजार जनामा गरिएको अन्तिम चरणको परीक्षणका आधारमा विज्ञहरूले मोडर्ना खोप ९४५ प्रतिशत प्रभावकारी रहेको जनाएका थिए । मोडर्ना खोपलाई २ देखि ८ डिग्री सेल्सियस तापक्रममा ३० दिनसम्म भण्डारण गर्न सकिन्छ । योभन्दा बढी समयका लागि भण्डारण गर्नुपर्दा माइनस ४ देखि २० डिग्री सेल्सियस तापक्रम चाहिन्छ । फाइजरको खोपको प्रभावकारिता भने ९५ प्रतिशत भए पनि यसको भण्डारणका लागि माइनस ७० डिग्री सेल्सियससम्मको तापक्रम चाहिन्छ ।"
ऋण लिने बढे,"आर्थिक गतिविधि चलायमान भएसँगै बैंक तथा वित्तीय संस्थामा कर्जा प्रवाह पनि बढ्न थालेको छ । अधिक तरलताका कारण ब्याजदर घटेको, व्यापार व्यवसाय बढ्न थालेको, निर्माणाधीन आयोजनाको काम सुरु भएकोलगायत कारण अर्थतन्त्र चलायमान बन्दै गएकाले कर्जा माग बढेको हो । लकडाउनका कारण गत साउनमा कर्जा प्रवाह ठप्पजस्तै थियो । सो अवधिमा लगानीमा रहेको कर्जा पनि असुली भएपछि असारको तुलनामा साउनमा कुल कर्जा करिब १७ अर्ब रुपैयाँ घटेको थियो । सरकारले लकडाउन केही खुकुलो बनाएपछि भदौदेखि बढ्न थालेको कर्जा प्रवाहमा असोजमा राम्रो वृद्धि देखिएको थियो । यसअनुसार भदौमा मात्र बैंक तथा वित्तीय संस्थाले थप ३४ अर्ब र असोजमा १ खर्ब १३ अर्ब रुपैयाँ कर्जा प्रवाह गरेका छन् । कात्तिक र मंसिरमा कर्जा प्रवाह झनै बढेको छ । राष्ट्र बैंकका अनुसार बैंक तथा वित्तीय संस्थाले गत कात्तिकमा थप १४ अर्ब ६१ करोड रुपैयाँ र मंसिरमा ८१ अर्ब ८५ करोड रुपैयाँ कर्जा प्रवाह गरेका छन् । यससँगै गत मंसिर मसान्तसम्म बैंक तथा वित्तीय संस्थाको कुल कर्जा प्रवाह ३५ खर्ब १० अर्ब ४१ करोड रुपैयाँ र निक्षेप ४१ खर्ब ४६ अर्ब ७० करोड रुपैयाँ छ । पछिल्ला महिनामा कर्जा प्रवाहको वृद्धि राम्रो रहेको बैंकरहरूले बताएका छन् । कर्जाको माग सामान्य अवस्थामा जस्तै छ, बैंकर्स संघका अध्यक्ष भुवन दाहालले भने, पर्यटनबाहेक सबै क्षेत्रबाट कर्जाको माग आइरहेको छ । मल्टिपल प्रकृतिकै कर्जा माग धेरै छ । अहिले निर्माणाधीन परियोजनासँगै नयाँ व्यवसाय, परियोजनाबाट पनि कर्जाको माग बढेको उनले बताए । नयाँनयाँ क्षेत्रबाट कर्जा माग भएको छ, त्यत्तिकै परिमाणमा प्रतीतपत्र (एलसी) पनि खुलेका छन्, उनले भने । ब्याजदर कम हुनु, बैंकबीच कर्जा खरिद (स्वाप) बढ्नु, पुरानै मूल्यांकनका आधारमा थप २० प्रतिशत चालु पुँजी कर्जा प्रवाह गर्न पाइनुलगायत कारण बैंक तथा वित्तीय संस्थामा कर्जा माग बढेको कृषि विकास बैंकका प्रमुख कार्यकारी अधिकृत अनिलकुमार उपाध्यायको भनाइ छ । अहिले कृषि कर्जाको वृद्धि पनि निकै राम्रो छ, उनले भने, असारयता गत मंसिरसम्म कृषि विकास बैंकले मात्र करिब साढे ४ अर्ब रुपैयाँ बराबर थप कर्जा विस्तार गरेको छ, उनले भने । कर्जा र निक्षेपको ब्याज अन्तर (स्प्रेड) घटाउनुपर्ने राष्ट्र बैंकको निर्देशन र अधिक तरलताका कारण कर्जाको ब्याजदर घटेको र यसले उद्योगी व्यवसायीलाई उत्साहित बनाएको उद्योग वाणिज्य महासंघका अध्यक्ष शेखर गोल्छाले बताए । खासगरी पर्यटन, होटल, शिक्षालगायत क्षेत्रबाहेकका क्षेत्रमा आर्थिक गतिविधि बढेको छ, उनले भने, उद्योगहरूको रिकभरी राम्रो छ । यसकारण पनि कर्जाको माग बढेको हो । तुलनात्मक रूपमा अहिले उत्पादनशील क्षेत्रमा कम कर्जा प्रवाह भएको देखिन्छ, बिस्तारै उत्पादनमूलक क्षेत्रमा पनि कर्जा प्रवाह बढ्नुपर्ने उनको भनाइ छ । वित्तीय प्रणालीमा अझै पनि अधिक तरलता रहेकाले त्यसको उचित व्यवस्थापन गर्नुपर्ने उनको सुझाव छ । सेयर बजारमा आएको बढोत्तरीसँगै बैंक तथा वित्तीय संस्थाको ठूलो कर्जा मार्जिन लोन (सेयर कर्जा) मा गएको जानकार बताउँछन् । उनीहरूका अनुसार व्यक्तिगत ओभरड्राफ्ट र रियल इस्टेट क्षेत्रमा गएको केहीकेही कर्जा पनि सेयर बजारमा गएको राष्ट्र बैंकको अनुमान छ । यही कारण राष्ट्र बैंकले मौद्रिक नीतिको अर्धवार्षिक समीक्षामार्फत व्यक्तिगत ओभरड्राफ्ट र सेयर धितो कर्जामा कडाइ गरेको छ । कोभिडले सिर्जना भएको असहज परिस्थिति बिस्तारै सामान्य बन्दै गएकाले आर्थिक गतिविधि बढ्न थालेको र कर्जा प्रवाहमा पनि त्यसको सकारात्मक प्रभाव परेको राष्ट्र बैंकका सहप्रवक्ता नारायणप्रसाद पोखरेलको भनाइ छ । अधिक तरलता कायमै रहेकाले ब्याजदरमा कमी आएको छ, उनले भने, यस्तो अवस्थामा कर्जा अनुत्पादक तथा जोखिमयुक्त क्षेत्रमा नजाओस् भन्नेमा हामी सचेत छौं ।मंसिर २ सम्म वित्तीय प्रणालीमा १ खर्ब २४ अर्ब रुपैयाँ अधिक तरलता छ । यो बैंक तथा वित्तीय संस्थाले राष्ट्र बैंकमा राख्नुपर्ने अनिवार्य नगद मौज्दात (सीआरआर) बाहेकको रकम हो । यो रकम बैंक तथा वित्तीय संस्थाले सबै लगानी गर्न पाउँछन् । बैंक तथा वित्तीय संस्थामा कर्जाको माग बढे पनि अपेक्षित रूपमा अधिक तरलतामा कमी आएको छैन । करिब एक महिनाअघिसम्म पौने २ खर्ब हाराहारीमा रहेको अधिक तरलता करिब सवा खर्ब रुपैयाँमा झरेको छ । तर बैंक तथा वित्तीय संस्थामा कर्जा प्रवाह बढेर अधिक तरलता घटेको होइन । सानो परिमाणमा कर्जा प्रवाह बढेको भए पनि राष्ट्र बैंकले बजारबाट पैसा उठाएकाले अधिक तरलतामा कमी आएको हो । अधिक तरलता व्यवस्थापनका लागि अनेक प्रयास गरिएको राष्ट्र बैंकले दाबी गरेको छ । यसअनुसार गत असोजसम्म ९० अर्ब रुपैयाँ बजारबाट उठाएको थियो । तर यो पैसा बजारमा आइसकेको छ । त्यसपछि फेरि करिब ७२ अर्ब रुपैयाँ बजारबाट झिकिएको हो ।"
स्मार्टले बक्यौता नतिरे सरकारले व्यवस्थापन गर्ने,"नियन्त्रणमा लिएपछि त्यस्तो सेवा प्रदायक सञ्चालन र व्यवस्थापन गर्न प्राधिकरणले कुनै व्यक्ति वा व्यक्तिहरूको समूह तोकी आवश्यक सर्त र निर्देशन दिन सक्नेछ, नियमावलीमा भनिएको छ ।प्राधिकरणले तोकेका व्यक्ति वा समूहले प्राधिकरणले निर्धारण गरेको सर्तबमोजिम सम्बन्धित अनुमतिपत्रविहीन सेवा प्रदायकको सम्पत्ति ६ महिनाभित्र व्यवस्थापन गरी बाँकी सम्पत्ति सम्बन्धित सेवा प्रदायकलाई फिर्ता दिनुपर्ने नियमावलीमा उल्लेख छ ।अनुमतिपत्रविहीन बनेर दायित्व फर्छ्योट गर्न नसकेको सेवा प्रदायकले सरकारलाई दिनुपर्ने सबैखाले भुक्तानी, कर्मचारीलाई दिनुपर्ने सबै खाले भुक्तानी र अन्यत्र तिर्नुपर्ने सबैखाले दायित्व तिरेर बाँकी रहेको रकम सम्बन्धित सेवा प्रदायकलाई दिनुपर्ने गरी नियमावलीमा व्यवस्था गरिएको छ । प्राधिकरणले कुनै सेवा प्रदायकको अनुमतिपत्र खारेज भएको सार्वजनिक गरिसकेपछि सेवा प्रदायकले आफ्नो सम्पत्ति धितो, बन्धक वा बिक्री गर्न नहुने व्यवस्था पनि नियमावलीमा छ । अनुमतिपत्र खारेजीको सूचना सार्वजनिक भएपछि अनुमतिपत्रविहीन सेवा प्रदायकको सम्पूर्ण चल वा अचल सम्पत्ति दायित्व फर्छ्योट गर्ने तथा तत्काल सम्पादन गर्नुपर्ने नियमित कारोबारका लागि बाहेक अन्य कुनै पनि प्रयोजनका लागि त्यस्तो सम्पत्ति कसैलाई धितो, बन्धक दिन वा बिक्री वितरण गर्न सकिने छैन, नियमावलीमा भनिएको छ, यसविपरीत भएको धितो, बन्धक दिने वा बिक्री वितरण गर्ने काम स्वतः बदर हुनेछ ।"
श्रमिक जापान पठाउन तेस्रो पक्ष घुसाउने तयारी,"सरकारले एक वर्षअघि भाषा र सीप परीक्षा उत्तीर्ण भएकालाई जापान पठाउन वैदेशिक रोजगार विभागअन्तर्गत जापान इकाई स्थापना गरिसकेको छ । तर त्यतिखेर भाषा र सीप परीक्षामा उम्मेदवार उत्तीर्ण हुन सकेनन् । मागपत्र प्रमाणीकरण गर्दा नै रोजगारदाताले प्रतिनिधि तोकेको भए नेपालस्थित प्रतिनिधिको विवरण खुलाउनुपर्ने व्यवस्था गरेको छ । विभागअन्तर्गत बनाएको जापान इकाईबाहेक अन्यत्रबाट श्रमिक भर्ना गर्न सक्ने एमओसीको परिकल्पना नै होइन । नेपाल पक्षको यो सोच नै थिएन, जापानसँग श्रम सम्झौता प्रक्रियामा संलग्न मन्त्रालयका एक पदाधिकारीले कान्तिपुरलाई भने, जापान इकाई नै बलियो हुनुपर्छ । यो निर्देशिकाले जापान इकाईलाई भविष्यमा निकै कमजोर बनाउने काम गर्यो । सरकारी, व्यक्तिगत र जापानी रोजगारदाता स्वयं गरी तीन प्रकारको भर्ना प्रक्रिया उल्लेख छ । तर यसको प्रक्रिया निर्देशिका अध्ययनबाट प्रस्ट हुन सकिँदैन । जापानमा जस्तो नेपालमा कुनै सहयोगी संस्था हुन्छहुँदैन । वैदिशक रोजगार इजजतपत्रवाला संस्था यसमा पर्दछपर्दैन, निर्दिशकाबाट प्रस्ट हुन सकिँदैन, ती सचिवले भने । श्रमिकबाटै लागत खर्च व्यहोर्ने गरी निर्देशिका बनेको छ । निर्देशिकाबमोजिम जापानमा नेपाली नागरिकलाई रोजगारीका लागि पठाउँदा लाग्ने हवाईभाडा, बिमा, स्वास्थ्य परीक्षण, कल्याणकारी, कोषको रकम र श्रम स्वीकृति लिँदा लाग्ने खर्च रोजगारदाताले व्यहोर्ने भनी रोजगार सम्झौतापत्रमा उल्लेख भएकामा सोहीबमोजिम र रोजगारदाताले नव्यहोर्ने अवस्थामा सम्बन्धित श्रमिकले सो खर्च व्यहोर्नुपर्नेछ, निर्देशिकाको दफा १५ मा भनिएको छ । श्रमिकमाथि लागत खर्च थोपर्ने काम गलत भएको श्रमविज्ञ रमेश बडालले बताए । रोजगारदातालाई नै श्रमिकको खर्च व्यहोर्न बाध्य बनाइदिनुपर्छ । यसरी खुला छाड्नु राम्रो होइन, उनले भने । तीन साताअघि नेपाल र जापानी अधिकारीबीच जुमका माध्यमबाट बैठक भएको थियो । बैठकमा नेपाल पक्षले तेस्रो पक्षको सहभागिताबारे चासो राखेपछि त्यसमा जापान तयार भएको थियो । जापानले सरकारसरकार, रोजगारदाता कम्पनी र म्यानपवार कम्पनी अनि तेस्रो पक्षको संलग्नतामध्ये जुनसुकै भए पनि आफूहरू तयार रहेको बताएको थियो । सरकारी संयन्त्रबाट नगर्ने भए इजाजतप्राप्त संस्थाबाट श्रमिक पठाउन दिइनुपर्ने नेपाल वैदेशिक रोजगार ब्यवसायी संघका महासचिव सुजित श्रेष्ठको भनाइ छ । सरकारले कि कोरिया मोडलअन्तर्गत निष्पक्ष रूपमा श्रमिक पठाउन सक्नुपर्यो । कि म्यानपावर कम्पनीमार्फत श्रमिक पठाउन दिनुपर्छ, उनले भने, तेस्रो पक्षका नाममा सिन्डिकेटको तयारी भइरहेको हामीले अनुभव गरेका छौं ।"
तातोपानी नाकामा छैन चहलपहल,"सीमा जोड्ने सडकको झनै बेहालचिनियाँ कम्पनी सीआरसीसीले पुनर्निर्माण गरेको कोदारी राजमार्गको बसेरीलिपिङ खण्ड बर्खाले क्षतविक्षत भएको ठाउँमा बेहाल छ । सीमा जोड्ने सडकको स्थानपिच्छै भोटेकोसी छेउको भूभाग ठाउँठाउँमा भत्किएर झरेको छ । छेउको भाग खसेर जीर्ण सडकमा स्थानीय जोखिमपूर्ण यात्रा गर्न बाध्य छन् । बालबालिका र बिरामीलाई झन् समस्या भएको छ । सवारी चालकसमेत सीमा क्षेत्रको यात्रा गराउन डराउँछन् । सीमाको सडकलाई बेवास्ता किन गरिएको भनेर बुझ्न सकिएको छैन, एक स्थानीयले भने ।"
सरकारी मूल्यमा धान बेच्न झन्झटिलो,विराटनगर (कास) सरकारले तोकेको समर्थर्न मूल्यमा धान बेच्दा किसानलाई प्रतिक्विन्टल झन्डै ३ सय रुपैयाँ फाइदा हुन्छ । तर झन्झटिलो मापदण्ड पूरा गर्नुपर्ने प्रावधानले उनीहरूलाई सरकारी मूल्यमा बेच्न हैरानी छ ।प्रदेश १ को खाद्य व्यवस्था तथा व्यापार कम्पनीले सरकारले प्रतिक्विन्टल २ हजार ८ सय ८५ रुपैयाँ मूल्यमा सोना मन्सुली धान १५ हजार क्विन्टल किन्दै छ । साथै प्रतिक्विन्टल २ हजार ८ सय ९० रुपैयाँमा ५ हजार क्विन्टल रन्जित धान किन्ने प्रक्रिया थालेको छ । तिनको मूल्य बजारमा प्रतिक्विन्टल २ हजार ६ सय छ । सरकारी मूल्यमा सोना मन्सुली बेच्दा किसानलाई प्रतिक्विन्टल २ सय ८५ रुपैयाँ र रन्जितमा प्रतिक्विन्टल २ सय ९० रुपैयाँ बढी फाइदा हुन्छ । तर त्यति बढी रुपैयाँमा धान बेच्न किसानले स्थानीय निकायबाट आफू किसान भएको प्रमाणित गरी नागरिकताको फोटोकपी पनि बुझाउनुपर्ने व्यापार कम्पनी प्रमुख महेन्द्र सिटौलाले बताए । प्रमुख जिल्ला अधिकारी संयोजक रहेको स्थानीय प्राथामिक खरिद समितिले त्यस्तो मापदण्ड बनाएको हो । सिटौलाका अनुसार सरकारी मूल्यमा कम्पनीले किसानको धान खरिद गर्दा पहिला ल्याब परीक्षणसमेत गर्नुपर्छ ।
चार्टर्ड एकाउन्टेन्सी कोर्सको परीक्षा सकियो,"काठमाडौं (कास) नेपाल चार्टर्ड एकाउन्टेन्ट्स संस्थाले चार्टर्ड एकाउन्टेन्सी कोर्सका विभिन्न तहको परीक्षा सम्पन्न गरेको छ । संस्थाले सीएपीआई, सीएपीआईआई र सीएपीआईआईआई तहको स्थगित परीक्षा सम्पन्न गरेको हो । काठमाडौंलगायत पोखरा, विराटनगर, वीरगन्ज र बुटवलमा समेत सञ्चालन भएको उक्त परीक्षा मंसिर २३ देखि पुस ३ सम्म सञ्चालन भएको थियो । परीक्षामा सीएपीआई तहमा १ हजार ४ सय ७ जना, सीएपीआईआई तहमा १९ सय ४१ जना र सीएपीआईआईआई तहमा ६ सय २० जना परीक्षार्थी उपस्थित थिए । सरकारले तोकेका कोभिड१९ का मापदण्डहरूको पालना गर्दै परीक्षा सञ्चालन गरिएको संस्थाले जनाएको छ ।"
लिटरेचर फेस्टिभल भर्चुअल हुने,"पोखरा (कास) आईएमई नेपाल लिटरेचर फेस्टिभलको नवौं संस्करण पुस १४ र १५ (२९ र ३० डिसेम्बर, २०२०) मा भर्चुअल रूपमा आयोजना हुने भएको छ । आयोजक संस्था बुकवर्म फाउन्डेसनले शनिबार पोखरामा पत्रकार सम्मेलन गर्दै कोरोना भाइरसको महामारीका कारण यस पटकको आयोजना भौतिक सहभागिताबिनै गर्नुपर्ने देखिएको जनाएको हो । पुस १३ गते फेस्टिभलको पूर्वसन्ध्यामा भने शुभारम्भ साँझमा प्रदीप रोदनसँग अमृत सुवेदीको मेहफिल कार्यक्रम हुनेछ । फेस्टिभलको यो संस्करणमा १६ सेसन र ४० जनाभन्दा बढी वक्ता रहनेछन् । सबै सत्रहरू भर्चुअल रूपमा गरिने भएकाले यस पटक दर्शकको उपस्थिति भने रहने छैन । फेस्टिभलका सबै सत्र सामाजिक सञ्जाल एवम् फेस्टिभलको युट्युब च्यानलबाट लाइभ प्रसारण हुनेछन् । नवौं संस्करणको फेस्टिभलमा साहित्यकार, लेखक, पत्रकार, कलाकार र विशिष्ट व्यक्तित्व वक्ताका रूपमा रहनेछन् । कोरोनाका कारण आफूहरू नवौं संस्करण गर्ने कि नगर्ने भन्ने अन्योलमा रहेको अवस्थामा निरन्तरता दिन विकल्प खोजिएको निर्देशक अजित बरालले बताए । उनले भने, भर्चुअल रूपमै भए पनि निरन्तरता दिनुपर्छ भन्ने आवाज उठेपछि फेस्टिभल आयोजनामा हामी जुटेका हौं । फेस्टिभलका कार्यकारी निर्देशक नीरज भारीले पनि कोभिड१९ को संक्रमणकालीन समयमा भौतिक रूपमा फेस्टिभल आयोजना गर्न आफूहरू असमर्थ भएको बताए । भौतिक रूपमा दर्शक एवं श्रोताको उपस्थितिमा फेस्टिभल आयोजना गर्ने धोको थियो, उनले भने, तर कोभिडको बढ्दो संक्रमण र सरकारको स्वास्थ्य मापदण्ड पालना गर्नुपरेकाले त्यो सम्भव भएन । यसैगरी सहआयोजक संस्था र्यान्डम रिडर्स सोसाइटीका अध्यक्ष केशवशरण लामिछानेले साहित्यका माध्यमबाट पोखरालाई चिनाउनु फेस्टिभल र आफूहरूको प्रयास रहेको बताए । पोखरा माछापुच्छ्रेले चिनिन्छ । फेवातालले चिनिन्छ, उनले भने, फेस्टिभल र हाम्रो प्रयास पोखरालाई साहित्यका माध्यमबाट चिनाऔं भन्ने हो । फेस्टिभल आयोजक संस्थाकी सदस्य अनीकर्माले भनिन्, आईएमई नेपाल लिटरेचर फेस्टिभलसँग मेरो धेरै पुरानो नाता छ । म आबद्ध बुक क्लब, ह्वाट द बुक क्लबको स्थापनाको श्रेय पनि आईएमई नेपाल लिटरेचर फेस्टिभललाई नै जान्छ । किनकि यही एकमात्र साहित्यिक जमघटका कारण हामीले हालको समयमा पोखरेली युवामा पठन संस्कृति विकास गर्न सफल भएका छौं । फेस्टिभल जस्ता कार्यक्रमले युवालाई साहित्यप्रति जागरुक गराएको उनको भनाइ छ । यसले एकै छानामुनि आफूलाई मनपर्ने साहित्यकार एवम् कलाकार र विशिष्ट व्यक्तित्वसँग भेट गर्ने अवसर जुराउँछ, उनले भनिन्, हाल कोभिड१९ का कारण यो अवसर जुट्न नसके पनि हामी यो वर्ष देश तथा विदेशमा रहेका साहित्यप्रेमी तथा शुभचिन्तकसँग युट्युब लाइभबाट जोडिनेछौं ।सन् २०११ मा झम्सिखेलस्थित ज्ञान मण्डलाको सानो प्रांगणबाट सुरु भएको लिटरेचर फेस्टिभल नवौं संस्करणसम्म आइपुग्दा यसले ठूलो उचाइ हासिल गरिसकेको छ । जहाँ शब्दहरू जीवन्त हुन्छन् भन्ने मूल नाराका साथ सुरु भएको फेस्टिभलले कला, साहित्यको मात्रै प्रवर्द्धन नभई विचार निर्माण र समाजको आलोचनात्मक चेतलाई समेत उचाइ दिँदै आएको आयोजकको अनुभव छ ।"
स्थायी कमिटी बैठक लम्बिन सक्ने,नेकपाका दुवै पक्षका नेताहरूको छलफल र तयारीअनुसार स्थायी कमिटी बैठक लम्बिने सम्भावना छ । दाहालनेपाल पक्षधर नेताहरू अहिले पार्टीले केही निर्णय गर्दा संसद् नभएकाले अध्यादेशमार्फत ओलीले थप कदम चाल्न सक्ने हुनाले बैठक लम्ब्याउने मनस्थितिमा पुगेका हुन् । अध्यक्ष दाहालले शुक्रबार प्रदेश १ का आफूपक्षीय नेताहरूको भेलामा अबको १०१२ दिन नेकपाका लागि निर्णायक हुने भन्दै यसको संकेत गरेका थिए । ओलीपक्षीय नेताहरू पनि सकेसम्म समय घर्काएर विरोधी खेमाका नेतालाई आफ्नो पक्षमा पार्ने तयारीमा छन् । यसो गर्दा बहुमतअल्पमतको खेल संसदीय दलसम्म पुग्यो भने पनि त्यहाँ आफ्नो पक्षमा उभिने सांसदहरू तयार गर्न सहज हुने अनुमान दुवै पक्षको छ । मध्यमार्गी धारका नेताहरू दुवै प्रस्तावको साटो नयाँ प्रस्ताव ल्याउने र लेनदेनका आधारका अध्यक्षद्वयबीच कुरा मिलाउने प्रयासमा लागेको भए पनि अध्यक्ष दाहाल नै यो विवादको किनारा कमिटीबाटै लागोस् भन्ने पक्षमा रहेकाले उनीहरूको प्रयास सफल नहुन पनि सक्छ । बरु आइतबार स्थायी कमिटी बैठकमा आआफ्ना धारणा राख्ने क्रम सुरु हुने नेताहरूले बताएका छन् । यसो हुँदा सबै विवादको छिनोफानो माघको सुरुवाततिर मात्रै सकिने अनुमान दाहालनेपालपक्षीय नेताहरूको छ ।
म्याराडोनाको रसिक जीवन,"बेलारुसमा केही अचल सम्पत्तिसँगै लडाकु ट्यांक । डिएगो म्याराडोनाको धनसम्पत्ति जोड्दा यो पनि आउने छ । अर्जेन्टिनी फुटबल व्यक्तित्व म्याराडोनाको दुई साताअघि ६० वर्षको उमेरमा निधन भयो । यससँगै उनले अपार धनसम्पत्ति पनि छाडेर गएका छन् । यसमा अब कसको हक लाग्नेछ । त्यो भने जटिल विषय बनेको छ । यसको कारण हो, उनको बिन्दास समस्याग्रस्त व्यक्तिगत जीवन । खासमा म्याराडोनाको मृत्युसँगै उनको सम्पत्तिलाई लिएर धेरै प्रश्न उठ्न थालेका छन् । मूल प्रश्न त्यही हो, अब यसको मुख्य हकदार कोको हो त ? म्याराडोनाको परिवार ठूलै छ । दशकभन्दा बढी समयको प्रेम सम्बन्धमा उनी कम्तीमा ६ महिलासँग जोडिए । उनका कम्तीमा ८ सन्तान छन् । धेरैको अनुमान छ, उनका सम्पत्ति यिनै सन्तानमा बराबरी बाँडिनेछ । तर, म्याराडोनाले आफ्नो सम्पत्ति बाँडफाँट गरेका छैनन् । त्यसैले अर्जेन्टिनी कानुनी विशेषज्ञ र पत्रकारहरू भन्छन्, कसले कति सम्पत्ति पाउने हो, त्यसको लेखाजोखा सजिलो छैन । अनुमान सुरु भएको छ, यसका लागि अदालती लडाइँ सुरु हुनेछ । डीएनए परीक्षण चाहिने छ । केहीले आफू म्याराडोनाको सन्तान हो भनेर दाबी अगाडि बढाउने छन् । त्योभन्दा पनि सबैभन्दा ठूलो प्रश्न म्याराडोनाको सम्पत्तिचाहिँ साँच्चै कति छ ? ब्युनस आयर्समा कानुन व्यवसायी रहेका एलिस केएर जोफ भन्छन्, मलाई लाग्छ, सम्पत्ति बाँडफाँटमा खुबै झमेला आउने छ र यसको अन्तिम निर्णय आउन पनि धेरै समय लाग्नेछ । म्याराडोनाको जीवन वास्तवमै रंगीन रह्यो । उनका अनेकसँग नजिकको सम्बन्ध रहे, त्यसैले उनका कति सन्तान रहे, त्यो नै मुख्य प्रश्न हुनसक्छ । एकपल्ट उनकी छोरीले ख्यालख्यालमा भन्थिन्, बुबाका सन्तानले त एउटा फुटबल टिम नै बन्छ । म्याराडोनाले लामै समय आफ्ना दुई छोरीबाहेक अन्य सन्तानबारे अस्विकार गर्दै आए । उनका दुई छोरी हुन्, ३३ वर्षीया डाल्मा र ३१ वर्षीया जिनिना । यी दुवै उनका पूर्व श्रीमती क्लाउडियो भिलाफानेबाट जन्मेका हुन् । म्याराडोनाले २० वर्षको वैवाहिक सम्बन्धपछि भिलाफानेसँग पारपाचुके गरे । तर भनिन्छ, विश्वकपका यी विजेता खेलाडीका ज्ञात अन्य ६ सन्तान पनि छन् । सन् २०१० को मध्यमा आएर म्याराडोनाले ३४ वर्षीय डिएगो जुनियर र २४ वर्षीया जाना पनि आफ्नो सन्तान हो भनेर माने । त्यो पनि ती सन्तानका आमाले अदालतमा मुद्दा हालेपछि । सबैलाई थाहा थियो, ती दुई महिलासँग म्याराडोनाको कुनै समय प्रेम थियो । सन् २०१३ मा जन्मेका उनका दोस्रो छोरा डिएगो फर्नान्डोबारे भने खासै विवाद गरेनन्, आफ्नै हो भनेर स्विकारे । अहिले ती छोरा सात वर्षका भए । सन् २०१९ मा अझ अनौठो घटना बाहिर आयो । म्याराडोनाका वकिलले भनेका थिए, म्याराडोनाले क्युबामा रहेका तीन बच्चा आफ्नै हो भनेर मानेका छन् । सन् २००० मा कोकिनको कुलत छुटाउन उनी लामै समय क्युबामा रहे । त्यहाँ पनि प्रेमसम्बन्ध राख्न पछाडि परेनन् । अब थप दुई सन्तानबारे भने विवाद कायम छ, २३ वर्षीय म्यागाली लिग र १९ वर्षीय सान्टियागो लाराबारे । दुवैले आफू म्याराडोनाकै सन्तान हो भनेर प्रमाणित गर्न कानुनी प्रक्रिया सुरु गर्ने बताइसकेका छन् । यसको सिधा अर्थ उनको सम्पत्तिमा हकदाबी गर्न हो । फेरि सम्पत्तिकै कुरा, यसबारे कोही यस्तै हो भनेर ठ्याक्कै भन्न सक्दैनन् । यसबारे खासमा दुई प्रकारको दाबी छन् । अथवा यसलाई सूत्र पनि भनौं । पहिलो अनुमान, अर्जेन्टिनी मिडियाका अनुसार म्याराडोनाको सम्पत्ति सात करोड ५० लाखदेखि १० करोड डलर हुनुपर्छ । यसबारे अर्जेन्टिनी पत्रकार जुलियो चिपोटाले लामै लेख लेखेका छन् ।उनको म्याराडोनासँग नजिकको सम्बन्ध थियो । अर्को अनुमान वा सूत्र हो, उनको सम्पत्तिमा तिर्नुपर्ने रकम घटाउने । म्याराडोनाका अनेक उधारोहरू छन् । त्यसैले भनिन्छ, उनका सम्पत्ति त्यसअनुसार ५ लाख डलरमात्र हुन आउँछ । यसको आधार भने अर्जेन्टिनाको एक आर्थिक सर्वेक्षण गर्ने संस्थाको हो, जसले बजार अनुसन्धान, त्यसको वित्तीय विश्लेषण र भित्री स्रोतलाई सोधेर यो तथ्यांक तयार पारेको हो । म्याराडोनाले जति कमाए, त्यसमध्ये सबैभन्दा बढी भाग नेपोलीबाट खेल्दाको हो । सन् १९९० मा न्युयोर्क टाइम्सले लेखेअनुसार उनी त्यो समयमै ३० लाख डलर पारिश्रमिक बुझ्थे । उनका अरू पनि प्रायोजन अनुबन्ध थियो । पछि के पनि समाचार आयो भने म्याराडोनाले अझै ४ करोड ८६ लाख डलर इटाली सरकारलाई कर तिर्न बाँकी छ । अहिलेसम्म यसको अधिकांश भाग अझै तिर्न बाँकी छ । म्याराडोना आफैंले पनि यो रकम तिर्न अस्वीकार गर्दै आएका छन् । अब यो त उनको उत्तरदायित्व नै भयो । त्यसैले हो उनको खास सम्पत्ति ५ लाख डलरको हाराहारीमा मात्र भनिएको । म्याराडोनाका नजिकका एक पत्रकार लुइस भेन्टुराका अनुसार उनी साह्रै खर्चालु स्वभावका थिए, त्यसैले धेरै बचत गर्न सकेनन् । एक टीभी कार्यक्रममा ती पत्रकारलाई हालै सोधिएको छ, के म्याराडोना मर्दा गरिब थिए त ? अर्जेन्टिनी कानुनअनुसार कसैले पनि आफ्नो सम्पत्तिको एकतिहाइ मात्र अन्य कसैलाई दिन सक्छ । बाँकी सबै उनका सन्तानमा जानेछ, उनको मृत्युपछि । म्याराडोनाले आफ्नो मृत्युपछिको इच्छापत्र पनि छाडेका छैनन् । मृत्यु हुँदा उनका कोही कानुनी पत्नी थिएनन्, त्यसैले सिद्धान्ततः उनको सबै सम्पत्ति उनकै सन्तानमा जानेछ । यो सबै अन्योलबीच भन्न थालिएको छ, कोही कसैले आफ्नो परिवारबारे यस्तै हो भनेर भन्न सकिन्न । यो त भगवान्को हात ले निर्धारण गर्ने हो ।बीबीसी"
लिभरपुलको सात गोल,"लन्डन (रोयटर्स) लिभरपुलले इंग्लिस प्रिमियर लिगमा शनिबार क्रिस्टल प्यालेसलाई ७० ले हराएको छ । लिभरपुल अंकतालिकाको शीर्षस्थानमा रहँदै ६ अंकको अग्रता खोलेको छ । यो जितपछि लिभरपुलको १४ खेलबाट ३१ अंक भएको छ । योसँगै डिफेन्डिङ च्याम्पियन लिभरपुलले लिग उपाधिका लागि आफ्नो बलियो दाबेदारी पनि प्रस्तुत गरेको छ । टोटेनहम २५ अंकमा दोस्रो स्थानमा छ । प्यालेस भने १८ अंकमा सीमित रहेर १२ औं स्थानमा रह्यो । इंग्लिस प्रिमियर लिगमा लिभरपुलको यो अहिलेसम्मकै सबैभन्दा ठूलो अन्तरको जित हो । यसअघि लिभरपुलले सन् १९९१ मा पुरानो इंग्लिस माथिल्लो डिभिजन लिगमा डर्बी काउन्टीलाई ७० ले नै हराएको थियो । सेन्ट मेरीमा भएको खेलमा लिभरपुलका लागि रोबर्टो फिर्मिनो र सब्स्टिच्युट मोहम्मद सलाहले समान दुई गोल गरे । ताकुमी मिनामिनो, साडियो माने र जोर्डन हेन्डरसनले एकएक गोल गरेका थिए । लिभरपुलले लिगमा घरबाहिर जित निकालेको यो सेप्टेम्बरयता पहिलो रहेको छ । जितपछि व्यवस्थापक योर्गन क्लोपले सन्तुष्टि देखाए । उनले भने, सबै खेलाडीले मिहिनेत गरेर खेले र पहिलो हाफमा तीन गोलको अग्रता प्राप्त भयो । त्यो स्थितिसम्म प्यालेसले काउन्टर आक्रमणमा दबाब दिइरहेको थियो । दोस्रो हाफमा खेल हाम्रो पूर्ण नियन्त्रणमा आयो र केही उत्कृष्ट गोल निस्के । हाम्रा खेलाडी यस्तो नतिजाका लागि सक्षम छन्, तर यस्तो नतिजा प्रत्येक साता सम्भव हुन्न ।"
पारसको धोको टिम अबुधाबीको मेन्टरमा नियुक्त,"टिम अबुधाबीले यस सिजनको अबुधाबी टी १० लिगका लागि पारस खड्कालाई इमर्जिङ ट्यालेन्ट मेन्टर मा नियुक्त गरेको छ । गत वर्ष टिम अबुधाबीबाट खेलेका नेपाली राष्ट्रिय टोलीका पूर्वकप्तान यसपालि फरक भूमिकामा देखिन लागेका हुन् । गत वर्ष उनले अबुधाबीबाट पहिलो दुई खेलमा खेल्दै क्रमशः १ र ३ अविजित रन बनाएका थिए । अन्तिम खेलमा पारसलाई नखेलाएको अबुधाबी पराजित हुन पुगेको थियो । त्यो खेल हारेपछि अबुधाबी प्लेअफमा पुग्न सकेन । यसपटक अबुधाबी टी १० लिगमा पारस खेलाडी नभई मेन्टरका रूपमा मात्र रहनेछन् । मलाई खेल्नका लागि प्रस्ताव गरेको थियो, अक्सनमा नाम हाल्ने कि नहाल्ने भनेर सोध्यो । नखेल्ने हो भने पनि पर्दा पछाडिको भूमिकामा मेन्टर बनेर आए पनि त्यसले मदत गर्न सक्छ भनेर उनीहरूले विकल्प दिएका थिए, पारसले कान्तिपुरसँग भने, म खेल्न आइनँ भने अरु कुनै नेपाली खेलाडीको मौका छ भनेर सोध्दा त्यसमा पनि आफूहरूले विचार गर्नसक्ने जनाए । टी १० मा कुनै अर्का नेपाली खेलाडीले अवसर पाए त्यो ठूलो उपलब्धि हुनेछ । आफूले खेलेको अनुभवमा त्यहाँको स्तर र एक्सपोजर नेपाली खेलाडीका लागि आवश्यक रहेको पारस जनाउँछन् । अबुधाबी टी १० लिग जनवरी २६ देखि फेब्रुअरी ६ देखि अबुधाबीमा हुनेछ, त्यसका लागि बुधबार अक्सन हुँदै छ । पारसलाई १० दिनअगाडि कोभिड१९ को संक्रमण भएको थियो । उनी अहिले सेल्फ आइसोलेसनमा छन् । टिम अबुधाबीले आफूलाई अक्सन कार्यक्रममा बोलाए पनि कोभिडका कारण जान नपाएको उनले सुनाए । अक्सनमा भनेको जस्तो कहिलेकाहीँ नहुने भए पनि नेपाली खेलाडीको अबुधाबी टी १० लिग खेल्ने सम्भावना बलियो रहेको पारस जनाउँछन् । पारसले त्यो सम्भावनाबारे धेरै बोल्न नमिल्ने जनाए । टिम अबुधाबीले नै एक नेपाली खेलाडी राख्ने नराख्ने बारेमा छलफल चलिरहेको जनाएका छन् । पारसका अनुसार झन्डै दर्जन नेपाली खेलाडीले व्यक्तिगत र व्यवस्थापक राखेर अक्सनमा आफ्नो नाम दर्ता गराएका छन् । जनवरी अन्तिम साता टी १० लिग सुरु हुनु अगाडि आफू पनि अबुधाबी पुग्ने पारसले बताए । टिम अबुधाबीलाई गत सिजनमा अस्ट्रेलियाका ट्रेभर बेलिसले प्रशिक्षण दिएका थिए । अहिले इंग्ल्यान्डका डगी ब्राउनले टिम हेरिरहेको र उनीसँग आफ्नो कुराकानी भइरहेको पारसले बताए । टिमले अक्सनअघि मलाई सबै खेलाडीको सूची पठाएको छ, मलाईचाहिँ युवा खेलाडीलक्षित हुन भनेको छ । मैले एसोसिएट क्रिकेटका खेलाडीलाई हेरिरहेको छु, निश्चय पनि मेरो ध्यान पहिला नेपाली खेलाडीमै हुनेछ, पारसले भने, मेरा लागि यो ठूलो अवसर हो, त्यसबाहेक टिम अबुधाबीले अर्को वर्ष नेपाल आएर खेल्छु भनेर वाचा गरेको छ । त्यसैले मेरा लागि यसले ठूलो अर्थ राख्छ ।पारसका अनुसार अबुधाबी यो वर्ष नै नेपाल आएर खेल्ने योजना बनाइसकेको थियो तर कोभिड१९ को असरपछि त्यो कार्यक्रम अर्को वर्ष सारिएको छ । यसले नेपाली क्रिकेटलाई राम्रो एक्सपोज दिने पारसको विश्वास छ । गत सिजन आफूले अक्सनका लागि नाम दर्ता नगरे पनि खेल्न बोलाएको र अहिले टिम अबुधाबीले नेपाली क्रिकेटलाई ठूलो प्लेटफर्म दिन खोजिरहेको पारस जनाउँछन् ।"
आईटीएफ नेपालका तीन सम्मानित,"काठमाडौं (कास) आईटीएफ हल अफ फेम भर्चुअल समारोहमा तेक्वान्दो आईटीएफ नेपालका खेलाडी तथा प्रशिक्षक सम्मानित भएका छन् । अस्ट्रेलियन सिनियर मास्टर माइकल मुलेताको संयोजकत्वमा शनिबार आयोजित कार्यक्रममा तेक्वान्दो आईटीएफ नेपालका संस्थापक अध्यक्ष लक्ष्मण बस्नेत अन्तर्राष्ट्रिय ब्रान्ड एम्बासडर रूपमा सम्मानित भए । उनी ३२ बर्षदेखि आईटीएफ तेक्वान्दोमा रहेर राष्ट्रिय एवं अन्तर्राष्ट्रिय खेलाडी, प्रशिक्षक तथा ए लेभलको रेफ्रीको भूमिका रहिसके । उनले सन् २०१६ मा बेलायतमा भएको विश्व तेक्वान्दो प्रतियोगितामा कांस्य पदक जित्नुका थिए । गत अप्रिलमा हुनुपर्ने कार्यक्रम कोभिड१९ का कारण स्थगित भई अहिले भर्चुअलबाट आयोजना भएको हो। नेपालकै प्रशिक्षक गयाजी खड्का इन्डोमेटिएबल स्प्रिट अवार्ड र खेलाडी सस्मन बस्नेतले आउटस्यान्डिङ एथलिट अवार्ड पाएका छन् ।"
तनहुँ ११ रनले विजयी,"गण्डकी प्रदेश क्रिकेट संघद्वारा आयोजित प्रदेशस्तरीय क्रिकेट प्रतियोगितामा शनिबार तनहुँले स्याङ्जालाई ११ रनले पराजित गरेको छ । टस जितेको स्याङ्जाले फिल्डिङ रोजेपछि तनहुँले निर्धारित ५० ओभरमध्ये ४३२ ओभरमा सबै विकेट गुमाउँदै १ सय ४० रन बनाएको थियो । तनहुँका समीर कँडेलले २६ र करुण सिरमलाले १७ रन जोडे ।स्याङ्जाका अशोक श्रेष्ठ र सुरज गुरुङले ३३ विकेट लिए भने विष्णु पाण्डेले २, मिलन लुइँटेल र सुजन गौतमले ११ विकेट लिए । जितनिम्ति १ सय ४१ रनको लक्ष्य पछ्याउने क्रममा स्याङ्जाले ४७२ ओभरमा १ सय २९ रनमै सम्पूर्ण विकेट गुमायो । स्याङ्जाका विष्णु पाण्डेले २३, अशोक श्रेष्ठले १९ र हिमेश ठकुरीले १६ रन जोडे । तनहुँका करुण सिरमला, राजु गुरुङ र चन्द्रकान्त पौडेलले २२ विकेट लिए । विनय भण्डारीले एक विकेट लिए ।१७ रन र २ विकेट लिएका तनहुँका करुण सिरमला म्यान अफ द म्याच भए । उनलाई तनुहँ क्रिकेट संघका अध्यक्ष ताराराम श्रेष्ठले ट्रफी प्रदान गरे । आइतबार नवलपुर र तनहुँ भिड्नेछन् । एकदिवसीय प्रधानमन्त्री क्रिकेट कपमा गण्डकी प्रदेशको टिम छनोट गर्न प्रतियोगिता गरिएको हो"
