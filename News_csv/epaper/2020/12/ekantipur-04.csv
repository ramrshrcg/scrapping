शीर्षक,विवरण
झस्किरहन्छन् सम्झनाका बहिनीहरू,"सम्झना हँॅुदा केटाकेटीको हाँसोले घरै गुन्जिन्थ्यो, अचेल सुनसान हुन्छ, सम्झनाकी फुपू लक्ष्मीले भनिन्, यिनीहरू पहिला जस्तो होहल्ला गर्दैनन्, खालि टोलाइराख्छन् । होमवर्क गर्दा नजानेका बेला दिदीको याद आउने रेश्माले बताइन् । पढ्नै मन लाग्दैन, दिदी सम्झेर रुन मात्रै मन लाग्छ, उनले भनिन्, बाख्रा चराउन जाँदा, खेल्न जाँदा पनि उसैको याद आउँछ । कतै जान, केही गर्न मन लाग्दैन । करिश्माको हालत पनि उस्तै छ । स्कुल बिदा भएर दिदीका दौंतरीहरू फर्किंदा उनीहरूका आँखाले भीडमा सम्झनालाई खोजिरहन्छन् । राति सपनामा उनी दिदी निको भएर फर्किएको र त्यो बीभत्स घटनाको विवरण सुनाएको देख्छिन् र तर्सिंदै उठ्छिन् । जहिले सपनामा दिदी चैनपुरबाट निको भएर फर्किएको देख्छु, करिश्माले भनिन्, मलाई सिमथलाको ओरालोमा त्यसले छोप्यो, मन्दिरभित्र लगेर बलात्कार गर्यो, पहिला ढुंगाले हान्यो, पछि त्रिशूलले हान्यो, म चिच्याएँ, तिमीहरूले सुनेनौ भन्छे । सपना देखेर ब्युँझिएपछि केके कुरा याद आउँछ । निद्रै लाग्दैन । नातिनीहरूको यो अवस्थाले हजुरबुबा गोरख कामीलाई झन् विक्षिप्त बनाउँछ । एकातिर उनलाई नाबालिका नातिनीहरूको पिरलो छ भने अर्कोतिर अपराधी उम्किन्छ कि भन्ने चिन्ताले राम्रोसँग सुत्न सकेका छैनन् । सम्झना हत्यापछिको अवस्थाको जानकारी दिँदै गर्दा पटकपटक विह्वल भएका उनले आरोपित राजेन्द्र बोहराका आफन्तहरूले आफूहरूलाई जातीय विभेदसमेत गर्ने धम्की दिने गरेको सुनाए । नातिनीहरूको यस्तो अवस्था छ । उता उनीहरू तिमी डुमहरू के गर्न सक्छौ ? सक्छौ भने हामीलाई पनि जेल हालेर देखाऊ भन्दै धम्क्याउँछन् । हामीले सबै मिलाइसकेका छौं, राजेन्द्र छिट्टै छुटेर आउँछ भनेर भन्छन्, उनले भने, त्यो अपराधी छुटेर आयो भने हामी त जिउँदै मरे जस्ता हुनेछौं । सम्झनाको बलात्कार र हत्याका आरोपित राजेन्द्र बोहरा थुनामा छन् । उनका बाबुले नै आफूहरूलाई धम्क्याउने गरेको गोरखका दाजु कल्कु कामीले बताए । उमेर कम भएको भन्दै जिल्ला अदालत बझाङले आरोपित बोहरालाई अहिले पुर्पक्षका लागि बाल सुधारगृहमा पठाएको छ । राजेन्द्रले बयानमा आफूले बलात्कारपछि सम्झनाको हत्या गरेको स्वीकार गरिसकेका छन् । बोहराको उमेर २० वर्ष पुगिसकेको गाउँका सबैलाई थाहा भए पनि कागजमा कम उमेर देखाएर अपराधीलाई छिटो उम्काउन चलखेल गरिएको हुन सक्ने पीडित परिवारको आशंका छ ।आरोपितका थरीथरी जन्ममितिबोहराको जन्ममिति विभिन्न ठाउँमा फरकफरक देखिएका छन् । वडा कार्यालय र बोहरा पढ्ने विद्यालयमा उनको जन्ममिति फरक छ । राजेन्द्रका आमाबुबाले दुवै दस्ताबेजसँग नमिल्ने फरक जन्ममिति बताइरहेका छन् ।जिल्ला प्रहरी कार्यालयले विद्यालयको रेकर्डमा रहेको जन्ममितिलाई आधार बनाएर अनुसन्धान प्रक्रिया अगाडि बढाएको थियो । उनी कक्षा ८ मा अध्ययनरत मस्टा आधारभूत विद्यालयको अभिलेखमा जन्ममिति २०६१ वैशाख २० गते उल्लेख छ । तर, मस्टा गाउँपालिका२ कार्यालयको अभिलेखमा २०६१ मंसिर १२ गते भनेर जन्म दर्ता छ । २०६७ असार २३ मा राजेन्द्रकी बहिनीको पनि एकै दिन वडा कार्यालयमा जन्म दर्ता गरिएको छ । अनौठो के भने एकै दिन राखिएको उक्त अभिलेखमा उनकै सहोदर बहिनी अञ्जना बोहराको जन्ममिति २०६१ मंसिर ३० गते उल्लेख छ । स्थानीय भने अञ्जना राजेन्द्रभन्दा तीन वर्ष कान्छी भएको बताउँछन् । वर्ष दिनको फरक हुनु ठीकै हो । जुम्ल्याहा भए एकै दिन जन्ममिति हुनुपर्ने, यो हुनै नसक्ने खालको रेकर्ड भेटियो, मस्टा२ का वडाध्यक्ष शेरबहादुर खड्काले भने, लेख्नेले पनि विचार गर्नुपर्ने हो । यो विषय गाउँमा बुझ्दा सबै थाहा हुन्छ । अदालतलाई आवश्यक परे वास्तविक जन्ममिति पत्ता लगाउन वडाले सहयोग गर्ने उनले बताए । यता राजेन्द्रका बाबु वीरबहादुर बोहराले आफ्नो छोराको उमेर १४ वर्ष भएको दाबी गरे । उनले राजेन्द्र २०६३ असोजमा जन्मिएको बताए । गते र बार मलाई थाहा भएन । जन्मिएको ०६३ सालको असोज महिनामा हो, उनले भने । जिल्ला प्रहरी कार्यालयका प्रमुख डीएसपी रूपक खड्काले बोहरा दाजु र बहिनीको वडा कार्यालयमा भएको जन्मदर्ताका बारेमा त्यसबेला जानकारी नआएको र राजेन्द्रको मात्रै जन्ममिति हेर्दा वडामा भन्दा विद्यालयको रेकर्डमा बढी देखिएकाले त्यही आधारमा अनुसन्धान गरिएको बताए । त्यो बेला हामीले राजेन्द्रको मात्रै जन्ममिति हेर्यौं । बहिनीको विषय अनुसन्धानमै आएन, उनले भने, उसले गरेको अपराध गम्भीर प्रकृतिको भएकाले बढी देखिएको जन्ममितिलाई आधार मानेर मुद्दा चलाएका हौं । प्रहरीले अनुसन्धानको काम पूरा गरिसकेकाले यस विषयमा केही गर्न नमिल्ने भए पनि पीडित पक्षले अदालतमा प्रमाणसहित निवेदन दिए आरोपितको जन्ममितिका बारेमा पुनः छानबिन हुन सक्ने उनले बताए ।"
संकट साम्य पार्न खोज्दै शीतल निवास,गत वर्ष पनि ओली र दाहालबीच शक्ति संघर्ष चुलिँदा शीतल निवासमा लञ्चडिनर र चियावार्ता बाक्लिएका थिए । प्रधानमन्त्री र अध्यक्षको जिम्मेवारी बाँडफाँडको विषयलाई लिएर चुलिएको संघर्ष मंसिर ४ गते ओलीले ५ वर्ष सरकार चलाउने र दाहाल कार्यकारी अध्यक्ष बन्ने समझदारीमा मत्थर भएको थियो । उक्त समझदारी गर्नुअघि ओली र दाहाल राष्ट्रपतिकहाँ पुगेका थिए । राष्ट्रपतिको रोहबरमा विगतमा सहमति बनेकाले आपसमा तिक्तता आउनासाथ उनीहरू आफैं राष्ट्रपतिकहाँ पुग्छन् कि राष्ट्रपतिले उनीहरूलाई बोलाउँछिन् । पछिल्लो पटकको अन्तरसंघर्ष करिब पाटी विभाजनकै तहमा पुगेपछि राष्ट्रपति भण्डारीले अन्य नेताहरूसँग पनि भेटघाट गरिरहेकी छन् । नेकपा स्थायी कमिटीले भदौ २६ मा गरेको निर्णय कार्यान्वयन गर्ने सवालमा फेरि नेताहरूबीच तिक्तता बढेपछि कात्तिक १८ गते राष्ट्रपति भण्डारीले उपाध्यक्ष वामदेव गौतमलाई शीतल निवास बोलाएकी थिइन् । उक्त भेटपछि गौतमले पार्टी एकता बचाउने भूमिका खेल्न र नेताहरू मिलेर जाने वातावरण तयार गर्न राष्ट्रपतिले आग्रह गरेको सार्वजनिक रूपमा बताएका थिए । राष्ट्रपति भण्डारीले गृहमन्त्रीसमेत रहेका नेकपा सचिवालय सदस्य रामबहादुर थापालाई कात्तिक २० मा शीतल निवास बोलाएर एकताबद्ध भएर जान आग्रह गरेकी थिइन् । सचिवालयभित्र गौतम र थापा जुन पक्षमा लाग्छन् त्यो पक्ष बलियो हुने भएकाले भण्डारीले उनीहरूमार्फत ओलीदाहालको विवाद मिलाउन सहजीकरणको प्रस्ताव गरेकी थिइन् । गत वैशाखमा दल विभाजनको अध्यादेश जारी भएपछि संकट चुलिएका बेला पनि शीतल निवासमा ओलीदाहालको यस्तै दौडधुप चलेको थियो । असारमा नेकपाभित्र अर्को अन्तरसंघर्ष चुलिँदा पनि उनीहरूको शीतल निवास दौडधुप चलेको थियो । ओलीले अध्यादेश ल्याएर पार्टी फुटाउनेसम्मको हल्ला चल्दा त्यस्तो अराजनीतिक कदम चाले सहयोग नगर्न आग्रह गर्दै नेकपाका अन्य नेताहरूसमेत शीलत निवास पुगेका थिए ।
जो घरबाहिर रमाउन पाउँदैनन्,"(काठमाडौं)  पारिवारिक भेटघाट, विवाह, भोज, सभा, सम्मेलनमा अरूका छोराछोरी रमाइलो गरेको देख्दा पाटन, मंगलबजार बस्ने अञ्जु भण्डारीलाई खिन्न लाग्छ । कारण बौद्धिक अपांगता भएकैले उनका छोरा चाहेर पनि यस्ता कार्यक्रममा रमाउन सक्दैनन् । आफन्त, नातेदारले निम्ता गर्दा पहिले नै छोरोलाई कसैको जिम्मा लगाएर तिमीचाहिँ जसरी नि आउनू है भन्छन्, आक्कलझुक्कल लिएर गयो भने सर्लाझैं गरेर परपरै पार्छन्, उनले दुखेसो पोखिन् ।हाल २६ वर्षका उनका छोरा जन्मँदै बौद्धिक अपांग हुन् । ज्यान हेर्दा हृष्टपुष्ट देखिए पनि राम्ररी बोल्न, हिँड्न सक्दैनन् । उमेरअनुसारको बौद्धिक विकास भएको छैन । राम्रोसँग खाना खान पनि जान्दैनन् । दिसापिसाब र सफाइ गर्न अरूको सहयोग चाहिन्छ । जमघटमा जाने है भन्दा उनी दंग त पर्छन् तर जाँदा नातेदारले रुचाउँदैनन् । तिमी आऊ न एक रात बस्ने गरी भन्छन्, छोरा लिएर आऊ भन्दैनन्, मेरो छोरो मान्छे नै होइन ठान्दिन्छन्, नजिकका आफन्तबाटै विभेद खेप्नु परिरहेको उनले दुखेसो दोहोर्याइन्, सानो छँदा त उसलाई कोठामा राखेर ढोका लगाइदिएर हिँडे, कतै जबर्जस्ती लिएर पनि गएँ । तर १५१६ वर्ष जति भयो, आफैंले के जबर्जस्ती गरिरहनु भनेर हिँडिहाल्दिनँ, बोलाउन नि छाडिसके ।पर्वत कुश्माकी लक्ष्मी पौडेलको भोगाइ पनि यस्तै छ । ११ वर्षका छोरा बौद्धिक अपांग छन् । छोरो अरू बच्चा जस्तो छैन, के काम राम्रो, नराम्रो छुट्याउन सक्दैन, सामान पोखिदिन्छ, लडाइदिन्छ, अनि आफन्तले कहाँ रुचाउने भएर ?, उनी भन्छिन्, विवाह, व्रतबन्धलगायतका कार्यहरूमा बोलाउँदा सुरुमै छोरो जहिल्यै ल्याएर हुँदैन, घरमा छोडेर आइज न भन्छन् । भक्तपुर, सूर्यविनायककी गोमा अधिकारीले छोरीलाई सामूहिक कार्यकम, सार्वजनिक थलोमा लिएर जाँदा विचराको पात्र ठहरिन्छिन् । बिहे भोजमा जाँदा, बैंकमा छोरीको भत्ता लिन जाँदा तपाईंको छोरी यस्तो, के भएको होला है बिचरा १ भन्छन्, उनले पनि अरू बच्चाहरूजस्तै हिँड्न, डुल्न पाउनुपर्छ भन्ने मानसिकताचाहिँ छैन, उनले भनिन् । उनकी २८ वर्षकी छोरी शारीरिक र बौद्धिक अपांग छिन् ।आफ्ना सन्तानलाई घरबाहिरको वातावरणमा घुलमिल गराउन नपाउँदा कतिपय परिवार समाज, संस्कृतिका कुरा देख्नबाटै वञ्चित हुने गरेका अपांगतासम्बन्धी अधिकारकर्मी तारा दाहाल बताउँछिन् । घरबाहिर कतै लिएर जाऊँ भने मान्छेले छिःछिः र दुरदुर गर्छन् भनेर अधिकांश अभिभावकले लान सक्दैनन्, बौद्धिक अपांगता भएकाले समाज, संस्कृति, रमाइलो, दुःख के हो थाहा पाउने अवसरै पाउँदैनन्, उनले भनिन्, सरकार समानताका नारा लाउँछ, अनेक दिवस मनाउँछ, अपांग दिवसको दिनमात्रै र्यालीमा यसो सहभागी गराउँछ । त्यही पनि यस वर्ष कोभिडले गर्दा पाएनन्, अरू ३६४ दिन थाहा पत्तो हुँदैन ।बौद्धिक अपांगताका अभिभावकको महासंघ, नेपालका अध्यक्ष राजु बस्नेत भन्छन्, उनीहरू जब परिवारबाट बाहिर छिमेकी, आफन्त र समाजसँग घुलमिल हुन पाउँदैनन्, तब आफूलाई एक्लो महसुस गर्छन् । सिकाइमा वृद्धि हुन सक्दैन, किनकि अरूले गरेको र बोलेको कुरा मानिसहरूले नक्कल गरेर सिक्ने हो । बौद्धिक अपांगता भएका बालबालिकाहरू घर वा परिवारभित्रै सीमित पारिँदा विभिन्न सीप सिक्न, सामाजिक योगदान दिनसमेत पाउँदैनन् । घरभित्रै रहँदा शारीरिक व्यायाम नहुने, सरसफाइमा परिवारको सदैव ध्यान नपुग्दा स्वास्थ्य समस्याहरू देखिनुका साथै उनीहरूको कम उमेरमै मृत्युसमेत हुने गरेको पाइन्छ । २०६८ को जनगणनाअनुसार बौद्धिक अपांगता भएका व्यक्तिहरूको संख्या १४ हजार ८ सय ८८ छ । जसमा महिला ६ हजार ६ सय ८ र पुरुष ८ हजार २ सय ८० जना छन् ।"
साङ्लोमा बाँधिएको तीन दशकपछि उद्धार,"(लमजुङ)  तीन दशकदेखि फलामे साङ्लोमा बाँधिएका दोर्दी गाउँपालिका९ माझगाउँका ४९ वर्षीय इमानसिंह गुरुङको बिहीबार उद्धार गरिएको छ । उनलाई बेंसीसहरस्थित मानवसेवा आश्रममा ल्याइएको आश्रमकी संयोजक अनिता अधिकारीले बताइन् । उद्धारका क्रममा उनको शरीरमा लुगासमेत थिएन । १८ वर्षको उमेरदेखि नै उनलाई परिवारले पिँढीको खोपीमा साङ्लोले दायाँ हातमा बाँधेर राखेका थिए । संयोजक अधिकारीका अनुसार प्रहरीसहितको उद्धार टोली माझगाउँमै पुगेको थियो । दोर्दी गाउँपालिका, जिल्ला प्रशासन कार्यालय र प्रहरीसँगको समन्वयमा उद्धार गरेको अधिकारीले बताइन् । हामीले सरसफाइ गरेर आश्रममा राखेका छौं । आवश्यक औषधि उपचार, लालनपालन गर्नेछौं, उनले भनिन्, पारिवारिक माया दिएर निको भएमा पारिवारिक पुनर्मिलन गराइनेछ । औषधि उपचारमा गाउँपालिकाले पनि सहयोग गर्ने प्रतिबद्धता जनाएको छ । वडाध्यक्ष खेमबहादुर गुरुङका अनुसार पहिले पनि उद्धारका लागि प्रहरी, प्रशासनमा खबर गरिएको थियो । मानवसेवा आश्रमबाट बल्ल उद्धार भयो, उनले भने ।इमानसिंहलाई आमाबुबाले हेरचाह गर्दै आएकोमा १० वर्षअघि दुवैको मृत्यु भएपछि जेठो दाजु बेनीरामले हेरचाह गर्दै आएका थिए । १८ वर्षको उमेरमै परिवारलाई हैरान बनाएपछि साङ्लोमा बाँधेर राख्नुपर्ने बाध्यता आइलागेको उनले बताए । पहिले राम्रै थियो । १८ वर्षको उमेरमा एकाएक यस्तो भयो, त्यसपछि बाँध्यौं, उनले भने, चुँडालेर भाग्ने समस्या भएपछि फलामकै साङ्लो प्रयोग गर्नुपर्यो । उनका अनुसार १८ वर्षको उमेरमा इमानसिंह भारतीय सेनामा भर्ती हुन गएका थिए । सफल नभएपछि घर फर्किए । फर्किएर आएपछि असफल भइयो भनेर गुनासो गर्दै थियो । त्यसपछि जथाभावी बोल्ने, अर्कैअर्कै व्यवहार गर्न थाल्यो । पछि त ढुंगामुढा हान्न थालेपछि हामीले सम्हाल्नै नसक्ने अवस्था आयो, बेनीरामले भने ।चार दाजुभाइमध्ये इमानसिंह कान्छा हुन् । अर्का दाजु यमप्रसादका अनुसार मानसिक सन्तुलन गुमेपछि एक महिनामा ठीक भएका थिए । फेरि समस्या बल्झियो । धामीझाँक्री लगाइयो, डाक्टरलाई पनि देखाइयो, उनले भने, सम्भव भएको ठाउँसम्म पुर्याइयो तर उपाय लागेन ।"
जलस्रोतसम्बन्धी अधिकारमा हस्तक्षेप रोक्न माग,"(काठमाडौं)  संघ सरकारले भूमिगत जलस्रोत सिँचाइसम्बन्धी प्रदेशको अधिकारमाथि हस्तक्षेप गर्न खोजेको भन्दै प्रदेश २ सरकारले सर्वोच्च अदालतमा संवैधानिक चुनौती दिएको छ । प्रदेश २ सरकारले भदौयता मात्र आफ्नो अधिकारको वकालत गर्दै सर्वोच्च अदालतमा रिट दायर गरेको यो चौथो पटक हो । योसँगै संवैधानिक अधिकारकै लागि प्रदेश २ ले संघ सरकारविरुद्ध सर्वोच्चमा हालेको रिटको संख्या ६ पुगेको छ ।प्रदेशलाई हस्तान्तरण भइसकेको भूमिगत जलस्रोत तथा सिँचाइ विकास डिभिजन कार्यालयलाई संघ सरकारले आफू मातहत ल्याएर पुनः समृद्ध तराई मधेस सिँचाइ विशेष कार्यक्रम सञ्चालनको तयारी गरेपछि प्रदेश सरकार त्यसविरुद्ध सर्वोच्च पुगेको हो । प्रदेशको भौतिक पूर्वाधार विकास मन्त्रालयका तर्फबाट मन्त्री जितेन्द्रप्रसाद सोनारले बिहीबार संघ सरकारको उक्त कार्यक्रमलाई बदर गरिनुपर्ने माग गर्दै सर्वोच्चमा रिट दर्ता गराएका हुन् । ऊर्जा, जलस्रोत तथा सिँचाइ मन्त्रालयअन्तर्गतको भूमिगत जलस्रोत विकास समितिले प्रदेश सरकारले सञ्चालन गर्दै आएको परियोजना र कार्यक्रमहरू संघ सरकारले नै सञ्चालन गर्ने आशयको पत्राचार र त्यहीअनुसार टेन्डर आह्वान गरेपछि संघ र प्रदेशबीच अधिकारको अर्को द्वन्द्व थपिएको छ । मन्त्री सोनारले प्रदेशले सञ्चालन गरिरहेको कार्यक्रममा संघले हस्तक्षेप गरी कार्यालयसमेत आफू मातहत ल्याउने प्रयत्न थालेको बताए । समितिले कात्तिक २१ मा प्रदेश मातहतको भूमिगत जलस्रोत तथा सिँचाइ विकास डिभिजन कार्यालयलाई परिपत्र गरेर त्यस कार्यालयले प्रयोग गर्दैर् आइरहेको सवारीसाधन, भवनलगायतका भौतिक साधनस्रोतहरू संघ मातहतको कार्यालयलाई फिर्ता गर्न भनेको छ । समितिले भदौ १७ को मन्त्रीस्तरीय निर्णयअनुसार २०७७७८ देखि समिति मातहतका शाखा कार्यालयहरूबाट संघअन्तर्गतका भूमिगत सिँचाइसम्बन्धी कार्यक्रमहरू सञ्चालन हुने जनाएको छ । त्यसका लागि प्रदेशको प्रयोगमा गइसकेको भवन र सवारीसाधनलगायत पूर्वाधार र सामग्री फिर्ता मागिएको छ ।संघकै समृद्ध तराई मधेस सिँचाइ विशेष कार्यक्रमले कात्तिक २४ मा विभिन्न शीर्षकमा बोलपत्रसमेत आह्वान गरेको छ । मन्त्री सोनारले संघ सरकारको संघीयताविरोधी कदमका विरुद्ध न्यायिक बाटो खोजिएको बताए । प्रदेश सरकारको क्षेत्राधिकारलाई हस्तक्षेप गरी संघ मातहतका निकायबाट कार्यक्रम सञ्चालन गर्न खोजिएको छ, उनले भने, यो सरासर संविधानले प्रदेशलाई निश्चित गरेको अधिकारमाथिको प्रहार हो । संघ सरकारको मन्त्रीस्तरीय निर्णयबाट प्रदेश र स्थानीयस्तरमा भूमिगत सिँचाइसम्बन्धी शाखा कार्यालय खडा गर्ने जनाइएको हो । सर्वोच्चमा दिइएको निवेदनमा संविधानको अनुसूची६ अनुसार भूमिगत सिँचाइसम्बन्धी कार्यक्रम सञ्चालन गर्ने क्षेत्राधिकार प्रदेशको रहेको दाबी गरिएको छ । त्यहीअनुसार विगतमा संघ सरकार मातहत रहेका तत्कालीन भूमिगत जल सिँचाइ विकास डिभिजन कार्यालयहरू प्रदेश मातहत रहने गरी भूमिगत जलस्रोत तथा सिँचाइ डिभिजन कार्यालयका रूपमा सञ्चालनमा छन् । प्रदेशको कार्यक्रम सञ्चालन गरिरहेका ती डिभिजन कार्यालयको भवन, सवारीसाधन तथा अन्य मेसिनरी उपकरणहरू संघ सरकारको प्रस्तावित नयाँ कार्यालयका लागि माग गरिनुले संघ र प्रदेशबीच अनावश्यक खिचातानी बढाउने देखिएको छ । त्यसले हाल प्रदेशबाट सञ्चालन भइरहेका कार्यहरूसमेत प्रभावित हुने मन्त्री सोनारले चिन्ता जनाए ।संविधानले जलस्रोतको संरक्षण र बहुआयामिक उपयोगसम्बन्धी नीति र मापदण्ड बनाउने काम तथा केन्द्रीय स्तरका ठूला विद्युत्, सिँचाइ र अन्य आयोजना तथा परियोजनाहरू सञ्चालनको अधिकार मात्रै संघ सरकारलाई दिएको रिटमा उल्लेख छ । प्रदेशस्तरका विद्युत्, सिँचाइ र खानेपानी सेवा तथा परिवहनका साथै राष्ट्रिय वन, जल उपयोग र वातावरण व्यवस्थापनको अधिकार संविधानले प्रदेशलाई तोकेको छ । त्यसअनुसार प्रदेशभित्र मझौला खालको सिँचाइ उपकरणको प्रयोग गरी गरिने भूमिगत पानीको व्यवस्थापनको अधिकार प्रदेशको हुने दाबी रिटमा गरिएको छ ।संघ सरकारले समृद्ध तराई मधेस सिँचाइ विशेष कार्यक्रमअन्तर्गत मेसिन ड्रिल ट्युबवेल (पावर ड्रिल स्यालो ट्युबवेल) तथा डिप ट्युबवेल सिँचाइ आयोजनाहरू सञ्चालनमा ल्याउने सूचना जारी गरेको छ । मन्त्री सोनारले सोही प्रकृतिका कार्यक्रमहरू प्रदेशले समेत गरिरहेको बताए । एउटै प्रवृत्तिका कामका लागि समानान्तर कार्यालय स्थापना गरिनुले प्रशासनिक खर्च बढाउने तथा दुई सरकारबीच द्वन्द्व मात्रै बढाउनेछ, उनले भने, ससाना कार्यक्रममा संघले हात हाल्नु संघीयताको मर्मविपरीत हो । भूमिगत सिँचाइले तराईका बढीमा ४०५० हेक्टरमा मात्रै सिँचाइ सुविधा पुगेको छ ।प्रदेश २ मा भूमिगत सिँचाइको काम गर्ने चारवटा डिभिजन कार्यालयहरू छन् । विगत २ वर्षदेखि प्रदेशले ती कार्यालयहरू सञ्चालन गर्दै आएको छ । हठात् रूपमा संघले ती कार्यालय फिर्ता लिएर आफ्नो कार्यक्रम सञ्चालन गर्न खोजेको हो । यो प्रतिनिधिमूलक घटना मात्रै हो, प्रदेशले अभ्यास थालिसकेको अन्य कतिपय विषयमा पनि संघले हस्तक्षेप गरेको छ, मन्त्री सोनारले भने, कहिले मन्त्री, कहिले सचिव र कहिले विभागस्तरीय निर्णयबाट प्रदेशलाई गएको अधिकार फिर्ता लिने प्रयत्न गरिएको छ । त्यही भएर न्यायिक लडाइँमा उत्रिएका हौं । सर्वोच्च अदालतबाट प्रदेशको हकमा न्याय हुने विश्वास छ । यसअघि, प्रदेश २ का मुख्यमन्त्री लालबाबु राउतले गत भदौमा केन्द्रीय मन्त्रिपरिषद्ले गरेको कर्मचारी समायोजन संशोधनसम्बन्धी नीतिगत निर्णयविरुद्ध पनि सर्वोच्चमा रिट दायर गरेका थिए । त्यस्तै, गत महिना आन्तरिक मामिला तथा कानुनमन्त्री ज्ञानेन्द्रकुमार यादवले प्रहरी समायोजन ढिला गरेर प्रदेश प्रहरी गठनको अधिकारलाई कुण्ठित गरिएकाले यथाशीघ्र प्रहरी समायोजनको आदेशको माग गर्दै रिट निवेदन दिएका थिए । मन्त्री यादवले नै त्यहीसँगै गत असार महिनामा संसद्बाट पारित संघ, प्रदेश र स्थानीय तह (समन्वय तथा अन्तरसम्बन्ध) ऐनका कतिपय प्रावधान संविधानको मर्मविपरीत रहेकाले खारेजीको माग गर्दै अर्को रिटसमेत दर्ता गराएका थिए ।सर्वोच्चको संवैधानिक इजलास नबस्दा ती मुद्दाहरू विचाराधीन छन् । त्यस्तै, गत वर्ष प्रदेश २ का उद्योग पर्यटन, वन तथा वातावरणमन्त्री रामनरेश रायले वनसम्बन्धी अधिकारलाई लिएर २ वटा रिट सर्वोच्चमा दायर गरेका थिए । प्रदेशलाई गइसकेको सर्लाहीस्थित सागरनाथ वन विकास परियोजनालाई केन्द्रले पुनः आफू मातहत ल्याउन चाहेपछि प्रदेशले त्यसविरुद्ध मुद्दा दायर गरेकोमा सर्वोच्चले प्रदेशको हकमा अन्तरिम आदेश जारी गरेको थियो । त्यसको अन्तिम फैसला आउन बाँकी छ । संघ सरकारले ल्याएको वन ऐनले प्रदेशको अधिकारलाई कुण्ठित गरेकाले उक्त ऐनका कतिपय दफाहरू खारेजी गरिनुपर्ने मागको मुद्दा भने विचाराधीन अवस्थामै छ ।"
"'प्रचण्डको प्रस्ताव रूपान्तरणको होइन, निषेधको हो","नेकपाभित्रको खास बहस र विवाद के हो ?हामी संकटमा छौं । बहस विवादभन्दा पनि माथिको अवस्थामा छौं । भिन्न राजनीतिक कार्यदिशा, मनोविज्ञानबीचको एकता भएको थियो । हामीलाई जोड्ने रसायन भनेको संविधानको निर्माण र त्यसपछिका जिम्मेवारीहरू नै थिए । पृष्ठभूमिका हिसाबले हामी फरक ठाउँमा थियौं, कतिपय अवस्थामा हामीबीच सम्बन्धहरू तनावपूर्ण पनि रहे । त्यो चीजलाई जोड्न एउटा महत्त्वपूर्ण जिम्मेवारीको कुरा थियो । चुनावी गठबन्धनले एउटा आधार तयार गरेको थियो । एकता स्वाभाविक रूपमा दुनियाँका सामु, विश्व कम्युनिस्ट आन्दोलनको परिप्रेक्ष्यमा असाधारण र ऐतिहासिक महत्त्वको काम थियो । जसलाई नरुचाउने शक्तिहरूका लागि त्यो स्वीकार्य थिएन । लोकतान्त्रिक बाटोबाट बलियो कम्युनिस्ट पार्टी निर्माण र त्यसले शासन गर्नु कम्युनिस्ट विरोधीका लागि स्वीकार्य थिएन । दुनियाँसामु हामीले चुनौती खडा गर्यौं तर त्यसलाई सामना गर्ने तयारी गर्न सकेनौं । जति गम्भीर र जिम्मेवार हुनुपर्थ्यो, हुन सकेनौं । जसका कारण पछिल्ला समयका अन्तरविरोधहरू संकटका रूपमा पैदा भएका छन् । एकता नरुचाउने शक्तिहरू अहिले नेकपाभित्रै छिरेका हुन् ?नेकपाभित्र छिरेका छन् भन्ने कुरा होइन । नेकपा नेतृत्वको असमझदारीलाई प्रोभोक गर्न उनीहरू सक्रिय हुन्छन् । असमझदारीको मुख्य जड के हो ?म दुइटा सन्दर्भ देख्छु । एउटा, पूर्वमनोविज्ञानले हामीलाई पारेको मनोवैज्ञानिक विभाजनबाट एक प्रकारको संशय, अविश्वास हो । अर्को, हामी राजनीतिक स्थायित्व पछाडि जुन बाटोमा अगाडि बढ्नुपर्नेछ, त्यो चीजचाहिँ हाम्रो पछिल्ला समयका खासगरी बहुदलीय शासन व्यवस्था पछाडिको राजनीतिक अस्थिरतामा रमाइरहने जुन अवस्था रह्यो, त्यसले निर्माण गरेको मनोविज्ञान हो । विवाद भयो, सत्ता परिवर्तन भयो भने अवसर आउँछ भन्ने खालको मनोविज्ञान संसदीय राजनीतिभित्र प्रकट भएको छ, त्यसले पनि समस्या गराएको छ । अर्कोतर्फ पछिल्लो विवाद शक्ति संघर्षमा रूपान्तरण भएको छ । नेकपाको बलियो शक्तिलाई प्राप्त गर्ने होडबाजीका रूपमा प्रकट भएको छ । त्यसले गर्दाखेरि असहज स्थिति उत्पन्न भएको छ । शक्ति संघर्षभित्र पदीय आकांक्षा जोडिएका छन् कि विधि पद्धति ?विधि पद्धति त आफ्नो पक्षलाई बलियो बनाउने एक खालको आवरण मात्रै हो । मुख्य पक्ष शक्ति संघर्ष वा सत्ता स्वार्थ नै हो, जसले आजको अन्तरविरोधलाई प्रधान बनाएको छ । अहिले प्रधानमन्त्री तथा अध्यक्षले औपचािरक रूपमा दुइटा कुरा बोल्नुभएको छ । अधिवेशनसम्म अध्यक्षका रूपमा कायम रहने, अधिवेशनपछि बिदा हुने र अर्को चुनावसम्म प्रधानमन्त्रीका रूपमा कायम रहने र त्यसपछि बिदा हुने भनिसकेपछि विधिका हिसाबले नेतृत्व निर्माणका सन्दर्भमा हाम्रो आन्दोलन र संवैधानिक व्यवस्थाले स्थापित गरेको मान्यता त्यही हो । हामीले प्रतिपक्षीलाई समेत सरकार परिवर्तनमा नियन्त्रण गरेका छौं । एउटा अविश्वास प्रस्ताव पछाडि अर्को अविश्वास प्रस्ताव राख्न दुई वर्ष कुर्नुपर्छ भनेका छौं । तर पार्टीले नै बीचमा सरकार परिवर्तन गर्छ भन्ने कुरा त संविधानले गरेको छैन । हाम्रो संविधानले स्थायित्वको पैरवी गर्छ, त्यस अर्थमा पार्टीभित्र त एउटा चुनाव पछाडि अर्को चुनावसम्म नेतृत्व परिवर्तन सोच्नु हुँदैन भन्ने हाम्रो संवैधानिक व्यवस्था हो । अर्कोतिर पार्टी सिस्टमका हिसाबले पनि कमिटीबाट नेतृत्व परिवर्तन गर्ने प्रणाली त हामीले १५ वर्ष पहिले नै छाडिसक्यौं र महाधिवेशनबाट नेतृत्व निर्माण गर्ने प्रणालीमा आयौं । कमिटीबाट नेतृत्व निर्माण गर्ने सिस्टम भएको भए कमिटीले नेता बदल्न सक्छ भन्ने पैरवी गर्नु उचित हुन्थ्यो । यो परम्परागत कम्युनिस्ट पार्टीभित्रको सिस्टम हो । अधिवेशनबाट नेतृत्व परिवर्तन हुन्छ भन्ने सिस्टमलाई स्वीकार गर्दा आजका समस्या सजिलै हल हुन्छन् । स्थिरताको कुरा गर्नुभयो तर पार्टी एकीकरण गर्ने बेला तपाईंहरूले आफैं आलोपालो प्रधानमन्त्री चलाउने सहमति कुन आधारमा गर्नुभयो त ?एक जना अध्यक्षलाई अगाडि सारेर जनमत हासिल गर्ने, बीचमा परिवर्तनका लागि सहमति गर्नुपर्ने के बाध्यता थियो वा किन त्यसो गरियो भन्ने कुरा त दुई अध्यक्षले भन्ने कुरा हो । त्यो पार्टीको कुरा होइन । त्यो गलत थियो । जनतामा जाँदाखेरि एउटा नेतृत्व अनि बीचमा अर्को नेतृत्व ल्याउने कुरा जनमतमाथिको उपेक्षा हुन्छ । यो लोकतान्त्रिक प्रक्रिया पनि होइन । विगतमा खासगरी नेपाली कांग्रेसमा कृष्णप्रसाद भट्टराईलाई अगाडि सारेर चुनावमा गएर पछि परिवर्तन गर्दा हालत के भयो भन्नेबाट पनि शिक्षा लिनुपर्छ होला । ५ वर्षसम्मको निरन्तरताचाहिँ स्थायी कमिटीको सर्वसम्मति निर्णय हो । स्थायी कमिटीले ५ वर्षसम्म स्थायित्वको सुनिश्चित गरेपछि पुरानो सन्दर्भ अन्त्य भयो । अहिले त्यही विगतको सहमति ब्युँताएर प्रधानमन्त्री फेर्ने कोसिस भइरहेको हो ? औपचारिक रूपमा प्रस्ताव नआउँदासम्म त कसरी अनुमान गर्न सक्छौं र ? जस्तो प्रकारको प्रस्ताव अध्यक्ष कमरेड प्रचण्डका तर्फबाट प्रस्तुत भयो, त्योचाहिँ अन्तरपार्टी जनवादको सन्दर्भमा उचित भएन । हाम्रो कुनै पनि छलफलका विषयवस्तु, एजेन्डा सुधारका लागि हुन्छन्, निषेधका लागि हुँदैनन् । कुनै प्रस्ताव कुन रूपमा प्रस्तुत भएको छ भन्नेले त्यसको चरित्रलाई निर्धारण गर्छ । कमरेड प्रचण्डका तर्फबाट प्रस्तुत प्रस्ताव रूपान्तरणका लागि होइन, निषेधको हो जुन उचित होइन । भोलिका दिनमा एक रहँदा पनि त्यसले पार्टीलाई कमजोर बनाउँछ । भोलि जनताबीच जाँदाखेरि तिनै विषयलाई उठाउनुपर्ने स्थिति बन्छ । त्यो तहको अस्वस्थ छलफलमा पार्टी प्रवेश गर्न उचित हुँदैन । अहिले त हामी संक्रमणकालमा छौं । यो संक्रमणकालमा दुई अध्यक्षको व्यवस्था भएको पार्टीमा एउटा अध्यक्षले अर्को अध्यक्षमाथि संगीन आरोप लगाएर बहस सिर्जना गर्न खोज्नु हुँदैनथ्यो । त्यसको परिणामतः अर्को अध्यक्षमाथि त्यही प्रकारको प्रतिवादको शृंखला सुरु भयो । दुवै अध्यक्षले प्रस्ताव फिर्ता लिनुपर्छ र खुला छलफल गर्ने वातावरण तयार गर्नुपर्छ । प्रस्तावमा जेजे लेखिएको भए पनि समग्रमा पार्टीभित्र तीन नेताबीच शक्ति संघर्ष देखिन्छ । शक्ति सन्तुलनलाई प्रधानमन्त्रीले ख्याल नगर्दा यी कुरा प्रकट भएका होइनन् ? ख्याल गर्नुपर्छ भन्ने एउटा पक्ष हो । म पनि भन्छु, ख्याल गर्नुपर्छ । तर त्यसलाई सिस्टमका रूपमा स्थापित गर्ने कुराचाहिँ गलत हो । तीनवटा समूह छन् भने अन्त्य गर्नुपर्छ, एउटा समूह बनाउनुपर्छ । हामी दुईवटा पार्टी मिलाएर एउटा पार्टी बनाउन खोज्ने फेरि तीनवटा पार्टीको अभ्यास गर्न मिल्छ र ? हामीले त एउटा पार्टी निर्माण गर्ने हो, संस्थागत हिसाबले तीन समूहको ढाँचामा जान उचित हुँदैन । हिजोका अन्तरविरोध र मान्यतालाई हेक्का राखेर चल्नु गलत हुन्छ । त्यसले गुटहरूको सुदृढीकरण हुन्छ, अन्ततः पार्टी कमजोर हुन्छ ।प्रधानमन्त्री एक नम्बर पार्टी अध्यक्ष हुँ भन्नुहुन्छ, उहाँले केही विभेद गरेकाले अन्तरविरोध बढेको त हो नि ? उहाँले यो कुरा स्विकार्नुपर्दैन ? अन्तरविरोध भइसकेपछि स्वाभाविक रूपमा जिम्मेवारी प्रमुख नेताहरूले लिनैपर्छ । वरीयता क्रमको पहिलो अध्यक्षका नाताले कमरेड केपी शर्मा ओलीले पनि जिम्मेवारी लिनुपर्छ । तर समस्या एक व्यक्तिका कारणले मात्रै सिर्जना हुँदैन । जसले जे कमजोरी गरेको छ, त्यसलाई रियलाइजेसन गर्नुपर्छ र स्विकार्नुपर्छ । एउटा व्यक्तिले मात्रै गल्ती गर्यो भन्ने मान्यता राख्ने कुराचाहिँ यो तहको संकटका बेला पूर्वाग्रहपूर्ण हुन्छ । अहिले एउटा बैठकको आयोजना हुँदा पनि के गर्ने भनेर समूहगत छलफल गर्ने तहमा पुगेको छ भने त त्यसमा एउटा अध्यक्षलाई दोष दिएर पार हुने स्थिति बन्दैन । यो परिस्थिति किन उत्पन्न भयो भन्नेमा प्रवेश गरेर अध्ययन गर्नुपर्छ । अहिले सचिवालय समस्या समाधान गर्न असफल देखियो र समस्या सिर्जनकर्ताका रूपमा सचिवालयका नेता कमरेडहरू देखा पर्नुभयो । कोर अफ दि लिडरसिप का रूपमा सम्मान दिइसकेपछि उहाँहरूले समस्या समाधान गर्न अगुवाइ गर्नुपर्थ्यो । तर उहाँहरूले नयाँनयाँ समस्या सिर्जना गर्नुभएको छ र नेतृत्वकारी भूमिका गुमाइरहनुभएको छ । यो चिन्ताको विषय हो ।सचिवालय असफल भएको हो भने अब विवाद स्थायी कमिटीमा लैजाने हो ? स्वाभाविक रूपमा सचिवालयले समस्या हल गर्न सकेन भने उसको औचित्यमाथि प्रश्न उठ्छ र स्थायी कमिटीले जिम्मेवारी वहन गर्छ । अन्तरविरोध हल गर्न स्थायी कमिटीमा लैजानुपर्छ कि पर्दैन ? तपाईंको धारणाचाहिँ के छ ?पर्छ । किनकि उहाँहरू समाधान गर्ने तहमा देखिनुभएको छैन । कि त उहाँहरूले समाधान गरेर देखाउनुपर्यो । हामी दुई अध्यक्षका कारणले पार्टी सञ्चालनमा समस्या भयो भन्दै छौं, त्यो संक्रमणकालीन व्यवस्था हो र त्यसलाई अन्त्य गर्ने बाटो महाधिवेशन हो भनेका छौं । महाधिवेशनको बाटोमा जान हामीले निर्देश गरेका छौं । सचिवालयले महाधिवेशनको तयारी गर्नुपर्थ्यो । महाधिवेशन तयारीको एजेन्डासहित केन्द्रीय कमिटी बैठकको आयोजना गर्नुस् भनेका छौं । त्यो दिशातर्फ उहाँहरू नगएर अरू नै विषयमा अलमलिनु उचित होइन । दुई अध्यक्षको दुई प्रस्ताव स्थायी कमिटीमा लैजानुपर्छ कि पर्दैन ?ती दस्ताबेजमाथि छलफल गरेर पार्टी निर्माण हुँदैन । विग्रह मात्रै हुन्छ । ती कुनै राजनीतिक दिशानिर्देशन गर्ने दस्ताबेज होइनन्, आरोपप्रत्यारोपको सारसंग्रह हुन् । त्यसमाथि छलफल गरेर त के समाधान हुन्छ ? उहाँहरूले जे गर्नुभयो, त्यो दुनियाँसामु आयो, इतिहासको एउटा विषय त बन्ला । इतिहास लेख्नेहरूका लागि नेकपाका शीर्ष नेताहरू कति गैरजिम्मेवार रहेछन् भन्ने अभिलेख बन्यो । तर त्यसलाई पार्टीभित्र लगेर किन आफूलाई अझ कमजोर सावित गर्ने ? त्यो त उहाँहरूले फिर्ता गरेरै जानु कल्याण हुन्छ । प्रस्ताव फिर्ता गरेर संयुक्त प्रस्ताव बनाउन दाहालनेपाल सहमत हुनुहुन्न । असहमतिका बीचमा संयुक्त प्रस्ताव कसरी बन्ला ?यो प्रकारको अराजनीतिक विषयबाट पार्टी निर्माण हुँदैन । अहिले आएका निषेधात्मक प्रस्तावबाट पार्टी एकताको रक्षा हुँदैन । अहिले एकता समाप्त पार्ने पक्षमा पार्टी पंक्ति छैन । पार्टी पंक्तिको राय उहाँहरूले मान्नुपर्यो नि । तर नेताहरू छुट्टिएरै जानुपर्छ भन्ने मनस्थितिमा भएझैं देखिन्छ नि ? मलाई त त्यस्तो लाग्दैन । नेतृत्वले पनि आम कार्यकर्ताको भावना प्रतिनिधित्व गर्ने नै हो । फेरि हामीले जुन प्रकारको संवैधानिक व्यवस्था निर्माण गरेका छौं, त्यसले मुलुकमा राजनीतिक स्थायित्वको अपेक्षा गर्छ । हामीले जुन पार्टी निर्माण गरेका छौं, त्यसले स्वाभाविक रूपमा नेतृत्वबीच बृहत्तर समझदारी अपेक्षा गर्छ । विधानमै पार्टीका तर्फबाट राजनीतिक प्रतिवेदन या प्रस्ताव अध्यक्षका तर्फबाट मात्रै प्रस्तुत हुने व्यवस्था गरेका छौं । अध्यक्षहरूले पनि सहमतिमा प्रस्तुत गर्ने वैधानिक व्यवस्था छ । त्योभन्दा फरक हिसाबले उहाँहरू हिँड्न मिल्छ कि मिल्दैन ? विधानको कुरा गर्ने अनि विधानकै भावनालाई लत्याएर प्रस्ताव प्रस्तुत गर्न मिल्दैन । तर पार्टी विधानको धारा ६० ले बहुमतको निर्णय पार्टी निर्णय हुन्छ भन्छ नि त ?त्यो त उहाँहरूले ल्याएको प्रस्तावमाथि छलफल गर्दाका लागि हो । तर प्रस्ताव विधानले जे तोकेको छ, त्यहीअनुसार ल्याउन पर्यो नि । विधानले जे व्यवस्था गरेको छ, त्यसलाई कसैले मान्दिन त भनेको छैन ।अहिले तपाईंहरू दोस्रो पुस्ताको कुरा गरिरहनुभएको छ, तपाईंलाई सुरुदेखि नै दोस्रो पुस्ताको नेतृत्व गर्न सक्ने नेताका रूपमा धेरैले लिन्छन् पनि । अहिलेको समस्या समाधान गर्ने सन्दर्भमा तपाईं कहाँनिर हुनुहुन्छ ?म पार्टी एकताको पक्षमा छु । मुलुक र आन्दोलनको भविष्यको सुरक्षाका पक्षमा छु । नेताहरूबीचको एकताकै पक्षमा छु । नेताहरूलाई विभाजित गरेर त्यसपछि नेतृत्वमा अग्लो हुने सोच युवा पुस्ताले राख्छ भन्ने लाग्दैन । पुरानो पुस्ताले नेपालको राजनीतिमा अत्यन्त महत्त्वपूर्ण योगदान गरेको छ । एक प्रकारले भन्ने हो भने उहाँहरू क्रान्तिको च्याम्पियन नै सावित हुनुभयो । पहिले गिरिजाप्रसाद कोइराला भन्नुहुन्थ्यो, एउटा पुस्ताले तीनवटा क्रान्तिको नेतृत्व गर्यो । त्यसमा उहाँहरू च्याम्पियन हुनुभयो । क्रान्ति गर्नुपर्यो भने अहिले पनि उहाँहरूका अपिलहरू प्रभावकारी नै होलान् । तर क्रान्तिलाई व्यवस्थापन गर्ने कुरामा त उहाँहरू चुक्नुभयो । अब उहाँहरूले आफू गार्जिएनसिप मा रहेर व्यवस्थापकीय भूमिकाका लागि नयाँ नेतृत्वलाई ठाउँ छाड्नुपर्छ भन्नु उचित हो । त्यस अर्थमा प्रधानमन्त्रीले अब नयाँ पुस्तामा जाऔं भन्नु स्वाभाविक रूपमा समयको आवश्यकता हो । यसलाई कुनै अन्तरद्वन्द्वको परिणामका रूपमा हेर्नु हुँदैन । प्रधानमन्त्रीले राखेको नेतृत्व हस्तान्तरणको प्रस्ताव प्रतिक्रियात्मक रूपमा मात्रै आएको हो कि इमानदारीसहित ?अब कसको मनभित्र के छ, कसरी देख्नु र ? अर्थ जे लगाउन पनि सकिन्छ । तर उचित कुरा हो । प्रधानमन्त्रीको नेतृत्व हस्तान्तरण गर्ने प्रस्ताव छ । तपाईंलगायत दोस्रो पुस्ताका नेता नेतृत्वकर्तालाई नै मिल्नुस् भनेर दैलोदैलो चहारिरहनुभएको छ । किन नि ?दुइटा सन्दर्भ हुन्छ । नेतृत्व निर्माणका सन्दर्भमा पम्परागत तरिका हुन्छ, नेतृत्वको उत्तराधिकारीका रूपमा या विद्रोहीका रूपमा । हामीले स्थापित गर्ने लोकतान्त्रिक विधि हो । महाधिवेशन गर्ने, प्रतिस्पर्धा गर्ने, कार्यकर्ताले जसलाई रुचाउँछ, त्यो नेता बन्ने हो । प्रक्रियामा प्रवेश नगरीकन फलानो नेता हो भन्नु उचित हुँदैन । त्यसैले नयाँ पुस्तामा नेतृत्व हस्तान्तरणको सर्त भनेको महाधिवेशनमा पार्टीलाई लैजानु हो । अब उहाँहरूले सम्मानजनक ढंगले महाधिवेशनतर्फ लगेर युवा पुस्ताबीच स्वस्थ प्रतिस्पर्धाको वातावरण बनाइदिनुपर्छ र आम कार्यकर्ताले जसलाई स्वीकार गर्छ, ऊ नेतृत्वमा अगाडि आउँछ ।केपी ओलीको कमजोरी के हो ? उहाँले के गर्दा पार्टी एकता बच्छ ?उहाँको कमजोरी संवाद नगर्नु हो । उहाँले समकालीन नेताहरूसँग पर्याप्त समय दिने र संवाद गर्ने कुरामा कमी रहँदा नै असमझदारी बढ्यो होला भन्ने लाग्छ । उहाँले संवादलाई बढाउनुपर्छ । संवाद बढ्नेबित्तिकै धेरै कुरा हल हुन्छन् । संवादले आशंकालाई हटाउँछ र अविश्वास अन्त्य गर्छ । आज संवादको अभावमा आशंका र अविश्वास जन्मिएको छ । पार्टीगत र राजकीय जिम्मेवारी दिने क्रममा प्रधानमन्त्रीले एकतर्फी गर्नुभएकाले अप्ठ्यारो आएको होइन ? होइन, त्यो त छलफल गर्दा हल हुन सक्ने विषय हो । ठूलो कुरा होइन । पछिल्ला समय जे विषयलाई एकलौटी भनिएको छ, ती एकलौटी होइनन् । परिस्थितिका उपज हुन् । उहाँहरूबीच छलफल भएर टुंगिएका विषय हुन् । जस्तो कि, तिहारपछि मन्त्रिपरिषद् अलि फराकिलो गरी पुनर्गठन गर्ने र तत्कालका लागि खाली ठाउँ मात्रै पूर्ति गर्ने भन्ने अर्थमा गरिएको कुरा थियो । व्यक्तिका हकमा त स्वाभाविक रूपमा प्रधानमन्त्रीले आफ्नोतर्फबाट व्यक्तिलाई मनोनयन गर्नुभयो, त्यो पनि पूर्वएमाले पंक्तिको खाली रहेको ठाउँबाट गर्नुभयो । त्यो त्यति ठूलो विषय होइन तर त्यसले सकारात्मक सन्देश गएन भन्ने हामी आफैंलाई पनि लागेको छ । त्यतिबेला कम्तीमा विवादलाई ध्यानमा राखेर गरिदिएको भए हुन्थ्यो भन्ने त छ तर यो छलफल नै नभएको विषय थिएन । राजदूत सिफारिस पनि प्रचण्डको सहमतिमै भएको थियो । यस्ता कुरालाई व्यावहारिक रूपमा सोच्दा समस्या होइनन्, हामी समाधानको कोणबाट जान्छौं भने पर्याप्त बाटा छन् । अहिले पनि नेतृत्वबीच समझदारीतर्फ जाऔं भन्ने भयो भने कुनै जटिल विषय छैन ।प्रचण्डको कमजोरी के हो र मिलेर जान उहाँले के गर्नुपर्छ ? प्रचण्डको कमजोरी भनेको अस्थिरता नै हो । एउटा समझदारी गर्यो, त्यसमा कायम रहन नसक्ने उहाँको कमजोरी हो । प्रधानमन्त्रीको कमजोरी भनेको बढी अडानमा बस्ने कुरा हो । दुई मुख्य नेताबीच परस्परविरोधी स्वभाव छ । दुइटै स्वभावलाई एक ठाउँमा राख्दा गति पैदा हुन्छ तर अन्तरविरोध पैदा हुँदाचाहिँ परस्परविरोधी जस्तो देखिन्छ । दुई व्यक्तिहरू आन्दोलनले निर्माण गरेका असाधारण व्यक्तित्वहरू हुन् । अरू नेताहरूको योगदान कम छ भन्नेचाहिँ होइन । उहाँहरूमा निर्णय क्षमता पनि छ । विवाद पनि तीव्र रूपमा गर्नुहुन्छ । समाधान गर्न सक्ने क्षमता पनि उहाँहरूमा छ । आवश्यकता विवाद होइन, समाधान हो । त्यो देखाउनुभयो भने नायक बन्नु हुन्छ । देखाउन सक्नुभएन भने जतिसुकै योगदान गरेको भए पनि इतिहासमा त उहाँहरूको अवसान अयोग्यका रूपमा हुन्छ ।माधव नेपालका पनि आफ्नै गुनासा छन् । उहाँले ओलीको शैलीमाथि असहमति राख्दै सन्तुलन ख्याल गरिएन भन्नुभएको छ ? उहाँले चाहिँ के गर्नुपर्छ ? युरोप, अमेरिकातिर धेरै पहिला थाहा पाए र विधि बनाए । अत्यन्त सफल उदाहणीय व्यक्तिहरू राजनीतिमा छैनन्, एउटा कार्यकालपछि बिदा भइहाल्छन् । तर हामीकहाँ एउटा नेता एक पटक ठूलो मान्छे भयो भने जीवनभरि उसले राजनीतिमा भूमिका खेलिरहनुपर्ने ? हामीले त बुटवल महाधिवेशनबाट एउटा सिस्टम बनाएका थियौं । दुई अवधि कार्यकारी भूमिका रहेको व्यक्ति बिदा हुनुपर्छ भन्ने । तर माधव कमरेड आफैंले भन्नुभयो, म त महासचिव भएको हुँ । अध्यक्ष त भएको छैन । अध्यक्ष बरु एकल नेतृत्व थिएन, महासचिव त एकल नेतृत्व थियो । उहाँले त्यस्तो तर्क गर्नु हुन्थेन । उहाँजस्तो तीन अवधि पार्टीको प्रमुख भएको व्यक्ति अर्को व्यक्तिसँग चुनाव लड्दा पार्टीमा धाँजा पर्नु त स्वाभाविक थियो । आज पूर्वएमालेभित्रको गुटबन्दी भएकै माधव कामरेड चुनाव लडेका कारणले हो । उहाँ चुनाव लड्नुभएको थिएन भने यस प्रकारको समूहबन्दी देखा पर्ने थिएन । यो रियलाइज उहाँले गर्नुभयो भने समस्या हल भइहाल्छ । एमाले आन्दोलन निर्माण गर्न उहाँले असाधारण योगदान गर्नुभयो । १५ वर्ष प्रमुखको भूमिका खेल्नुभयो । त्योभन्दा अगाडि पनि सधैंभरि सेकेन्डम्यानका रूपमा पार्टीको कोर टिमभित्र रहनुभयो । उहाँले गरेको योगदानलाई कसैले अवमूल्यन गर्न सक्छ र ? तर सधैंभरि भूमिका खोज्नुचाहिँ उचित होइन, एउटा समस्या यो पनि हो । माधव कमरेडले अभिभावकीय भूमिकामा जान तयार गर्नुभयो भने धेरै समस्या हल हुन्छ ।माधव नेपालले त एक व्यक्ति एक पदको कुरा गर्नुभएको छ । समस्या हल गर्न प्रधानमन्त्रीले एउटा पद छाडिदिँदा हुँदैन ? यो कस्तो प्रणाली हो ? पार्टी अध्यक्ष प्रधानमन्त्री हुन नपाउने ? प्रधानमन्त्री भएबापत अध्यक्ष छाड्नुपर्ने कुनै राजनीतिक सिस्टम हो ? तर्क उचित, जायज र आन्दोलनलाई हित हुने खालका गर्नुपर्छ । पार्टीको प्रमुखचाहिँ प्रधानमन्त्री हुन नमिल्ने भन्नु सिस्टमका हिसाबले अनुचित हो ।झगडा मिलाउने सन्दर्भका एक व्यक्ति एक पद लागू गरे के बिग्रन्छ र ? झगडा मिलाउने नाममा सिस्टम भत्काउनु उचित हुँदैन । पहिले सिस्टम बनाउने कुरा गरौं । सिस्टम बनाउँदा पुराना नेताहरू सबै बिदा हुने भन्ने भयो भने प्रधानमन्त्री पनि बिदा हुने । एक व्यक्ति एक पदका नाममा अध्यक्ष प्रधानमन्त्री हुन नपाउने सिस्टम बसाउन खोज्यौं भने राजनीतिक आन्दोलन कमजोर बन्छ । कहिलेकाहीँ त्यागले पनि त विवाद मिल्छ, राजनीतिक आन्दोलनलाई मजबुत नै बनाउँछ होला नि ? पार्टीसँग दुई तिहाइ नजिकको मत हुने तर पार्टीको प्रधानमन्त्रीले छाड्ने भन्ने कुरालाई मानिसले सहज रूपमा बुझ्छन् र ? दुनियाँले दुई तिहाइको नजिक भएको बीपीलाई हटाइएको थियो, अहिले केपीलाई पनि हटाइँदै छ भनेर व्याख्या गर्दैन ? स्थायित्वको नारा दिएर चुनाव लड्ने, दुई तिहाइ मत ल्याउने अनि बीचमा नेतृत्व परिवर्तन गरेर दुई वर्षपछि जनतासँग भोट माग्न जाँदा के भन्ने ? सिस्टम भत्काउन त्यागको कुरा हुँदैन ।अब सहमतिको प्रस्ताव के हुन्छ ? सहमतिको प्रस्ताव भनेको मिलेर महाधिवेशनमा जाने हो । एक व्यक्ति एक पद भनिएको छ भने त्यो पद विधिसम्मत रूपमा अर्कोलाई हस्तान्तरण गर्न सकिन्छ । कसैलाई विवाद गरेर हटाउनु उचित हुन्न ।तपाईंले महाधिवेशनबाट टुंग्याउने भन्नुभयो । पार्टी सिद्धान्तलगायतका विषय त महाधिवेशनअघि नै बाहिर ल्याउँदा विवाद बढ्यो नि ? यसलाई पनि अनावश्यक विवाद बनाउन खोजिएको हो । हिजोका पूर्वआन्दोलन वा पूर्वसमूहहरू निर्माणका निश्चित आधारहरू थिए । नेकपा एमालेको निर्माणमा वा त्यसको विकासमा मदन भण्डारी र जनताको बहुदलीय जनवादको महत्त्वपूर्ण भूमिका छ भन्नेमा सन्देह छैन । एमालेले मदन भण्डारीको विचारलाई मार्गदर्शक सिद्धान्तका रूपमा ग्रहण गरेको साँचो हो । जसलाई पार्टी विधान र प्रतिवेदनमा सविस्तार चर्चा गरिएको छ । दीर्घकालीन जनयुद्धका माध्यमबाट नेपालको राजनीतिक परिवर्तनमा माओवादी आन्दोलनले गरेको योगदान पनि महत्त्वपूर्ण छ भनेर चर्चा गरिएकै छ । यसको चर्चा गर्नेबित्तिकै अत्तालिनुपर्ने अवस्था त छैन । कमरेड प्रचण्डले जनयुद्ध दिवस मनाउनुहुन्छ, जनमुक्ति सेना दिवस मनाउनुहुन्छ, कसैले आपत्ति गरेको छ र ? कमरेड केपीले जबजको चर्चा गर्नुभयो भन्नेबित्तिकै चाहिँ अब एकताविरुद्ध भयो भनेर तर्क गर्न मिल्छ र ? पार्टी एकतालाई बलियो बनाउने हो भने दुवै आन्दोलनका सकारात्मक विशेषताको संश्लेषण गर्नुपर्छ । ब्यानरहरू राखेर कार्यक्रमचाहिँ किन भइरहेका छन् त ? कुनै एउटा प्रतिष्ठानले जबजको योगदानबारे चर्चा गर्नु अन्यथा होइन । नेपालको प्राजतान्त्रिक लोकतान्त्रिक आन्दोलन र संघीय लोकतान्त्रिक गणतन्त्रसम्म आउँदा र माओवादीलाई शान्ति प्रक्रियामा ल्याउँदा जनताको बहुदलीय जनवादको असाधारण योगदान छ भन्दा अब कसरी हिँड्ने भन्ने टुंगो लाग्यो भनेको हो र ? जब विवाद हुँदै जान्छ, जबजबारे छलफल तल्लो कमिटीमा लैजाऔं भन्ने कुरा आउँछ नि ? त्योचाहिँ बढी आमसञ्चारमाध्यममा गरिने प्रचारको कुरा हो । भड्काउने धेरै पात्र प्रवृत्ति नेताको नजिक पुग्छन् होला । ती चीजबाट आएका सूचना पत्याउनेभन्दा संश्लेषण गर्नेतर्फ बढ्ता ध्यान दिनुपर्यो । नौ जनाको सचिवालयभित्र ६ जनाले कुनै न कुनै रूपमा पार्टीमा मुख्य नेताका रूपमा हर्ताकर्ता भएर भूमिका खेल्नुभएको छ । ४ जना प्रधानमन्त्री र पूर्वप्रधानमन्त्री हुनुहुन्छ । यो खालको कमिटीभित्र एकता निर्माण धेरै गाह्रो कुरा हो । त्यसैले सिस्टम बसाउने कुरा मुख्य हो । सिस्टम नबसाउने हो भने केपी ओलीका ठाउँमा प्रचण्ड कमरेड, प्रचण्डका ठाउँमा माधव कमरेड जो आए पनि समस्या त निरन्तर रहिरहन्छ । सचिवालयको विवाद तल्लो तहमा गयो भने के हुन्छ ? विवाद त तल पुगेकै छ । तर यसलाई प्रणालीका रूपमा लैजानु उचित हुन्न । सकेसम्म सचिवालयले नै स्थगन गर्नुपर्छ । पार्टी निर्माणको साझा दस्ताबेज बन्नुपर्छ । फेरि शक्ति सन्तुलन मिलाउन प्रचण्डलाई चुनावी सरकारको प्रधानमन्त्री बनाउने, माधव नेपाललाई एउटा अध्यक्ष दिने कुरामा जान सकिन्छ ? के हुन्छ, अहिले कसरी भन्न सकिन्छ र ? दुर्घटनामा जान थालेको पार्टीलाई जोगाउन पार्टी पंक्तिको प्रयास छ । तपाईं लुम्बिनी प्रदेशको मुख्यमन्त्री हुनुहुन्छ । यस्तो बेला तपाईंहरूको अधिकांश समयचाहिँ पार्टीको विवादमै अल्झेको छ नि ?सिस्टम बनाएपछि समस्या हुन्न । यो विवादले खासगरी लुम्बिनी प्रदेशको काममा त्यति असर गरेको छैन । हामी नियमित काममा छौं । पार्टीको भविष्य के होला भन्ने मनोविज्ञानले भने असर गरेको छ । प्रदेशको राजधानी टुंग्याउनुभयो, प्रदेशको काममा माथिबाट कति हस्तक्षेप छ ? हामीकहाँ केन्द्रीकृत मानसिकता जबर्जस्त छ । त्यसको असर संघीयताले बेहोरेको छ । अहिले प्रधानमन्त्रीलाई संघीयता कार्यान्वयनमा नकारात्मक रह्यो भनेर चित्रित गर्न खोजिन्छ । तर प्रधानमन्त्रीसँग निकट रहेको पूर्वसमूहका नेताले सम्हालेका मन्त्रालयका धेरै अधिकार तल गए । पूर्वमाओवादीसँग जोडिएका साथीहरूका मन्त्रालयका अधिकार कम गए । तर आरोप प्रधानमन्त्रीले खेप्नुपरेको छ । मन्त्रालयको अधिकार हस्तान्तरण गर्ने विषयमा पनि पार्टीभित्रको मनोविज्ञान जोडिएको छ ? जो मन्त्री हुन्छ, उसले आफूकहाँ राख्न खोज्छ । माथि बस्ने मन्त्रीजीहरूलाई परम्परागत ब्युरोक्रेसीले प्रभावित पारेकै होला । काठमाडौं केन्द्रित नीति निर्माताले पनि प्रभावित गरेका छन्"
प्रहरीको विश्वसनीयतामा प्रश्न,"बैंक भौचरले खुल्यो दुई एसपीको असुली धन्दा समाचारले निराश बनायो । यस्ता अनियमितताले प्रहरी संगठनलाई बदनाम बनाइरहेको छ । आमनागारिकलाई सुरक्षा दिने र तस्करी, भ्रष्टाचार, बलात्कारजस्ता आपराधिक गतिविधिमा संलग्न भएकाहरूलाई समाएर कारबाहीको प्रक्रियामा लैजाने अख्तियारी प्रहरीले पाएको छ । मुलुकभरि नै शान्ति सुरक्षामा खलल पुर्याउनेहरूलाई निगरानी गर्ने एक मात्र निकाय प्रहरी हो । आमनागरिकले प्रहरी संगठनलाई पूर्ण रूपमा विश्वास गरेका हुन्छन् । र, यसले नै हाम्रो सुरक्षा दिन्छ भनेर ढुक्क हुन्छन् । तर प्रहरी संठगनको उच्च तहमा हुनेहरू नै अनियमिततामा मुछिन थालेपछि प्रहरीको विश्वसनीयतामा प्रश्न उठ्न थालेको छ । हुन त देशलाई कंगाल बनाउने गरी भएका प्रायः अनियमितताका घटनामा धेरैजसो उच्च ओहदामा रहनेहरू नै संलग्न भएको पाइन्छ । यो कुरा घामजत्तिकै छर्लंग छ पनि । राज्यको उच्च तहमा बस्नेहरूको ध्याउन्न देशलाई कंगाल बनाउने हुन्छजस्तो लाग्छ । यस्ता समाचार पढ्दा यही कुरा पुष्टि हुन्छ ।विगतमा बलात्कार, हत्याजस्ता जघन्य अपराधमा प्रहरीको नाम नमुछिएको हैन । एकपछि अर्को गर्दै प्रहरी संगठनलाई बदनाम गराउने घटना बाहिर आई नै रहेका छन् । प्रहरी संगठनभित्र मौलाउँदै गएको अनियमिततालाई जरैदेखि उखेल्न प्रहरी प्रमुख तथा सरकार प्रतिबद्ध भएर लाग्नुपर्ने अवस्था आएको छ । अहिले त सरकारै छ कि छैनजस्तो भएको छ । आफ्नो साखलाई उच्च राखेर जनताको सुरक्षामा प्रतिबद्ध हुने वातावरण प्रहरी संगठनभित्र तयार गर्न जरुरी छ । सरकारी हाकिम र नेताहरूले देशको ढुकुटी भ्रष्टाचारबाट रित्याएपछि कामअनुसारको तलब कर्मचारीले पाएनन् । यसले उनीहरूलाई अनियमितता गर्न प्रोत्साहन गर्यो, गर्छ । भ्रष्टाचार मौलाउनुको कारण पनि यही हो । जो आफैं नमुना बन्न सक्दैन भने उसले दिएको आदेश र निर्देशन कसरी तल्लो तहका कर्मचारीले मान्ने ? उच्च तहबाटै अनियमिततालाई हटाउनुपर्छ । अनि मात्र यो सुधार राज्यको तल्लो तहसम्म पुग्छ । प्रहरीभित्र जकडिएको बेथितिलाई उखेल्न यो संगठन र सरकारका नेतृत्वकर्ताले ठोस कार्य र निर्णय गर्नैपर्छ । यस्ता घटना पटकपटक दोहोरिनुमा प्रहरी प्रशासनको नेतृत्व गर्नेहरू बढी दोषी छन् । त्यसैले सुधारको प्रक्रिया पनि उनीहरूबाटै थालिनुपर्छ । गोविन्द विक, बूढानीलकण्ठ१२, काठमाडौं"
अध्यक्षद्वयबीचको फाटो फराकिलो बन्दै,"मंगलबारको स्थायी समिति बैठकमा आफूलाई नेकपाको १ नम्बर अध्यक्ष दाबी गर्ने खड्गप्रसाद ओली नै अल्पमतमा परेका छन् । उनले पुष्पकमल दाहालको प्रस्ताव छलफल हुन नसक्ने अडान लिँदै पार्टी एकता कायम राख्ने हो भने दाहालले माफी माग्नुपर्छ भनी राखेको प्रस्ताव बहुमत सचिवालय सदस्यले खारेज गरी बैठकलाई निरन्तरता दिने उद्घोष गरे । दाहालले त मलाई निर्देशन दिने तपाईं को हो भनेर उल्टै प्रधानमन्त्री ओलीलाई प्रतिप्रश्नै गरे । वास्तवमा सचिवालयका सबै सदस्यको बराबरी हैसियत हो । कोही रैती र कोही राजा हुँदैनन् पार्टीभित्र । पार्टीको आधिकारिक निर्णय भनेको कुनै व्यक्तिले जे भन्यो त्यो नभै पार्टीको बहुमत सदस्यले जे निर्णय गर्छन् त्यो हुनेगर्छ । तर यति जाबो कुराको पनि समझ नभएका प्रधानमन्त्री ओली, म नै पार्टी हुँ, म नै राज्य हुँ भनेर अधिनायकवादी सोच पाली बसेका छन् । प्रधानमन्त्री ओलीलाई सबक सिकाउनै भए पनि दुवै प्रस्तावलाई स्थायी र केन्द्रीय समितिमा पठाउने निर्णय सचिवालय बैठकले गर्नुपर्छ । अन्यथा प्रधानमन्त्री ओलीको पुच्छर कहिल्यै सीधा हुँदैन । गत चुनावमा नेकपा एमालेले ३२ लाख भोट पाएको र माओवादी केन्द्रले १३ लाख मात्रै पाएको भनेर कित्ताकाट गर्न खोज्ने ओली शैली आलोच्य छ । के प्रधानमन्त्री ओलीको कारण मात्र ३२ लाख भोट आएको हो ? त्यसमा माधव नेपाल, झलनाथ खनाल, वामदेव गौतम, भीम रावल, सुरेन्द्र पाण्डे, योगेश भट्टराई, घनश्याम भुसालहरूको कुनै योगदान छैन ? आज ती सबै ओलीको विपक्षमा छन् । यो अवस्थामा पूर्व एमालेको मूलधार कसलाई मान्ने ? प्रधानमन्त्री ओलीलाई कि नेपाल समूहलाई ? ३ वर्षअगाडिको स्थिति अहिले छैन । यतिबेला दाहालनेपाल गठबन्धनसँग ओलीको भन्दा बढी नेता, कार्यकर्ता छन् । जनमत पनि त्यतै छ । तर प्रधानमन्त्री ओलीले यो यथार्थ महसुस गर्न सकिरहेका छैनन् । अनि पार्टीलाई पार्टीजस्तो नठानी प्राइभेट कम्पनीजस्तो गरी चलाइरहेका छन् । जनताले मन नपराएका भ्रष्ट र विवादास्पद पात्रहरू सुशील भट्ट, दिगम्बर झा, मदन खरेल, उपेन्द्र कोइराला, आंगफुटी शेर्पा अनि यति र ओम्नी जस्तालाई काखी च्यापेर भ्रष्टाचारको संरक्षण गरिरहेका छन् । यसर्थ यस्ता प्रधानमन्त्री ओलीलाई हटाएर पार्टीको साख जोगाउनेबारे पनि छलफल हुनुपर्छ । गोपाल देवकोटा, जोरपाटी, काठमाडौंिििसचिवालय बैठकमा नेकपा अध्यक्षद्वयबीच भनाभन हुनुले पार्टी दुर्घटनाको डिलमा छ भन्ने प्रस्ट्याउँछ । एकले अर्कोलाई नस्विकार्ने अवस्थामा पुगेका अध्यक्षद्वय ओली र दाहालले पार्टी एकतालाई नै जोड दिएको बताए पनि भित्रभित्रै अर्को पक्षले पार्टी फुटाइदिए हुन्थ्यो भन्ने कामना गरिरहेका छन् । पार्टी फुटाएको अपजसको भारी बोक्नुपर्ने भएकाले अलग पार्टीको घोषणा हुन नसकेको हो । प्रधानमन्त्री ओली र दाहालबीच प्रयोग भएका शब्द र भाषा हेर्दा उनीहरू पूर्वएमाले र पूर्वमाओवादीकै अध्यक्ष हुन्जस्तो लाग्छ । यस्तोमा एउटै पार्टीका अध्यक्ष हौं भनेर कहिलेसम्म जनतालाई झुक्याउने ? सरकार हाँकिरहेको पार्टी सधैं आन्तरिक कलहमै रुमल्लिरहँदा त्यसको प्रतिकूल असर देश र जनतालाई पर्छ नै । अध्यक्षद्वयको काम विभाजन गर्ने तर व्यवहारमा त्यसलाई मान्यता नदिने, पार्टीका विभिन्न कमिटीले गरेका निर्णयको पालना नगर्नेजस्ता कार्यले नेकपाभित्रको विवाद झन् बढिरहेको छ । सचिवालय सदस्यहरू कहिले कसको त कहिले कसको पक्षमा ढल्किरहँदा दुई अध्यक्षमध्ये कसकोमा पल्ला भारी भइरहेको छ भन्ने जोडघटाउ सधैं चलिरहन्छ । मध्यमार्गी लाइनमा बसेर दोहोरो भूमिका खेल्नेहरूले गर्दा नेकपाको स्पष्ट लाइन बन्न नसकेको हो । दुवै अध्यक्षले आआफ्नो कमीकमजोरीलाई महसुस गरेर नयाँ विन्दुबाट अगाडि बढ्ने प्रण गरे विवाद समाधान हुन खासै समय लाग्दैन । नेकपा विवादको विषयलाई हेर्दा लाग्छ यी दुई पार्टी अब मिलेर जानै सक्दैनन् । बारम्बार झगडा गर्नुभन्दा बेलैमा अलग भएर आआफ्नो बाटो लाग्नु नै बेस होला । सुजन देवकोटा, पालुङटार४, गोरखािििसचिवालय बैठकमा चर्काचर्की समाचारले नेकपाभित्रको विसंगति उत्कर्षमा पुगेको बताउँछ । वस्तुतः राणा शासकले चुसेका र पञ्चायती सत्ताले थिलथिलो बनेका जनतामा २०४६ सालको आन्दोलनपछि विकास हुन्छ भन्ने लागेको थियो । २०६२६३ को जनआन्दोलनपछि फेरि समृद्धिको नयाँ सपना देखाउन थालियो । २०६३ सालको अन्तरिम संविधान, त्यसको संशोधित स्वरूप लिखतमै सीमित भएकाले सर्वसाधारणको दैनिकीमा कुनै परिवर्तन आएन । २०७२ सालको संविधान जारी भएको ५ वर्ष बितिसक्दा पनि नेताहरू आफ्नै स्वार्थमा अल्झिरहेका छन् । संविधानको मर्मलाई नै प्रहार गरिरहेका छन् । यसकारण राजनीतिक क्षेत्र अस्तव्यस्त बन्दै गएको छ । सत्तारूढ दलका दुई अध्यक्षका कारण राजनीतिको मूल प्रवाह उल्टो फर्किएको छ । यथार्थमा पार्टी एकीकरणपछि दुई अध्यक्षबीच आन्तरिक संघर्ष चलिरहेकै थियो । अध्यक्ष एवं प्रधानमन्त्री केपी शर्मा ओलीले आफूलाई पार्टी एकताको पक्षधर बताउँदै आएका थिए । अर्का अध्यक्ष पुष्पकमल दाहालले पनि उनकै कारण अहिलेसम्म एकीकृत पार्टीमा चिरा पर्न नपाएको दाबी गरिरहेका छन् । दाहालले एक्कासि प्रधानमन्त्री ओलीमाथि लिखित आरोपको चाङ थोपरेपछि दुई अध्यक्षबीचको सम्बन्धमा विष घोलिएझैं भयो । प्रतिवादस्वरूप सचिवालय बैठकमा पेस भएको प्रधानमन्त्री ओलीको प्रतिवेदनले दुई अध्यक्षबीचको फाटो अरू फराकिलो बनाइदियो । यतिबेला दुई अध्यक्षको झगडाका कारण नेकपाका ८ लाख नेता कार्यकताबीच हाहाकार मच्चिन थालेको छ । समृद्धिको सपना तुहिने अवस्थामा पुगेको छ । यस्तोमा आपसी झगडा, मारकाटको स्थिति नआउला भन्न सकिँदैन । अब पनि दोस्रो पुस्ताका नेता जुझारु रूपमा पार्टी जोगाउन अग्रसर भएनन् भने नेकपा खाडलमा पर्ने निश्चित छ । भुवनेश्वर शर्मा, चन्द्रागिरि२, काठमाडौं"
गृह मन्त्रालयको अलोकतान्त्रिक निर्देशन,"राजावादीको प्रदर्शन रोक्न गृहको निर्देशन समाचारले गृह प्रशासनको अकर्मण्यता झल्काउँछ । कोरोना संक्रमण बढ्न नदिने भन्दै राजसंस्था पुनःस्थापनाका माग राखेर प्रदर्शन गरिरहेकाहरूलाई रोक्नु हुन्न । त्यस्ता प्रदर्शन दबाउन खोज्यो भने जनताको सहानुभूति बढ्न सक्छ । बरु भौतिक दूरीसहित स्वास्थ्य सुरक्षाका मापदण्डलाई पालना गरेको छ कि छैन भन्नेमा ध्यान दिनुपर्छ । हिन्दु धर्म र राजा फेरि चाहिन्छ भन्नेहरूलाई गणतान्त्रिक सरकारले दमन गर्न खोजे, उनीहरूको मनोबल बढ्छ । यस्ता प्रदर्शनलाई गृह मन्त्रालयले वास्तै गर्ने होइन । राजसंस्थालाई चिहानमा पुरेको धेरै वर्ष भइसक्यो । राजाको हुकुमी शैली र सोच लोकतान्त्रिक समाजले अब पचाउँदैन । चिहानमा पुरेको संस्थालाई निकाल्ने स्थितिको कल्पनै गर्न सकिन्न । अहिलेका लोकतान्त्रिक गृहमन्त्रीले राजाको पालाका गृहमन्त्रीको जस्तो दमन गर्न सुहाउँछ ? कसैले शान्तिपूर्वक तरिकाले आफ्नो माग राख्छ भने राख्न दिनुपर्छ । राजनीतिक दल र नेताप्रतिको वितृष्णाले गर्दा राजा चाहिन्छ भन्नेहरूलाई बल पुगेको हो । यदि परिवर्तनकारी शक्तिहरूले सही तरिकाले लोकतान्त्रिक व्यवस्थालाई जनमुखी बनाएको भए जनतामा यस्तो निराशा छाउने थिएन । राजवादीको भीड बढ्नुले सरकार र संविधान सही तरिकाले चलेको छैन भन्ने देखाउँछ । संविधानको मर्मअनुसार काम गर्नतिर सत्तारूढ दलले ध्यान पुर्याउनुपर्छ । विराट रावत, कीर्तिपुर, कीर्तिपुरिििगृहमन्त्री रामबहादुर थापाले राजावादीको शान्तिपूर्ण प्रदर्शनलाई रोक्ने निर्नेशन दिएर संविधानको ठाडो उल्लंघन गरेका छन् । यसरी खुल्लमखुला संविधानको उपहास गर्नु हुन्न । के संवैधानिक अधिकार सत्ताधारीका लागि मात्रै हो ? नेकपा तथा अन्य दललाई जमघट गर्न र पार्टी प्रवेशको कार्यक्रम गराउन दिने तर शान्तिपूर्ण सभाजुलुस रोक लगाउने, यो कस्तो लोकतन्त्र हो ? सरकारले सुरक्षा मापदण्ड अपनाउन सुझाव दिन सक्छ, तर सत्ताले उन्मत्त भएर जनताको संविधानले दिएको अधिकार रोक्न खोज्ने अधिकार गृहमन्त्रीलाई कसले दियो ? युद्ध अपराधका घटना अदालतमा विचाराधीन रहेकै बेला गृहमन्त्री थापाको भूतपूर्व पार्टीका नेताहरूले मन्त्री र सांसदजस्तो जिम्मेवार पद ओगटिरहेकै छन् । जनताले गणतन्त्र भ्रष्टाचारी र बलत्कारीका लागि ल्याएका हुन् ? संविधानको मौलिक हकअन्तर्गतको शान्तिपूर्ण भेला हुने र प्रदर्शन गर्न पाउने हक कुण्ठित गर्ने चेष्टा कसैले गर्नु हुन्न । संविधानको मर्मविपरीतको हर्कत गर्ने कोसिस कसैबाट नहोस् । सरकारको अपराध, लुट र भ्रष्टाचारविरुद्ध शान्तिपूर्ण भेला हुने, सभा गर्ने र प्रदर्शन गर्ने अधिकार कसैको बाउको बिर्ता होइन । कार्यक्रम रोक्न खोज्दा निस्कने परिणामको जिम्मा कसले लिने ? शरद न्यौपाने, कावासोती, नवलपरासी (पूर्व)"
रूपान्तरणको बाधक को ?,"विश्व तीव्र परिवर्तनको गतिसँगै अकल्पनीय जटिलतातर्फ उन्मुख भइरहेको देखिन्छ र यसले सरकार तथा समाजलाई रूपान्तरणका लागि दबाब सिर्जना गरेको छ । यसका अतिरिक्त सकारात्मक रूपान्तरणका लागि नवीनतम औजार र विधिहरूको असीमित प्रवर्तन भइरहेको छ । इतिहासको यो तरल र विशृंखल समयले चयन, अवसर र परिणामहरू दिएको छ एवं बृहत् रूपान्तरण सम्भव र अपरिहार्य छ भन्ने सन्देश प्रवाह गरेको छ । इतिहासले दिएको यो अवसरको सदुपयोग गर्दै विभिन्न देश र निजी तथा सार्वजनिक संस्थाहरू तीव्र गतिको रूपान्तरणबाट अरूलाई उछिन्ने दौडमा छन् । केही सरकार र संस्थाहरूले आश्चर्यजनक र चामत्कारिक रूपान्तरण गरेका उदाहरणहरू छन् । भविष्य त्यसको हुन्छ जसले आमूल परिवर्तन गर्न सक्छ न कि तिनको जसले क्रमिक सामान्य सुधार गर्छन् । यहाँ परिवर्तन र रूपान्तरणलाई पृथक् रूपमा बुझ्न आवश्यक छ । रूपान्तरण यथास्थितिमा आएको फरकपन मात्र होइन । सुविचारित, आशययुक्त, सकारात्मक र तीव्र परिवर्तन भएको छ भने त्यो रूपान्तरण हो । रूपान्तरणमा पछि पर्नाले धेरै देश विकासको गतिमा पिछडिएको र यसबाट देशहरूबीच असमानता बढ्दै गएको छ । यसबाट जनअसन्तोष र विद्रोह बढ्न गई राजनीतिक प्रियतावाददेखि जनआन्दोलनसम्म भएको छ ।केही देशले आक्रामक प्रवर्तन गरेर विकासका अनुपम उदाहरणहरू प्रस्तुत गरेका छन् । सानो र भ्रष्ट बन्दरगाहका रूपमा रहेको सिंगापुर एसियन टाइगर को दर्जामा पुगेको हामीले देखेका छौं । पश्चिमी युरोपको गरिब राष्ट्र आयरल्यान्ड युरोपको चौथो बढी गार्हस्थ्य उत्पादन गर्ने देशमा विकसित भएको देखेका छौं । सन् १९६० सम्म ६१ प्रतिशत जनसंख्या कृषिमा निर्भर भएको मुलुक दक्षिण कोरिया अहिले विकसित देश मात्र होइन, कृषिमा आश्रितको संख्या ४ प्रतिशतमा झार्न सफल भएको छ । पूर्वसोभियत राष्ट्र इस्टोनिया केही ल्यान्डलाइन टेलिफोन भएको देशबाट अहिले सबभन्दा सफल डिजिटल गभर्नेन्स भएको मुलुक बनेको छ । तेल निर्यात गर्ने सामान्य दुबई अहिले विश्वव्यापार, लगानी, पर्यटन र नवीन अन्वेषणको केन्द्र बन्दै छ । निजी क्षेत्रमा पनि अकल्पनीय रूपान्तरण भएको छ । अलिबाबा, उबर, गुगल, माइक्रोसफ्टले विश्वलाई नै प्रभावित गर्दै छन् । फेसबुकलाई अहिले कुनै पनि देशको सरकारभन्दा बढी शक्तिशाली मानिँदै छ । अमेरिकाको सिलिकन भ्यालीको चमत्कारले समग्र समाजलाई नै रूपान्तरण गर्न सकेको छ । सार्वजनिक क्षेत्रमा पनि स्विडेनको स्वास्थ्यसेवा, फिनल्यान्डको शिक्षा र सिंगापुरको आवास कार्यक्रम साँच्चै आकर्षक देखिएका छन् । यी सबै रूपान्तरण नेतृत्वको चमत्कारले सम्भव भएको मानिन्छ । सिंगापुरका ली क्वान यू होऊन् वा फेसबुकका जुकरबर्ग वा माइक्रोसफ्टका बिल गेट्स वा एप्पलका स्टिभ जब्स वा सर्बियाकी अन्ना बर्नाबिक, ती सबै भिजनरी लिडर थिए र यो सम्भव भएको हो । त्यसैले त भन्ने गरिन्छ नेतृत्वले चमत्कार गर्न सक्छ ।नेपालमा राज्यको एकीकरणदेखि नै समाजको रूपान्तरणको चाहना कुनै न कुनै रूपमा व्यक्त भएको छ । नेपालीहरूले गरेका अनवरत विद्रोह, क्रान्ति र आन्दोलनको लक्ष्य केवल शासन फेर्न मात्र थिएन, विविध रूपका उत्पीडन, शोषण र अन्यायबाट मुक्त एक अग्रगामी आधुनिक नयाँ नेपालको निर्माण पनि थियो । विडम्बना, जनआन्दोलनको उर्लंदो आकांक्षा छोटो अवधिमै घोर निराशामा बदलिएको छ । विश्वलाई नै चकित पार्ने नेपालीहरूको बलिदानपूर्ण आन्दोलनको नेतृत्व गर्नेहरू नै पटकपटक सत्तामा पुगे पनि दीर्घकालीन सोच र चामत्कारिक शासन दिएर नेपालको रूपान्तरण गर्न समर्थ भएनन् । दोस्रो जनआन्दोलनको आँधीबेहरीले नयाँ नेपालको म्यान्डेट दिएको थियो । यसलाई मूर्तरूप दिन अहिले समृद्ध नेपाल, सुखी नेपाली को नारा दिइएको छ । तर, दोस्रो जनआन्दोलन सफल भएको चौध वर्ष र संविधान जारी भएको पाँच वर्ष नाघे पनि सुख र समृद्धि हासिल गर्नमा खासै उपलब्धि देखिएको छैन । यही गतिले २०७९ सालसम्म विकासशील देशमा स्तरोन्नति गर्ने, २०८७ सालसम्म उच्चमध्यम आय भएको मुलुक र २१०० सालसम्म समुन्नत राष्ट्रमा पुर्याउने लक्ष्य जनता झुक्याउने गफ मात्र हुनेछ ।राष्ट्रको रूपान्तरणका लागि भिजनरी नेतृत्व र सुशासन अनिवार्य हुन्छ । अहिलेको दुरवस्थाका लागि नेतृत्व जिम्मेवार हो कि सुशासनका अन्य पात्र हुन्, बहसको विषय हुनुपर्छ । राजनीतिक नेतृत्वले कर्मचारीतन्त्रलाई दोष थोपरेर आफू जिम्मेवारीबाट भाग्न खोज्ने परिदृश्य देखिन थालेको छ । पदबाट हटेपछि कर्मचारीले काम गर्न दिएनन् भन्ने अभिव्यक्ति त प्रायः ठूला नेतादेखि भुरेटाकुरे नेताहरूसम्मबाट सुनिँदै आएको हो । तर, बहालवाला प्रधानमन्त्रीदेखि मन्त्री र अन्य नेतृत्व तहमा रहनेहरूबाट पनि यस्तै अभिव्यक्ति आउनुलाई बढी नै संवेदनशील रूपमा लिनुपर्छ । केही प्रतिनिधिमूलक सन्दर्भको चर्चा यसका लागि पर्याप्त हुन सक्छ ।छैटौं संविधान दिवस (२०७७ असोज ३) का अवसरमा प्रधानमन्त्री केपी ओलीको सम्बोधनको एउटा अंश थियो, समग्र प्रणाली परिवर्तनको अभियानमा हाम्रो कर्मचारीतन्त्र र राज्यका समग्र संयन्त्रहरू बाधक बनेनन् । प्रश्न उठ्छ, यति ठूलो परिवर्तनमा सहयोगी मात्र होइन सहभागी हुने कर्मचारीतन्त्रलाई तीव्र गतिमा शीघ्र विकासको वाहक बन्न कुनचाहिँ तत्त्वले अवरोध खडा गरिरहेको छ ? तत्कालीन प्रधानमन्त्री बाबुराम भट्टराईले २०६९ साउन ३० को एउटा अन्तर्वार्तामा व्यक्त गरेको धारणा थियो, हाम्रो कर्मचारीतन्त्रमा एकातिर निकै सक्षम, इमानदार, लगनशील व्यक्तिको राम्रै उपस्थिति छ भने प्रशासन संयन्त्रचाहिँ मूलतः जनउत्तरदायी र परिणाममुखी हुनुसट्टा आदेशात्मक र प्रक्रियामुखी छ । विद्यमान कर्मचारीतन्त्रमा राम्रै चिरफार नगरी सुशासन र नयाँ नेपाल निर्माणको कुरा गर्नु विरोधाभासपूर्ण हुने स्पष्टै छ । पदासीन कार्यकारी प्रमुखहरूले यति ठूलो आक्षेप लगाउँदासमेत हाम्रो कर्मचारीतन्त्रले आत्मालोचना गर्न वा प्रतिरक्षात्मक टिप्पणी गर्न आवश्यक ठानेन । के नेपालको कर्मचारीतन्त्र अत्यन्त डल, डम्ब र डल्ट नै छ त ? यदि यो संस्था सहयोगी नभई समस्या हो भने अहिलेको युगमा यसको औचित्य के ? होइन, राजनीतिक नेतृत्वले असफलताको उत्तरदायित्वबाट पन्छिन लाञ्छित गरेको हो भने यस्तो आक्षेप संस्कृति को अन्त गर्न कर्मचारीतन्त्र पनि अगाडि आउन हिम्मत गर्नुपर्छ ।कर्मचारीतन्त्रको चरित्र नै यथास्थितिवादी हो । स्थायित्व, समाजको शान्ति र व्यवस्था कायम राख्न यो संस्था उपयोगी हुन्छ । फ्रान्स र जर्मनीमा राजनीतिक अस्थिरता हुँदासमेत त्यहाँको कर्मचारीतन्त्र स्थायित्व दिन सफल भएको थियो । नेपालका ठूला राजनीतिक परिवर्तनहरूमा समेत हाम्रो कर्मचारीतन्त्रले सफल व्यवस्थापन गर्न सकेको हो । राजनीतिक नेतृत्वको मातहत काम गर्ने हुनाले करौंतीले जस्तै राजनीतिक नेतृत्वले जता काट् भन्छ, यो संस्थाले त्यतै काटिदिन्छ । आमूल वा तीव्र परिवर्तन गर्ने काम न यसको वैधानिक भूमिकाभित्र पर्छ न त क्षमताभित्र । अझ बिग ब्याङ परिवर्तन गर्नमा कर्मचारीतन्त्रले प्रतिरोध नै गर्ने गर्छ । राजनीतिक नेतृत्व परिवर्तनको प्रायोजक (चेन्ज स्पोन्सर) हो भने कर्मचारीतन्त्र परिवर्तनको वाहक (चेन्ज एजेन्ट) । त्यसैले साधनलाई दोष दिएर चालकले उन्मुक्ति पाउँदैन । नेपालको रूपान्तरणका लागि रूपान्तरकारी नेतृत्व (ट्रान्सफर्मेसनल लिडर) को आवश्यकता छ । यस्तो नेतृत्व दूरदृष्टि भएको, परिवर्तनकामी सोचाइ रहेकाहरूलाई विश्वस्त पार्न सक्ने एवं आफ्ना संगठनहरूलाई सफलतापूर्वक पुनर्गठन र पुनर्आविष्कार गर्न सक्ने हुनुपर्छ । अमेरिकाका पूर्वराष्ट्रपति ट्रुम्यानले भनेका थिए, जिम्मेवारी मेरो टेबलमा रोकिन्छ (द बक स्टप्स हियर) । आफ्ना कल्पनाशील सोचअनुरूप संगठनहरूको निर्माण, पुनर्निमाण र विनिर्माण गरेर वाञ्छित परिणाम दिन सकिन्छ । कर्मचारीलाई राजनीतिक नेतृत्वले र राजनीतिक नेतृत्वलाई कर्मचारीले असफलताको दोष दिनु भनेको जनताप्रति कोही पनि उत्तरदायी नहुनु हो । राजनीतिक नेतृत्वले ह्यारोल्ड लास्कीको लाइटिङ रड थ्यौरी बाट शिक्षा लिनुपर्छ, जसले सदैव जिम्मेवारी पन्छाउन सकिँदैन भन्ने मान्यता राख्छ । राजनीतिक नेतृत्वका राजनीतिक नीतिहरूलाई विस्तृत कार्यक्रम, योजना र निर्णय निर्माणद्वारा सफल कार्यान्वयन गर्ने जिम्मेवारी कर्मचारीतन्त्रको हो । यो कामका लागि आफ्नो क्षमता नबनाउने हो भने यो संस्था पनि डाइनोसरजस्तै आफैं लोप भएर जान्छ । अहिले जनताको नजरमा दुवै असल होइनन्, फरक खालका हुन् भन्ने छ ।राष्ट्रको रूपान्तरणको काम ज्यादै जटिल र गहन हुने गर्छ । यसका लागि एकले अर्को पात्रलाई दोष दिनुभन्दा समाजमा विश्वासको पुनःस्थापना गर्नु नै पहिलो र मुख्य पूर्वसर्त हो । नागरिकहरूको एकअर्काप्रति विश्वास र राज्यका संस्थाप्रतिको विश्वास नै रूपान्तरणको शक्तिशाली चालक मानिन्छ । नोबेल पुरस्कार विजेता अर्थशास्त्री केनेथ एरोको भनाइ छ, विश्वमा अनुन्नतिको मुख्य कारण नै पारस्परिक विश्वासको कमी हो । जनताको विश्वास आर्जन गरेर उनीहरूको समर्थन र सहयोगबाट नागरिक पुँजी (सिभिक क्यापिटल) निर्माण गरेमा तीव्र रूपान्तरण सम्भव हुन्छ । यसमा सबभन्दा महत्त्व राजनीतिक विश्वास (पलिटिकल ट्रस्ट) को हुन्छ । यो भनेको जनप्रतिनिधि र मतदाताबीच एवं राजनीतिक नेतृत्व र कर्मचारीतन्त्रबीच राम्रो सम्बन्ध हो । सरकार र नागरिकबीचको विश्वास बढाउन सरकारी कामकारबाहीमा नागरिकको पहुँच हुनुपर्छ । सरकारी निर्णय कसरी भएको छ, करको पैसा कसरी खर्च हुँदै छ र यसबाट आफ्नो जीवनमा कस्तो प्रभाव पर्छ भन्ने नागरिकको स्वाभाविक चासोलाई सम्बोधन गर्न पारदर्शी र खुला सरकारको अवधारणाअनुरूप सरकारले काम गर्नुपर्छ । सरकारप्रतिको विश्वासले नीतिस्वीकार्यता बढाउँछ, लागत घटाउँछ एवं कानुन र नियमको अनुपालन गर्न प्रेरित गर्छ ।सरकारमा रहनेहरूले कर्मचारीतन्त्रलाई दोष दिएर आफ्ना असफलता लुकाउन मिल्दैन । कर्मचारीतन्त्र त एउटा साधन मात्र हो, जसलाई सुधार्ने काम पनि सरकारकै हो । अहिले यी दुवैमा एकअर्काप्रतिको विश्वास मर्दै गएको देखिन्छ । कर्मचारी र नेताहरूको विश्वासमा त्यस बेला कमी आउँछ जब दलभित्रका आसेपासे (क्रोनिज) हरूबाट काम लिन थालिन्छ र स्थायी संस्थालाई उपेक्षा गरिन्छ । राजनीतिज्ञहरू शक्तिको बढोत्तरीमा ध्यान दिन्छन् र त्यसका लागि क्षणिक प्रियतावादमा जोड दिन्छन् भने, कर्मचारीहरू प्राविधिक विवेकशीलताका नाममा यथास्थिति कायम गर्न चाहन्छन् । यो खराब प्रवृत्तिलाई तोडेर विश्वसनीयताको आधार तयार पार्ने काम सरकारमा रहनेहरूको हो र त्यसकै लागि जनादेश मिलेको हो । आफ्ना मातहतका निकायहरूको कामको अन्तिम उत्तरदायित्व राजनीतिक नेतृत्वकै हुन्छ । नागरिकका लागि सरकार भनेको निर्वाचित र नियुक्त दुवै हुन् । यी दुई पक्षबीच पारस्परिक विश्वासबिना जतिसुकै राम्रा नीतिहरू पनि कार्यान्वयन हुन सक्दैनन् । राजनीतिक नेतृत्वलाई के विश्वास हुनुपर्छ भने, उनीहरूको सफलताका लागि कर्मचारीहरू संवेदनशील छन् र कर्मचारीहरूलाई पनि उनीहरू राजनीतीकरणको सिकार हुनेछैनन् भनी विश्वास हुनुपर्छ । यस्तो वातावरण बनाउने काम राजनीतिक नेतृत्वको हो । कर्मचारीतन्त्र त सरकारको काट्ने धार हो, जसलाई बेलाबेला तिखारेर राम्रो काम लिन सकिन्छ । कर्मचारीतन्त्रको पूर्ण विकल्प छैन । यसलाई परिवर्तनअनुरूप काम गर्न सक्ने प्रभावकारी संयन्त्र बनाउन यसको विनिर्माण गर्न सकिन्छ । यसलाई बढी प्रतिनिधिमूलक बनाएर वा जनताप्रति उत्तरदायी बनाएर सुधार गर्न सकिन्छ ।"
'पगडी सम्भाल जट्टा,"छिमेकी आन्दोलनको पाठनिर्वाहमुखी कृषिलाई बजार र उद्योगसँग जोडेर समृद्धि हासिल गर्ने गफ दोहोरिरहन्छ नेपालमा । कृषिमा लगानी आकर्षित गर्दा बजार प्रवर्द्धन एवं प्राविधिक विकासमा फड्को मार्न सकिन्छ भन्ने मत बलियो छ । भारतका किसानले महिनौं आन्दोलन गरेर हामीलाई सित्तैंमा दिएको पाठले भन्छ कृषिलाई दुईचार पुँजीपतिको हातमा सुम्पने तिकडमले बजार विस्तार गर्न सक्ला, नाफा कमाउन पनि सक्ला, तर उत्पादनमा प्रत्यक्ष संलग्न किसानले सबैभन्दा बढी क्षति बेहोर्नुपर्छ । साथै, राष्ट्रवादको बिगुल फुक्ने शासकहरू आम मान्छेलाई उत्तेजित बनाउन सक्छन्, उनीहरूकै भाषा बोल्न पनि सक्छन्, परम्परा एवं संस्कारका नाममा उनीहरूलाई भावुक पनि बनाउन सक्छन्, तर अनवरत सेवा भने मुठीभर पुँजीपतिको मात्रै गर्छन् भन्ने पनि यसले बुझाएको छ । संघीयतालाई सुरुआतमै पंगु बनाउन लागिपरेका सत्ताधारीबाट यो व्यवस्था जोगाउन भारतमा जारी किसान आन्दोलन हाम्रा लागि उत्प्रेरक हुन सक्छ ।"
पार्टी खोल्दै रजनीकान्त,"चेन्नई (एजेन्सी) भारतका चर्चित अभिनेता रजनीकान्तले राजनीतिक पार्टी खोल्ने भएका छन् । तमिल सिनेमामार्फत भारतमा निकै चर्चित बनेका रजनीकान्तले बिहीबार चेन्नईमा आयोजित पत्रकार सम्मेलनमा बोल्दै आफूले नयाँ पार्टी खोल्न लागेको घोषणा गरेका हुन् । रजनीकान्तले पार्टीको औपचारिक घोषणा भने डिसेम्बर ३१ मा गर्ने जनाएका छन् । भारतको तमिलनाडु राज्यमा निर्वाचन हुन लागेको पूर्वसन्ध्यामा उनले पार्टी खोल्ने र चुनावी प्रतिस्पर्धामा उत्रने जनाएका हुन् । हामीले एउटा नयाँ राजनीतिक पार्टी गठन गरेर घोषणा गर्न लागेका छौं । जनवरीमा दर्ता भएपछि त्यसले काम गर्न थाल्ने छ । त्यसमार्फत हामीले अत्यन्त कडाइका साथ काम गर्नेछौं, रजनीकान्तले भने । उनले पार्टी खोल्ने निर्णयमा पुग्नुअघि धेरै जनासँगै आवश्यक परामर्श गरेको सामाजिक सञ्जाल ट्वीटरमार्फत जनाएका छन् । मैले पटकपटक विभिन्न व्यक्तिहरूसँग छलफल गरें । उहाँहरूको सल्लाह सुझावलाई लिएर मैले पार्टी खोल्ने निर्णयमा पुगेको हुँ, उनले भने । आफूलाई धेरैले सहयोग गर्ने भरोसा पलाएको र आवश्यकता पनि देखिएको रजनीकान्तको भनाइ छ । तमिलनाडुमा सन् २०२१ को अप्रिलदेखि मेसम्म विधानसभा निर्वाचन हुँदै छ ।"
भारतको दिल्ली र हरियाणा,राज्यको सीमास्थित सडकमा बिहीबार विरोध प्रदर्शन गर्दै कृषकहरू । भारत सरकारले हालै ल्याएको कृषिसम्बन्धी कानुनको विरोधमा कृषकहरू आन्दोलित भएका हुन् । तस्बिर ः एपी
अमेरिकामा फेरि बढ्यो कोरोना,"रुसमा एकै दिन २८ हजार संक्रमितरुसमा कोभिड१९ बाट एकै दिन २८ हजारभन्दा बढी संक्रमित भएका छन् । सरकारी अधिकारीहरूले बिहीबार दिएको जानकारीअनुसार पछिल्लो २४ घण्टामा २८ हजार एक सय ४५ जना संक्रमित थपिएका हुन् । रुसमा बुधबार २५ हजार ३ सय ४५ जना संक्रमित भएका विवरण सार्वजनिक गरिएको थियो । रुसमा अहिलेसम्म कोभिड१९ बाट २३ लाख ७५ हजार ५ सयभन्दा बढी संक्रमित भइसकेका छन् । यसअघि गत नोभेम्बर २७ मा एकै दिन २७ हजार ५ सय ४३ जना संक्रमित भएका थिए । पछिल्लो २४ घण्टामा रुसमा कोभिड१९ बाट संक्रमित हुनेहरूको संख्या २८ हजार १ सय ४५ थपिएको छ, सरकारी अधिकारीले भनेका छन् । थपिएका संक्रमितमध्ये ७ हजार ७ सय ५० जना केन्द्रीय राजधानी मस्कोका हुन् । पछिल्लो २४ घण्टामा रुसमा थप ५ सय ५४ जनाको कोरोनाका कारण मृत्यु भएको छ । अघिल्लो दिन योभन्दा धेरै ५ सय ८९ जनाको मृत्यु भएको जनाइएको छ । कोभिड१९ विरुद्धको खोप बनाएको दाबी गरेको रुसमा अहिलेसम्म कोरोनाका कारण ४१ हजार ६ सय ७ जनाको मृत्यु भइसकेको छ ।"
जर्मनीमा एक नेपालीको मृत्यु,पेरिस (कास) कोरोना भाइरसको संक्रमणका कारण जर्मनीमा एक नेपालीको मृत्यु भएको छ । विद्यार्थी भिसामा करिब एक दशकअघि जर्मनीको फ्यांकफर्ट आएका बुटवलका सुरज थापाको उपचारका क्रममा ज्यान गएको हो । जर्मनीको एक वृद्धाश्रममा काम गर्दै आएका थापा भाइरसबाट संक्रमित भएपछि घरमै उपचार गर्दै आएका थिए । एकान्तबासमा बस्दा सन्चो नभएपछि उनलाई फ्यांकफर्ट निवासी आफ्नै भाइले अस्पताल पुर्याएका थिए ।संक्रमणले गालेपछि मात्रै उनलाई अस्पताल पुर्याइएको थियो । उपचारका क्रममा उनलाई तीन साता भेन्टिलेटरमा राख्दा पनि सुधार नभएको गैरआवासीय नेपाली संघका केन्द्रीय अध्यक्ष कुमार पन्तले कान्तिपुरलाई बताए ।
इरानले युरेनियम संवर्द्धन बढाउने,तेहरान (एजेन्सी) इरानले युरेनियम प्रसोधन बढाउनुका साथै आफ्नो परमाणु क्षेत्रको निरीक्षण गर्न राष्ट्रसंघलाई रोक्ने भएको छ । इरानको संसद्ले यससम्बन्धी कानुन पारित गरेको हो । सरकारले २० प्रतिशतसम्म युरेनियम सम्वर्द्धन गर्नुपर्ने उक्त कानुनमा व्यवस्था गरिएको छ । सन् २०१५ को परमाणु सम्झौतामा यदि अन्तर्राष्ट्रिय प्रतिबन्धलाई दुई महिनाभित्र खुकुलो नपारिए ३६७ प्रतिशतले युरेनियम सम्वर्धन गर्ने सकिने प्रावधान उल्लेख थियो । संसद्ले पारित गरेको कानुन पालन गर्न अब इरान सरकारले त्यसको करिब ६ गुणा बढी युरेनियम सम्वर्द्धन गर्नुपर्नेछ । इरानी राष्ट्रपति हसन रौहानीले उक्त कानुन कार्यान्वयन गर्न अस्वीकार गरेका बीबीसीले जनाएको छ । इरानका वरिष्ठ परमाणु वैज्ञानिक मोहसिन फख्रिजादेहको हत्या भएपछि त्यहाँको संसद्ले यस्तो कानुन पारित गरेको हो । इरानको राजधानी तेहरानस्थित एक सडकमा फख्रिजादेहको रहस्यमय तरिकाले हत्या भएको थियो । उनको हत्यामा इजरायलको हात रहेको इरानको दाबी छ । इजरायलको नेतृत्वमा देशबाट निष्कासित समूहले रिमोटका माध्यमबाट चल्ने हतियार प्रहार गरी फख्रिजादेहको हत्या गरेको इरानको भनाइ छ । उक्त घटनाबारे भने इजरायलले हालसम्म कुनै प्रतिक्रिया जनाइसकेको छैन । इरानको परमाणु कार्यक्रममा फख्रिजादेहले महत्त्वपूर्ण भूमिका निर्वाह गरेका बताइन्छ ।
सात दिन बढिरहेको नेप्से १५ अंक घट्यो,"(काठमाडौं)  सात कारोबार दिन उच्च अंकसहित लगातार बढेको नेप्से बिहीबार १५५७ अंक घटेको छ । यो गिरावटसँगै नेप्से परिसूचक २ हजार ५५४५ विन्दुमा ओर्लिएको छ । अघिल्लो दिनको तुलनामा यो करिब ०७५ प्रतिशत कम हो । यसअघि यही मंसिर ८ मा नेप्से २३८ अंक घटेको थियो । त्यसपछिका सबै कारोबार दिनमा बढेको नेप्सेमा बिहीबार भने दोहोरो अंकले करेक्सन भएको हो । मंसिर ८ अघि कात्तिक २० मा नेप्से ४४७ अंक घटेको थियो । बिहीबार करिब साढे ६४ हजार कारोबारबाट २ सय कम्पनीका १ करोड ५८ लाख ८९ हजार कित्ता सेयर किनबेच भए । ती किनबेचमा ८ अर्ब २ करोड ६० लाख रुपैयाँ बराबरको सेयर कारोबार भयो । यससँगै सेयर बजारको आकार (कुल बजार पुँजीकरण) पनि २७ खर्ब ५५ अर्ब रुपैयाँ कायम भएको छ । सेयर बजारमा भएको उच्च वृद्धि स्वाभाविक नभई चलखेलका माध्यमबाट भएको नियामक निकाय धितोपत्र बोर्डको अध्ययन प्रतिवेदन बाहिरिएको छ, जसमा उचित कारणबिनै धेरै कम्पनीका सेयर मूल्य बढेकाले बजारमा जोखिम रहेको उल्लेख छ । बिहीबारको बजारमा यसको असर पनि परेको जानकारहरू बताउँछन् । २०७७ असारको तुलनामा मंसिर ११ सम्मको सूचीकृत कम्पनीको सेयर मूल्य अध्ययन गर्दा २७ कम्पनीको मूल्यमा शतप्रतिशतभन्दा बढी वृद्धि भएको, ५० प्रतिशतदेखि शतप्रतिशत मूल्य वृद्धि हुनेमा ३१ कम्पनी रहेको प्रतिवेदनमा औंल्याइएको छ । यी कम्पनीको मूल्यवृद्धिलाई उचित मान्न सक्ने कुनै कारण नदेखिएकाले त्यस्ता कम्पनीको बजार मूल्य सम्बन्धमा विस्तृत अध्ययन गर्न जरुरी रहेको प्रतिवेदनको सुझाव छ । धितोपत्र बजारमा सहभागीहरूको सूचना प्रवाहलगायत सुशासनको कमजोर अभ्यास र धितोपत्रको दोस्रो बजार सुपरिवेक्षण पूर्वाधार तथा अभ्याससम्बन्धी कमीकमजोरीका कारणसमेत सेयर बजारमा ठूलो उतारचढाव आउने गरेको अध्ययनमा उल्लेख छ ।यसमा सुधारका लागि सूचना प्रवाहलगायत सुशासनसम्बन्धी ऐननियमका व्यवस्था तथा सम्बन्धित निर्देशनको परिपालना गराउन बजार सुपरिवेक्षणको सुदृढ पूर्वाधार तयार गर्नुका साथै कानुन प्रबलीकरण काम प्रभावकारी बनाउनुपर्ने, प्रतिवेदनमा उल्लेख छ । बजारमा भित्री कारोबार मौलाएको नेपाल स्टक एक्सचेन्ज (नेप्से) स्रोतले बताएको छ । धेरै कम्पनीका सेयर मूल्य प्रभावित हुने निर्णय सार्वजनिक गर्नुअघि सेयर मूल्य अत्यधिक बढ्नु र ती निर्णय घोषणापछि सेयर मूल्यको वृद्धि रोकिनुले भित्री कारोबार भएको पुष्टि हुने स्रोतले बताएको छ । नियामक निकाय धितोपत्र बोर्डले प्रभावकारी रूपमा नियमन तथा सुपरिवेक्षण गर्न नसक्दा यस्तो गतिविधि मौलाएको जानकारहरू बताउँछन् ।"
कोभिड प्रभावित ऋणीको धितो लिलामी पुससम्म स्थगन,"(काठमाडौं)  भाखा नाघेको कर्जाको धितो लिलामी प्रक्रियामा लचकता अपनाउन राष्ट्र बैंकले बैंकहरूलाई निर्देशन दिएको छ । नयाँ व्यवस्थाअनुसार कोभिड१९ प्रभावित ऋणीले ६ महिनासम्म ब्याज बक्यौता रहे पनि बैंक तथा वित्तीय संस्थाले धितो लिलामी गर्न पाउने छैनन् । बिहीबार सार्वजनिक मौद्रिक नीतिको पहिलो त्रैमासिक समीक्षामार्फत राष्ट्र बैंकले यस्तो व्यवस्था गरेको हो । कोभिड१९ को असर परेका ऋणीको ६ महिनाभन्दा बढीको ब्याज बक्यौता नरहेको अवस्थामा धितो लिलामीजस्ता प्रक्रिया केही समयसम्मका लागि स्थगन गर्नुपर्ने व्यवस्था गरिनेछ, मौद्रिक नीतिको समीक्षामा भनिएको छ । यो व्यवस्थाअनुसार गत असारदेखि आउँदो पुससम्म ऋणको ब्याज भुक्तानी नगरेका कोभिड प्रभावित ऋणीको धितो बैंक तथा वित्तीय संस्थाले लिलाम गर्न पाउने छैनन् । गत पुसदेखि असारसम्म नउठेको ब्याजलाई बैंक तथा वित्तीय संस्थाले आयमा गणना गरिसकेका छन् । यसकारण गत असारदेखि मात्र ब्याज तिरेनतिरेको गणना हुनेछ । समीक्षामार्फत निक्षेपको ब्याजदरमा पनि नयाँ व्यवस्था गरिएको छ । अब बैंक तथा वित्तीय संस्थाले कल निक्षेपबाहेकका निक्षेप खातामा प्रदान गर्ने अधिकत र न्यूनतम ब्याजदरबीचको अन्तर ५ प्रतिशत विन्दुभन्दा बढी हुन नपाउने भएको छ । अधिक तरलताका कारण बैंक तथा वित्तीय संस्थाले निक्षेपको ब्याजदर घटाउन थालेका छन् । जसअनुसार मुद्दती निक्षेपमा धेरै ब्याज दिए पनि साधारण निक्षेपमा निकै कम ब्याज दिने गरेका छन् । यसलाई नियन्त्रण गर्न अधिकतम र न्यूनतम ब्याजदरबीचको अन्तर तोकिएको राष्ट्र बैंकका गभर्नर महाप्रसाद अधिकारीले जानकारी दिए । तोकिएको अवधिभन्दा अघि कर्जा भुक्तानी गर्दा बैंक तथा वित्तीय संस्थालाई भुक्तानी गर्नुपर्ने शुल्क बढाउने तयारी राष्ट्र बैंकले गरेको छ । यसअघि मौद्रिक नीतिमा त्यस्तो शुल्क तोकिएको थियो । उक्त शुल्क निकै कम भएकाले बैंकहरूबीच कर्जा खोसाखोसको स्थिति बढेको छ । त्यसलाई नियन्त्रण गर्न राष्ट्र बैंकले नयाँ व्यवस्था गरेको हो । आवधिक प्रकृतिका कर्जा अग्रिम भुक्तानी गर्दा लिइने शुल्क तथा स्वाप शुल्कलाई थप व्यवस्थित गरिनेछ, मौद्रिक नीतिमा भनिएको छ, स्थिर ब्याजदरमा प्रवाह भएका कर्जाको हकमा ब्याजदर जोखिम वहन तथा स्रोत व्यवस्थापनसँग तालमेल हुने गरी अग्रिम भुक्तानी शुल्क तथा समयअवधि निर्धारण गर्न सकिने व्यवस्था गरिनेछ ।बैंक तथा वित्तीय संस्थाबाट विदेशी मुद्रामा ऋण लिएका ऋणीहरू विश्वव्यापी महामारीका रूपमा फैलिएको कोभिड१९ बाट प्रभावित हुन गई विदेशी मुद्रामा साँवा तथा ब्याज भुक्तानीमा अप्ठ्यारो परेको छ । त्यसलाई सजिलो बनाउन त्यस्ता विदेशी मुद्रामा लिएको ऋणको किस्ता नेपाली मुद्रामा समेत भुक्तानी गर्न सकिने व्यवस्था राष्ट्र बैंकले गर्ने भएको छ । अनलाइनमार्फत निश्चित रकमसम्म विदेशी वस्तु तथा सेवा आयात गरी सोको भुक्तानी गर्न विदेशी मुद्रामा सटही सुविधा उपलब्ध गराउने व्यवस्था मिलाइनेछ, समीक्षामा उल्लेख छ । अन्तरबैंक एटीएम कारोबारमा शुल्क उठाउन पाउनुपर्ने बैंक तथा वित्तीय संस्थाको मागमा भने राष्ट्र बैक सकारात्मक देखिएको छ । शुल्क उठाउन नपाएपछि बैंक तथा वित्तीय संस्थाले एटीएम व्यवस्थापनमा लापरबाही गरेको गुनासो आएपछि राष्ट्र बैंक केही लचिलो बनेको हो । मौद्रिक नीतिको समीक्षामा शुल्कसम्बन्धी व्यवस्था परिमार्जन गरिने भनिएको छ । सम्बद्ध विभागले अध्ययन गरेर न्यूनतम शुल्क उठाउन अनुमति दिनेछ । बैंक तथा वित्तीय संस्था, भुक्तानी सेवा प्रदायक र भुक्तानी प्रणाली सञ्चालकहरूले विद्युतीय भुक्तानी सेवा प्रदान गरेबापत ग्राहकबाट लिने सेवा शुल्कसम्बन्धी व्यवस्थामा पुनरावलोकन गरिनेछ, समीक्षामा भनिएको छ । जोखिमयुक्त मानिएका क्षेत्र व्यक्तिगत अधिविकर्ष कर्जा, सेयरधितो कर्जा तथा रियल इस्टेट कर्जासम्बन्धी विद्यमान व्यवस्थामा कडाइ गरिने भएको हो । अर्थतन्त्रका अन्य क्षेत्रमा राम्रो सुधार हुन नसकिरहेको अवस्थामा कर्जा अनुत्पादक क्षेत्रमा प्रवाह नहोस् भन्ने उद्देश्यले राष्ट्र बैंकले यी क्षेत्रमा कडाइ गरेको हो । कोभिड१९ संक्रमणबाट अधिक प्रभावित भएको देखिएको होटललगायतका पर्यटन व्यवसाय र पशुपन्छीपालन व्यवसायलाई प्रदान गरिने पुनर्कर्जामा थप सहजीकरण गरिनेछ, मौद्रिक नीतिमा भनिएको छ, कोभिड१९ संक्रमणको असर परेका क्षेत्रको विद्यमान अति प्रभावित, मध्यम प्रभावित तथा न्यून प्रभावित वर्गीकरणमा आवश्यकताअनुसार पुनरावलोकन गर्न अध्ययन गरिनेछ । संक्रमण न्यूनीकरणका लागि लागू गरिएका नियन्त्रणात्मक व्यवस्थालाई सहज गरिएसँगै अर्थतन्त्र क्रमशः चलायमान हुन थालेको छ । बैंकिङ प्रणालीमा पर्याप्त तरलता छ । निक्षेप र कर्जाको ब्याजदरमा कमी आएको छ । सेयर बजार कारोबार र सूचकांक वृद्धि भएसँगै लगानीकर्तामा उत्साह बढेको गभर्नर अधिकारीले बताए । समष्टिगत आर्थिक आधारहरू सुदृढ रहे पनि आर्थिक क्रियाकलाप विस्तारमा कोभिड१९ संक्रमणले सिर्जना गरेको असहजता यथावत् नै छ, उनले भने, निक्षेपको ब्याजदरमा आउने कमीले साना निक्षेपकर्तालाई प्रभावित गर्ने देखिएको छ । महामारीबाट सिर्जित समस्याका कारण वित्तीय साधन उत्पादन अभिवृद्धि, रोजगारी सिर्जना र उद्यमशीलता विकासका क्षेत्रतर्फ प्रोत्साहित गर्न चुनौती बढेको अधिकारीले बताए । विद्यमान अनिवार्य नगद अनुपात, वैधानिक तरलता अनुपात र बैंकदरलाई यथावत ्राखिएको छ ।"
अब सिलिगुडीचारआली पेट्रोलियम पाइपलाइन,"(झापा)  चालु आर्थिक वर्षको अन्त्यबाट नेपालभारत दोस्रो अन्तरदेशीय पेट्रोलियम पाइपलाइन विस्तारको काम सुरु हुने भएको छ । भारत पश्चिम बंगालको सिलिगुडीचारआली (झापा) सम्म निर्माण हुन लागेको करिब ५० किलोमिटर लामो पाइपलाइन निर्माणस्थलको अवस्थाबारे बिहीबार संसद्को उद्योग, श्रम तथा उपभोक्ता हित संरक्षण समितिको टोलीले स्थलगत अवलोकन गर्यो । यसअघि भारतीय टोलीले प्रारम्भिक रेखांकनको काम सकेको थियो ।संसदीय समितिका संयोजक विमलप्रसाद श्रीवास्तव नेतृत्वको टोलीमा सांसद भीमसेनदास प्रधान, अमृता अग्रहरि, मायादेवी न्यौपानेलगायत थिए । अन्तरदेशीय पेट्रोलियम पाइपलाइन निर्माणमा सबै राजनीतिक दलको सहमति र सहकार्य रहेको श्रीवास्तवले जनाए । पाइपलाइन विस्तारका लागि सर्भेको काम सकिएको नेपाल आयल निगमका कार्यकारी निर्देशक सुरेन्द्रकुमार पौडेलले जनाए । कन्सेप्ट पास भइसक्यो, कन्स्ट्रक्सन मोडालिटी तयार हुँदै छ, उनले भने । पाइपलाइनसँगै बोटलिङ प्लान्टसमेत बनाइने उनले बताए । यसका लागि परामर्शदाता चयन भइसकेको छ । उनका अनुसार करिब चार हजार मेट्रिक टन क्षमताको एलपीजी ग्यासको भण्डारसमेत निर्माण गरिनेछ । यो प्लान्टको एलपीजी ग्यासले प्रदेश १ लाई ५० दिनसम्म पुग्न सक्छ । चालु आर्थिक वर्षको अन्त्यबाट पाइपलाइन विस्तारको काम थालिने उनको भनाइ छ । अमलेखगन्ज मोडालिटीबाटै निर्माण हुने पाइपलाइन करिब १६ महिनाभित्र सम्पन्न गर्ने लक्ष्य आयल निगमको छ ।करिब ५० किलोमिटर लामो पाइप लाइनको करिब ३५ किलोमिटर भाग भारतीय र १५ किलोमिटर नेपाली भूभागमा पर्ने नियमका निर्देशक वीरेन्द्रकुमार गोइतले बताए । उनका अनुसार संसदीय टोलीले पाइप लाइन बिछ्याउने विकल्पबारे पनि जानकारी लिएको थियो । मेकालिकल इन्जिनियरसमेत रहेका गोइतका अनुसार पाइप लाइन विस्तारमा दुई विकल्प छन् । पहिलो हो, पूर्वपश्चिम राजमार्गको दायाँ या बायाँ भाग प्रयोग गर्ने र दोस्रो मेची पुल दक्षिणको जमिनबाट सोझै चारआली जोड्न सकिने । दुईमध्ये एक उपयुक्त विकल्प प्रयोग गरिनेछ, गोइतले भने । यसअघि भारतीय अधिकारीहरूको टोलीले सीमावर्ती भारतीय बजार बतासी र नेपाली क्षेत्र सतीघट्टा अनि ज्यामिरगढी क्षेत्रमा सम्भाव्यता अध्ययन गरेको थियो ।"
खन्न थालियो नागढुंगा सुरुङ,"(काठमाडौं)  नागढुंगासिस्नेखोला सुरुङमार्गको पोर्टल (सुरुङभित्र छिर्ने मुख) बनाएर प्वाल पार्ने काम सुरु भएको छ । काठमाडौं र धादिङ दुवैतर्फ काम अघि बढाइएको नागढुंगासिस्नेखोला सुरुङ आयोजनाले जनाएको छ । एक महिनाभित्र विस्फोट गराउने काम सुरु हुने आयोजनाको भनाइ छ । त्यसका लागि भारतबाट ३ सय टन विस्फोटक पदार्थ ल्याइएको छ । विस्फोटक पदार्थबिनै करिब ३० मिटर प्वाल पारिने सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले जानकारी दिए । विस्फोट गराउने काम अहिले नै सुरु हुँदैन, उनले भने, सुरुङको मुखबाट काम हुँदै छ, करिब ३० मिटर प्वाल पारेपछि मात्र विस्फोटक पदार्थ प्रयोग हुनेछ । सुरुङ निर्माण थालेको एक वर्ष बित्यो । अहिलेसम्म सोचेजस्तो प्रगति देखिएको छैन । ठेक्का सम्झौताअनुसार ४२ महिनाभित्र निर्माण सक्नुपर्नेछ । निर्माणको समय ३० महिना मात्र बाँकी छ । यसअघि मुआब्जाको टुंगो नलगाई ठेक्का गर्दा लामो समयसम्म धादिङतर्फ काम अघि बढ्न सकेको थिएन । पछि फेरि कोरोनासँगैको लकडाउनले गर्दा काम अघि बढेन, उनले भने, अहिले काम सुरु भएको छ, निर्माण कम्पनीले तोकिएकै समयमा काम सक्ने आश्वासन दिएका छन् । निर्माण कम्पनीले विस्फोटक पदार्थ प्रयोग गरेर सुरुङ खन्न थालेको १३ महिनाभित्र सुरुङ प्वाल पार्ने काम सक्ने बताएका छन् । अहिले कामको गति बढेको छ, थापाले भने, निर्माण कम्पनीले १३ महिनाभित्र सुरुङ खनेर वारपार गर्ने काम सक्छौं भनेका छन् । यस अवधिमा प्वाल पार्ने काम सकिनेछ । त्यसपछि लाइनिङलगायत काम बिस्तारै हुँदै जाने छ, उनले भने ।विस्फोटक पदार्थ लिन नेपाली सेनाबाट समयमै स्वीकृति नपाउँदा सुरुङ खन्ने काम अघि बढ्न सकेन । आयोजनामा ९ सय टन विस्फोटक पदार्थ प्रयोग हुने अनुमान छ । निर्माण कम्पनीले गत जेठ तेस्रो साताबाट सुरुङ खन्ने तयारी गरेको थियो । जेठमै सुरुङ खन्ने भन्दै आयोजनामा निर्माण कम्पनीले योजना पेस गरेको थियो । विस्फोटक पदार्थ समयमै नआउँदा सुरुङको काम थाल्न पाँच महिना ढिला भएको हो । भारतबाट एक लट विस्फोटक पदार्थ आइसकेको छ, थापाले भने, फेरि ६ सय टन चाहिन्छ, यहीबीच सेनाले उत्पादन गर्ने विस्फोटक पदार्थको पनि परीक्षण गरिनेछ । निर्माण कम्पनीको मापदण्डअनुसार सेनाको विस्फोटक पदार्थले काम गरे बाँकी सेनाबाटै लिने उनको भनाइ छ । सुरुङविज्ञसहित २० जनाको विदेशी प्राविधिक टोली अहिले फिल्डमा छ । आवश्यकताअनुसार प्राविधिक थप गर्दै लगिनेछ । त्यस्तै २ सयभन्दा बढी कामदार निर्माणस्थलमा सक्रिय छन् । आवश्यकताअनुसार कामदार थप गर्दै लग्नेछौं, उनले भने । तिहारलगत्तै पोर्टल बनाएर काम सुरु गरिएको आयोजनाले जनाएको छ । कोरोनाको जोखिम कम नभएकाले स्वास्थ्य सुरक्षाका मापदण्ड अपनाएर काम जारी राखिएको छ । निर्माणमा प्रयोग हुने इक्विपमेन्ट पनि सबै आइसकेका छन् । सुरुङसम्म पुग्ने सडक निर्माणको काम पनि भइरहेको छ । मुआब्जा बुझेर पनि घर भत्काउन नदिँदा केही स्थानमा समस्या भएको छ । काठमाडौंतर्फ मुआब्जा बुझेर गए तर घर भत्काइदिएका छैनन्, थापाले भने, धादिङतिर जग्गा रोक्का भएको छ, मुआब्जा माग्छन्, फुकुवा गरेर ल्याए हामीसँग पैसा छ, दिन समस्या छैन । मुआब्जाको समस्या समाधान गर्ने प्रयास भइरहेको छ । यसले गर्दा निर्माणको काम भने रोकिएको छैन, उनले भने । आयोजना निर्माणको जिम्मा जापानिज कम्पनी हाज्मा एन्डोले लिएको छ । २ दशमलव ६८ किमि दूरीको सुरुङ बनाउन जापानको साढे १६ अर्ब ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ । नागढुंगादेखि सिस्नेखोलासम्मको दूरी साढे ८ किमि छ । सुरुङ बनेपछि उक्त दूरी ३ किमिमा झर्ने आयोजनाले जानकारी दिएको छ । यो खण्डमा सबैभन्दा बढी ट्राफिक जाम हुने गरेको छ । यात्रुदेखि दैनिक उपयभोग्य वस्तु यही नाका भएर काठमाडौं भित्रिन्छन् । लोड बढी भएका साधन उकालामा बिग्रिएर पनि बढी जाम हुने गरेको छ । सुरुङ बनेपछि सेवाग्राहीलाई एक घण्टाभन्दा बढी समय बच्ने आयोजनाको दाबी छ । अन्य सवारी सुरुङमार्ग भएर आवतजावत गर्नेछन् । पेट्रोलियम पदार्थ बोकेका सवारी भने पुरानो सडकबाट राजधानी भित्रिने आयोजनाले जनाएको छ ।"
नेपालमा आईसीआईसीआई बैंकको कार्यालय,"काठमाडौं (कास) भारतीय आईसीआईसीआई बैंक लिमिटेडले नेपालमा आफ्नो प्रतिनिधि कार्यालय उद्घाटन गरेको छ । बैंकले बिहीबार काठमाडौंको थापाथलीस्थित सेन्ट्रल बिजिनेस पार्कमा आफ्नो प्रतिनिधि कार्यालय उद्घाटन गरेको हो । गभर्नर महाप्रसाद अधिकारी, नेपालका लागि भारतीय राजदूत विनयमोहन क्वात्रा, भारतका लागि नेपाली राजदूत नीलाम्बर आचार्य र आईसीआईसीआई बैंकका प्रबन्ध सञ्चालक तथा सीईओ सन्दीप बक्सीले संयुक्त रूपमा कार्यालयको उद्घाटन गरे ।"
नेपाल आउँदै सिट्रोन गाडी,"काठमाडौं (कास) फ्रान्सेली गाडी सिट्रोन सन् २०२१ मा नेपाल आउने भएको छ । यसका लागि फ्रान्सेली गाडी ब्रान्ड प्युजोको अधिकृत विक्रेता मोटर्स प्राइभेट लिमिटेडलाई ग्रुप पीएसए, फ्रान्सले सिट्रोन ब्रान्डका सवारीसाधनको अधिकृत विक्रेता नियुक्त गरेको छ । सिट्रोन ब्रान्डअन्तर्गत कम्प्याक्ट ह्याचब्याक, एमयूभी, मिनीभ्यान र एसयू भीलगायत सवारी रहेको कम्पनीले जानकारी दिएको छ ।"
त्रिवेणी र बाँफीकोटमा लक्ष्मी बैंकको सहुलियत कर्जा,"काठमाडौं (कास) लक्ष्मी बैंकले रुकुम पश्चिमका त्रिवेणी र बाँफीकोट गाउँपालिकामा सहुलियतपूर्ण कृषि कर्जा प्रवाह गर्ने भएको छ । दुवै गाउँपालिकासँग बैंकले छुट्टाछुट्टै सम्झौता गरेको छ । गाउँपालिकाको सहजीकरण र सिफारिसमा स्थानीय कृषि उद्यमी, कृषि समूह, कृषि सहकारीलगायत अन्य संघसंस्थाले बैंकबाट सहुलियत दरमा कर्जा प्राप्त गर्नेछन् । बैंकका रिटेल फाइनान्सियल सर्भिसका प्रमुख दीपेश अमात्य तथा त्रिवेणी र बाँफीकोट गाउँपालिकाका अध्यक्षहरू क्रमशः झक्कुप्रसाद घर्ती मगर र धर्मबहादुर केसीले सम्झौतामा हस्ताक्षर गरे ।"
संघलाई सिद्धार्थको सहयोग,काठमाडौं (कास) सिद्धार्थ बैंकले बिहीबार नेपाल पर्वतारोहण संघलाई १ लाख रुपैयाँ सहयोग गरेको छ । काठमाडौंस्थित नक्सालमा आयोजित समारोहबीच बैंकले उक्त रकम प्रदान गरेको हो । उक्त रकम संघले नेपाल पर्वतीय पर्यटन प्रवर्द्घन क्षेत्रमा खटिँदा आकस्मिक दुर्घटनामा परी निधन भएका आरोहीका बालबालिकालाई शैक्षिक छात्रवृत्तिका लागि खर्च गर्ने बैंकले जनाएको छ ।
कम्युनिस्टबाट लोकतन्त्र असुरक्षित : पौडेल,"(तनहुँ)  अघिल्लो दिन अवरोध भए पनि कांग्रेस वरिष्ठ नेता रामचन्द्र पौडेलले बिहीबार बुल्दीखोला पुलको उद्घाटन गरेका छन् । व्यास नगरपालिका १, १० र ११ जोड्न निर्मित यही मोटरेबल पुल उद्घाटन गर्न आउँदा बुधबार स्थानीय प्रशासनले निषेधाज्ञा उल्लंघन गरेको भन्दै पौडेललाई पक्राउ गरेपछि कार्यक्रम अवरुद्ध भएको थियो । कांग्रेसका सयौं कार्यकर्तासहितको उपस्थितिमा पौडेलले बिहीबार पुल उद्घाटन गरेका हुन् । कार्यक्रममा उनले कम्युनिस्ट कहिल्यै लोकतन्त्रवादी नहुने भन्दै सरकारप्रति रोष प्रकट गरे । कम्युनिस्टको हातमा लोकतन्त्र सुरक्षित छैन, त्यो हिजैको घटनाले पनि देखाएको छ, उनले भने, कुनै कारण, कुनै औचित्य नभएको तर पुल उद्घाटन कार्यक्रमलाई बिथोल्न निषेधाज्ञा जारी गरेर मलाई धरपकड गरियो । लोकतान्त्रिक मूल्य, मान्यताविपरीत जनता र कांग्रेसमाथि गरेको घोर अपमान र अत्याचार भएको भन्दै उनले खेद व्यक्त गरे । बुधबारको निषेधाज्ञा रामचन्द्र पौडेल र स्थानीयको विरुद्धमात्र नभई सारा नेपाली जनताको अधिकारमाथि रहेको भन्दै उनले पाडो खानेले बाच्छो राख्दैन भन्ने अभिव्यक्ति दिए । नेपालको राजनीतिमा धेरै विकृति आयो, सिद्धान्तविहीन, जोड घटाउको राजनीतिले यस्तो भएको हो, उनले भने । कार्यक्रममा कांग्रेसका केन्द्रीय नेताहरू शंकर भण्डारी, गोविन्द भट्टराई, प्रदीप पौडेल, ध्रुव वाग्लेलगायतले बुधबारको घटनामा संलग्न नेता, कर्मचारी, पुलिस र प्रशासनलाई कारबाहीको दायरामा ल्याउनुपर्ने बताए । उद्घाटन अघि सदरमुकाम दमौली बजारबाट कांग्रेस कार्यकर्ताको र्याली निस्किएको थियो ।"
संघीय लोकतान्त्रिक गणतन्त्र हटाएकोबारे सरकारसँग जवाफ माग,"काठमाडौं (रासस) नेपालको नाम संघीय लोकतान्त्रिक गणतन्त्र नेपाल लाई नेपाल मात्र नामकरण हुने गरी मन्त्रिपरिषद्ले गरेको निर्णयबारे सर्वोच्च अदालतले सरकारसँग लिखित जवाफ माग गरेको छ । न्यायाधीश मीरा खड्काको एकल इजलासले मन्त्रिपरिषद्ले उक्त निर्णय गरेको कारणबारे १५ दिनभित्र लिखित जवाफ दिन आदेश जारी गरेको हो । मन्त्रिपरिषद्को गत असोज ११ गतेको बैठकले कूटनीतिक नियोगबाट हुने पत्राचार र कतिपय सरकारी लिखतमा छोटो र सजिलो बनाउने उद्देश्यले देशको नाम नेपाल लेख्ने निर्णय गरेको थियो । सरकारको उक्त निर्णयविरुद्ध अधिवक्ता सुब्बा श्रेष्ठले कानुन, न्याय तथा संसदीय मामिला मन्त्रालयलाई विपक्षी बनाई सर्वोच्चमा रिट निवेदन दायर गरेका थिए । अदालतले दुवै पक्षलाई छलफलका लागि यही मंसिर २९ गते बोलाएको छ ।"
नेता स्वाँर रहेनन्,"(काठमाडौं)  ६ दशकअघिको कुरा हो । अछामीहरू जग्गाको तिरो तिर्न सामलतुमलको भारी बोकेर डोटी गौडाको सदरमुकाम सिलगढी पुग्थे । कम्तीमा दुई दिन जंगलको अप्ठ्यारो बाटो छिचोल्दै हिँड्नुपर्ने दुःखबाट मुक्ति पाउन उनीहरूले थुप्रै पटक दरबारमा बिन्तीपत्र बुझाए तर सुनुवाइ भएन ।२०१४ सालमा सुदूरपश्चिम दौडाहामा निस्केका राजा महेन्द्रको अन्तिम कार्यक्रम स्थल सिलगढी हुने खबर फैलियो । यो खबर सुनेर त्यसबेलाका अछामी युवा डोटी गौडा पुगे । राजा महेन्द्र घोडा चढेर सैनिक क्याम्पबाट खुलाचौरतर्फ जाँदै थिए । सुदूरका पहाडी भेगबाट राजा हेर्न आएका स्थानीय स्वागत गर्न बाटोको दायाँबायाँ उभिएका थिए । त्यसैबेला अचानक अछामी युवाको भीडले बीचबाटोमा चारैतिरबाट राजा महेन्द्रलाइ घेरा हाले । केहीले उनको घोडाको लगाम अँठ्याए । अछामी भाषामा नाराबाजी गरे । राजाका सुरक्षाकर्मी र अछामीबीच घम्साघम्सी पर्यो । बाटोको दायाँबायाँ उभिएका स्थानीयबीच भागाभाग मच्चियो ।सुरक्षाकर्मीले खुकुरी फड्काउँदै लाठी र राइफलको कुन्दाले आन्दोलनकारी युवालाई लखेटे । त्यहाँबाट राजालाई जोगाउँदै कार्यक्रम स्थल पुर्याइयो । कार्यक्रम सकिएपछि राजाले अछामीका माग सुने र पूरा गरिदिए । अर्थात् अछाममै मालअड्डा, हुलाकलगायत सरकारी अड्डा खुले । त्यसबखत त्यो घटना खुबै चर्चित बन्यो, त्यसताका राजाको सवारी हेर्न बझाङको सत्यवादी हाइस्कुल भोपुरबाट त्यहाँ पुगेका पूर्वसांसद बलबहादुर कुँवर भन्छन्, त्यो आन्दोलनमा घोडा नियन्त्रणमा लिने प्रभाल, जुपाललगायत अछामी युवाको भीडमा नैनबहादुर स्वाँर पनि थिए । राणाकालीन समय (२००६ साल) मै रक्सौलमा गणेशमान सिंहबाट राष्ट्रिय कांग्रेसको सदस्यता लिएका उनी राजाको घोडा रोक्नेमध्येका थिए ।तिरो तिर्ने मालअड्डा, पाठशाला, हुलाक स्थापना, बाटो सुधारलगायतका माग राख्दै २०१४ सालको राजा घेराउ आन्दोलनमा सहभागी हुने तिनै नैनबहादुर स्वाँरको बिहीबार बिहान काठमाडौंको पुरानो बानेश्वरस्थित आफ्नै निवासमा ९४ वर्षको उमेरमा निधन भएको छ । छोरा विजयका अनुसार स्वाँर केही समययता मुटु तथा उच्च रक्तचापको समस्याबाट पीडित थिए । दसैंताका कोराना पोजिटिभ देखिएका उनलाई सोमबार मात्रै परिवारजनले नर्भिक अस्पताल थापाथलीबाट घर ल्याएका थिए ।अछामको रिडिकोटमा जन्मिएका स्वाँर डोटीमा त्यो आन्दोलन हुँदा ३० वर्षका थिए । ३२ वर्षको उमेरमा २०१६ सालताका का(ंग्रेस छाडेर तत्कालीन नेपाल राष्ट्रियवादी गोरखा परिषद् नामको दलबाट संसद्को माथिल्लो सदन (महासभा) को सदस्य निर्वाचित भएका थिए ।त्यसपछिको पञ्चायतकालीन राजनीतिक दौडमा उनी चारपटक (२०२४, २०२९, २०३६, २०३८) राष्ट्रिय पञ्चायतको सदस्य भए । त्यस्तै २०२५ सालमा भूमिसुधार राज्यमन्त्री, २०३० देखि २०३२ सम्म राष्ट्रिय पञ्चायतको अध्यक्ष, २०३७ सालमा कानुन तथा न्याय र खाद्य तथा कृषिमन्त्री, २०३८ मा गृहमन्त्री भएका थिए । पञ्चायतकालको अन्तिम मन्त्रीमण्डल (२०४६ चैत) मा पनि गृहमन्त्रीमा नैनबहादुर नै थिए । पञ्चायती व्यवस्थाविरुद्ध राजनैतिक दलले २०४६ मा आन्दोलन सुरु गरे । त्यो आन्दोलन चर्कंदै गएपछि मरिचमान सिंह प्रधानन्त्रीबाट हटाइए र लोकेन्द्रबहादुर चन्द प्रधानमन्त्री बने । उक्त मन्त्रिमण्डलमा चन्दले स्वाँरलाई गृहसहित ९ वटा मन्त्रालयको जिम्मेवारीमा दिएका थिए ।अछामबाहेक कैलालीबाट पनि राजनीति गरेका स्वाँर २०२२ सालमा कैलाली जिल्ला पञ्चायतको निर्विरोध सभापति थिए भने २०२४ सालमा किसान संगठनबाट राष्ट्रिय पञ्चायत सदस्य भएका थिए । ७ दशकअघि अछामको बयलपाटामा स्थापना गरिएको नवदुर्गा मिडिल स्कुल तथा कैलालीको चुहामा नव जागृती मिडिल स्कुल र जनप्राथमिक विद्यालय स्थापना गर्ने श्रेय पनि पूर्वगृहमन्त्री स्वाँरलाई नै जान्छ ।सुदूरपश्चिमका चर्चित देउडा गायक तथा प्राज्ञ यज्ञराज उपाध्यायका अनुसार, पञ्चायतकालीन राजनीतिमा लामो समय बिताएका स्वाँर स्वच्छ छवि भएका सादगी नेताका रूपमा स्थापित थिए । झन्डै तीन दशक मूलधारको राजनीति गरे पनि उहाँको जीवन सादा थियो । पैतृक सम्पत्ति बेचेर गुजारा गरे तर न कहिल्यै उनले भ्रष्टाचार गरेको सुनियो न त कुनै छापामा देखियो, उनले भने, अहिले त केही महिना सत्तामा पुग्नेहरूले पनि सम्पत्ति जोड्नै तँछाडमछाड गरेको देखिन्छ । पछिल्लो पटक राष्ट्रिय प्रजातन्त्र पार्टर्कीा पूर्ववरिष्ठ उपाध्यक्षसमेत रहेका स्वाँर २०४६ सालको परिवर्तनपछि कैलालीको टीकापुर, चुहालगायत सुदूरपश्चिमको सामाजिक विकासमा चासो देखाइरहेका हुन्थे । साधारण लेखपढ अछाम र सिलगढीबाट गरेका उनले काठमाडौंको दरबार हाइस्कुलबाट त्यसबेलाको मध्यमा उत्तीर्ण गरेका थिए । उनका श्रीमती, २ छोरा र ४ छोरी छन् ।"
डर्टमन्डको नकआउट यात्रा,"लन्डन (रोयटर्स) बोरुसिया डर्टमन्डले युरोपेली च्याम्पियन्स लिग फुटबलको समूह एफ मा बुधबार लाजियोलाई ११ को बराबरीमा रोकेर नकआउट चरणको यात्रा निश्चित गरेको छ । समूह चरणमा एक खेल बाँकी छँदै डर्टमन्डले यो उपलब्धि हात पारेको हो । डर्टमन्डको १० अंक भएको छ भने लाजियो ९ अंक लिएर दोस्रो स्थानमा छ । समूहकै अर्को खेलमा क्लब ब्रुगले जेनिथ सेन्ट पिटर्सबर्गलाई ३० ले हरायो । ब्रुगको ७ अंक भएको छ । बराबरीको नतिजाले डर्टमन्डको समूहको शीर्ष दुई स्थानमा रहने निश्चित भएको छ । लाजियोको यस्तै स्थितिका लागि पनि कम्तीमा बराबरी आवश्यक थियो । समूह ई मा चेल्सीले सेभियालाई ४० ले हरायो । त्यसमा चारै गोल ओलिभर जिरुडले गरे । दुवै टिम यसअघि नै अर्को चरण पुगिसकेका छन् । सोही समूहको अर्को खेलमा क्रासनोडरले रेनेसलाई १० ले हरायो । खेलपछि चेल्सीका व्यवस्थापक फ्रान्क लाम्पार्डले जिरुडको खुलेर प्रशंसा गरे । उनले भने, नयाँ पुस्ताका खेलाडीका लागि जिरुड आदर्श हुन् । समूह जी मा बार्सिलोनाले फेरेन्क भारोसलाई ३० र युभेन्ट्सले पनि डिनामो किभलाई ३० ले हराए । युभेन्ट्सको जितमा क्रिस्टियानो रोनाल्डोको पनि एक गोल रह्यो । यो रोनाल्डोको खेलजीवनको ७ सय ५०औं गोल रह्यो । यससँगै उनी अर्को एक उपलब्धि आत्मसात् गर्न सफल रहे । उनले रियल म्याड्रिडका लागि ४ सय ५० र म्यानचेस्टर युनाइटेडका लागि १ सय १८ गोल गरेका छन् । रोनाल्डोले आफ्नो देश पोर्चुगलको राष्ट्रिय टिमबाट १ सय २, युभेन्ट्सबाट ७५ र आफ्नो पोर्चुगाली पहिलो क्लब स्पोर्टिङका लागि ५ गोल गरेका छन् । अब उनले ८ सय गोलको लक्ष्य पनि बनाएका छन् । रोनाल्डोले सामाजिक इन्स्ट्राग्राममा लेखेका छन्, ७ सय ५० गोल, ७ सय ५० खुसी हुने अवसर अनि प्रशंसकमा ७ सय ५० हाँसो । मलाई यहाँको यात्रा तय गर्न सहयोग गर्ने सबैलाई धन्यवाद । अनि ती सबै प्रतिद्वन्द्वीलाई पनि धन्यवाद, जसले मलाई यो काम गर्न अवरोध तयार पारेको थियो । त्यसैमा उनले थपेका छन्, अबको पालो, आठ सय गोल । समूह एच मा ब्राजिली स्टार नेयमरको दुई गोल मदतमा पेरिस सेन्ट जर्मेन (पीएसजी) ले म्यानचेस्टर युनाइटेडलाई ३१ ले र लाइप्जिगले इस्तानबुल बासाकसेहिरलाई ४३ ले हराएका थिए । यो नतिजासँगै समूहका तीनै टिम म्यानचेस्टर, पीएसजी र लाइप्जिगको समान ९ अंक भएको छ । खेलपछि म्यानचेस्टर व्यवस्थापक ओले गनर सोल्सायरले निराशा व्यक्त गरे । उनले भने, आज हामीले निर्णायक मोडमा गोल निकाल्न सकेनौं । यो नै हाम्रो समस्या हो । हामीले केही राम्रा अवसर सिर्जना गरेका थियौं, तर निर्णायक मोडमा चुक्यौं । ठूला खेलमा यस्तो नै जितहारको कारण बन्छ ।"
