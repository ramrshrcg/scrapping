शीर्षक,विवरण
भुक्तानी माग्दामाग्दै जग्गा लिलामीमा,"पछिल्लो एक वर्षमा आफ्ना माग राखेर काठमाडौं धाउने र उधारो सहमति गरेर देहात फर्किने क्रम दोहोरिरहेकाले यसपाला भने उखु किसानहरू सबैले पैसा नपाएसम्म आन्दोलन गरिरहने मनस्थितिमा छन् । गत पुस १८ मा उद्योग, वाणिज्य तथा आपूर्ति मन्त्रालयको समन्वयमा चिनी मिल र किसानहरूबीच सम्झौता भएको थियो । उक्त पाँचबुँदे सम्झौताको पहिलो बुँदामा लेखिएको थियो, २०७६ माघ ७ भित्र उखुको भुक्तानी दिलाउन उद्योग मन्त्रालयले समन्वय गर्ने । यही सम्झौता कार्यान्वयन नभएपछि काठमाडौं आएका गगनदेवजस्तै उखु किसानहरूले निरन्तर आन्दोलन गरेको डेढ साता हुन आँटिसक्यो । यो बीचमा गृह मन्त्रालयले किसानको रकम नतिर्ने चिनी मिललाई पक्राउ गर्ने बताएपछि केही उखु किसानले पैसा पाए पनि सबै किसानको बक्यौता चुक्ता भइसकेको छैन । कान्तिपुरसँगको कुराकानीमा ६ नातिनातिनाका हजुरबुबा गगनदेवले उखु खेतीले आफू बिल्लीबाँठ हुन लागेको बताए । आन्दोलनका लागि काठमाडौं आएयता गगनदेव दिनभर माइतीघर मण्डलमा विभिन्न नारा लेखिएको पर्चा छातीमा टाँसेर दिनभर बस्छन् । अनि साँझ पर्न थालेपछि गौशालाको धर्मशालामा पुग्छन् । कहिले सरकारले कुरा सुन्ने हो र सबै पैसा हात पर्ने हो टुंगो छैन, उनले भने ।"
दाहालनेपाल समूहद्वारा सडक आन्दोलनको घोषणा,"मदन सम्झँदै बल्खुमा केन्द्रीय कमिटी बैठकपछि अध्यक्ष दाहाल, नेपाल, वरिष्ठ नेता झलनाथ खनाल, अमृत बोहरालगायतका नेताहरू बिहीबार बल्खुस्थित मदन भण्डारीको सालिकमा पुगेर माल्यार्पण गरेका थिए । ओली समूहले दाहालनेपाल समूहलाई पूर्वमाओवादी समूहका रूपमा मात्र चित्रण गर्न थालेपछि त्यसलाई चिर्न उनीहरू तत्कालीन एमालेको पुरानो कार्यालयमा रहेको मदनका सालिकमा माल्यार्पण गर्न पुगेका थिए । हाम्रो पार्टीको बैठकले एकताको प्रस्ताव पनि पारित गरेको छ, माल्यार्पणपछि अध्यक्ष दाहालले भने, मुलुकभरका सच्चा कम्युनिस्टहरूबीच एकता आवश्यक छ भन्ने सन्देश दिनका लागि पनि हामी मदन भण्डारीलाई सम्झँदै यहाँ आएका हौं ।गत वर्ष आफ्नै नेतृत्वमा बसेको केन्द्रीय कमिटीको दोस्रो बैठकले एमालेको पुरानो कार्यालय रहेको स्थानमा कम्युनिस्ट भाव झल्कने कार्यालय भवन बनाउने निर्णय गरेको स्मरण पनि दाहालले गरे । अहिले एमालेमा बसेर लामो समय महासचिव चलाएका नेता माधवकुमार नेपाल अध्यक्षमा चयन भएको सन्दर्भ परेकाले पनि बल्खुमा आएको जानकारी दाहालले दिए ।"
ओली समूहमा सातै प्रदेश संयोजक तय,"जनसंगठनको संयोजनको जिम्मेवारी टोपबहादुर रायमाझी र उपत्यकाको जिम्मेवारी कृष्णगोपाल श्रेष्ठलाई दिइएको छ । बैठकले केही नेताहरूको निहित स्वार्थका लागि निरन्तर भइरहेको असहयोग, घेराबन्दी र षड्यन्त्रलाई चिर्न र जनताको अभिमतलाई गलत ठाउँमा जान नदिन प्रतिनिधिसभा विघटनको बाध्यात्मक कदम चाल्नुपरेको निष्कर्ष निकालेको छ । जननिर्वाचित सरकारलाई कामै गर्न नदिने, मुलुकको नेतृत्व गर्न प्राप्त ऐतिहासिक अवसरलाई आत्मसात् नै गर्न नचाहने र अवसरवादी एवं स्वार्थकेन्द्रित गठबन्धनका बलमा मुलुकलाई अगाडि बढ्नै नदिने क्रियाकलापहरू लोकतन्त्रको मूल्यमान्यताविपरीत, जनआकांक्षा विपरीत तथा मुलुकलाई अन्त्यहीन अस्थिरतातिर धकेल्ने केही नेताहरूको क्रियाकलापहरूकै कारण यो स्थिति उत्पन्न भएको ठहर गर्दछ, बैठकद्वारा पारित १६ बुँदे प्रस्तावमा छ ।नेपालको संविधानले मुलुकको सार्वभौमसत्ता र राजकीय सत्ता नेपाली जनतामा निहित रहेको उल्लेख गर्दै सदनमा बहुमतप्राप्त दलबाट सर्वसम्मत रूपमा निर्वाचित दलको नेता र त्यसै हैसियतमा निर्वाचित प्रधानमन्त्रीले ताजा जनादेशको माग गर्नॅ र सबै विषयको छिनोफानो जनताको अभिमतबाट खोज्नु लोकतान्त्रिक, संविधानसम्मत र स्वाभाविक रहेको बैठकको निर्णय छ । दुई वर्षभित्र एकता महाधिवेशन सम्पन्न गरी निर्वाचित कमिटीलाई नेतृत्व हस्तान्तरण गर्नुपर्नेमा केही नेताहरूका पदीय आकांक्षा र स्वार्थकेन्द्रित गतिविधिका कारण उक्त दायित्व पूरा गर्न नसकेको पृष्ठभूमिमा पार्टर्कीा प्रथम अध्यक्षको हैसियतले ओलीले केन्द्रीय कमिटी विस्तार गरेको बैठकको ठहर छ । बैठकले केन्द्रीय कमिटीका सबै पदाधिकारी एवं सदस्यलाई कुनै पनि अन्योल र भ्रममा नपरी, कुनै पनि विभाजनकारी गतिविधिबाट टाढा रही एकताबद्ध भएर अगाडि बढ्न आह्वान गरेको छ । एकढिक्का भएर निर्वाचन तयारीको मुख्य एजेन्डामा केन्द्रित भएर पूर्ण गतिशीलता र शक्तिका साथ परिचालित हुन पनि बैठकले निर्देश गरेको छ । सरकारले गरेका कामलाई प्रचार गर्दै सरकारलाई सामाजिक, आर्थिक रूपान्तरणको नायकका रूपमा स्थापित गर्ने संकल्प पनि बैठकले गरेको छ ।बैठकले चाँडै कोरोनाको खोप ल्याउने वातावरण तयार गर्न सरकारको ध्यानाकर्षण गराएको छ । त्यस्तै चिनी उद्योगमा उखु बिक्री गरेबापत किसानले प्राप्त गर्नुपर्ने बक्यौता रकम उद्योगीहरूबाट अविलम्ब चुक्ता गराउन सरकारको ध्यानाकर्षण गराएको छ । बैठकले सबै राजनीतिक दललाई आमनिर्वाचनको अभियानमा स्वस्थ बहस र प्रतिस्पर्धाका साथ सहभागी भई लोकतान्त्रिक प्रणालीलाई सुदृढ गर्न आह्वान गरेको छ । राज्यका सबै संस्थाहरू, निजामती र सुरक्षा अंगहरू, प्रदेश सरकार र प्रदेशसभा एवं स्थानीय तहहरू आआफ्ना क्षेत्रमा कर्तव्य निर्वाह गर्दै क्रियाशील भइरहेको, जनतामा उन्नत लोकतान्त्रिक चेतना रहेको वर्तमान परिवेशमा लोकतान्त्रिक प्रणाली कमजोर हुन्छ कि भन्ने कुनै पनि आशंका निराधार रहेको कुरामा विश्वस्त हुन आग्रह गर्दछ, बैठकद्वारा पारित प्रस्तावमा छ ।"
५० स्टार्टअपलाई लगानीको मौका,"स्टार्टअपमा लगानी गरेपछि लगानीकर्ताले नाफा लैजाने र लगानी फिर्ता लैजाने प्रक्रियाका लागि महासंघले प्रोटोकल तयार पारिरहेको पनि आचार्यले बताए । लगानीकर्ताले २० प्रतिशत प्रतिफल लैजाने र ५ देखि ७ वर्षमा लगानी फिर्ता लैजाने व्यवस्थासहितको प्रोटोकल तयार पार्दै छौं, उनले भने, लगानीकर्ताले लगानी गरे पनि जसको आइडिया हो, उसकै स्वामित्व रहोस् भन्ने पक्षलाई ध्यानमा राखेर प्रोटोकल तयार पारिरहेका छौं ।योबाहेक महासंघले हरेक महिनाको पहिलो शुक्रबार विभिन्न क्षेत्रका सफल उद्यमीसँग अन्तर्क्रियाको योजना बनाएको पनि उनले बताए । हरेक क्षेत्रका सफल उद्यमीलाई बोलाएर स्टार्टअपहरूलाई सहयोग पुग्ने गरी अन्तर्क्रिया गराउने हाम्रो योजना छ, उनले भने, यसलाई हामीले फर्स्ट फ्राइडे टक नाम दिएका छौं ।विभिन्न संघसंस्थाको समन्वयमा महासंघले स्टार्टअप डाइरेक्टरी बनाउने काम पनि सुरु गरेको उनले बताए । युवा उद्यमी मञ्च र आस्टरप्रेरनासँगको सहकार्यमा महासंघले आगामी ६ महिनाभित्र स्टार्टअप डाइरेक्टरी तयार पार्ने योजना बनाएको छ । यस्तो डाइरेक्टरी अनलाइनमा पनि राखिनेछ, आचार्यले भने, स्वदेशी वा विदेशी जोकोही लगानीकर्ताले यस्तो डाइरेक्टरीमार्फत आफूलाई चाहेको स्टार्टअपसँग सम्पर्क गरी लगानी गर्न सक्ने अवसर दिनेछ । केन्द्रबाहेक जिल्लास्तरमा पनि स्टार्टअपलाई आवश्यक पर्ने मार्गदर्शनका लागि भर्चुअल माध्यमबाट मेन्टरहरू उपलब्ध गराउने तयारी छ । स्टार्टअपहरूलाई आवश्यक स्रोत उलब्ध गराउन महासंघकै कार्यालयमा स्टार्टअप इन्नोभेसन इन्कुबेसन सेन्टर स्थापना गर्ने पनि तयारी भएको आचार्यले जानकारी दिए । जहाँ स्टार्टअपहरूले भर्चुअल र भौतिक रूपमै आफूलाई आवश्यक स्रोत र साधन पाउन सक्नेछन्, उनले भने, यस्तो केन्द्रमार्फत स्टार्टअपका लागि आवश्यक इन्टर्नसिपको व्यवस्थासमेत हुनेछ ।"
ओलीको ठोकुवा 'प्रतिनिधिसभा पुनःस्थापना हुँदैन,"सहकर्मीको उछित्तो ओलीपक्षीय नेकपाको तेस्रो केन्द्रीय कमिटी बैठक अभिमुखीकरण कार्यक्रमजस्तै थियो, मञ्चबाट नेताहरू बोलेको बोल्यै, तल बस्ने सुनेको सुन्यै । बैठकमा एक घण्टा नौ मिनेट भाषण गर्दा ओलीले ५० मिनेटभन्दा धेरै त आफूबाट अलग्गिएका सहकर्मीको उछित्तो काढेरै सके । अन्तिममा उनले पार्टीले गरेको निर्णय सुनाउँदै नेताहरूलाई चुनावमा होमिन निर्देशन दिए । प्रतिनिधिसभा विघटन गर्ने सरकारको निर्णयविरुद्ध सर्वोच्चमा परेका रिट विचाराधीन छन् । तर ओलीले ढुक्कै भनिदिए, संसद् पुनःस्थापना हुन्छ भनेर हुइँया मच्चाएका छन्, पुनःस्थापित हुँदैन । तपाईंहरूले चुनावको तयारी गर्नुस्, हामीले एक्लै दुई तिहाइ मत ल्याएर जित्नुपर्छ । उनले २०५२ सालमा मनमोहन अधिकारी नेतृत्वको सरकारले प्रतिनिधिसभा विघटन गर्दा पुनःस्थापना गर्ने बहाना भए पनि अहिले त्यस्तो नरहेको ठोकुवा गरे । प्रधानमन्त्री ओलीले संविधानको रक्षा, कार्यान्वयन र आवश्यक परे संशोधनका लागि पनि आफू तयार रहेको बताए । पुष्पकमल दाहाल, जसको उपनाम प्रचण्ड पनि हो, उनी र माधव नेपाल मिलेर हामीलाई दुःख दिइरहेका छन्, उनले भने, पद, पैसा र शक्तिका लागि राजनीति गरिरहेका दुई जनाको पछि लागेर गलत उद्देश्यको भरिया नबन्नुस् । यस घरको छानो, मझेरी र भित्तामा तपाईंहरूको परिश्रम छ । आउनुस् सँगै बसौं । प्रधानमन्त्री ओलीले आफू गणतन्त्र, संघीयता र धर्म निरपेक्षताको विषयमा प्रतिबद्ध रहेको बताए । उनले संविधान ल्याउन भूमिका खेलेका कारण नाकाबन्दीको सामना गरिरहेको आफ्नो अघिल्लो सरकारलाई हटाउन लागिपर्नेहरू नै अहिले आफ्नो भूमिसहितको नक्सा जारी गर्दा त्यही खेलमा लागेको आक्षेप लगाए । अतिक्रमित भूमि फिर्ता माग्दा सम्बन्ध बिगारेको आक्षेप लगाइयो, नाकाबन्दी सामना गरेबापत घेराबन्दीमा पारिएको थियो, ओलीले भने, जुन ठाउँमा भए पनि यिनै व्यक्ति झुत्तो बनाई कुनातिर गएर साउती गर्दै सरकार गिराउन लागेका छन्, यी व्यक्तिहरूले कस्तो बेला राजीनामा माग्छन् त्यो बुझ्नुपर्छ ।प्रधानमन्त्री ओलीले कसैले लहडमा लागेर पार्टीको पहिलो अध्यक्षलाई निकाल्न नसक्ने बताए । प्रथम अध्यक्षमाथिको स्पष्टीकरण चेस खेल्दा हात्ती निलेजस्तै हो, हात्ती र घोडालाई चेसमा मात्रै निल्न सकिन्छ तर यो राजनीति हो, उनले भने । उनले नेकपाको दाहालनेपाल पक्षले आन्दोलन समिति गठन गरेकोप्रति पनि कटाक्ष गरे । नारायणकाजी श्रेष्ठ जसको जनयुद्ध र जनआन्दोलनमा कुनै भूमिका थिएन, प्रचण्ड र बादल सार्वजनिक भइसक्दा पर्दाभित्र अन्तर्वार्ता दिन्थे, उसैको नेतृत्वमा आन्दोलन रे, कठैबरा, उनले भने, खुट्टी देख्दै पत्याइयो । उनले आफ्नै पार्टीका नेताहरूले पटक्कै काम गर्न नदिएपछि नयाँ जनादेशका लागि प्रतिनिधिसभा विघटन गरेको बताए । नेम्वाङले टारेको त्यो प्रश्न ओली खेमाका स्थायी कमिटी सदस्य सुवासचन्द्र नेम्वाङ संविधानसभाको दुवै कार्यकालमा अध्यक्ष भएका हुन् । २०४८ देखि निरन्तर सांसद भइरहेका उनले संसद्का राम्रा नराम्रा सबै अभ्यास अनुभव गरेका छन् । संविधानसभा कालमा एउटै पार्टी १२ पटकसम्म फुट्यो, प्रधानमन्त्रीविरुद्ध अविश्वासको प्रस्ताव आइरहने र असमयमै संसद् विघटन भइरहने भएकाले प्रधानमन्त्रीले संसद् विघटन गर्न सक्ने अधिकार संविधानबाट कटौती गर्यौं, केही महिनाअघि कान्तिपुरसँग उनले भनेका थिए, स्थिर राजनीतिक व्यवस्थाका लागि यसो गरिएको हो । नेकपाको विवाद चर्किंदै जाँदा प्रधानमन्त्री ओलीले प्रतिनिधिसभा विघटन गर्न कागजपत्र तयार पारेको छु भनेर सहकर्मीलाई भनेका खबर बारम्बार आइरहन्थे, त्यतिबेला नेम्वाङले भनेका थिए, संविधानमै नराखिएको अधिकारको प्रयोग कतैबाट पनि सम्भव छैन । उनै नेम्वाङ बिहीबार आफैं असंवैधानिक भनेर व्याख्या गरेको कदम चालेर प्रतिनिधिसभा विघटन गरेका प्रधानमन्त्री ओलीका साथमा मञ्चमा थिए । नेम्वाङलाई कान्तिपुरले पहिला तपाईंले संविधानमा संसद् विघटन गर्ने व्यवस्था छैन भनेर बारम्बार भन्नुहुन्थ्यो, त्यसरी हुँदै नभएको अधिकार प्रधानमन्त्रीले प्रयोग गरेर संसद् विघटन गर्दा तपाईं प्रधानमन्त्रीकै पक्षमा हुनुहुन्छ र संविधानसभाको अध्यक्ष पनि हो, तपाईंको भनाइ के छ ? भनेर सोधेको थियो । तर उनले टारे । बरु प्रतिनिधिसभा विघटन गर्ने स्थिति किन आयो भन्ने उल्लेख गर्दै उनले आफू अहिले त्यसतर्फ जान नचाहने बताए । अहिले साह्रै अपवादको अवस्थामा बहुमतको संसद्लाई काम गर्न दिइएन भने त्यतिबेला के गर्ने त भन्ने प्रश्न उठेको छ, अहिले म अन्यथा भन्न चाहन्नँ, नेम्वाङले भने, यो प्रश्नलाई लिएर सम्मानित सर्वोच्च अदालतले एउटा निष्कर्ष दिनुपर्ने बेला भएको छ । त्यसका लागि पत्याएको ठाउँ भनेको सर्वोच्च अदालत नै हो । म पनि सर्वोच्च अदालतलाई पर्खेर बसेको छु । तर उनले पनि प्रधानमन्त्रीले झैं प्रतिनिधिसभा विघटन गर्ने सरकारको निर्णयलाई सर्वोच्चले समर्थन गर्ने ठोकुवा गरे ।"
विकसित अवस्था नियालिरहेका छौं : भारत,"(नयाँदिल्ली)  प्रधानमन्त्री केपी शर्मा ओलीको प्रतिनिधिसभा विघटनको निर्णय र त्यसपछि विकसित राजनीतिक घटनाक्रमलाई भारतले नोट (नियालिरहेको) गरेको जनाएको छ । विगतमा नेपालका सानातिना राजनीतिक घटनाक्रममा समेत आफ्नो धारणा सार्वजनिक गर्ने गरेको भारतले प्रधानमन्त्री ओलीले गत आइतबार संसद् विघटन गर्ने निर्णय गरेको पाँच दिनसम्म कुनै प्रतिक्रिया जनाएको थिएन । यसबीच सत्तारूढ दल नेपाल कम्युनिस्ट पार्टी दुई चिरामा विभाजनसमेत भइसकेको छ । यति ठूलो राजनीतिक उथलपुथल हुँदासमेत भारतले मौनता साध्नुलाई ओलीको कदमलाई उसको ग्रिन सिग्नल का रूपमा आशंका गरिँदै आएको थियो ।भारतले संसद् विघटनलगायतका निर्णय नेपालको आन्तरिक मामिला भएकाले लोकतान्त्रिक विधिअनुसार निर्णय गर्ने अधिकार पनि नेपालकै भएको बताएको छ । नेपालको पछिल्लो घटनाक्रममा भारतको के प्रतिक्रिया छ भन्ने सञ्चारकर्मीहरूको प्रश्नमा भारतीय विदेश मन्त्रालयका प्रवक्ता अनुराग श्रीवास्तवले बिहीबारको नियमित पत्रकार सम्मेलनमा त्यस्तो प्रतिक्रिया दिएका हुन् । नेपालको राजनीतिक घटनाक्रमलाई हामीले नोट गरेका छौं, यो नेपालको आन्तरिक मामिला हो, लोकतान्त्रिक विधिअनुसार नेपालले नै आवश्यक निर्णय गर्नेछ, श्रीवास्तवले भने । भारतले नेपालमा विकसित पछिल्ला राजनीतिक घटनाक्रमप्रति ढिलो प्रतिक्रिया जनाउनुलाई दिल्लीस्थित विश्लेषकहरूले उसको फेरिएको छिमेक नीतिका रूपमा अर्थ्याएका छन् । साथै केही महिनायता छिमेकमा अझै विशेष रूपमा नेपालको आन्तरिक राजनीतिमा हस्तक्षेप नगर्ने र सत्ता र सत्तारूढ पार्टीसँग मात्र सम्बन्ध विस्तार गर्ने रणनीतिका रूपमा समेत हेरिएको छ । हुन पनि विगतमा काठमाडौंका कुनै पनि राजनीतिक घटनाक्रमप्रति दिल्लीले विशेष चासो राख्ने गरेको थियो भने अधिकांशमा तत्काल आफ्नो धारणा पनि व्यक्त गर्ने गरेको थियो । त्यतिमात्र होइन, कतिपय राजनीतिक घटनामा त खुलेर नै हस्तक्षेप को असफल प्रयास गरेको थियो । तर, त्यस किसिमको माइक्रो म्यानेजमेन्ट ले उल्टो नेपालमा चीनको प्रभाव बढाउन सघाएको र द्विपक्षीय सम्बन्धमा क्षति पुगेको निष्कर्षमा दिल्ली पुगेको थियो । त्यसपछि दिल्लीले नेपाल मामिलामा विशेष सजगता अपनाउँदै आएको देखिन्छ ।एस जयशंकरले विदेशमन्त्रीको पद सम्हालेयता भारतले अंगीकार गरेको नयाँ ढंगको छिमेक नीतिका कारण भारतीय चासोको शैली फेरिएको विश्लेषण गरिँदै आएको छ । छिमेकका आन्तरिक राजनीति र त्यहाँ राजनीतिक शक्तिपिच्छे सम्बन्ध राख्दा भारतमाथि अनावश्यक रूपमा लाञ्छना लाग्ने गरेको र त्यसको फाइदा चीनले उठाउँदै आएको बुझाइ दिल्लीको छ । त्यही भएर विदेशमन्त्री जयशंकरले सार्वजनिक रूपमै भारतले आफ्ना छिमेकीहरूसँग संस्थागत सम्बन्धलाई विशेष जोड दिने बताउँदै आएका छन् । चीननिकट भनेर चिनिएका श्रीलंकाका प्रधानमन्त्री महिन्दा राजापाक्षेसँग सम्बन्ध सुधारको प्रयासलाई पनि त्यही कडीका रूपमा हेरिएको छ । दिल्लीस्थित नेपाल मामिलाका एक जानकारले पछिल्लो समय नेपालसँगको सम्बन्धमा भारतले त्यही नीति अख्तियार गर्न खोजेको बताए । चीनले विगतदेखि नै त्यही नीति लिएका कारण उसको दक्षिण एसियामा प्रभाव क्रमशः बढ्दै गएको हो, त्यसलाई काउन्टर दिन भारतले पनि स्थायी सत्तासँगको सम्बन्धलाई नै जोड दिन खोजेको जस्तो देखिन्छ, उनले भने । दुई महिनाअघि भारतीय खुफिया एजेन्सी रअ का प्रमुख सामन्तकुमार गोयलदेखि सत्तारूढ दल भारतीय जनता पार्टी (भाजपा) विदेश विभाग प्रमुख विजय चौथाइवालेको हालैको काठमाडौं भ्रमणलाई पनि भारतको फेरिएको छिमेक नीतिकै एउटा पाटोका रूपमा हेर्नुपर्ने उनले बताए ।केही पूर्वकूटनीतिज्ञ तथा प्रशासकले भने प्रम ओलीको संसद् विघटनको निर्णयपछि नेकपा विभाजन भारतको अनुकूल भएको र चीनलाई धक्का लागेको दाबी गरेका छन् । पूर्वभारतीय विदेश सचिव कवल सिब्बलले चिनियाँ सरकारको मुखपत्र मानिने ग्लोबल टाइम्सको एउटा समाचारमाथि टिप्पणी गर्दै चीनले पार्टीलाई विभाजनबाट जोगाउन र ओलीलाई सत्तामा टिकाइराख्न विशेष पहल गरिरहेकामा आपत्ति जनाएका थिए । कस्तो वाहियात किन सी नेपालका राष्ट्रपतिमाथि सत्तारूढ गठबन्धन (पार्टी) लाई एक राख्न दबाब दिइरहेका छन् र चिनियाँ राजदूत ओलीलाई सत्तामा टिकाइराख्न निकै प्रयास गरिरहेकी छन् ? सिब्बलले ट्वीटमा लेखेका छन् । त्यसैगरी नेपालका लागि पूर्वभारतीय राजदूत रञ्जित रेले पनि भारतीय अंग्रेजी दैनिक द इकोनोमिक टाइम्समा प्रकाशित एक लेखमा सत्तारूढ नेकपाको दुई खेमालाई मिलाउन असफल भएको उल्लेख गरेका थिए । यसबाट संसद् विघटनदेखि नेकपा विभाजनसम्मका परिघटनालाई दिल्लीको एउटा तप्काले सकारात्मक रूपमा लिएको प्रस्ट बुझ्न सकिन्छ । भारतले प्रधानमन्त्री ओलीको संसद् विघटनको निर्णयप्रति प्रतिक्रिया नजनाउनुका पछाडि पनि उसको सत्तासँगको सम्बन्धलाई प्राथमिकता दिने नीतिले काम गरेको विश्लेषकहरूको दाबी छ । चीनले सरकार र सत्तारूढ पार्टीसँग सम्बन्ध विकास गर्न खोजेजस्तै नीति दिल्लीले पनि अख्तियार गरिरहेको देखिन्छ, त्यही भएर पनि सरकारको निर्णयमा तत्काल प्रतिक्रिया नजनाएको हो, एक विश्लेषकको भनाइ छ । दिल्लीस्थित अर्का एक कूटनीतिज्ञले भने भारतबाट भएका पछिल्ला भ्रमणलाई प्रधानमन्त्री ओलीले आफूले चालेका पछिल्ला राजनीतिक कदममा भारतको समेत साथ रहेको भनेर अर्थ्याउन खोज्ने जोखिम रहेको बताए । नेपालमा राजनीतिक अस्थिरता बढ्नु भारतका लागि कुनै पनि हालतमा हितकर छैन, त्यसमाथि ओलीजीले आफ्नो कदममा पछिल्ला भ्रमणलाई पनि जोडेर आफूअनुकूल अर्थ्याउन खोज्ने जोखिम पनि छ, उनले भने । साथै नेपाल भर्खर राजनीतिक स्थिरतातर्फ अगाडि बढिरहेको र संविधान अभ्यासकै क्रममा रहेका बेला संसद् विघटन हुँदा यसले राजनीतिक अस्थिरता बढाउने र बाहिरी तत्त्वहरूलाई खेल्ने मौका दिने भएकाले पनि भारतका लागि चिन्ताको विषय भएको उनको विश्लेषण छ । दिल्लीस्थित थिंक ट्यांक एमपीआईडीएसएका रिसर्च फेलो निहार नायकले पनि नेपालमा राजनीतिक स्थिरताले भारतको सुरक्षाका लागि अहम् भएकाले त्यसैअनुसार हेर्नुपर्ने बताए । भारतले राजनीतिक स्थिरता, संविधानको संरक्षण र लोकतान्त्रिक मूल्यमान्यताको कदर गर्न सुझाव दिन सक्छ, नायकले भने । उनले स्थिर नेपालले मात्र भारतको सुरक्षा सुनिश्चित गर्ने भएकाले नेपालमा कुनै पनि किसिमको राजनीतिक अस्थिरता हुनु भारतका लागि निकै घाटाको विषय भएको समेत नायकको विश्लेषण छ । यद्यपि भारतीय मूलधारका सञ्चारमाध्यमले भने ओलीको संसद् विघटनलाई असंवैधानिक भएको दाबी गरेका छन् । भारतका तर्फबाट बिहीबार सार्वजनिक भएको औपचारिक धारणामा भने संसद् विघटनको कदम र त्यसपछि सिर्जित राजनीतिक अन्योलमाथि भने प्रस्ट टिप्पणी गरिएको छैन । बरु शान्ति, समृद्धि र विकासको बाटोमा अघि बढ्न नेपाल र नेपाली जनतालाई भारतको सहयोग निरन्तर रहने पुरानै भाषा दोहोर्याइएको छ । निकट छिमेकीका नाताले शान्ति, समृद्धि र विकासको बाटोमा अघि बढ्न नेपाल र नेपाली जनतालाई भारतको सहयोग निरन्तर रहनेछ, विदेश मन्त्रालयका प्रवक्ता श्रीवास्तवले भनेका छन् ।"
कांग्रेसले एक्लै संघर्ष गर्ने,"(काठमाडौं)  कांग्रेसले प्रतिनिधिसभा विघटन गर्ने प्रधानमन्त्री केपी शर्मा ओलीको कदमलाई असंवैधानिक भन्दै पुस १३ गते सडक प्रदर्शन गर्ने भएको छ । विघटनको विरोधमा संयुक्त संघर्षमा जान नेकपाको पुष्पकमल दाहाल र माधवकुमार नेपाल पक्षले केही दिनअघि गरेको प्रस्तावलाई भने कांग्रेसले अस्वीकार गरेको छ । सडक संघर्षमा एक्लै जाने उद्घोष कांग्रेसले गरेको हो । केन्द्रीय कार्यसमितिले बिहीबार सबै संघीय निर्वाचन क्षेत्रलाई केन्द्रित गरेर विरोध प्रदर्शन गर्ने निर्णय गरेको छ । पार्टी सभापति शेरबहादुर देउवाले सडक संघर्षमा जान आनाकानी गरिरहेका बेला वरिष्ठ नेता रामचन्द्र पौडेलसहित संसद् विघटनको विपक्षमा रहेका केन्द्रीय सदस्यहरूले तत्काल विरोधका कार्यक्रम लिएर सडकमा जान दबाब दिएपछि एक दिनको कार्यक्रम ल्याइएको हो । पौडेल पक्षले भने चरणबद्ध रूपमा विरोधका कार्यक्रम लैजानुपर्ने दबाब दिइरहेको छ । अन्य पार्टीको कार्यक्रमसँग नजुध्ने गरी आफ्नै बलबुतामा संघर्ष गर्नुपर्ने पौडेल पक्षका अधिकांश नेताको भनाइ छ । प्रधानमन्त्रीको असंवैधानिक कदमविरुद्ध सडकमा जाने नेतृत्वबाटै आनाकानी गरिएपछि दबाबको रणनीति बनाउन भनेर पौडेल पक्षको बिहीबार बिहान बैठक बसेको थियो । महामन्त्री शशांक कोइराला, कोषाध्यक्ष सीतादेवी यादवसहित करिब २० केन्द्रीय सदस्य उपस्थित बैठकले प्रतिनिधिसभा पुनःस्थापनाले मात्रै प्रधानमन्त्री ओलीको असंवैधानिक कदम सच्चिन सक्ने निष्कर्ष निकालेको छ । पार्टी केन्द्रीय कार्यसमिति बैठकमा संस्थापन पक्षीय सदस्यहरूले सडक संघर्षमा भन्दा निर्वाचनको तयारीलाई प्राथमिकता राखेर अघि बढ्नुपर्ने मत प्रकट गर्न थालेपछि इतरपक्ष सशंकित भएको हो । उनीहरूले नेतृत्वलाई दबाब दिन क्षेत्र, पालिका र वडा तह केन्द्रित चरणबद्ध विरोधका कार्यक्रम घोषणा गर्नुपर्नेमा जोड दिएका छन् । संवैधानिक परिषद्को निर्णयलाई पनि सडकको मुद्दा बनाउनुपर्नेमा पनि उनीहरूको जोड छ । अध्यादेश जारीपछिको संवैधानिक परिषद्को सिफारिसलाई नमान्ने र सिफारिसमा परेकालाई बहिष्कारका लागि अपिल गर्न पार्टीबाटै निर्णय हुनुपर्ने उनीहरूको जोड छ । पार्टीको पदाधिकारी बैठकले यसअघि संवैधानिक परिषद्सम्बन्धी अध्यादेश र त्यसपछि भएका निर्णयलाई नमान्ने निर्णय लिएको थियो । संसद् विघटनलगत्तै आयोगका पदाधिकारी सिफारिसको सूची सार्वजनिक भएपछि पार्टी सभापति मौन बस्दै आएका छन् । देउवाको मौनतालाई लिएर कांग्रेसमा चर्चा हुन थालेको छ । अन्य विषयमा कुरा उठ्दा उतिखेरै जवाफ दिनुहुन्छ, आयोगका पदाधिकारी सिफारिसका विषयमा भने मौन बस्नुहुन्छ, एक केन्द्रीय सदस्यले बताए । ॅपुनःस्थापना नगरे निर्वाचन उपयुक्तपार्टीका उपसभापति बिमलेन्द्र निधिले संविधान र प्रणालीमाथि नै प्रधानमन्त्री ओलीबाट प्रहार भएको उल्लेख गर्दै त्यसबाट बचाउन प्रतिनिधिसभा अपरिहार्य हुने बताए । त्यसका लागि विभिन्न विकल्प उनले अघि सारेका थिए । न्यायालयबाटै प्रतिनिधिसभा पुनःस्थापना भए राम्रो हुने उनको तर्क थियो । प्रधानमन्त्री ओलीले जारी गरेको अध्यादेशपछि बसेको संवैधानिक परिषद्को बैठकमा सहभागी प्रधानन्यायाधीशबाट ठूलो आशा गर्न नसकिने पनि उनले बताएका थिए । संसद् पुनःस्थापना नभए हामीसँग सडकबाट पुनःस्थापना गर्ने र निर्वाचनबाट संसद् गठन गर्ने विकल्प हुनेछ, निधिको भनाइ उद्धृत गर्दै स्रोतले भन्यो । निधिले सडकको विकल्प राम्रो नहुने बताए । तत्कालीन पार्टी सभापति गिरिजाप्रसाद कोइरालाले लिएको संसद् पुनःस्थापनाको माग अहिलेको सन्दर्भमा उचित नहुने उनको तर्क छ । राजाको प्रत्यक्ष शासनकाल र अहिलेको परिवेश भिन्न रहेको उनले बताए । प्रधानमन्त्री ओलीले नमानेसम्म राष्ट्रपतिले संसद् पुनःस्थापना गर्न नसक्ने लामो पृष्ठभूमि जोड्दै निधिले भने, सडकबाट संसद् पुनःस्थापना हुने देख्दिनँ ।न्यायपालिकाले पुनःस्थापना नगरे निर्वाचनमा जानुको विकल्प नभएको निधिको ठहर थियो । प्रतिनिधिसभा पुनःस्थापना पनि भएन, निर्वाचन पनि भएन भने प्रणाली र संविधान नै सिद्धिन्छ । त्यसपछि कस्तो संविधान र प्रणाली ल्याउने ? कसले संविधान लेख्ने ? दुईपटक निर्वाचन गरेर संविधानसभाबाट बनाएको संविधान असफल भयो भने अर्को संविधान कसरी ल्याउने ? बालुवाटार, पेरिसडाँडा, धुम्बाराही र सानेपाले संविधान जारी गरेर हुँदैन, उनले भने, हाम्रा नीति, कार्यक्रम र भूमिका निकै सावधानीका साथ हुनुपर्छ । प्रधानमन्त्री ओलीको असंवैधानिक कदमविरुद्ध कांग्रेसले १ सय ६५ निर्वाचन क्षेत्रमै विरोध प्रदर्शन गर्नु भने अर्थपूर्ण हुने उनले बताए । देउवासिंह सवालजवाफ बैठकमा पूर्वमहामन्त्री प्रकाशमान सिंहले प्रधानमन्त्री ओलीको असंवैधानिक कदमविरुद्ध पार्टी नेतृत्वले सामान्य विज्ञप्ति जारी गरेर मात्रै बस्न खोजेको भन्दै आक्रोश पोखेका थिए । प्रतिनिधिसभा विघटन, संवैधानिक आयोगहरूमा भएका सिफारिस र पार्टी महाधिवेशनका विषयमा सभापति देउवाको भूमिकालाई लिएर आक्रामक हुन थालेपछि देउवाले बोल्न रोक्ने प्रयाससमेत गरेको एक केन्द्रीय सदयले बताए । त्यस विषयमा देउवा र सिंहबीच केहीछिन सवालजवाफसमेत भएको थियो ।सिंहले प्रधानमन्त्रीको असंवैधानिक कदमविरुद्ध तत्काल चरणबद्ध संघर्षका कार्यक्रम ल्याउन माग राखे । हामीले स्टेटमेन्ट दिएर हुन्न । एक्सनले देखाउनुपर्छ । अहिलेसम्म केही नगरी बस्ने ? आम जनताले कांग्रेसको भूमिकालाई कसरी हेर्छन् ? प्रतिनिधिसभा विघटन प्रधानमन्त्री ओलीको अभिमान र अहम्ले भएको हो, पार्टीभित्रको व्यवस्थापन मिलाउन नसकेर भएको हो । पार्टीभित्रको व्यवस्थापन नहुँदाको सिकार प्रतिनिधिसभामा पोख्न मिल्ने अधिकार कहाँ छ ? सिंहको भनाइ थियो, कांग्रेसकै नेतृत्वमा जारी भएको संविधानमाथि प्रहार हुँदा टुलुटुलु हेरेर बस्ने ? यसरी हुँदैन । आम जनमतलाई हेरेर हामी एक्सनमा जानुपर्छ ।सिंहले विरोधमा जाँदा कुनै पनि कम्युनिस्ट घटकसँग मिल्न आवश्यक नभएको बताए । नेकपा विभाजन भयो भन्दैमा एउटा पक्षलाई समातेर हिँड्न मिल्दैन । कांग्रेसको आफ्नै परिचय छ । एक्लै सडकमा जानुपर्छ, उनले भनेका थिए । सिंहले सभापतिलाई प्रतिनिधिसभा विघटन भयो भनेर पार्टीको महाधिवेशन नबिर्सन पनि आग्रह गरे । आन्दोलन र पार्टीको महाधिवेशनलाई सँगसँगै अघि बढाउनुपर्ने उनको भनाइ थियो । ॅकोतपर्वको नयाँ संस्करण नेता अर्जुननरसिंह केसीले संविधानमै नभएको व्यवस्थाविपरीत प्रतिनिधिसभा विघटनका लागि प्रधानमन्त्री ओलीले गरेको सिफारिस र राष्ट्रपतिको घोषणालाई १९०३ भदौ ३१ गतेको कोतपर्वसँग तुलना गरेका थिए । हाम्रो संसदीय वा प्रधानमन्त्रीय पद्धति हुबहु वेस्टमिनिस्टर शैलीको होइन । यहाँ संसदीय सर्वोच्चता छैन, संवैधानिक सर्वोच्चता स्थापित छ । तर संविधानसभाले जन्माएको संविधानलाई समेत निरर्थक बनाउने अहिलेको दुस्साहसले २०१७ को कठोर कदमलाई सम्झाइदिएको छ, लिखित मन्तव्य राख्दै केसीले भनेका थिए, फरक यति हो, २०१७ पुसमा जुन काम राजदरबारबाट भएको थियो, त्यही काम २०७७ पुसमा सिंहदरबारबाट गरिएको छ ।असंवैधानिक कदमलाई सच्याउन पार्टीले तत्काल परिणाममुखी आन्दोलन गर्नुपर्ने केसीको जोड छ ।"
'भारतसँगको संवाद अवरुद्ध हुँदैन,"भारतसँग नेपालको पछिल्लो संवाद र सम्बन्ध सहजीकरणको अवस्था कस्तो छ ? दुईदेशीय सम्बन्धमा विगतको अप्ठ्यारो स्थिति सकिएर सहजीकरण हुन थालेको छ । संवादमा निरन्तरता र संवादमा विकासको स्थिति आएकै हो । राजनीतिक तथा कूटनीतिक संवादको सहज स्थितिसँगै अन्य क्षेत्रमा पनि आसलाग्दो अवस्था सुरु भएको छ । परराष्ट्र मन्त्रीस्तरीय संयुक्त आयोग (जोइन्ट कमिसन) को बैठक तयारीमा जुटेका थियौं । निकट भविष्यमै नेपालका परराष्ट्रमन्त्रीको दिल्ली भ्रमण अपेक्षित थियो । सम्पर्कसम्बन्धका आधारमा आसलाग्दो स्थिति देखिएको छ । दोसो पक्ष, अहिलेको कोभिड महामारीका कारण स्वास्थ्य क्षेत्र र भ्याक्सिनेसनका लागिसमेत भारतीय सहयोग सामुमा आएको छ । नेपालका लागि उपयुक्त हुने भ्याक्सिनको उपलब्धतामा भारतका निजी कम्पनीसँग छलफल अगाडि बढेको छ । एकीकृत जाँच चौकी, रेल्वे सञ्जाल, ऊर्जा बैठकजस्ता विषयमा पनि निरन्तर छलफल चलिरहेको छ । विगतमा भनिएको अप्ठ्यारो स्थितिकै बेला पनि द्विपक्षीय व्यापार, आयातनिर्यात चलेकै थियो । राजनीतिक र कूटनीतिक संवादको कमी देखिएकै कुरामा मात्र सबै तहको सम्बन्ध बिग्रिएको भनिहाल्न मिल्दैन ।तपाईंले भनेजस्तै संवाद र सहकार्य अघि बढेकै अवस्थामा नेपालको राजनीतिक अवस्था एकाएक असहज बनेको छ । अब भारतसँग संवाद निरन्तर रहला ?प्रतिनिधिसभा विघटन भएको हो, सरकारका अन्य अंग यथावत् छन् । सरकार पनि यथावत् छ, काम गरिरहेकै छ । परराष्ट मन्त्रालय, मन्त्री र संयन्त्र यथावतै छ । यही राजनीतिक स्थितिका कारण अन्य सबै कुरा अवरुद्ध हुनुपर्छ भन्ने केही कारण छैन । तयारी वा उपलब्धताका कुरामा तत्काल केही कठिनाइ आउन सक्ला तर अब भारतसँगको संयन्त्र बैठक वा संवादका अरू प्रक्रिया अवरुद्ध होलान् भन्न मिल्दैन । यसले केही समय लिन सक्ला तर द्विदेशीय सम्बन्धको सहजीकरणमा नेपालको पछिल्लो राजनीतिक स्थिति मात्रै बाधक हुन सक्दैन । संवाद र सहमतिको कुरा जति गरे पनि पुरानै तथा रहे भएकै प्रबुद्ध समूह (ईपीजी) रिपोर्ट र लिम्पियाधुरासम्मको हाम्रो नयाँ राजनीतिक तथा प्रशासनिक नक्साबारे त कहीं कतै कुरा उठेको देखिएन नि ?त्यसो होइन । यहाँ विदेश मन्त्रालयमा वा अन्यत्र जहाँ कुरा भए पनि ईपीजी रिपोर्ट र नयाँ राजनीतिक नक्साको कुराले मलाई झस्काइरहेकै हुन्छ, यसबारे कुराकानी हुन्छ नै । सरकारी तहमा सुरक्षालगायत हरेक निकायमा ईपीजीको चर्चा भएको छ, सवालजवाफ भएकै छ । हामी नेपालभारत निकटस्थ मित्र हौं, मित्रवत् कुरामा हच्कनुपर्ने आवश्यकता मैले देखेको छैन । केही दिनयता पनि ईपीजीसहितका विषयमा विदेश मन्त्रालयमा कुराकानी भएको छ । ईपीजीका हकमा भने केही बुँदाप्रबन्धमा भारतीय पक्षसँगको समझदारीमा कमी भएको मैले अनुभव गरेको छु । भारत सरकार र केही तहतप्कामा परेको अप्ठ्यारो के रहेछ भने ईपीजी रिपोर्ट आएपछि यसलाई मान्नैपर्छ (म्यान्डेटोरी) भन्ने भएको रहेछ । ईपीजीको रिपोर्ट हामी नेपालभारतका ८ सदस्यकै सहमतिमा तयार पारिएकाले यसको शक्ति र सरोकार निकै अर्थपूर्ण छ । यो रिपोर्टलाई सतत कार्यान्वयन गरिएला भन्ने अपेक्षा पनि छँदै छ तर यसो भन्दैमा अपेक्षा हुनु र यो बाध्यात्मक छ, गर्नैपर्छ भन्नु अलग कुरा हो । यो रिपोर्ट बुझ्ने अथवा कसरी कार्यान्वयन गर्ने भन्ने त सरकारी कुरा हो, सरकार तहको कुरा हो । यसरी केही सेक्सनमा रहेको सोचाइलाई प्रस्ट पार्नुपर्ने आवश्यकता मैले देखेको छु, मैले यो बाध्यकारी होइन भनेर बुझाउँदै आएको छु । दुई वर्षअघि नै एउटा उचित समयमा यो रिपोर्ट बुझाउने तयारी भइसकेको थियो । तर, यस्तै केही तलबितलले बुझाउने अवस्था आएन । तर ईपीजी रिपोर्ट भारत सरकारले बुझ्दैबुझ्दैन भन्ने निष्कर्षमा म पुगिसकेको छैन । अर्को कुरा, सचिवस्तरीय संयुक्त संयन्त्रले समेत ईपीजी रिपोर्ट समयमै तयार पारिसकेको छ भन्ने आधारलाई स्वीकार गरिसकेकाले यो रिपोर्ट बेवारिसे भयो भनेर अन्यथा सोचिरहनु जरुरी छैन । सीमासम्बन्धी कुरामा पनि लिम्पियाधुरासम्मको हाम्रो भूमिलाई सुगौली सन्धिको प्रावधानअनुसार हकदाबी गरेका हौं । काली नदीको मुहानलाई हामीले सन्धिका आधारमा राखेका छौं । विवाद र बहस पक्कै भएको छ । विभिन्न तहमा औपचारिक कुराकानी थाल्न नपाएको यथार्थ हो, तर विषय प्रवेशै नभएको भन्न मिल्दैन । तपाईं दिल्ली आएको दुई वर्ष हुनै लाग्यो । यो अवधिमा के गर्न सकेको अथवा गर्नै नसकेको बोध हुन्छ ?मैले आफूलाई मूल्यांकन गर्ने समय भएकै छैन भन्ने लाग्छ । तर सम्बन्ध विस्तार गर्ने र विश्वासको सम्बन्धलाई गाढा पार्ने सम्भावनालाई साकार पार्न अझै मिहिनेत गर्नुपर्ने देखिन्छ । मैले यो अवधिमा गरेको अन्तरक्रियामा अनुभूत गरेको के हो भने जेजति फरक मत, विचार र मुद्दा भए पनि सामान्यतया नेपालप्रति भारतको सद्भाव रहेको छ, देखिन्छ । फरक मत र केही असन्तुष्टि रहे पनि हामीबीच मित्रता र निकटपन रहेकै छ । दोस्रो कुरा, अहिले भने भारतबाट नेपाली जनता केही टाढिएका हुन् कि भन्ने आशंका बढेको देखिन्छ । यसमा अझ खुला र विश्वासको संवाद आवश्यक देखेको छु । कूटनीति भन्दैमा लागेका कुरा खुलस्त नभनेरै बस्न मिल्दैन । तर केही ठूला विषय जस्तै सीमा समस्या, ईपीजी आदिमा कुनै परिणाम दिन नसकेको अवस्थामा मेरो कामको उपलब्धि नदेखिएको हुन सक्छ । तर यी आफैंमा निकै समय लाग्ने र निरन्तरताका विषय हुन् ।जतिसुकै राजनीतिक वा कूटनीतिक तहको सहज सम्बन्ध विस्तार भइरहेको भनिए पनि ॅरअ प्रमुख सामन्त गोयलको नेपाल भ्रमण र प्रधानमन्त्री तहको गोप्य भेटघाट त विवादित बन्यो । भारतीय संस्थापनको यो ॅमाइक्रोम्यानेजमेन्ट तहको प्रभाव र पहुँचलाई कसरी हेर्नुहुन्छ ?हामी दुई पक्षमा विभिन्न च्यानलबाट संवादका लागि पहल भइरहेकै बेला रअ प्रमुख विशेष विमानमा विशेष व्यवस्थाबाट काठमाडौं गएका हुन् । उनले त्यहाँ प्रधानमन्त्रीज्यूसँग भेट पाएपछि यो सरोकार चर्को रूपमा बाहिर आएको हो । हाम्रो प्रधानमन्त्रीले भेट दिनुभयो, भेट नदिन पनि सक्नुहुन्थ्यो, यो अलग कुरा हो । सम्बन्ध सुधारका लागि कसलाई भेट गर्ने वा नगर्ने भन्ने आफ्नो विवेकमा भर पर्ने कुरा हो । त्यसमाथि खुफिया एजेन्सी (इन्टेलिजेन्स) भएकाले शंका गर्न त सकिन्छ तर त्यो पनि त सरकारी निकाय नै हो । समय, प्रसंग र सन्दर्भअनुसार यो कुरालाई हेर्नुपर्ने हुन्छ । जहाँसम्म माइक्रोम्यानेजमेन्टको कुरा छ, हामीले सन् १९५० को मानसिकताबाट हेरिरहेका हुन्छौं तर त्यसपछि धेरै कुरामा सुधार भइसकेको छ । त्यसबेला सिधै डिक्टेट गर्ने अवस्था थियो । त्यसपछि हामीले हाम्रो स्वाभिमान र सम्मानलाई कायम राख्दै अगाडि बढेका छौं । यो निरन्तरको प्रक्रियालाई हामीले हेर्नुपर्छ । हामीले जति आफ्नो क्षमता बढाउँदै जान्छौं, त्यति नै वैदेशिक सम्बन्धमा बलियो बन्दै जान्छौं । वैदेशिक नीतिका कुरामा जति देशभित्र सहमति कायम गर्न सक्छौं, त्यति हामी दह्रिलो बन्दै जान्छौं । जति हाम्रो सरकार स्थिर हुन्छ, त्यसले त्यति नै बाहिरी विश्वमा प्रभाव राख्न सक्छ । पछिल्लो पटक चुनावबाट स्थिर सरकार आएपछि हामीले बाहिरी विश्वलाई जसरी मुलुकमा अब स्थिरता आएको छ भनेर भन्न सक्यौं, त्यो स्थिति अस्थिर सरकार रहेका बेला भन्न मुस्किल छ । यो कुरालाई ध्यान दिनैपर्छ । भारतले नेपालको मामिलामा हस्तक्षेप गर्छ भन्ने मलार्ई लाग्दैन । हिजोचाहिँ भारतले यसो गर्नु भनेर सुझाव दिँदा हामीले खुरुक्क मानिदिने प्रवृत्ति थियो । तर, आज हामी यो हाम्रो मामिला हो भन्न सक्ने स्थितिमा छौं । भारतको पनि आफ्नै तहतप्का छ । यहाँका विद्वान्, पूर्व कूटनीतिज्ञले केही बोलिदिए यो भारतको आधिकारिक (अफिसियल) भनाइ हो भन्ने ठानेर चिढिनुपर्ने कुनै कारण छैन । लघुताभासको सोचाइबाट हामी मुक्त हुनैपर्छ ।राजनीतिक स्थिरताको समयमा राजनीतिक नियुक्ति लिएर तपाईं दिल्ली आउनुभएको थियो । अब फेरि स्थिति बदलिएको छ । राजदूतका रूपमा पदीय निरन्तरताबारे के ठान्नुहुन्छ ?राजदूत व्यक्तिको निरन्तरताको पद होइन, म यहाँ नभए पनि अर्को व्यक्ति आउँछ नै । मैले सुरु गरेको काम मैले नै टुंग्याउनुपर्छ भन्ने सोचाइ राख्नुभएन । म यसका लागि बसिरहन्न पनि । मेरो निरन्तरताबारे सरकारले विचार गर्ने हो । जहिलेसम्म सरकारको प्रतिनिधि भएर काम गर्ने हो, आफ्नो क्षमताअनुसार इमानदार भएरै गर्ने हो । तर एउटा कुरा प्रस्ट रूपमा भन्न चाहन्छु, भारतजस्तो देशमा राजदूत पद धेरै समय खाली राख्नु उपयुक्त हुँदैन ।"
उखु किसानलाई अझै कति झुलाउने ?,"मुलुकमा जारी राजनीतिक किचलोले जनसरोकारका मुद्दाहरू ओझेलमा परेका छन् । यसको प्रत्यक्ष मार खेपिरहेका छन्, काठमाडौंमा संघर्षरत उखु किसानहरू । त्यसो त, यी किसानहरू राजनीतिक नेतृत्वको प्राथमिकतामा कहिल्यै थिएनन् । यदि सत्ताको नजरमा हुन्थे भने, वर्षौंदेखिको आफ्नै उखु बेचेको बक्यौता उठाउन घरीघरी यिनीहरू संघीय राजधानी आउनै पर्दैनथ्यो । आफ्नै पैसा प्राप्त गर्न पनि कुनै पदपुरस्कार मागेझैं नेता, मन्त्री र राष्ट्रपतिकहाँ धाउनै पर्दैनथ्यो । तैपनि हरेक आन्दोलनमा लोकाचारका लागि नै सही, अटेर गरीगरी भए पनि सरकारका प्रतिनिधि र अरू नेताहरू किसानको पक्षमा उभिएजस्तो देखाउँथे । यसपालि पनि किसान आन्दोलनले सुरुमा नेतृत्वगणको ध्यान खिचेको हो कि जस्तो देखिएको थियो । तर, जसै देशमा राजनीतिक उथलपुथल सुरु भयो, आन्दोलनरत उखु किसानहरू प्रकाशबाहिर पर्न थाले, जुन यो समयको विडम्बना हो । नियमित प्रणालीबाट हुनुपर्ने कामका लागि पनि वर्तमान राजनीतिक घटनाक्रम बहानाबाजीका रूपमा स्वीकार्य हुनुहुन्न । आफ्नो बक्यौता उठाएर मात्रै घर फर्किने वाचा गरेका किसानलाई सरकारले जसरी पनि सम्पूर्ण रकम दिलाउनुपर्छ ।मंसिर अन्तिम साता पछिल्लो आन्दोलन सुरु भएपश्चात् केही उद्योगीले रकम दिन थालेका त छन्, तर किस्ताकिस्तामा गरिएको भुक्तानी किसानलाई मञ्जुर छैन । सबै उद्योगीले सम्पूर्ण बक्यौता चुक्ता गर्नुपर्ने उनीहरूको अडान नाजायज छैन । सरकार र उद्योगीकै मिलोमतोमा थोरै तिरेर बाँकी रकम नदिने रणनीति बनेको उनीहरूको आशंकालाई बेतुकको मान्न सकिँदैन । फेरि, ५ लाख रुपैयाँ दिनुपर्ने किसानलाई ५०६० हजार र ७०८० हजार दिनुपर्नेलाई १०२० हजार दिएर टार्न खोज्नु न्याय होइन । अहिले यतिमै चित्त बुझाएको खण्डमा बाँकी बक्यौता उठाउन फेरि मुस्किल पर्ने उनीहरूको बुझाइ गलत छैन । विगतमा भएको व्यवहारकै कारण उनीहरू सरकार र उद्योगीलाई शंका गर्न बाध्य भएका हुन् । तसर्थ, सम्बन्धित सरकारी निकायले यो समयलाई आफ्नो छवि सुधार्ने अवसरका रूपमा पनि लिनुपर्छ ।भुक्तानी नदिने उद्योगी पक्राउ गर्न र बक्यौता रकम तिराउन सरकार उदासीन भएकैले किसानहरू काठमाडौंमा कठांग्रिँदै आन्दोलन गर्न विवश छन् । चिसोकै कारण उनीहरू बिरामीसमेत पर्न थालेका छन् । यस्तो अवस्थामा पनि उनीहरूको दुःख चुपचाप हेरिरहनु भनेको उद्योगीहरूको शोषण र बेइमानीलाई सदर गर्नु हो । किसानको सट्टा उद्योगीहरूको संरक्षणमा उभिएको आरोप लागिसकेको सरकार यसमा गम्भीर हुनुपर्छ । खासगरी, उद्योग, वाणिज्य तथा आपूर्ति मन्त्रालय यतिबेला किसानहरूको सास्तीमा साक्षी मात्र बसिरहनु हुँदैन, वर्षौंदेखि उनीहरूमाथि भइरहेको अन्यायको घाउमा मह्लम लगाएर न्याय दिलाउन पनि अग्रसर हुनुपर्छ । राजनीतिक घटनाक्रमले असर गरेको भए पनि आफूहरू विचलित नभएको आन्दोलनरत किसानहरूको भनाइ छ । बेखर्ची भैसकेका यी किसानको मर्म बुझ्ने विवेक नेतृत्वले देखाउनुपर्छ । मुलुकमा आफ्नो उपस्थितिको आभास दिलाउन सरकारले यी किसानका आँसु पुछिनुपर्छ ।उखु किसान संघर्ष समितिका अनुसार मध्यमधेस र नवलपरासीसहितका २० हजारभन्दा धेरै किसानले २०७०७६ अवधिमा बेचेको उखुको मोल अझै पाएका छैनन् । २०७६ वैशाख ३१ यता उनीहरूले संघर्ष समिति नै बनाएर जिल्लामा र काठमाडौं आएर आन्दोलन गरिरहेका छन् । तैपनि, सरकार किसानको पक्षमा नभएको भेउ पाएकैले उद्योगीहरूले यतिसम्म अटेर गर्न सकेका हुन् । होइन भने, सरकार नै साक्षी बसेर भएको सहमतिको मसी सुक्न नपाउँदै उनीहरू आफ्नो प्रतिज्ञालाई लत्याइदिन सक्दैनथे । गत पुस १८ मा उद्योग, वाणिज्य तथा आपूर्ति मन्त्रालयमा भएको सम्झौताअनुसार माघ ७ गतेभित्रै किसानले उखुको भुक्तानी पाइसक्नुपर्थ्यो । तर उद्योगीहरूले उक्त सहमतिको कार्यान्वयन गर्ने दरकारै ठानेनन् । समस्या सल्टाउन उद्योग मन्त्रालयले निरन्तर तदारुकता नदेखाएकैले यो ११ महिना त्यसै खेर गयो । त्यही भएरै, कोरोनाको कहर र कठांगि्रँदो जाडोमा पनि किसानहरू फेरि काठमाडौं आउनुपरेको हो ।किसानहरूले सम्पूर्ण रूपमा भुक्तानी पाउन जति ढिला हुन्छ, त्यति नै उद्योगमन्त्री लेखराज भट्टको उत्तरदायित्वमाथि प्रश्न उठ्छ । किनभने, आन्दोलनका सुरुमै उनले किसानहरूउपर लाञ्छना लगाएका थिए । त्यसको व्यापक विरोधपछि मात्रै उनी आन्दोलनस्थल माइतीघर पुगेर बोक्रे आश्वासन दिएका थिए । यसबीच पैसा नदिने उद्योगीहरूउपर गृह मन्त्रालयले पुर्जी जारी गरे पनि उनीहरूलाई पक्राउ गरिएको छैन । उद्योगमन्त्री भट्टले कारबाही नगर्न नेताहरूबाटै दबाब आएको अमूर्त कुरा गरेर आफू जोगिन खोजेका छन् । यदि उनीमाथि साँच्चै त्यस्तो कुनै दबाब हो भने ती नेताको नाम पत्यारलाग्दो आधारसहित सार्वजनिक गर्न सक्नुपर्छ । राजनीतिक उथलपुथलबीच पनि अहिले मन्त्री भट्ट पदमै छन्, यो अवसरमा उनले किसानप्रतिका आफ्नो जिम्मेवारी पूरा गर्नुपर्छ । यथाशीघ्र सम्पूर्ण भुक्तानी नगर्ने उद्योगीहरूका हकमा सरकारले अघि बढाएको कारबाही प्रक्रियालाई मूर्तरूप दिएर भए पनि समस्याको समाधान खोज्नुपर्छ । किसानहरूले रहरले होइन, करले गरेको यो आन्दोलनलाई सरकार र उद्योगीले खेलाँची ठान्नु हुँदैन । उखुको बक्यौता चुक्तासम्बन्धी दीर्घ समस्यालाई थप नलम्ब्याउँदा नै किसानलाई न्याय मिल्छ, उद्योगीको नाक र सरकारको साख पनि जोगिन्छ ।"
चुनावचिह्नमा दुविधा,"दाहालनेपाल समूहले बुधबार निर्वाचन आयोगमा साविक केन्द्रीय कार्यसमितिमा रहेका ६६ प्रतिशतको दस्तखतसहित आफूहरू पूर्ण बहुमतमा रहेको निवेदन दर्ता गराएका छन् । अनि बुधबारै निर्वाचन आयोगले अर्को एउटा पार्टीको आधिकारिकतामा दस्तखत भिडाएर बहुमत अल्पमतको फैसला पनि गरेको छ । निर्वाचन आयोगमा दर्ता रहेको नेकपाको सूर्य चिह्न कसले पाउने भन्नेमा यतिखेर चारैतर्फ चर्चा छ । पक्षविपक्षमा वाद प्रतिवाद देखिन थालेका छन् । दुवै समूहले आफूले पाउने दाबी गरेका छन् । अब यो विषय निर्वाचन आयोगमा पुगेको छ । र, निर्वाचन आयोगको निर्णयमा चित्त नबुझे सर्वोच्च अदालतमा पुग्ने ठाउँ पनि बाँकी नै छ । तथापि सरसर्ती हेर्दा अब सूर्य चिह्न दाहालनेपाल समूहको पार्टीले पाउने निश्चतजस्तै छ । कुनै पनि निर्णय गर्दा एउटा आधार चाहिन्छ । आधार केलाई मान्ने त ? सामान्यतया जुन समूहसँग पार्टीको बहुमत छ, त्यही समूह नै आधिकारिक पार्टी मानिन्छ र उसैले पार्टीको नाम र पुरानो चुनावचिह्न पाउँछ । अहिले दाहालनेपाल समूहसँग सचिवालयमा ९ मध्ये ५, स्थायी कमिटीमा ४४ मध्ये २९ र केन्द्रीय कमिटीमा ४३५ मध्ये ३१५ सदस्य छन् । जुन दुवै समूहको केन्द्रीय कार्यसमितिको भेलाबाट प्रस्ट भैसक्यो । पछि थपिएका सदस्यहरूको संख्याको कुनै अर्थ हुँदैन ।पार्टी एक हुँदा निर्वाचन आयोगमा दर्ता गरिएको केन्द्रीय सदस्यलाई मात्र आधिकारिक संख्या मानिने चलन छ । यो कुरा निर्वाचन आयोगका पूर्व प्रमुख आयुक्त दोलखबहादुर गुरुङले सञ्चारमाध्यममा प्रस्ट पारिसक्नुभयो । यसर्थ ओली समूहले जतिसुकै दाबी गरे पनि, जतिसुकै प्रचार गरे पनि अब नेकपाको मूलधार दाहालनेपाल समूह नै हो र उनीहरूलाई नै सूर्य चिह्न दिन निर्वाचन आयोग बाध्य हुनेछ । यदि निर्वाचन आयोग यस्तो सहज कुरालाई पनि अनदेखा गरी गलत निर्णय गर्छ भने भोलि नेपाली कांग्रेसलगायत कुनै पनि पार्टी कोपभाजनमा पर्न सक्छन् । यसर्थ निर्वाचन आयोगले सही नै निणर्य गर्ला भन्ने आशा गरौं । रातारात सडकबाट उठाएर १,१९९ जनाको केन्द्रीय कमिटी बनाउनुको कुनै अर्थ र औचित्य छैन । आमजनता त्यति बेवकुफ छैनन् कि हिजोको पार्टीमा कोको थिए र अहिले चैते कोको थपिए भनेर नबुझ्नलाई । आफ्नो पद र अहंता बचाउन गरिब जनताको ख्यालै नगरी मुलुकलाई मध्यावधि निर्वाचनमा धकेली राष्ट्रको अर्बौं रकम खर्च गर्ने धृष्टता गर्नु प्रधानमन्त्री केपी शर्मा ओलीको गम्भीर भूल हो । आफ्नो अहंका कारण सातै प्रदेशका मन्त्रीमुख्यमन्त्रीको पद धरापमा पारी मुलुकमा अस्थिरता पैदा गर्ने ओलीको कदम क्षम्य छैन । यसर्थ संसद् पुनःस्थापना र ओलीको अधिनायकवादको विरुद्ध सबै पार्टी एक भएर उभिनुपर्छ । गोपाल देवकोटा, जोरपाटी, काठमाडौंिििनेकपा टुक्रिएर बनेका समूहहरूले परिवर्तनको यात्रा गर्न सक्छन् भन्ने केही आधार छैन । पूर्वएमालेमा ४ दशकदेखि सँगै यात्रा गरिरहेका ओली, माधवकुमार नेपाल र झलनाथ खनाल छुट्टिएका छन् । तत्कालीन एमालेको ठूलो हिस्सा पुष्पकमल दाहालसँग आइपुगेको छ । दाहालको पूर्वमाओवादी अस्तित्वमा छैन । उनको राजनीतिक धार पनि स्पष्ट छैन । दाहाल यस्ता चतुर खेलाडी हुन्, जो अरूलाई खेलाई खेलाई आफ्नो अभीष्ट पूरा गर्न जस्तोसुकै हतकण्डा पनि अपनाउन सक्छन् । प्रधानमन्त्री ओलीलाई ठेगान लगाउन अहिले नेता नेपालको साथ लिए । भोलि नेपाललाई विस्थापित गर्न दाहालले पुनः ओलीलाई नअँगाल्लान् भन्न सकिन्न । हिजो कहिले कांग्रेससँग मिलेर एमालेलाई धोका दिए, कहिले एमालेसँग मिलेर कांग्रेसलाई धोका । दुई अध्यक्ष भएकाले नेकपा यस्तो अवस्थामा आइपुगेको हो । फेरि दुई अध्यक्षको व्यवस्था गरिएको दाहालनेपाल समूहमा पनि अहिलेकै समस्या नदोहोरिएला भन्न सकिन्न । लामो समय संगत गरेको साथी र भर्खरै चिनेको साथीमा पक्कै भिन्नता हुन्छ । नेपाल, खनालहरू जसरी दाहालसँग प्रधानमन्त्री ओलीका कारण सजिलै जोडिए, त्यसरी नै पार्टी सहज तरिकाले चल्छ भन्ने छैन । ओली समूह वैधानिक कि दाहालनेपाल भन्ने छिनोफानो निर्वाचन आयोगले गर्न बाँकी छ । कुन पक्ष संस्थापन भन्ने टुंगो लागेको छैन । तर, कथम्कदाचित ओली समूहले वैधानिकता पायो भने नेपाल र खनालहरूले नयाँ राजनीति सुरुआत गर्नुपर्छ । ओली समूह वैध भए एमाले यसैलाई भनिनेछ । र, दाहालनेपाल समूह स्वतः माओवादी हुन्छन् । यसले दाहालसँग जोडिएका एमाले पृष्ठभूमिका नेताहरूको पहिचान मेटिन्छ । नेकपाको विधानमा महाधिवेशनसम्म मात्रै दुई अध्यक्ष रहने प्रावधान छ । आगामी महाधिवशेनमा दाहालनेपाल समूहबाट अध्यक्षका लागि एकल उम्मेदवार खडा हुने सम्भावना न्यून छ । महाधिवेशन नजिकिँदै गर्दा नेपालदाहालबीच यही विषयमा मनवुटाव हुन सक्छ । अबको राजनीति झन् गन्जागोल हुनेछ भन्ने अनुमान लगाउन कठिन छैन । सुजन देवकोटा, पालुङटार४, गोरखािििसत्ताको उन्मादमा डुबेको नेताको हठले देश र जनताको भावनामा कसरी क्षति पुर्याउँछ भन्ने नियाल्न प्रधानमन्त्री ओलीको पछिल्लो कदम हेरे पुग्छ । उनले पार्टीभित्रको अन्तरकलहलाई निकास दिन नसकेपछि प्रधानमन्त्रीको कुर्सी जोगाउन संसद् नै विघटन गरे । लोकतन्त्रमा संविधानविपरीत संसद् विघटन गर्नुजस्तो गैरराजनीतिक काम अरू के हुन सक्छ ? उनको यो कदम जनआन्दोलनको भावना र नयाँ संविधानको मर्मविरुद्ध छ । २०४७ सालको संविधानको कमजोरीलाई नयाँ संविधानले दोहोर्याउँदैन भन्ने अपेक्षा आमनागरिकले गरेका थिए । तर, जनभावनाको उपहास गर्दै निर्लज्ज तरिकाले फेरि ५० को दशकको जस्तै खेल खेलियो । महामारीमा समेत आर्थिक अभावका कारण नागरिकको परीक्षण र उपचार गराउन नसक्ने भनिरहेका प्रधानमन्त्री ओलीले अबको २४ महिना कुर्सीमा टिक्नलाई आमनिर्वाचनको खर्च बेर्होने निर्णय गरे । मुलुकलाई थप ऋण बोक्न बाध्य पार्दै छन् । यस्तो आत्मघाती निर्णय गर्न पनि पछि नपर्ने नेताबाट आउने दिनमा आमनागरिकले आशाभरोसा गर्नु मरुभूमिमा पानी खोज्नुजस्तै हो । यस्ता नेतालाई गाली गर्नभन्दा कानुनी बाटोबाट सत्ताबाट बाहिर ल्याउनु बुद्धिमानी हुन्छ । कोरोनाले थिलथिलो पारेको अर्थतन्त्रले निर्वाचन गराउन सक्दैन । अहिलेको परिस्थितिमा आमनागरिकलाई कोरोनाविरुद्धको खोप आवश्यक छ । सरकारको ध्यान यता जानुपर्छ । संविधानको मर्मअनुरूप यसका उपलब्धिहरूलाई महामारीको मौका छोपेर कुल्चने प्रयास गर्ने जोकोहीले पनि सजाय पाउनुपर्छ । देश र जनताको परिवर्तनको गतिलाई नै रोक्न खोज्नेखालको कदमको विरुद्ध संर्घष गर्नु अपरिहार्य छ । यो विषम परिस्थितिबाट मुलुकलाई बाहिर ल्याउने जिम्मेवारी अदालतले पाएको छ । आन्दोलन गर्नेनगर्ने अदालतको निर्णयमा भर पर्छ । रामकृष्ण बराल, जोरपाटी५, काठमाडौं"
कमजोरी लुकाउन कम परीक्षण,"परीक्षण बढाऊ मृत्युदर घटाऊ सम्पादकीय निकै सान्दर्भिक छ । सरकारले कोरोनाको प्रभाव र संक्रमण दर कम छ भन्ने देखाउन परीक्षण दर घटाइरहेको छ । थोरै परीक्षण गरेपछि संक्रमित संख्या कम हुने भए । यसो गर्दा राम्रो काम गरेको छु भनेर सरकारले भ्रम छर्न सजिलो हुन्छ । संक्रमण दर स्थिर र नियन्त्रणउन्मुख छ भन्ने देखाउन सरकारले परीक्षण कम गर्ने अस्त्र प्रयोग गरिरहेको छ । कोरोना नियन्त्रण, भ्याक्सिन आयात, भण्डारण तथा व्यवस्थापनका चुनौतीलाई ध्यानमा राखेर त्यसअनुरूप सरकारले युद्धस्तरमा कार्य गर्नुपर्नेमा एकाएक परीक्षण कम गरेको छ । यसले भित्रभित्रै मृत्युदर बढाइरहेको छ । निजी व्यवसायीहरुलाई पनि साथमा लिएर सरकारले भ्याक्सिन आमजनतासम्म पुर्याउन सहयोगी भूमिका खेल्नुपर्छ । अन्य देश दोस्रो र तेस्रो कोरोना संक्रमणको चरणमा प्रवेश गरिरहेका छन् । यो विषयमा पनि हामी चनाखो हुनुपर्छ । राज्यको सम्पूर्ण शक्ति परीक्षण र उपचारमा लगाउन छाडेर नेताहरू राजनीतिक चलखेलमा मात्रै चुर्लुम्म डुब्दा जनताको जीवन र भविष्य जोखिममा छ । नयाँ स्वरूपको कोरोना बेलायत हुँदै अन्त पनि फैलिँदैछ । यो विषयमा पनि स्वास्थ्य मन्त्रालय र सरकारले ध्यान पुर्याउन आवश्यक छ । श्यामसुन्दर कुइँकेल, हाँडीगाउँ, काठमाडौं"
नयाँ कोरोनाले विश्व आतंकित,"भाइरसको नयाँ र तीव्र संक्रमणशील प्रकारका कारण बेलायतमा चौतर्फी नाकाबन्दी सुरु भएको छ । सप्लाईको लाइफलाइन मानिने र दिनमा हजारौं लरी आवतजावत गर्ने युरोटनेल फ्रान्सले बन्द गरिदिएको छ । सामान र यात्री दुवैका लागि कम्तीमा दुई दिनका लागि सीमा बन्द भएपछि धेरै यात्री र ट्रकहरू सीमामै रोकिएका छन् । फ्रान्सले रोके पनि उताबाट आउने सामान आफूले नरोकेको भन्दै बेलायत सरकारले जनतालाई नआत्तिन र आवश्यकभन्दा बढी खरिद नगर्न सल्लाह दिएको छ । बेलायतमा भेटिएको कोरोनाभाइरसको नयाँ प्रकार अन्यभन्दा ७० प्रतिशतसम्म बढी संक्रमणशील रहेको वैज्ञानिकहरूको दाबीसँगै बेलायतसँग धेरै देशले हवाई सम्बन्ध स्थगित गरेको समाचार आइरहेका छन् । जर्मनी, फ्रान्स, इटाली, आयरल्यान्ड, स्विट्जरल्यान्ड नेदरल्यान्ड जस्ता युरोपेली देशले डिसेम्बरभरिका लागि ट्राभल ब्यान्ड घोषणा गरेका छन् । ब्रसेल्समा बसेको युरोपियन काउन्सिलको बैठकले सिंगो युनियनको ढोका बेलायतका लागि बन्द गर्यो । हङकङ, क्यानडा, टर्की लगायतले पनि बेलायतसँग हवाई सम्बन्ध स्थगित गरिसके ।आमरूपमा भ्याक्सिनेसन सुरु गरेको बेलायतमा भाइरसको नयाँ स्ट्रेन भेटिएसँगै विश्वभर चिन्ता बढेको छ । युरोपको सेयर बजार ओरालो लागेको छ भने छिट्टै महामारीबाट बाहिर आउने आशामा ठेस लागेको छ । बेलायतमा अघिल्लो हप्ताभन्दा झन्डै दोब्बर संक्रमण पुष्टि भएको छ । झन्डै सिंगो बेलायत सेमीलकडाउनमै रहेको अवस्थामा समेत हप्तादिनमै दोब्बर हुने गरी फैलिएको संक्रमणले धेरैलाई चिन्तित बनाएको छ । बेलायतमा लकडाउनका नियमहरूमा थप कडाइसमेत गरिएको छ । नयाँ प्रकार (स्ट्रेन) बारेको अध्ययन प्रारम्भिक चरणमै रहेकाले थप तथ्य आउन बाँकी छ । तथापि भाइरसको स्ट्रेन एकदमै संक्रमणशील रहे पनि यो पहिलेभन्दा बढी घातक भएको पुष्टि नभएको बताइन्छ । अहिले विकास गरिएको भ्याक्सिनले अझै पनि यसलाई नियन्त्रण गर्न सक्ने विश्वास वैज्ञानिकहरूले गरेका छन् । समाजवादी र क्रान्तिकारी नेपालको राष्ट्रिय महत्त्वको विषय र मुद्दा महिनौंदेखि ओली र दाहाल रहेकाले आफ्नो ज्यान आफैं बचाऔं नारा बढी प्रभावकारी हुन सक्ला । नारायण गाउँले, बेलायत"
नेकपाले गुमाएको स्वर्णिम अवसर,"गत आम निर्वाचनताका तत्कालीन एमालेका अध्यक्ष केपी ओलीको यो भनाइ ज्यादै प्रख्यात थियो, देउवा नेपाली कांग्रेसका अन्तिम प्रधानमन्त्री हुन् । ओलीको आशय थियो, एमाले र माओवादीको बृहत्तर एकतापछि एउटा विशाल कम्युनिस्ट पार्टी बन्नेछ, जसका अगाडि देउवाको नेतृत्वको कांग्रेस निरीहजस्तो देखिनेछ ।संघमा झन्डै दुईतिहाइको बहुमत, छ प्रदेशमा र धेरै स्थानीय सरकारमा नेकपाको वर्चस्व देख्दा लाग्थ्यो छिमेकी चीन वा भारतको पश्चिम बंगाल प्रान्तमा जस्तो नेपालको राजनीति कैयौं वर्षसम्म नेकपाको कब्जामा हुनेछ । तर करिब तीन वर्षपछि कांग्रेसका अन्तिम प्रधानमन्त्री भनिएका देउवामाथि तिनै ओलीले ठूलो भरोसा राखेको देखिन्छ ।बेलायती प्रधानमन्त्री ह्यारोल्ड विल्सनले राजनीतिमा एक हप्ताको समय अति लामो समय हो भनेझैं गएको हप्ता नेपालको राजनीतिमा ठूलो उथलपुथल आएको छ । यसअघि बीपी कोइरालाको पालामा दुईतिहाइ बहुमत भए पनि राजा महेन्द्रले कू गरेका थिए भने, यो पालि नेकपाले आफ्नो सरकार आफैं कू गर्यो । शक्तिशाली पार्टी नेकपा फुटेको छ, संसद् भंग गरेर मध्यावधि चुनावको घोषणा गरिएको छ भने, चुनाव वा संसद् पुनःस्थापना भन्ने मुद्दामा राजनीतिक ध्रुवीकरण भैरहेको छ ।प्रचण्ड र माधव नेपालले घेराबन्दी गरेर प्रधानमन्त्री ओलीलाई काम गर्न नदिएका हुन् वा प्रधानमन्त्रीले सहमतिको बाटोभन्दा आत्मकेन्द्रित राजनीतिको बाटो रोजेका हुन्, समयअनुसार पत्ता लाग्ने नै छ, तर नेकपाभित्रको किचलोलाई सिद्धान्त, प्रक्रिया र विधिबाट व्यवस्थापन गर्न नसकेर जनतामा लिएर जानुमा एकातिर नेकपाका दुवैतिरका नेतृत्वको असफलता ठहरिन्छ भने, अर्कातिर नेकपाले नेपाली जनताको मतको कदर गर्न नसकेको देखिन्छ ।गत आम निर्वाचनमा एमाले र माओवादीले स्थिरता, शान्ति र समृद्धिको नारा दिएका थिए । महत्त्वाकांक्षी विकासका सपना नै सही, त्यो बेला एमाले अध्यक्ष ओली आफ्ना समकक्षी नेताभन्दा बढी विकासवादी देखिएका थिए । नेकपाको जन्म र जनताले पत्याएर दिएको मतका कारण बर्सेनि प्रधानमन्त्री परिवर्तन भैरहने अस्थिरताको लामो अध्याय अब समाप्त हुनेछ, नेपाल अब विकास र समृद्धिको नयाँ युगमा प्रवेश गर्नेछ भन्ने आम अपेक्षा थियो । तर नेकपाको फुटले नेपालको वामपन्थी आन्दोलनले एउटा शुभ अवसर गुमायो नै, देशले दशकौंपछि आएको स्थिरता र विकासको अवसर पनि गुमाएको छ ।हामी एक कदमअगाडि, एक कदमपछाडि फर्केजस्तो गरिरहेका छौं, तर हाम्रै छिमेकी देशहरू विकासमा प्रतिस्पर्धा गरिरहेका छन् । गार्मेन्ट लगायतको सस्तो निर्यातका लागि प्रख्यात बंगलादेशले औसत प्रतिव्यक्ति आम्दानीमा सन् २०२० मै भारतलाई उछिन्ने प्रक्षेपण भारतमा बहसको विषय बनेको छ ।नेपालमा अहिले दुईवटा कुरामा बहस भैरहेको छ । पहिलो, अब के होला भन्ने । दोस्रो, नेपाल असफल लोकतन्त्र हो कि असफल नेताको देश हो भन्ने ।नेपालको राजनीतिक अस्थिरता, सत्ता र शक्तिमाथि केन्द्रित राजनीति, सामाजिक र आर्थिक असमानता अनि धिमा गतिको मानव विकास हेर्दा लाग्छ, गत चालीसपचास वर्षमा के तात्त्विक फरक आयो त ? स्रोत र साधनले नसकिने कुरा, हाम्रो भौगोलिक जटिलता अनि भूराजनीतिक प्रभाव आदि आफ्ना ठाउँमा होलान्, तर सत्तामा बस्ने वा नीतिनिर्माण गर्नेहरूले मन, वचन र कर्ममा कत्तिको इमानदारी देखायौं त ? के नेपाल यसरी नै चल्दै जाला त भन्ने कुराले नियास्रो बनाउँछ । लोकतन्त्र भन्यौं, लोकतन्त्र पनि ल्यायौं । स्थिरता चाहियो भन्यौं, झन्डै दुईतिहाइको सरकार पनि ल्यायौं । तर समग्र राजनीति, शासनसत्ता र राज्यको चरित्र जस्ताको तस्तै छ ।सर्वोच्च अदालतले मध्यावधि घोषणालाई संवैधानिक वा असंवैधानिक जे भनेर फैसला दिए पनि नेपालमा राजनीतिक अस्थिरताको युग फेरि सुरु भएको छ । संसद् पुनःस्थापना भयो भने हङ पार्लियामेन्ट अर्थात् मिलीजुली सरकारको शृंखला सुरु हुनेछ । आधिकारिक नेकपा कुन हो भन्ने कानुनी वैधता र राजनीतिक लडाइँले देशव्यापी झडप वा हिंसा बढाउन सक्छ । नेकपा विभाजनको परकम्पबाट प्रदेश सरकारको स्थिरतामा समेत असर पर्नेछ । नयाँ प्रदेश सरकार बनाउन सांसद तानातानको खेल सुरु हुनेछ । प्रधानमन्त्री ओलीले आफू समर्थक मुख्यमन्त्रीहरूविरुद्ध अविश्वासको प्रस्ताव आए प्रदेशसभा पनि भंग हुन सक्ने संकेत गरेबाट संघको अस्थिरताको रोग बिस्तारै प्रदेशतिर सर्ने देखिन्छ । देशमा कमजोर वा मिलीजुली सरकार भयो भने उसै पनि वैदेशिक शक्तिहरूलाई खेल्ने मौका मिल्ने भयो ।संसद् पुनःस्थापना भएको अवस्थामा देशको ठूलो पार्टीका हैसियतले प्रचण्ड र माधव नेपालको नेतृत्वको नेकपा नेपालको राजनीतिमा प्रभावी हुने देखिन्छ भने, चुनावमा जानुपर्ने अदालती फैसला भयो भने ओली सरकारले गराएको चुनाव मान्दैनौं, त्यसैले एउटा निष्पक्ष र स्वन्तत्र सरकार चाहिन्छ भन्ने आन्दोलन पनि सुरु हुन सक्छ, जसले गर्दा निर्वाचन समयमै नहुने र देशमा एकमाथि अर्को राजनीतिक संकट दोहोरिन सक्छ । अर्कातिर, यदि सर्वोच्च अदालतले समेत संसद् विघटन संवैधानिक भएको ठहर गर्यो भने कार्यकारी राष्ट्रपति को राजनीतिक आन्दोलनले समेत गति लिन सक्छ ।मध्यावधि चुनावको समर्थन गर्नेहरूले गिरिजाप्रसाद कोइरालाले विगतमा मध्यावधि गराएका थिए, पात्र उनै हुन्, परिस्थिति उही हो, समय मात्र फरक हो भनिरहेका छन् । तर यो कुरालाई केलाउन राजनीतिक र संवैधानिक पाटो दुवै हेर्नुपर्ने हुन्छ ।राजनीतिक चरित्रको कुरा गर्दा ग्रीक दार्शनिक प्लेटोका यो भनाइ सारगर्भित छ, मान्छेको पहिचान भनेकै उसलाई दिइएको शक्तिको कस्तो प्रयोग गर्छ भन्ने हो । नेपालमा समस्या के भने, आफू जानुपरे कुर्सी नै भाँचिदिने राजनीतिक चरित्र हावी छÙ आफ्नो कार्यकालको लिगेसी के हुने भन्नेबारे चासो र चिन्ता देखिँदैन ।समाजको विकास र समुन्नति भनेकै हरेक राजनीतिक पिँढीले इँटा थप्दै जानु हो । देश सफल बन्न भावी पिँढीलाई सोचेर नीतिनिर्माण र कार्यान्वयन गर्ने साहस भएको दूरदर्शी नेतृत्व चाहिन्छ, न कि आफू र आफ्नो पिँढीको स्वार्थ हेर्ने । स्विट्जरल्यान्ड पुग्ने जोकोहीलाई हिउँले ढाकिएका डाँडाकाँडासम्म रेल पुगेको देख्दा हामीकहाँ किन यस्तो हुँदैन भन्ने लाग्छ । तर, त्यहाँको अल्पाइन रेलवे लाइन सन् १८८२ मै सुरु भएको थियो भने त्यही समयको सेरोफेरोमा नेपालमा रणोद्दीप सिंहलाई मारेर वीरशमशेर प्रधानमन्त्री बन्दै थिए ।हामी विगतका गल्तीबाट कहिल्यै नसिक्ने बरु तिनै गल्तीलाई राजनीतिक हतियारका रूपमा प्रयोग गर्ने राजनीतिक कुसंस्कारले जकडिएका छौं । २०४६ सालको प्रजातान्त्रिक आन्दोलनको नेतृत्व गणेशमान सिंहको रहे पनि अन्तरिम सरकारको नेतृत्व कृष्णप्रसाद भट्टराई र आम चुनावपछि बहुमतको सरकारको नेतृत्व गिरिजाप्रसादले गरेका थिए । तर तीन वर्ष नबित्दै कांग्रेसकै छत्तीस सांसद संसद्मा गिरिजाप्रसादले नेतृत्व गरेको सरकारको विपक्षमा उभिए । उता, गिरिजाप्रसादमा पलाएको आफैं सर्वेसर्वा हुँ भन्ने मनोवृत्ति आन्दोलनको सफलतापछि तीनै जना नेता मिलेर देश बनाऊ भन्ने सन्देशविरुद्ध थियो । गिरिजाप्रसादलाई राजनीतिमा गुमेको साख फिर्ता गराउन २०६२६३ को आन्दोलनसम्म कुर्नुपर्यो ।अहिलेको परिस्थिति पनि करिबकरिब उस्तै छ । दुवै पार्टीले स्थानीय तहको चुनावमा ल्याएको भोट वा संविधानसभाको दोस्रो पटकको चुनावको भोटलाई हेर्दा एमाले र माओवादी नमिलेका भए नेकपाको झन्डै दुईतिहाइ आउँदैनथ्यो । माओवादीले आफ्नो अस्तित्व जोगाउन एमालेसँग मिलेको वा एमालेले सरकारमा जान माओवादीलाई प्रयोग गरेको भन्ने कुरा इतिहासलाई नै छोडिदिऔं, तर पूर्व एमालेभित्र हेर्दा ओली र माधव नेपालको वर्चस्व हाराहारीको अवस्थामा थियो । भन्नुको अर्थ, ओली, प्रचण्ड र माधव नेपाल तीनमध्ये दुई जना जता उभिए त्यतै बहुमत हुने र स्थिरताका लागि तीन जनाको सहमति चाहिने । तर गिरिजाप्रसादले जस्तै ओलीले पनि एक्लो र आत्मकेन्द्रित बाटो रोजेका छन् । आउँदा दिनमा प्रधानमन्त्री ओलीको मुख्य चुनौती भनेकै जनता र देशका लागि खास कुन त्यस्तो संकट आएर झन्डै दुईतिहाइको सरकार चुनावमा जानुपर्यो भन्ने आरोपको खण्डन गर्नु हो, जुन त्यति सजिलो छैन ।संसद् विघटनसम्बन्धी राष्ट्रपति कार्यालयको विज्ञप्तिमा संसदीय प्रणालीको आधारभूत मर्म एवं मूल्यमान्यता तथा हाम्रो आफ्नै र संसदीय प्रणाली भएका विभिन्न मुलुकहरूको अभ्यास भनिएको छ । हाम्रै विगतको अभ्यासलाई नयाँ संविधानले गलत ठान्छ भने, हाम्रो र अरू देशको संसदीय अस्थिरताबाट सिकेरै हाम्रो नयाँ संविधानमा स्थिरताका लागि प्रावधान राखिएको हो दुई वर्षसम्म अविश्वास प्रस्ताव ल्याउन नपाउने, अर्को सरकार बन्ने सम्भावना नभए मात्रै चुनावमा जाने ।अहिले अधिकांश देश कोरोना भाइरसद्वारा सिर्जित स्वास्थ्य, मानवीय र आर्थिक संकटसँग जुधिरहेका छन् । भ्याक्सिन नेपाल आएर कुल जनसंख्याको ६०७० प्रतिशतले लगाउन पाउने सुनिश्चितताका लागि अझै धेरै महिना कुर्नुपर्ने हुन सक्छ । विश्वभरिको अर्थतन्त्रमा आएको चुनौती कायमै छ । विश्व बैंकका अनुसार, सन् २०२० मा विश्वको अर्थतन्त्र गत आठ दशकमै सबैभन्दा बढीले खुम्चिएको छ ।करिब ३५ अर्ब रुपैयाँसम्मको चुनावी खर्च नेपालले सामान्य समयमा समेत धान्न सक्दैन । नेपालको अर्थतन्त्र सन् २०२० र २०२१ मा झन्डै शून्य प्रतिशत हाराहारी वृद्धि हुने प्रक्षेपण छ । यसअघिका वर्षहरूमा गरिएका गरिबी घटाउनेजस्ता कार्यक्रमहरूको प्रगति पछाडि धकेलिनेछ ।यो बेला गरिब र निम्न आय भएकालाई सामाजिक सुरक्षाका कार्यक्रममार्फत राहत दिने, औपचारिकअनौपचारिक क्षेत्रको रोजगारी र उत्पादनमाथिको असरलाई कम गर्न पूरक बजेट ल्याउने, साना तथा मझौलादेखि ठूला उद्योगसम्मलाई राहत दिने काम गर्ने, सकेजति क्षेत्रमा राज्यको फजुल खर्च कटौती गर्नुपर्ने र प्रधानमन्त्रीले सबै पार्टीलाई साथमा लिएर संकटलाई सम्बोधन गर्नुपर्ने हो । तर मध्यावधिको घोषणाले स्वास्थ्य, मानवीय र आर्थिक संकटमाथि राजनीतिक संकट थपिएको छ ।नेकपाको विभाजनले देशको प्रमुख प्रतिपक्षी दल नेपाली कांग्रेस अंग्रेजीमा भनिने क्याच २२ को अवस्थामा देखिन्छ । चुनावको समर्थन गरौं, अलोकतान्त्रिकको बिल्ला लाग्ला भन्ने डरÙ संसद् पुनःस्थापनाको समर्थन गरौं, नेकपा बाँडिएका बेला चुनावबाट सरकारमा जाने शुभ अवसर गुम्ने डर । संसद् पुनःस्थापना भए प्रचण्ड र माधव नेपालको नेकपा सबैभन्दा ठूलो दल हुने अनि त्यसले जनता समाजवादीसँग र केही स्वतन्त्रसँग मिलेर सरकार बनाउन सक्ने, ओलीको नेकपा दोस्रो ठूलो दल भएकाले प्रमुख प्रतिपक्षी बन्ने र कांग्रेसले प्रमुख प्रतिपक्षबाट तेस्रो ठूलो दलमा सीमित हुनुपर्ने भय पनि कांग्रेसलाई छ ।पक्कै पनि चुनावको माग गर्नु प्रमुख प्रतिपक्षको धर्म हो तर लोकतन्त्रको लामो इतिहास बोकेको, आफ्नै नेतृत्वमा नयाँ संविधान ल्याएको पार्टी कांग्रेसले चारैतिर अलोकतान्त्रिक, असंवैधानिक र अस्थिरता निम्त्याउने प्रयोजनबाट घोषणा गरिएको भनेर आलोचित मध्यावधिको निर्णयपछाडि लागेर पार्टीको मात्र स्वार्थ हेर्दा लोकतन्त्र र नयाँ संविधानप्रतिको उसको प्रतिबद्धतामा आँच आउनेछ भन्नेहरू छन् । अर्कातिर, यसरी हरेक दुईतीन वर्षमै मध्यावधि चुनाव हुने चलनलाई प्रश्रय दिने हो भने जुन अस्थिरताले नेकपा खायो त्यही अस्थिरताले कांग्रेसको सरकारलाई पनि खाने देखिन्छ ।यदि सर्वोच्च अदालतले मध्यावधि चुनावको निर्णय संवैधानिक ठहर्यायो भने एउटा संसद्लाई उसको कार्यकालभरि काम गर्ने ग्यारेन्टी दिन वर्तमान संविधानको गम्भीर समीक्षा गर्नुपर्ने देखिन्छ । अर्कातिर, राजनीतिक तिक्तता र ध्रुवीकरणकै बीच केही हदसम्मको स्थायित्व कायम गर्न दुई कुरा गर्न जरुरी छ । पहिलो, संसद् पुनःस्थापना भएको अवस्थामा यो कदमलाई समर्थन गर्ने सबै दल एक भएर बाँकी दुई वर्षका लागि सरकार चलाउने । दोस्रो, अदालतबाट चुनावमा जानुपर्ने निर्णय आए सबै मुख्य पार्टीलाई समेटी प्रधानमन्त्री ओलीले राष्ट्रिय सरकारको नेतृत्व गरेर निष्पक्ष र धाँधलीरहित चुनावको वातावरण बनाउने ।नोट ः यी विचारसँग लेखकसम्बद्ध संस्थाको सम्बन्ध छैन ।"
संविधानमा नभएको सिफारिस,"यकिनन अर्थात् यसमा दुईमत छैन, यदि विवेकपूर्ण ढंगले सम्हालिएन भने देशको राजनीति एकदमै भयावह कालखण्डमा प्रवेश गरिसकेको हुँदा निकै विद्रूप अवस्था उपस्थित हुने प्रबल सम्भावना छ । पाँच वर्षका लागि चुनिएको प्रतिनिधिसभालाई तीन वर्ष नपुग्दै ताजा जनादेश लिने भन्दै बलात् विघटन गरिएको छ र यसैका फलस्वरूप अनुमानै गर्न नसकिने अनिश्चयको दौर प्रारम्भ भएको छ । यस समयको साक्षी बनिरहेको जोकोही पनि, जसमा अलिकति ज्ञान र विवेक छ, ऊ नाजवाफ छ ।पुस ५ गते प्रधानमन्त्री केपी शर्मा ओलीले संविधानमा व्यवस्थै नगरिएको प्रतिनिधिसभा विघटनको सिफारिसका साथै तत्कालै यसको कार्यान्वयनसमेत गराएर देश र दुनियाँलाई चकित र स्तब्ध पारेका छन् । प्रधानमन्त्री ओलीले आवेग, क्रोध अथवा जोसमा आएर होस् अथवा जेजस्तो अवस्थामा सिफारिस गरेका भए पनि राष्ट्रपति श्रीमती विद्यादेवी भण्डारीले आफ्नो स्वविवेकीय अधिकार प्रयोग गर्दै सविधानविद्हरूसित परामर्श गर्नेछिन् भन्ने धेरैले अनुमान गरेका थिए । त्यो अनुमान तत्कालै निरर्थक भयो । किनभने उनले कत्ति पनि अबेर नगरी प्रधानमन्त्रीको सिफारिसमा लालमोहर लगाइदिइन् ।निश्चय नै, आलंकारिक राष्ट्रपतिलाई प्रधानमन्त्रीका सिफारिसको अवज्ञा गर्ने किञ्चित् अधिकार हुँदैन । नेपालका राष्ट्रपति आलंकारिक हुन्, त्यसैले यहाँ पनि प्रधानमन्त्रीका सिफारिसको अवज्ञा गर्ने गुन्जायस छैन । यति हुँदाहुँदै पनि केचाहिँ मननीय छ भने, राष्ट्रपतिले तात्तातै सहीछाप गरिहाल्नुपर्छ भन्ने वैधानिक बाध्यता थिएन र त्यस्तो कहीँ लेखिएको पनि छैन । त्यसैले यस प्रकृतिका सिफारिसमा आलंकारिकै राष्ट्रपतिबाट समेत परामर्श वाञ्छनीय हुन्थ्यो । हुन्थ्यो किनभने संविधानको मर्म रक्षा गर्न सद्विवेक प्रयोग गर्ने अधिकार संविधानका अक्षरमा नलेखिएको भए पनि संविधानको भावनामा अन्तर्निहित हुन्छ । विवेकशील मनुष्यले यति अन्तराशय अवश्य बुझ्छ, किनभने विवेकशील हुनाले नै मनुष्यले मनुष्यत्वको उपाधि पाएको हो ।मनुष्य विवेकशील प्राणी भएका कारण त हुँदै हो, झन् राष्ट्रपति नै भएकी भण्डारीलाई आफूले संविधानको पालना गर्नु, गराउन प्रेरित गर्नु राष्ट्रपति पदको कर्तव्यभित्रै पर्छ भन्ने ज्ञानको अतिरिक्त कक्षा लिनुपर्ने आवश्यकता पक्कै थिएन । तर पछिल्ला प्रकरणहरूले, दुर्भाग्यवश, उनको विवेकशीलतामाथि प्रश्न उठेका छन् र यी प्रश्नहरू एकान्तमा होइन, सार्वजनिक रूपमै उठेका छन् । त्यति सम्मानित र उच्चासनमा बसेका व्यक्तिको विवेकमाथि प्रश्न उठ्नु किमार्थ प्रिय र शोभनीय हुँदैन । तर प्रश्न त उठे । त्यसैले प्रधानमन्त्री ओलीबाट मात्र होइन, राष्ट्रपति भण्डारीबाट समेत जानीबुझी व्यवस्थाका मर्मविपरीत कार्य हुन गएको छ । तथा, भनिरहनु नपर्ला, ओली र भण्डारी दुवै यस व्यवस्थाका प्रणेतामध्येमै पर्छन् । प्रणेताले पद्धतिमाथि प्रहार गर्नु त परै, प्रहार गर्न सोच्नसम्म नसक्नुपर्ने हो, यसको मर्म रक्षामा प्रस्तुत हुनुपर्ने हो । जबकि मर्म रक्षा नभएर, उनीहरूबाट भयो प्रहार नै ।अरू दुःखद त के भने, कतिपय गल्ती सच्चिने प्रकारका हुन्छन् तर पुस ५ को कार्यकृत्य गल्ती गर्नेकै हातबाट नसच्चिने किसिमको हो । गल्ती नै गर्दा पनि सच्याउँदा सच्चिने गल्ती र नसच्चिने कृत्यबीच भेदको ज्ञान हुनु आवश्यक हुन्छ । तर विघटनको कार्यकृत्य गल्ती गर्ने आफैंले सच्याउँदा सच्चिने किसिमको होइन । प्रधानमन्त्री र राष्ट्रपति दुवैले जा है गलत भयो भनेर महसुस गरे पनि अब उनीहरूबाट यो सच्चिँदैन, सच्चिने ठाउँ छैन । सच्चिने, नसच्चिने निर्णयाधिकार उनीहरूको पहुँचबाहिर गइसकेको छ ।त्यसैले अब गल्ती महसुस गरे पनि नगरे पनि हिसाबकिताब, विशेष गरेर प्रधानमन्त्रीका खातामा चढिसकेको छ, राष्ट्रपति यसकी अंशियार बनिसकेकी छन् । राज्यका कार्यकारी प्रमुख र संविधानका संरक्षकबाटै गर्नै नहुने संविधानइतर बलमिच्याइँ भइसकेको छ । यस्तो गर्नै हुँदैनथ्यो किनभने कतिपय विषय आयुजस्तै नफर्किने हुन्छन् । मृत्युजस्तै नसच्चिने हुन्छन् । भइसकेपछि भइसक्छन् । यस प्रकृतिको विघटन पनि त्यस्तै मृत्यु बरोबर हो किनभने राजनीतिक निर्णयबाट नसच्चिने गरी अब यो अदालत परिसरभित्र प्रवेश गरिसकेको छ ।जनप्रतिनिधिमूलक व्यवस्थासम्बन्धी निर्णयाधिकार न्यायपालिकाको सरहदमा प्रवेश गरिसकेको छ । यो विषय अध्यादेश जारी गर्ने र फिर्ता लिनेजस्तो आफैं सच्याउँदा सच्चिने छँदै थिएन, हुँदै होइन । ऐननियमजस्तो संशोधनीय पनि होइन । यो विषय त यस संविधानको मर्मसित, आत्मासित, प्राणतत्त्वसित सम्बन्धित थियो र छ । यो विघटन कथं न्यायपालिकाबाट सदर भयो तर निश्चित समयावधिभित्र निर्वाचन भएन भने यस संविधानको औचित्य र अस्तित्वमाथि प्रश्न उठ्ने मात्र होइन, यसको प्राणपखेरु नै उड्न सक्छ ।अझ गहिरिएर विचार गर्नुस् त ! यथार्थमा प्रतिनिधिसभा विघटनको यो सिफारिस सिफारिस गर्नेलाई नै पिर्ने प्रकृतिको छ, कार्यान्वयन गराउनेलाई समेत नराम्ररी मुछ्ने किसिमको छ किनभने प्रधानमन्त्रीको विवाद संसद्सित थिएन, न त प्रधानमन्त्रीलाई संसद्ले काम गर्न कुनै बाधाअवरोध गरेको थियो । प्रधानमन्त्री ओली त संसद् छल्दै बालुवाटारस्थित प्रधानमन्त्रीको सरकारी निवासमा नेपाल कम्युनिस्ट पार्टी (नेकपा) का सचिवालय, स्थायी कमिटी, केन्द्रीय समितिका बैठक गराएर बसेका थिए । पार्टीका अर्का अध्यक्ष पुष्पकमल दाहालसित पत्राचार गरेर बसेका थिए र पत्राचारमा उठाइएका विषयहरू मुलुककै अभिभावकत्व लिनुपर्ने राष्ट्रपतिका बैठकसम्म पुर्याइएका थिए । त्यो उनीहरूका पार्टीको आन्तरिक विषय थियो तर प्रयोग राष्ट्रको समय र सम्पत्ति भइरहेको थियो । फेरि ख्याल रहोस्, प्रयोग राष्ट्रको आत्मसम्मानको भइरहेको थियो, प्रधानमन्त्रीय संस्थाको प्रतिष्ठाको भइरहेको थियो ।पार्टीभित्रको झैझगडा यावत् प्रकरणमा देशका जनताले चुनेको प्रतिनिधिसभा केकति कारणले दोषी भयो र प्रधानमन्त्रीले दण्डित गरे भन्ने प्रश्न त उठ्थ्यो, यदि संविधानमा प्रधानमन्त्रीलाई लागेमा विघटनको सिफारिस गर्ने प्रावधान राखिएकै हुन्थ्यो भने पनि । तर यस संविधानमा त त्यस्तो प्रावधान नै छैन र त्यस्तो प्रावधान नराख्न भूमिका निर्वाह गर्नेमध्ये स्वयं ओली पनि एक हुन् । निश्चय नै, त्यस प्रकृतिको प्रावधान २०४७ सालको संविधानको धारा ५४(४) मा थियो । तर यो त्यो संविधान होइन । यो संविधान निर्माणका एक प्रमुख हस्ती स्वयं वर्तमान प्रधानमन्त्री ओली हुन् । वर्तमान संविधानमा शासकीय स्वरूपसम्बन्धी व्यवस्था स्वयं ओलीकै प्रभावको प्राधान्यमा राखिएको हो ।सम्झनुस्, संविधानको मस्यौदा भइरहँदा प्रधानमन्त्रीले बारम्बार संसद् विघटन गरेर देशमा अस्थिरता निम्त्याए भन्दै प्रधानमन्त्रीका हातगोडा बाँध्ने प्रयोजनका धाराहरूको आविष्कार गर्ने कार्यमा तत्कालीन प्रधानमन्त्री सुशील कोइराला, नेपाली कांग्रेसका नेता रामचन्द्र पौडेल, अहिलेका अर्को नेकपाका अध्यक्ष तथा तत्कालीन एमालेका नेता माधवकुमार नेपाल र ओली स्वयं पनि क्रियाशील थिए । प्रधानमन्त्रीका हातगोडा बाँधेर संसदीय प्रथा चल्दैन भन्दा ठाडै खाउँलाजस्तो गर्दै स्थिरताको वकालत गर्ने, अरू कोही होइन, उल्लिखित पात्रहरू नै थिए ।त्यति मात्र कहाँ हो र ! राजनीतिक स्थिरता सुनिश्चित गर्न भन्दै सरकार गठन भएको दुई वर्ष अविश्वास प्रस्ताव ल्याउन नपाइने भन्नाका पछाडिको नियत त्यसताका उठेका दुई सारभूत विषय अर्थात् प्रधानमन्त्रीको प्रत्यक्ष निर्वाचन अथवा कार्यकारी राष्ट्रपति हुनुपर्ने प्रस्तावहरूलाई निस्तेज बनाउनु थियो । तर त्यसो गरिरहँदा संसदीय प्रथाको मर्म नै मर्छ भन्ने सत्सल्लाह नसुन्नेहरूका अग्रपंक्तिमा, दुई वर्ष नपुग्दै कतिखेर म्याद पुग्छ भनेर दिन गन्ती गरेर बस्ने अरू होइन, संविधाननिर्माता नेताहरू नै थिए । कतै प्रतिनिधिसभा त कतै भने प्रधानमन्त्रीलाई बन्दी बनाउने वर्तमान संविधानको शासकीय स्वरूप नै त्रुटिपूर्ण छ ।संविधान लेख्दा जुन व्यवस्थाको जस्तो चरित्र हो, संविधानमा चरित्र सुहाउँदा प्रावधान नै राख्नुपर्छ, अन्यथा अनर्थ हुन्छ भन्ने विषय बारम्बार सम्झाइएको हो । तर दोस्रो संविधानसभाकालमा ओली लगायतका पात्रहरूको ध्यान संविधानमा आफूलाई सजिलो हुने प्रावधान राख्नमै केन्द्रित थियो । जबकि आज ओली त्यही गरिरहेका छन्, जुन उनले त्यतिखेर विरोध गरेका थिए किनभने उनी पनि प्रधानमन्त्रीको कुर्सी प्राप्त गर्न सजिलो बाटो चाहन्थे । हरेक नेता त्यतिखेर आआफ्नै दाउपेचमा लागेका थिए । त्यही दाउपेचमा संविधान निर्माणकै बेला शासकीय स्वरूप पर्यो, संसदीय प्रथा त अवलम्बन गरियो तर यसका मूलभूत चरित्रकै हुर्मत लिएर । संसदीय प्रथा भन्दै यसमा भएभरका विकृत र मनोगत अड्चन हालेकाले आज यस्तो दुर्दान्त अवस्था उत्पन्न भएको हो । फलस्वरूप ओली आफ्नो प्रधानमन्त्रित्वको निरन्तरताका लागि संविधानइतर मार्ग अवलम्बन गर्न प्रेरित भएका हुन् ।अब अहम् प्रश्न उपस्थित छ, संविधानइतर व्यवहारलाई कसले सच्याउने अथवा दण्डित गर्ने ? यसको उत्तरका लागि निश्चय नै विघटनको विषयले सर्वोच्च अदालतको संवैधानिक इजलासमा प्रवेश पाइसकेको छ । इजलासले जति छिटो यस विषयको टुंगो लगाउँछ, त्यति नै आश्वस्तता बढ्छ । अदालतले विघटन बदर गरेमा प्रतिनिधिसभाको पुनःस्थापना हुन्छ नै, यसमा मतभेद रहेन । तर विघटनलाई सदर गरेमा व्यवस्थालाई सही लिकमा ल्याउने अर्को बाटो छैन, त्यो बाटो निर्वाचन नै हो । निश्चय नै, पुनःस्थापनाका लागि आन्दोलन एउटा विकल्प त हो तर आन्दोलन गरेर प्रतिनिधिसभा पुनःस्थापना कसले गर्ने भन्ने प्रश्न स्वतः उपस्थित हुन्छ । राष्ट्रपतिले कि ? कि प्रतिनिधिसभा स्वयं पुनःस्थापित हुने हो ?"
किसानको उधारो परिश्रम,"ने पाल कृषिप्रधान मुलुक हो र यहाँका अधिकांश मानिस कृषिमा आबद्ध छन् भन्ने वाक्य पढीपढी हुर्किएकी मलाई कृषि शब्द र यसको प्रधानताबारे खासै चासो थिएन, वैदेशिक रोजगारीका लागि इजरायल नटेकुन्जेल । त्यहाँ एक दिन फ्रान्सेली मूलका इजरायली किसान डोरोन मार्कले सोधेका थिए, तिम्रो देश औद्योगिक हो ? अप्रत्याशित प्रश्नले मलाई अलमल्यायो । एकै छिनको अलमलपछि जवाफ दिएँ, होइन, कृषिप्रधान हो । क्याप्सिकम निर्यात गर्ने प्रसिद्ध फर्मका मालिक एवं इजरायलकै धनी किसानमा पर्ने डोरोनले भने, त्यसो भए तिमीहरू खाद्यान्न, फलफूल दुनियाँभर बेच्छौ होला है ?उनका अनुसार, देश कृषिप्रधान भनिनु भनेको कृषिमा आत्मनिर्भर हुनु रहेछ । र, कृषिप्रधान मुलुकले प्रशस्त खाद्यान्न उब्जाएर अन्य मुलुकमा समेत निर्यात गर्ने रहेछ । डोरोनका लागि गतिलो उत्तर खोज्नै मलाई हम्मेहम्मे पर्यो । अप्ठ्यारो मान्दै भनें, हाम्रोमा प्रशस्त धान फल्छ । यसो भनेपछि उनी झन् उत्सुक भए र भने, त्यसो भए तिमीहरूकोमा पानी प्रशस्त छ । इजरायलमा पानीको अभाव हुने भएकाले उनको ध्यान त्यतापट्टि गयो । एक छिनपछि फेरि गफिऐ, हामी पानीमा गरिब छौं नत्र अहिलेको भन्दा धेरै अन्नपात उब्जाउन सक्थ्यौं र चामल बाहिरबाट किन्नुपर्थेन, हाम्रो पैसा जोगिन्थ्यो । इजरायलले थाइल्यान्ड, इन्डिया, जापान लगायतबाट चामल आयात गर्छ । डोरोनका यस्ता अनेक जिज्ञासाका टालटुले जवाफ दिएर म उम्किएँ । के नेपाल साँच्चै कृषिप्रधान मुलुक हो त ? हो भने, डोरोनको अनुमान किन गलत भयो ? यी प्रश्नले मलाई लखेटिरहे ।इजरायलको २० प्रतिशत जमिन मात्रै खेतीयोग्य छ । औद्योगिक मुलुक भए पनि इजरायल कृषिमा आत्मनिर्भर छ । जम्माजम्मी देशको ३ प्रतिशत श्रमशक्ति कृषिमा आबद्ध छ, तर त्यतिकै उब्जनीले ९५ प्रतिशत जनतालाई खाद्यान्न पुग्छ । रोचक त के भने, इजरायलले फलफूल निर्यात गरेर वार्षिक २ अर्ब डलर आम्दानी गर्छ । कृषिसँग जल जोडिन्छ नै । इजरायलमा पानीको अत्यन्तै अभाव छ, तैपनि कृषि क्षेत्रको उपलब्धि लोभलाग्दो छ । आफूसँग के छैन भन्नेमा अलमलिनुभन्दा जे छ त्यसैलाई धेरैभन्दा धेरै उपयोग गर्न सके उन्नति सम्भव छ भन्ने इजरायलले मलाई बुझायो । इजरायलीहरू उपलब्ध पानीको ८६ प्रतिशतसम्मलाई पुनर्प्रयोग गर्छन् । कृषिमा आत्मनिर्भर हुने चाहनाले गर्दा संसारमै पहिलोपटक इजरायलले थोपा सिँचाइ प्रणालीको विकास गर्यो । यो प्रणालीमा मसिनो पाइपको जालोमार्फत पानीलाई बोटबिरुवाको फेदफेदमा पुर्याइन्छ । बिरुवाले चाहिनेजति परिमाणमा मात्रै पानी खपत गर्छ । यसो गर्दा एक त खेतै भिजाउने पानी खेर गएन, अर्को रोपिएको प्रत्येक बिरुवामा समान परिमाणको पानी पुग्दा फसलमा एकरूपता पनि आउने भयो । इजरायलबाट सिकेर अन्य मुलुकले यही प्रविधिमार्फत कृषिमा पानीको अभावलाई कम गरिरहेका छन् । नेपालमा पनि थोपा सिँचाइ प्रविधि प्रयोग भैरहेको छ ।कृषि पेसालाई सम्मान गर्ने चलन, कृषि उद्योगको विस्तार, प्रविधिको विकास र सरकारी प्रोत्साहन अनि लगानीका कारण इजरायलले चमत्कार गर्यो । कुल बजेटको १७ प्रतिशत इजरायलले कृषिका लागि छुट्याउँछ । तर, हाम्रोमा कुल गार्हस्थ्य उत्पादनमा ३३ प्रतिशत योगदान दिने र लगभग ६६ प्रतिशत जनसंख्या आबद्ध रहेको कृषिका लागि जम्मा ३ प्रतिशत बजेट छुट्याइन्छ । कृषिका लागि चाहिने आधारभूत कुरा, जस्तो ः माटो, पानी र जनसंख्या हामीलाई प्रकृतिले नै दिएको छÙ जलस्रोतमा त झन् प्रकृतिले अति नै न्याय गरेको छ तैपनि कृषिप्रधान को ट्याग भिरेर वार्षिक सरदर ३९ अर्ब रुपैयाँको खाद्यान्न आयात गर्नुपरेको छ । हामीकहाँ मौसमविशेषमा केही फलफूल मात्र उपलब्ध हुन्छन् । ती पनि कुनै चीनबाट आइपुग्छन् त कुनै भारतबाट । विषादीयुक्त खाद्यान्न आयात गर्न हामी अभिशप्त छौं । आखिर यस्तो किन भयो ?सरकारले युवालाई कृषिमा आकर्षित गर्न र खाद्यान्नमा मुलुकलाई आत्मनिर्भर बनाउन प्रधानमन्त्री कृषि आधुनिकीकरण परियोजना जस्ता कार्यक्रम अघि सारेको छ । कृषिलाई व्यावसायिक, यान्त्रिक तथा औद्योगिक बनाउन आवश्यक अनुदान वा सहुलियत ऋण प्रवाह गरी किसानहरूलाई प्रोत्साहन गर्ने काम पनि चलिरहेको छ । तैपनि दिनानुदिन मुलुक खाद्यान्नमा परनिर्भर भइरहेको छ । किसानहरूको अवस्था जर्जर छ र कृषिप्रति युवाहरूको उदासीनता बढ्दो छ । यसको पछिल्लो उदाहरण हो उखु किसानहरूको आन्दोलन । किसानले पाँच वर्षसम्म उब्जनीको मूल्य नपाउँदा तिनका सन्तानले के खाए, कसरी लेखपढ गरे, औषधिउपचार कसरी गरे र चाडपर्व कसरी मनाए भन्नेमा सरकार र सम्बन्धित निकायलाई चासो छैन । उद्योग फस्टाओस्, किसान लाभान्वित होऊन् र उब्जनीमा बढोत्तरी होस् भनेर सरकारले उद्यमीलाई उपभोक्ताबाट उठाएको भ्याटको ९० प्रतिशतसम्म सापटी दिन्छ । भ्याटसमेत खाएर मोटाइरहेका उद्योगी र ठेकेदारहरूलाई सरकारले समयसमयमा काम भएनभएको खोजखबर गर्नुपर्दैन ? सरकारले उपलब्ध गराइरहेको सेवासुविधा र प्रोत्साहन किसानसमक्ष पुगेनपुगेको जानकारी राख्नुपर्दैन ? ठेकेदार मात्रै मोटाएर कृषि कसरी फस्टाउँछ ?कहिले दूधले मूल्य नपाएको त कहिले टमाटरले बजार नपाएको झोंकमा किसानहरूले फसल सडकमा फ्याँक्नुपरिरहेको छ । बजार लाने बेलाको काउलीमाथि डोजर लगाएको दृश्य बारम्बार देखिन्छ । स्याउ जमिनमा गाडेको खबर बाहिर आइरहन्छ । यहाँ किसान र उपभोक्ता दुवै मारमा छन् । न सरकारी सेवासुविधा वास्तविक किसानसम्म पुगेको छ न त उपभोक्ताले तिरेको मूल्य नै । बजार बिचौलियाहरूको मुठीमा छ । ठेकेदारहरूले स्वदेशी फसलको उचित मूल्य किसानलाई दिँदैनन् । बरु, स्थानीय उब्जनीलाई शून्यमा झारेर विषादीयुक्त अखाद्य वस्तु सस्तोमा आयात गरी चर्को मूल्यमा बेच्ने गर्छन् । यहाँ कृषि क्रान्तिका नाममा सीमित दलाल र उद्योगी मात्रै मोटाइरहेका छन् । किसानले वर्षसम्म उधारोमा परिश्रम गरिरहेछन् । जुन मुलुकमा पसिनाको मूल्य पाउन किसानहरू सडकमा रुन बाध्य हुनुपरेको छ, यस्तो मुलुकले कृषिप्रधान को ट्याग भिरिरहन सुहाउँछ ?"
कमजोर शासनको जगमा समृद्धिको परिकल्पना,"शासक वर्गले विकसित र समृद्ध नेपालको सपना बाँड्न थालेको धेरै दशक भइसक्यो । करिब साठी वर्षअघि नेपालकै हाराहारीमा रहेको दक्षिण कोरिया आज गरिब मुलुकहरूलाई सहयोग दिने महत्त्वपूर्ण द्विपक्षीय दाता समूहमा पर्छ । अन्तर्राष्ट्रिय मुद्रा कोषको प्रतिवेदनअनुसार, सन् २०१८ मा नेपालको प्रतिव्यक्ति क्रयशक्ति क्षमता ३,५५० अमेरिकी डलर थियो भने दक्षिण कोरियाको ४६,४५२ डलर । नेपालको अर्थतन्त्र ऋण र रेमिट्यान्समा अडिएको छ भने, दक्षिण कोरियाले अल्पविकसित तथा विकासशील देशहरूलाई २४ खर्ब डलर वैदेशिक सहायता दिने गर्छ । नेपालभन्दा दयनीय अवस्थाबाट गुज्रेको इथियोपियामा पूर्वाधार विकासको गति लोभलाग्दो छ । साधनस्रोतका नाममा केवल मरुभूमिको भूगोल पाएका इजरायलसहित कैयौं राष्ट्र आज पूर्वाधार तथा मानवीय विकासको चरम चुलीमा पुगेका छन् । तर संस्कृतिको धरोहर तथा प्राकृतिक सम्पदाले भरिपूर्ण नेपाल किन गरिब नै रह्यो ? हामी कस्तो विकासको प्रयास गर्दै छौं भनी केवल भाषणमार्फत पुष्टि गर्न बाध्य छौं ।छोटोछोटो अन्तरालमा फरकफरक नयाँ शासन प्रणाली अपनाउनुपरेकाले नेपालमा विकास हुन सकेन भन्ने तर्क कतिपयले गरिरहँदा हाम्रो राजनीतिक संस्कार र सोच नै अस्तव्यस्त अवस्थामा रहेको भन्ने बुझिन्छ । माओले जग बसालेको कम्युनिस्ट मुलुक चीन, जापान र संयुक्त अधिराज्यजस्ता राजतन्त्रको संस्कृतिमा हुर्केका देशहरू, अमेरिका, जर्मनी, भारत, अस्ट्रेलिया, ब्राजिलजस्ता संघीयतामा लम्केका मुलुकहरूले गरेको विकासको विश्लेषण गरी हेर्दा कुनै पनि मुलुक विकास वा अविकासको अवस्थामा रहनुमा राजनीतिक प्रणाली नै एक मात्र कारक होइन । सुदृढ सुशासनकै बलमा उपर्युक्त देशहरूले आर्थिकसामाजिक रूपले निकै ठूलो छलाङ मार्न सकेका हुन् । नेपालमा संघीय गणतान्त्रिक शासन पद्धतिको अभ्यास सुरु भएकै पाँच वर्ष बितिसक्यो, तर न नेपाली जनता सम्पन्न हुने सुनिश्चितता छ न त सुखी हुने संकेतै देखिएको छ । बरु जननिराशा र अनिश्चितता व्याप्त हुँदै गएको छ । सुशासनको अभावकै कारण यस्तो भएको हो । हुन त यसमा केही वर्षयताको बिग्रँदो भूराजनीतिक अवस्था, जलवायु परिवर्तनको नकारात्मक प्रभाव, कोभिड१९ महामारीको प्रत्यक्षअप्रत्यक्ष असरको समेत दोष हुन सक्ला ।सुशासन राज्य सञ्चालनको प्राण हो, जसको अभावमा शासन प्रणाली एकतन्त्रीय र तानाशाही हुन पुग्छ । सुशासन सुनिश्चित भएको शासन प्रणालीमा राज्यको थिति निर्माण र विकासको निर्णय प्रक्रियामा जनता तथा सरोकारवालाको अर्थपूर्ण सहभागिता हुन्छ, सहमतिउन्मुख निर्णय हुन्छन्, राज्यका अंगहरू जनताप्रति पूर्ण जवाफदेह हुन्छन्, राज्यका विभिन्न अंग र सरकारका निर्णयहरू पारदर्शी हुन्छन्, हरेक निर्णय कार्यकौशल र सारभूत रूपमा प्रभावकारी हुन्छ, सरकारका निर्णयहरू समतामूलक तथा समावेशी हुन्छन् र सबै कामकारबाही कानुनसम्मत हुन्छन् । सुशासनका यस्ता पक्षहरू मुलुकको शासन प्रणालीमा गहिरोसँग अन्तरघुलित हुन सके भ्रष्टाचार न्यूनीकरण हुन्छ, दिगो तथा समावेशी विकासको गति तीव्र हुन्छ र जनताले सुखको अनुभूति गर्न पाउँछन् ।संविधान निर्माण, तीनै तहको निर्वाचनजस्ता काम भए पनि कानुन निर्माण र कर्मचारी संयन्त्रको व्यवस्थापन लगायतका पक्षहरू सन्तोषजनक नरहेकाले नेपालमा संघीयताको पूर्णतः कार्यान्वयनमा ढिलाइ हुँदै आएको छ । यसलाई लिएर कतिपय राजनीतिकर्मी भारतलाई संघीयता कार्यान्वयन गर्न एक दशकभन्दा बढी लागेको थियो, हामीले त चाँडो गरेका हौं भन्ने तर्क गर्छन् । तर, हामी सबैभन्दा चाँडै संघीयता कार्यान्वयन गर्ने मुलुकको मापदण्डलाई किन उछिन्ने प्रयास गर्दैनौं ? राजनीतिक दलहरूमा इच्छाशक्तिको अभाव र वर्तमान सरकारको कमजोरीकै कारण यस्तो भइरहेको हो । संघीयता कार्यान्वयनको अर्को महत्त्वपूर्ण पाटोका रूपमा रहेको कर्मचारी संयन्त्र समयमा व्यवस्थापन हुन सकेन । जनताले चाहेको नेपालको संघीयताको मूलमर्म भनेको घरदैलोको पारदर्शी, नतिजामुखी तथा प्रभावकारी सरकार हो । यसमा पनि जनता सन्तुष्ट हुने अवस्था बन्न सकेन । नयाँ राजनीतिक अभ्यासअनुसार चल्नका लागि आवश्यक संघीयताका आधारभूत पक्षहरूमा समेत काम हुन सकिरहेको छैन । २९४ भन्दा बढी संघीय ऐन बनाउनुपर्नेमा १९ वटा मात्र नयाँ कानुन बन्न सकेका छन् । ७० वटाजति पुरानै कानुनलाई सामान्य संशोधन गरिएको छ । जंगबहादुरकालीन वा महेन्द्रकालीन ऐनबाट अहिलेको सामाजिक व्यवस्था अगाडि बढेको छ । संघीय कानुनकै अवस्था यस्तो रहेका बेला प्रदेश र स्थानीय तहको के गति होला, अनुमान गर्न सकिन्छ । साझा अधिकारका क्षेत्रमा संघीय ऐन नबनी प्रदेश र स्थानीय तहले कानुन बनाउन सक्दैनन् । यस्तो सुस्तताले गर्दा राज्यसंयन्त्र प्रभावकारी हुन सक्दैनन् । विश्वासको संकटबीच कार्यकारी संस्थाले ओठे तर्क गर्नुपर्ने बाध्यता हुन आउँछ ।सुरुमा सामान्य मौसमी ज्वरोका रूपमा परिभाषित कोभिड१९ अहिले राज्यले थामिनसक्ने गरी फैलिएकाले गाउँ, सहर तथा समुदाय आतंकित छन् । संविधानको धारा ३५ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुने, कसैलाई पनि आकस्मिक स्वास्थ्य सेवाबाट वञ्चित नगरिने, प्रत्येक व्यक्तिलाई आफ्नो स्वास्थ्य उपचारका सम्बन्धमा जानकारी पाउने हक हुने र प्रत्येक नागरिकलाई स्वास्थ्य सेवामा समान पहुँचको हक हुनेछ भन्ने व्यवस्था छ । सविधानको धारा ४७ अनुसार मौलिक हकको कार्यान्वयनका लागि आवश्यकताअनुसार राज्यले यो संविधान प्रारम्भ भएको तीन वर्षभित्र कानुनी व्यवस्था गर्नुपर्ने हो । यसैबीच अबउप्रान्त कोभिड१९ को उपचार खर्च आफैं बेहोर्नुपर्ने व्यवस्था कार्यान्वयन गर्न सरकारले अस्पतालहरूलाई निर्देशन दिएको छ भनी छापाहरूले लेखेपछि आमनागरिक त्रस्त हुन पुगे । प्रकोप र महामारीमा जनताको जीउधन बचाउन तथा मौलिक हकको प्रतिरक्षा गर्नसम्म पनि राज्यको हस्तक्षेप र भूमिका रहेन भने जनताले कर तिर्नुको समेत औचित्य नहुने भन्ने प्रश्न सामाजिक सञ्जालमा उठे । यद्यपि केही ढिलो गरी सरकार प्रमुखबाट कोभिड१९ को उपचार राज्यले निःशुल्क गर्ने भनी प्रस्ट पारिएपछि स्वास्थ्यसम्बन्धी संविधानले व्यवस्था गरेको मौलिक हकमा उठेको ठूलो ज्वारभाटा मत्थर त भएको छ तर कार्यान्वयन हेर्न बाँकी छ । विपत्का बेला जनतालाई भरपूर साथ दिन सक्ने बलियो, विश्वासिलो, जनमुखी तथा प्रजातान्त्रिक सरकारका रूपमा वर्तमान सरकारले आफूलाई प्रमाणित गर्नुपर्नेछ । यसका लागि राज्य सञ्चालनको हरेक तहमा दक्ष, इमानदार र नतिजामुखी संयन्त्रको युद्धस्तरमा विकास नगरी हुन्न ।सामान्यतः राष्ट्रिय महत्त्वका विषयमा सरकारलाई सचेत गराउने काम प्रमुख प्रतिपक्ष र नागरिक समाजको हो । तर केही वर्षयता यी दुवै संस्था जनताका अपेक्षामुताबिक सक्रिय नभएका कारण विभिन्न महत्त्वपूर्ण विषयमा जनसमूहबाट सीधा प्रतिक्रिया हुने गरेको छ । प्रतिपक्षको स्वर कमजोर हुँदा वा प्रमुख प्रतिपक्षले प्रभावकारी भूमिका खेल्न नसक्दा प्रजातान्त्रिक शासन प्रणालीअन्तर्गत गठित सरकारहरू पनि निरंकुश भएका थुप्रै उदाहरण छन् । नेपालको नियति त्यसो नहोस् भन्नेमा सम्बद्ध पक्षले हेक्का राख्न आवश्यक छ । संघीय शासन प्रणाली गरिब नेपालीका लागि महँगो साबित हुँदै छ भन्ने आम बुझाइलाई तर्कले होइन, आर्थिकसामाजिक विकासका सूचकांकमार्फत गलत तुल्याउनु आवश्यक छ । राजदरबारबाट सिंहदरबार हुँदै केही हदसम्म गाउँसम्म सारिएको राज्यसत्ताको प्रयोगमा भ्रष्टाचार र राज्यदोहन गर्ने अभ्यासको विकेन्द्रीकरण भयो भन्ने आवाजलाई श्वेतपत्र तथा राष्ट्रका नाममा दिइने सम्बोधनमा उल्लेख गर्नमा मात्र होइन, स्थानीय तहलाई जनताका घरदैलोको सुखदुःखको सरकारका रूपमा रूपान्तरण गर्न सम्बद्ध सबैको ध्यान जानुपर्छ । संघीयताको प्रभावकारी कार्यान्वयनका लागि संघ, प्रदेश र स्थानीय तहबीच नियमित, नियोजित र सार्थक संवादको सघनतासमेत जरूरी देखिन्छ । संघीय शासन प्रणालीको जरा स्थानीय तह भएकाले जरामा मलजल गर्नुपर्छ । स्थानीय तहको क्षमता अभिवृद्धिमा संघ र प्रदेशको सहयोग र सहकार्यमा देखिएको अन्योल हटाउनु सुशासनका क्षेत्रमा सुधारको पहिलो कदम हुन सक्छ । संघीय मन्त्रालय तथा विभागहरूले सञ्चालन गरेका स्थानीय स्तरका साना आयोजनाको कार्यान्वयनको समीक्षामा मात्र रमाउने संस्कारबाट समृद्धिको परिकल्पना पूरा हुन सक्दैन ।महत नगर विकास कोषका पूर्वकार्यकारी निर्देशक र न्यौपाने जिविस महासंघका पूर्वकार्यकारी महासचिव हुन् ।"
दलको विवादमा राजदूतको दौडधुप,"काठमाडौं (कास) नेपालको पछिल्लो राजनीतिक घटनाक्रममा चिनियाँ चासो बढेको छ । नेपालका लागि चिनियाँ राजदूत होउ यान्छीले बिहीबार बिहान खुमलटार पुगेर नेकपा अध्यक्ष पुष्पकमल दाहाललाई भेटिन् । भेटमा दाहाल र राजदूत होउबीच साझा चासोका विषयमा छलफल भएको चिनियाँ राजदूतावासका तृतीय सचिव याङ सीले कान्तिपुरलाई बताए । मंगलबार मात्रै उनले शीतल निवास पुगेर राष्ट्रपति विद्यादेवी भण्डारीलाई भेटेकी थिइन् ।गत वैशाख, असार र मंसिरमा सत्तारूढ दल नेकपाभित्रको विवाद मिलाउन उनले सहजीकरण गरेकी थिइन् । पुस ५ गते प्रधानमन्त्री केपी शर्मा ओलीले प्रतिनिधिसभा विघटनसँगै नेकपा विभाजन भएपछि विकसित राजनीतिक घटनाक्रम बुझ्न राजदूत होउको सक्रियता बढेको हो । पूर्वप्रधानमन्त्री तथा राज्यका उच्च अंगमा रहेका पदाधिकारीले भेटवार्ता गर्दा कूटनीतिक आचारसंहिताअनुसार परराष्ट्र मन्त्रालयलाई थाहा दिनुपर्ने र भेटवार्तामा परराष्ट्रका प्रतिनिधि अनिवार्य हुनुपर्ने उल्लेख छ । तर राष्ट्रपति भण्डारी र दाहालसँग चिनियाँ राजदूत होउबीच भेटवार्ता हुँदा परराष्ट्रका कुनै पनि प्रतिनिधिको सहभागिता नरहेको मन्त्रालयका एक उच्च पदाधिकारीले बताए । कूटनीतिक विज्ञ प्राध्यापक श्रीधर खत्रीले चिनियाँ राजदूत होउले यस पटक क्रिसमस र नयाँ वर्षको शुभकामना दिन गएको नभनेकामा अचम्म माने । उनले भने, यसअघि मंसिरमा राष्ट्रपति, प्रधानमन्त्रीसहित नेकपाका अध्यक्षसँग भेटवार्ता गर्दा दसैंको शुभकामना दिन गएको भनेकी थिइन् । राजदूत होउको पछिल्लो भेटघाटले चिनियाँहरू नेपालको नयाँ राजनीतिक घटनाक्रमलाई पहिलेको भन्दा पनि अझ बढी चासोको साथ लिएको बुझ्न सकिने खत्रीले बताए । उनले भने, परराष्ट्र मन्त्रालय र परराष्ट्रमन्त्रीले कूटनीतिक मर्यादालाई लागू गरेको छ वा छैन भन्ने महत्त्वपूर्ण कुरा हो ।तीन वर्षअघि तत्कालीन नेकपा एमाले र एमाओवादी केन्द्रबीच एकता भई नेकपा बनेपछि दुई अध्यक्ष केपी शर्मा ओली र पुष्पकमल दाहालबीच विवाद चलिरहँदा पनि राजदूत होउको चासो बढेको थियो । उनले राष्ट्रपति भण्डारी, प्रधानमन्त्री र नेताहरूलाई पटकपटक भेटेर नेकपाभित्रको विवाद मिलाउने प्रयास गरेकी थिइन् ।"
आयोगमा 'मुद्दा बनेननेकपा विवाद,"(काठमाडौं)  नेकपा विवादको जानकारी दिनदिनै आयोगमा पुगे पनि मुद्दाकै रूपमा प्रवेश भने गरिसकेको छैन । दुवै पक्षले आफ्नोतर्फबाट गरेका निर्णयहरूको जानकारी आयोगलाई दिए पनि रीत पुर्याएर पार्टीको आधिकारिकताका विषयमा कुनै पक्षले पनि दाबी गरिसकेको छैन । कुनै पनि पक्षले प्रक्रियागत ढंगले विवादलाई बढाइनसकेको आयोगले जनाएको छ । प्रक्रियागत रूपमा नेकपाको विवाद आयोगका लागि मुद्दा नबनिसकेकाले त्यसको औपचारिक प्रक्रियामा आयोग प्रवेश गरेको छैन । आयोगको कानुन तथा राजनीतिक दल महाशाखा प्रमुख सहसचिव लक्ष्मीप्रसाद गौतमले अहिलेसम्म नेकपाको दुवै पक्षबाट गरिएका निर्णयहरूको जानकारी दिने चिठी मात्रै आयोगमा आएको बताए । राजनीतिक दलसम्बन्धी ऐनको व्यवस्थाअनुसार मुद्दाकै रूपमा विवादित विषयले आयोगमा प्रवेश पाइसकेको छैन, उनले भने, ऐनले तोकेका निश्चित विषयहरू पूरा गरेर कुनै पनि पक्षले आधिकारिकताको माग दाबी गरेर आइसक्नुभएको छैन । ऐन र नियमावलीले तोकेको निश्चित ढाँचाका अनुसूची फारामहरू भरेर आधिकारिकताको दाबी गर्नुपर्ने प्रावधान छ । त्यस्तै, पदाधिकारी हेरफेरको जानकारी गराइए पनि नियमावलीले तोकेको ढाँचाअनुसार आयोगलाई कुनै पनि पक्षले चिठी बुझाएका छैनन् । दलसम्बन्धी ऐनले तोकेको विवाद निरूपणको दफाबाट नआएसम्म प्रक्रियामा प्रवेश नगर्ने आयोगका अधिकारीहरू बताउँछन् । अहिलेसम्म दुवै पक्षबाट आएका चिठीपत्रहरूलाई अध्ययन गर्ने र सुरक्षित राख्ने काम मात्रै आयोगले गरेको छ । ती पत्रका आधारमा मात्र मुद्दाका रूपमा नेकपाको विवादलाई अगाडि बढाउन आयोगले चाहेको छैन । पुस ६ गतेयता नेकपाको लेटरप्याडमा दिनहुँ कुनै न कुनै पत्र आयोगमा पुगिरहेको छ । बिहीबार प्रधानमन्त्री केपी शर्मा ओली पक्षले दोस्रो पत्र पठाएको छ । त्यसमा पुस ७ गते बसेको केन्द्रीय कमिटीले गरेका निर्णयहरूबारे जानकारी दिइएको छ । यसअघि पुष्पकमल दाहाल र माधव नेपाल समूहले पनि दुईवटा पत्रमार्फत स्थायी कमिटी र केन्द्रीय कमिटीले गरेका निर्णयहरूको जानकारी आयोगलाई गराइसकेको छ तर राजनीतिक दलसम्बन्धी ऐनमा रहेको दल विभाजनको प्रक्रिया वा दलको मान्यतासम्बन्धी विवादको निरूपणलाई लिएर कुनै पनि पक्षले आयोगमा प्रवेश गरिसकेको छैन ।ऐनको दफा ३३(२) मा कुनै दलको केन्द्रीय समिति र संघीय संसद्को संसदीय दलका कम्तीमा ४० प्रतिशत सदस्यले छुट्टै नयाँ दल बनाउन सक्ने प्रावधान छ । अहिले प्रतिनिधिसभा विघटन रहेकाले संसदीय दललाई लिएर समस्या छ । ऐनको यस दफाले संसदीय दल नभएको वा प्रतिनिधिसभा विघटन भएको अवस्थामा के गर्ने भन्ने परिकल्पना गरेको छैन । त्यस्तै, राजनीतिक दलसम्बन्धी ऐनको परिच्छेद९ मा दफा ४३ देखि ३६ सम्म दलको मान्यतासम्बन्धी विवाद निरूपणका प्रावधान छन् । दलको नाम, दलको छाप, विधान, झन्डा, चिह्न, दलका पदाधिकारी, केन्द्रीय समिति वा केन्द्रीय समितिको निर्णयको आधिकारिकतालगायतका विषयमा परेका विवाद आयोगले निरूपण गर्नेसम्बन्धी प्रावधान ती दफाहरूमा छन् । नेकपाको विवाद यतिबेला पार्टीको आधिकारिकतालाई लिएर सुरु भएको छ । त्यस्तो विवाद प्रारम्भ भएको ३० दिनभित्र दलमाथि आधिकारिकता दाबी गर्ने पक्षले आधार र प्रमाण जुटाएर दलको केन्द्रीय कमिटीको ४० प्रतिशत सदस्यको हस्ताक्षरसहित आयोगमा दाबी पेस गर्नुपर्ने कानुनी व्यवस्था छ । राजनीतिक दलसम्बन्धी ऐनको दफा ३३(२) अनुसार नयाँ दल खोल्न वा ४४(१) को प्रावधानअनुसार आधिकारिकता मागको दाबी कुनै पक्षबाट आयोगमा पेस भएको छैन ।अहिलेसम्म दुवै पक्षबाट आएका जानकारीहरूको अध्ययन गर्ने काम भइरहेको छ, सहसचिव गौतमले भने, कानुनअनुसार विवाद मुद्दाकै रूपमा आएपछि आयोगको इजलासले दुवै पक्षको कुरा सुनेर कानुनमा भएको व्यवस्थाअनुसार निर्णय गर्नेछ । अन्य राजनीतिक दलका विवाद पनि त्यसैगरी टुंगो लाग्दै आएको छ । ऐनले विवाद निरूपणको निश्चित प्रक्रिया पूरा गर्नका लागि निश्चित समय पनि निर्धारण गरेको छ । ऐनअनुसार कुनै पक्षले आधिकारिकताको माग दाबी गर्दै निवेदन दिएमा आयोगले लिखित जवाफ पेस गर्नका लागि अर्को पक्षलाई १५ दिनको समय दिनेछ । त्यो अवधिभित्र जवाफ पेस गर्न नसकेमा सम्बन्धित पक्षको अनुरोधमा आयोगले थप १० दिनको म्याद दिन सक्ने प्रावधान छ । उक्त प्रक्रियापछि आयोगले दुवै पक्षलाई आपसी सहमतिबाट विवाद समाधानका लागि आयोगमा उपस्थित हुन निश्चित अवधि तोक्न सक्नेछ तर सहमति नभएमा आयोगले लिखित जवाफ पेस भएको वा जवाफ पेस गर्ने अवधि नाघेको मितिबाट ४५ दिनभित्र निर्णय दिनुपर्ने ऐनको प्रावधान छ ।ऐनले तोकेका प्रक्रिया पूरा गर्दा पनि दलसम्बन्धी विवाद टुंग्याउन आयोगले डेढदुई महिनाको अवधि लिन सक्छ । महाशाखा प्रमुख गौतमले विवाद मुद्दाका रूपमा प्रवेश गरे ऐनले निर्दिष्ट गरेको निश्चित समयसीमा पूरा गर्दा विवाद निरूपणले स्वाभाविक रूपमा केही समय लिने बताए ।"
संसद् अधिवेशन बोलाउन जसपाको आग्रह,"काठमाडौं (कास) जनता समाजवादी पार्टी (जसपा) का नेताहरूले सभामुख अग्नि सापकोटालाई बिहीबार भेटेर संसद्को हिउँदे अधिवेशन बोलाउन आग्रह गरेका छन् । प्रधानमन्त्री केपी शर्मा ओलीको कदम असंवैधानिक भएकाले प्रतिनिधिसभा मृत नभएको तर्क गर्दै नेताहरूले संसद् बैठक बोलाउनुपर्ने बताएका हुन् ।पार्टीका संघीय परिषद् अध्यक्ष बाबुराम भट्टराई, पार्टी अध्यक्ष उपेन्द्र यादव र नेता लक्ष्मणलाल कर्णले सभामुखलाई भेटेका हुन् । जसपाको केन्द्रीय कार्यकारिणी समितिको मंगलबारको बैठकले प्रधानमन्त्री ओलीको कदमलाई असंवैधानिक र अलोकतान्त्रिक ठहर गर्दै संसद् बोलाउन सभामुखलाई आग्रह गर्ने निर्णय गरेको थियो । संविधानअनुसार ६ महिनाभित्र अधिवेशन बोलाउनुपर्ने व्यवस्था पनि जसपाले स्मरण गराएको छ । सभामुखले संविधानको धारा १०३ (२) समेतको आधारमा कामकारबाही अगाडि बढाउन मिल्ने विशेष व्यवस्था रहेको जसपाको विज्ञप्तिमा छ ।"
संवैधानिक इजलासमा उठ्ने सवालहरू के होलान् ?,"(काठमाडौं)  संविधानको धारा ७६ को उपधारा १ र ७ । अनि अर्को धारा ८५ । संसदीय प्रणालीको आधारभूत मर्म एवं मूल्यमान्यता । संसदीय प्रणाली भएका विभिन्न मुलुकहरूको अभ्यास । प्रधानमन्त्री केपी शर्मा ओलीले गत आइतबार मन्त्रिपरिषद्बाट गरेको सिफारिसअनुसार राष्ट्रपति विद्यादेवी भण्डारीले प्रतिनिधिसभा विघटन गर्दा लिएका आधारहरू यिनै चारवटा बुँदा हुन्, जसमा दुईवटा संविधानको धारा उद्धृत गरिएको छ भने बाँकीमा संसदीय व्यवस्था र अन्तर्राष्ट्रिय अभ्यास भनी विघटनको निर्णयको आधार लिएको देखिन्छ ।शुक्रबारदेखि सुरु हुने संवैधानिक इजलासले त्यो सिफारिसका क्रममा लिइएका आधार र त्यसको संवैधानिक धरातलको परीक्षण गर्नेछ । सर्वोच्च अदालत मुख्य रूपमा प्रतिनिधिसभा विघटनको व्यवस्था भएको संविधानको धारा ७६ को उपधारा ७ मा केन्द्रित हुनेछ र त्यसक्रममा उपधारा ७ भन्दा अगाडिका सर्तहरूको व्याख्या गर्नेछ । बुधबार प्रधानन्यायाधीश चोलेन्द्रशमशेर जबराको एकल इजलासले बारम्बार यसबारेमा जिज्ञासा राखेको थियो भने बहस पनि त्यसैतर्फ मोडिएको थियो । शुक्रबारको संवैधानिक इजलासमा धारा ७६ को प्रयोगबारेमा अझै गहन छलफल हुने देखिन्छ ।प्रधानमन्त्री ओलीले प्रतिनिधिसभा विघटनको सिफारिस गर्दा संसदीय प्रणालीको आधारभूत मूल्य र मान्यता भन्ने वाक्यांशलाई आधार लिएका छन् । बेलायती संसदीय प्रणालीको मूल्यमान्यता अनुकरण गरेको नेपालको २०४७ सालको संविधानपछि बनेका सरकारहरू स्थिर हुन सकेनन् । त्यसको प्रमुख कारण संसद् विघटन नै हो । २०५१ सालको दुई वर्षमै फेरि २०५३ सालमा संसद् विघटनको प्रयास भएको थियो । पछि सूर्यबहादुर थापा नेतृत्वको सरकारले पनि विघटनको प्रयास गरेको थियो । २०५९ सालमा प्रधानमन्त्री शेरबहादुर देउवाले संसद् विघटन मात्रै गरेनन्, प्रजातन्त्र दरबारमा बुझाएको आरोपसमेत खेपे ।संविधानमै नभएको व्यवस्थाअनुसार प्रतिनिधिसभा विघटन गरेर नेपालको संसदीय प्रणालीको आधारभूत मूल्य र मान्यता भन्नु उल्लु कुरा हो, वरिष्ठ अधिवक्तासमेत रहेका राष्ट्रिय सभा सदस्य राधेश्याम अधिकारीले कान्तिपुरसँग भने, बारम्बार संसद् विघटनको खेलले राजनीतिक स्थिरता भएन भनेर हामीले संसदीय प्रणालीलाई २०७२ सालको संविधानमा परिमार्जन गरेका छौं । प्रधानमन्त्रीले बिनासर्त प्रतिनिधिसभा विघटन गर्न पाउने व्यवस्था हामीले नजानेर होइन, सरकारलाई स्थिरता दिने प्रयास गरेर नराखेको हो ।प्रधानमन्त्रीको सिफारिसबमोजिम राष्ट्रपतिले विघटनका क्रममा लिएको यो आधार कति संविधानसम्मत् छ ? संवैधानिक इजलासले हेर्नुपर्ने अवस्था आएको छ । प्रधानमन्त्री ओलीले विघटनमा लिएको आधारमध्ये उनकै भाषामा विभिन्न मुलुकको अभ्यास पनि एक हो तर त्यो तर्क यति अमूर्त छ कि कुन मुलुकको कस्तो अभ्यास हो ? उनले कुनै उदाहरण दिएका छैनन् । वरिष्ठ अधिवक्ता हरि उप्रेतीको बुझाइमा यो संविधानको व्यवस्थाले प्रतिनिधिसभा विघटन गर्ने आफ्नो दाउलाई गरिखान दिँदैन भनेर विभिन्न मुलुकहरूको अभ्यास भनी रफु भर्ने काम भएको हो । मस्यौदा लेख्ने मानिसलाई यति लेख्यो भने रफु भर्न सकिन्छ भनेर लागेको हुनुपर्छ, उनले भने, संविधानमै उल्लेख नभएको विषयमा अन्तर्राष्ट्रिय अभ्यासलाई सन्दर्भका रूपमा हेरिने हो । संविधानमा स्पष्ट लेखिएको कुरामा अन्त कहाँ के छ भनेर हेरिँदैन । सर्वोच्च अदालतले समेत अन्तर्राष्ट्रिय न्यायिक अभ्यास र नजिरहरू हेरेको हुन्छ । बहसका क्रममा पनि ती विषय उठाइन्छ तर मुलुकभित्रै त्यो विषयमा स्पष्ट नजिर बनेको छ, कानुनी दृष्टिकोणका सामग्रीहरू पाइन्छ भने अन्तर्राष्ट्रिय अभ्यास हेरिँदैन तर प्रधानमन्त्री ओलीले संसद् विघटनजस्तो गम्भीर निर्णयलाई संविधानको धारा र उपधारालाई गम्भीरतापूर्वक उल्लेख गर्नुपर्नेमा अन्य मुलुकको अभ्यास भनेर निर्णयको आधार बनाए । अन्तर्राष्ट्रिय अभ्यास थरीथरीका छन्, उहाँलाई जे मन लाग्यो, त्यही अन्तर्राष्ट्रिय अभ्यास हुने भयो, राष्ट्रिय सभा सदस्य अधिकारी भन्छन्, यो त आफ्नो बल पुर्याउन संविधानमा नलेखिएको कुरा बलजफ्ती गर्नुपर्दा बोल्ने कुरा हो । महान्यायाधिवक्ता कार्यालय स्रोतका अनुसार बिहीबारसम्म प्रधानमन्त्री कार्यालयबाट प्रतिनिधिसभा विघटनका क्रममा भएको निर्णय र सिफारिसको फाइल आइपुगेको छैन । फाइलमा थप संवैधानिक र कानुनी आधारहरू लिइएको भए त्यसैअनुसार ओली पक्षका कानुन व्यवसायीले निर्णयको प्रतिरक्षा गर्नेछन् । आधारहरू छन् नि, किन नहुनु ? प्रधानमन्त्रीको निर्णयपछि केही दिन मौन रहेका उनका कानुनी सहयोगी र सल्लाहकारहरूले विस्तारै निर्णयबारे मुख खोल्न थालेका छन् । प्रधानमन्त्रीका कानुनविज्ञ बाबुराम दाहालले संविधानको मर्मलाई हेर्ने हो भने प्रधानमन्त्रीले विघटन गर्न पाउने अधिकार रहेको दाबी गरे । उनले आफ्नो तर्क पुष्टि गर्न २०५३ सालको प्रसंग कोट्याए । २०४७ सालको संविधानमा प्रधानमन्त्रीलाई संसद् विघटनको अधिकार थियो । त्यसैअनुसार तत्कालीन प्रधानमन्त्री मनमोहन अधिकारीले संसद् विघटन गर्दा सर्वोच्च अदालतले मिल्दैन भन्यो, होइन ? दाहालले कान्तिपुरसँग भने, संविधानमा विघटन गर्न पाउँछन् भन्दा पनि विघटन नहुँदो रहेछ त ! आज संविधान हेर्नुभयो भने विघटनको कुरा बोलेको छ, त्यसैअनुसार प्रधानमन्त्रीले निर्णय गर्न किन नपाउने ? दाहालका अनुसार अहिले संविधानको धारा ७६ को उपधारा १ अनुसार बनेका प्रधानमन्त्रीले त्यसैको उपधारा ७ प्रयोग गरेका हुन् । उनको तर्कअनुसार उपधारा १ पछिको विकल्पका रूपमा रहेको अरू दलहरू मिलेर वा अल्पमतको सरकार बनाउने अवस्था अहिले थिएन, किनभने बहुमत प्रधानमन्त्रीसँगै थियो । अविश्वासको प्रस्ताव लगेका थिएनन्, लगेको भए पनि अर्को प्रधानमन्त्रीको नाम आउने अवस्था थिएन, उनले भने, विकल्प कसैले दिन सक्ने अवस्था छैन भने कसरी अर्को सरकार बन्छ ? अनि प्रधानमन्त्रीले गरेको निर्णय कसरी संविधानविपरीत भयो ? वरिष्ठ अधिवक्ता हरि उप्रेतीले भने सोझै संविधानविपरीत भन्न सकिने निर्णयमा समेत सरकारको प्रतिरक्षा गरेको देख्दा आफूलाई कानुन व्यवसाय र पेसाप्रति लज्जाबोध भएको बताए । अहिले त पुराना समाचार उद्धृत गरेर त्यतिबेलाका सभामुख सुवास नेम्वाङ र सभासद अग्नि खरेलले राजनीतिक स्थिरताका लागि प्रधानमन्त्रीलाई संसद् विघटनको अधिकार नदिइएको कुरा सबैतिर आइरहेको छ, हैन र ? उप्रेतीले भने, यस्तो स्पष्ट कुरामा पनि वादविवाद भएको छ । जुन दुःखद कुरा हो ।"
नयाँ स्वरूपको कोरोनाले के असर गर्ला ?,"(काठमाडौं)  बेलायतमा कोरोनाको नयाँ स्वरूप भेटिएपछि नेपालमा भित्रिन सक्ने चिन्ता विज्ञहरूले गरेका छन् । अहिले देखिएको कोरोना भाइरसको प्रजाति पहिलेको भन्दा द्रुत गतिमा फैलिन सक्ने भएकाले सतर्कता अपनाउनुपर्नेमा उनीहरूले जोड दिएका छन् । विश्व स्वास्थ्य संगठनले बेलायतसहित नेदरल्यान्ड्स, डेनमार्क र अस्ट्रेलियामा समेत कोरोना भाइरसको नयाँ स्वरूप पत्ता लगाएको जनाएको छ । भीयूआई२०२०१२०१ नाम दिइएको उक्त भाइरसको संक्रमण तीव्र रूपमा फैलिएपछि बेलायतमा कडा लकडाउन गरिएको छ । ब्रिटिस अधिकारीहरूले नयाँ स्वरूपको भाइरस पहिलेको भन्दा ७० प्रतिशतसम्म बढी संक्रामक रहेको जनाएका छन् । सेन्टर फर डिजिज कन्ट्रोल एन्ड प्रिभेन्सन (सीडीसी) को इम्प्लिकेसन्स अफ इमर्जिङ सार्स कोभिड टु भेरियन्ट नामक अध्ययनले पनि संरचना परिवर्तन भएको नयाँ भाइरस छिटो फैलिने सक्ने देखाएको छ । सीडीसीले यसको थप खोजमा वैज्ञानिकहरू लागिपरेको र यसले एकदम सिकिस्त बिरामी बनाउने वा मृत्युको जोखिम बढाउने वा नबढाउने भन्ने तथ्य फेला परिनहालेको जनाएको छ । भाइरसले स्वरूप बदलेसँगै खोपको प्रभावकारिता घट्ने चिन्ता पनि सुरु भएको छ । अहिले विकास भइरहेका खोपले नयाँ भाइरसलाई नियन्त्रण गर्दैन भन्ने पुष्टिचाहिँ भइनसकेको वैज्ञानिकहरू बताउँछन् । नयाँ प्रकारको कोरोना भाइरस सेप्टेम्बरमा पहिलो पटक फेला परेको थियो । सामान्यतया यसबाट बालबालिका तथा किशोरकिशोरीमा कम संक्रमण हुन सक्ने बताइन्छ । इम्पेरियल कलेज लन्डनका भाइरोलोजिस्ट वेन्डी बार्सले भने वयस्कजस्तै बालबालिकामा पनि छिटो फैलिने सम्भावना रहेको जनाएका छन् । नेपालमा नयाँ प्रकारको यो भाइरस भित्रिने सम्भावनालाई नकार्न नसकिने विज्ञहरू बताउँछन् । शुक्रराज ट्रपिकल तथा सरुवा रोग अस्पतालका रिसर्च युनिट संयोजक डा शेरबहादुर पुनले नयाँ स्वरूपको भाइरस नेपाल भित्रिइसक्यो कि सकेन भनेर चासो देखिएको बताए । यो खालको कोरोना भाइरस छिर्नेबित्तिकै आजको भोलि फटाफट देखिने भन्ने हुँदैन । दुई महिनामा बल्ल यसले बेलायतमा धेरैलाई संक्रमित पार्दै छ भनेर थाहा हुँदै छ, उनले भने । उनले भाइरस प्रवेश गर्ने मुख्यद्वार भारत रहेको उल्लेख गर्दै त्यहाँ आए नेपाल अछुतो रहन नसक्ने बताए । नयाँ कोरोना भाइरस द्रुत गतिमा फैलिन सक्ने भनिएकाले यो नेपालका लागि चिन्ताको विषय हुन सक्छ, उनले भने । डा पुनले नेपालले जनस्वास्थ्यका मापदण्ड परीक्षण, कन्ट्याक्ट ट्रेसिङ, आइसोलेसनलगायत पूर्ण पालना गर्नुपर्नेमा जोड दिए । परीक्षण निकै घटेको छ । त्यसमाथि राजनीतिक ट्वीस्ट आएको छ । राजनीतिक पार्टीका दिनहुँ हुने नारा, जुलुस, भेला, बैठक आदि जनस्वास्थ्य मापदण्डविपरीत छन् । यसले कोरोनाको थप जोखिम नल्याओस्, उनले भने । उनले नेपालमै पनि भाइरसले कस्तो संरचना परिवर्तन (म्युटेसन) गर्दै छ भनेर अध्ययन गरिनुपर्ने बताए । म्युटेसन भयो भने भाइरसका विभिन्न प्रकारको लहर आउन सक्ने उल्लेख गर्दै डा पुनले सतर्क रहनुपर्ने बताए । संक्रामक रोग विशेषज्ञ डा प्रभात अधिकारीका अनुसार भाइरसमा जति धेरै जिनको मात्रा हुन्छ, त्यति नै धेरै म्युटेसन हुने सम्भावना रहन्छ । कोरोना भाइरस फ्लु भाइरस, एचआईभी भाइरस जस्तो धेरै म्युटेट भने हुँदो रहने छ । अहिलेको म्युटेसन हेर्दा सार्न सक्ने प्रतिशत बढेको छ तर यसले पहिलेको स्ट्रेनभन्दा धेरै मृत्युदर बढाउने र घातक गर्ने अहिलेसम्म देखिएको छैन । उनले पनि सजिलैसँग फैलिन सक्ने भएकाले सतर्क रहनुपर्नेमा जोड दिए । नेपालमै पनि भाइरसको म्युटेसन भइरहेको हुन सक्ने डा अधिकारी पनि बताउँछन् । भाइरसको स्ट्रेन फैलिएको छ वा छैन भनेर परीक्षण आवश्यक छ, नेपालमा त्यो सुविधा छैन तर यहाँ पनि गर्न सकिन्छ, उनले भने, अहिले हामीकहाँ देखिएको भाइरस भने मुख्यतः भारतबाट आएको हो । नेपालमा आत्तिहाल्नुपर्ने अवस्था छैन । भीडभाड गर्नु भएन, मास्क लगाउनुपर्यो, साबुनपानीले हात धुनुपर्यो । उनले सरकारले परीक्षण बढाउनुपर्ने, आइसोलेसन तथा क्वारेन्टाइनमा राख्ने व्यवस्था गर्नुपर्ने र खोपको पहल गर्नुपर्ने बताए । अहिलेसम्म भाइरसको स्ट्रेनमा आएको परिवर्तनले खोपको प्रभावकारितामा खासै परिवर्तन देखाएको छैन, उनले भने, विश्व स्वास्थ्य संगठनले खोपको प्रभावकारिता ७० प्रतिशतसम्म भए पनि काम गर्छ भनेको छ ।कोभिड१९ संकट व्यवस्थापन केन्द्र (सीसीएमसी) ले बुधबार रातिदेखि नै बेलायतबाट हुने उडान र यात्रुलाई नेपाल आउन प्रतिबन्ध लगाएको छ । स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बेलायतमा नयाँ स्वरूपमा कोरोना भाइरस देखा परेको सन्दर्भमा यसको रोकथाम तथा नियन्त्रणका लागि यो निर्णय लिइएको बताए । पुस १ देखि ७ गतेभित्र बेलायतबाट वा त्यहाँको बाटो हुँदै नेपाल प्रवेश गर्ने सबैले अनिवार्य होटल क्वारेन्टाइनमा बस्नुपर्ने र नेपाल प्रवेश गरेको मितिले ७ देखि १० दिनभित्र नजिकको प्रयोगशालामा परीक्षण गर्न आग्रह गरिएको छ, उनले भने । नेपाल स्वास्थ्य अनुसन्धान परिषद्का सदस्य सचिव डा प्रदीप ज्ञवालीले बुधबारदेखि स्वास्थ्य मन्त्रालयबाट स्वीकृति लिएर अहिलेसम्म कहाँबाट कति मानिस आए र बेलायतबाट आएको नयाँ प्रकारको भाइरसको प्रभाव नेपालमा कस्तो छ भनेर पोजिटिभ केसहरूको स्वाब लिएर अध्ययन गरिरहेको जानकारी दिए । मान्छे खोज्ने काम सुरु भइसकेको छ । होम आइसोलेसनमा बसेका मान्छेको पनि नमुना स्वाब संकलन गरेर साता वा १० दिनभित्रमा रिपोर्ट सार्वजनिक गर्छौं, उनले भने, नेपालमा पनि भाइरसको संरचना कसरी परिवर्तन हुँदै छ भनेर अध्ययन गरिरहेका छौं ।"
चुनावमा धाँधलीको आरोप लागेकालाई ट्रम्पले बचाए,"वासिङ्टन (एजेन्सी) अमेरिकामा सन् २०१६ मा भएको राष्ट्रपतीय चुनावमा धाँधली गर्नका लागि रुसका गुप्तचर निकायका व्यक्तिसँग गोप्य भेटघाट गरेको आरोप लागेकाहरूमाथिको संघीय छानबिन अमेरिकी राष्ट्रपति डोनाल्ड ट्रम्पले अन्त्य गरिदिएका छन् । राष्ट्रपति ट्रम्पले अनुसन्धानबाट उन्मुक्ति दिएका व्यक्तिहरूमा उनका ज्वाइँ जरेद कुस्नरका बुबा र ट्रम्पनिकट दुई व्यक्ति छन् । अमेरिकी संघीय छानबिनका क्रममा उनीहरूको संलग्नता देखिएको थियो । ट्रम्पको कार्यकाल अन्त्य हुनै लाग्दा एकपछि अर्को उन्मुक्ति गरिएको भन्दै ट्रम्पको चर्को आलोचना भइरहेको छ । उन्मुक्ति दिइएका व्यक्तिहरूमा जरेद कुस्नरका बुबा चार्ल्स कुस्नर, ट्रम्पका पूर्वचुनावी व्यवस्थापक पल मनाफोर्ट र लामो समयदेखिका ट्रम्पका सल्लाहकार रोजर स्टोन छन् । उनीहरूसहित ट्रम्पले हालसम्म २६ जनालाई उन्मुक्ति दिइसकेका छन् । ट्रम्पले भ्रष्ट रिपब्लिकन कंग्रेस सदस्यको सजाय माफ गर्नुका साथै सन् २००७ मा बग्दाद घटनामा १४ निर्दोश इराकीको हत्यामा संलग्न सुरक्षा गार्डलाई माफी दिइसकेका छन् । चार वर्षअघि अमेरिकी राष्ट्रपतिको चुनावमा ट्रम्पलाई जिताउन रुससँग मिलेमतो गरेको आरोप लागेका मनाफोर्टलाई सबै आरोपबाट मुक्त गरेको भन्दै ट्रम्पको निकै आलोचना भएको छ ।"
बेलायतका अस्पताललाई संक्रमित थेग्न सकस,"(लन्डन)  लन्डन वाटफोर्ड जनरल हस्पिटलका कन्सल्टेन्ट फिजिसियन एवं एक्युट मेडिसिन डिपार्टमेन्टका क्लिनिकल डिरेक्टर डा मोहन थापालाई अहिले कामको चापले एकछिन फुर्सद छैन । आफ्नो अस्पतालमा कोरोना भाइरसको पहिलो लहर अप्रिलको पिक भन्दा बढी बिरामी भर्ना हुँदा उनलाई भ्याइनभ्याइ छ । पहिलोपटक एनएचएस कोभिड हस्पिटलका रूपमा परिणत भएका थिए । बहिरंग, अप्रेसन र अरू सेवा बन्द गरेर कोभिड बिरामीमात्र जाँचिएको थियो । तर यसपटक अन्यसहित कोभिड बिरामीले अस्पताल भरिभराउ छ, डा थापाले कान्तिपुरसँग भने, जाडो याम यसै पनि प्रेसर हुने समय हो । त्यसमाथि जनशक्ति अभाव र कोरोना भाइरस तीव्र फैलिरहँदा अहिले बेलायतका अस्पतालले भार खेप्न सकिरहेका छैनन् ।बेलायतमा कोरोना भाइरसको दोस्रो लहर उच्च विन्दुमा पुगिरहँदा इंग्ल्यान्डका करिब ९० प्रतिशत बेड भरिइसकेका बताइएको छ । अग्रपंक्तिमा कार्यरत चिकित्सकहरूले स्थिति भयावह हुन सक्ने चेतावनी दिएका छन् । दक्षिण इंग्ल्यान्डमा अस्पताल भर्ना हुनेको संख्या वृद्धि भइरहेको छ । त्यसो त बेलायतको राजधानी लन्डनमा मात्र एक साताभित्र ६० हजार बढी संक्रमण पुष्टि भएको छ । एक सरकारी तथ्यांकअनुसार डिसेम्बर १९ सम्म तीन दिनमा १ हजार १ सयभन्दा बढी कोभिड बिरामी अस्पताल भर्ना भए । दक्षिणपश्चिम लन्डनको टुटिङस्थित सेन्ट जोर्ज, क्यामडेनको रोयल फ्री, पूर्वी लन्डनमा कैयौं अस्पताल सञ्चालन गर्ने बार्टस हेल्थ एनएचएस ट्रस्ट, बार्किङ, हेभरिङ र रेडब्रिज ट्रस्टले कोभिड चापका कारण अप्रेसन रद्द गरेका छन् । क्यालडरडेल एन्ड हडर्सफिल्ड, पोर्टसमथ हस्पिटल्स युनिभर्सिटी र स्यान्डवेल एन्ड वेस्ट बर्मिङ्घम गरी तीनवटा ट्रस्टले डिसेम्बर १३ भित्र आफ्ना सबै क्रिटिकल केयर बेड भरिइसकेको बताएका छन् । इंग्ल्यान्डमा मंगलबार मात्र थप १ हजार ८ सय ७५ जना कोरोना संक्रमित हस्पिटल भर्ना भएका थिए ।हाल बेलायतमा देखिएको नयाँ किसिमको भाइरस भीयूआई २०२०१२०१ यसअघिको भन्दा ७० प्रतिशतसम्म बढी संक्रामक रहेको वैज्ञानिकहरूले बताएका छन् । बुधबार मात्र बेलायतमा कोरोना संक्रमितको संख्या ३९ हजार बढी र ७ सय ४४ जनाको मृत्यु भएको थियो । डा थापाका अनुसार, बेलायतको राष्ट्रिय स्वास्थ्य सेवा (एनएचएस) ले गत जुलाईदेखि काममा जाने स्वास्थ्यकर्मीको जोखिम बुझ्न अकुपेसनल कोभिड रिस्क एसेसमेन्ट गर्न थालेपछि ६० वर्षमाथिका, मधुमेह, मुटु वा अन्य दीर्घरोगबाट समस्या हुने चिकित्सक, नर्सहरू काममा छैनन् । अहिले स्वास्थ्यकर्मी र अग्रपंक्तिका कामदारको सेल्फ टेस्टिङ (आफैंले कोभिड परीक्षण गर्ने) नियम लागू भएकाले आइसोलेसन बस्ने डाक्टर, नर्स पनि उत्तिकै छन् । यसले पनि जनशक्ति अभाव थप बढेको हो । इंग्ल्यान्डमा स्वास्थ्य प्रणालीमा काम गर्ने स्वतन्त्र थिंक ट्यांक किङस्फन्डका अनुसार बेलायतमा ३८ हजार नर्सिङ वर्कफोर्सको भ्याकेन्सी छ भने ब्रिटिस मेडिकल एसोसिएसन (बीएमए) को तथ्यांकमा ८ हजारभन्दा बढी मेडिकल डक्टर अभाव छ । जनशक्ति अभावले पनि विन्टर प्रेसर खेप्न अस्पताललाई सास्ती छ । असहज परिस्थितिबीच अस्पतालहरूमा पहिलेजस्तो व्यक्तिगत सुरक्षा उपकरण (पीपीई) अभाव नभएको र कोभिड खोप दिन सुरु भइसकेकाले आशावादी हुने ठाउँ भने रहेको थापाले बताए । बेलायतमा कोरोना भाइरसले स्वरूप बदलेर संक्रमण तीव्र फैलिएपछि विश्वका नेपालसहित झन्डै ५० बढी देशले यहाँबाट जाने उडानमा प्रतिबन्ध घोषणा गरेका छन् ।"
भारतमा संक्रमितको संख्या १ करोड नाघ्यो,"नयाँदिल्ली (एजेन्सी) भारतमा कोरोना भाइरस संक्रमितको संख्या बिहीबारसम्म १ करोड १ लाख २३ हजार नाघेको छ । गएको २४ घण्टामा भारतमा २४ हजार ७ सय १२ संक्रमित थपिएसँगै कुल संक्रमितको संख्या १ करोड १ लाख २३ हजार ७ सय ७८ पुगेको केन्द्रीय स्वास्थ्य तथा परिवार कल्याण मन्त्रालयले जनाएको छ । पछिल्लो २४ घण्टामा भारतमा संक्रमणका कारण ३ सय १२ जनाको मृत्यु भएको जनाइएको छ । भारतमा कोरोना भाइरसबाट मृत्यु हुनेको संख्या १ लाख ४६ हजार ७ सय ५६ पुगेको छ । मन्त्रालयको पछिल्लो विवरणअनुसार ९६ लाख ९३ हजार व्यक्ति संक्रमणमुक्त भएका छन् । भारतको राष्ट्रिय राजधानी दिल्लीमा गत २४ घण्टामा ८ सय ७१ जनामा संक्रमण पुष्टि भएको र १८ जनाको संक्रमणका कारण मृत्यु भएको छ । भारतमा हालसम्म भाइरसको संक्रमणका कारण १० हजार ३ सय ४७ जनाको मृत्यु भइसकेको छ ।यसैबीच, सरकारले देशका विभिन्न भागमा कोभिड१९ परीक्षणलाई तीव्रता दिने बताएको छ । भारतीय स्वास्थ्य अनुसन्धान परिषद्ले बुधबारसम्म देशभर १६ करोड ५३ लाख ८ हजारको हाराहारीमा नमुना परीक्षण गरेको जनाएको छ ।भारतीय प्रधानमन्त्री नरेन्द्र मोदीले कोभिड१९ को खोप केही हप्ताभित्रै तयार गर्नेगरी कार्य भइरहेको बताएका भारतीय सञ्चारमाध्यमले जनाएका छन् ।"
"आयात घट्यो, निर्यात बढ्यो","(काठमाडौं)  चालु आर्थिक वर्षको पहिलो पाँच महिनामा वैदेशिक व्यापारमा सुधार आएको छ । मंसिरसम्ममा व्यापार घाटा घटेको छ भने निर्यात बढेको छ । पाँच महिनाको अवधिमा कुल वैदेशिक व्यापार ५ खर्ब ७५ अर्ब ४४ करोड रुपैयाँको भएको भन्सार विभागको तथ्यांक छ । यसमा ५ खर्ब २५ अर्ब ४९ करोड रुपैयाँको सामान आयात र ५० अर्ब रुपैयाँको निर्यात भएको छ ।गत वर्षको पहिलो पाँच महिनामा ६ खर्ब २८ अर्ब ८७ करोड रुपैयाँको व्यापार भएको थियो । जसमध्ये ५ खर्ब ८१ अर्ब २५ करोड रुपैयाँको आयात र ४७ अर्ब ६१ करोडको निर्यात भएको थियो । आयातमा भएको कमी र निर्यातमा भएको सुधारले व्यापार घाटा १०९१ प्रतिशत घटेको छ । आयात १० प्रतिशत घटेको र निर्यात ५१२ प्रतिशत बढेको विभागको तथ्यांक छ । विभागका अनुसार उक्त अवधिमा सबैभन्दा बढी भटमासको तेल निर्यात भएको छ । त्यस अवधिमा १३ अर्ब ५० करोड रुपैयाँको निर्यात भएको हो । गत वर्षको पहिलो पाँच महिनामा ३ अर्ब ८ करोड रुपैयाँबराबरको मात्रै भटमास तेल निर्यात भएको थियो । व्यवसायीहरूले तेस्रो मुलुकबाट भटमास (कच्चा पदार्थ) आयात गरेर नेपालमा पुनः रिफाइन गरी भारत पठाउँदै आएका छन् । यस्तै दोस्रोमा सेन्थेटिक यार्न ३ अर्ब १३ करोड र ऊनी गलैंचा कार्पेट ३ अर्ब १० करोड रुपैयाँको निर्यात भएको छ । पाँच महिनामा ३ अर्ब ७ करोड रुपैयाँको अलैंची, २ अर्ब ५५ करोड रुपैयाँको चिया र २ अर्ब ५३ करोड रुपैयाँको तयारी कपडा निर्यात भएको छ । यस्तै १ अर्ब ९३ करोड रुपैयाँको जमोठ कपडा र १ अर्ब ५६ करोड रुपैयाँको जुटबाट बुनिएका कपडा निर्यात भएको तथ्यांकमा उल्लेख छ । आयातमा भने सबैभन्दा अगाडि डिजेल छ । पाँच महिनामा २३ अर्ब ४३ करोड रुपैयाँको डिजेल आयात भएको छ । कोभिड, लकडाउन र निषेधज्ञाले सुस्त बनाएको डिजेलको कारोबार पछिल्लो समय बढेको छ । सवारी साधनको चाप बढेसँगै डिजेल आयात पनि चुलिएको छ । यस्तै दोस्रोमा एमएस बिलेट आयात भएको छ । तथ्यांकअनुसार पाँच महिनामा २० अर्ब ४८ करोड रुपैयाँको एमएस बिलेट आयात भएको छ । तेस्रो नम्बरमा भने मोबाइल फोन आयात भएको छ । पाँच महिनामा १७ अर्ब ६४ करोड रुपैयाँको मोबाइल सेट आयात भएको विभागको तथ्यांकमा छ । गत आर्थिक वर्षको पहिलो पाँच महिनामा १० अर्ब ३६ करोड रुपैयाँको मात्रै आयात भएको थियो । लकडाउनका कारण अवैध बाटोबाट आयात बन्द भएपछि वैधानिक माध्यमबाट यसको आयात बढेको हो । यस समयमा भटमास तेलको कच्चा पदार्थको आयात पनि अस्वाभाविक रूपमा बढेको छ । पाँच महिनामा १४ अर्ब ६७ करोड रुपैयाँको मटमासको कच्चा पदार्थ आयात विभागको तथ्यांक छ । गत आर्थिक वर्षको पहिलो पाँच महिनामा ६ अर्ब ६१ करोड रुपैयाँको मात्रै भटमास कच्चा पदार्थ आयात भएको थियो । यस्तै १२ अर्ब ९४ करोड रुपैयाँको तयारी कपडा, ११ अर्ब ९२ करोड रुपैयाँको चामल, १० अर्ब ९२ करोड रुपैयाँको एलपी ग्यास र १० अर्ब १९ करोड रुपैयाँको पेट्रोल आयात भएको छ ।"
कोरोनापछि चुलियो च्यवनप्राशको माग,"(काठमाडौं)  अनलाइन सपिङका प्रायः प्ल्याटफर्म मा हिजोआज जुनसुकै कम्पनीका भए पनि च्यवनप्राश अनिवार्य राखिएको छ । कोभिड१९ को संक्रमण फैलिएसँगै रोग प्रतिरोधी क्षमता बढाउने भनिएको आयुर्वेदिक च्यवनप्राशको माग अत्यधिक बढेसँगै अनलाइन अर्डर चुलिएको छ । च्यवनप्राश उत्पादक र वितरक कम्पनीका अनुसार गत वर्षको तुलनामा यस पटक माग दोब्बर पुगेको छ । नेपाली बजारमा मुख्यगरी डाबर नेपाल, गोरखा आयुर्वेदिक कम्पनी, सिंहदरबार वैद्यखाना, पतञ्जलि र झन्डुका च्यवनप्राश उपलब्ध छन् । सरकारी लगानीको सिंहदरबार वैद्यखानाले माग हुने सिजनमै यसको उत्पादन गर्न नसकेपछि धेरै कारोबार गर्न सकेको छैन । अन्य कम्पनीलाई पनि मागअनुसारको च्यवनप्राश पुर्याउन भ्याइनभ्याई नै छ ।च्यवनप्राशमा सबैभन्दा बढी बजार हिस्सा डाबर नेपालको छ । ७० प्रतिशतभन्दा बढी हाम्रो उत्पादन हो, डाबर नेपालका मार्केटिङ प्रमुख अभयप्रसाद गोर्खालीले भने, ७७ वटै जिल्लामा हाम्रा उत्पादन बिक्री हुन्छ । अनलाइनमार्फत फाट्टफुट्ट कारोबार भइरहे पनि अन्य माध्यमबाट हुने बिक्री बढी छ । गोर्खालीका अनुसार डाबर नेपालले पाँच प्रकारका बट्टामा च्यवनप्राश बिक्री गर्दै आएको छ । १ किलोको ५४० रुपैयाँ, पाँच सय ग्रामको ३ सय रुपैयाँ, २५० ग्रामको २५५ रुपैयाँमा डाबरका च्यवनप्राश बिक्री हुने गरेको छ । ९ सय र ५ सय ग्रामका सुगर फ्री च्यवनप्राश पनि छन् । जसको मूल्य ५४० र ३१५ रुपैयाँ छ । डाबर नेपालले नेपालमै उत्पादन गरेका च्यवनप्राश बिक्री गर्ने गरेको छ । झन्डै ३० वर्षदेखि उत्पादन र बिक्रीको काम गरिरहेका छौं, गोर्खालीले भने, ४५ भन्दा बढी जडीबुटीबाट बन्छ च्यवनप्राश । जडीबुटी प्रायः नेपालमै उत्पादन हुने गरेको छ । केही जडीबुटी बाहिरबाट पनि आयात गर्ने गरेका छौं, उनले भने । कोरोनाका संक्रमितलाई स्वास्थ्यकर्मीले समेत च्यवनप्राश खान सुझाउने गरेका छन् । स्वास्थ्य तथा जनसंख्या मन्त्रालयले तयार पारेको कोभिड१९ का लागि व्यवस्थापन प्रोटोकल मा समेत संक्रमितहरूले सेवन गनुपर्ने औषधिको सूचीमा च्यवनप्राशको नाम छ । कोभिड१९ को उपचार तथा खोप पूर्ण रूपमा तयार नभएको अवस्थामा रोग लाग्न नदिन तथा शरीरमा रोग प्रतिरोधात्मक क्षमता बढाउने भन्दै प्रोटोकलमा च्यवनप्राश परेको छ । यसपटक च्यवनप्राश व्यापारमा यो प्रोटोकले झन् बढी सघायो । सामान्य लक्षण भएका रोगीलाई वा रोग नलाग्न दिनलाई अहिले भिटामिन सीको प्रयोग गरिने भएकाले आयुर्वेद च्यवनप्राशको प्रयोग राम्रो भएको राष्ट्रिय आयुर्वेद अनुसन्धान तथा तालिम केन्द्रका डाइरेक्टर डा रामअधर यादवले जानकारी दिए । कोभिड संक्रमण शरीरको क्षमतासँग सम्बन्धित देखिएको छ । रोग प्रतिरोधात्मक क्षमता कम भएकालाई कोभिड१९ संक्रमण हुने गरेको देखिएको छ । खोकी लाग्ने, ज्वरो आउने, घाँटी दुख्ने, श्वासप्रश्वासमा गाह्रो हुने जस्ता लक्षण बढी देखापर्छन्, उनले भने, च्यवनप्राशमा भिटामिनका स्रोत धेरै छन् । खोकी लाग्न नदिने, खोकी कम गर्ने, श्वासप्रश्वास समस्या भएकाले खाँदा राम्रो गर्ने खालका जडीबुटी मिसाएर बनाइन्छ । समग्रमा यसले रोगप्रतिरोधक क्षमता बढाउने भएकाले च्यवनप्राश उत्तम औषधि हो । मौसमले गर्दा पनि यसमा भएका जडीबुटीहरूले शरीरमा गर्मी उत्पन्न गराउँछन् । चिसो मौसम भएकाले यसको सेवन फाइदाजनक हुने डा यादवले बताए । आयुर्वेद प्राकृतिक चिकित्सा विज्ञान हो । पहिलो उद्देश्य नै रोगबाट बचाउने हो, उनले भने, त्यसलाई ध्यान राखेर नै च्यवनप्राश बनाइएको हुन्छ । यस्तै कारणले माग बढेपछि कतिपय कम्पनीले त्यसको पूर्ति गर्नसमेत सकेका छैनन् । च्यवनप्राशको मागअनुसार पूर्ति हुन नसकेको पतञ्जलि आयुर्वेद केन्द्र नेपालका म्यानेजर रवि बानियाँको भनाइ छ । भारतबाट ल्याइने भएकाले बजारको मागअनुसार हामीले पुर्याउन सकिरहेका छैनौं, उनले भने, यो सादा र स्पेसल गरी दुई किसिमको प्याकमा उपलब्ध हुन्छ । जाडोमा त्यसै पनि शरीर तातो बनाउन च्यवनप्राशको प्रयोग हुन्छ । कोभिड१९ को संक्रमण बढेसँगै यसको माग झन् बढी छ । कोरोना संक्रमितहरूले मात्र नभई यसबाट बच्नसमेत धेरैले च्यवनप्राशको सेवन गर्ने गरेकाले माग बढिरहेको नेपालका लागि झन्डुको आधिकारिक डिलर झन्डु नेपाल प्रालिका सञ्चालक हिमलाल भट्टराईले बताए । च्यवनप्राशको सिजन कात्तिक, मंसिर, पुस र माघ हो, उनले भने, कोभिड संक्रमितका लागि भिटामिन सी र डी उपचारका लागि राम्रो मान्छि । कोभिडका बिरामी बढीरहेकाले पनि यसको माग यस पटक निकै बढेको हो । दिनको २० कार्टुन झन्डुको च्यवनप्राश बिक्री भइरहेको उनको भनाइ छ । ४ सय ५० ग्रामको ३२ वटाको एक कार्टोन हुन्छ । ९ सय ग्रामको १६ वटाको एक कार्टोन हुन्छ । नर्मल च्यवनप्राशको ५ सय ४ रुपैयाँ, स्पेसल च्यवनप्राशको ११ सय ५२ रुपैयाँ र सुगर फ्री च्यवनप्राशको ११ सय ६८ रुपैयाँ पर्ने उनले जानकारी दिए ।सिंहदरबार वैद्यखानाले पनि च्यवनप्राश बनाएर बिक्री गर्थ्यो । तर यसपालि भने वैद्यखानाले आफ्नो उत्पादन बजारसम्म पुर्याउन सकेको छैन । कच्चा पदार्थ अपुग भएकाले उत्पादन गर्न नसकेको वैद्यखानाका प्रबन्ध निर्देशक वंशदीप शर्मा खरेल बताउँछन् । ठेकेदारले समयमा कच्चा पदार्थ ल्याउन नसकेकाले उत्पादन गर्न समस्या भएको उनको भनाइ छ । वैद्यखानाले च्यवनप्राश, स्पेसल च्यवनप्राश र सुगर फ्री गरी तीन प्रकारको उत्पादन बजारमा ल्याएको छ । च्यवनप्राश बनाउन अमला, मह, दालचिनी, सुकुमेल र त्रिकुट जस्ता कच्चा पदार्थ चाहिन्छ । आर्थिक वर्ष २०७६७७ मा २ करोड १७ लाखको औषधि बिक्री भएको खरेलले बताए । आर्थिक वर्ष २०७५७६ मा २ करोड ४८ लाख रुपैयाँ बराबरको औषधि बिक्री भएको थियो ।"
सेयर कारोबारबाट सवा ३ अर्ब कर संकलन,"घयसबाहेक धितोपत्र ब्रोकर, नेप्से, संस्थागत लगानीकर्ताले संस्थागत आम्दानी कर पनि तिर्नुपर्छ । यो सबै जोड्दा यो ंंंंंंवर्ष सेयर बजारबाट संकलन हुने कर धेरै बढ्ने स्रोतको दाबी छ ।चालु आर्थिक वर्षको पहिलो पाँच महिनामा नेप्से परिसूचक ७ सय २१ सय अंक बढिसकेको छ । गत असार मसान्तमा करिब १ हजार ३ सय ५८ अंकमा रहेको नेप्से गत मंसिरमा २ हजार ७९ अंकमा उक्लेको छ । यो अवधिमा दैनिक औसत कारोबार पनि बढेको छ । कारोबार रकमले यसअघिको रेकर्ड तोडेर एकैदिन ९ अर्ब २२ करोड रुपैयाँ बनाएको छ । दोस्रो बजारमा पूर्ण स्वचालित अनलाइन कारोबार सुरु भएको करिब डेढ वर्ष भइसक्दा पनि उल्लेख्य रूपमा कारोबार रकम बढ्न सकेको थिएन । तर कोभिड१९ को जोखिमबाट बच्न सरकारले लकडाउन गरेपछि करिब तीन महिना बन्द भएर खुलेको बजारमा उल्लेख्य रूपमा कारोबार बढेको छ ।नेप्सेका अनुसार गत मंसिर १४ सम्म करिब १ लाख ८९ हजार जनाले अनलाइन कारोबारका लागि युजर नेम र पासवर्ड लिएका छन् । गत भदौ दोस्रो साता यस्तो संख्या ६४ हजार ६ सय १६ थियो । गत साउन र भदौमा करिब ४० हजार लगानीकर्ताले अनलाइन कारोबारका लागि युजर नेम र पासवर्ड लिएका थिए । लकडाउन सुरु हुनुअघि (गत चैत ११ अघि) यस्तो संख्या करिब २६ हजार ६ सय मात्र थियो । यो तथ्यांकले पछिल्ला महिनामा अनलाइन कारोबार गर्ने लगानीकर्ताको संख्या उल्लेख्य बढेको देखिन्छ ।सरकारले लकडाउन सुरु गरेपछिका नौ महिनामध्ये करिब तीन महिना बजार बन्द नै रह्यो । कोभिडको जोखिमले हिँडडुलमा अवरोध हुनुका साथै अनलाइन कारोबार सजिलो र झन्झटरहित भएकाले युजर नेम र पासवर्ड लिनेको संख्या बढेको नेप्सेले जनाएको छ । पुँजी बजारको इतिहासमा करिब साढे दुई दशकपछि नेप्सेले ०७५ कात्तिक २० देखि पूर्ण स्वचालित विद्युतीय कारोबार सुरु गरेको थियो । विद्युतीय कारोबार सुरु भएको पनि झन्डै दुई वर्ष पुगिसकेको छ । पुँजीबजारमा करिब १८ लाख लगानीकर्ता आबद्ध रहेको विभिन्न सरकारी निकायले बताउँदै आएका छन् । तर दोस्रो बजारमा कारोबारका लागि योग्य लगानीकर्ता साढे तीन लाखभन्दा कम नै रहेको नेप्सेको तथ्यांक छ ।"
पठाओ चालक र सेवाग्राहीको बिमा,काठमाडौं (कास) राइड सेयरिङ सेवा दिने पठाओले आफ्ना चालक र सेवाग्राहीका लागि ५ लाख रुपैयाँसम्मको बिमा गरेको छ । यससँगै नेपालमा यस्ता सेवा सञ्चालनका लागि बिमा गर्न मिल्ने व्यवस्था सुरु भएको छ । यसअघि राइड सेयरिङ सेवा दिने कम्पनीले यात्रु र चालकको बिमा गर्न पटक पटक प्रयास गरे पनि नीतिगत व्यवस्थाका कारण सफल हुन सकेको थिएन । पठाओले करिब दुई महिनादेखि चालेको प्रक्रियाबाट बिमासम्बन्धी व्यवस्था गर्न सकिएको यसका क्षेत्रीय निर्देशक असिममानसिंह बस्न्यातले जानकारी दिए । उनका अनुसार कम्पनीले दुई वर्षदेखि राइड सेयरिङका यात्रु र चालकको बिमा गर्न खोजिए पनि यससम्बन्धी कानुनी प्रावधान थिएन । त्यसैले कम्पनीले बिमा गर्न मानेका थिएनन् । गत वर्ष फागुनमा उच्च अदालत पाटनले राइड सेयरिङ सेवालाई नरोक्न आदेश दिएपछि भने एभरेस्ट इन्स्योरेन्स बिमाका लागि तयार भएको बस्न्यातले बताए ।
गोरखा आयुर्वेदका सबै उत्पादनको माग बढी,"(गोरखा)  कोभिड१९ सन्त्रासले प्रायः उद्योग कलकारखाना चैत दोस्रो साताबाट बन्द भए पनि गोरखा आयुर्वेद कम्पनीले भने निरन्तर उद्योग चलाइरह्यो । यसअघि उत्पादित आयुर्वेदिक औषधिका अतिरिक्त कम्पनीले लकडाउनकै समयमा रोग प्रतिरोधात्मक क्षमता बढाउने थप औषधि उत्पादन गर्यो ।कोभिड१९ लाई लक्ष्य गरी कम्पनीले उत्पादन थालेको इमुनोकेयर लोकप्रिय छ । क्वारेन्टाइन र आइसोलेसन बसेकाहरूले इमुनोकेयर खरिद गरेर सेवन गरे । इमुनोकेयरमा गुर्जो, किटु, भुइँ अमला, तुलसीलगायत जडीबुटी सम्मिश्रण गरिन्छ । वैशाख अन्तिम साताबाट उत्पादन थालेको इमुनोकेयर मागअनुसार काठमाडौं, पोखरालगायत सहरमा समेत बिक्रीका लागि पठाइएको कम्पनीले जनाएको छ ।कोभिड१९ पछि कम्पनीका सबै आयुर्वेदिक औषधिको माग अधिकतम बढेको उत्पादन अर्जुन अर्यालले जानकारी दिए । शक्तिप्राश च्यवनप्राश कम्पनीको लोकप्रिय उत्पादन हो । ४९ थरीका जडीबुटी सम्मिश्रण गरेर बनाइने च्यवनप्राशको माग बढी रहेको उनले बताए । गुर्जोको सम्मिश्रण भएका औषधिको माग बढी छ, अर्यालले भने, हाम्रा प्रायः उत्पादनमा गुर्जो मिसाउँछौं, यसलाई अमृत समान मानिन्छ । कोरोनापछि २० प्रतिशतले यहाँका उत्पादनको माग बढेको छ, उनले भने । विशेषगरी रोग प्रतिरोधात्मक क्षमता बढाउने उत्पादनको माग बढेको उनले जानकारी दिए । साढे तीन दशकअघि स्थापनाको समयमा कम्पनीले गुडुची (गुर्जो) चियाबाट उत्पादन सुरु गरेको हो । स्थापनाकालमा कम्पनीको पहिचान नै गुडुची चियाले दिलायो, २०४० देखि २०४५ सालसम्म गुर्जो चिया उत्पादन मात्र भयो, उनले भने अहिले फेरि यसको माग बढेको छ । हर्बल टी, गुर्जो चियाको सेवनले ब्लड सर्कुलर, ग्यास्ट्रिकको समस्या कम गर्ने तथा रोग प्रतिरोधात्मक क्षमता बढाउने उनको भनाइ छ । कम्पनीमा अहिले गुर्जो सम्मिश्रण भएको उत्पादनको माग बढेको उत्पादन अधिकृत अर्याल बताउँछन् । मागका आधारमा इमुनोकेयर, अश्वगन्धा, शिलाजित, कफसिरफ, हर्बल चिया उत्पादनमा जोड दिएको उनको भनाइ छ । यस वर्ष २० करोड रुपैयाँको कारोबार गर्ने कम्पनीको लक्ष्य छ । चालु आर्थिक वर्षको ६ महिनाको अवधिमा ७ करोडको कारोबार भइसकेको कम्पनीले जनाएको छ । गत आर्थिक वर्षमा उक्त कम्पनीले १५ करोडको कारोबार गरेको थियो । कम्पनीबाट १०० भन्दा बढी आयुर्वेदिक औषधि उत्पादन हुन्छन् । गोरखा च्यवनप्राश, तुलसी चिया, गुड्ची चिया, स्लिम चिया, डायबीटी, आरम तेल, शिलाजित क्याप्सुल, शक्तिटोन क्याप्सुल, निम फ्रेस, वेदिकजी साबुन, वेदिकजी आयुर्वेदिक फेसवासलगायत उक्त कम्पनीले उत्पादन गरेको सामान लोकप्रिय छ ।"
कतार एयरवेजले यात्रुहरूलाई थप सुविधा दिने,काठमाडौं (कास) कतार एयरवेजले ३१ डिसेम्बर २०२१ सम्मको यात्राका लागि ३० अप्रिल २०२१ अघि जारी गरिएका सबै टिकटको निःशुल्क टिकट शुल्क फिर्ता र असीमित मिति परिवर्तनको सुविधा दिने घोषणा गरेको छ । एयरलाइनको यो सुविधाजनक बुकिङ नीति यात्रुलाई शान्तिपूर्व आफ्ना योजना परिवर्तन गर्न सहज बनाउन निर्माण गरिएको हो । एयरलाइनले टिकटलाई ट्राभल भौचरसँग साट्ने विकल्प पनि प्रदान गर्ने जानकारी दिएको छ ।
स्मार्ट डोकोको नयाँ भर्सनको एप,काठमाडौं (कास) आईएमएस ग्रुपको लगानीपछि ईकमर्स कम्पनी स्मार्ट डोकोले मोबाइल एप तथा वेबसाइटको नयाँ भर्सन अपडेट गरी पुनः लन्च गर्ने भएको छ । नयाँ अपडेटेड स्मार्ट डोकोले ग्राहकलाई सामान खरिद गर्न थप सहज प्रदान गर्ने कम्पनीले जनाएको छ । साथै स्मार्ट डोकोले स्मार्ट डोको २०२१ रिलोडेड पनि ल्याएको छ । यो अफरअन्तर्गत ग्राहकले स्मार्ट डोकोबाट सामान किन्दा गिफ्ट कार्डका आधारमा १५ प्रतिशतसम्मको छुट पाउँछन् ।
एनएमबी बैंक र सेलपेबीच सहकार्य,काठमाडौं (कास) एनएमबी बैंक र सेलपेबीच डिजिटल भुक्तानी सेवा प्रवर्द्धनसम्बन्धी सम्झौता भएको छ । बैंकका प्रमुख व्यापार र रणनीतिक अधिकृत सुदेश उपाध्याय र सेलकमका प्रबन्ध निर्देशक पवन प्रधानले सम्झौतापत्रमा हस्ताक्षर गरे । सम्झौतापछि ग्राहकले सेल पेमा आबद्ध अन्य बैंकमा मोबाइल नम्बरमार्फत रकम स्थानान्तरण र अन्य सेवा प्रयोग गर्न पनि सक्नेछन् ।
आँखा अस्पताललाई हिमालयन बैंकको मेसिन,काठमाडौं (कास) हिमालयन बैंकले डा रामप्रसाद पोखरेल आँखा अस्पताललाई ३५ लाख रुपैयाँ लाख बराबरको फ्याको मेसिन हस्तान्तरण गरेको छ । बैंक सञ्चालक सुनीलबहादुर थापाले एक समारोहका बीच अस्पताललाई मेसिन हस्तान्तरण गरे । अस्पतालले प्रदेश नम्बर १ अन्तर्गत धनकुटामा आँखासम्बन्धी विभिन्न स्वास्थ्य सेवा प्रदान गर्दै आएको छ ।
हेली एयर पुनः सञ्चालनमा,काठमाडौं (कास) हेली एयर नेपाल प्रालिले कोरोना महामारीका कारण स्थगित आफ्नो सेवा पुनः सञ्चालनमा ल्याएको छ । नेपाल नागरिक उड्डयन प्राधिकरणको सम्पूर्ण प्रक्रिया तथा कोभिड१९ सम्बन्धी स्वास्थ्य मापदण्डका नियम पालना गर्दै बिहीबारदेखि सेवा सञ्चालनमा ल्याइएको कम्पनीले जनाएको छ । नेपाली नागरिकलाई ५० प्रतिशत छुटको व्यवस्था गरिएको कम्पनीले बताएको छ ।
म पो गन्नेमान्ने !,"जनताका लागि राजनीति गर्छु भनेर नेता भएकाहरू आफैं जान्नेसुन्ने हुने र अरूको कुरै नसुनी आफैंलाई मात्र केन्द्रमा राख्ने गरेको देखेपछि हरिवंशलाई यो गीत फुरेको थियो । आफैंले गाएर आफैंले अभिनय गरेको यो गीत युट्युबमा अपलोड गरेको चार महिना नपुग्दै राजनीतिको वर्णपटमा हरिवंशले अभियान गरेजस्तै शैलीमा नेताहरू देखा परे । मै जान्ने र मै सुन्ने भन्दै उनीहरूले आरोपप्रत्यारोपको विद्रुप गीत गाउन थाले । राजनीतिक कुण्डको पानीलाई छामेको भएर पनि होला प्रतिनिधिसभा विघटन, नयाँ निर्वाचनको घोषणा जस्ता अप्रत्याशित राजनीतिक घटना हुँदा पनि पूर्वाभास भएझैं अचम्म लागेन । उनले फिस्स हाँसेको भावमा भने, पछिल्ला राजनीतिक खेलकुदबाटै यसको छनक मिलेको थियो । पञ्चायतकालदेखि प्रहसन, गीतसंगीत र फिल्मजस्ता कलाकर्मबाट लोकतन्त्रका निम्ति होमिएका हरिवंशलाई पछिल्लो राजनीतिक घटनाक्रम कुनै अपर्झटको खेल नभएको जस्तो लाग्छ । छँदाखाँदाको विधि व्यवस्था कमजोर पार्ने राजनीतिक कदमलाई र यसभित्रको खेललाई उनले लोभीपापीहरूको खेलको संज्ञा दिए । उनले भने, जब राजनीतिमा लोभीपापीहरू घुस्छन्, जनताले बेकारको दुःख पाउँछन् । कसैकसैले पछिल्ला राजनीतिक दाउपेचलाई साँढेको जुधाइ बाच्छाको मिचाइ भनेको पनि हरिवंशले नसुनेका होइनन् । तर उनले साढे भनेको त दिमाग नभएको प्राणी भएकाले नेताहरूको जुधाइलाई साँढेको जुधाइ भन्न नमिल्ने तर्क गर्दै भने, यिनीहरू साँढे हैनन्, बरु लोभीपापीहरू हुन् । साँढेको पो दिमाग हुँदैन र तिनीहरू जुध्दा बाच्छाबाच्छी मिचाइमा पर्छन् ।पञ्चायतकालमा हरिवंश आफ्ना जोडी मदनकृष्ण र अन्य कलाकारसँग मिलेर निर्दलीय व्यवस्थाको खिसी उडाउँथे अनि प्रजातन्त्रको पक्षमा घुमाउरो शैलीमा वकालत गर्थे । यमलोक, अशंवण्डा, लन्डन एयरपोर्ट जस्ता प्रहसनमार्फत हरिवंशहरूले पञ्चायतको हुर्मत मात्रै काढेनन्, प्रजातन्त्रको तिर्खा पनि जगाइदिए । उनले प्रहसनका तिनै दिनहरू सम्झिँदै सुनाए, पञ्चायती व्यवस्थामा जस्तो व्यंग्य गर्थ्यौं नि हामीले, अहिले पनि त्यही अवस्था फर्केजस्तो छ ।लन्डन एयरपोर्ट नामक प्रहसनमा एउटा पात्रले सोध्छ, प्रजातन्त्र भनेको कस्तो हुन्छ ? जवाफ आउँछ, प्रजातन्त्र भनेको जस्तो जस्तो आकारको खल्तीमा राख्यो त्यस्तै हुन्छ । प्रजातन्त्रलाई बाँदरको हातमा राख्यो भने बाँदर जस्तै हुन्छ । बहुला मान्छेको हातमा राख्यो भने त्यस्तै हुन्छ । उनले प्रहसनको यही संवाद सम्झिँदै भने, अहिले पनि यही डाइलग हुबहु मिल्छ । धेरैथोक बदलियो तर राजनीति उस्तै रह्यो ।पञ्चायतयताको तीन दशकभन्दा लामो समयमा नेपाली राजनीतिमा अनेकन घुम्तीहरू आए । कहिले गीतमार्फत, कहिले व्यंग्यमार्फत त कहिले फिल्ममार्फत ती सबै घुम्तीहरूलाई नजिकबाट नियालेका हरिवंशलाई राजनीतिमा अनुहार बदलियो तर प्रवृत्ति बदलिएन भन्ने लाग्छ । उनले भने, मलाई जनताले के भन्लान् भन्ने फिल नै नेताहरूमा देखिएन । उनलाई कहिलेकाहीं नेताहरूले जनताभन्दा विदेशीहरू खुसी पार्न पो काम गर्छन् कि भनेजस्तो लाग्छ । आफैंले ल्याएको व्यवस्था आफैले मास्न उद्यत नेता देख्दा भने उनलाई के सबै परिवर्तनहरू विदेशीले गरिदिएका हुन् कि क्या हो भनेजस्तो हुन्छ । लोकतन्त्र स्थापनापछि उनले जनताले लाभ पाउँछन् भन्ने आशा गरेका थिए । जनताको लाभजति सीमित नेताहरूले नै उठाइदिएको ठान्ने हरिवंशले नेतृत्वमा रहेका नेताहरूलाई नियालेको शैलीमा सुनाए, औसतमा हेर्दा गरिब नेता नै छैनन् । अपवादबाहेक जो पदमा पुग्छन् उनीहरूले स्वास्नी, छोराछोरी वा कसैका नाममा सम्पत्ति थुपारेकै छन् । यही देखेर आफूले राजनीतिमा लोभ र पाप मिसिएको अनि यस्तो खेल भएको निर्क्योल निकालेको सुनाए । उनले भनेजस्तै जनताका लागि राजनीति गर्छु भन्ने अनि आफ्नै स्वार्थ मात्र पूरा गर्ने नेताहरूलाई के लाज नलाग्ला ? उनले स्पष्ट उत्तर दिएजसरी भने, लाज नै नभएको मान्छेलाई केको लाज । नेताहरूलाई के लाज ? अथाह सम्पत्ति जोड्ने नेताहरूमाथि निगरानी नहुने, सम्पत्ति कसरी जोडियो भनेर अनुसन्धान नै नहुने, अनैतिक काम हो भनेर प्रमाणित नै नहुने अवस्थाले गर्दा सात पुस्ताका निम्ति एकै चोटि कमाउन खोज्ने प्रवृत्ति देखिएको उनले बताए । कुबाटोबाट कमाएपछि भोलि आफूलाई राज्यले समात्छ भन्ने नै नभएपछि यस्तो भएको होला भन्ने उनको बुझाइ छ । विदेशी राजनीतिको पनि चासो राख्ने उनले बेलाबखत भ्रष्टाचारको मुद्दा लागेर आत्महत्या गरेका, छतबाट हाम्फालेर आफैंलाई सिध्याएका विदेशी नेताका समाचार पनि सुनेका छन् । उनले सोधे, तर खै हामीकहाँ कुनै नेताले अकुत कमाएकै कारण लाज मानेको छ ? खाएपछि पचिहाल्ने भयो क्या यहाँ । कहिलेकाहीं उनलाई राजनीतिका सत्पात्र छानेर नायकको भूमिकामा खेलाउँ कि भन्ने पनि लाग्छ । तर त्यतिबेला उनले एउटै नेता भेट्दैनन्, जसलाई निसंकोच नायकको भूमिका दिन सकियोस् । उनले भने, यहाँ त खलनायक नै खलनायक भए । नायक र खलनायक भए पो फिल्म राम्रो हुन्छ । खलनायक मात्रै भएपछि फिल्म जसरी झुर हुन्छ त्यस्तै भयो देश ।लोकतान्त्रिक आन्दोलनमा आफूसँगै हिँडेका नेताहरूलाई हरिवंशले नचिनेका होइनन् । जनआन्दोलनताका त उनलाई संघर्षमा होमिएका सबै नेता आफ्नै मान्छे जस्तो पनि लाग्थ्यो । त्यही आफ्ना मान्छे बिग्रिएको देख्दा अहिले उनलाई बढी चित्त दुख्छ । उनले प्रतीकात्मक शैलीमा जँड्याहा बाउको घर जसरी बिग्रन्छ नि, देशको त्यस्तै हालत भएको बताउँदै भने, घरमुली बिग्रेपछि के हुन्छ ? छोराछोरीको के हाल हुन्छ ? न छोराछोरी बाउलाई केही भन्न सक्छन, न बाउ छोरछोरीलाई बाटो देखाउन सक्छन् । हामीकहाँ यस्तै भयो । राजनीतिबाट टाढा बसेर पनि राजनीति नियालिरहेको मान्छे बताउने हरिवंशले आफूले घरको भित्तामा झुन्ड्याउन मिल्ने नेताको फोटो खोजिरहेको बताए । उनले सुनाए, त्यस्तो एउटा नेता पाए हुन्थ्यो भन्ने लाग्छ तर धेरै भइसक्यो पाएको छैन । केही होला कि जस्तो लागेको थियो, फेरि निराश हुने बेला आएजस्तो लाग्छ ।"
पाठ्यक्रममा आफ्नै गाउँ,"(रुकुमपूर्व)  सिस्ने गाउँपालिका१ भट्टेचौरको नवज्योति माध्यमिक विद्यालयमा कक्षा ६ मा पढ्ने महेन्द्र बुढा सामुन्नेमा रहेको सिस्ने हिमाल हेर्दै हुर्किए । विद्यालयको आँगनबाटै देखिने सिस्ने हिमाल उनले हेर्ने मात्रै होइन, अहिले यसबारे पढ्न पनि थालेका छन् । पाठ्यक्रममा समावेश भएपछि चालु शैक्षिक सत्रदेखि उनले यसबारे पढ्न पाएका हुन् । परिचय, उचाइ र अवस्थितिबारे पढ्दा उनलाई सिस्ने हिमालबारे थप प्रस्ट हुन सघाउ पुगेको छ ।विकास खड्का सिस्ने५ स्थित रुक्मिणी माविमा कक्षा ६ मा पढ्छन् । आफ्ना गाउँठाउँमा भएका ताल, तलैया, हिमाल, गुफा, मन्दिर तथा आफूहरूले मनाउँदै आएका चाडपर्व, रीतिरिवाजबारे फोटोसहित किताबमा पढ्न पाएकोमा रमाइलो लागेको उनले बताए । यसअघि आफ्ना गाउँठाउँका विभिन्न आयामबारे उनीहरूले सुन्दै आएका थिए । तर अहिले बृहत् रूपमा पुस्तकमा पढ्न पाएपछि विद्यार्थी थप उत्साहित छन् । स्थानीयस्तरका प्रमुख पर्यटकीय स्थल, धार्मिक, सांस्कृतिक सम्पदा तथा अन्य विषयवस्तुबारे विद्यार्थीलाई जानकारी गराउने उद्देश्यले यस वर्षदेखि गाउँपालिकाले हाम्रो सिस्ने नामक पाठ्यपुस्तक तयार गरी पाठ्यक्रममा राखेको छ । गाउँपालिकाभरका १६ विद्यालयमा चालु वर्षदेखि कक्षा ६ मा यो पुस्तक पढाइ भइरहेको छ । आगामी वर्ष कक्षा ७ र ८ मा पनि यसलाई लागू गरिने गाउँपालिकाले जनाएको छ ।कक्षा ७ र ८ का लागि पनि पाठ्क्रम निर्माण भइसकेको छ । त्यसका आधारमा पाठ्यपुस्तक बन्नेछ । किताबमा गाउँपालिकाको जनसंख्या, वडा संख्या, जनप्रतिनिधिलगायत अन्य विषयवस्तु पनि समावेश छन् । विद्यार्थीको प्रतिक्रियाले आफूहरूलाई उत्साहित बनाएको पाठ्यक्रम तथा पाठ्यपुस्तक निर्माण विज्ञ टोलीका संयोजक चन्द्रबहादुर मल्लले बताए । यसले विद्यार्थीलाई आफ्नै गाउँठाउँकै बारेमा सिक्न अवसर र प्रेरणा मिलिरहेको छ, रुक्मिणी माविका शिक्षकसमेत रहेका उनले भने, गाउँपालिकाले स्थानीय अवस्थाको जानकारी गराउन पाठ्यक्रम तयार गर्नु सराहनीय छ ।यो पुस्तक हाल सातामा चार पाठ्यभार अर्थात् ४ घण्टा पढाइ भइरहेको छ । प्राथमिक शिक्षा पाठ्यक्रम २०४९ मा स्थानीय विषयवस्तु समेटेर पाठ्यपुस्तक बनाई लागू गर्ने व्यवस्था छ । धेरै ठाउँमा पाठ्यक्रम बनाए पनि निरन्तर पठनपाठन नभएको देखिएको छ । तर गाउँपालिकाले यसलाई निरन्तरता दिने गाउँपालिका अध्यक्ष एवं शिक्षा समिति संयोजक कुमारी बरालले बताइन् । कोरोना महामारीका कारण विद्यालय ढिलो खुले पनि खुलेकै दिनदेखि स्थानीय पाठ्यपुस्तक पठनपाठन भइरहेको उनले जानकारी दिइन् । यसले स्थानीय सम्पदा र पूर्वाधारबारे नयाँ पुस्तालाई जानकारी मात्रै मिल्दैन, प्रचारप्रसारसमेत हुन्छ, उनले भनिन् ।"
सुन्दर एकालाप,"(काठमाडौं)  विभिन्न कालखण्डमा मान्छेले युद्ध र रोगव्याधिका धेरै प्रकारका उतारचढाव भोगेका छन् । यस्ता आरोह अवरोधका बाबजुद जीवन चलेकै छ । सतर्कताका विभिन्न उपायमा बाँधिँदै मान्छेहरू आफ्ना नियमित दिनचर्यामा फर्किएका छन् । यस्ता आरोहअवरोहहरू सर्जकहरूका लागि सिर्जनाका खुराक हुन् । मनमा उठेका सवाल र भावलाई सुनरद लामा क्यानभासमा कुचीको सहायताले रंगमा भर्छन् र त्यसैमा जवाफ खोज्छन् । जीवनका अनेकौं उत्तरचढाव, भोगाइ, पीडा, कैयौं निराशा, आशा र खुसीका पललाई फेरि उनी शब्दमार्फत कवितामा पनि उतार्छन् । त्यतिले पनि उनको मन सन्तुष्ट नभएपछि उनी पर्फमेन्स आर्टका माध्यममा समेत अनुभूतिहरू व्यक्त गर्छन् । कलाका अनेक विधामा अभिव्यक्तिलाई उतार्ने कलाकार लामाले शीर्षक दिएका छन्,एकालाप अर्थात् उनकै शब्दमा मनभित्रको वार्तालाप । कोरोनाको त्रासका घेरामा रहँदा मनमा उकुसमुकुस भई बसेका अनेकौं भावहरूलाई चित्रमा उतारेर उनले प्रदर्शनीमा राखेका छन् । क्लासिक आर्ट ग्यालरीको युट्युब च्यानलबाट आइतबारदेखि सुरु भएको भर्चुअल प्रदर्शनीमा उनले यो समयमा भइरहेको सामाजिक, मानसिक, सांस्कृतिक, आर्थिक, राजनीतिक, धार्मिक उत्तरचढाव, त्यसबाट उनको हृदयमा परेको प्रभाव, भोगाइ, प्रतिक्रिया र त्यसपछिको यात्रालाई चित्रमा चित्रण गरेका छन् । लामो समयदेखि कलाकारितामा नै निरन्तरता दिँदै आएका लामाको यो पाँचौं एकल प्रदर्शनी हो । जहाँ उनले सिर्जनाबाट नै जीवनका प्रत्येक क्षण, मनको सवाल, जवाफजस्ता पक्षहरूलाई अभिव्यक्त गर्दर् ैआएका छन् । विशेषतः उनका समग्र चित्रमा समयक्रमसँगै चल्दै गएका उतारचढावले जीवनमा परेका नकारात्मक प्रभावको वितृष्णा, त्यसमा खोजेका आफ्ना अस्तित्वका भावहरू, सकारात्मक दृष्टिकोणबाट निरन्तर अगाडि बढ्ने सशक्त साहसहरू र स्वतन्त्रताका चाहनाहरूलाई भेटाउन सकिन्छ । म विशेष गरी मेरो संघर्ष र भोगाइलाई कलामा व्यक्त गर्ने गर्छु, उनी भन्छन्, कोभिड कालमा म एकै ठाउँमा स्थिर भई बस्दाको अनुभूति, यसले मेरो काममा पारेको प्रभाव, मानसिक तनाव, आर्थिक संकटजस्ता पक्षहरूलाई मैले चित्रमा अभिव्यक्त गरेको छु । अप्टिकल इलुजन, बुद्धज प्यासन्ट, मेमोरिस अफ डी एन ए (बेल फ्लावर), स्याडो अफ फ्रेग्नेन्स शीर्षकका उनका कलाकृतिहरूमा आफ्नो संस्कृति, पुर्ख्यौली इतिहास, स्मरण, जीवनका लहर र यी विविध आयामहरूमा उनका प्रतिक्रियाहरू प्रतिबिम्बित भएका छन् । उनले स्याडो अफ फ्रेग्नेन्स कला मार्फत हालको राजनीतिक अवस्थालाई झिँगाको बिम्ब बनाई गन्धयुक्त चिजबिचका रूपमा प्रस्तुत गरेका छन् । त्यस्तै बुद्धज प्यासन्ट कलामा उनले कोरोना कालमा बुद्धजस्तै मानिस धैर्यवान् भएर बस्दा भएको मानसिक तनावलाई इंगित गर्दै बुद्ध र रोगीलाई पर्यायको रूपमा लिएका छन् । लामाका दुई दर्जनभन्दा बढी प्रदर्शित अन्य कलाहरूमा उनले लाखे, झाँक्रीजस्ता सांस्कृतिक बिम्बलाई प्रयोग गर्दै नेवारी र बोन परम्परालाई समेत देखाउने जमर्को गरेका छन् । तामाङ र नेवार दुवै मिश्रित समुदायमा हुर्केका उनको कलामा त्यसको प्रत्यक्ष छाप कुनै न कुनै रूपमा आउने लामा प्रस्ट्याउँछन् । उनका अधिकांश कलाकृतिहरूमा घोडा र काग बिम्बका रूपमा प्रयोग गरिएका छन् भने सँगसँगै चरा, फूल, माछा, महिला, झिँगा प्रतिबिम्बकै रूपमा आएका छन् । उनले मानव जीवनका साहस, तीव्र वेग र यात्रालाई घोडाका माध्यमबाट सशक्त रूपमा अर्थ्याउन खोजेका छन् । त्यस्तै कागलाई सन्देशबाहक, फूल, माछालाई सकारात्मक सोच, महिलालाई प्रकृति अनि चरालाई स्वतन्त्रताको प्रतीकका रूपमा चित्रण गरेका छन् । महामारीकालमा देखेका र भोगेका अनेकौं विषयवस्तुलाई कलामा जस्ताको तस्तै उतारेको बताउने लामा चित्रका प्रत्येक बिम्बहरूले आफ्नै जीवनका परिधिभित्रकै पक्षलाई उठान गर्ने स्विकार्छन् । लामा अझै थप्छन्, जीवन चलाउने क्रममा नै मैले आफ्नो भन्ने कुराहरू महसुस गर्न पाएँ । राम्रो कुराहरू पनि यही क्रममा देखेँ र नराम्रोहरू पक्षहरूलाई नियाल्ने मौका पाएँ । यही सकारात्मक र नकारात्मक पक्षका बीचमा मैले आफूलाई उभ्याउँदै आएको छु, जुन कुराहरू कलामा देखिएका छन् । कलामार्फत नै नारी र पुरुष हुनुको अस्तित्व खोज्ने लामाले कैयौंपटक आफु र आफ्नो सिंगो शरीर हुनुको आभास फर्ममेन्समा देखाइसकेका छन् । केही समयअघि मात्र उनले पाटनढोकास्थित एमक्यू ग्यालरीमा मानिस र उसको शरीरको महत्त्वलाई फर्ममेन्स कलाका माध्यमका देखाएका थिए । करिब एक वर्षअघि उनले सुसेलिरहेको मान्छे शीर्षकमा कवितासंग्रह सार्वजनिक गर्नुका साथै सोही शीर्षकमा चित्र, फर्ममेन्ससमेत प्रस्तुत गरेका थिए । नारी सौन्दर्य र स्वतन्त्रतालाई त झन् उनी उडिहिँड्ने पन्छीका साथै खुला प्रकृतिका रूपमा व्यक्त गर्छन् । प्रकृतिमा मानिसलगायत जनावर तथा हर वस्तुको आवाजलाई उनी कलामा नै खोजिरहन्छन् र त्यसलाई फेरि आफ्नै गन्तव्यतिर सकारात्मक आशाका साथ अगाडि बढाउँछन् । हरेक समय र वस्तुहरूबीच गलत हुँदाहुँदै पनि म त्यसैमा थोरै भए पनि पोजिटिभ बाटो बनाइदिन्छु र यात्रा जारी राख्छु । यही क्रममा त जीवन अहिलेसम्म चलिरहेको छ, लामा फेरि पनि जीवनकै अनुभूतिलाई कलासँगै दाँजेर अझै अर्थ्याउँछन् । र त उनी कलामा कमलको फूललाई दर्साउँदै मानिसलाई खुसी र आशावादी हुन आग्रह गर्छन् ।"
कहिले सुरु हुन्छ मिर्गौला प्रत्यारोपण ?,"(काठमाडौं)  कोरोना महामारीका कारण ठप्प भएको मिर्गौला प्रत्यारोपण सेवा अझै सुरु हुन सकेको छैन । संक्रमणका कारण सरकारी अस्पतालमा बन्द गरिएका अन्य उपचार सेवा क्रमशः सञ्चालनमा आए पनि मिर्गौला प्रत्यारोपण सेवा फेरि सुरु हुनेमा अन्योल छ । प्रत्यारोपण नहुँदा मिर्गौला डायलसिस गर्ने बिरामीको चाप बढ्नुका साथै प्रत्यारोपण गरेर बचाउन सकिने बिरामीको समेत मृत्यु भइरहेको चिकित्सक बताउँछन् ।निःशुल्क प्रत्यारोपणका लागि सरकारले देशभर तीनवटा केन्द्र तोकेको छ वीर अस्पताल, त्रिवि शिक्षण अस्पताल र भक्तपुरस्थित सहिद धर्मभक्त राष्ट्रिय प्रत्यारोपण केन्द्र । महामारीले यी तीनै केन्द्र प्रभावित हुँदा बिरामीले सास्ती खेपिरहेका छन् । वार्षिक ६० जना बिरामीको मिर्गौला प्रत्यारोपण हुने त्रिवि शिक्षण अस्पतालमा ९ महिनादेखि यो सेवा बन्द छ । सेवा सुरु हुन नसक्दा प्रत्यारोपणको तयारी गरेका बिरामी डायलसिस गरेर बसिरहेका छन् । पुराना बिरामीको प्रत्यारोपण हुन नसक्दा मिर्गौला फेल भएका नयाँ बिरामीलाई डायलसिसमा पालो दिनै नसकिएको अस्पतालका निर्देशक डा दिनेश काफ्ले बताउँछन् ।यो समस्या समाधानका लागि मिर्गौला प्रत्यारोपण सेवा सुरु गर्ने तयारी गरिरहेका छौं तर अझै केही कठिनाइ छन्, उनले भने, कोरोनाका बिरामीको चापले गर्दा अन्य सेवा साँघुरिएको छ । आईसीयू र भेन्टिलेटर संक्रमितकै लागि तयार राख्नुपर्ने भएकाले पनि प्रत्यारोपण तत्कालै सम्भव नभएको हो । बिरामीको सुरक्षा, जनशक्ति व्यवस्थापन र अन्यभन्दा यो उपचार सेवा बढी खर्चिलो हुने भएकाले पनि प्रत्यारोपण सेवा थाल्न अप्ठ्यारो भएको उनले बताए । शल्यक्रिया गर्ने स्वास्थ्यकर्मी समूहको पीसीआर परीक्षण र पीपीई किन्दा हुने खर्चले पनि यो सेवालाई प्रभावित बनाएको उनको भनाइ छ । प्रत्यारोपणका बिरामीको सुरक्षाका लागि भए पनि स्वास्थ्यकर्मी टोली विशेष तरिकाले खटाउनुपर्छ, ती समूहले केही समय अन्य ठाउँमा काम गर्नै भएन, उनले भने, फेरि अहिले आधा स्वास्थ्यकर्मी क्वारेन्टाइनमा बस्ने र आधाले काम गर्ने अभ्यास चलिरहेको छ । यस्तो अवस्थामा प्रत्यारोपणका लागि जनशक्ति छुट्याउँदा अन्य धेरै बिरामी मर्कामा पर्ने देखिन्छ ।सातामा एक जनाको मिर्गौला प्रत्यारोपण हुने वीर अस्पतालमा पनि यो सेवा ठप्प छ । सरकारले वीरलाई कोभिड अस्पताल तोकेपछि यहाँको बहिरंग (ओपीडी) र शल्यक्रिया सेवा प्रभावित बनेको थियो । एक सातायता अस्पतालमा अन्य सबै सेवा सुरु भए पनि मिर्गौला प्रत्यारोपण भने सुरु गरिएको छैन । कोरोना संक्रमणको सबैभन्दा बढी जोखिम प्रत्यारोपण गरिने बिरामीलाई हुने भएकाले तत्काल यो सेवा सुरु नगरिने अस्पतालका निर्देशक डा केदारप्रसाद सेञ्चुरीले बताए ।शल्यक्रिया गर्दा मिर्गौलाका बिरामीलाई संक्रमण सर्ने उच्च जोखिम छ । संक्रमण भइहाल्यो भने ज्यान बचाउन सकिँदैन, उनले भने, ज्यानकै जोखिम मोल्नुभन्दा बरु डायलसिस गरेर आयु लम्ब्याउन प्रयत्न गरेका हौं । अस्पतालमा डायलसिस गराइरहेका बिरामीलाई नै कोरोना संक्रमण देखिन सक्ने भएकाले मृत्यु जोखिम मोलेर प्रत्यारोपण सेवा नदिने निर्णय भएको उनले बताए । वीर अस्पतालमा अहिले दैनिक ११४ जनाले नियमित डायलसिस सेवा लिइरहेका छन् । उपकरण र शय्या थपेर भए पनि डायलसिस सेवा विस्तार गरिएको उनले बताए ।मुलुकभरमै धेरै संख्यामा मिर्गौला प्रत्यारोपण हुने सहिद धर्मभक्त राष्ट्रिय प्रत्यारोपण केन्द्रमा पनि गत फागुनदेखि सेवा ठप्प भएकामा मंसिरदेखि भने सेवा थालिएको छ । यसबीचमा ५ जनाको मिर्गौला प्रत्यारोपण भइसकेको छ । यहाँ मासिक २० जनाको मिर्गौला प्रत्यारोपण हुँदै आएको थियो । अन्य रोगका बिरामीको तुलनामा प्रत्यारोपणका बिरामीलाई कोरोना संक्रमण भए मृत्युदर उच्च छ, केन्द्रका निर्देशक डा प्रेमराज ज्ञवालीले भने, उनीहरूमा रोगसँग लड्ने क्षमता न्यून हुन्छ । त्यसैले यो सेवा लामो समय बन्द गर्नुपरेको हो ।लामो समय डरका कारण सेवा ठप्प पार्नुभन्दा अन्य अस्पतालले पनि विशेष सावधानी अपनाएर प्रत्यारोपण सेवा सञ्चालन गर्नुपर्ने उनको भनाइ छ । समयमा उपचार नपाउँदा कति बिरामीको ज्यान गयो, उनले भने, कति बिरामीलाई डायलसिसले फाप्दैन, प्रत्यारोपण नै गर्नुपर्ने हुन्छ । त्यस्ता बिरामी हामीले बचाउन सकेनौं ।मिर्गौला प्रत्यारोपणसम्बन्धी निर्देशिका २०७४ अनुसार प्रत्यारोपणका लागि सरकारले एक जना बिरामी बराबर ४ लाख ५० हजार रुपैयाँ दिने व्यवस्था छ । यो सेवा लागू भएसँगै डायलसिस गरिरहेका बिरामी प्रत्यारोपणमा आकर्षित हुन थालेका थिए । कोरोना महामारीका कारण प्रत्यारोपण रोकिएपछि बिरामी फेरि डायलसिस मात्रै गरेर बस्न बाध्य छन् ।विश्व स्वास्थ्य संगठनका अनुसार नेपालमा बर्सेनि ३ हजार हाराहारीमा मिर्गौलाका बिरामी थपिन्छन् । बिरामीको चापअनुसार डायलसिस र प्रत्यारोपण सेवा भने सहज थिएन । यसका लागि बिरामीले महिनौं पालो कुर्नुपर्ने अवस्था थियो । कोरोना महामारीले यो समस्या अझै जटिल बनाइदिएको चिकित्सकहरू बताउँछन् ।"
केन्द्रीय सदस्यता अस्वीकार,"मोरङ (कास) प्रदेश १ का राज्यमन्त्रीसहित ४ जना प्रदेशसभा सदस्यले प्रधानमन्त्री केपी शर्मा ओली समूहको केन्द्रीय सदस्य पद अस्वीकार गरेका छन् । प्रदेशको भूमि व्यवस्था, कृषि तथा सहकारी राज्यमन्त्री जसमाया गजमेर, प्रदेशसभा सदस्यहरू कला घले, गोपालचन्द्र बुढाथोकी र उषाकला राईले ओली समूहको केन्द्रीय सदस्य पद अस्वीकार गरेका हुन् ।उनीहरू ओली समूहको बैठकमा समेत गएनन् । राज्यमन्त्री गजमेरले विश्वास र भरोसाका साथ अमूल्य मत दिएको पार्टी विभाजन हुँदा जनता रोइरहेको अवस्थामा प्राप्त केन्द्रीय समितिको पद स्वीकार गर्न नसकिने बताइन् । प्रदेश १ का आर्थिक मामिला तथा योजनामन्त्री इन्द्रबहादुर आङ्बो, उपसभामुख सरस्वती पोखरेल, प्रदेशसभा सदस्य तथा अर्थ समितिका अध्यक्ष मोहन खड्का, प्रदेशसभा सदस्य उमिता विश्वकर्मा र कुलप्रसाद शाम्बाले ओली समूहमा लागेका गृहमन्त्री थापाको साथ छाडेका छन् । उनीहरूले संघर्ष बलिदानीबाट प्राप्त उपलब्धि गुमाउने र पार्टी एकता बिथोल्ने समूहमा बस्न नसक्ने बताएका छन् ।"
हेटौंडा गोल्डकप माघमा,"मकवानपुर (कास) हेटौंडा गोल्डकप फुटबल प्रतियोगिता२०७७ माघ अन्तिम साता हुने भएको छ । स्थानीय विजय युथ क्लब हेटौंडाको आयोजनामा पहिलो संस्करणको हेटौंडा गोल्डकप फुटबल हुने भएको हो । माघ २२ देखि फागुन १ सम्म हेटौंडा१० स्थित वनविज्ञान अध्ययन संस्थानको मैदानमा प्रतियोगिता हुनेछ । प्रतियोगितामा मोफसलका १० टोलीले भाग लिनेछन् ।फुटबलको सर्वोच्च संस्था अखिल नेपाल फुटबल संघले ए डिभिजन क्लबहरूलाई तत्कालका लागि देशभरका विभिन्न स्थानमा हुने नकआउट प्रतिस्पर्धामा भाग लिन अनुमति नदिएका कारण मोफसलका टोलीको उपस्थितिमा प्रतियोगिता गर्न लागिएको आयोजक अध्यक्ष सुदीप राजबाहकले जानकारी दिए । उनका अनुसार मोफसलका टिमहरूबाटै राष्ट्रियस्तरका खेलाडीसहभागी हुनेछन् ।आयोजक एफसी विजय युथ, नव जनजागृति युवा क्बल सिमरा, वीरगन्ज युथ एकेडेमी, वीरगन्ज युनाइटेड, सर्लाही११, दुधौली स्पोर्ट्स क्लब सिन्धुली, हर्दी युवा समाज चितवन, सेन्ट्रल कलेज चितवन, मकवानपुर११, एफसी रियाले काठमाडौंले भाग लिने प्रतियोगिता संयोजक राजेश भेटवालले बताए ।उनका अनुसार विजेताले ३ लाख र उपविजेताले एक लाख ५० हजार रुपैयाँ पुरस्कार प्राप्त गर्नेछन् । प्रतियोगितामा विधागत उत्कृष्ट हुने गोलरक्षक, डिफेन्डर, मिडफिल्डर, फरवार्ड र प्रशिक्षकलाई जनही ५५ हजार रुपैयाँ प्रदान गरिनेछ । प्रत्येक खेलका म्यान अफ द म्याचलाई समेत पुरस्कृत गरिनेछ । उनका अनुसार प्रतियोगितामा करिब २५ लाख रुपैयाँ खर्च अनुमान गरिएको छ ।"
सोमपालको औधी खुसी,"(काठमाडौं)  नेपालमा हुँदै आएका एभरेस्ट प्रिमियर लिग (ईपीएल), धनगढी प्रिमियर लिग (डीपीएल) र पोखरा प्रिमियर लिग (पीपीएल) गरी तीन फ्रेन्चाइज लिग सबैमा सोमपाल कामी मार्की खेलाडी रहेका छन् र टिमको नेतृत्व गर्दै आएका छन् । बुधबार राति ड्राफ्टबाट मरठ्ठा अरेबियन्सले अबुधाबी टी १० लिग क्रिकेटका लागि छनोट भएपछि सोमपालको खुसी बिछट्ट छ । सोमपालसहित नेपाली खेलाडीहरू कुशल मल्ललाई टिम अबुधाबी र करण केसीलाई पुने डेभिल्सले ड्राफ्टबाट लिएको थियो । उनीहरू सबै इमर्जिङ खेलाडीको कोटामा अबुधाबी टी १० लिगमा फरक टोलीबाट छानिएका हुन् । अबुधाबी टी १० लिग जनवरी २६ देखि फेब्रुअरी ६ देखि अबुधाबीमा हुनेछ, त्यसका लागि बुधबार ड्राफ्टबाट खेलाडी छनोट गरिएको थियो । कुशल र करण पहिलोपल्ट विश्व क्रिकेटको फ्रेन्चाइज लिग खेल्न लागेका हुन् । सोमपालले नेपालको फ्रेन्चाइज लिग खेल्दा साढे तीन लाख देखि ५ लाख रुपैयाँ अक्सनबाट भाउ पाएका थिए । टी १० लिगमा इमर्जिङ खेलाडीको पारिश्रमिक ३ हजार डलर रहेको छ । नेपालको फ्रेन्चाइज क्रिकेटमा खेल्दा कम रकम पाए पनि अबुधाबी टी १० लिगमा छानिएपछि अलराउन्डर सोमपाल निकै खुसी र उत्साही छन् । मैले अहिलेसम्म जति पनि सफलता पाएको छु, त्यो खुसी मेरा लागि दुई मिनेटभन्दा बढी रहेको छैन । म त्यो क्षणमा मात्र रमाउन सक्छु, अरु म सक्दिनँ किन हो मलाई नै थाहा छैन । तर अहिले मेरो परिवार निकै खुसी भएको देख्दा मलाई खुसी लागेको छ । मेरो भाइ, श्रीमती र बुबाआमा सबै निकै खुसी हुनुहुन्छ । त्यो खुसीले मलाई झन् खुसी बनाएको छ, सोमपालले बिहीबार कान्तिपुरसँग भने । सन्दीप लामिछाने र पारस खड्कापछि ग्लोबल फ्रेन्चाइज खेल्ने नेपाली खेलाडी हुन् सोमपाल । गत वर्ष उनले ग्लोबल टी २० क्यानडा लिग विनिपिग हवक्सबाट खेलेका थिए । पहिला पनि मैले टी १० मा २३ पटक ड्राफ्टमा भरेको थिएँ, अन्ततः एउटा टोलीमा पर्दा निकै खुसी लागेको छ र एकदमै उत्साहित भएको छु । ग्लोबल टी २० क्यानडा लिग खेलेको एकदमै राम्रो अनुभव भाको थियो । संयोगले अहिले म खेल्न लागेको टिमको प्रशिक्षक पनि त्यही नै रहेछ, सोमपालले भने, ग्लोबल टी २० मा म प्लेइङमा नपर्दा पनि उहाँले रूममा बोलाएर म सँग कुरा गर्दै के कस्तो छ टिममा, प्लेइङमा नपरे पनि दुखी त छैनौं भनेर सोध्नुहुन्थ्यो । मैले जहिले पनि टिम पहिलो भएको भनेर जवाफ दिन्थें । हुनसक्छ यसैले पनि उहाँले फेरि मलाई मौका दिनुभएको हो ।गत वर्ष टिम अबुधाबीबाट टी १० लिग खेलेका नेपाली राष्ट्रिय टोलीका पूर्व कप्तान पारस अहिले सोही टोलीका इमर्जिङ ट्यालेन्ट मेन्टर हुन् । टिम अबुधाबीले नै कुशललाई छनोट गरेको थियो । सोमपाल अबुधाबी टी १० लिगसँग जोडिनुको श्रेय पारसलगायतलाई दिन्छन् । आफूले मिहिनेत गर्ने एउटा पाटो हो, त्योबाहेक सिनियर दाइहरू विशेषतः पारस खड्कासहित ज्ञानेन्द्र मल्ल, शरद भेषावकर र सन्दीप लामिछानेको यसमा ठूलो हात छ, सोमपाल नेपालका पूर्व प्रशिक्षकलाई पनि सम्झन्छन्, उमेश पटवाल अहिले नेपालको प्रशिक्षक त हुनुहुन्न । तर उहाँले एक वर्ष पहिला सोमपाल र करण केसीलाई म यो स्तरमा हेर्न चाहन्छु भन्नुभएको थियो । उहाँको पनि एउटा उद्देश्य थियो र हामीलाई चुनौती दिनुभएको थियो, त्यसमा हामीले मिहिनेत गरेका थियौं । आफूभन्दा पनि करण जो यो स्तरमा खेल्न योग्य थियो र युवा प्रतिभा कुशल टिममा छनोट हुँदा मलाई अझ खुसी लागेको छ ।सोमपाल समावेश मरठ्ठा अरेबियन्समा सोएब मलिक, मोहम्मद हफिज, प्रवीण ताम्बे, कुशल समावेश टिम अबुधाबीमा क्रिस गेल, क्रिस मोरिस, लुक राइट, रोहन मुस्ताफा तथा करण समावेश पुने डेभिल्समा थिसारा परेरा, मोहम्मद अमिर, हार्डुस विज्लोन, साम बिलिङ्स, चामारा कापुगेदेरा, अजन्था मेन्डिस र डेभोन थोमसलगायतका स्टार खेलाडी छन् । अबुधाबी टी १० लिग ड्राफ्टमा सन्दीप लामिछाने, आरिफ शेख, सुसन भारी, सोमपाल, करण, सुवास खकुरेल, शरद भेषावकर, दीपेन्द्रसिंह ऐरी, कुशल भूर्तेल, कुशल मल्ल, रोहित पौडेल र आशिफ शेख गरी १२ खेलाडीले नाम दर्ता गराएकामा सोमपाल, करण र कुशलको मात्र नाम छनोट भएको हो । २०१८ मा केरला र गत वर्ष कर्नाटक टस्कर्सबाट प्रमुख खेलाडीका रूपमा खेलेका सन्दीप बिग बास लिगमा होबर्ट हरिकन्सबाट खेलिरहने हुँदा यसपटक टी १० लिगमा नहुन पनि सक्छन् र भएमा प्लेअफमा मात्र खेल्नेछन् ।सन् २०१४ मा प्रतिघण्टा १४०८ को गतिमा बलिङ गरी नेपालको सबैभन्दा तीव्र गतिका बलर बनेका सोमपालले एक वर्षपछि चोटमुक्त भएर हालै चितवनमा गौतम बुद्ध कपमा खेलेका थिए । चोट लागेर बाहिर बस्दा सजिलो केही हुँदैन । त्यसमा म त एक वर्ष नै बाहिर थिएँ । त्यसका लागि मैले धेरै गृहकार्य गरें, जसका कारण अहिले म पूरा फिट छु । भर्खरै गौतम बुद्ध कप खेलें, त्यसमा मैले शतप्रतिशत दिन सफल भएँ । कीर्तिपुरमा म्याचहरू खेल्दाखेरि एक दिनमा १८ देखि २० ओभर बलिङ गर्दा आफूलाई एकदमै फिट भएको अनुभव गरें, चोटले गाह्रो हुँदा फिजियोद्वय विक्रम न्यौपाने र पूरन तिरुवाले गरेको सहयोगका कारण आफू पुनरागमन गर्न सफल भएको उनी मान्छन् ।"
राष्ट्रिय महिला क्रिकेटको तयारी,"दाङ (कास) लमहीस्थित राष्ट्रिय क्रिकेट मैदानमा पुस ११ देखि १९ सम्म प्रधानमन्त्री कप राष्ट्रिय महिला क्रिकेट प्रतियोगिता हुने भएको छ । प्रतियोगिताको सम्पूर्ण तयारी पूरा भएको नेपाल क्रिकेट संघले जनाएको छ ।राष्ट्रिय खेलकुद परिषद्को सहयोगमा नेपाल क्रिकेट संघले आयोजना गरेको प्रतियोगितामा सात प्रदेश र एपीएफको विभागीय टोली सहभागी हुँदै छन् । पुस ११ गते लुम्बिनी र प्रदेश २ बीच उद्घाटन खेल हुने तयारी भइरहेको क्रिकेट संघ दाङका अध्यक्ष प्रदीप मजगैयाले बताए । लमही मैदानमा दोस्रोपल्ट राष्ट्रिय खेल हुँदै छ । यसअघि आठौं राष्ट्रिय खेलकुदअन्तर्गत महिला क्रिकेट लमही मैदानमै भएको थियो ।हालसम्म जिल्लामा चारवटा राष्ट्रिय स्तरका खेल सम्पन्न भइसकेको मजगैयाले बताए । जिल्लामा लमही र घोराहीको गुलरियामा गरी दुईटा राष्ट्रिय क्रिकेट मैदान रहेकाले क्रिकेटको क्रेज बढ्दै गएको उनले बताए । राष्ट्रिय स्तरका खेलहरू भइरहेका छन् । खेल मैदान पनि पर्याप्त छ, उनले भने, यसले खेलाडीलाई उत्साही बनाएको छ । अन्य समयमा पनि नियमित खेल र अभ्यास भइरहेका छन् ।प्रधानमन्त्री कपका लागि तीन नयाँ पिच तयार भएको मजगैयाले बताए । मैदानको सरसफाइ, होटल व्यवस्थापनलगायतका काम सम्पन्न भइसकेको उनले बताए । विभिन्न तयारी कमिटी बनाएर काम भइरहेको छ । राष्ट्रिय खेलका लागि आवश्यक सबै तयारी पूरा भइसकेको छ, उनले भने, मैदान सरसफाइ र अन्य तयारी अन्तिम चरणमा पुगेको छ । दाङमा राष्ट्रिय खेल हुनु महत्त्वपूर्ण अवसर भएकाले हामी उत्साही भएर खटिरहेका छौं ।मैदानभित्र घाँस काट्ने, आउट फिल्डमा माटो भर्ने, सिंचाइ गर्नेलगायतका काम धमाधम भइरहेका छन् । मैदानभित्र इन्डोर क्रिकेट अभ्यास हल, दर्शकलाई सार्वजनिक शौचालय र खेलाडीका लागि छुट्टै शौचालयको व्यवस्था छ ।"
रग्बी महाप्रबन्धकलाई तीन सिफारिस,"काठमाडौं (कास) नेपाल रग्बी संघमा महाप्रबन्धकका लागि तीन जनाको सिफारिस गरिएको छ । संघका उपाध्यक्ष दीपक देवकोटा संयोजकत्वको तीन सदस्यीय समितिले विजय खड्का, भूपेन्द्र थापा क्षेत्री र माया स्याङ्तनलाई सिफारिस गरेको हो । शुक्रबार हुने कार्यसमितिको बैठकले यसैबाट एकजनालाई महाप्रबन्धकमा नियुक्त गर्नेछ ।संघका अध्यक्ष टंकलाल घिसिङका अनुसार महाप्रबन्धकको लागि सेप्टेम्बर २७ मा प्रकाशित विज्ञापनपछि ११ अक्टोबरसम्म २ सय ५६ जनाले आवेदन दिएका थिए । त्यसमा बेलायत, दक्षिण अफ्रिका, श्रीलंका र भारतका गरी आठ जना विदेशी थिए । आवेदन दिनेमध्ये सातजना महिला थिए । आवेदकबाट छनोट गरी समितिले ५ जनाको अन्तर्वार्ता लिएको थियो र त्यसैबाट तीनजनालाई सिफारिस गरेको संयोजक देवकोटाले बताए ।"
मिलान शीर्षस्थानमा कायम,पीएसजीले पोचेटिनो नियुक्त गर्नेपेरिस पेरिस सेन्ट जर्मेन (पीएसजी) ले टोटेनहमका पूर्व व्यवस्थापक माउरिसियो पोचेटिनोलाई प्रशिक्षकमा नियुक्त गर्ने जनाएको छ । बिहीबारमात्र प्रशिक्षक थोमस टुचेललाई बर्खास्त गरेको छ । एक फ्रान्सेली स्पोर्टस पत्रिकाको रिपोर्टअनुसार पोचेटिनोलाई नियुक्त गर्न लागेको हो । पोचेटिनोले पीएसजीका लागि सन् २००० को सुरुमा डिफेन्डरका रूपमा खेलेका थिए ।टुचेल भने फ्रान्सेली लिग वानको अघिल्लो दिन स्ट्रसबर्गमाथि प्राप्त गरेको ४० जितपछि बर्खास्तगीमा परेका हुन् । सन् २०१८ को जुनबाट उनले पीएसजी सम्हाल्न सुरु गरेका थिए । त्यसमा उनको टुचेलको नेतृत्वमा पीएसजीले दुई लिग उपाधि र एकएक फ्रेन्च कप र फ्रेन्च लिग कप जितेको छ । गत सिजनमा टुचेलले पीएसजीलाई पहिलोपल्ट युरोपेली च्याम्पियन्स लिगको फाइनलसम्म पुर्याएका थिए । त्यसमा पीएसजी बायर्नसँग १० ले पराजित रहेको थियो । अहिले फ्रान्सेली लिग वानको तेस्रो स्थानको पीएसजीले च्याम्पियन्स लिगको अन्तिम १६ का पनि स्थान बनाइसकेको छ । अब उसको प्रतिद्वन्द्वी बार्सिलोना छ । बायर्नसँगको खेलयता टुचेल र क्लबबीचको सम्बन्ध सुमधर रहेको छैन ।
ॅसी डिभिजन लिग चैतमा,काठमाडौं (कास) अखिल नेपाल फुटबल संघ (एन्फा) ले कोरोना भाइरसको महामारीको कारण गत वर्ष सञ्चालन हुन नसकेको सहिद स्मारक सी डिभिजन लिग चैत १ देखि आयोजना गर्ने बिहीबार जनाएको छ ।सम्बन्धित क्लबहरूसँग छलफल गरेपछि एन्फाले सी डिभिजन लिग गर्ने निश्चित गरेको हो । यसअघि गत चैत २८ देखि सञ्चालन गर्ने तय गरे पनि महामारीको कारण स्थगित गरेको थियो । एन्फाले अघिल्लो दिनमात्रै स्थगित गरिएको बी डिभिजन लिग फागुन ११ देखि सुचारु गर्ने निर्णय गरेको थियो । सी डिभिजनमा १४ क्लब छन् । यसपालि विजेता टिम माथिल्लो श्रेणीमा उक्लिने छ भने पुछारको एक टिम रेलिगेसनमा पर्नेछ । एन्फा र क्लबबीचको छलफलका क्रममा प्रत्येक टिमले लिगको तयारीका क्रममा ९ लाख रुपैयाँ पाउने छन् ।
आईपीएलमा १० टिम,अहमदाबाद (एजेन्सी) भारतीय क्रिकेट नियन्त्रण बोर्ड (बीसीसीआई) को बिहीबार बसेको साधारणसभाले सन् २०२२ को इन्डियन प्रिमियर लिग (आईपीएल) मा दुई टोली थपेर कुल १० टिम पुर्याउने निर्णय गरेको छ । सन् २०२१ को संस्करणमा भने आठ टिम नै हुनेछन् । त्यस संस्करण सुरु हुन चार निर्धारित समयअनुचार चार टिममात्र बाँकी रहेको स्थितिमा यो नयाँ निर्णय बाहिर आएको छ । कोरोना भाइरस महामारीबीच पनि यस वर्षको आईपीएल यूएईमा सफलतापूर्वक आयोजना भएको थियो ।
नवोदय र ब्रदर्स भिड्ने,विराटनगर (कास) टेन्सबर्ग पथरी शनिश्चरे प्रिमियर लिग फुटबलको उपाधिका लागि टेन नवोदय र द रियल ब्रदर्स क्लबले शनिबार प्रतिस्पर्धा गर्नेछन् । बिहीबार सेमिफाइनलमा नवोदयले श्रीजंगलाई १० गोलले हराएको हो । खेलको २४औं मिनेटमा रोशन माझीले गरेको गोल नै निर्णायक बन्यो । विजेतनका सन्जीव कुरुङवाङ म्यान अफ द म्याच भए । रियल ब्रदर्सले हेरिका न्यु स्टारलाई टाइब्रेकरमा ४३ ले हरायो । विजेता देवराज गुरुङ म्यान अफ द म्याच भए ।
