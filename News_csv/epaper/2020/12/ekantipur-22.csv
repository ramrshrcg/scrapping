शीर्षक,विवरण
नेकपा अब दुई टुक्रा,"गौतम र थापा अलमलमै छिनछिनमै आफ्नो निर्णय परिवर्तन गरिरहने नेकपा उपाध्यक्ष वामदेव गौतम र पटक्कै नबोलेर पार्टीको निर्णय प्रक्रियालाई अप्ठ्यारोमा पारिरहेका सचिवालय सदस्य रामबहादुर थापाले भने अझै आफ्नो लाइन पक्डेका छैनन् । प्रतिनिधिसभा भंग गर्ने प्रधानमन्त्री ओलीको असंवैधानिक कदमको विरोध गर्दै दाहालनेपाल समूहका सात मन्त्रीहरूले आइतबार राजीनामा दिँदा गृहमन्त्रीसमेत रहेका थापाले राजीनामा दिएनन् । बरु उनी बालुवाटारमै चलिरहेको स्थायी कमिटी बैठकलाई अनदेखा गर्दै प्रधानमन्त्रीले आयोजना गरेको निर्वाचन आयोगका पदाधिकारी र सुरक्षा निकायका प्रमुखहरूसँगको छुट्टाछुट्टै छलफलमा सहभागी भए ।उपाध्यक्ष गौतमले संसद् विघटन गर्ने ओलीको कदमलाई प्रतिगामी त भने तर स्थायी कमिटी बैठकमा गएनन् । सोमबार एक वक्तव्य जारी गर्दै उनले पार्टी फुटको घोषणा हुने कुनै पनि भेलामा आफू नजाने स्पष्ट पारे । अब फुटको घोषणा गर्नमात्रै बाँकी रहेको बैठक र भेलामा भाग नलिने निर्णय मैले गरें । म पार्टी एकताको पक्षमा छु, त्यसका निम्ति अर्को निर्णय नहुँदासम्म म पार्टी एकीकरण बचाउन सकिन्छ कि भन्ने प्रयासमै रहनेछु, गौतमले भने, कमरेड केपी ओलीले गरेको होस् या अरू कमरेडले गरेको नै किन नहोस्, ती सबै भेला पार्टी फुटाउनका निम्ति भइरहेका छन् । म फुटको साक्षी बस्न सक्दिनँ । यता ओली क्याम्पमा जान ठिक्क परेका थापालाई भने उनी निकटका केन्द्रीय कमिटी सदस्यहरूले रोकेका छन् । नेकपामा थापा पक्षका ३४ जना केन्द्रीय सदस्य छन् । तीमध्ये १६ जना केन्द्रीय सदस्यले सोमबार बिहान थापाकै निवासमा पुगेर तुरुन्तै राजीनामा दिन आग्रह गरेका थिए । केन्द्रीय सदस्यहरू मायाप्रसाद शर्मा र अमृता थापा मगरले जनयुद्ध, दाहालसँगको पार्टी विभाजन र एकीकरणसम्मका कुरा सुनाएर आँसु नै झारेपछि थापा भावुक बनेका थिए । त्यसपछि उनले पार्टी एकतायताका तीन वर्षमा ओली र दाहालले आफूलाई गरेको व्यवहारको फेहरिस्त नेताहरूलाई सुनाउँदै ओलीले संसद् विघटनको प्रस्ताव गर्नु प्रतिगामी निर्णय हो भनेका थिए । थापानिकट नेताहरूले अध्यक्षद्वयबीच पहिले शक्ति बाँडफाँटको लडाइँ भए पनि अहिलेको परिस्थिति सैद्धान्तिक मतभेदमै पुगेकाले प्रतिगमनलाई साथ दिएर अघि बढ्न नसकिने बताए ।थापाले दुवै अध्यक्षहरूसँग परामर्श गरेर आफू एउटा निर्णयमा पुग्ने जानकारी दिएको उनका राजनीतिक सल्लाहकारसमेत रहेका केन्द्रीय सदस्य सूर्य सुवेदीले बताए । तपाईंहरूले आफ्नो पोजिसन क्लियर गर्नुभएकै छ, म एक पटक दुवै अध्यक्षसँग कुराकानी गर्छु र तपाईंहरूलाई भनौंला, थापाले भनेका थिए, तर ढुक्क हुनुस्, म तपाईंहरूलाई निराश बनाउँदिनँ । केन्द्रीय सदस्यहरूसँगको छलफलपछि थापाले स्थायी कमिटी सदस्यहरू पम्फा भुसाल र देव गुरुङसँग आफूलाई अध्यक्ष दाहालले केही पनि नभनेको गुनासो गरेका थिए । थापाको यही गुनासो भुसालले दाहाललाई सुनाएपछि दाहाल मन्त्री क्वार्टर पुल्चोकमा पुगेर करिब १० मिनेट भलाकुसारी गरे । गृहमन्त्री थापाले साँझ प्रधानमन्त्रीसँग पनि परामर्श गरेका छन् तर उनले नेकपा विभाजनको अन्तिम घडीमा आइपुगुन्जेल कुन मार्ग लिएका हुन् स्पष्ट भइसकेको छैन ।"
कानुनविद् भन्छन् संसद् जीवितै छ,"कानुनविद्हरूले प्रधानमन्त्रीराष्ट्रपतिको कदमले प्रतिनिधिसभा विघटन हुन नसक्ने बताएका छन् । भंग गर्ने व्यवस्था संविधानमा नभएकाले त्यो जीवितै रहेको र सभामुखले अधिवेशन बोलाउन सक्ने उनीहरूको तर्क छ । संविधानमै नभएको व्यवस्था प्रधानमन्त्री र राष्ट्रपतिले भन्दैमा लागू हुँदैन, त्यसैले प्रतिनिधिसभा विघटन भएको छैन, वरिष्ठ अधिवक्ता शम्भु थापाले भने, जीवितै भएको संसद्को बैठक बोलाउने जिम्मेवारी सभामुखको हो, उहाँले त्यसो गर्न सक्नुहुन्छ । पुष्पकमल दाहालमाधवकुमार नेपाल समूहले सोमबार दिउँसो बानेश्वरमा गरेको कानुनी परामर्शमा पनि आफूले यही सुझाव दिएको थापाले बताए । उनका अनुसार अदालतमा रिट दायर गर्ने र संसद् पनि सञ्चालन गरी काम अघि बढाउने दुई उपाय सँगसँगै अवलम्बन गर्न सकिने सुविधा दलहरूसँग छ । अर्का कानुनविद् ओमप्रकाश अर्यालले पनि संविधानतः संसद् जीवितै रहेकाले यसको नियमित काम अघि बढाउन कुनै समस्या नभएको प्रतिक्रिया दिए । कतिपय निर्णय असंवैधानिक हुन्छन्, जसको निरूपण अदालतमा गर्न सकिन्छ, कतिपयचाहिँ अनधिकृत हुन्छन्, उनले भने, कानुन र संविधानले दिँदै नदिएको अधिकार प्रयोग गर्नु अनधिकृत काम हो, अधिकार नै नभएको संसद् विघटन गर्ने काम त्यस्तै अनधिकृत कदम हो, यसको प्रतिरक्षा गर्न अदालत गइराख्नुपर्दैन किनभने यो सुरुदेखि नै अमान्य र प्रभाव शून्यप्रायः छ । मन्त्रिपरिषद्को सिफारिसमा राष्ट्रपतिले संसद्को अधिवेशन बोलाउने संवैधानिक चलन छ । यसको अलावा बहुमत सदस्यले राष्ट्रपतिलाई निवेदन दिए भने पनि संसद्को अधिवेशन बोलाउनुपर्ने अर्यालको तर्क छ । यसो गर्दा प्रधानमन्त्रीलाई बीचमा ल्याइराख्नु पर्दैन, उनी भन्छन्, तर, राष्ट्रपतिबाट यस्तो निवेदनमाथि सुनुवाइ हुने लक्षण देखिन्न किनभने उहाँले नै संसद् भंग गर्ने सिफारिसलाई अनुमोदन गर्नुभएको छ । यस्तो अवस्थामा संसद् चलाउने अर्को बाटो पनि भएको उनले बताए । त्यो भनेको संसद्को स्वतः सक्रिय हुने समयावधि । एक अधिवेशनको अन्त्य भई अर्को अधिवेशन सुरु नभएको ६ महिना कट्यो भने सभामुख स्वयंले संसद्को बैठक बोलाउन पाउने व्यवस्था पनि छ, उनले भने, बर्खे अधिवेशन अन्त भएको ६ महिना पुस १७ मा पुग्दै छ, त्यसको भोलिपल्टै सभामुखले बैठक बोलाउन सक्नुहुन्छ ।राष्ट्रिय सभाका सांसद तथा अधिवक्ता रामनारायण बिडारीले पनि दाहालनेपाललाई यसै गर्न सुझाव दिएका छन् । हुन त संविधानमा सभामुख आफैंले संसद्को बैठक बोलाउन मिल्ने भनी कतै लेखिएको छैन, उनले भने, तर, संविधानमा प्रधानमन्त्री र राष्ट्रपति मिलेर संसद् विघटन गर्न सक्छन् भनेर पनि लेखिएको छैन, त्यसो हुनाले सभामुखले संसद् बैठक बोलाउन राष्ट्रपतिलाई आग्रह गर्न बाधा छैन ।"
खोपमा नेपाललाई प्राथमिकता : सेरम,"भारतको सबैभन्दा ठूलो खोप उत्पादक सेरम इन्स्टिच्युटले कोरोना भाइरसविरुद्धको खोप आपूर्तिका लागि नेपाललाई प्राथमिकतामा राखेको जनाएको छ । सेरमका संयुक्त निर्देशक प्रकाश सिंहले सोमबार भारतका लागि नेपाली राजदूत नीलाम्बर आचार्यसँगको भेटमा कम्पनीले नेपालका लागि समेत खोप उत्पादन गर्ने योजना बनाएको बताएका छन् । सेरमले कोरोना खोप आपूर्ति गर्ने सन्दर्भमा नेपाल, बंगलादेश, भुटानलगायत मुलुकलाई प्राथमिकता राखेको रहेछ, राजदूत आचार्यले भने ।भेटमा राजदूत आचार्यले खोप विकासको पछिल्लो अवस्था, उत्पादन र वितरण सम्बन्धमा चासो राखेका थिए । भारतमा हाल सेरमलगायत कम्पनीका ६ वटा खोपको परीक्षण अन्तिम चरणमा छ । केही मुलुकले खोप प्रयोगलाई अनुमति दिइसकेका छन् । नेपाल सरकारले जतिसक्दो चाँडो खोप उपलब्ध गराउन विभिन्न मुलुक र संस्थालाई औपचारिक रूपमै आग्रह गरिसकेको जनाएको छ । खोप खरिददेखि उपलब्ध गराउनेसम्मको प्रक्रियाको गृहकार्य सुरु भइसकेको पनि सरकारको दाबी छ । नेपालले भारतसँग पनि खोपको व्यावसायिक उत्पादन सुरु भएपछि सकेसम्म चाँडो उपलब्ध गराउन आग्रह गरिसकेको छ । यसैक्रममा भारतका लागि नेपाली राजदूत आचार्यले सोमबार सेरम इन्स्टिच्युटका संयुक्त निर्देशक सिंहसँग भेट गरेका हुन् । गत महिना भारतीय विदेश सचिव हर्षवर्धन शृंगलाको नेपाल भ्रमणका क्रममा भएको द्विपक्षीय छलफलमा पनि यस विषयले प्राथमिकता पाएको थियो । शृंगलाले पनि भारतको खोप उपलब्ध गराउने मुलुकहरूमा नेपाल प्राथमिकतामा रहेको जनाएका थिए । विश्वमा भारतले ६० प्रतिशतभन्दा बढी खोप उत्पादन गर्ने गरेको छ । भारतीय केन्द्रीय स्वास्थ्यमन्त्री हर्षवर्धनले आगामी जनवरीमा भारतमा खोप लगाउन सुरु हुने दाबी गरेका छन् । भारतमा खोपको सरकारी मूल्य ३ डलर र खुला बजारमा ६ डलरसम्म पर्ने अनुमान छ । उक्त खोप दुई पटक लगाउनुपर्ने बताइएको छ ।"
दाहालले गरे कांग्रेससँग सहकार्य प्रस्ताव,"नेकपाका अध्यक्ष पुष्पकमल दाहालले कांग्रेससँग प्रतिनिधिसभा विघटनको निर्णय उल्टिए सरकार र निर्वाचनमा जानुपर्ने अवस्था आए संयुक्त चुनावी सहकार्यका लागि प्रस्ताव गरेका छन् । कांग्रेसले सोमबार बोलाएको सर्वदलीय बैठकमा दाहालले प्रधानमन्त्री केपी शर्मा ओलीको असंवैधानिक कदमविरुद्ध तत्काल सर्वोच्च अदालतमा सामूहिक रिट दिने र साझा कार्यक्रमका साथ सडक संघर्षमा उत्रिने प्रस्ताव पनि राखेका छन् । उनले प्रस्ताव राख्दै कांग्रेसको दृष्टिकोण मागेका थिए । बैठकमा कांग्र्रेस, नेकपाको दाहालमाधव नेपाल समूह र जनता समाजवादीका नेताको उपस्थिति थियो । दाहालको प्रस्तावका सन्दर्भमा नेकपाका नेताहरू माधवकुमार नेपाल, झलनाथ खनाल र नारायणकाजी श्रेष्ठले पनि कांग्रेस नेताहरूसँग सामूहिक जिज्ञासा राखेका थिए । नेकपाको दाहालनेपाल समूह कांग्रेस सभापति शेरबहादुर देउवाको भूमिकामाथि धेरैअघिदेखि संशकित हुँदै आएको थियो । संवैधानिक आयोगका पदाधिकारीको सिफारिस गर्दा देउवाले प्रस्ताव गरेका व्यक्तिहरू परेकाले पनि उनीहरूलाई थप सशंकित बनाएको थियो । प्रधानमन्त्री ओली र देउवाबीच भित्री साँठगाँठ रहेको आशंकामा नेकपाका नेताहरू कांग्रेससँग प्रस्ट हुन चाहेको देखियो स्रोतले भन्यो, देउवाजीले के गर्नुहोला भन्नेमा उहाँहरूलाई अलि बढी नै शंका भएजस्तो देखियो । बैठकमा कांग्रेसका धेरै नेता सहभागी भए पनि सभापति देउवा र वरिष्ठ नेता पौडेलले मात्रै धारणा राखेका थिए । दुवैले मंगलबार पार्टीको केन्द्रीय कार्यसमितिको बैठक बोलाइएकाले त्यसपछि मात्रै दृष्टिकोण दिन सकिने बताएका थिए । मंगलबार कांग्रेसको केन्द्रीय कार्यसमिति, नेकपाको केन्द्रीय कमिटी र जनता समाजवादी पार्टीको केन्द्रीय कार्यकारिणी समितिको बैठक बस्दै छ । प्रतिनिधिसभा विघटनलगत्तै पार्टीले प्रधानमन्त्री ओलीको असंवैधानिक कदम भनेर भर्त्सना गर्नुका साथै त्यसलाई स्वीकार गर्न नसकिने धारणा बाहिर ल्याइसकेको उल्लेख गर्दै देउवाले नेकपा नेताहरूको आशंका मेट्ने प्रयास गरेका थिए । पौडेलले पनि ओलीको असंवैधानिक कदमले व्यवस्था र प्रणालीमाथि नै प्रहार गरेको जनाउँदै त्यसविरुद्ध साझा कार्यक्रम बनाएर जान सकिने बताएका थिए । कांग्रेस उपसभापति विमलेन्द्र निधिले प्रधानमन्त्री ओलीको असंवैधानिक कदमविरुद्ध कसरी अघि बढ्ने भन्नेबारेमा मंगलबार हुने तीनै दलको आन्तरिक बैठकपछि तय हुने बताए । उनका अनुसार संविधानविपरीत प्रतिनिधिसभा विघटन गर्ने ओलीको कदम अलोकतान्त्रिक र असंवैधानिक रहेको ठहरसमेत बैठकले गरेको छ । त्यसको विरोध गर्न तीनै दल सहमत भएका छौं, उनले भने । बैठकपछि सञ्चारकर्मीमाझ नेकपा प्रवक्ता श्रेष्ठ र जनता समाजवादीका नेता जितेन्द्र सोनलले ओलीको कदमलाई असंवैधानिक र अलोकतान्त्रिक कदम मानेर साझा रूपमा प्रतिवाद गर्ने सहमति भएको बताएका थिए । बैठकपछि जारी निर्णयमा पनि तिनै दलले आगामी कार्यक्रम तय गर्न आआफ्नो दलका केन्द्रीय कार्यसमितिमा छलफल र निर्णय गर्ने समझदारी भएको उल्लेख छ । बैठकमा नेकपा नेताहरू दाहाल, नेपाल, खनाल र श्रेष्ठले प्रधानमन्त्री ओलीबाट आफूहरूमाथि एकपछि अर्को ज्यादतीका शृंखला भएको उल्लेख गर्दै फेहरिस्त पेस गरेका थिए । नेता नेपालले ओलीले बारम्बार कार्यकारी अध्यक्षको कुर्ची राख्दिन भन्नुका साथै केन्द्रीय कमिटीलाई छापामारहरूको भीड, स्थायी कमिटीलाई हुल्लडबाज र सचिवालयलाई बाहुबलीहरूको जमात भन्दै विधि, प्रक्रिया र प्रणालीलाई चुनौती दिँदै आएको बताएका थिए । दाहालले ओलीभन्दा पनि ओली प्रवृत्ति बढी खतरनाक भएको बताएका थिए । सरकार र पार्टी सञ्चालनमा ओली एउटा व्यक्तिको कुरा होइन, प्रवृत्तिको कुरा हो । यो प्रवृत्ति हामीले पहिल्यैदेखि बेहोरिरहेका थियौं, अहिले मुलुकले नै बेहोर्नुपरेको छ, दाहालको भनाइ उद्धृत गर्दै स्रोतले भन्यो । नेकपा नेताहरूले केन्द्रीय कमिटीको बैठकबाट ओलीमाथि औपचारिक रूपमा कारबाही हुने जानकारी गराएका थिए । ४ सय ४५ सदस्यीय केन्द्रीय कमिटीमा ३ सय बढी आफूहरूको पक्षमा रहेको उनीहरूको दाबी थियो । सचिवालय र स्थायी कमिटीमा समेत बहुमत भएकाले सिंगो पार्टीको प्रतिनिधित्व आफूहरूले गर्ने उनीहरूको धारणा थियो । बैठकमा कांग्रेस र जनता समाजवादीका नेताहरूले नेकपाको सरकार एकातिर छ, अर्कोतिर आन्दोलन छ, असली पार्टीको प्रतिनिधित्व कसलाई मान्ने ? भनेर जिज्ञासा राखेका थिए । पार्टीका सबै निकायमा बहुमत भएकाले आफूहरूले पार्टीको प्रतिनिधित्व गर्ने दाहालनेपाल समूहको धारणा थियो । नेकपा हामी हौं, मूल्य मान्यताबाट च्युत भएको समूह सरकारतिर छ, उसले पार्टीको प्रतिनिधित्व गर्दैन, त्यो एउटा समूह मात्रै हो, नेकपा नेताहरूको भनाइ थियो । कांग्रेसले बोलाएको बैठकमा जानुअघि दाहालनेपाल समूहले जनता समाजवादी पार्टीका नेताहरूसँग पनि अनौपचारिक छलफल गरेका थिए । एक नेताका अनुसार दाहालले कांग्रेससँग धारणा मागेका चार विषयमाथि नै जनता समाजवादीसँग पनि छलफल भएको थियो । दाहालनेपाल समूहसँग जनता समाजवादीको धेरै विषयमा धारणा मिलेको स्रोतको दाबी छ । कांग्रेसले बोलाएको सोमबारको बैठकमा जसपाका अध्यक्ष महन्थ ठाकुरसँगै शरतसिंह भण्डारी र सोनल मात्रै सहभागी थिए । सोनलका अनुसार ओलीको प्रतिगामी कदमविरुद्ध साझा धारणा बनाएर जाने कि आआफ्नै कार्यक्रम बनाएर जाने, कानुनी उपचार खोज्न सँगै जाने कि छुट्टाछुट्टै जाने भन्नेलगायतका विषयमा पार्टीभित्र छलफल हुने बताए । प्रधानमन्त्रीको असंवैधानिक कदमलाई कुनै पनि हालतमा स्वीकार गर्न सकिन्न । ओलीको कदम निर्वाचनबाट ताजा जनादेश लिने नभएर संघीयता, लोकतन्त्र, गणतन्त्र र समावेशितालाई समाप्त पार्न लक्षित छ भन्ने तीनै दलको बुझाइ छ, उनले भने, यसविरुद्ध कसरी प्रतिवाद गर्ने भन्नेमा तीनै दलको आन्तरिक बैठकपछि तय होला । तीन दलबाट सामूहिक रूपमा रिट लैजान सके सर्वोच्च अदालतलाई प्रधानमन्त्री ओलीको असंवैधानिक कदम सच्याउन दबाब बढ्ने तर्कसमेत कतिपय नेताहरूले गरेका थिए । स्रोतका अनुसार कांग्रेस सभापति देउवा सर्वोच्च जाने पक्षमा भने देखिएका छैनन् । बैठकमा नेकपाबाट अध्यक्ष दाहाल, नेताहरू नेपाल, खनाल, श्रेष्ठ, वर्षमान पुन र पम्फा भुसाल सहभागी थिए । कांग्रेसबाट सभापति देउवा, वरिष्ठ नेता पौडेल, उपसभापति निधि, महामन्त्रीद्वय शशांक कोइराला र पूर्णबहादुर खड्का र नेताहरू मीनेन्द्र रिजाल र रमेश लेखक सहभागी थिए ।"
बहुमत सांसद सर्वोच्च जाने,"नेकपाको पुष्पकमल दाहालमाधवकुमार नेपाल पक्ष र नेपाली कांग्रेसका नेताहरूले प्रतिनिधिसभा विघटनको निर्णय बदरको माग गर्दै सर्वोच्च अदालतमा जाने तयारी गरेका छन् । दुवैतर्फका शीर्ष नेताहरूसहित सांसदहरूले निवेदन दिने तयारी गरेका छन् । सोमबार दिनभरको छलफलपछि केही कानुन व्यवसायीले रिटको मस्यौदा गरिरहेका छन् । कम्तीमा १ सय ३८ जना सांसदको प्रतिनिधित्व हुने गरी निवेदन दिने तयारी भएको छ, अधिवक्ता गोविन्द बन्दीले भने, मंगलबार नै दर्ता प्रक्रिया टुंगिने गरी काम गर्दा सबै सांसद उपस्थित हुन कत्तिको सम्भव हुन्छ, त्यो विचार गर्नुपर्छ । नभए पछि बहुमतको प्रतिनिधित्व हुने गरी सांकेतिक रूपमा प्रमुख दलका नेताहरू उपस्थित हुनुहुनेछ । बरु एक दिन पर्खेर भए पनि निवेदनमै बहुमतको उपस्थिति देखाउने उनीहरूको रणनीति छ । अहिलेको प्रतिनिधिसभामा २ सय ७५ सांसद छन् । सामान्य बहुमत पुर्याउन १ सय ३८ सांसद आवश्यक पर्छ । वरिष्ठ अधिवक्ताहरू शम्भु थापा, प्रेम खड्का, मुक्ति प्रधान, अधिवक्ताहरू गोविन्द बन्दी, टीकाराम भट्टराईलगायतका कानुन व्यवसायी सम्मिलित छलफलले बहुमत सांसदको प्रतिनिधित्व हुनेगरी निवेदन दर्ताको तयारी गरेको हो । अधिवक्ता सुनील पोखरेलले मंगलबार निवेदन दर्ताका लागि लैजाने तयारी भएको बताए । छलफलमा भएको कुराकानीअनुसार विघटनको विरोधमा उभिएका दलहरूको प्रतिनिधित्व हुने गरी निवेदन दर्ताको योजना बनेको हो, उनले भने । कानुन व्यवसायीहरूले सबै सांसदको उपस्थितिमा नै निवेदन दर्ता गर्न खोजेका थिए । तर हरेक सांसद र उनका प्रतिनिधि (वारेस) को विवरण संकलन गरेर नागरिकताको प्रतिलिपिसमेत व्यवस्थापन गर्दा समय लाग्ने र मंगलबार निवेदन दर्ता गर्न समय नपुग्ने जोखिम देखिएपछि हरेक संसदीय दलका नेता, प्रमुख सचेतक र सचेतक जाने गरी तयारी भएको छ । नेकपामा भने संसदीय दलका नेता नै प्रधानमन्त्री र उनीनिकट सुवास नेम्वाङ उपनेता भएकाले प्रमुख सचेतक देव गुरुङले निवेदन लिएर जाने सम्भावना रहेको एक कानुन व्यवसायीले बताए । जनता समाजवादी पार्टीका नेताहरू पनि अदालत जाने तयारीमा छन् । उनीहरूको निवेदनको बेहोरा भने एउटै हुनेछ । वरिष्ठ अधिवक्ता शम्भु थापाले कम्तीमा पनि बहुमत संख्या पुग्ने सांसद उपस्थित भएर सर्वोच्चमा जान सुझाव दिएको बताए । कुनै आधार र कारण नखोली ताजा जनादेश भनेका भरमा प्रतिनिधिसभा विघटन हुन्छ भने तपाईंहरू पनि कम्तीमा बहुमत देखाएर जानुहोस् भनेर सुझाव दिएको हुँ, के झगडिया जस्तो १२ जना गएर मुद्दा हाल्नुहुन्छ ? थापाले कान्तिपुरसित भने, हैसियतबिना नै जबर्जस्ती हुन्छ भने जनप्रतिनिधिले पनि आफूलाई उभ्याउनुपर्यो । प्रधानन्यायाधीशसमेत पुरानो मितिमा सही ठोकेर फर्कन्छन् भने के अपेक्षा हुन्छ र ? जनतालाई पनि सँगै ल्याउनुस् भनेको छु । उनीहरूलाई आफूले सुझाव मात्रै दिएको उल्लेख गर्दै उनले निर्णय भने नेताहरूले नै गर्ने बताए । यसैबीच, सर्वोच्च अदालतमा प्रतिनिधिसभा विघटनको निर्णयविरुद्ध सोमबारसम्म एक दर्जन रिट दर्ता भएका छन् । एउटा निवेदन सोझै संवैधानिक इजलासमा दर्ता भएको छ भने अरू ११ निवेदन नियमित रूपमा दर्ता भएका हुन् । ती निवेदनसमेत सोझै संवैधानिक इजलासका लागि तोकिने सम्भावना छ । वरिष्ठ अधिवक्ता दिनेश त्रिपाठीसहित अधिवक्ताहरू लोकेन्द्र ओली, ज्ञानेन्द्र आरणलगायतले निवेदन दिएका हुन् । सबैजसो निवेदनमा वैकल्पिक सरकार गठनको सम्भावना हुँदाहुँदै प्रतिनिधिसभा विघटन गर्नु असंवैधानिक रहेको दाबी गरिएको छ । सर्वोच्च अदालत प्रशासनका अनुसार यी निवेदनहरू बुधबार प्रारम्भिक सुनुवाइका लागि पेस हुनेछन् । सिद्धान्ततः यस्ता निवेदन सुरुमा एकल इजलासमा पेस भई त्यो इजलासको आदेशअनुसार मुद्दाको व्यवस्थापन हुन सक्नेछ । तर प्रधानन्यायाधीशलाई संविधान व्याख्याको यो विषय संवैधानिक इजलासमा पेस हुनुपर्छ भन्ने लागे उनको तोक आदेशबाट सोझै संवैधानिक इजलासमा पनि पेस हुन सक्नेछ । सर्वोच्च अदालतमा संवैधानिक इजलासका लागि न्यायपरिषद्ले रोस्टर बनाएको छ । त्यही सूचीबाट प्रधानन्यायाधीशसहित थप चार जना न्यायाधीश सम्मिलित संवैधानिक इजलास गठन हुनेछ । त्यो सूचीमा वरीयताक्रमका पछिल्ला पाँच न्यायाधीशबाहेक सबै १४ जना न्यायाधीश सम्मिलित छन् । सूचीमा धेरै न्यायाधीश भएकाले अधिकतम छनोटको सुविधा प्रधानन्यायाधीशलाई हुनेछ । यो मुद्दा नियमित रूपबाट पनि सुनुवाइ हुन सक्छ ।"
प्रजिअ र सुरक्षा प्रमुखलाई जिल्ला नछाड्न निर्देशन,"सरकारले देशभरका प्रमुख जिल्ला अधिकारी (प्रजिअ) र जिल्ला सुरक्षा प्रमुखहरूलाई मन्त्रालयको अनुमतिबेगर जिल्ला नछाड्न निर्देशन दिएको छ । प्रतिनिधिसभा विघटनपछि त्यसको समर्थन र विरोधमा हुने शक्ति प्रदर्शन र शान्तिसुरक्षालाई ख्याल गर्दै गृह मन्त्रालयले ७७ वटै जिल्लाका प्रजिअ र चारवटै सुरक्षा निकायका जिल्ला प्रमुखहरूलाई जिल्ला छाडेर कतै नजान परिपत्र गरेको हो ।मन्त्रिपरिषद्को सिफारिसमा राष्ट्रपति विद्यादेवी भण्डारीले आइतबार प्रतिनिधिसभा विघटन गरेसँगै देशभर विरोध भइरहेको छ । सत्तारूढ र प्रतिपक्षी दलका नेताकार्यकर्ता विरोधमा उत्रिइसकेका छन् भने प्रधानमन्त्री केपी शर्मा ओलीको पक्षमा पनि प्रदर्शन हुन थालेको छ । प्रधानमन्त्री ओलीले बदलिँदो राजनीतिक परिस्थितिअनुसार शान्तिसुरक्षा सुदृढ बनाउँदै चुनावी सुरक्षामा केन्द्रित हुन प्रधानसेनापति पूर्णचन्द्र थापा, प्रहरी महानिरीक्षक शैलेश थापा क्षत्री, सशस्त्र प्रहरी महानिरीक्षक शैलेन्द्र खनाल र राष्ट्रिय अनुसन्धान विभागका प्रमुख गणेश अधिकारीलाई निर्देशन दिएका थिए । त्यसपछि गृहले देशभरको सुरक्षा अवस्थाबारे जानकारी लिँदै जिल्लास्थित सुरक्षा निकायका प्रमुख र प्रजिअहरूलाई माथिको आदेशबिना जिल्ला छाडेर नहिँड्न निर्देशन दिएको हो ।गृह मन्त्रालयका प्रवक्ता चक्रबहादुर बुढाले बदलिँदो परिस्थितिलाई ध्यानमा राख्दै प्रजिअ र जिल्ला सुरक्षा प्रमुखलाई अर्को आदेश नभएसम्म बिदा बस्न र निमित्त जिम्मेवारी दिएर जिल्ला नछाड्न निर्देशन दिइएको बताए । विभिन्न समूहका कार्यक्रम जुध्ने गरी एकै स्थानमा सञ्चालन गर्न नदिन पनि स्पष्ट निर्देशन दिइएको उनले बताए । प्रदर्शन र विरोधका नाममा जनधनको क्षति हुने, हिंसा भड्काउने र निषेधित क्षेत्र तोड्ने गरी कसैले विरोध प्रदर्शन वा जुलुस गर्छ भने तत्काल नियन्त्रणमा लिन र कानुनअनुसार कारबाही गर्न निर्देशन दिइएको छ, बुढाले भने, तर एकअर्काको कार्यक्रम नजुध्ने, शान्तिपूर्ण र निषेधित क्षेत्र बाहिर हुने सबै किसिमका कार्यक्रममा प्रशासनले हस्तक्षेप गर्दैन ।प्रतिनिधिसभा विघटनको विरोधमा सोमबार मात्रै काठमाडौंसहित १३ जिल्लाका २३ स्थानमा प्रदर्शन र जुलुस निस्किएको थियो । सिंहदरबार दक्षिणगेटअघि विरोध प्रदर्शनमा उत्रिएका कृष्ण पहाडीलगायतका मानवअधिकारवादी तथा नागरिक अगुवा पक्राउ परे । उनीहरूलाई दिनभर पुलिस क्लबमा राखेर साँझ रिहा गरिएको थियो । विवेकशील साझा पार्टीका नेताकार्यकर्ताले ओलीलाई तानाशाह प्रधानमन्त्री र राष्ट्रपति भण्डारीलाई महारानी भन्दै पछिल्लो कदमको विरोधमा माइतीघरमा प्रदर्शन गरे ।नेपाली कांग्रेस मोरङले सोमबार विराटनगरमा विरोध जुलुस निकाल्यो । कांग्रेस भ्रातृ संगठन नेविसंघले सोमबार नै बाराको कलैयामा प्रतिनिधिसभा विघटनको निर्णयविरुद्ध प्रदर्शन गर्यो । पोखरामा ओली समर्थित नेकपा कार्यकर्ता प्रतिनिधिसभा विघटन र वैशाखमा मध्यावधि निर्वाचन घोषणाको स्वागत गर्दै प्रदर्शनमा उत्रिए । राष्ट्रपति भण्डारी र प्रधानमन्त्री ओलीविरुद्ध प्रदेश १ मा १, प्रदेश २ का ४ जिल्लामा ५, उपत्यकाका ललितपुर र काठमाडौंमा ६, गण्डकी प्रदेशको कास्कीमा ४, लुम्बिनी प्रदेशका ३ जिल्लामा ४ र सुदूरपश्चिमका २ जिल्लामा ३ वटा विरोध प्रदर्शन भए । पक्षविपक्षका प्रदर्शनले शान्तिसुरक्षामा खलल हुनेदेखि हिंसा भड्किन सक्नेतर्फ प्रशासन र सुरक्षा निकाय संवेदनशील बनेका छन् । तराईका एक प्रजिअले दलहरूको शक्ति आर्जन गर्ने होडमा सधैं प्रहरी र प्रशासन घानमा पिसिने गरेको गुनासो पोखे । पछिल्लो राजनीतिक घटनाक्रमपछि मन्त्रालयबाट हामीलाई जिल्ला छाडेर कतै नजानू भन्ने आदेश आएको छ, उनले कान्तिपुरसँग भने, प्रतिनिधिसभा विघटनको पक्ष र विपक्षमा हुने सडक प्रदर्शनलाई विशेष रूपमा निगरानीमा राखेर परिस्थिति काबुबाहिर जान नदिनू भन्ने स्पष्ट निर्देशन छ । यस्तै निर्देशन गृहले प्रहरी र सशस्त्रलाई पनि दिइसकेको छ ।राजधानीका सडकमा प्रहरी र सशस्त्रको तैनाथी र गस्ती बढाइएको छ । एक प्रजिअका अनुसार जिल्ला प्रशासन कार्यालयहरू अबका सडक प्रदर्शनमा कस्तो रणनीति अपनाउने भन्नेमा आन्तरिक तयारीमा जुटिसकेका छन् ।"
सुरक्षा निकाय उच्च सतर्क,"काठमाडौं (कास) प्रधानमन्त्री केपी शर्मा ओलीले चारवटै सुरक्षा निकायलाई हाईअलर्ट मा राखेका छन् । रक्षामन्त्रीसमेत रहेका प्रधानमन्त्री ओलीले गृहमन्त्री रामबहादुर थापा र प्रधानसेनापति पूर्णचन्द्र थापासँग लामो सुरक्षा परामर्श गरेपछि मात्रै प्रतिनिधिसभा विघटन गरेर मध्यावधि निर्वाचन गर्ने निर्णय लिएको स्रोतले बतायो ।प्रतिनिधिसभा विघटनको निर्णय गरेकै दिन आइतबार साँझ पनि ओलीले चारै सुरक्षा निकायका प्रमुखसँग छलफल गरेका थिए । उक्त छलफलमा सहभागी प्रधानसेनापति थापा, प्रहरी महानिरीक्षक शैलेश थापा क्षत्री, सशस्त्र प्रहरी महानिरीक्षक शैलेन्द्र खनाल र राष्ट्रिय अनुसन्धान आयोग प्रमुख गणेश अधिकारीलाई उनले आफ्नो नयाँ कदमपछि आउन सक्ने सुरक्षा चुनौतीलाई सामना गर्न पूर्ण रूपमा तयार रहन निर्देशन दिएका थिए । आफ्नै पार्टी नेकपाका अर्का अध्यक्ष पुष्पकमल दाहाल र वरिष्ठ नेता माधवकुमार नेपाल समूहले आफूविरुद्ध चाल्न सक्ने कदमलाई आकलन गरेर उनले सुरक्षा निकायलाई हाईअलर्टमा राखेका हुन्, एक उच्च सुरक्षा अधिकारीले भने, आवश्यक परे संकटकाल लगाउने सम्बन्धमा पनि तयार रहन ओलीले सुरक्षा निकायका प्रमुखहरूलाई निर्देशन दिएका छन् ।प्रधानमन्त्री ओलीको निर्देशनअनुसार हरेक सुरक्षा निकायको नेतृत्वले तल्लो तहसम्म नयाँ आइपर्न सक्ने सुरक्षा चुनौतीलाई सामना गर्ने गरी तयारीमा रहन निर्देशन दिइसकेको छ । उक्त निर्देशन दिन प्रधानसेनापति थापाले प्रमुख सैनिक अधिकृत र पृतनापतिहरूसँग छुट्टाछुट्टै भिडियो छलफल गरेका थिए ।"
गोयलसँगको भेटपछि गलेको राष्ट्रवाद,"दोस्रो संविधानसभा उत्तरार्धतिर पुग्दै गर्दा तत्कालीन नेकपा एमालेका अध्यक्ष केपी शर्मा ओलीको राजनीतिक शक्ति पनि चुलिँदै थियो । अघिल्लो संविधानसभामा पराजित भएका ओलीले दोस्रो संविधानसभाको चुनाव जिते र दोस्रोपटक लडेपछि २०७१ असार ३१ गते राजनीतिक यात्राको ४० वर्षमा पार्टीको नेतृत्वमा पनि पुगे । त्यो बेला राज्यको शासकीय स्वरूप र राज्यशक्तिको बाँडफाँटलाई लिएर दलहरूको विवाद उत्कर्षमा थियो, ओली निर्णायक शक्तिमा । सबभन्दा विमति मधेसकेन्द्रित दलहरूको थियो । संविधानसभाले पारित गरिसकेको संविधानको घोषणा रोक्न दबाब दिँदै भारतीय विदेश सचिव एसजयशंकर काठमाडौं आए । तर मूलतः मधेसवादी दलका एजेन्डालाई नरुचाइरहेका ओलीकै अडानका कारण २०७२ असोज ३ गते देशमा नयाँ संविधान जारी भयो । त्यससँगै भारतीय विदेश मन्त्रालय, खुफिया संस्था रअ लगायत दिल्लीका देखिनेनदेखिने निकायहरूसँग ओलीको २०औं वर्ष पुरानो सम्बन्ध झ्याप्प निभ्यो । २०५४ असोज ४ गते नेपाल र भारतबीच भएको महाकाली सन्धिलाई संसद्को दुई तिहाइ बहुमतले अनुमोदन गर्दा तत्कालीन एमालेका संसदीय विभाग प्रमुख केपी शर्मा ओलीको भूमिका सबभन्दा निर्णायक थियो । सन्धि संसद्ले अनुमोदन गर्नुभन्दा केही दिनअघि मात्रै काठमाडौंमा जिफन्टको एउटा कार्यक्रममा गरेको भाषणमा ओलीले २७ मिनेट त महाकाली सन्धिका बारेमा मात्रै बोलेका छन् । त्यतिखेरै उनले सन्धि पारित भए मुलुकमा १ खर्ब २० अर्ब रुपैयाँ भित्रिन्छ भनेर गरेको दाबी आजपर्यन्त चर्चाको विषय बन्ने गरेको छ ।महाकाली सन्धिका बेला ओलीको भूमिका र त्यसपछि उनकै संरक्षकत्वमा खुलेको मदन भण्डारी फाउन्डेसनलाई भारतले गर्दै आएको सहयोगको तत्कालीन एमाले पार्टीभित्र बारम्बार चर्चा भइरहन्छ । पार्टीभित्र किनारा लागेका बखत ओली फाउन्डेसनकै आडमा सक्रिय हुने गरेका थिए । तत्कालीन एमालेको आठौं महाधिवेशनमा झलनाथ खनालसँग नेतृत्वमा पराजित भएपछि उनले यही फाउन्डेसनलाई समानान्तर पार्टीजसरी अगाडि बढाएका थिए । नेकपा नेता राजेन्द्र पाण्डेले बताएको स्मरणअनुसार, उसबेला एमालेका बैठकहरूमा बारम्बार कुरा उठ्थ्यो, जसले मदन भण्डारीलाई सिध्याउन भूमिका खेल्यो, उसैले फाउन्डेसनलाई सहयोग गरिरहेको छ । तत्कालीन एमालेका स्थायी कमिटी सदस्य ओलीलाई भारतको एउटा शक्तिशाली खेमाको सहयोग २०७१ सालसम्म एकदमै दह्रो थियो । २०६४ साउनमा दिल्लीको अपोलो अस्पतालमा उनको मिर्गौला प्रत्यारोपण भयो । त्यसबेला आफूलाई भारतीय सहयोग मिलेको उनले निकटवर्तीलाई बताएका थिए । एकपटक कुरैकुरामा मैले प्रधानमन्त्री ओलीसँग तपाईंलाई भारतले कति पैसा दिएको हो भनेर सोधें, नेकपाका एक वरिष्ठ नेताले कान्तिपुरसँग भने, उहाँले पैसा नै दिएको त हैन, किड्नीको उपचारसम्म गरिदिएको हो भन्नुभयो । भारतसँग यसरी विस्तार हुँदै आएको ओलीको सम्बन्ध संविधान निर्माणको उत्तरार्धमा आएर रोकियो । लगत्तै उनी प्रधानमन्त्री भए, भारतले भर्खरै नाकाबन्दी गरेको थियो । त्यो ओलीको भारतमुखी छवि परिवर्तनको चरण बन्यो । नाकाबन्दी फिर्ता नलिएसम्म भारत भ्रमणमा जान्न भनेर लिएको अडानले ओलीलाई राष्ट्रवादी नेताका रूपमा उभ्याइदियो, उनी लोकप्रिय बन्दै गए । ओलीको लोकप्रियताको ग्राफ बढिरहेका बेला तत्कालीन एमालेमाओवादीबीच चुनावी तालमेल भयो । जानकार स्रोतका अनुसार, त्यो तालमेलका लागि व्यापारी नवीन कँडेलको माइतीघरस्थित घरमा केपी शर्मा ओली र पुष्पकमल दाहालबीच भएको पहिलो छलफल पनि भारतसँगको सम्बन्धलाई लिएर नै तिक्त बनेको थियो । स्थानीय तहको चुनावको परिणामपछि अब दुई कम्युनिस्ट पार्टीले नै तालमेल गरेर जानुपर्छ भन्ने कुरा आयो, त्यही सिलसिलामा उहाँहरू पहिलोपटक जुट्नुभएको थियो, त्यो घटना थाहा पाएका एक नेताले भने, ओलीजीले भारततिर संकेत गर्दै प्रचण्डजी कताकता तमसुक गरेर आउनुहुन्छ, यहाँ तालमेल गरेर के गर्नु भन्नुभयो । अनि प्रचण्डजीले पनि २४ वर्षसम्म भारतको दलाली तपाईंले नै गर्नुभएको हो भन्नुभयो । भलै नाकाबन्दीकालीन सरकार चलाएका ओली नागरिकका नजरमा दाहालभन्दा बढी राष्ट्रवादी ठहरिएका थिए । राजनीतिक विश्लेषक विष्णु सापकोटा ओली राष्ट्रवादी हुन् भन्ने यही बुझाइलाई नागरिकको मीठो भ्रमका रूपमा लिन्छन् । ओली सच्चा राष्ट्रवादी हुन् भनेर त मलाई नाकाबन्दीका बेला पनि लागेको थिएन, सापकोटाले टिप्पणी गरे, तर नाकाबन्दीका बेलामा राष्ट्रिय अभिमत विभक्त थियो । वर्चस्वशाली समूहले नाकाबन्दीलाई हेर्ने दृष्टिकोण फरक थियो । त्यही बेला संयोगले बहुमतको प्रतिनिधित्व ओलीले गर्न पुगे । रणनीतिक रूपले उनलाई बेफाइदा केही थिएन । त्यसबेला पाएको व्यापक जनसमर्थनबाट हौसिएका ओलीको दम्भ राष्ट्रिय राजनीतिमा पनि बढ्दै गयो । भारतसँग पनि उनको सम्बन्ध बटारिँदै थियो । भारतले २०७६ कात्तिक १८ गते नयाँ प्रशासनिक तथा भौगोलिक नक्सा जारी गर्दा नेपाली भूभाग कालापानीसमेत समेटेपछि नाकाबन्दीकालीन ओलीको राष्ट्रवाद फेरि जुर्मुराउन थाल्यो । नेकपाभित्र पनि ओलीमाथि दबाब बढ्यो । नक्साप्रति असहमति जनाउँदै २०७६ मंसिर ४ मा नेपाल सरकारले भारतलाई कूटनीतिक नोट पठायो । पुस ३ मा भारतले पठाएको जवाफमा उचित समयमा वार्ता गर्ने उल्लेख थियो । त्यतिखेर बसेको नेकपा स्थायी कमिटी बैठकले लिम्पियाधुरासहितको नेपालको नयाँ नक्सा सार्वजनिक गर्न र पाठ्यक्रममा त्यसैअनुरूपको नक्सा छाप्न सरकारलाई निर्देशन दियो । स्थायी कमिटी बैठकको यो निर्देशनलाई माघको केन्द्रीय कमिटी बैठकले पनि अनुमोदन गर्यो । त्यसैबीच भारतका रक्षामन्त्री राजनाथ सिंहले कालापानी हुँदै अतिक्रमित नेपाली भूभागमा आफूहरूले बनाएको सडकको वैशाख २६ गते उद्घाटन गरे । त्यो घटनाले ओली सरकारमाथि ठूलो दबाब सिर्जना गर्यो । अनि सरकारको नीति तथा कार्यक्रममै अतिक्रमित भूमिसहितको नक्सा सार्वजनिक गर्ने विषय समेटियो । जेठ ६ गते प्रतिनिधिसभामा सम्बोधन गर्दै प्रधानमन्त्री ओलीले भारतले हस्तक्षेप गरेको बताउँदै भारतलाई सत्यमेव जयते कि सिंहमेव जयते भनेर सोधेका थिए । विश्लेषक सापकोटा राष्ट्रिय राजनीतिमा वाहवाही हुन थालेपछि ओलीले आफूलाई भारतविरोधी देखाउन भरमग्दुर प्रयास गरेको बताउँछन् । पार्टीभित्रै कमजोर बनिरहँदा जनताको साथ पाउन ओलीले त्यसो गर्नु अस्वाभाविक पनि थिएन । ओलीकै अभिव्यक्तिको प्रतिक्रियास्वरूप भारतीय सेनाप्रमुख मनोजमुकुन्द नरवणेले नेपालले अरूको इसारामा सीमा अतिक्रमण भएको भन्दै विरोध गरेको आक्षेप लगाए । अनि त नेपालले लिम्पियाधुरासम्मको भूमि समेटेर नयाँ नक्सा जारी गरिछाड्यो, संसद्ले सर्वसम्मतिबाट त्यसलाई पारित गर्यो । वैशाख ८ मा दल त्याग र संवैधानिक परिषद्सम्बन्धी विवादास्पद अध्यादेश ल्याएका कारण पार्टी र सरकारमा कमजोर देखिएका ओलीलाई नक्सा अनुमोदन गर्ने विषयमा विपक्षीको समेत साथ रह्यो, उनी हौसिए । र, असार १४ गते आफूलाई भारतले प्रधानमन्त्रीबाट हटाउन खोजेको र त्यसमा आफ्नै सहकर्मीहरूको समेत साथ रहेको गम्भीर टिप्पणी गरे । भारतीय गुप्तचर संस्थाका प्रतिनिधिहरू काठमाडौंको म्यारिएट होटलमा बसेर ओलीविरोधी गतिविधि चलाइरहेको प्रचार उनीनिकट नागरिक अगुवाहरूबाट गराइयो । पार्टीमा आफूविरोधी माहोल बनिरहेका बेला प्रधानमन्त्री ओलीले असार २९ गते पौराणिक कथाका पात्र राम नेपालमै जन्मिएको र उनको जन्मभूमि अयोध्या चितवनको ठोरीमा पर्ने हचुवा तर्क अघि सारे । यसमा भारतले आपत्ति जनाएपछि परराष्ट्र मन्त्रालयले तुरुन्तै त्यसलाई सच्याउनुपरेको थियो । नक्सा प्रकरण सिर्जित राष्ट्रवाद मथ्थर हुँदै जाँदा यता सरकारको कमजोर कामकारबाहीलाई लिएर फेरि प्रश्न उठ्न थाल्यो । ओली नागरिक नजरमा मात्र अलोकप्रिय बन्दै गएनन्, आफ्नै पार्टी र संसदीय दलमा समेत अल्पमतमा परे । भदौ २६ को स्थायी कमिटी बैठकको निर्णय उल्लंघनको सुरुवात गरेपछि ओलीलाई पार्टीमा झन्झन् अप्ठ्यारो पर्न थाल्यो ।सम्भवतः भारतीय पक्ष ओलीको राष्ट्रवाद खुइल्याउने उपर्युक्त मौका कुरेर बसेको थियो । जो कमजोर छ, प्रायः त्यसैलाई प्रयोग गर्ने भारतीय कूटनीतिको पुरानै शैली हो । पार्टीभित्र कमजोर हुँदै गएपछि ओलीले पनि भारतीय साथ खोजिरहेका थिए । त्यही पृष्ठभूमिमा भारतीय गुप्तचर संस्था रअ का प्रमुख सामन्तकुमार गोयल कात्तिक ४ गते वायुसेनाको विमान लिएर हल्लाखल्ला गर्दै काठमाडौं ओर्लिए र बालुवाटार छिरेर ओलीसँग मध्यरात दुई घण्टा छलफल गरेर फर्किए । विदेशी मुलुकको गुप्तचर प्रमुखसँग गरेको गुपचुप वार्तामा के कुरा भयो, प्रधानमन्त्री ओलीले अहिलेसम्म खुलाएका छैनन् । गोयल ओलीलाई भेट्न त्यतिखेर आएका थिए, जतिबेला नेकपाको यो चरणको विवाद बिस्तारै उत्कर्षमा पुग्दै थियो । ओलीले नाकाबन्दी र नक्सा सार्वजनिक गर्ने बेला खेलेको राष्ट्रवादको कार्ड भारतले कात्तिक ४ गते मध्यरात गोयललाई पठाएर फिर्ता लग्यो । त्यसैकारण ती गुप्तचरले आफ्नो आगमन गुप्त राख्न चाहेका थिएनन् । यता त्यसअघि नै प्रधानमन्त्री ओलीले आफ्नै सहमतिमा छापिएको सीमा समस्यासम्बन्धी किताब शिक्षामन्त्री गिरिराजमणि पोखरेललाई वितरण नगर्न निर्देशन दिँदा उनको झुकाव भारततिर बढिरहेको प्रतीत भइसकेको थियो । विश्लेषक गेजा शर्मा वाग्ले ओलीले देशका लागि भन्दा आफ्नो सत्ता बचाउनकै निम्ति भारतसँग निकटस्थ सम्बन्ध बढाउँदै गएको टिप्पणी गर्छन् । जब नेकपाभित्रको अन्तरद्वन्द्व उत्कर्षमा पुग्यो, प्रधानमन्त्री ओलीलाई सत्ता संकटमा परेको अनुभूति भयो । त्यसपछि उनले भारतसँग सम्बन्ध सुधारेर सीमा विवादलगायतका मुद्दा सम्बोधन गर्ने रणनीति लिएको देखिएन । बरु मोदीसँग सम्झौता गरेर आफू सत्तामा टिक्ने र पार्टीभित्रका प्रतिपक्षीहरूलाई परास्त गर्ने रणनीति अख्तियार गर्न खोजेको देखिन्छ, वाग्लेले बताए । नाकाबन्दीपछि ओलीले घरेलु राजनीतिमा पकड र राष्ट्रवादी छवि जबर्जस्त स्थापित गरेका थिए । त्यसमा पनि विशेषगरी भारतसँग एउटा सार्वभौम मुलुकको नेताका रूपमा प्रस्ट अडान लिने र लागेको कुरा समकक्षीसमक्ष निर्धक्क राख्ने छवि बनेको थियो । उनको त्यही सबल पक्ष पनि गुप्तचर सामन्तको काठमाडौं आगमनपछि क्रमशः क्षयउन्मुख भएको छ । पहिलो कारण त, उनले गोयलसँगको भेट सकभर गोप्य राख्न खोजेका थिए । तर गोयल पक्षले नै त्यसलाई प्रचारमा ल्याइदिएपछि मध्यरातको भेट ढिलो गरी सार्वजनिक गर्न बालुवाटार बाध्य भयो । रअ प्रमुखसँगको अपारदर्शी भेटपछि नेकपाको संकट गहिरियो र ओली स्वयंको राष्ट्रवादी छवि पार्टीभित्रबाहिर दुवैतिर धमिलिँदै गयो । ओली पक्षले त्यसको बचाउ राम्ररी गर्न सकिरहेकै छैन । गोयल प्रकरण सेलाउन नपाउँदै भारतीय सेनाप्रमुख नरवणेको कात्तिक १९ को आगमनले ओली सरकारले सार्वजनिक रूपमा थप प्रश्नहरूको सामना गर्नुपर्यो । लिपुलेक सीमा विवादका विषयमा विवादास्पद टिप्पणी गरेका नरवणेलाई उक्त विवाद कायमै रहेका बेला काठमाडौं आउने निम्तो दिइएको थियो । मंसिर ११ मा काठमाडौं आएका भारतीय विदेश सचिव हर्षबर्द्धन श्रृंगलाको भ्रमणलाई भने औपचारिकताको कसीमा मात्र राख्न खोजिएको छ । यता आन्तरिक राजनीति चर्किरहेका बेला मंसिर २५ गते भारतको सत्तारूप दल भाजपाका विदेश विभाग प्रमुख विजय चौथाइवाले एकाएक काठमाडौं ओर्ले । उनीसँग प्रधानमन्त्रीको भेट पनि सुरुमा गोप्य नै राख्न खोजिएको थियो । तर चौथाइवाले आफैंले ट्वीट गर्दै नेकपा महासचिव विष्णु पौडेलले काठमाडौं भ्रमणको निम्तो दिएको खुलासा गरेपछि त्यो गोप्य रहेन । पार्टीको विदेश विभागलाई सामान्य जानकारी पनि नदिएर चौथाइवालेलाई बोलाएको भन्दै फेरि एकपटक नेकपाभित्र ओली कार्यशैलीको आलोचना भयो । बालुवाटारले यी पछिल्ला भ्रमणहरूबाट दिल्लीसँग विश्वासको सम्बन्ध बढाउन चाहेको देखिन्छ । तर यस क्रममा देखिएको अपारदर्शी प्रवृत्तिले प्रधानमन्त्री ओलीको राष्ट्रवादी छविलाई क्रमशः कमजोर बनाउँदै लगेको छ । उनका आफ्नै पूर्वअडानहरू पनि खस्कँदै गएको देखिन्छ । लिम्पियाधुरासहितको नक्सा जारी गरेपछि मन्त्रिपरिषद्ले यथाशक्य छिटो मुलुकको क्षेत्रफल सार्वजनिक गर्ने भन्दै त्यो पठाउन भूमि व्यवस्था मन्त्रालय र नापी विभागलाई निर्देशन दिएको थियो । विभागले गत कात्तिक १७ गते नै सिफारिस गरेको लिम्पियाधुरासहितको प्रस्तावित क्षेत्रफल मन्त्रालयमै अलपत्र छ । त्यसपछि बसेका कैयन् बैठकहरूमा नक्साबारे कुरा पनि उठेनन् । स्थायी कमिटीको पछिल्लो बैठकमा समेत ओलीले आफूलाई बाह्य शक्तिभन्दा पार्टीभित्रैबाट किनारा लगाउन खोजिएको सार सार्वजनिक गरे । ओलीले मूलतः आफ्नो सत्ता जोगाउनका लागि पाँच वर्षअघि हासिल गरेको राष्ट्रवादी छविलाई पनि दाउमा लगाए । पूर्वपरराष्ट्रमन्त्रीसमेत रहेका राप्रपा अध्यक्ष प्रकाशचन्द्र लोहनीले पाँच महिनाकै अन्तरालमा ओरालो लाग्ने ओलीको राष्ट्रवादी कार्डलाई अवसरवादका रूपमा चित्रित गर्छन् । उहाँको राष्ट्रवादको कार्ड सत्तालाई निरन्तरता दिने अवसरवादको कार्ड मात्रै हो, लोहनीले भने, केपीजीको बोली र व्यवहारमा तालमेल छैन, देशको राष्ट्रिय स्वार्थको रणनीतिक दृष्टिकोण पनि छैन ।सायद यसै कारण पाँच वर्षको राष्ट्रवादी मिहिनेत पाँच महिनामै धुमिल हुँदै गएको छ ।"
प्रतिनिधिसभा विघटन संविधानविपरीत,"पूर्वराष्ट्रपति रामवरण यादवले प्रतिनिधिसभा विघटन संवैधानिक, राजनीतिक र नैतिक रूपले गलत रहेको टिप्पणी गरेका छन् । मुलुकमा भइरहेको राजनीतिक र संवैधानिक घटनाले आफू दुःखी र मर्माहत बनेको उनले बताए । त्रिभुवन विश्वविद्यालयको ४६ औं दीक्षान्त समारोहलाई परीक्षा नियन्त्रण कार्यालय बल्खुमा सोमबार सम्बोधन गर्दै उनले संविधानको मर्म र भावनाविपरीत गरिएको कार्यका कारण राष्ट्रपतिको संस्थामाथि देशवासीले नै प्रश्न उठाएको बताए । एउटा होइन, दुईवटा संविधानसभाबाट जनताले धेरै खुन पसिना बगाएर संविधान, धर्मनिरपेक्षता र संघीयता आएको हो, उनले भने, यो संविधान र जनताको सर्वोच्च निकाय संसद्बाट समस्याहरूको छिनोफानो गर्दै अघि बढ्नुपर्ने अहिलको आवश्यकता हो । ७७ वर्षको बलिदान र संघर्षको उपलब्धि गुम्न लागेको भन्दै उनले चिन्तासमेत व्यक्त गरे । उनले संवैधानिक बाटोबाट अघि बढ्न पनि सुझाव दिए ।पूर्वराष्ट्रपति यादवले संविधानमा नै नभएको कदम चालेर राष्ट्रपतिजस्तो संस्थाले जनतालाई अभिभावकत्व दिन नसकेको प्रतिक्रिया दिए । प्रधानमन्त्री, राष्ट्रपतिजस्तो संस्थामाथि मैले कहिल्यै बोल्ने गरेको छैन, हिजोको घटनाले मर्माहत भएको छु, बोल्छु, उनले थपे, राष्ट्रपतिले गरिमा र मर्यादा कायम गर्न सक्नुभएन । राष्ट्रपति पदमा बस्ने व्यक्ति उत्तरदायित्व पूरा गर्न चुकेको उनको भनाइ थियो । असंवैधानिक ढंगले प्रतिनिधिसभा भंग गरिँदा लोकतान्त्रिक गणतन्त्रको बाटोलाई समेत आघात पुगेको उनले बताए । आशा र विश्वास गर्छु । यसमा सम्मानित सर्वोच्च अदालतको ध्यान पुगोस्, पुग्नै पर्छ । विनम्र अनुरोध पनि गर्छु, उनले भने । दीक्षान्त समारोहमा लिखित मन्तव्य दिएका उनले सम्बोधनको अन्त्यमा प्रतिनिधिसभाको असंवैधानिक विघटनको प्रसंग निकाल्दै बोलेका थिए । समारोहमा विश्वविद्यालयका कुलपति तथा प्रधानमन्त्री केपी शर्मा ओली भने उपस्थिति थिएनन् । सहकुलपति तथा शिक्षामन्त्री गिरिराजमणि पोखरेलले आइतबार नै राजीनामा दिएका थिए । उपकुलपति धर्मकान्त बाँस्कोटाको अध्यक्षतामा समारोह भएको थियो । नेकपानिकट विद्यार्थी संगठनले नै प्रदर्शन र विरोध गर्ने भएपछि कुलपति ओली समारोहमा सहभागी नभएको प्राध्यापकहरूले बताए । उनले भर्चुअल सम्बोधन गरेका थिए । समारोहमा ५६ हजार ७ सय १३ विद्यार्थी दीक्षित भएका छन् ।"
अध्यक्षसचिवको कार्यकक्षमा ताला,"प्रधानमन्त्री केपी शर्मा ओलीनिकट राष्ट्रिय युवा संघ र विद्यार्थी संगठनका नेता कार्यकर्ताले लमजुङको बेंसीसहरस्थित नेकपा पार्टी कार्यालयस्थित अध्यक्ष र सचिवको कार्यकक्षमा ताला लगाएका छन् । नेकपा एकतापछि तत्कालीन माओवादी नेतृ मधुमाया अधिकारीलाई अध्यक्ष र एमाले नेता धनञ्जय दवाडीलाई सचिव बनाइएको थियो । ओलीनिकट युवा संघ र विद्यार्थीले एमालेले बनाएको भवनमा बस्न नपाइने भन्दै अध्यक्ष अधिकारीलाई बाहिर निस्कन लगाएर ताला लगाएका थिए । घेराबन्दी गरेर आफ्नै प्रधानमन्त्री र आफ्नै अध्यक्षलाई असफल बनाउन खोज्नेहरू कार्यालयमा बस्न आवश्यक छैन, ताला लगाउँदै राष्ट्रिय युवा संघका संयोजक ऋषि बस्नेतले भनेका थिए । अध्यक्ष अधिकारीले आफूलाई २ घण्टा कार्यकक्षमा थुनेको बताइन् ।विराटनगरमा कांग्रेस, नेकपा (पुष्पकमल दाहालमाधवकुमार नेपाल पक्ष) र जनता समाजवादी पार्टीका जिल्लास्तरीय नेताले प्रधानमन्त्री ओलीको कदम असंवैधानिक भएको भन्दै प्रतिनिधिसभा पुनःस्थापना गर्न माग गरे । युवा संघ नेपालका कार्यकर्ताले सोमबार साँझ कैलालीको धनगढीमा ओलीको पुतला दहन गरे । कञ्चनपुरको महेन्द्रनगर र पोखराको महेन्द्रपुलमा दाहालनेपाल निकट युवा र विद्यार्थी प्रदर्शनमा उत्रिए । कास्की कांग्रेसले प्रधानमन्त्री ओली र राष्ट्रपति विद्यादेवी भण्डारीको राजीनामा माग गरेको छ । गोरखामा मानव अधिकार तथा शान्ति समाजले धर्ना दिएको छ । तनहुँ सदरमुकाम दमौलीमा नेविसंघले प्रधानमन्त्री ओलीको पुतला दहन गर्यो । ओलीको समर्थनमा उनीनिकट युवा संघ र अनेरास्ववियु कास्कीले पोखरामा प्रदर्शन गरेका छन् । पर्वत सदरमुकाममा पनि ओली पक्षधर युवाले र्याली निकाले ।"
बालुवाटार र बानेश्वरमा छुट्टाछुट्टै भेला,"नेकपाका ओली र दाहालनेपाल समूहले प्रतिनिधिसभा विघटन निर्णयको पक्ष र विरोधमा आफ्नो शक्ति संगठित गर्न सोमबार आफूनिकटहरूको छुट्टाछुट्टै भेला गरेका छन् । ओलीले बालुवाटारमा र दाहालनेपाल समूहले नयाँ बानेश्वरको संसद् भवनमा भेला गरेका हुन् ।नेकपाका १ सय ७४ सांसदमध्ये आइतबार बानेश्वरको संसद् भवनमा ९० जना उपस्थित भएर पार्टी नेतृत्वले लिएको कदममा साथ दिन भन्दै हस्ताक्षर गरेका थिए । संसदीय दलको बैठक नाम दिइएको भेलामा नेकपाका कार्यकारी अध्यक्ष पुष्पकमल दाहाल, वरिष्ठ नेता माधवकुमार नेपाल र झलनाथ खनालले सम्बोधन गरेका थिए । उनीहरूले पार्टी अध्यक्ष केपी शर्मा ओली र राष्ट्रपति विद्यादेवी भण्डारीले चालेको कदमको खुलेर विरोध गरे । भेलाले संसद् विघटनको प्रतिवाद गर्ने प्रस्तावसमेत पारित गरेको छ । मंगलबार केन्द्रीय कमिटी र बुधबार संसदीय दलको बैठक हुने भएकाले विघटित संसद्का सांसदहरूलाई उपत्यका नछाड्न उनीहरूले निर्देशन दिएका छन् ।भेलाले प्रतिनिधिसभा विघटन गर्ने प्रधानमन्त्री र राष्ट्रपतिको कदमलाई अस्वीकार गरेको घोषणा गर्दै संसद्को नियमित अधिवेशन बोलाउन माग गरेको छ । भेलामा विघटित प्रतिनिधिसभा तथा राष्ट्रिय सभाका सांसदहरू उपस्थित थिए । विघटित प्रतिनिधिसभाका ९० र राष्ट्रिय सभाका २४ सांसदले हस्ताक्षर गरेका छन् । बुधबारलाई फेरि संसदीय दलको बैठक बोलाउने निर्णय पनि भेलाले गरेको छ । भेलालाई सम्बोधन गर्दै अध्यक्ष दाहालले संसद् भंग गर्ने अधिकार प्रधानमन्त्रीलाई नभएकाले सांसद पद जीवित रहेको बताए । जनताका प्रतिनिधिबाट बनाइएको संविधानमा हुँदै नभएको प्रावधानबाट हामी प्रतिनिधिसभाका सांसदहरूलाई बलि चढाउने काम गरियो, उनले भने, हाम्रो अधिकार अपहरण गरिएको छ । जुन अधिकार संविधानले प्रधानमन्त्रीलाई दिएको छैन । हामीलाई मारियो भनिएको छ तर संविधानले हामीलाई जीवितै राखेको छ ।प्रधानमन्त्री र राष्ट्रपतिले संसद् विघटन गरेर मारेको घोषणा गर्नु असंवैधानिक भएको दाहालले बताए । हामी मर्यौं कि जीवित छौं भन्ने प्रश्न उठेको छ । मलाई पनि हामी मर्यौं कि भनेजस्तो फिल हुन्छ तर लोकतान्त्रिक मान्यता र संविधानअनुसार हामी जीवित छौं, भेलालाई सम्बोधन गर्दै दाहालले भने, अब जीवित छौं भनेर प्रमाणित गर्न जुलुस लगाएर हिँड्नुपर्ने भयो । हामी जीवित छौं भन्ने बुझ्न पहिला सर्वोच्च अदालत जानुपर्यो ।सांसद पद रहेको बुझाउन उनले भारतको लखनउको घटनासमेत बैठकमा सुनाएका थिए । लखनउमा जिउँदै मानिसले आफैं जीवित रहेको जुलुस निकालेजस्तै आफूहरू पनि आन्दोलन गर्नुपर्ने अवस्था आएको उनले बताए । लखनउमा सम्पत्तिका लागि आफन्तले मरेको प्रमाणित गरेर सम्पत्ति हडपेका हुँदा रहेछन्, नमरेको मान्छेलाई मरेको भनेपछि सम्बन्धित कार्यालयमा जाँदा तँ मरिस् भनिँदो रहेछ । त्यसपछि पीडितहरू एकजुट भएर हामी जिउँदै छौं भनेर जुलुस लगाएको देखेको थिएँ । हामी पनि जीवित छौं भनेर सर्वोच्च जानुपर्ने भयो । सर्वोच्च अदालतलाई भन्नुपर्यो, हामी जिउँदै छौं । कांग्रेस, जनता समाजवादी र अरू पार्टीका सांसदसमेतको साथ लिएर सरकारले चालेको कदमविरुद्ध न्यायालय जाने जानकारी उनले भेलामा गराए । आज मात्रै १ सय १४ जना हामी संघीय सांसदले हस्ताक्षर गरेर हामी जिउँदै छौं भन्नुपर्यो । केहीकेही साथीहरू हामी मर्यौं भनेर बसिरहनुभएको छ, उहाँहरूलाई के भन्नुपर्यो भने तपाईंहरू कहाँ मर्नुभएको छ र ? जिउँदै हुनहुन्छ, ओली पक्षका सांसदलाई इंगित गर्दै दाहालले भने, हामी जिउँदोतिर आउनुस् भन्नुपर्यो । हाम्रो दुई वर्षको कार्यकाल जिउँदै छ । ती साथीहरूलाई तिमीहरू मर्यौ भन्नुभएको प्रधानमन्त्री र राष्ट्रपतिले हो । हामी मरेकै छैनौं । सबै सांसदले हस्ताक्षर गरेर सर्वोच्च अदालत गएपछि न्याय पाइने दाहालले बताए । सर्वोच्चमा दुई सयभन्दा बढी सांसदको हस्ताक्षरसहित सरकारले चालेको कदमको विरोधमा जाने दाहालले भेलामा जानकारी गराए । प्रधानमन्त्री र राष्ट्रपतिले ड्याम्म हानेर मरियो भनेर निराश नहुनुस्, उनले भने । पार्टी एकता टुटाउन ओलीले गएको केन्द्रीय कमिटी बैठकबाटै प्रयास गरेको दाहालको आरोप छ । अध्यादेश ल्याएर, सचिवालय सदस्यहरूको अपमान गरेर, पार्टीको निर्णय पालना नगरेर पार्टी फुटाउन खोजेको उनले बताए । नियमित संसद् अधिवेशन बोलाउनुपर्नेमा ओलीले अपारदर्शी ढंगले अध्यादेश ल्याएको उनले बताए । ओलीले सधैं झूटो मात्रै बोल्ने गरेको दाहालको आरोप छ । मलाई त झूट बोल्यो बोल्यो, स्थायी कमिटीलाई समेत नाङ्गै झूटो बोल्नेलाई के भन्ने ? उनले भने, ढाँट, छल, बेइमानीको त कल्पना पनि गर्न सकिँदैन । यस्तो पनि हुन्छ ? स्थायी कमिटी बैठकमा अध्यादेशअनुसार पदाधिकारी नियुक्ति गरेकै छैन भन्ने तर सबै गरेर भ्याइसकेछन् । प्रधानमन्त्रीलाई भेट्नुअघि नै विघटनको खबर पाएँबिहान साढे ६ बजे सूचना के आयो भने प्रधानमन्त्रीले पार्लियामेन्ट भंग गर्दैछन् । सबैतिर सम्पर्क गरे । वरिष्ठ नेताहरूलाई पनि सम्पर्क गरेर संसद् विघटन हुँदै छ भन्ने भरपर्दो सूचना पाएँ, सम्बोधनमा दाहालले भने, यसलाई नरोक्ने हो भने गम्भीर दुर्घटना हुन्छ भनेर प्रधानमन्त्रीलाई साढे ८ बजेदेखि फोन गरें । यस्तो सोच्नुभएको छ भने कम्तीमा म र तपाईं छलफल गरौं, यस्तो डिसिजन नगर्नुस् भनेको थिएँ । उहाँले हुन्छ भन्नुभएको थियो ।फोनमा साढे ११ बजेसम्म खाना खाएर प्रधानमन्त्री निवासमा आइपुग्ने जानकारी गराएको उनले बताए । केही समयपछि क्याबिनेट बैठक बोलाएको जानकारी पाएँ, म ११ बजे बालुवाटार पुग्नुअघि नै एक्सनमा जाँदै हुनुहुन्छ भन्ने सुनें । त्यसपछि फेरि फोन गरेर क्याबिनेट बैठकभन्दा अघि नै भेट्न चाहन्छु भनें । उहाँले हुन्छ भनेपछि म घरबाट निस्कें, दाहालले भने, पार्टीका महासचिवलाई पनि फोन गरें । उहाँले पनि तपाईं आइहाल्नुस् भन्नुभयो । अरू बेला २० मिनेटमा पुग्थें, हिजो जाममा परेर २५ मिनेटमा पुगें । उहाँचाहिँ मलाई छल्नुपर्छ भनेजस्तो गरी हत्त न पत्त बैठकमा जानुभएछ । आफू पुग्दा संसदीय दलका उपनेता सुवास नेम्वाङ र लुम्बिनी प्रदेशका प्रमुख शंकर पोखरेललाई मात्रै भेटेको उनले बताए । सुवासजीले प्रधानमन्त्रीले अध्यादेश फिर्ता लिएर आउँछु, मलाई कुर्नु भन्नुभएको छ भन्नुभयो । अध्यादेश फिर्ता लिएर आएपछि स्थायी कमिटी पनि दुई दिन सार्नुपर्ला भनेर सोचें तर त्यहीं बसेको बेला क्याबिनेटका एक मन्त्रीले विघटनको प्रस्ताव आयो भनेर म्यासेज गर्नुभयो ।९० मा सीमित छैन, अझ बढ्दै छवरिष्ठ नेता माधवकुमार नेपालले विघटनको सूचना आउनुभन्दा अघि नै प्रधानमन्त्रीविरुद्ध अविश्वासको प्रस्ताव दर्ता गराएकाले त्यसको हिसाबकिताब हुने बताए । ९० जना सांसदले हस्ताक्षर गरेको अविश्वासको प्रस्ताव संसद्को महासचिवले दर्ता गरेर सभामुखलाई समेत बुझाइसकेको उनले बताए । हस्ताक्षर गर्न घनश्याम भुसाल, योगेश भट्टराई छुटेको उनले जनाए । यस अर्थमा हामी ९० जनामा मात्रै सीमित छैनौं, अझ बढ्दै छ, उनले भने । सरकारले चालेको कदमको विरोधमा सबै कदम चाल्ने ढंगले अघि बढिरहेको उनले बताए ।अहिले जुन काम भएको छ, जनमत विघटनको विपक्षमा छ । हामीले विभिन्न क्षेत्रसँग परामर्श गरेर सही कदम चाल्दै छौं, कांग्रेस र समाजवादी पार्टीसँग पनि छलफल भयो, भेलालाई सम्बोधन गर्दै नेपालले भने, सडक र सर्वोच्च जानेबारेमा छलफल चलाइरहेका छौं । ओलीमा रहेको एकाधिकारवादी चिन्तनले जे भने जे गरे, त्यही सही र सत्य हो भन्ने मान्यताले यो अवस्था आएको हो । ओलीलाई कम्युनिस्ट भन्ने शब्दबाट एलर्जी भएको हुन सक्ने नेपालको आरोप छ । मार्क्सवाद र लेनिनवाद भन्ने उहाँलाई अप्रिय त लाग्न लागेको होइन ? यो कम्युनिस्ट पार्टीको लोकप्रियताले उहाँलाई छटपटी त भएको छैन ? भन्ने लाग्छ, कक उनले भने, पार्टी कुनै व्यक्तिका लागि बलिदान हुने छैन । आज पार्टीले नै व्यक्तिको बलिदान दिनुपर्ने हो कि जस्तो भयो ।अर्का वरिष्ठ नेता झलनाथ खनालले केपी शर्मा ओलीको सरकारले पार्टीको भावनाअनुसार काम गर्न नसकेको आरोप लगाए । नीति तथा कार्यक्रम तीनवटा आयो । त्यो पनि पार्टीको सिद्धान्तअनुसार छैन । पार्टीमा गुट मात्रै बनाइयो, उनले भने, सपार्ने कोसिस गर्यौं, मुखमा ताला लगाएर पनि बस्यौं । बैठकमा सच्याउन र सुधार्न कोसिस गर्यौं, सकेनौं । संविधानको मर्म र भावनाविपरीत ओलीले कदम चालेको उनले आरोप लगाए । संसद् विघटन गरेर जनविरोधी र संविधानविरोधी काम भएकाले यसको विरोधमा उत्रन उनले आग्रहसमेत गरे ।जनताको समस्या होइन कि मेरा मान्छेलाई खोइ ? : ओलीबालुवाटारको भेलामा प्रधानमन्त्री ओलीले बहानामा सरकारलाई झुलाउने काम भएकाले ताजा जनादेश प्राप्त गर्न नयाँ निर्वाचनमा जानुपरेको बताए । पुष्पकमल दाहालले पार्टी एकतामा तत्परता नदेखाएका कारण पनि अहिलेको अवस्थामा जानुपरेको उनको आरोप थियो । तीन महिनामा सक्ने भनिएको पार्टी एकतामा पनि प्रचण्डले सिन्को भाँच्न सकेनन् । सरकारको काममा पनि एकपछि अर्को अड्चन ल्याएर काम गर्नै दिएनन्, प्रधानमन्त्री ओलीको भनाइ उद्धृत गर्दै भेलामा सहभागी सांसद निरुदेवी पालले कान्तिपुरलाई बताइन् । ओलीले पार्टीभित्रैबाट भएको असहयोग र सरकारले गरेका राम्रा कामलाई लिएर जनतामाझ जान भेलामा सहभागी सांसदलाई आग्रह गरेको पालले जानकारी दिइन् ।उनले सरकार गठन भएको केही समयदेखि नै मुलुकलाई समृद्ध बनाउने र जनतालाई सुखी बनाउने हरेक कदममा व्यक्तिगत स्वार्थ तेर्स्याएर पाइला छेक्ने प्रयास भएको बताए । एकतापछि पार्टीको सचिवालयका ७५ वटा बैठक भए, कुनैमा पनि देश, जनतासँग सम्बन्धित विषयमा छलफल गर्न उहाँहरू कहिल्यै राजी हुनुभएन, मेरा मान्छेलाई खोइ, मलाई खोइ, उधारो होइन, हाताहाती चाहिन्छ भन्ने उहाँहरूको स्वार्थ पूर्तिले घेरिनुपर्यो, प्रधानमन्त्री ओलीले भने, जस्तोसुकै दुष्प्रचारको सहारा लिए पनि जनताले यो कुरा बुझेका छन् ।प्रधानमन्त्री ओलीले विघटित प्रतिनिधिसभाका सदस्यहरूलाई निर्वाचन क्षेत्रमा केन्द्रित रहेर चुनावी तयारी गर्न निर्देशन दिए । तपाईंहरू अब निर्वाचन क्षेत्र जानुहोस्, हामीले गरेका अभूतपूर्व कामहरूलाई रोक्न भएका षड्यन्त्रबारे जनतालाई बुझाउनुहोस्, प्रधानमन्त्री ओलीले भने, कसले काम गर्यो, कसले काम गर्न अवरोध गरेर षड्यन्त्र तिकडम मात्र गर्यो, जनतालाई बुझाउनुपर्छ ।त्यस्तै भेलालाई सम्बोधन गर्दै उद्योगमन्त्री लेखराज भट्टले ओलीको नेतृत्वमा अब उदाहरणीय विश्व कम्युनिस्ट आन्दोलन अगाडि बढ्ने बताएका थिए । भेलालाई पार्टीका महासचिव विष्णु पौडेलले पनि सम्बोधन गरेका थिए । सोमबार बालुवाटारमा प्रधानमन्त्री ओलीले बोलाएको भेलामा गृहमन्त्री रामबहादुर थापा, सांसदहरू रघुवीर महासेठ, कृष्णप्रसाद दाहाललगायत भने अनुपस्थित थिए । गृहमन्त्री रामबहादुर थापा भेलामा सहभागी भएका छैनन् । त्यस्तै प्रधानमन्त्रीविरुद्ध अविश्वासको प्रस्तावमा हस्ताक्षर गर्ने शेरबहादुर तामाङ, यज्ञबहादुर बोगटी, बिमला विक र छक्कबहादुर लामा पनि ओलीले बोलाएको बैठकमा सहभागी भएका थिए ।"
घेराबन्दी गरिएपछि विघटनको निर्णयमा पुग्न बाध्य भएँ,"प्रधानमन्त्री केपी शर्मा ओलीले जनअनुमोदित सरकार लाई कामै गर्न नदिएपछि जनतामाझै जान प्रतिनिधिसभा विघटन गरेर चुनावमा जाने निर्णय गरेको स्पष्टीकरण दिएका छन् । प्रतिनिधिसभा विघटनको निर्णयमाथि संवैधानिक र राजनीतिक प्रश्न उठ्नुका साथै सर्वत्र विरोध भइरहेका बेला उनले सोमबार देशवासीका नाममा सम्बोधन गर्दै आफ्नो निर्णय रहर नभई बाध्यता भएको उल्लेख गरे । पार्टीभित्रबाट अध्यक्ष पुष्पकमल दाहाल र वरिष्ठ नेता माधव नेपालले कामै गर्न नदिएको प्रसंग उल्लेख गर्दै प्रधानमन्त्री ओलीले सबै घटनाक्रममा उनीहरूलाई नै दोषी देखाउने कोसिस गरेका छन् । उनले चुनाव केपी ओली केही होइन भन्ने नेताहरूका लागि लोकप्रियता जाँच्ने अवसर रहेको बताए । पार्टीलाई एकताबद्ध रूपमा अगाडि बढाउने, नेतृत्व हस्तान्तरणको विधि र प्रणाली बसाउने र पार्टी, सरकार र संसद्लाई जनताको हितमा केन्द्रित गर्ने मेरा प्रयासमा निरन्तर बाधा सिर्जना गरिए । यसपछि नै म यस निर्णयमा पुग्न बाध्य भएको हुँ, उनले भने, प्रतिनिधिसभा विघटन र नयाँ निर्वाचन मेरो रुचि या छनोट थिएन । तर मुलुकलाई अकर्मण्य अवस्थामा राखिराख्नु उचित हुँदैनथ्यो । संसद्लाई केही नेताको स्वार्थको बन्धक बनाइराख्नु जनादेशविपरीत हुन जान्थ्यो । जनताको भावनाअनुसार काम गर्न अगाडि बढ्नै नसक्ने स्थितिबाट मुलुकलाई निकास दिनै पर्थ्यो । ओलीले जनअनुमोदित नेकपाको सरकारलाई आफ्नै दलका नेताहरूले काम गर्न नदिने र दलभित्रको कचिंगलले प्रतिनिधिसभालाई पनि सिकार बनाउने अवस्था अन्त्य गर्नै पर्ने अवस्था आएको बताएका छन् । यसै पृष्ठभूमिमा म नयाँ जनादेशका लागि सार्वभौम जनतासमक्ष जाने निष्कर्षमा पुगेको हुँ, उनले भने । सम्बोधनका क्रममा नेता नेपालको नाम नलिए पनि सांकेतिक रूपमा माझीको प्रसंग ल्याएर आफूलाई असहयोग गरेको जनाएका थिए । ओलीलाई नेकपा स्थायी कमिटीले अनुशासनको कारबाही गर्न मंगलबार बस्ने केन्द्रीय कमिटीमा सिफारिस गरिसकेको छ । नेकपा अध्यक्षसमेत रहेका ओलीले उक्त अनुशासनको कारबाहीको विषयमा केही बोलेनन् । उनले आफू नेकपामै रहने वा नयाँ पार्टी खोलेर निर्वाचनमा जाने विषयमा पनि भनाइ राखेनन् । सम्बोधनका क्रममा ओलीले नेकपाभित्र देखिएको समस्या समाधानका लागि दुई अध्यक्षहरूबीच कार्यविभाजन गरेर एक जना सरकार र अर्कोर् पार्टी सञ्चालनमा केन्द्रित हुने निर्णय भएपछि समस्या समाधान हुने अपेक्षा आफूल गरे पनि त्यो पूरा नभएको उल्लेख गरे । मैले सोहीअनुरूप आफूलाई पूर्ण रूपमा सरकारमा केन्द्रित गरें । यसबीचमा पार्टी काम कति अगाडि बढ्यो, एकीकरणका बाँकी काम कति पूरा भए, महाधिवेशनको तयारी कति अगाडि बढ्यो र जनतालाई समस्या परेका बेला विशाल पार्टीपंक्तिलाई कति परिचालन गरियो मैले केही भन्नु पर्दैन । तथ्यहरू आफैं बोल्छन् । सरकारलाई भने राम्रोसँग चल्नै दिइएन, ओलीले भने, पार्टी घोषणापत्रको मर्म र समृद्ध नेपाल, सुखी नेपालीको अभियानलाई हाँक्न सक्ने गरी योग्यताक्षमताका आधारमा मन्त्रिपरिषद् पुनर्गठन गर्न खोज्यो भनेर आफ्नो र पराइका कित्ताकाट गरेर टुंगोमा पुग्न दिइएन । ओलीले महत्त्वपूर्ण संवैधानिक अंगहरूमा रिक्तता सिर्जना हुन थाले पनि दाहालनेपालकै कारण पदपूर्ति गर्न नपाइएको बताए । उनले सरकारले दूरगामी महत्त्वका काम गरेको र प्रतिकूलताका बीच पनि मुलुकले महत्त्वपूर्ण उपलब्धि हासिल गर्दै युगान्तकारी काम सुरु गरे पनि विपक्षी दलहरूलाई उछिनेर केही नेता सरकारको अनन्त विरोध र नकारात्मक मनोविज्ञान सिर्जना गर्न उद्यत भइरहेको बताए । सरकारले प्रस्तुत गरेका कतिपय प्रस्तावमाथि सार्वभौम संसद्लाई छलफल पनि गर्न नदिईकन जबर्जस्ती रोकेर राखेको पनि ओलीको भनाइ थियो । ओलीले सम्बोधनकै क्रममा केही महिनायता सरकार कस्तो कठिनाइबीच काम गर्न बाध्य भएको र कस्तो घेराबन्दीको सिकार भयो भन्नेबारेमा सबैलाई थाहा भएको पनि बताए । उनले दाहाल र नेपाल पक्षले भित्रभित्रै प्रधानमन्त्रीविरुद्ध अविश्वास प्रस्तावको तयारीलाई अगाडि बढाएको कुरा पनि खुलाए । पार्टी अध्यक्ष एवं संसदीय दलका नेतालाई थाहै नदिई संसद् अधिवेशन बोलाउन हस्ताक्षर सकलन गरेर साथीहरूले संविधानविपरीत पार्टी, प्रणाली र पद्धतिमाथि यस अघि नै गम्भीर आघात पुर्याउनुभयो । यसपछि नै पार्टीभित्रको अवस्था निकै गम्भीर र संकटपूर्ण बन्न पुगेको हो, उनले भने । प्रधानमन्त्री ओलीले जनादेश र जनभावनाविपरीत राष्ट्रिय राजनीतिलाई अन्त्यहीन एवं अर्थहीन विवादमा अल्झाएर गतिरोध सिर्जना गरिएपछि, संसद्लाई अर्थहीन तुल्याइएपछि र जननिर्वाचित सरकारलाई असहयोग, विरोध र घेराबन्दीमा पुर्याइएपछि आफ्नो सामु सार्वभौम जनतासमक्ष जानुको विकल्प नरहेको बताए । उनले सतहमा हेर्दा घटनाक्रम अप्रत्याशित र आकस्मिकजस्तो देखिए पनि यो परिस्थिति लामो समयदेखि राष्ट्रिय राजनीति र मूलतः सत्तारूढ नेकपाका केही नेताका असंगत, विकृत र जनअपेक्षाविपरीतका गतिविधिहरूद्वारा सिर्जना भएको उल्लेख गरे । २०७४ असोज १७ गते तत्कालीन नेकपा (एमाले) र नेकपा (माओवादीकेन्द्र) बीच वाम गठबन्धन बनाएर निर्वाचन लड्ने र निर्वाचनलगत्तै पार्टी एकता गर्ने उद्घोष गरिएको थियो । यो निर्णय आमनिर्वाचनमार्फत आमजनताद्वारा स्पष्ट रूपमा अनुमोदन भएको थियो, उनले भने, तर निर्वाचनपश्चात् राष्ट्रिय राजनीतिलाई जनअपेक्षाअनुरूप अगाडि बढ्न नदिने विभिन्न विसंगत गतिविधि सुरु भए । सुरुमा सरकार गठनमा बिलम्ब गराउने र जनादेशविपरीत अन्त्यहीन बार्गेनिङ र दबाबमा राष्ट्रिय राजनीतिलाई अल्झाउने त्यतिबेलाका गतिविधिहरू तपार्इंहरूको सम्झनामा ताजै छन् भन्ने ठान्छु । ओलीले बाधा पन्छाउँदै सरकार गठन भएको र सरकारले जनअपेक्षाअनुरूप काम गर्न सुरु गरे पनि त्यसपछि केही नेताद्वारा निरन्तर रूपमा अस्थिरताका सन्देश र प्रयास जारी राखेको आरोप लगाए । सरकार गठनको एक वर्ष नपुग्दै कुनै नेताले मुलुकबाहिर गएर अस्थिरताको सन्देश छर्नुभयो भने कुनै नेताले प्रधानमन्त्री मुलुकमा नभएको मौका पारेर देश डुब्न लाग्यो भन्दै बचाउन माझी गुहार्न थाल्नुभयो, उनले भने । आफ्नो काँधमा आएको ऐतिहासिक अभिभारा पूरा गर्ने गरी नीति निर्माण, राज्य सञ्चालन र जनपरिचालनमा केन्द्रित हुनुपर्ने नेकपालाई केही नेताले आफ्ना असन्तुष्टि, कुण्ठा र आत्मकेन्द्रित सोचहरूको बन्धक बनाउने र निष्प्रभावी तुल्याउने प्रयास गरेको ओलीले बताए । ओलीले पुस ४ गते मात्रै पनि आफू पुष्पकमल दाहालको निवासमै पुगेर विग्रहकारी आरोपपत्र फिर्ता लिन, पार्टीमा सहज र स्वस्थ वातावरण सिर्जना गर्न र विशेष महाधिवेशन आयोजना गरेर नेतृत्व हस्तान्तरणका लागि पटकपटक आग्रह गरेको पनि उल्लेख गरे । ओलीले सरकारविरुद्ध यसरी घेराबन्दी र दाउपेच गर्नुपर्ने जायज कारण के थियो ? भन्ने प्रश्न दाहाल र नेपाल पक्षलाई सोधे । सरकारले यस बीचमा राष्ट्रियतालाई सुदृढ गर्ने सन्दर्भमा ऐतिहासिक काम गरेको छ । नेपालको वास्तविक भूभाग समेटेको नयाँ नक्सा प्रकाशन गरिएको छ । तदनुरूप सर्वसम्मतिका आधारमा संविधान संशोधन गरिएको छ । समस्या समाधानका लागि मित्रराष्ट्र भारतसँग वार्ताको तयारी भइरहेको छ । चीनसँग पारवहन यातायात प्रोटोकलमा हस्ताक्षर भएको छ, उनले भने ।"
संवैधानिक परिषद्को सिफारिसको वैधता,"वर्तमान सत्ता नेतृत्वले मुलुकको राजनीतिकसंवैधानिक इतिहासमा आइतबार एकसाथ दुइटा धब्बा लगायो । पहिलो, प्रतिनिधिसभाको असंवैधानिक विघटन र दोस्रो, जालसाजीपूर्ण तवरले गरिएको संवैधानिक परिषद्को सिफारिस । अघिल्लो घटनाको विशाल तरंग र विराट आयतनका बीच पछिल्लो प्रकरण कतै ओझेलमा परेजस्तो देखिए पनि यसलाई त्यसै चुपचाप बिर्सिदिन मिल्दैन । किनभने, मुलुकको संविधानले परिकल्पना गरेको शक्ति सन्तुलनको सिद्धान्तलाई तिलाञ्जली दिएको अध्यादेशको जगमा उभिएर यो सिफारिस गरिएको छ । र, यसको प्रक्रिया एवम् मनसायउपर अनेक कोणबाट प्रश्न उठेका छन् । खासमा, संवैधानिक पद्धतिकै खिलाफमा गएर ल्याइएको अध्यादेशको आडमा गरिएको यो सिफारिसको वैधता नै सन्देहमा छ ।पहिलो त, सरकारले आफूले चाहेका व्यक्तिहरूलाई मनलागी सिफारिस गर्न सक्ने गरी ल्याइएको संवैधानिक परिषद्सम्बन्धी अध्यादेश नै खारेजयोग्य छ । किनभने, संवैधानिक निकायका प्रमुख र पदाधिकारीहरूलाई सहमतिको साटो बहुमतीय आधारबाट समेत नियुक्त गर्न सक्ने गरी ल्याइएको यो अध्यादेशले संवैधानिक मर्मको ठाडो उल्लंघन गरेको छ । संवैधानिक परिषद्सम्बन्धी स्थापित मान्यताकै आधार खल्बल्याएको यो कार्यपालिकीय कानुनले संवैधानिक निकायहरूको हैसियत स्वतन्त्र र स्वायत्त नरहने गरी सरकारलाई मनपरी गर्ने छुट दिएको छ, त्यसकै उपयोग यो सिफारिसमा गरिएको हो । संविधानमै परिषद्मा प्रधानमन्त्रीबाहेक, न्यायालय प्रमुख, सदनका प्रमुखहरू, प्रमुख प्रतिपक्षी नेता र उपसभामुखलाई समेत सहभागी गराइनुको अर्थ यसले गर्ने नियुक्तिमा सरकारको प्रभाव र छाया नपरोस् भन्ने हो । तर, यस्तो संवैधानिक प्रबन्धकै खिलाफमा गएर सरकारले छमध्ये तीन जना मात्रैको उपस्थितिले पनि निर्णय गर्न सक्ने गरी अध्यादेश ल्याउनु आफैंमा दुराशयपूर्ण थियो, जुन हालको सिफारिसमा झल्किसकेको छ ।दोस्रो, प्रधानमन्त्री केपी शर्मा ओली स्वयंले अध्यक्षता गरेको उनको दलको सचिवालय र स्थायी कमिटी बैठकले यो अध्यादेश फिर्ता लिने निर्णय गरिसकेको थियो । विधिवत् प्रक्रियाले दलको निर्णयलाई नचिने पनि यसको राजनीतिक अर्थलाई नकार्न सकिन्न । तसर्थ, यो अध्यादेश राजनीतिक वैधता पनि सकिइसकेको स्थितिमा थियोछ ।तेस्रो, संवैधानिक परिषद्को मंसिर ३० गते बसेको बैठकको मिति राखेर पुस ५ गते संसद्मा पुर्याइएको सिफारिस आफैंमा जालसाजीपूर्ण देखिन्छ । यो किन पनि शंकास्पद छ भने, एकातिर यसका एक सदस्यले नै यसअघि उक्त दिन कुनै सिफारिस नभएको सार्वजनिक रूपमै बताइसकेका थिए भने अर्कातिर, पाँचपाँच दिन गोप्य राखेर प्रतिनिधिसभा हठात् विघटन गरिएको दिन मात्रै यसलाई संसद्मा पुर्याइनुलाई संयोग मात्रै मान्न सकिँदैन । यसलाई यतिन्जेल त्यसै चुपचाप राख्नुमा बद्नियतबाहेकको अर्को औचित्य खुल्दैन ।चौथो, बहुमत सदस्यकै सही, संवैधानिक परिषद्कै बैठक पनि उचित प्रक्रियाअनुसार डाकिएको छैन । संवैधानिक परिषद्को बैठक बस्नुअघि ४८ घण्टाको सूचना दिनुपर्ने प्रावधान छ, तर परिषद्का अध्यक्ष एवम् प्रधानमन्त्री ओलीले पहिलो बैठक बसेकै दिन परिषद्का सदस्यहरूलाई सूचना नदिई साँझ अर्को बैठक राखेर सिफारिसको निर्णय गराएको देखाइएको छ ।पाँचौं, संसदीय सुनुवाइ छल्नकै लागि प्रतिनिधिसभा विघटनपछि मात्र नामावली सार्वजनिक गरिएको भए पनि सुनुवाइ समिति नै नरहेका बेला नियुक्तिको प्रक्रिया अघि बढ्न नसक्ने तर्क पनि आफैंमा अनुचित छैन । परिषद्ले पठाएको पत्र आइतबार सचिवालयमा दर्ता भए पनि त्यसको जानकारी सुनुवाइ समितिलाई हुनुपर्छ । समिति नै नभएको अवस्थामा यसले कुन आधारमा जानकारी पाएको मान्न सकिन्छ भन्ने सवाल पेचिलो छ । किनभने, समितिले जानकारी पाएर पनि डेढ महिनाभित्र सुनुवाइ नगर्नु वा जानकारी पाएको अवस्था नै नरहनु फरक विषय हो ।यसरी कुनै पनि दृष्टिले यो सिफारिसको वैधता कायम हुन सक्ने देखिँदैन । खासगरी प्रधानमन्त्री ओलीको यो स्वेच्छाचारी कदम अत्यन्त दुराशययुक्त देखिन्छ । यसमा प्रतिपक्षी दल नेता शेरबहादुर देउवाले पनि भागशान्तिका आधारमा सघाएको आभास हुन्छ । र, प्रधानन्यायाधीश चोलेन्द्रशमशेर जबराले पनि यसमा भाग पाएको आरोप त झनै डरलाग्दो छ । यदि यो सत्य हो भने, यसले संवैधानिक अंगको मर्म र संवैधानिक परिषद्को मर्यादा दुवैमाथि दीर्घकालीन प्रभाव पार्नेछ । तसर्थ, कुनै पनि डरलाग्दो परिणाम ननिम्त्याउन यो सबै प्रकरणलाई उल्ट्याउने अचुक उपचार खोजिनुपर्छ । त्यसका लागि, अध्यादेशको खारेजीमा परेको रिटमा सर्वोच्च अदालतले सुनुवाइका क्रममा विवेक पुर्याउनुपर्छ । अध्यादेश नै खारेज गरियो भने यसअनुसार भएका सबै सिफारिस स्वतः बदर हुनेछन् ।सर्वोच्च अदालतले बुद्धिमतापूर्ण निर्णय गरेन भने, सत्ताको बलमिच्याइँका कारण अहिले नियुक्त गरिएका पदाधिकारीहरू संसदीय सुनुवाइबिनै स्वतः पदस्थापन होलान् । यसबीचमा केहीले प्रक्रियामा चित्त नुबुझेको भन्दै आफूले नियुक्ति नखाने प्रस्ट पारिसकेका छन्, भोलिका दिनमा यो क्रम केही बढ्ला पनि, तर अधिकांशले जुनसुकै प्रक्रिया पछ्याइएको भए पनि पाएको पद स्विकार्ने नै छन् । कतिपय त यसकै लागि लालायित पनि देखिन्छन् । त्यसपछि उनीहरूले आफ्नो कार्यकालमा नियुक्तिसम्बन्धी कानुनी प्रश्न झेल्नु पनि नपर्ला । तर, वैधता र संवैधानिक मर्मको कसीमा इतिहासका पानामा भने यो अध्याय राम्रा अक्षरले कदापि लेखिनेछैन ।र, अहिले आम अनुमान छ यसरी पदमा पुर्याइएकाहरू राजनीतिक इबी साध्नका लागि सत्ताको औजार बन्नेछन् । त्यसो त, सिफारिस गरिएका व्यक्तिहरू आफैंमा काबिल होलान्, यिनले पेसागत मर्यादाभन्दा बाहिर गएर कुनै कदम पनि नचाल्लान् । तर, जुन अँध्यारो आवरणमा यिनीहरूलाई अघि सारिएको छ, त्यसका आधारमा यिनीहरूले खेल्ने भूमिकामाथि सधैं प्रश्न उठिरहनेछ । यिनीहरूले स्वच्छ निर्णय नै गरे भने पनि त्यसप्रति आम नागरिकमा सदैव सन्देह रहिरहनेछ । त्यसले अन्ततः सम्बन्धित संस्थाकै साख नराम्रोसँग धमिल्याउनेछ । तसर्थ, संविधान र संवैधानिक निकायहरूलाई नै कमजोर तुल्याउने गरी ल्याइएको अध्यादेश र गरिएको सिफारिस सर्वथा खारेजयोग्य छ ।"
परम्परागत दृष्टिकोणको नयाँ नीति,"सहभागिता र स्वामित्वको प्रश्नप्रश्न केवल विषयवस्तुबारे मात्रै होइन, प्रक्रियाबारे पनि उठेको छ । यद्यपि सरकारले राजनीतिक दलहरूका घोषणापत्रका साथै २०५२ को उद्धवदेव भट्ट, २०६३ को मुरारीराज शर्मा र २०७४ को श्रीधर खत्रीको उच्चस्तरीय कार्यदलको प्रतिवेदनलाई समेत आधार मानी नीति जारी गरिएको दाबी गरेको छ । तर, पूर्वप्रधानमन्त्री तथा राजपाका नेता बाबुराम भट्टराई, पूर्वपरराष्ट्रमन्त्री तथा कांग्रेस सहमहामन्त्री प्रकाशशरण महत, पूर्वपरराष्ट्रमन्त्री एवं राप्रपाका अध्यक्ष कमल थापा लगायतका नेताहरूले राजनीतिक दलहरूसँग परामर्श नगरेको भन्दै सरकारको आलोचना गरेका छन् । त्यसैले नीति मस्यौदाका क्रममै गम्भीर प्रक्रियागत त्रुटि गरेकाले सरकारको नियतमाथि नै प्रश्न खडा भएको छ । परराष्ट्रनीति सरकार र सत्तारूढ दलको मात्रै होइन, राष्ट्रिय सहमतिको दस्तावेज हुनुपर्छ । त्यसैले राजनीतिक दलहरूले परामर्श र सहभागिताको प्रश्न उठाउनु स्वाभाविक हो । राजनीतिक दलहरूका साथै सरोकारवालासँग सघन र बृहत् परामर्श गरी राष्ट्रिय सहमतिका आधारमा नीति जारी गरिनुपर्ने थियो । प्रमुख राजनीतिक दलहरूले स्वामित्व ग्रहण नगरेपछि पहिलोपटक जारी गरिएको लिखित र एकीकृत परराष्ट्रनीति विवादित भएको छ ।गत वर्ष पनि सरकारले परिमार्जित राष्ट्रिय सुरक्षानीति जारी गर्यो । तर यसबारे न सरकारले राजनीतिक दलसहित सरोकारवालाहरूसँग परामर्श गर्यो, न हालसम्म त्यसलाई सार्वजनिक नै गरेको छ । सरकारको नीति निर्माण प्रक्रिया लोकतान्त्रिक, सहभागितामूलक, पारदर्शी र समावेशी नभएको अर्को उदाहरण हो यो । भौगोलिक अखण्डता, जनताको सार्वभौमिकता र राष्ट्रिय सुरक्षाको प्रत्याभूति गर्ने सुरक्षानीति तथा राष्ट्रिय स्वार्थको संवर्द्धन र संरक्षण गर्दै अन्तर्राष्ट्रिय सम्बन्ध, परराष्ट्रनीति र कूटनीतिलाई मार्गनिर्देश गर्नेजस्ता अहं राष्ट्रिय सहमतिका दस्तावेजहरू किन भूमिगत शैलीमा मस्यौदा गरी छापामार शैलीमा जारी गरिए ? किन राजनीतिक दल र सरोकारवालाहरूसँग छलफल र परामर्श गरिएन ? राष्ट्रिय सुरक्षा र परराष्ट्र नीति सरकारकै कारणले विवादित हुनु दुर्भाग्यपूर्ण हो ।नीति निर्माण प्रक्रिया त्रुटिपूर्ण तथा नीति अमूर्त र अपूर्ण भए पनि अहिले जारी सार्वजनिक संवाद र बहसले नीतिलाई समृद्ध र समयसापेक्ष बनाउन सरकारलाई सशक्त दबाब दिएको छ । त्यसैले राजनीतिक दल र सरोकारवालाहरूसँग छलफल र परामर्श गरी परराष्ट्रनीति अविलम्ब परिमार्जन, संशोधन र अद्यावधिक गर्नु अपरिहार्य छ अनि सुरक्षानीति पनि सार्वजनिक गर्नुपर्छ । होइन भने, राजनीतिक दलहरूले पूर्ण रूपमा स्वामित्व नलिएको नीतिको कार्यान्वयन नै चुनौतीपूर्ण हुन सक्छ र सरकारले कूटनीतिक सन्तुलन कायम गर्न नसकेको आरोप लागिरहेको पृष्ठभूमिमा जारी विवादित, अपूर्ण र अमूर्त नीतिले अर्को कूटनीतिक दुर्घटनासमेत निम्त्याउन सक्छ । सरकारलाई चेतना भया !ट्वीटर :"
लोकतन्त्र जोगाउने जिम्मा अदालतको,"ठूलो मूल्य चुकाएर स्थापना गरेको लोकतान्त्रिक गणतन्त्रको विकल्प छैन । संविधान निर्माणको क्रममा प्रत्यक्ष निर्वाचित कार्यकारी व्यवस्था हुनुपर्ने माग उठेको थियो । कांग्रेस र कम्युनिस्टका प्रभावशाली युवा नेताहरूले समेत यो मागलाई उठाएका थिए । त्यसबेलाको शक्तिशाली पार्टी माओवादी संसदीय पद्धतिविरुद्ध थियो । २०५१ सालमा आफ्नै पार्टीका सांसदहरूले फ्लोर क्रस गरेकाले गिरिजाप्रसाद कोइरालाले संसद् विघटन गरेका थिए । मुलुकमा त्यस घटनाको दीर्घकालीन असर कस्तो पर्यो भन्ने सर्वविदितै छ । संवैधानिक राजतन्त्रभन्दा बढी प्रगतिशील मानिने संघीय लोकतान्त्रिक गणतन्त्रको स्थापना गर्दा संसदीय पद्धतिलाई केही सुधार गरियो । पुरानो संसदीय अभ्यासका कमजोरीलाई हटाउने प्रयास नयाँ संविधानले गर्यो । तर, तिनै कमजारीहरू पुनरावृत्ति हुने संकेत देखिएको छ । राजा महेन्द्रले कू गरेको ६० वर्षपछि प्रधानमन्त्री ओलीले पार्टीभित्रको किचलोका कारण संसद् विघटन गरेका छन् । यो विघटन कुन नियतका साथ भएको हो भन्ने आगामी दिनमा अझ प्रस्ट हुँदै जाला । संविधानमा अमुक अवस्थामा मात्रै प्रधानमन्त्रीको सिफारिसमा राष्ट्रपतिले संसद् विघटन गर्न पाउने भनेर स्पष्ट व्याख्या गरेको छ । यसको थप व्याख्या अदालतले गर्ला नै ।चुनावी घोषणापत्रमा मुलुकको समृद्धि र जनताको खुसीलाई आफ्नो ध्येय मानेको नेकपाले आन्तरिक द्वन्द्वलाई सही तरिकाले निरूपण गरेन । नेकपाका नेताहरू उदार भएनन् । न त त्याग नै गरे । कोरोना महामारीको यस्तो विषम परिस्थितिमा नागरिकलाई निःशुल्क खोपको व्यवस्था गर्नुको सट्टा राज्यलाई उल्टै महँगो चुनावमा झोस्नु जनताप्रतिको धोका हो । कम्युनिस्ट एकताको बलमा मुलुकलाई समृद्धिको बाटोमा हिँडाउनुको सट्टा झनै अनिश्चयतर्फ धकेल्नु आत्मघाती कदम साबित हुन सक्छ । जनताले महामारीले दिएका कष्टहरूबाट अझै त्राण पाउन सकेका छैनन् । मुलुकको आर्थिक अवस्था तंग्रिन अझै कति लाग्ने हो, थाहा छैन । यस्तो अवस्थामा केही महिनापछि नै आमनिर्वाचन कति सहज छ ? के निर्वाचन आयोग यसका लागि तयार छ ? यदि तोकिएको मितिमा चुनाव हुन नसके के हुन्छ ? यो सबै कार्य संविधानलाई निष्क्रिय बनाउने नियतले त गरेको होइन ? यदि अदालतले संसद् पुनःस्थापना गरेछ भने यी प्रश्नहरूमा छलफल गर्नुपर्छ । लोकतन्त्र जोगाउने जिम्मेवारी अदालतले पाएको छ । साथै संविधान संशोधन गरी यस्ता विकृतिहरू हटाइनुपर्छ । लोकतन्त्रको विकल्प राजतन्त्र या सैनिक शासन कदापि हुन सक्दैन । ढुण्डीराज पौडेल, कोहलपुर, बाँकेप्रतिनिधिसभाको असंवैधानिक विघटन समाचार पढेपछि लोकतन्त्र जोगाउन आन्दोलन गर्नुपर्ने बेला आइसकेछ भन्ने लाग्यो । प्रधानमन्त्री ओलीले नेकपाको विवादलाई असंवैधानिक निकास दिएका छन् । सरकारले भने जसरी अबको ३ महिनामा निर्वाचन सम्भव छैन । कोराना महामारीले थिलथिलो पारेको अर्थतन्त्रले अर्को निर्वाचन थाम्दैन । सोझो औंलाले घिउ नआउने पक्का भएपछि औंला बंग्याएर दाहालले घिउ निकाल्न खोज्दा प्रधानमन्त्री ओलीले घिउको सिसी नै फुटाएर ल खा घिउ भन्ने पारामा संसद् विघटन गरिदिएका छन् । झन्डै दुईतिहाइ नजिकको इतिहासकै बलियो सरकारलाई अग्रगामी बनाउन प्रधानमन्त्री ओलीले सकेनन् । उल्टो पार्टीको झगडा साम्य पार्न संविधान र व्यवस्थालाई नै निलिदिए । यो तानाशाही कदमले उनको राजनीतिलाई ध्वस्त पारेको छ । श्यामसुन्दर कुइँकेल, हाँडीगाउँ, काठमाडौं"
गणतन्त्रमा जो अनपेक्षित थियो,"अन्त्यमा आफ्नै कुरा माथि नै भनियो, नेपालको न्यायपालिका अझै पनि यदाकदा कार्यपालिकाको प्रभाव र दबाबबाट मुक्त छैन । अनि भ्रष्टाचार नेपालको न्यायपालिकाको स्थायी चरित्र नै बन्न पुगेको छ । वकिलहरू कसरी राम्रो वकिल बन्न सकिन्छ भन्नेभन्दा पनि कसरी न्यायाधीश हुन सकिन्छ भन्ने दौडमा लागेकाले नेपालको न्यायपालिका र बार दुवै कमजोर हुँदै गएको भनी तीखो टिप्पणी हुने गरेको छ । नेपाल बारको स्थापनाको उद्देश्य यसका सदस्यहरूलाई न्यायाधीश बनाउन होइन, न्यायपालिकालाई स्वतन्त्र, सक्षम र प्रभावकारी बनाउन अनि सामाजिक रूपान्तरणमा कानुन व्यवसायीहरूलाई परिचालन गर्नका लागि भएको थियो भन्ने मान्यता आज स्खलित हुन पुगेजस्तो लाग्छ । न्यायाधीश हुने प्रतिस्पर्धामा लाग्दा नेपाल बारको प्रतिरोधी र सामाजिक अभियन्ताको भूमिका निकै कमजोर हुँदै गएको छ । आजको दिनमा यो विषयमा देशभरका कानुन व्यवसायीहरूले सोच्नु जरुरी छ । राष्ट्रपति कार्यालयदेखि न्यायपालिकासम्ममा विधिको शासन र संवैधानिक सर्वोच्चता स्वचालित गर्नगराउन बारको भूमिका अझै सशक्त हुनु जरुरी छ । नेपालको न्यायपालिकामा अहिले पनि भ्रष्टाचार, बेथिति र अनियमितता व्याप्त छ भन्नुपर्दा आत्मग्लानि पक्कै हुन्छ तर यथार्थ यही हो । आजको ऐतिहासिक दिनले संघीय लोकतान्त्रिक गणतन्त्रका पक्षमा अझ आलोचनात्मक भएर लागिपर्न सबैमा प्रेरणा प्रदान गरोस् ।"
थारू विद्रोहको अपराधीकरण बन्द गर,"अघिल्लो हप्ता उच्च अदालत, दिपायलले २०७२ भदौ ७ गते एक बालकसहित आठ जना सुरक्षाकर्मीको ज्यान जाने गरी घटेको टीकापुर काण्डमाथि फैसला सुनायो, जसमा पहिल्यै कैद भुक्तान गरिसकेका थारू नेता लक्ष्मण थारूसमेत, रेशम चौधरी लगायतलाई जन्मकैदको फैसला गरिएको छ । यो फैसलालगत्तै सार्वजनिक वृत्तमा जुन स्तरको छलफल हुनुपर्ने थियो, त्यो शून्यप्रायः छ । छलफलको खाँचो किन महसुस गरिँदैन ? किनभने थारू विद्रोह यति बेला निभेको आगो हो ।टीकापुर काण्डलाई केवल एक हिंसात्मक घटनाको दर्जा दिएर पन्छिन मिल्दैन भन्नलाई थारू समुदायमाथिका शासकीय दमन र तिनको प्रतिकारमा चलेका अधिकार आन्दोलनहरू पर्याप्त छन् । यी सबै प्रकरणलाई हामी कसरी आत्मसात् गर्छौं, हाम्रो चासो र सरोकारको मात्रा त्यसैमा भर पर्छ ।राज्य संरचनाको पुरानै ढर्रा र शासकीय स्वार्थले घटनाविशेषको फ्रेमभित्र खिचेर जसरी एउटा सिंगो समुदायको जायज विद्रोहलाई अपराध मात्रै साबित गर्न खोजिएको देखिन्छ, जसको न्यायिक र राजनीतिक प्रतिरोध अविलम्ब जरुरी छ । हुन त यतिखेर देशका प्रधानमन्त्री र राष्ट्रपति मिलेर चालेको असंवैधानिक कदमले बहसका विषयहरू त्यतै केन्द्रित भएका छन् तर विषय र प्रसंगले तुलनात्मक रूपमा सानै भए पनि न्यायालयलाई माध्यम बनाएर थारू विद्रोहमाथि भइरहेको षड्यन्त्र बेवास्ता गर्न सकिने विषय पक्कै होइन ।टीकापुर घटना थारू आन्दोलनको शक्ति र सीमाबीचको एउटा भवितव्य थियो । जसरी वर्गशत्रु सफायाका रूपमा झापा विद्रोहका हत्याहरू भवितव्य बनाइए, त्यस्तै । जसरी माओवादी युद्धका क्रममा बाँदरमुढे र भण्डाराका टनालाई भवितव्य बनाइए, त्यस्तै । यो सूचीमा पेस गर्न सकिने अरू पनि दृष्टान्त छन् । शासक जातिका नेतृत्व रहेका उस्तै प्रकृतिका घटना राजनीतिक हुने, क्षम्य हुने अनि थारूहरूको प्रतिकार आन्दोलनका क्रममा घटेको टीकापुर घटनालाई भने पूरापूर एक आयामी दृष्टिले हेरेर अपराधीकरण गरिरहने ? यस्तो कसरी मिल्छ ?टीकापुर घटनामा जजसले ज्यान गुमाए, ती मनसायप्रेरित कर्तव्य ज्यान का सिकार भएका थिएनन् । त्यस दिन टीकापुरमा थारूहरूले चोरीडकैती पनि गरेका थिएनन् । तर, मुद्दा चलेको छ कर्तव्य ज्यान र चोरीडकैती शीर्षकमा । यति बेला टीकापुरसहित सिंगो सुदूरपश्चिम चुपचाप छ । मानौं भएभरका अपराधीहरू खोरमा छन् र सारा प्रदेश ढुक्कले निदाउन पाएको छ । मुद्दाका क्रममा कैद खेपिरहेका रेशम चौधरी बिरामी भएर अस्पताल लगिँदासमेत नेल ठोकिएकै अवस्थामा देखिन्छन्, खुङ्खारकुख्यात आतंककारीजसरी । जबकि उनी चौंतीस हजार मतदाताका प्रतिनिधिसमेत हुन् ।हामी कतिसम्म नस्लीय भएर सोच्दा रहेछौं ? राजनीतिक आन्दोलनको सिँढी चढ्दै शासकजातीय अहंकारको अग्रासनमा उभिएर हेर्दा हामी अरूलाई कति अमानवीय र गैरराजनीतिक भएर हेर्दा रहेछौं ? त्यसको उदाहरण टीकापुर काण्डमा मुछिएका थारू नेताप्रतिको मूलधार समाजको सोच र शासकीय व्यवहारले देखाएको छ ।टीकापुर काण्ड र उच्च अदालत, दिपायलको फैसलाबारे यी पंक्ति लेखिरहँदा आफ्नै विगतले दिएको शिक्षा सम्झन्छु । यो अरूका लागि पनि काम लाग्ने हुन सक्छ ।पोखराबाट बसाइँ सरेर हाम्रो परिवार भित्री मधेसको नवलपरासीमा आयो । थारू समुदायका दुई घर हाम्रा नजिकका छिमेकी थिए । तिहारमा राजारोटी पाकोस् या माघीमा चिचर बाफियोस्, पल्लो घरका परिचित परिकारको स्वादले हाम्रा जिब्रा सगबगाउन थाल्थे । यता पाक्ने सेल, अर्सा, लट्टे उत्तिखेरै त्यता पुगिहाल्थे । गर्मीमा गहुँको जाँड बन्थ्यो उता, यता मथिन्थ्यो मही । पल्लो घरमा मही खातिरको चीज हुन्थ्यो । ठेकीको आधाउधी मही त्यतै लगेर सकिन्थ्यो । यता हामीलाई रमरम अमिलो जाँड सम्झेर जिब्रो रसाउँथ्यो ।हाम्रो आँगन, करेसो र बारी मात्रै जोडिएको थिएन, खनखाँचो, कुलोपैनी, अर्मपर्म गोठालो खेतालो सबै जोडिएको थियो । गर्मीको प्रचण्ड राप छल्ने शीतल गाछी र तुसारो, ठिही, हुस्सुले भरिने हिउँद काट्न आगामा मकै पड्काउँदै गफिँदै ताप्ने घुर पनि एउटै थियो । हाम्रो वर्ग एउटै थियो । अभाव र आर्थिक सकससँग लड्ने चुनौती एउटै थियो । त्यसैले सायद सोच्ने तरिका एउटै थियो । हामी वल्लोपल्लो घर भाषा र संस्कृतिले बाहेक अरू कुराले त्यति साह्रै भिन्न हौं भन्ने त्यस्तो खास सम्झना मलाई छैन ।विवाहपछि कर्मको घर चितवनको माडी पुगियो । समयसँगै आफूभित्र विकास भएको चेतनाका कारण इतिहास खोतल्ने हुटहुटी जाग्न थाल्यो र मात्रै पत्तो पाउँदै गइयो सामन्तवादी भूस्वामित्वका कठोर कथाव्यथा नभएको ठानिने चितवननवलपरासी क्षेत्रमै समेत मूलवासी थारू समुदायमाथि बज्रेका शासकीय कहर र आप्रवासी भैकन पनि मूलवासीमाथि वर्चस्वशाली पहाडे शोषण कुन स्तरमा रहेछ ! श्रीमान्को घर जाँदा गाउँछिमेकमा भेटिने जिउँदा इतिहासजस्ता बाजेबज्यैहरूसँग कुरा गर्दै ल्याउँदा थाहा पाइयो गोरखा साम्राज्य विस्तारसँगै ती आफैंले औलो जितेको आफ्नै छालाजस्तो भूमिभित्र कसरी औपनिवेशिक रैती बनेका रहेछन् !भूगोलसँगै गाँसिएर आउने वर्ग चरित्र, पहिचान र आत्मसम्मानको राजनीतिक भाषा वा भाष्यसँग नठोकिएको भए म स्वयम् आजसम्मै ठान्दी हुँ, थारूमाथि कहाँ छ र विभेद ? हामी त ऊ बेलै मही र जाँड साटेर खान्थ्यौं । चिचर र लट्टे बाँडेर खान्थ्यौं । कहाँ छ र शोषण ?राज्यनिर्देशित पहाडकेन्द्री नस्लीय चिन्तनले निर्माण भएको र त्यसबाट दायाँबायाँ हलचलै नभएको ज्ञान अनि आम मानसिकताको व्यक्ति तराईमधेसमाथिको आन्तरिक औपनिवेशीकरणका राजनीतिक र सांस्कृतिक तानाबानासम्म पुग्नै भ्याउँदैन । यो अस्वाभाविक पनि होइन । तर अवस्था हिजोजस्तो छैन । माओवादीले नेतृत्व गरेको जनयुद्ध, त्यसैको उत्प्रेरणाले उत्कर्षमा पुगेको २०६२६३ को आन्दोलन र त्यसपछि मुखर बनेर आएका जातीयसांस्कृतिक पहिचान र सामूहिक आत्मसंघर्षका उभारहरूले तराईमधेस नेपाल राज्यको एउटा भौगोलिक अंग मात्रै हो भन्ने कुरालाई सतहमै देखिने गरी प्रतिवाद गरिदिए । पुस्तौंअघिदेखि आफू बस्दै आएको भूमिबाट किनारीकृत हुँदै इतिहासशून्यजस्तो बनाइएको परिस्थितिमा पूर्व मोरङदेखि पश्चिम कञ्चनपुरसम्मै फैलिएर बसिरहेको थारू जातिले समेत जब नागरिक हक र आत्मसम्मानसहित शासकीय अधिकारमा हिस्सेदारी खोज्यो, हामीमध्येका कैयौं पहाडेले पहिलोपल्ट थाहा पायौं, थारू त देशको सुदूर दक्षिणमा छिरलिएर बसेको एउटा विशाल राष्ट्र रहेछ !मधेसवादी दलहरूले एक मधेस एक प्रदेश को नारा स्थापित गर्न खोज्दा पहाडे समुदायको मूलधारले व्यापक रूपमा त्यसको आलोचना गर्यो । पहाडे वर्चस्वको शासकीय दम्भ र मधेसकेन्द्री राजनीतिप्रतिको भयावह आशंकाका कारण मधेस रक्तपातमय बन्यो । त्यही बेला थारू आन्दोलन एक मधेस एक प्रदेश को नाराको प्रतिवादमा आन्दोलनमै उत्रियो । समग्र तराईलाई तीन क्षेत्रमा छुट्याउने भित्री मधेसका चितवन र दाङ उपत्यकाका थारूबहुल आबादी नै एउटै सिंगो मधेस प्रदेश को कल्पनाका अवरोध बन्न पुगे । यसले एकातिर मधेसकेन्द्री राजनीति गर्ने दलहरूलाई तराईमधेसका जातीय र सांस्कृतिक अन्तरविरोध पहिचान गर्ने प्रेरणा दियो, अर्कातिर सिंगो मधेस प्रदेशको मागप्रति हदैसम्मको अनुदार राज्यका तत्कालीन नाइकेहरूले ठूलो राहतको सास फेर्ने अवसर पाए !त्यति बेला तराईको मुख्य बस्तीका जान्नेसुन्ने पहाडेहरू थारूहरूप्रति कृतज्ञसमेत बने । थारूले गर्दा हामी मधेसीबाट शासित हुनबाट जोगियौं भन्ने भावले तराईका पहाडेबहुल गाउँसहरका गफ गर्ने अड्डाअखडा गुन्जायमान भए । तर यो कृतज्ञता थारू समुदायका लागि भने पिसाबको न्यानोभन्दा बढी हुन पाएन । किन ? यसको सीमान्त उत्तर टीकापुर काण्डले दिन्छ ।समग्र मधेस एक प्रदेश बन्ने कुराको सम्भावना टर्दै गएर दोस्रो संविधानसभाले संविधान निर्माण गर्ने क्रमको अन्तिमअन्तिमतिर पुग्दा थारू अधिकार आन्दोलन पूर्वी र मध्य तराईलाई फड्केर पश्चिम तराईमा बढी केन्द्रित भयो । थारूबहुल कैलाली, कञ्चनपुरसहित झन्डै मध्य तराईसम्मै फैलने क्षेत्रलाई थरुहटथारूवान स्वायत्त प्रदेश बनाइनुपर्ने मागसहितको आन्दोलनबाट यसै पनि प्रारम्भदेखि नै पश्चिम पहाडबाट तराई झरेर ठूलो आबादी विस्तार गरेको खसआर्य समुदाय नराम्रोसँग तरंगित थियो । संघीयताको मर्म र सार एकातिर थियो तर पहाडे समुदायको एकलनस्लीय शासकीय चिन्तनको साँठगाँठ अर्कोतिर थियो । त्यति बेला शासक समुदायलाई प्रतिनिधित्व गर्ने पश्चिमका मुख्य नेताहरू दलीय रूपमा विभाजित भए पनि अखण्ड सुदूरपश्चिमको एजेन्डामा भने मूर्त रूपमै एक ठाउँ उभिए ।हाम्रो स्मरणशक्ति त्यति कमजोर छैन । दोस्रो संविधानसभालाई नाम मात्रैको बनाउने र जनताको मागविपरीत प्रतिगामी चरित्रकै संविधान जारी गर्ने खेल कति तीव्रताका साथ खेलिँदै थियो, हामीलाई एकएक विषय र घटना याद छन् । खण्ड, अखण्ड लगायत नामनामका अभियानहरू उठाएर उत्पीडित, वर्गीय, क्षेत्रीय, जातीय संवेदना र अधिकारका आन्दोलनहरू कुल्चने दाउमा सत्ताधारी वर्ग लिट्टी कसेरै लागेको थियो र त्यसमा स्वयम् माओवादी नेताहरू पनि सहभागी थिए । यसको उत्कर्ष संविधान घोषणा हुनुभन्दा महिनादिनअघि कैलालीको टीकापुरमा प्रकट भयो ।पश्चिम तराईलाई पहाडबाट छुट्याएर छुट्टै थरुहट प्रदेश बनाउनुपर्ने मागमाथि उदार छलफल गर्न कोही तयार देखिएन । यदि त्यो सम्भव हुन्नथ्यो भने विकल्पहरूमाथि बहस गर्न सकिँदो हो । त्यसो गर्न पनि जरुरी ठानिएन । कमैया र कमलरीका रूपमा कज्याएर थारूको श्रम र अस्तित्वमाथि रजाइँ गर्न बानी परेको सिंगो समुदायले एकपल्ट पनि सोचेन, पहाडी जमिनदार र राज्यविरुद्ध विद्रोह गरेर जातीय र क्षेत्रीय पहिचानका लागि लडिरहेका थारू अन्यत्री होइनन्, त्यहीँको धर्तीका सर्जक हुन् । परिणामतः दिन नचाहने शासक समुदाय र कसै गरी लिन प्रतिबद्ध शोषित समुदाय अखण्ड सुदूरपश्चिम र थरुहट स्वायत्त प्रदेश पक्ष बीचका साम्प्रदायिक भड्काव र तनावपूर्ण झडपहरू अन्ततः २०७२ भदौ ७ गतेको अप्रिय घटनामा पुगेर अर्धविराम लागे ।दुःखद र विडम्बनापूर्ण नै भन्नुपर्छ, टीकापुर घटनालाई एकाएक रचिएको प्रायोजित हिंसात्मक कारबाही मात्रै देख्ने पहाडे नस्लीय आँखाले यो क्षेत्रका महान् अगुवा आबादकर्ता र उब्जाउशील खेतहरूका स्रष्टा थारू नै हुन् र आफू त्यहाँ समाहित हुन आइपुगेको आप्रवासी हुँ भन्ने सत्य बिर्स्यो । अझै पनि बिर्सिरहेको छ ।केन्द्रीकृत राज्यसत्ता र मुख्य दलहरूको केन्द्रीय नेतृत्वले झैं प्रदेशस्तरका शासक र दल पनि थारू विद्रोहलाई आपराधिक घटना साबित गर्न सकिए चिरकालका लागि अकण्टक शासक बनिरहने र अर्को कुनै थारू विद्रोहको गुन्जायस नहुने गरी थारू नेताहरूलाई जेलमै कुहाएर छोड्न एकगठ भएको अनुमान गर्न गाह्रो छैन ।तर न्यायप्रेमी जमात निदाएको छैन । थारू समुदाय स्वयम् पनि पछि हटेको छैन । राणा र पञ्चायत कालमा झैं न्यायको आवरणमा विद्रोहको अपराधीकरण गर्ने, राजनीतिक आन्दोलनलाई अदालतको कठघरा र कारागारवरिपरि रिँगाउने प्रपञ्चको मूल्य चुकाउनुपर्ने दिन शासक वर्गले कल्पना गरेजस्तो सजिलो हुने देखिन्न । उत्पीडित जनताको विद्रोहको आगो निश्चित समयलाई त सेलाउन सक्छ, तर त्यसको खरानीभित्र प्रतिरोधको भुंग्रो सधैं जीवन्त हुन्छ ।थारू विद्रोहलाई अपराधको लेबल लगाइरहने शासक समुदायले बुझून् यतिखेर अगुल्टोको आगो मात्रै निभेको हो, खरानीभित्रको चीजको हर्कत कुनै पनि दिन बौरन सक्छ ।"
गण्डकी सरकार पनि जोखिममा,"पोखरा (कास) प्रतिनिधिसभा विघटनपछि नेकपामा आएको विभाजनबाट गण्डकी प्रदेश सरकार पनि प्रभावित देखिएको छ । गण्डकीमा नेकपा स्थायी समिति सदस्य तथा प्रदेश इन्चार्ज पृथ्वीसुब्बा गुरुङ मुख्यमन्त्री छन् । उनको साथमा हालसम्म दुई तिहाइ बहुमत छ, तर अब पार्टी फुट निश्चितप्रायः भएकाले उनको सरकार पनि अल्पमतमा पर्ने जोखिम देखापरेको हो ।६० सदस्यीय प्रदेशसभामा पूर्वएमालेका २८, कांग्रेसका १५, पूर्वमाओवादी केन्द्रका १२, राष्ट्रिय जनमोर्चाका ३ र जनता समाजवादीका २ सांसद छन् । साविक एमालेबाट मुख्यमन्त्री र साविक माओवादीबाट सभामुख चयन गरिएको थियो । नेकपाका ४० र राष्ट्रिय जनमोर्चाको ३ गरी ४३ सांसदको समर्थन छ गुरुङलाई । अब ध्रुवीकरणपछिको अवस्थामा सरकारको समीकरण पनि बदलिन सक्ने नेकपाकै नेता बताउँछन् । पहिलो कुरा पार्टी के हुन्छ । फुटेपछि को कता लाग्छ भन्ने मुख्य कुरा हो, नेकपाका एक नेताले भने, बहुमत गुम्ने नै भयो, कांग्रेसले कसलाई सहयोग गर्छ भन्ने पनि हो ।२८ मध्ये साविक एमालेबाट निर्वाचित नेपाल पक्षधर सांसद इन्द्रलाल सापकोटाले प्रमको कदमलाई असंवैधानिक भनिसकेका छन् । स्वतन्त्रबाट चुनाव जितेर नेकपा प्रवेश गरेका राजीव गुरुङ (दीपक मनाङे) प्रति विश्वास पनि गरिहाल्ने अवस्था छैन । जनता समाजवादीले सहयोग गर्ने अवस्था देखिँदैन । अहिलेसम्म सरकारलाई समर्थन गरेको राष्ट्रिय जनमोर्चाले पनि नयाँ परिस्थिति कसरी अघि बढ्छ त्यसैमा सरकारलाई साथसमर्थन गर्ने जनाएको छ । प्रधानमन्त्रीको कदम एकदम बेठीक भयो, राजमो संसदीय दलका नेता तथा प्रदेशसभामा प्रदेश मामिला समितिका सभापति कृष्ण थापाले भने, वाम एकतामा जोड दिएर सरकारलाई समर्थन गरेका थियौं । तर अहिले धोकाजस्तो भएको छ । समर्थन गरिरहने वा फिर्ता लिने विषयमा अहिलेसम्म कुनै सोचाइ नभएको उनले बताए ।राजमोले साथ दिइरह्यो र इन्द्रलाल सापकोटाले पनि समर्थन गरेमा सरकार बहुमतमा भइरहन्छ । माओवादी विशेषगरी रामबहादुर थापा निकटका केही सांसदले अहिलेकै सरकारलाई समर्थन गरिरहने विश्वास पनि साविक एमाले पक्षधरको छ । सरकारको विषयमा के हुन्छ भन्ने विषयमा केही सोचेका पनि छैनौं, सरकारका प्रवक्ता भौतिक पूर्वाधार विकासमन्त्री रामशरण बस्नेतले भने । नेकपा संसदीय दलका प्रमुख सचेतक मायानाथ अधिकारीले पछिल्लो घटनाक्रमले पार्टीमा प्रभाव पर्ने भए पनि स्पष्ट चित्र भने नदेखिएको बताए । प्रदेश सरकार स्वायत्त हो । तर पनि राजनीतिक प्रभाव पर्न सक्छ, उनले भने, ठोस कुरा केही नभएकाले बोल्ने कुरा भएन ।साविक माओवादीबाट विजयी नेकपा सांसद रामजी बरालले प्रम ओलीको कदमलाई पछ्याएमा मुख्यमन्त्री गुरुङविरुद्ध अविश्वासको प्रस्ताव दर्ता हुने निश्चित रहेको बताउँछन् । साविक माओवादीबाट विजयी सांसद एकजुट छौं । प्रमको कदमलाई समर्थन गर्ने गुरुङविरुद्ध अरू सांसद पनि उभिने देख्छौं, उनले भने, अहिलेको सरकारविरुद्ध बहुमत प्राप्त हुन्छ । पूर्वमाओवादी सांसद एकै ठाउँमा रहेको र ओली पक्षधर भनिएका केही सांसद पनि आउने दाबी उनको छ ।पछिल्लो घटनाक्रमले हौसिएको कांग्रेस पनि अंक गणितीय लेखाजोखामा व्यस्त छ । तर समीकरणबारे अहिल्यै केही भन्न नसकिने कांग्रेस संसदीय दलका नेता कृष्णचन्द्र नेपाली बताउँछन् । एकदुई दिनमा सबै सिनारियो देखिन्छ, उनले भने, केन्द्रको निर्देशन पनि आउला । त्यसपछि केकसरी अघि बढ्ने भन्नेमा केन्द्रित हुनेछौं ।"
"रेमिट्यान्स बढ्यो, विदेशी लगानी घट्यो",स्रोत : राष्ट्र बैंक
एप र इन्टरनेटमा पनि क्लिन फिड माग्दै रिट,"काठमाडौं (कास) इन्टरनेट र एपहरूमार्फत प्रसारण हुने सामग्रीमा पनि क्लिन फिड लागू गर्न माग गर्दै सर्वोच्चमा रिट परेको छ ।विज्ञापन नियमन गर्ने ऐन२०७६ अनुसार कात्तिक ७ देखि नेपालमा प्रसारण हुने विदेशी टेलिभिजन च्यानलमा क्लिन फिड लागू भइसकेको छ । अधिवक्ता विश्वेश्वरप्रसाद गौतमले आइतबार दायर गरेको रिटमा एपमार्फत प्रसारण हुने र इन्टरनेटमार्फत प्रसारण हुने सामग्रीमा पनि क्लिन फिड लागू गर्न माग गरिएको छ । क्लिन फिड लागू हुनुअघि नै इन्टरनेट सेवा प्रदायकले उपलब्ध गराउँदै आएको आईपीटीभी रोक्नुपर्ने केबल टेलिभिजन व्यवसायीको माग छ । इन्टरनेट सेवा प्रदायकहरूले प्रयोग गर्ने डिभाइस एन्ड्रोइड भएको र त्यसमा क्लिन फिडबिनाको सामग्री प्रसारण भइरहेको भन्दै उनीहरूले केबल र इन्टरनेट सामग्रीलाई समान व्यवहार हुनुपर्ने भनेका छन् । सर्वोच्चमा परेको रिटमा सञ्चार तथा सूचना प्रविधि मन्त्रालयसहित सूचना तथा प्रसारण विभाग नेपाल र दूरसञ्चार प्राधिकरणलाई विपक्षी बनाइएको छ । विपक्षीहरूबाट विज्ञापन नियमन गर्ने ऐनको दफा ६, राष्ट्रिय प्रसारण नियमावलीको नियम ६ तथा सोही नियमावलीको अनुसूची ४ प्रतिकूल कार्य भइरहेकाले, सर्वोच्चमा दायर रिटमा भनिएको छ, विपक्षीका नाममा परमादेशलगायत अन्य जो चाहिने उपयुक्त आज्ञा, आदेश वा पुर्जी जारी गरिपाऊँ । रिटको अन्तिम टुंगो नलागेसम्म एन्ड्रोइड तथा आईओएस मोबाइल र एन्ड्रोइड आईपीटीभी बक्समा एप तथा ओटीटीका माध्यमबाट हुने प्रसारण तथा युट्युब र इन्टरनेट ब्राउजरका माध्यमबाट विज्ञापनसहितका सामग्री प्रसारण हुनबाट तत्काल रोक्नु भनी विपक्षीका नाममा आदेश जारी गर्न पनि रिटमा माग गरिएको छ ।"
उद्योगीले उखुको भुक्तानी दिन थाले,"उखु किसानको एक साता लामो आन्दोलनपछि उखु मिल मालिकहरूले बक्यौता भुक्तानी सुरु गरेका छन् । अघिल्लो आइतबारदेखि माइतीघर मण्डलमा आन्दोलनरत किसानमा बक्यौता पाउने आशा बढेको छ । तर उनीहरू सबै रकम नपाएसम्म आन्दोलन जारी राख्ने मनसायमा छन् । सरकार र उद्योगीबाट धेरै पटक धोका खायौं । अहिले थोरैथोरै गरेर भुक्तानी गरिरहेका छन्, उखु किसान सघर्ष समिति सर्लाहीका सचिव हरिश्याम रायले भने, तर शान्तिपूर्ण आन्दोलन यथावत् छ । भुक्तानी सबै पाएपछि मात्र घर फर्किन्छौं । श्रीराम सुगर मिलले पुस ३ मा १६ करोड ४४ लाख ७० हजार रुपैयाँ र ५ गते ८ करोड ८५ लाख ५७ हजार रुपैयाँ गरी २५ करोड ३० लाख २७ हजार रुपैयाँ भुक्तानी गरेको दाबी गरेको छ । पुस ३ र ५ गते गरी २५ करोड ३० लाख २७ हजार रुपैयाँ भुक्तानीका लागि उखु किसानको खाता रहेका बैंकहरूलाई निर्देशन दिई सोहीअनुसार किसानको खातामा रकम जम्मा भइरहेको व्यहोरा सबैमा जानकारी गराउन चाहन्छौं, श्रीरामले जारी गरेको विज्ञप्तिमा भनिएको छ, बाँकी बक्यौताको हकमा प्रत्येक दिन क्रमशः भुक्तानी गर्दै जाने व्यहोरासमेत सबैमा जानकारी गराउन चाहन्छौं । श्रीरामले भुक्तानी गरिरहेको दाबी गरे पनि संघर्ष समिति भने ठोस सबुत नभएको दाबी गर्छ । श्रीरामले २५ करोड भुक्तानी गरेको भनेको सुनेका छौं । तर किसानले पाएको कुनै प्रमाण छैन, सचिव रायले भने, पैसा किसानको खातामा पुगेको छैन ।अन्नपूर्ण सुगर मिलले पनि पुस ५ देखि बक्यौता रकम भुक्तानी गरिरहेको जनाएको छ । पुस ५ देखि बक्यौता रकम भुक्तानी सुरु गरेका छौं, मिलले जारी गरेको विज्ञप्तिमा भनिएको छ, पछिल्लो एक वर्षमा किसानलाई १८ करोड भुक्तानी गरेका छौं । अब नियमित रूपमा दैनिक १ करोडका दरले किसानको खातामा पठाउने भुक्तानी सूची तय भएको छ । सक्दो सबै छिट्टै भुक्तानी गर्नेछौं । अन्नपूर्णबाट पनि थोरै रकम प्राप्त गरेको रायले जानकारी दिए । ५ लाख ८८ हजार रुपैयाँ पाउने किसानले ८२ हजार पाएका छन्, ४ लाख रुपैयाँ पाउने किसानले ३६ हजार रुपैयाँ मात्रै पाए, उनले भने, किस्ताबन्दीमा पाए, सबै चुक्ता भएको छैन । लुम्बिनी सुगर मिलले किसानसँग माघ १ भित्र सबै भुक्तानी गर्ने सहमति गरेको जनाएको छ । लुम्बिनीका विषयमा भने संघर्ष समिति मौन रहेको रायले बताए । किसानसँगै सहमति भएपछि समितिले बोल्ने कुरा भएन, उनले भने ।यता उद्योग, वाणिज्य तथा आपूर्ति राज्यमन्त्री मोतीलाल दुगडले भने किसानका समस्या एक सातामै समाधान हुने दाबी गरे । उद्योगहरूले बक्यौता तिरिरहेका छन् । श्रीरामले एकदुई दिनमै सबै भुक्तानी गर्ने जनाएको छ । अन्नपूर्णको सबै चिनी बिक्री भएकाले उसले पनि सबै भुक्तानी गर्छ, उनले भने, अब एक सातामा सबै समस्या समाधान हुन्छ । सरकारले एक सातामा समस्या समाधान हुने बताए पनि किसान भने विश्वस्त छैनन् । उनीहरूले आन्दोलनसँगै वार्ता पनि गरिरहेका छन् । रायका अनुसार आइतबार उद्योग, वाणिज्य तथा आपूर्ति मन्त्रालयका सचिव र किसानका प्रतिनिधिबीच छलफल भयो । त्यस क्रममा सरकारी अधिकारीले पनि आन्दोलन स्थगन गर्न आग्रह गरेका थिए ।"
बूढीगण्डकीमा बोटबिरुवाको मुआब्जामा अल्झन,"प्रस्तावित जलाशययुक्त बूढीगण्डकी जलविद्युत् आयोजनामा जग्गाको मुआब्जा वितरण अन्तिम चरणमा पुगे पनि फलफूल र संरचनाको निर्धारण हुन सकेको छैन । निर्माण प्रक्रियामा जानुअघि डुबानमा पर्ने जग्गाको मुआब्जा निर्धारण सकेर वितरण जारी छ । अहिलेसम्म जग्गाको मात्र ३३ अर्ब रुपैयाँ मुआब्जा वितरण भइसकेको छ ।बजार क्षेत्रबाहेक तल्लो क्षेत्रका फलफूल र बोटबिरुवाको लगत संकलन सकिएको छ । एक वर्षअगावै लगत लिइएको घर, गोठ, फलफूल र बोटबिरुवाको मुआब्जा नपाउँदा प्रभावित निराश छन् । फलफूल र बोटबिरुवाको मुआब्जा वितरणलगायतको माग राख्दै प्रभावितले एक सातासम्म आयोजना कार्यालयमा धर्ना पनि दिए । बजार क्षेत्रअन्तर्गत आरुघाट बजारको पनि फलफूल र संरचनाको लगत संकलन सकिएको छ । बोटबिरुवाको भने यही साताबाट लगत संकलन थाल्ने आयोजना कार्यालयको तयारी छ ।प्रभावितको गुनासो बढेपछि शुक्रबार गोरखा र धादिङका दुवै जिल्लाको मुआब्जा निर्धारण समितिको संयुक्त बैठकले दररेट निर्धारणको तयारी थालेको छ । घरगोठ र भौतिक संरचनाको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाईले दररेट निर्धारण गर्नेछ । बोटबिरुवाको डिभिजन वन कार्यालय तथा फलफूलको कृषि ज्ञान केन्द्रलाई दररेट निर्धारणको जिम्मेवारी दिइएको बूढीगण्डकीको वातावरण मुआब्जा वितरण पुनर्वास तथा पुनःस्थापना इकाईका प्रमुख कृष्ण कार्कीले जानकारी दिए । दररेट निर्धारणको जिम्मेवारी पाएका कार्यालयले दुई महिनाभित्र आयोजना कार्यालयलाई प्रतिवेदन पेस गर्नेछन् । बोटबिरुवा र फलफूलको क्षतिपूर्ति दररेट निर्धारण गर्दा दुवै जिल्लाको दररेट हेरेर औसत लिन भनिएको छ । दररेट निर्धारण गरेर चालु आर्थिक वर्षभित्रै फलफूल र बोटबिरुवाको मुआब्जा वितरण सुरु गर्ने तयारी थालिएको उनले बताए । चैतभित्र संरचना र फलफूलको मुआब्जा वितरण नगरे विनियोजित बजेट फ्रिज हुने सम्भावना हुन्छ, उनले भने । आयोजनाका लागि चालु आर्थिक वर्षमा ८ अर्ब रुपैयाँ निकासा भएको उनको भनाइ छ । विनियोजित ८ अर्ब रुपैयाँमध्ये १ अर्ब रुपैयाँ जग्गाको मुआब्जा वितरणमा खर्च भइसकेको छ । संरचना र बोटबिरुवाको मुआब्जा वितरणका लागि मात्र १० अर्ब रुपैयाँभन्दा बढी लाग्ने अनुमान छ । भौतिक संरचनामा ह्रासकट्टी विवादले पनि मुआब्जा वितरणमा अलमल भएको आयोजनाले बताउँदै आएको छ । नेपाल सरकारको भवनसम्बन्धी प्रचलित कार्यविधिमा भौतिक संरचनाको ह्रासकट्टा गर्नुपर्ने प्रावधान छ । तर प्रभावित ह्रासकट्टी गरे मुआब्जा रकम नै नलिने अडानमा छन् । भौतिक संरचनामा ह्रासकट्टी हुँदा मर्कामा पर्ने प्रभावितहरू बताउँछन् ।आयोजनाको स्वीकृत ईआईए प्रतिवेदनमा ह्रासकट्टी नगरी क्षतिपूर्ति भुक्तानी हुन आवश्यक देखिएको उल्लेख छ । संरचना अधिग्रहण गर्दा हाल भइरहेका संरचनाअनुसारको दररेटमा हुने प्रतिस्थापन मूल्य वा ह्रासकट्टी नगरी क्षतिपूर्ति भुक्तानी दिन ऊर्जा, जलस्रोत, सिँचाइ मन्त्रालयसमक्ष माग गरिएको आयोजना प्रमुख कार्कीले बताए । ऐलानी पर्तीमा बसोवास गर्दै आएका डुबान प्रभावितलाई मुआब्जा वितरणका लागि अध्ययन गर्न दुवै जिल्लाका सहायक प्रमुख जिल्ला अधिकारी संयोजक रहेको कार्यदल बनाइएको छ ।"
साढे ९ अर्बका परियोजनामा विश्व बैंकसँग सहकार्य,"ग्रामीण उद्यम र आर्थिक विकास आयोजनाका लागि विश्व बैंकसँग साढे ९ अर्ब रुपैयाँ बराबरका आयोजनामा हस्ताक्षर भएको छ । अर्थ मन्त्रालयमा सोमबार आयोजित कार्यक्रममा मन्त्रालयका सचिव शिशिरकुमार ढुंगाना र विश्व बैंकका माल्दिभ्स, नेपाल र श्रीलंकाका लागि राष्ट्रिय निर्देशक फारिस हदाद जर्भोसले हस्ताक्षर गरे । ग्रामीण कृषि उत्पादनको बजार पहुँच र ग्रामीण उद्यमशीलता प्रवर्द्धन गर्दै कोभिड१९ पछिको आर्थिक पुनरुत्थानलाई अभिवृद्धि गर्ने आयोजनाको लक्ष्य हो । अर्थ मन्त्रालय र विश्व बैंकका अनुसार यो आयोजना प्रदेश १, प्रदेश २, वाग्मती, गण्डकी, लुम्बिनी र सुदूरपश्चिम प्रदेशका मुख्य आर्थिक कोरिडोरमा कार्यान्वयन हुनेछ । प्रदेश र स्थानीय सरकार, मध्यस्थकर्ता संस्था तथा साना र मझौला कृषि उद्यमीसँग सहकार्य गर्दै कृषि क्षेत्रको क्षमता अभिवृद्धि गर्न र उद्यमशीलता इकोसिस्टमको सुदृढीकरणमा पनि परियोजनाले काम गर्नेछ । आयोजनाले ग्रामीण उत्पादक समूह र निजी क्षेत्रका क्रेताहरूबीच उत्पादनशील साझेदारीको सहजीकरण गर्दै रोजगारीको सिर्जना पनि गर्ने अर्थ मन्त्रालयले जनाएको छ ।"
सुक्खा बन्दरगाहका लागि फेरि अध्ययन,"महाकालीपारि दोधारा चाँदनीमा सुक्खा बन्दरगाह निर्माणका लागि फेरि अध्ययन प्रक्रिया सुरु भएको छ । उद्योग, वाणिज्य तथा आपूर्ति मन्त्रालयअन्तर्गतको इन्टरमोडल यातायात विकास समितिले दोधारा चाँदनी नगरपालिका१ को मायापुरी सामुदायिक वन र वडा नम्बर २ को गौरीशंकर सामुदायिक वनमा क्षेत्रमा अध्ययन थालेको हो । हामीले सुक्खा बन्दरगाहका लागि सम्भाव्यता अध्ययनको तयारी थालेका छौं, बन्दरगाहका लागि प्रस्तावित स्थलको अवलोकनपछि महेन्द्रनगरमा पत्रकारहरूसँगको छलफलमा इन्टरमोडल यातायात विकास समितिका कार्यकारी निर्देशक आशिष गजुरेलले भने, नयाँ प्रस्तावित ठाउँको सम्भाव्यता अध्ययनसंँगै अन्य प्रक्रिया क्रमिक रूपमा अघि बढ्नेछन् । दोधारा चाँदनी नगरपालिकाको कञ्जभोजमा सुक्खा बन्दरगाहका लागि १० वर्षअघि विश्व बैंकले र चार वर्षअघि मात्रै इन्टरमोडल यातायात विकास समितिले सम्भाव्यता अध्ययन गरेको थियो । उक्त क्षेत्रमा तत्कालीन प्रधानमन्त्री पुष्पकमल दाहाललगायत मन्त्रीले पटकपटक भ्रमणसमेत गरिसकेका छन् । पछिल्लो पटक कञ्जभोजमा हुने भनिएको सुक्खा बन्दरगाह वडा नम्बर १ को मायापुरी र वडा नम्बर २ को गौरीशंकर सामुदायिक वनमा बनाउन अध्ययन सुरु भएको हो । यसअघि असोज तेस्रो साता उद्योग वाणिज्य मन्त्रालयले सहसचिव प्रकाश दाहालको नेतृत्वमा पनि सम्भाव्यता अध्ययनका लागि प्राविधिक टोली गठन गरेको थियो । टोलीले अध्ययन गरेर नयाँ प्रस्ताव गरिएको क्षेत्रमा सुक्खा बन्दरगाह बनाउन उपयुक्त हुने प्रतिवेदन तयार गरेको कार्यकारी निर्देशक गजुरेलले बताए । दुई वर्षभित्र सबै किसिमका अध्ययन प्रक्रिया सकेर निर्माण कार्यमा जाने योजना छ, गजुरेलले भने, अध्ययनका लागि कन्सल्ट्यान्ट छनोटको काम भइरहेको छ, छिट्टै अध्ययन सुरु हुनेछ । यसअघि गरिएका अध्ययनहरूकै आधारमा अद्यावधिक गरिने उनको भनाइ छ । तीन महिनाभित्रै गुरुयोजना बनाएर डीपीआर निर्माणदेखि वातावरणीय प्रभाव मूल्यांकन (ईआईए) लगायत गतिविधि दुई वर्षभित्रै सकिने उनले बताए । निर्माणका लागि थप दुई वर्ष लाग्ने उनले जानकारी दिए । हामीले सम्भाव्यता अध्ययन र भारतसँगको छलफल सँगसँगै अघि बढाएका छौं, उद्योग वाणिज्य मन्त्रालयका उपसचिव श्रीधर गौतमले भने, भारतले पनि बनबासा क्षेत्रमा एकीकृत चेक पोस्टका लागि तयारी गरिसकेको छ, हामीलाई पनि त्यहीअनुसारको जानकारी भएको छ । उनका अनुसार विगतमा प्रस्ताव गरिएको कञ्जभोजका लागि भारतीय क्षेत्रमा राष्ट्रिय वन पर्ने भएकाले भारतीय पक्षबाट माथिल्लो क्षेत्रमा तयारी गर्न प्रस्ताव आएको हो । पछिल्लो पटक मन्त्रालयका सहसचिव दाहाल नेतृत्वको टोलीले गरेको अध्ययनमा मायापुरी र गौरीशंकर सामुदायिक वनमा साढे तीन सय बिघा जमिन छ । सुक्खा बन्दरगाह र एकीकृत जाँच चौकीका लागि उक्त जमिन लगभग उपयुक्त हुने गौतमले बताए ।"
नेकपा विवाद निर्वाचन आयोगमा,"विभाजनको संघारमा रहेको सत्तारूढ दल नेपाल कम्युनिस्ट पार्टीको विवाद निर्वाचन आयोगमा पुगेको छ । विवाद आयोगमा पुगेसँगै नेकपा विभाजनको औपचारिक प्रक्रिया प्रारम्भ भएको छ । पार्टी अध्यक्ष तथा प्रधानमन्त्री केपी शर्मा ओलीमाथि अनुशासनको कारबाही गर्ने अर्का अध्यक्ष पुष्पकमल दाहाल र माधव नेपाल समूहको निर्णयको जानकारी सोमबार आयोगलाई गराइएको छ ।ओलीले प्रतिनिधिसभा विघटन गरेर मध्यावधि निर्वाचन घोषणा गरेपछि दाहालनेपाल समूहले त्यसलाई असंवैधानिक कदम भन्दै ओलीमाथि अनुशासनको कारबाही बढाउने निर्णय आइतबार स्थायी कमिटीको बहुमतबाट गरेको थियो । दाहालनेपाल पक्षले पुस ७ गते (मंगलबार) बोलाएको केन्द्रीय कमिटी बैठकबाट प्रधानमन्त्री ओलीमाथि अनुशासनको कारबाहीबारे निर्णय गर्ने तयारी गरेको छ । आयोगका प्रवक्ता सहसचिव राजकुमार श्रेष्ठले स्थायी कमिटीले गरेको निर्णय आयोगलाई प्राप्त भएको बताए । कुनै पदाधिकारी हेरफेर भएको वा कारबाही गरिएको जानकारी आएको होइन, उनले भने, स्थायी कमिटीले केन्द्रीय कमिटीमा लैजाने प्रस्तावसहितका निर्णयहरूको विवरण आएको हो । आयोगलाई त्यस्तो जानकारीको आवश्यकता पर्दैन तर उहाँहरूले बुझाउनुभएको त्यति हो ।राजनीतिक दलसम्बन्धी ऐनको दफा ५१ मा दलले आफ्नो नाम, विधान, नियम, छाप, झन्डा वा चिह्नमा भएको परिवर्तन, संशोधन वा पदाधिकारीको हेरफेरको जानकारी आयोगलाई गराउनुपर्ने व्यवस्था छ । दाहाल र ओली पक्षले छुट्टाछुट्टै केन्द्रीय कमिटी बैठक बोलाएका छन् । दाहाल पक्षले स्थायी कमिटीको निर्णयअनुसार केन्द्रीय कमिटीबाट अनुशासनको कारबाही गरेर पार्टी सदस्यताबाट निष्कासन गरेको जानकारी आयोगलाई दिएपछि पार्टी विवाद टुंग्याउने जिम्मा आयोगसमक्ष पुग्नेछ । ओली पक्षले उक्त कारबाहीलाई नस्विकार्ने तथा केन्द्रीय कमिटीको आधिकारिकता आफूसमक्ष रहेको दाबी आयोगमा गर्न सक्नेछ ।आयोगका पदाधिकारीहरू सत्तारूढ दल नेकपाको विवाद आयोगमा आइपुग्नेमा ढुक्क छन् तर कुन रूपमा आइपुग्छ, त्यसको अनुमान आयोगलाई छैन । आयोग स्रोतले भन्यो, एक पक्षले प्रधानमन्त्रीलाई कारबाही गर्ने र प्रधानमन्त्रीले त्यसलाई अस्वीकार गर्दै अर्को पक्षलाई कारबाही गरेको स्वरूपमा पनि नेकपा विवाद आउन सक्छ । आयोगका पदाधिकारी र कर्मचारीबीच सोमबार नेकपा विवाद कुन रूपमा आयोगमा प्रवेश गर्छ भन्ने विषयको अनुमानमै अनौपचारिक संवाद केन्द्रित थियो । आफूमाथि गरिएको कारबाहीको ओलीले निश्चित रूपमा प्रतिवाद गर्ने र त्यहींबाट दुवैतिरको दाबी आयोगमा आइपुग्ने अनुमान गरिएको छ । त्यतिबेला आयोग प्रधानमन्त्री तथा पार्टी अध्यक्ष ओलीमाथि गरिएको कारबाहीको आधिकारिकता जाँचको प्रक्रियामा प्रवेश गर्नेछ ।नेकपाको ४ सय ४१ सदस्यीय केन्द्रीय कमिटीमा बहुमतको दाबी पनि दुवै पक्षबाट हुन सक्छ । राजनीतिक दलसम्बन्धी ऐनअनुसार केन्द्रीय कमिटी र संसदीय दलमा कम्तीमा ४० प्रतिशत सदस्यले छुट्टै दल बनाएमा मात्रै दल विभाजनको प्रक्रिया प्रारम्भ हुनेछ । संसदीय दल नरहेको अवस्थामा के हुने भन्ने विषय विधानले बोलेको छैन । पूर्वप्रमुख निर्वाचन आयुक्त अयोधीप्रसाद यादवले संसदीय दल नरहेको अवस्थाका विषयमा ऐन मौन रहनुले पनि जटिलता उत्पन्न गराउने बताए । ऐनमा वा नभएर र लेखिएको छ । त्यस्तो अवस्थामा पार्टी विभाजनको दाबी गर्न केन्द्रीय कमिटी र संसदीय दल दुवैमा ४० प्रतिशत चाहिने यादवले बताए । अहिले संसद् नभएकाले फरक परिस्थिति छ, त्यसबारे आउने जटिलतालाई कानुनविद्हरूको परामर्शमा आयोगले सुल्झाउन सक्छ, उनले भने । यतिबेला संसदीय दल नरहेकाले पार्टी विभाजनलाई केन्द्रीय कमिटीमा ४० प्रतिशत पुर्याउँदा पुग्ने कोणबाट छलफल केन्द्रित हुन सक्छ । अर्का पूर्वप्रमुख निर्वाचन आयुक्त नीलकण्ठ उप्रेतीले पार्टीको एकीकरण वा विभाजनका लागि केन्द्रीय कमिटीको निर्णय नै महत्त्वपूर्ण मानिएको बताए । अहिले संसद् नरहेको अवस्थामा पार्टी विभाजन चाहने पक्षले केन्द्रीय कमिटीमा ४० प्रतिशत पुर्याउनुपर्ने उनले उल्लेख गरे । पार्टीको आधिकारिकताका लागि केन्द्रीय कमिटीको बहुमतकै ठूलो अर्थ रहेको दुवै पूर्वप्रमुख आयुक्तले बताए ।केन्द्रीय कमिटीमा जोसँग ५० प्रतिशतभन्दा बढी बहुमत छ र त्यसको आधिकारिकताको प्रमाणीकरण आयोगमा गर्न सक्छ, उसैले माउ पार्टीको नाम, चिह्न वा झन्डा पाउने हो, उप्रेतीले भने, केन्द्रीय कमिटीमा ४० प्रतिशत पुर्याउन सके अर्को पक्ष दल विभाजनको प्रक्रियामा जान सक्छ । त्योभन्दा कम भए विल्कुल नयाँ दल दर्ताको प्रक्रिया प्रारम्भ गर्नुपर्छ । ऐनको दफा ४३ ले दलको नाम, छाप, झन्डा वा चिह्न, दलका पदाधिकारी, केन्द्रीय कमिटी वा केन्द्रीय कमिटीको निर्णयको आधिकारितालाई लिएर उत्पन्न विवाद निरूपणको अधिकार आयोगलाई दिएको छ । पार्टीको नाम, झन्डा, चिह्न, केन्द्रीय कमिटीको निर्णयलगायत विषयमा आधिकारिकता दाबी गर्ने पक्षले दलको केन्द्रीय कमिटीको चालीस प्रतिशत सदस्यको हस्ताक्षरसहित निवेदन दिनुपर्छ । ऐनअनुसार केन्द्रीय कमिटीमा ४० प्रतिशत पुर्याउन नसक्ने पक्षले माउ पार्टीको नाम, चिह्न र झन्डामा हकदाबीको निवेदनसमेत आयोगसमक्ष दिन पाउँदैन ।नेकपाको ४ सय ४१ सदस्यीय केन्द्रीय कमिटीमा पार्टीमाथिको आधिकारिकता पाउन कम्तीमा २ सय २१ सदस्यको साथ चाहिन्छ । त्यस्तै, विभाजनका लागि दाबी गर्न आवश्यक पर्ने ४० प्रतिशतका लागि १ सय ७७ सदस्यको साथ आवश्यक पर्छ । प्रधानमन्त्री ओली वा अर्का अध्यक्ष दाहालमध्ये कोसँग बहुमत छ, त्यसको परीक्षणको जिम्मेवारी आयोगकै हुनेछ । राजनीतिक दलसम्बन्धी ऐनको दफा ४४ को उफदफा ६ मा आयोगमा पेस भएको केन्द्रीय कमिटीका पदाधिकारी र सदस्यमध्ये जुन पक्षसँग बहुमत छ, त्यस्तो पक्षलाई विवाद उत्पन्न हुनुअघिको दलको मान्यता दिइने उल्लेख छ । अर्को पक्षलाई छुट्टै राजनीतिक दलका रूपमा मान्यता दिई दर्ता गर्न सकिने प्रावधान उक्त दफामा छ । २०५९ सालमा प्रतिनिधिसभा विघटनकै कारण नेपाली कांग्रेसमा दलको आधिकारिकतालाई लिएर विवाद उत्पन्न भएको थियो । त्यतिबेला आयोगले केन्द्रीय कमिटीमा बहुमत रहेको गिरिजाप्रसाद कोइराला पक्षलाई दलको आधिकारिकता प्रदान गरेको थियो भने शेरबहादुर देउवालाई नेपाली कांग्रेसको छुट्टै समूह जनिने गरी अर्को पार्टी दर्ता गर्ने अवसर दिएको थियो । करिबकरिब २०५९ सालकै जस्तो परिस्थिति अहिले छ । जेठ ८ मा प्रतिनिधिसभा विघटन गरेपछि पार्टी सभापति कोइरालाले देउवालाई साधारण सदस्यबाटै निलम्बन गरेका थिए । देउवाले त्यसलाई अस्वीकार गर्दै असार २ मा पार्टीको महाधिवेशन भेला गरेर आफैंलाई पार्टी सभापति घोषणा गरे । छुट्टै केन्द्रीय समिति गठन गरे । करिब तीन महिनासम्म दुईवटा नेपाली कांग्रेस अस्तित्वमा थिए । दुवै पक्षको दाबी नेपाली कांग्रेसमा रह्यो । पार्टीको नाम, चुनाव चिह्न र झन्डालाई लिएर महिनौं विवाद चलेको थियो । असोज १ मा मात्रै निर्वाचन आयोगले माउ पार्टीको आधिकारिकता कोइराला पक्षलाई दिएको थियो । त्यसपछि देउवा नेतृत्वमा नेपाली कांग्रेस (प्रजातान्त्रिक) नामक नयाँ दल दर्ता भएको थियो ।पूर्वप्रमुख आयुक्त उप्रेतीले त्यतिबेला पनि बहुमत सदस्य रहेको पक्षमै आयोगको निर्णय आएको बताए । अहिले पनि राजनीतिक दलसम्बन्धी ऐनमा स्पष्ट रूपमा केन्द्रीय कमिटीको बहुमत रहेको पक्षमा माउ पार्टीको आधिकारिकता जाने उल्लेख रहेकाले त्यसैअनुसार स्वाभाविक निर्णय हुने उनले उल्लेख गरे । आयोगसमक्ष दलको विवाद कुन रूपमा आइपुग्छ, त्यहीअनुसार आयोगले विद्यमान ऐन, कानुन र दलको विधानमा रहेको व्यवस्थालाई टेकेर निर्णय लिनुपर्छ, उनले भने, त्यसभन्दा दायाँबायाँ गर्ने अधिकार आयोगलाई हुँदैन । केन्द्रीय कमिटीमा ओली पक्षको बहुमत पुग्ने सम्भावना छैन । त्यस्तो अवस्थामा उनले माउ पार्टीको आधिकारिता पाउने छैनन् । पार्टी विभाजनका लागि चाहिने ४० प्रतिशत पनि पुर्याउन कठिन हुने अवस्थामा उनले आफूलाई सहज हुने गरी अध्यादेशमार्फत ऐन संशोधनसमेत गर्न सक्ने अुनमान लगाइएको छ । ऐन संशोधन भएर आयो भने अर्को कुरा, नभए पार्टीभित्रको अहिलेकै अंक गणित हेर्दा ओली पक्षलाई दल विभाजनको आधिकारिकता पुर्याउन कठिन छ, आयोग स्रोतले भन्यो, आयोगमाथि उनको पक्षबाट जति दबाब आए पनि ऐनकानुनभन्दा बाहिर गएर निर्णय गर्न सक्ने ठाउँ रहँदैन । त्यस्तो अवस्थामा ओलीले यसअघि नै आयोगमा दर्ता भइसकेको नेकपा (एमाले) नामक दललाई सक्रिय पार्ने सम्भावना बढी छ ।"
बाधा अड्काउ फुकाउन राखेपको आग्रह,"असारमा जारी राष्ट्रिय खेलकुद विकास ऐन२०७७ को प्रावधान र त्यसको नियमावली आउन भइरहेको ढिलाइका कारण कार्यसमितिको पदावधि सकिएका खेल संघहरूको निर्वाचनमा अन्योल भएको छ । १३औं दक्षिण एसियाली खेलकुद (साग) को चटारो र त्यसपछि कोरोना भाइरसका कारण देशव्यापी लागू गरिएको निषेधाज्ञाका कारण दर्जन बढी खेल संघको निर्वाचनको मिति गुज्रिएको छ । २०७६ असारमा सदस्यसचिवको रूपमा रमेशकुमार सिलवालले कार्यभार सम्हालेपछि १३औं सागको आयोजनाअघि संघको निर्वाचन नगर्न राखेपले निर्देशन दिएको थियो । गत असारमा नयाँ ऐन लागू भएपछि खेलकुदले संघीय संरचनाको आकार लिएसँगै केन्द्रको निर्वाचनमा अन्योल बढेको छ । नयाँ ऐनले प्रदेश र स्थानीय तहको संरचनालाई स्वीकार गरेको छ । केन्द्रीय संघहरूलाई स्थानीय तह र प्रदेशस्तरको संरचना बनाउन दुई वर्षको अवधि तोकिएको छ । नयाँ संरचनाअनुसार भूमिका पनि फरकफरक छ । नयाँ ऐनअनुसार केही खेल संघले प्रादेशिक र स्थानीय तहसम्मको संरचना बनाए पनि अधिकांश खेल संघहरू नियमावली कुरेर बसेका छन् ।सदस्यसचिव रमेशकुमार सिलवालले पनि ऐनका प्रावधान र नियमावली बनिनसकेको संक्रमणकालीन अवस्थामा अन्योल देखिएको स्विकारे । ऐनले मात्रै पुग्दैन, नियम र नियमावलीहरू पनि बन्नुपर्छ । हिजोका दिनमा केन्द्र, क्षेत्र र जिल्ला थियो । नयाँ संरचना परिस्कृत छ र संरचनाअनुसार स्वायत्त भूमिका पनि छ, उनले भने, एउटै खेल संघ स्थानीय तह, प्रदेश र केन्द्रमा दर्ता गर्नुपर्छ । जिल्लागत कमिटीहरू पनि बन्नेछन् ।राखेपले संक्रमणकालीन अवस्थाका लागि भन्दै मन्त्रालयमा बाधा अड्काउ फुकाउका लागि अनुरोध गरेको सिलवालले जानकारी दिए । त्यो भनेको नियमावली नआउन्जेलसम्म संघको निर्वाचन राकेर राख्नुहुँदैन भन्ने हो । संघको निश्चित संरचना हुन्छ । उनीहरू सम्बन्धित खेलको अन्तर्राष्ट्रिय संरचनासँग आबद्ध हुन्छन्, त्यसैले अन्तर्राष्ट्रिय मान्यता पनि हेर्नुपर्छ । नियमावली आउन समय लाग्न सक्छ । मैले मन्त्रालयका अधिकारीहरूसँग पनि बाधा अड्काउ फुकाउको सम्बन्धमा छलफल गरेको छु, उहाँहरू सकारात्मक हुनुहुन्छ, सिलवालले भने । मन्त्रालयबाट स्वीकृति पाएको खण्डमा निश्चित समय तोकेर तल्लो तहदेखि केन्द्रसम्म संघको निर्वाचन गरिने सम्भावनाबारे सदस्यसचिवले भने, म्याद सकिएका सबै खेल संघहरूको आफ्नै जिल्ला संरचना छ । उनीहरूले स्थानीय तह र प्रदेशमा पनि संरचना बनाउन समय लाग्दैन । प्रदेश खेलकुदको संरचना बन्न ढिलाइ हुँदा केही अप्ठेरो हुनसक्छ । तर यो वर्षभित्रमा सबै खेल संघहरू व्यवस्थित गर्नेछु ।ऐनको धारा २२ (ग) मा संघको कार्यसमिति निर्वाचन ४ वर्षमा हुनुपर्ने उल्लेख छ । चार वर्ष कार्यअवधि पूरा गरेका संघहरूको निर्वाचनमा पनि नियमावलीका कारण अन्योल भएको हो । ऐनअनुसार स्थानीय तह र प्रदेशको संरचना बनेपछि केन्द्रको संरचनाका नवीकरण गर्नुपर्ने हुन्छ । ऐनले पनि सम्बन्धित खेल संघलाई दुई वर्षभित्र प्रदेश र स्थानीय तहमा दर्ता गर्न भनेको छ । तर अहिलेसम्म एउटाबाहेक अन्य प्रदेशमा खेलकुद संरचना बनेकै छैनन् । यसो हुँदा संघले खेल दर्ता गर्न पाएका छैनन् । राखेपले यसबीचमा १२ खेल संघको पदावधि सकिएको छ । कराते, ह्यान्डबल संघको अवधि १३ औं सागअगाडि नै सकिएका हो । कोरोना कहरबीचमा राष्ट्रिय खेल भलिबल, ब्याडमिन्टन, जुडो, आईटीएफ तेक्वान्दो, पौडी, आर्चरी, टेनिसलगायत संघमा कार्यसमितिको पदावधि सकिएको छ । ह्यान्डबलको पदावधि अघिल्लो वर्षको भदौमै सकिएको हो । १३ औं साग नजिकिँदो समयमा निर्वाचन नगर्न राखेपले उर्दी जारी गरेपछि स्थगित निर्वाचन चैत १ गते तोकिएको थियो । कोरोना महामारीको सुरुआती समयमा निर्वाचन हुन सकेन र अहिले ऐनका कारण के गर्ने भन्ने अन्योलमा संघका पदाधिकारीहरू छन् । हामीले त्यतिबेला चुनाव गर्न सकेनौं । मेरो कायसमितिको पदावधि सकिएको १ वर्षभन्दा बढी भइसकेको छ । अहिले ऐनका प्रावधानले अर्को अन्योल खडा गरिदिएको छ । हामी चुनाव गर्न तयार छौं तर प्रदेश र स्थानीय तहमा खेलकुद संरचना बन्दा हामीले हाम्रो संरचना कसरी बनाउने भन्नेमै सोच्न सकिरहेका छैनौं । यसले गर्दा संघको योजना तर्जुमा गर्न पनि कठिन भइरहेको छ, नेपाल ओलम्पिक कमिटीका उपाध्यक्ष तथा ह्यान्डबल संघका अध्यक्ष तेज गुरुङले कान्तिपुरसँग भने । आर्चरी संघले चैत १८ गते चुनाव गर्न राखेपबाट स्वीकृति लिइसकेको थियो । लकडाउनका कारण स्थगित निर्वाचन प्रक्रिया नयाँ ऐनले झनै अन्योल बनाइदियो । छोरो जन्मिनुभन्दा नागरिकता बनाउन हतार गरेझैं गरी मन्त्रालयले ऐन जारी गर्यो । ६ महिना हुनलाग्दा पनि नियमावली आएको छैन । संघको निर्वाचन कसरी गर्ने हो ऐनमा प्रस्ट छैन, आर्चरीका महासचिव रमेश सिवाकोटीले भने, पुरानै जिल्लाको संरचनामार्फत केन्द्रको निर्वाचन गरी पछि प्रदेशको संरचना निर्माण सुरु गर्नु उपयुक्त विकल्प हुनसक्छ ।भलिबल संघका पदाधिकारीको पदावधि सकिएको गएको जेठमा हो । राष्ट्रिय खेलको नयाँ निर्वाचनका लागि राखेपको निर्देशन कुरेर बसेको महासचिव जितेन्द्रबहादुर चन्दले जानकारी दिए । गत साता राखेपले गरेको अन्तरक्रियामा अहिलेको कमिटीले खेलकुद गतिविधि सञ्चालन गर्न निर्देशन भएको छ । हामीलाई अन्तर्राष्ट्रिय रूपमा समस्या छैन । तर नियमावली बन्न भइरहेको ढिलाइले हाम्रो निर्वाचनमा अन्योल भएको छ । हामी राखेपको निर्णय कुर्नेबाहेक अन्य विकल्पमा सोचेका छैनौं ।राखेपले केन्द्रीय संघहरूको शुद्धीकरणमा पनि योजनाबद्ध रूपमा अगाडि बढ्ने योजना बनाएको छ । ऐनअनुसार कम्तीमा ५ जिल्ला समेटेर प्रदेश संघ र कम्तीमा ४ प्रदेश समेटेर केन्द्रीय संघ बन्ने मापदण्ड कतिपय संघहरूको पूरा हुँदैनन् । यसो हुँदा उनीहरू क्षेत्रीय वा स्थानीय क्लबमा घटुवा हुन सक्छन् । भौगोलिक अवस्थाअनुसारका खेल संघहरू प्रदेश संरचनामा जाँदा उनीहरूले न्युनतम मापदण्ड पूरा गर्न नसक्ने अवस्था हुनसक्छ । धेरै खेलहरूको सञ्जाल देशभर छैनन्, उनीहरूले विधिसम्मत प्रदेश संघ गठन गर्नसक्ने अवस्था पनि हुँदैन, राखेप सदस्यसचिव सिलवालले भने ।"
अरुणाको पहिलो प्रेम भलिबलसँग,"सबै आँखै अगाडि छन्, सिनेमाका दृश्यजस्तै चारैतर्फ घुमिरहेका छन् । उनलाई लाग्छ, समयको चक्र उल्टो घुमाएर फेरि फाइनलसम्म पुग्न पाए, ती हारेका तीन सेटलाई उल्टाउने प्रयास गर्थिन् । स्वर्ण जित्न प्रयास गर्थिन् । यी सबै कल्पना नै त हुन्, तर यसले अरुणा कस्ती छन्, त्यसको सार खिच्छ । उनी हाकाहाकी भन्छिन्, भलिबल नै मेरो पहिलो प्रेम हो ।सानोमा वीरेन्द्र सिल्ड खेल्दा उनी पहिलोपल्ट प्रशिक्षक कौशिला खत्रीको नजरमा परेकी थिइन्, त्यसपछि त सिधै भलिबलका लागि चर्चित ज्ञानुबाबा स्कुल पुगिन् । त्यसपछि कथा त धेरैलाई थाहा छ । केही वर्षयता त उनी कप्तान छिन् । यिनै अरुणा आफ्नो खेलजीवनको अर्को मोडमा छिन्, पपुलर प्लेयर को मनोनयनमा परेर । त्यसलाई सुखमय बनाउन अरुणालाई धेरैभन्दा धेरै मत दिने कि ?"
ठूलो छलाङ मार्दै म्यानचेस्टर,बेन्जेमाको गोलम्याड्रिड करिम बेन्जेमाले आफू उत्कृष्ट लयमा रहेको साबित गर्दै एक गोल र अर्को दुई गोलमा सहयोगी भूमिका निभाएपछि रियल म्याड्रिडले स्पेनी ला लिगामा आइतबार आइबरलाई ३१ ले हराएको छ । रियलको यो लगातार पाँचौं जित हो । योसँगै रियलले लिग तालिकामा शीर्षस्थानको एट्लेटिको म्याड्रिडसँग अंक बराबरी गरेको छ । दुवै म्याड्रिड क्लबको २९ अंक भएको छ । एट्लेटिकोले रियलको तुलनामा दुई खेल कम खेलेको छ । आइबर १५ अंकसहित १४ औं स्थानमा छ । आइतबार अर्को खेलमा गेटाफेले काडिजलाई २० ले हरायो । विजयी टिमको १६ अंक छ र ११औं स्थानमा छ । काडिजका लागि भने घरेलु मैदानमा बेहोरेको यो हार ठूलो धक्काका रूपमा रह्यो । यो खेल जितेको भए काडिजले युरोपमा खेल्ने सम्भावना जीवन्त राख्न सक्थ्यो ।
स्याङ्जालाई सफलता,"पोखरा (कास) विष्णु पाण्डेको अलराउन्ड प्रदर्शनमा पोखरामा जारी गण्डकी प्रदेशस्तरीय क्रिकेट प्रतियोगितामा सोमबार स्याङ्जाले नवलपुरलाई २ विकेटले पराजित गरेको छ । पोखरा रंगशाला क्रिकेट मैदानमा रोचक बनेको खेलमा अन्तिम २ बल बाँकी हुँदा स्याङ्जाले जित निकालेको हो । टस जितेको नवलपुरले स्याङ्जासामु २ सय १४ को लक्ष्य प्रस्तुत गरेको थियो । जवाफमा स्याङ्जाका विष्णु पाण्डेले सम्हालिएको इनिङ्स खेल्दै १ सय ९ बलमा ७५ रनको महत्त्वपूर्ण योगफल तयार पारेपछि जितको आधार तयार भएको हो । उनले ८ चौका प्रहार गरे । ४७१ ओभरमा सम्पूर्ण विकेट गुमाएको नवलपुरका लागि दुई ब्याट्सम्यानले अर्धशतक बनाए पनि त्यो पर्याप्त हुन सकेन । दीपक डुम्र्रेले ५२ र सन्देश बस्नेतले ५० रन बनाए । स्याङ्जाका मिलन लुइँटेलले ५ र विष्णु पाण्डेले २ विकेट लिए । २ सय १४ रनको लक्ष्य पाएको स्याङ्जाले ४९४ ओभरमा ८ विकेट गुमाई विजय लक्ष्य पार गरेको थियो । स्याङ्जाका करण पंगेनीले ४१, ईश्वर क्षेत्रीले २८ र अशोक श्रेष्ठले २७ रन जोडेका थिए । नवलपुरका कैलाश पंगेनीले ३ र विज्ञान गौतमले २ विकेट लिए । स्याङ्जाका विष्णु पाण्डे म्यान अफ द म्याच भए । उनलाई गण्डकी प्रदेश सांसद राजीव पहारीले ट्रफी प्रदान गरेका थिए । मंगलबार कास्की र तनहुँबीच प्रतिस्पर्धा हुने आयोजक गण्डकी प्रदेश क्रिकेट संघले जनाएको छ ।"
महिला क्रिकेट लमहीमा,"काठमाडौं (कास) प्रधानमन्त्री कप महिला राष्ट्रिय क्रिकेट प्रतियोगिता पुस ११ देखि १९ सम्म दाङको लमहीमा हुने भएको छ । नेपाल क्रिकेट संघ (क्यान) ले सोमबार प्रतियोगिताको मिति र खेलस्थलको तालिका सार्वजनिक गरेको छ ।समूह ए मा नेपाल एपीएफ क्लब, प्रदेश २, कर्णाली प्रदेश र लुम्बनी प्रदेश तथा समूह बी मा सुदूरपश्चिम प्रदेश, वाग्मती प्रदेश, गण्डकी प्रदेश र प्रदेश १ रहेका छन् । समूहका शीर्ष दुई टोली सेमिफाइनल पुग्ने छन् । साँघुरो खेलतालिकामा एकै दिन दुई खेल हुनेछन् र एकै टोलीले ३ देखि ४ दिनसम्म खेल्नुपर्ने स्थिति रहेको छ । पहिलो दिन लुम्बिनी र प्रदेश २ तथा एपीएफ र कर्णाली प्रदेशबीच खेल हुनेछ । पुस १६ मा समूह चरणका खेल सकिने छ । सेमिफाइनल त्यसको भोलिपल्ट हुनेछ । फाइनल पुस १९ मा हुनेछ । राष्ट्रिय खेलकुद परिषद्को सहयोगमा क्यानले यो प्रतियोगिता आयोजना गर्दै आएको छ ।"
"खेल गतिविधि शून्य, त्रिवेणी कप स्थगित","लमजुङ (कास) कोरोना संक्रमण जोखिमले ९ महिनायता जिल्लामा खेलकुद गतिविधि ठप्पप्रायः छ । धेरै ठाउँमा खेलिने फुटबल, अरू खेल प्रतियोगिता रोकिएका छन् । केही ठाउँमा कम उपस्थित भएर ब्याडमिन्टन खेलाइए पनि समय छोटो गरिएको छ । गाउँपिच्छे फुटबल मैदान भए पनि खेलका गतिविधि भएका छैनन् । खेलकुदका गतिविधि हुन छाडेपछि मैदान पनि जीर्ण बन्न थालेको छ ।जिल्लाका फुटबल प्रशिक्षका इन्द्र रानाका अनुसार लकडाउन भएयता खेलको महत्त्व राख्ने फुटबलका कुनै पनि प्रतियोगिता हुन सकेका छैनन् । खेलमा कुनै विकास भएन । न कुनै प्रतियोगिता भयो । खेलाडी र कतिपय रेफ्रीका रोजीरोटी गुमे, उनले भने, नियमित हुने प्रतियोगिता धमाधम स्थगित भए । गतवर्ष जुनियर खेलाडीलाई दिइने प्रशिक्षण र तालिमसमेत बन्द भएको उनले बताए । कोरोनाको जोखिमले यसवर्ष लमजुङकै सबभन्दा ठूलो राशिको त्रिवेणी कप फुटबल प्रतियोगिता स्थगित गरिएको छ । आयोजक त्रिवेणी युवा क्लबका अध्यक्ष सिजन श्रेष्ठका अनुसार कोरोना संक्रमण जोखिम उच्च रहेकाले प्रतियोगिता स्थगित गरिएको हो । यसवर्ष त्रिवेणी कपको २९औं संस्करण गर्नुपर्ने हो । कोरोना संक्रमणका कारण हामीले रोक्यौं, उनले भने । बेंसीसहरमा हरेक वर्ष पुस १२ देखि त्रिवेणी कप फुटबल प्रतियोगिता हुन्थ्यो । विजेताले ३ लाख, दोस्रोले १ लाख ५० हजार र सेमिफाइनल पराजित टिमले समान ५० हजार रुपैयाँ पाउँथे ।जिल्ला खेलकुद विकास समितिका निवर्तमान अध्यक्ष गोविन्द बस्नेतका अनुसार गतवर्ष भव्य कार्यक्रम र तामझामसहित हिउँद लागेपछि फुटबल प्रतियोगिताहरू हुन्थे । तीजदेखि गाउँगाउँमा सुरु हुन्थ्यो । यस वर्ष चैतदेखि फुटबलका प्रतियोगिता भएको जानकारीमा आएको छैन । समितिका कार्यालय प्रमुख पूर्णप्रसाद अधिकारीले कोरोना संक्रमण जोखिमले खेलकुद गतिविधि ठप्प भएको बताए । लमजुङमा नयाँ वर्ष, तीज, दसैंतिहारका साथै ल्होसारको अवसरमा विभिन्न खेलकुदका कार्यक्रम हुन्थे । खेलकुदमा बढी फुटबल नै हुन्थ्यो । अहिले फुटबल प्रतियोगिता सबै रोकिएको अधिकारीले बताए । गत चैत वैशाखदेखि नै फुटबललगायत प्रतियोगिता हुन सकेको छैन । ९ महिनासम्म न प्रतियोगिता भएको छ न त कार्यक्रम । खेलकुदका गतिविधि नभएपछि हामी फुर्सदमा छौं, उनले भने ।"
भारतको प्रदर्शनपछिको स्तब्धता,"नयाँ दिल्ली (रोयटर्स) क्रिकेट भनेपछि हुरुक्कै हुने भारत विराट कोहलीको टिम आफ्नो टेस्ट इतिहासमै सबैभन्दा कम स्कोरमा समेटिएपछि त्यसमा विश्वास गर्न सकिरहेको छैन । अस्ट्रेलियाविरूद्धको दिवारात्रि टेस्टमा भारत तीन दिनभित्र पराजित भएको थियो । भारतले ८ विकेटको हार बेहोर्यो । बलियो ब्याटिङक्रम मानिएको भारत अविश्वसनीय रूपमा नाटकीय पतनको सिकार भएको थियो । भारतमा अहिले यही चर्चाको विषय बनेको छ । टाइम्स अफ इन्डियाले आफ्नो पहिलो पृष्ठमा कोहलीको तस्बिर छापेको छ, त्यसमा उनको शीर झुकेको छ । त्यससँग १० अंक पनि राखिएको छ, जुन प्रत्येक भारतीय ब्याट्सम्यानले ३६ रनमा अलआउट हुनेक्रममा जोडेका थिए । अनि पत्रिकाले त्यसबारे लेखेको छ, यो कुनै टेलिफोन नम्बर होइन । यो त भारतीय टिमको दोस्रो इनिङ्समा ब्याट्सम्यानले जोडेको रन हो । पूर्वखेलाडी वीरेन्द्र सहवागले पनि यो प्रदर्शनलाई कहिल्यै भुल्न नसकिने बताउँदै ट्वीट गरेका छन्, कहिल्यै पनि बिर्सन नसकिने पासवर्ड ४९२०४०८४०४१ । इन्डियन एक्सप्रेस भने आफ्नो पहिलो पृष्ठमा एडिलेड ओभलको म्यानुयल स्कोरबोर्डको तस्बिर हालेको छ । केही पूर्वखेलाडीले टिमप्रति सहानुभूति पनि देखाएका छन् । यसमध्ये एक सचिन तेन्दुलकरले भनेका छन्, सुरुआती दुई इनिङ्समा भारत नै अगाडि थियो, तर अस्ट्रेलियाले कडा पुनरागमन रच्यो । यो नै टेस्ट क्रिकेटको सुन्दरता हो । यो खेल नसकिएसम्म साँच्चै सकिन्न ।"
