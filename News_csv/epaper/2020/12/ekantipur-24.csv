शीर्षक,विवरण
धारा ७६ को व्याख्या संवैधानिक इजलासमा,"एउटा संविधानको धारा ७६ को उपधारा ७ हो, जसमा प्रतिनिधिसभा विघटनको व्यवस्था छ । प्रधानमन्त्रीले सिफारिसमा उल्लेख गरेकाले धारा ८५ को प्रसंग पनि बहसमा उठेको छ । साथै संविधानको धारा १०० पनि यसमा जोडिने देखिन्छ, जुन प्रसंग अलि तल आउनेछ । इजलासले जुनसुकै विषय र क्षेत्रमा पनि जिज्ञासा र चासो राख्न सक्छ तर मूलतः संविधान विघटनको विषय धारा ७६ को उपधारा ७ मा केन्द्रित हुने देखियो, अधिवक्ता गोविन्द बन्दीले कान्तिपुरसित भने, सिफारिसमा धारा ८५ पनि उल्लेख भएकाले त्यसको प्रसंग आउला तर मुख्य रूपमा विघटनको व्यवस्था भएको धारा ७६ को उपधारा ७ कै कसीमा हेर्नुपर्ने देखिन्छ । संविधानको धारा ७६ मा सरकार गठनको व्यवस्था छ । स्पष्ट बहुमतको सरकार, त्यो नभए दुई वा बढी दल मिलेको बहुमतको सरकार बनाउनुपर्ने हुन्छ । त्यसो नभए सबैभन्दा बढी मत ल्याएको दलले सरकार बनाउन पाउनेछ । बोलीचालीको भाषामा भनिने अल्पमतको सरकार ले त्यस्तो अवस्थामा एक महिनाभित्र प्रतिनिधिसभाबाट विश्वासको मत लिनुपर्छ । त्यसो पनि नभए फेरि कुनै पनि सांसदले विश्वासको मत प्राप्त गर्न सक्छु भन्ने आधार देखाएर प्रधानमन्त्री हुन पाउँछ । संविधानअनुसार त्यस्तो अवस्थामा बनेको प्रधानमन्त्रीले समेत विश्वासको मत नपाएमा मात्रै ६ महिनाभित्र निर्वाचनको मिति घोषणा गरेर प्रतिनिधिसभा विघटनको सिफारिस गर्न पाउँछ । प्रधानन्यायाधीश जबराले अब कस्तो अवस्थामा प्रधानमन्त्रीले प्रतिनिधिसभा विघटन गर्न पाउँछ ? भन्ने प्रश्नको व्याख्या आवश्यक रहेको भन्दै त्यसमा कानुन व्यवसायीहरूको प्रतिक्रिया मागे । सुन्नुस्, सुन्नुस्, कस्तो अवस्थामा विघटन हुन सक्छ भन्ने कुरा सर्वोच्च अदालतले व्याख्या गर्नुपर्ने भयो, हैन ? उनले भने, मैले (तपाईंहरूको कुरा) बुझें, त्योभन्दा बढी के छ र ? अघि पनि मैले भनें नि, विघटन गर्ने व्यवस्था एउटै धारा ७६ को उपधारा ७ मा मात्रै छ । (प्रधानमन्त्रीसँग) अरू विकल्प छैन भने विघटन गर्न पाउनुपर्छ भन्ने बहस पनि आएको छ । कारण देखाउ आदेश र अन्तरिम आदेश पनि उसैले (संवैधानिक इजलासले) हेर्छ । उनले आफ्नो एकल इजलासबाट कारण देखाउ आदेश पनि जारी गरेनन्, जसका कारण मुद्दाको सुनुवाइमा कम्तीमा पनि २३ दिन ढिला हुने देखियो । बहसका क्रममा संविधानको धारा ८५ को प्रसंग पनि उठेको थियो किनभने प्रधानमन्त्रीले सिफारिसमा त्यसलाई पनि उद्धृत गरेका थिए । संविधानको धारा ८५ मा अगावै विघटन भएमा बाहेक प्रतिनिधिसभाको कार्यकाल ५ वर्षको हुने उल्लेख छ । त्यसलाई आधार मानेर विघटनको औचित्य पुष्टि गर्न कठिन हुन्छ किनभने धारा ८५ ले एउटा सर्तबाहेकको अवस्थामा प्रतिनिधिसभाको आयु तोकेको छ । त्यो सर्त नै थियो कि थिएन भन्न धारा ७६ को उपधारा ७ मै पुग्नुपर्ने हुन्छ । परिस्थिति आएमा प्रतिनिधिसभा विघटन गर्ने धारा र उपधारा त्यही नै हो, अधिवक्ता टीकाराम भट्टराईले भने, अब संवैधानिक इजलासले तर त्यो अवस्था थियो कि थिएन हेर्नुपर्छ । अब संविधानको धारा १०० को प्रसंग । अधिवक्ता बन्दीले बहसका क्रममा अविश्वासको प्रस्तावबारे व्यवस्था भएको संविधानको धारा १०० बारे इजलासको ध्यानाकर्षण गराए । धारा १०० को उपधारा ४ मा प्रधानमन्त्रीविरुद्ध अविश्वासको प्रस्ताव पेस हुन सक्ने व्यवस्था छ । प्रधानमन्त्री ओलीले विघटनको भोलिपल्ट देशवासीका नाममा सम्बोधन गर्दै आफ्नै दलभित्रबाट अविश्वासको प्रस्ताव आउन लागेकाले आफूले विघटन गरेको बताएका थिए । संविधानमै भएको व्यवस्थाअनुसार आउने प्रस्तावबाट तर्सेर प्रतिनिधिसभा विघटन नै गर्न पाउने हो भने बहसमा अधिवक्ता बन्दीले भने, संविधानमा नै त्यो प्रावधान किन राखियो ? अविश्वासको प्रस्तावको छनक पाउनासाथ प्रधानमन्त्रीले प्रतिनिधिसभा विघटन गर्ने हो भने संविधानको धारा १०० आकर्षित हुने अवस्था नै नहुने उनको भनाइ थियो । सर्वोच्चले यो व्यवस्थालाई समेत जोडेर हेर्नुपर्ने हुन सक्छ । किन अन्तरिम आदेश नदिई संवैधानिक इजलासमा ? बहसमा सहभागी सबै कानुन व्यवसायीको जोड कम्तीमा ११ नभए १३ सदस्यीय बृहत् पूर्ण इजलासमा सुनुवाइ हुनुपर्छ भन्ने माग थियो किनभने यसअघि संसद् विघटनका मुद्दाहरू सर्वोच्च अदालतको ११ सदस्यीय इजलासले सुनुवाइ गरी निकास दिएको थियो । हैन हैन, त्यो त हिजोको संविधानको कुरा हो, प्रधानन्यायाधीशले संविधान व्याख्याको विषय संवैधानिक इजलासको रहेको भन्दै भने, कि त संविधानमा भएको संवैधानिक इजलासको व्यवस्था झिक्नुपर्यो । हैन संविधान व्याख्याको कुरा संवैधानिक इजलासमा आउँछ भन्ने व्यवस्था भएपछि त्यसलाई झिक्न त मिलेन । पुरानो पारामा जानु पनि त भएन । संविधानको धाराकै (व्याख्याको) विषय आइसकेपछि अन्त कसरी जान मिल्ला र ? नभन्दै उनले सबै निवेदनहरू संवैधानिक इजलासमा नै पेस हुने आदेश गरे । प्रधानन्यायाधीशले सबै निवेदनहरू संवैधानिक इजलासमा पठाउने अडान नछाडेपछि कानुन व्यवसायीले अन्तरिम आदेशको माग गरे । कुनै निर्णय वा काम नरोक्दा मर्का पर्ने पक्षलाई अपूरणीय क्षति हुन्छ भन्ने लागेमा सर्वोच्च अदालतले अन्तरकालीन आदेश वा अन्तरिम आदेश दिन सक्छ । त्यो आदेश दिनु भनेको मुद्दाको सुनुवाइ नटुंगिँदासम्म निर्णय कार्यान्वयन नगर भन्नु हो । अधिवक्ता टीकाराम भट्टराईले राष्ट्रपतिको सूचना रोक्न आदेशको माग गरे तर त्यसरी आदेश गर्ने हो भने सरकारी पक्षको भनाइ पनि सुन्नुपर्ने भन्दै उनले अन्तरिम आदेश दिन अस्वीकार गरे । रोकेर जाने भन्नुहुन्छ भने उहाँहरू पनि आउनुभएको छ, उहाँहरूको कुरा पनि सुन्नुपर्ला, त्यतातर्फ नजाऔं, जबराले भने, म शुक्रबारलाई संवैधानिक इजलासमा पेस गर्छु । उनले उहाँहरू भनी महान्यायाधिवक्ता कार्यालयबाट गएका सरकारी वकिलहरूलाई संकेत गरेका थिए । महान्यायाधिवक्ता र त्यहाँ कार्यरत सरकारी वकिलहरूले सरकारले गरेको निर्णयको अदालतमा कानुनी प्रतिरक्षा गर्छन् । प्रधानन्यायाधीशले शुक्रबारको संवैधानिक इजलासमा पेसी तोक्ने भने पनि बुधबार अबेरसम्म तारिख लिन जाने कानुन व्यवसायीहरूलाई भने माथिको आदेश आएको छैन भन्दै शुक्रबारको तारिख दिइएको थिएन । बहसमा के भयो ? वरिष्ठ अधिवक्ता शम्भु थापाले २०४७ सालको संविधानमा भएको विघटनको अधिकार पनि निःसर्त नभएको तर्क गरे । संसद्बाट जे लागू गर्न खोजिएको थियो, त्यो अल्पमतमा परेको अवस्था छैन, थापाले भने, विवाद संसद्भित्र प्रवेश गरेको छैन, संसद् नै नगई प्रतिनिधिसभा विघटन गर्न मिल्दैन । उनले राष्ट्रपति विद्या भण्डारीको कार्यशैली सीडीओको जस्तो तोक लगाउने खालको भन्दै उनको संवैधानिक भूमिकामा प्रश्न उठाए । वरिष्ठ अधिवक्ता हरिहर दाहालले प्रधानमन्त्री निर्वाचित हुन नसकेको अवस्थामा लागू हुने व्यवस्था अहिलेको दुई तिहाइको सरकारले प्रयोग गरेको बताए । संविधानलाई कू गरेर दुई तिहाइको प्रतिनिधिसभालाई ओलीले अन्त्य गरे, उनले भने, अब हुने फैसला मान्य हुने गरी आउनुपर्छ । वरिष्ठ अधिवक्ता कृष्णप्रसाद भण्डारीले दलभित्रको झगडा जनतामा थोपर्न नमिल्ने बताए । निवेदकमध्येका एक वरिष्ठ अधिवक्ता दिनेश त्रिपाठीले प्रतिनिधिसभा विघटनको इतिहासमा अहिलेजस्तो अमूर्त व्यहोरा लेखेर कहिल्यै सिफारिस नभएको बताए ।राजनीतिक अस्थिरता नहोस् भनेर विघटनको विकल्प अन्तिममा राखिएको हो, उनले भने, यसअघि विघटनपछि प्रधानमन्त्रीले राजीनामा दिने चलन हुन्थ्यो, अहिले त पदमा रहिरहने सोच देखिएजस्तो छ । अधिवक्ता कञ्चनकृष्ण न्यौपानेले यो विघटनको निर्णय अहिलेको संविधान मात्रै नभई पहिलेको नजिरविपरीत रहेको बताए ।"
प्रधानमन्त्री प्रधानन्यायाधीश खासखुस,"यसै पनि प्रधानन्यायाधीश जबरामाथि प्रधानमन्त्री ओलीबाट प्रभावित भएका अनेक आशंकाहरू सार्वजनिक भएका थिए । त्यसैलाई बल पुग्ने गरी प्रधानन्यायाधीश जबरा उनीसँगैको समारोहमा उपस्थित भएका हुन् ।वरिष्ठ अधिवक्ता श्रीहरि अर्यालले मुलुकको कार्यपालिका र न्यायपालिकाको प्रमुखको सम्बन्धलाई प्रधानमन्त्री र प्रधानन्यायाधीश निवासबीचमा रहेको सानो पर्खालसँग तुलना गरे । त्यो पर्खालजस्तै हो उनीहरूको सम्बन्ध, उनले भने, चाहेको बेलामा अरूले नदेख्ने गरी फुत्त यताउता गर्न मिल्छ । हुन पनि प्रधानन्यायाधीश र प्रधानमन्त्री निवासको बीचमा सानो पर्खाल र त्यहाँ ढोकासमेत छ । त्यहाँ दुवै पक्षको चाहना हुँदा फुत्त यताउता गर्न मिल्छ । गत वैशाख १५ मा यस्तै भएको थियो । नेकपाभित्र सत्ता किचलो उत्कर्षमा पुगेका बेला प्रधानन्यायाधीश जबरालाई त्यो रात प्रधानमन्त्री निवासमा बोलाइएको घटनाबारे त्यतिबेलै प्रश्न उठेको थियो । प्रधानमन्त्री केपी ओली र प्रधानन्यायाधीश जबराबीच रातिको समयमा भेट भए पनि त्यसको एजेन्डा, विषयवस्तु र अन्य विवरण दुवैले खुलाएनन् । त्यतिबेला पनि न्यायालयका पछिल्ला केही कामकारबाही नेकपाका दुई खेमाबीचको विवादमा अर्थपूर्ण सम्बन्ध राख्ने खालका थिए । पूर्वमाओवादी पक्षको बुझाइमा प्रधानमन्त्री ओलीले अदालतमा विचाराधीन फौजदारी र संक्रमणकालीन न्यायसम्बन्धी केही मुद्दालाई मोलमोलाइको अस्त्र का रूपमा प्रयोग गर्न खोजेका छन् । त्यही बुझाइलाई बल पुग्ने गरी सर्वोच्च अदालतले दुई दिनअघि संक्रमणकालीन न्यायसम्बन्धी यसअघिको नजिर पुनरावलोकन गर्न जरुरी नभएको आदेश गरेको थियो । त्यतिबेला सरकारलाई अनुकूल हुने गरी सर्वोच्चले दुई विवादास्पद अध्यादेशविरुद्ध हाल्न खोजिएको रिट निवेदन सुनुवाइ नगरी फर्काइदिएको थियो । चौतर्फी दबाबपश्चात् सरकारले ती अध्यादेश फिर्ता लिएपछि भने रिट निवेदनको सान्दर्भिकता नै रहेन । राजनीतिक रूपले चेपुवामा परेका प्रधानमन्त्री ओलीले अदालत आफ्नो अनुकूल होस् भन्ने चाहनु अस्वाभाविक होइन । अध्यादेश जारी गरिएकै दिनको साँझपख गत साता सुटुक्क संवैधानिक परिषद्को बैठक बस्यो । प्रधानन्यायाधीश त्यसमा सामेल भएर निर्णयमा हस्ताक्षरमात्रै गरेनन्, आफ्नो पक्षका केही मान्छेहरूको नियुक्ति पनि गराए । अनि त्यसविरुद्ध परेको निवेदनलाई गत शुक्रबार गठित संवैधानिक इजलासको पेसी सूचीमा पालै नआउने गरी पछाडि राखिदिए । संवैधानिक मर्यादा र शक्ति पृथकीकरणको सिद्धान्तअनुसार केही अवसरमा मात्रै कार्यपालिका र न्यायपालिकाको प्रमुखबीच भेटघाट हुन्छ । नियमित रूपमा हुने राज्यका समारोह, विशिष्ट व्यक्तिहरूको शपथग्रहण, संवैधानिक परिषद्को बैठकबाहेकका अवस्थामा प्रधानन्यायाधीश र प्रधानमन्त्रीको भेट हुँदैन । अवहेलना मुद्दा परेको बेलामा स्वयं उपस्थित हुन आदेश दिएमा प्रधानमन्त्री सर्वोच्च अदालत पुग्नुपर्छ । आचारसंहिताले समेत अनुपयुक्त सम्पर्क वा प्रभावबाट न्यायाधीशहरू मुक्त रहनुपर्छ मात्रै भन्दैन, रहेको पनि देखिनुपर्छ भनेको छ । आचारसंहितामा भनिएको छ, न्यायाधीश कार्यपालिका वा व्यवस्थापिकाका सदस्यहरूसँगको अनुपयुक्त सम्पर्क वा प्रभावबाट मुक्त रहने मात्र होइन, एउटा विवेकशील पर्यवेक्षकको दृष्टिमा पनि त्यस्तो सम्पर्क वा प्रभावबाट मुक्त रहेको देखिनुपर्दछ । उपस्थित नै नभए पनि कुनै नोक्सान नहुने समारोहमा प्रधानन्यायाधीश जबरा सुनुवाइलाई छोट्याएर सक्रियतापूर्वक सहभागी भएका हुन् । यी घटनाहरूले कतै प्रधानन्यायाधीश जबरा प्रधानमन्त्री ओलीबाट प्रभावित त होइनन् भन्ने आशंका अझै बढाएको छ । त्यसमाथि प्रधानमन्त्री ओलीले आन्तरिक बैठकहरूमा सबैतिर म्यानेज गरिसकेको भनेर अभिव्यक्ति दिएका छन् । झनै बुधबार भएको सुनुवाइका सबै निवेदनमाथि प्रधानमन्त्री केपी शर्मा ओलीलाई विपक्षी बनाइएको छ । सुनुवाइ सकिएर आदेश सार्वजनिक हुन नपाउँदै त्यसैको एउटा पक्ष (जसलाई अदालतको परम्परागत भाषामा झगडिया पनि भनिन्छ) सँग एउटै समारोहमा बसेकाले प्रश्न उठेको हो । यस्तो बेलामा प्रधानन्यायाधीशले प्रधानमन्त्रीलाई भेट्नु संविधानको भावनामाथिको प्रहार हो, यो लोकतन्त्रको मर्मविपरीत हो, वरिष्ठ अधिवक्ता अर्यालले भने, अब यहाँ त संविधान नै उल्लंघन भएको छ, त्यसैको हुर्मत लिइएको छ, न्यायाधीशको आचारसंहिता उल्लंघन हुनु के नौलो भयो र ?यसअघि पनि प्रधानन्यायाधीश र प्रधानमन्त्रीबीचका भेटघाट विवादित नभएका होइनन् । त्यसअघि शाही सरकारको मन्त्रिपरिषद्का उपाध्यक्षसँग एक समारोहमा अस्वाभाविक हिमचिमको तस्बिर सार्वजनिक भएपछि तत्कालीन प्रधानन्यायाधीश दिलीपकुमार पौडेल विवादमा परेका थिए । त्यतिबेला उहाँको भूमिकामै चौतर्फी प्रश्न उठेपछि उहाँ उपस्थित कार्यक्रम बहिष्कार गर्ने र उहाँलाई बारका कार्यक्रममा नबोलाउने निर्णय गरेका थियौं, त्यतिबेलाका नेपाल बार एसोसिएसनका अध्यक्ष शम्भु थापाले कान्तिपुरसित भने, स्वतन्त्र न्यायपालिकाको मर्यादाका निम्ति त्यो अपरिहार्य थियो ।२०५६५७ सालताका एक रात्रिभोजमा उद्योगपति मोहनगोपाल खेतानसँग बसेको फोटो सार्वजनिक भएपछि तत्कालीन प्रधानन्यायाधीश केशवप्रसाद उपाध्याय पनि अप्ठेरोमा परेका थिए ।"
संविधानको रक्षा गर्न सभामुखको आग्रह,"काठमाडौं (कास) प्रतिनिधिसभा विघटन भएको चार दिनपछि सभामुख अग्निप्रसाद सापकोटाले आफ्नो मौनता तोड्दै संविधानको रक्षाका लागि उच्चस्तरीय राजनीतिक समझदारी आवश्यक रहेको औंल्याएका छन् । संविधानमा व्यवस्था नभएको धारा प्रयोग गरेर सरकारको सिफारिसमा राष्ट्रपतिबाट प्रतिनिधिसभा विघटन गरिएको घटनाप्रति उनले बुधबार प्रेस वक्तव्य जारी गरी असन्तुष्टि जनाएका छन् । सापकोटाले वक्तव्यमा प्रतिनिधिसभा विघटन भन्ने वाक्य प्रयोग गरेका छैनन् । विघटनलाई उनले प्रतिनिधिसभामा अप्रत्यासित रूपमा सिर्जना भएको अवरोध भनेका छन् । स्रोतका अनुसार संविधानतः प्रतिनिधिसभा विघटन नभएको सन्देश दिन उनले यस्तो शब्दावली प्रयोग गरेका हुन् । कानुनविद्हरूले प्रतिनिधिसभा विघटन नभएको प्रतिक्रिया दिइरहेका छन् । कतिपयले संसद्को विशेष अधिकार प्रयोग गरेर सभामुखले प्रतिनिधिसभा बैठक राख्नसक्ने तर्कसमेत गरेका छन् । पूर्वप्रधानन्यायाधीश अनुपराज शर्माले मंगलबार सञ्चारमाध्यमसँगको अन्तर्वार्तामा सभामुखको मुख मन परेन भन्दैमा प्रधानमन्त्री वा अरू कसैले संसद् विघटन गर्न नपाइने विचार राखेका थिए ।सापकोटाले संविधान रक्षाको सन्दर्भ जोडेर सरकारले प्रतिनिधिसभा विघटन गरेको कदम गलत भएको संकेत गरेका छन् । सरकार गठनको विकल्प रहँदारहँदै प्रतिनिधिसभा विघटन हुन नसक्ने उनले जनाएका छन् । संविधानको रक्षाका लागि उनले राजनीतिक दलहरू मात्र होइन, नागरिक समाजको सबै पक्षको दायित्व भएको स्मरण गराएका छन् । विगतका विसंगतिपूर्ण अभ्यासलाई सच्याउँदै स्थिरता र समृद्धिको चाहना पूरा गर्न प्रतिनिधिसभाको पूर्ण कार्यकालको परिकल्पना गरिएको तथ्य उनले वक्तव्यमार्फत स्मरण गराएका छन् । संविधानलाई सात दशकको आन्दोलनको उपलब्धिका रूपमा व्याख्या गर्दै उनले भनेका छन्, विगतको विसंगति र अभ्यासबाट सिकेर प्रतिनिधिसभाको पूर्ण कार्यकालको कल्पना गरिएको हो । संविधानको धारा ७६ अनुसार प्रतिनिधिसभा विघटनको व्यवस्था नभएको धारणा राख्दै उनले संवैधानिक सर्वोच्चतामा जोड दिएका छन् । राष्ट्रपति कार्यालयबाट आइतबार प्रकाशित सूचनामा उक्त धारामा टेकेर प्रतिनिधिसभा विघटन गरेको उल्लेख गरिएको थियो ।"
देउवा र पौडेलबीच बैठकमै चर्काचर्की,"(काठमाडौं)  प्रतिनिधिसभा विघटन गर्ने प्रधानमन्त्री केपी शर्मा ओलीको असंवैधानिक कदमविरुद्ध सडक संघर्षमा जाने कि नजाने भन्नेमा कांग्रेस सभापति शेरबहादुर देउवा र वरिष्ठ नेता रामचन्द्र पौडेलबीच बुधबार केन्द्रीय कार्यसमिति बैठकमा चर्काचर्की भएको छ । सडक संघर्षलाई टार्न सभापति देउवाले बैठक लम्ब्याउन खोजेको संकेत पाएपछि पौडेलले बुधबार नै सडकमा जाने कार्यक्रम ल्याउन दबाब दिएका थिए ।बैठक भएको दुई दिनमा आठ जनाले मात्रै धारणा राखेका छन् । बुधबार १ बजे बोलाइएको केन्द्रीय कार्यसमिति बैठक ३ बजे मात्रै बसेको थियो । मंगलबार पनि एक घण्टा ढिलो गरी बैठक बसेको थियो । सभापति देउवाले ४ जनाले बोलेपछि बैठक स्थगन गर्दै आएका छन् । बुधबारसम्म २७ जनाको बोल्ने सूची बाँकी नै छ । यस्तै गतिमा बैठकमा चल्दा लामो समय जाने देखेर पौडेलले विरोधका कार्यक्रम ल्याइहाल्न माग गरेका थिए । देउवाले बैठकको बीचबीचमा निर्वाचन आयोगबाट चुनाव चिह्न नपाएसम्म नेकपा फुटेको मान्न नसकिने भन्दै प्रतिनिधिसभा विघटनविरुद्ध अदालतमा परेको रिट र निर्वाचन आयोगको निर्णय पर्खनुपर्ने बताउँदै आएका थिए । सभापतिको त्यस्तो धारणासँग असहमत हुँदै संघर्षको कार्यक्रम तत्काल घोषणा गर्नुपर्नेमा पौडेलले जोड दिएका थिए । निर्वाचन आयोगले के गर्छ, अदालतले के गर्छ भनी कांग्रेसले हेरेर बस्ने हो कि आफ्नो कुरा राख्ने ? संविधानमाथि यत्रो घात हुँदा कांग्रेस टुलुटुलु हेरेर बस्न मिल्छ ? अदालत र निर्वाचन आयोगले निर्णय नगरेसम्म कांग्रेस सुतेर बस्ने ? एक दिनका लागि भए पनि कांग्र्रेसले देशव्यापी कार्यक्रम गर्नुपर्छ । आजै घोषणा गरौं, पौडेलको भनाइ उद्धृत गर्दै एक केन्द्रीय सदस्यले भने । त्यसपछि मैले विरोध नगर्ने भनेर कहाँ भनेको छु ? भन्दै देउवा पौडेलमाथि खनिएका थिए । दबाब परेपछि देउवाले पुस १६ गते मेलमिलाप दिवसका दिन विरोध कार्यक्रम गर्ने जनाउ दिएका थिए । लगत्तै पार्टी प्रवक्ता विश्वप्रकाश शर्माले मेलमिलापका दिनमा देशव्यापी विरोध प्रदर्शन हुने भनेर सार्वजनिक गरे । गुरुराज घिमिरेसहित केही केन्द्रीय सदस्यले मेलमिलाप दिवसका दिनमा विरोधका कार्यक्रम गर्न नमिल्ने भन्दै आपत्ति जनाएपछि अर्को दिन कार्यक्रम राख्ने तय भयो । सहमहामन्त्री प्रकाशशरण महतले संसद् विघटन गर्ने प्रधानमन्त्री ओलीको कदमलाई असंवैधानिक मान्दै पार्टीले बिहीबारको बैठकबाट एक दिन देशव्यापी विरोध प्रदर्शन गर्ने कार्यक्रम घोषणा हुने बताए । विरोधमा जानुपर्छ कि पर्दैन भन्ने विषयलाई लिएर पार्टीमा पक्षविपक्ष छैन । तर, यहाँ एकथरी मान्छेले त्यस्तो गराउन खोजिरहेका छन्, उनले कान्तिपुरसँग भने, हामीले अदालतको निर्णय पर्खनुपर्छ भनेको पनि छैन, निर्वाचन आयोगको निर्णय हेर्नुपर्छ पनि भनेको होइन । विरोधमा जाने नै कुरा छ । बिहीबार नै कार्यक्रम घोषणा हुन्छ ।अनौपचारिक छलफलमा भने देउवाले प्रधानमन्त्री ओलीको संसद् विघटन गर्ने कदमलाई अवसरका रूपमा लिनुपर्ने बताउँदै आएका छन् । आफ्नो पक्षका अधिकांश केन्द्रीय सदस्यलाई देउवाले सडक संघर्षमा नभएर निर्वाचनमा जाने माहोल बनाउन जोड दिने गरेको उनीनिकट एक सदस्यले कान्तिपुरलाई बताए । उनका अनुसार संवैधानिक परिषद्ले विभिन्न आयोगमा पदाधिकारी नियुक्तिका लागि गरेको सिफारिसबारे कुरा उठाउँदा देउवाले कुनै प्रतिक्रिया जनाउने गरेका छैनन् । केन्द्रीय सदस्य गगन थापाले सभापतिको सचिवालयले संवैधानिक आयोगहरूमा सिफारिसका लागि सभापतिले प्रस्ताव नगरेको भनेर प्रस्टीकरण दिए पनि सिफारिसमा पर्नेजति सबैलाई बहिष्कारका निम्ति औपचारिक रूपमै आह्वान गर्नुपर्ने माग गरेका थिए । यो फर्जी कामलाई कांग्रेसले गलत छ भनेर मात्रै हुँदैन । सिफारिसमा परेका सबैलाई बहिष्कार गर्न बैठकबाटै आह्वान गर्नुपर्छ, उनले भने, हामीले यति पनि गर्न सकेनौं भने जनतामाझ कुन मुख देखाएर जाने ? गत बुधबार बसेको पदाधिकारी बैठकले संवैधानिक परिषद् (काम, कर्तव्य, अधिकार र कार्यविधि) सम्बन्धी अध्यादेश र त्यसले गरेका निर्णयलाई नमान्ने निर्णय गरेको थियो । केन्द्रीय कार्यसमितिको बैठकमा भने देउवा पक्षीय सदस्यहरूले यो विषयलाई उठाएका छैनन् । इतरपक्षले उठाए पनि देउवा यसमा मौन बस्दै आएका छन् । नेता रामशरण महतले नेकपा फुटेर निर्वाचनमा जानु प्रमुख प्रतिपक्षका लागि ठूलो अवसर भए पनि सविधानविरोधी निर्णयलाई मान्न नसकिने बताएका थिए । संसद् विघटन कम्युनिस्ट पार्टीको शक्ति संघर्षको कारण भएको हो । प्रधानमन्त्री ओलीले पार्टी र सरकारबाट अर्को समूहले आफूलाई हटाउन खोजेपछि संसद् विघटन गरेका हुन् । सत्तारूढ दलभित्र आन्तरिक शक्ति संघर्ष हुनु र पार्टी टुट्नु विपक्षलाई खुसी र अवसर दुवै हो, महतको भनाइ थियो, तर यस्तो असंवैधानिक कदमको पक्षमा हामी छैनौं । संविधानविपरीत, अलोकतान्त्रिक र निरंकुश कदमलाई मान्ने कुरा पनि हुन्न । संसद् विघटनको कुनै प्रावधान संविधानमा छैन । सर्वोच्च अदालतबाट न्यायपूर्ण फैसला आउनुपर्छ भनेरै हामी जानुपर्छ । आम जनमत, नागरिक समाज, कानुनविद्, संविधानविद् कसैले पनि प्रधानमन्त्री ओलीको कदमलाई संविधानसम्मत् नभनेको अवस्थामा कांग्रेसले त्यसलाई समर्थन गर्न नहुने महतको भनाइ थियो । हामीले कम्युनिस्टहरूसँग मिलेर होइन, पार्टीले आफ्ना कार्यक्रम बनाएर विरोधमा जानुपर्छ, उनले भनेका थिए । नेता थापाको जोड पनि सडक आन्दोलनमा जान ढिलाइ गर्न नहुनेमा थियो । सडकमा हामी नगए अरू कोही जान्छ । सडकले हामीलाई पर्खंदैन, उनले भनेका थिए, पदाधिकारी बैठकले संसद् विघटनको कदम असंवैधानिक हो भनेर निर्णय गरिसकेको छ । यसबाट दायाँबायाँ गर्ने अवस्था हुन्न । असंवैधानिक कदमलाई सच्याउने बाटो चुनाव हो । चुनाव गराउने बाटो असंवैधानिक कदम सच्याएरै मात्रै हुन्छ । त्यो भनेको संसद् पुनःस्थापना हो । उनले ओलीको षड्यन्त्रबाट चुनाव नहुने बताए । सर्वोच्चको निर्णयपछि मात्रै पार्टीले आधिकारिक धारणा बनाउने मनसाय नराख्नसमेत उनले पार्टी नेतृत्वलाई आग्रह गरे । सर्वोच्च अदालतको संवैधानिक निरूपण गर्ने जिम्मेवारी हो । सर्वोच्चले के बोल्छ भनेर कांग्रेसले कुर्ने होइन । सर्वोच्चलाई कांग्रेस यो बोल्छ भनेर सुनाउनुपर्छ, थापाले भने, कांग्रेसले सडकमा गएर प्रतिरोध गर्न धेरै ढिलाइ गर्न हुन्न ।नेता महतले पनि संवैधानिक परिषद्बाट सिफारिस भएका पदाधिकारी नमान्ने निर्णय पार्टीले लिनुपर्ने बताए । निर्णय प्रक्रियासम्मत छैन । संविधानसम्मत् पनि छैन । अध्यादेश जारी गरेपछि विपक्षी दलको नेताको अनुपस्थितिमै सिफारिस भएको छ । यसलाई मान्ने कुरै आउँदैन, उनले कान्तिपुरसँग भने, विवादास्पद अध्यादेशका आधारमा गरिएका निर्णय अमान्य हुने र सिफारिसमा परेकाहरूलाई बहिष्कारका लागि आह्वान गर्ने निर्णय पार्टीले गर्नुपर्छ ।दोस्रो दिनको बैठकमा महत, थापा, बलबहादुर केसी र आनन्द ढुंगानाले मात्रै विचार राखेका थिए । केसीले पनि पार्टीले संसद् विघटनको विरोधमा जानुपर्ने बताएका थिए । संविधान लिक मा आएपछि मात्रै निर्वाचनमा जानुपर्ने उनको धारणा थियो । ढुंगानाले सडक संघर्षमा जाँदा धेरै सोच्नुपर्ने बताए । प्रधानमन्त्रीले उठाएको कदम संविधानसम्मत् छैन । यसको विरोध गर्नुपर्छ, तर सडकमै जाने कुरामा धेरै विचार गरौं, उनको भनाइ थियो ।"
टेन्टमा कठ्यांग्रिँदै बित्छ दिनरात,"(बासखर्क, सिन्धुपाल्चोक)  सिरेटो चल्ने लेकाली डाँडा । घना जंगलबीच लहरै टेन्ट र टहरा । हुरीबतासले टेन्ट र पाल घरीघरी उडाउन खोज्छ । शीतले ओढ्नेओछ्याने सबै भिजाइसकेको छ ।चिसो भुइँमा ओछ्याइएको पाल र गुन्द्रीमा बुधबार चार महिनाकी शिशु स्याहार्दै थिइन् जुगल गाउँपालिका२ लिदी लामागाउँकी ३५ वर्षीया ज्याबारानी तामाङ । घाम लागेपछि उनी बाहिर निस्कन लागिन् । घाम लागेपछि पुनर्जीवन पाएजस्तै लाग्छ, शीतले टेन्टभित्रको भाग र ओछ्यान सबै भिज्छ, कसरी न्यानो हुनु र हजुर, उनले भनिन् । चिसोले चार महिनाकी छोरी डोमा बिरामीजस्तो देखिएपछि घाम कुर्दै बस्ने गरेको उनले सुनाइन् । पहिरोपछि आश्रयस्थल बनाइएको जुगल१ को बासखर्कमा टेन्टभित्र बस्न नसकिने भएपछि अधिकांश विस्थापित परिवार लिदी नै फर्किएका छन् । बाँकी परिवार पहिरोभन्दा केही यताका घरमा दिन कटाउँदै छन् । त्यही पहिरोमा आफन्त गुमाएँ, घरजग्गा सबै बग्यो, त्यही सम्झनाले गर्दा लिदी जान मन लाग्दैन, तर यहाँ बस्न पनि लडाइँ लड्नुजस्तै छ, ज्याबारानीले भनिन् । लिदी लामागाउँका ५७ वर्षीय रेशम दोङलाई पालमै कठ्यांग्रिएर मरिने हो कि भन्ने डर लाग्न थालेको छ । कहिले सकिएला हजुर हाम्रो दुःख ?, भूकम्पपछि त दौडियादौडिए छौं, यहाँ छोडेर जाने स्थान पनि छैन, सबै कुरा पहिरोले हर्यो, दोङले भने ।२०७२ को भूकम्पले लिदीका १ सय ७२ घर ध्वस्त बनाउँदा १० जनाले ज्यान गुमाएका थिए । भूकम्पको परकम्पले माथिल्लो डाँडा भास्सिएर पहिरो झर्न थालेपछि झन् अत्यायो । पहिरो केही थामिएलाजस्तो भएपछि भूकम्पको तीन लाख अनुदानमाथि ऋण लिए र पहिरो छल्दै छेउछाउमा घर बनाए । तर, लिदीवासीले आफ्नो घरको आनन्द र न्यानोमा सुखसँग बस्न कहिल्यै पाएनन् । पहिरोले माथिबाट सोहोर्दै ल्याएपछि डरले घरबाट पर लप्सेडाँडाको गोठमा बस्न थाले । बिहान घर फर्किने र राति गोठमा बस्ने लिदीवासीले पहिरोमा आफन्तसहित सर्वस्व गुमाए ।गत साउन ३० गतेको पहिरोले एकैपटक छोप्दा १७ परिवारका ३९ बेपत्तामध्ये ३३ ले ज्यान गुमाए । एक्स्काभेटर नपुग्दा साबेल, गल, कोदालोको भरमा पहिरोमुनि पुरिएका ६ जनाको शव अझै फेला पर्न सकेको छैन । त्यहाँका १ सय ७० परिवारका लागि बासखर्क सामुदायिक वन क्षेत्रमा ९८ वटा टेन्ट हालिएको थियो । जिल्ला समन्वय समितिको संयोजकत्वमा विस्थापित विपद् स्थानान्तरण समिति र जनप्रतिनिधि सहकार्यमा विभिन्न संस्थाको सहयोगमा दिइएका टेन्टभित्र राहतको चामलकै भरमा विस्थापितहरू बाँचिरहेका छन् । भूकम्पपछि अस्थायी आपत्कालीन स्थानान्तरणमा ४२ परिवारलाई बासखर्ककै वन क्षेत्रमा बस्न नमिल्ने भन्दै फर्काइएको थियो । आजित भएर लिदी गाउँकै पहिरोमुनि फर्किएका ती परिवारले नै पहिरोमा आफन्त र घरसम्पत्ति गुमाए । जुगल गाउँपालिकाका अध्यक्ष होमनारायण श्रेष्ठले विस्थापित परिवारलाई बासखर्कमा आपत्कालीन अस्थायी स्थानान्तरण मात्रै गरिएको बताए । यसबारे दीर्घकालीन कार्ययोजना बनाएर नमुना एकीकृत बस्ती कसरी कहाँ बनाउने भन्नेबारे निश्चित खाका कोरिँदै छ । अन्य निकायसँग छलफल गरेर यसबारे तत्कालै अगाडि बढ्ने छौं, उनले भने ।"
बग्दाबग्दैको पानी जम्न थालेपछि,"(लमजुङ)  चामेमा मेलिना गुरुङको होटल अगाडि धारा छ । बिहान उठेर हेर्दा धारामा बग्दाबग्दैको पानी जमेको देखिन थालेको एक साता भयो । बिहान ११ नबजी धाराबाट पानी खस्दैन, उनले भनिन्, साँझैमा धाराको पानी सानो बनाएर राखिएन भने दिनभरि पनि बरफ पग्लिँदैन । हिमपात सुरु नभए पनि पुस लागेयता मनाङमा चिसो निकै बढेको छ । घरभित्रै आगो फुकेर बस्यो, दिन बितायो । यस्तै चल्दै छ, उनले भनिन् । मनाङमा हिउँदमा तापक्रम शून्य डिग्रीभन्दा तल जान्छ । अन्नपूर्ण चक्रीय पदमार्गमा पर्ने मनाङको चामेमा पदयात्रीका लागि थुप्रै होटल छन् । चामे भएरै पदयात्री नाथुला पास र तिलिचो ताल पुग्छन् । विगतमा हिउँदमा पनि फाट्टफुट्ट विदेशी पदयात्री आउँथे । केहीले व्यवसाय हुने लोभमा सीमित कर्मचारी राखेर होटल खुलै राख्थे । हिजोआज पदयात्री पाहुना शून्य छन् । स्थानीय बासिन्दा पनि हिउँदका चार महिना जाडो छल्न बेंसीसहर, पोखरा, काठमाडौं र अरू जिल्ला पुग्थे । यसपटक कोरोनाको त्रासका कारण अधिकांशले जिल्ला छाडेका छैनन् । त्यसैले मनाङवासी आफ्नो गाउँठाउँको चिसो खपेरै बसेका छन् । पोहोरपरारजसरी योपल्ट हिउँ पर्न थालेको छैन, चामे गाउँपालिका अध्यक्ष लोकेन्द्र घले भन्छन्, हिउँ नपर्दा झन् चिसो हुन्छ । घाम नलागेसम्म घर बाहिर मान्छे निस्केकै देखिन्न । दिउँसो पनि प्रायः सबै चाँडै घरभित्र छिर्छन् । खोल्साखोल्सीमा सबै जमेको उनले बताए । बर्सेनि जाडो छल्न झर्नेहरूले योपल्ट आफ्नो गाउँठाउँमा हिउँद कस्तो हुन्छ भनेर अनुभव गरिरहेका छन्, उनले भने । मनाङ आउजाउको एकमात्र बाटो लमजुङको बेंसीसहर हो । यतिबेला लमजुङको सिमाना काटेर मनाङ टेक्दा जताततै खोल्सा, छहरा जमेको देखिने गाउँपालिकाका सूचना अधिकृत दीपेन्द्र गोदारले बताए । ठूलो खोला जम्दैन, बाँकी सबै ससाना खोल्साछहरा जमेर सिसाजस्तो भएका छन्, उनले भने, झर्दाझर्दैको झरनाको पानीसमेत जमेको देखियो । कति धेरै चिसो छ भन्ने भनेर साध्य छैन । बर्सेनि मनाङका सरकारी कार्यालय र स्थानीय तहका कर्मचारी पनि चार महिना जाडो छल्न झर्ने गरेका थिए । यसपटक उनीहरूले पनि जिल्ला छाड्न पाएका छैनन् । कार्यालयहरूमा कर्मचारी दाउरा बालेर ताप्दै बसेका छन् । मनाङका निमित्त प्रमुख जिल्ला अधिकारी शारदा चालिसेले भनिन्, अहिले साँझबिहानको तापक्रम माइनस ८९ डिग्री सेल्सियस छ । दिउँसोसमेत माइनस ४५ डिग्री सेल्सियस र राति माइनस १४१५ डिग्री सेल्सियससम्म हुन्छ ।"
कक्षामै बालिन्छ आगो,हुम्ला (कास) लिमी उपत्यकामा मंसिर दोस्रो साता नै हिउँ पर्यो । नाम्खा गाउँपालिका६ मा पर्ने लिमीको तापक्रम अहिले माइनस २० डिग्रीमा झरेको छ । चिसो बढे पनि त्यहाँका दुई विद्यालय भने सञ्चालनमा छन् । आगो बालेर पढाइ भइरहेको छ । चिसो बढेपछि एक महिनादेखि सुनखानी र भृकुटी प्राथमिक विद्यालयमा आगो बालेर पढाइ भइरहेको हो । विगत वर्षमा फागुनदेखि कात्तिकसम्म पढाइ हुन्थ्यो । कात्तिकमा वार्षिक परीक्षा सकिएपछि फागुनसम्म विद्यालय बन्द हुन्थे । तर यसपटक कोरोना महामारीका कारण कोर्स सक्न नपाएर पढाइ चालु राखिएको हो । नाम्खा गाउँपालिकामा एउटा धार्मिक र १६ सामुदायिक विद्यालय छन् । अरू विद्यालय भने बन्द छन् ।
"परीक्षण बढाऊ, मृत्युदर घटाऊ","कोरोना भाइरसको खोप लगाउन थालिसकेका बेलायतलगायतका कतिपय मुलुकहरू जारी संक्रमणसित जुध्न पनि उत्तिकै प्रयासरत छन् । कतिले त अझ कडिकडाउ व्यवस्था गर्दै छन् । तर, खोप कहिले आउँछ भन्ने टुंगोसमेत नलागेको नेपालले भने संक्रमणसित जुध्न अहिल्यै लत्तो छाडिसकेको देखिन्छ । तथ्यांकमा संक्रमण दर र सक्रिय संक्रमितको संख्या कम देखिए पनि यथार्थ त्यस्तो होइन । परीक्षण दर घटाइएकाले मात्रै संक्रमण दर घटेको देखिएको हो । बढ्दो मृत्युदरले नै स्थिति ठीकठाक छैन भन्ने जानकारी दिन्छ । विज्ञहरूले चेतावनी नै दिइसकेका छन्, संक्रमण घटेको छैन, दोस्रो लहरको जोखिम छ । तसर्थ, जिम्मेवार सरकारी निकायले सम्भावित खतराको हेक्का राख्नुपर्छ । र, संक्रमणसित जुध्न गर्नुपर्ने सम्पूर्ण प्र्रतिकार्यलाई प्रभावकारी तुल्याउनुपर्छ । सरकारले पीसीआर परीक्षण घटाउँदै लगेकाले संक्रमितको संख्यामा कमी आएको हो । गत अगस्ट र सेप्टेम्बर दुवै महिना ३३ लाखभन्दा बढीको पीसीआर परीक्षण भएको थियो । अक्टोबरमा त सबा चार लाखको परीक्षण गरिएको थियो । तर, नोभेम्बरमा यो संख्या तीन लाख पनि पुग्न सकेन । डिसेम्बरमा पनि यही पारा छ । पछिल्लो समय त मुस्किलले दैनिक औसत ६ हजारको मात्रै परीक्षण भैरहेको छ । परीक्षण नै थोरैको गरिएपछि स्वाभाविक रूपले संक्रमितहरू कम हुने नै भए । कुनै बेला ४० हजार नाघेको संक्रिय संक्रमितको संख्या अहिले साढे ७ हजारमा झरेको छ । सरकारले संक्रमितको पहिचानसँगै उसको सम्पर्कमा आएका व्यक्तिलाई अलग्गाउँदै संक्रमण फैलिन नदिएको भए यो घटेको दर स्वाभाविक हुन्थ्यो, यसमा खुसी हुन सकिन्थ्यो । तर, आवश्यक कन्ट्याक्ट ट्रेसिङ गर्दै नगरेर र परीक्षण घटाएर मात्रै संक्रमितको संख्या कम देखाइएकाले यो चिन्ताको विषय हो । महिनैपिच्छे बढ्दै गएको कोरोनाबाट मृत्यु हुनेको दरले पनि मुलुकको वास्तविकताको एउटा छनक दिन्छ । पछिल्ला तीन दिन मृत्यु हुनेको संख्या एकल अंकमा झरे पनि गत आइतबार मात्रै एकै दिन ११ जनाको मृत्यु भएको थियो । शनिबार १२ र शुक्रबार १६ जनाको निधन भएको थियो । ६ महिनायताको तथ्यांकअनुसार परीक्षण घटाइएको महिना नोभेम्बरमा सबैभन्दा बढी ५ सय ७१ जनाको मृत्यु भएको छ । जुन संख्या अक्टोबरमा ४ सय ३९, सेप्टेम्बरमा २ सय ७०, अगस्टमा १ सय ७२, जुलाईमा २७ र जुनमा २९ थियो । बुधबारसम्म मुलुकमा कोभिडबाट १ हजार ८ सय ३ जनाको ज्यान गैसकेको छ । यसरी मृत्युदर बढ्नु तर परीक्षण घट्नु उचित होइन । यसले हाम्रो संक्रमण रोक्न अपनाइनुपर्ने प्रतिकार्य प्रणाली प्रभावकारी नभएको जानकारी दिन्छ । यदि वास्तविक रूपमा परीक्षण गर्नुपर्नेको संख्या कम भएको भए या संक्रमितको संख्या घटेको भए त मृत्युदर पनि सोहीअनुसार न्यून हुनुपर्थ्यो । तर यो संख्या जुनदेखि नोभेम्बरसम्म आइपुग्दा झन्डै २० गुणाले बढेको छ । यसबाट के बुझिन्छ भने, परीक्षण बढाउने हो भने संक्रमण दर स्वतः धेरै देखिन्छ । यसको अर्थ, समाजमा संक्रमण अझै उच्च छ । तसर्थ, जनस्वास्थ्यको नियमलाई अझै पनि कडाइपूर्वक पालन गर्न आवश्यक छ । सरकारले कन्ट्याक्ट ट्रेसिङ प्रभावकारी बनाएर परीक्षण बढाउनुपर्छ । अहिले भैरहेको परीक्षणमा पनि शंकास्पद संक्रमितबाहेक विदेश जान खोज्नेहरूको संख्या ठूलो छ । त्यसैले विदेश जान पीसीआर गराएकाको संख्या हटाएर गणना गर्दा मात्रै परीक्षण गराउनेमध्येमा संक्रमितको वास्तविक अवस्था थाहा हुन्छ । विज्ञहरूका अनुसार अहिले लक्षित समूहमा परीक्षण हुन छाडेको छ । विदेश जानेभन्दा बाहेक कोभिडको कडा लक्षण देखिएकाको मात्र परीक्षण गराइरहेका छन् । यसरी रोगको वास्तविक तस्बिर बाहिर नआउँदा नागरिकले अपनाउने स्वास्थ्य संवेदनशीलतामा कमी आउन सक्छ । अझ, पछिल्लो समय मुलुकको राजनीतिक वातावरणका कारण भौतिक दूरीलाई बेवास्ता गर्दै दिनहुँ बैठक, भेला, जुलुस, सभा आदि भैरहेका छन् । यी गतिविधि पनि संक्रमण विस्तारमा सहायक हुन सक्छन् । त्यसैले, संक्रमणको अवस्थालाई भयावह हुनबाट रोक्न सम्बन्धित सबै सजग हुन आवश्यक छ । नागरिकको सावधानी र सरकारको सक्रियताले सम्भावित दोस्रो लहर आउनबाट रोक्नुपर्छ ।"
सामुदायिक विद्यालय र दरबन्दी,"देशभरिका सामुदायिक विद्यालयमा शिक्षक विद्यार्थीको अनुपात मिलाउन शिक्षा तथा मानव स्रोत विकास केन्द्रले शिक्षक दरबन्दी मिलान गर्न लागेको समाचार सुनेर खुसी लाग्यो । तर सरकारले गत वर्ष विज्ञान, गणित र अंग्रेजी विषयमा स्वयंसेवक शिक्षक खटाउने भन्दै लिएको आवेदनको नतिजा अहिलेसम्म प्रकाशित गरेको छैन । यस्तै शिक्षण सिकाइ सहयोग अनुदान भन्दै अंग्रेजी, गणित र विज्ञान विषयका लागि दिँदै आएको अनुदान रकम अहिलेसम्म विद्यालयमा पठाएको छैन ।देशभरि शिक्षण सिकाइ सहयोग अनुदानमा कार्यरत शिक्षकहरू अहिलेसम्म अन्योलमा छन् । यस्तै देशभरिका कतिपय विद्यालयमा अहिलेसम्म एक जना स्थायी शिक्षक पनि नियुक्त भएका छैनन् । सरकारले सामुदायिक विद्यालयको शैक्षिक गुणस्तर सुधार्न एकै किसिमका शिक्षक नियुक्त गर्न आवश्यक छ । स्थायी, अस्थायी, राहात, अनुदान लगायतका नाममा विभिन्नथरीका शिक्षक राखेर शैक्षिक क्षेत्रमा एउटै विषय अध्यापन गराउने एकै तहका शिक्षकहरूबीच पनि विभेद कायम भएको छ । सरकारले अब यी सबै प्रकारका शिक्षकलाई एकै किसिमका शिक्षक बनाउन जरुरी छ । देशभरका सबै सामुदायिक विद्यालयमा विद्यार्थीको अनुपातका आधारमा सरकारले शिक्षक नियुक्ति गर्न सक्नुपर्छ । कतिपय सामुदायिक विद्यालयले निजी स्रोतबाट तलबभत्ता खुवाउने गरी नियुक्ति गरेका शिक्षकहरूको समयमै तलब भुक्तानी गर्न नसक्दा शिक्षकहरूको मनोबल खस्कँदै गइरहेको छ, जसको प्रत्यक्ष असर शिक्षण क्रियाकलापमा परेको छ । सामुदायिक विद्यालयले विद्यार्थी अनुपातका आधारमा निजी स्रोत शिक्षक नियुक्ति गर्नुपर्ने बाध्यता कहिलेसम्म रहन्छ ? पहुँचको भरमा विद्यालयमा हुने शिक्षक नियुक्तिलाई अन्त्य गर्न पनि एकै किसिमका शिक्षकको व्यवस्था गर्न जरुरी छ । नवीनकुमार देवकोटा, पञ्चदेवल२, अछाम"
तिवारीको प्रतिरोध,"सरिता तिवारीको लेख थारू विद्रोहको अपराधीकरण बन्द गर पढेर खुसी लाग्यो । थारूहरूलाई बेहाल पार्न सबै जना लागिरहेका बेला एक जना लेखक उनीहरूको पक्षमा उभिनुले पनि सकारात्मक ऊर्जा दिन्छ । थारूको बेहालको सुरुआत पञ्चायती व्यवस्थामा भएको हो । र, त्यसका नाइके थिए राजा महेन्द्र । मलेरिया उन्मूलन उनको बहाना मात्र थियो । २०६२६३ को जनआन्दोलनपछि मधेसले थारूहरूलाई आफ्नो मुद्दामा मनाउन धेरै कोसिस गरे तर उनीहरूले मानेनन् । मधेस आन्दोलनकै विरोध गर्न थाले । जब थारूहरूले वर्चस्वशाली जमातसँग लड्न सुरु गरे, तब मधेसीसँगै आउनु अपरिहार्य थियो, आए । मधेस र थारू आन्दोलन चरम उत्कर्षमा पुगेको बेला टीकापुर घटना भएको हो । त्यो कसरी हत्या र डकैतीको मामला हुन सक्छ ? थारू आन्दोलनका प्रायः सबै प्रमुख नेतालाई आजीवन जेल सजाय दिनुले पञ्चायती व्यवस्थाको झल्को दिइरहेछ । भुसको आगो कुनै न कुनै दिन ज्वाला बन्छ नै । भुसलाई अझै तातो पार्न र ज्वालाका रूप दिन लेखकजस्ता अरू पनि थारू आन्दोलनका पक्षधर चाहिएको छ । शिवशंकर यादव, छपकैया, वीरगन्ज"
प्रधानमन्त्रीको सनकले संविधान संकटमा,"नेकपा अध्यक्षद्वय केपी शर्मा ओली र पुष्पकमल दाहालको अन्तर्द्वन्द्वले दुर्घटना निम्तेला भनेर कसैले सोचेका थिएनन् । तिक्तता उत्कर्षमा पुग्दा प्रधानमन्त्री ओलीको सिफारिसमा राष्ट्रपतिले प्रतिनिधिसभा विघटन गरेपछि मुलुक स्तव्ध छ, राजनीतिक वृत्तमा हाहाकार मच्चिएको छ । एउटाले अर्कोलाई सिध्याउने शैलीमा ओली र दाहालनेपाल पक्षका नेताहरूबीच घम्साघम्सी चलिरहेकै बेला केन्द्रीय कमिटी सदस्यको बहुमतबाट प्रधानमन्त्री ओलीलाई हटाएर माधवकुमार नेपाललाई अध्यक्ष बनाइयो । प्रतिनिधिसभाको विघटन गरिनु राजनीतिक, संवैधानिक र कानुनी हिसाबले गलत भएको अभिव्यक्ति विज्ञहरूले दिइरहेका छन् । यसैबीच सोमबार प्रधानमन्त्री ओलीले देशवासीका नाममा दिएको सम्बोधनमा केही वरिष्ठ नेताहरूले भाँडभैलो मच्चाउन लागेकाले निर्वाचनबाट नयाँ जनादेश प्राप्त गर्ने ठोकुवा गरेका छन् । प्रधानमन्त्रीको कदम र केन्द्रको मतभेदको आगो तल्लो तहका नेता, कार्यकर्ता र जनताबीच फैलिसकेको अवस्थामा सम्बोधनले खासै असर पारेको देखिँदैन । जटिल राष्ट्रिय संकटको बेला प्रतिनिधिसभा विघटनविरुद्ध सर्वोच्च अदालतमा परेको रिट निवेदनको फैसला महत्त्वपूर्ण हुने ठानिएको छ । यथार्थमा प्रधानमन्त्री ओलीको महत्त्वाकांक्षा, आत्मकेन्द्रित सोच, सत्तालिप्सा र सत्ताको डाडुपन्यु चलाइसकेका नेकपाका आधा दर्जन शीर्ष नेताको अकर्मण्यताका कारण देशले विकासको बाटो पहिल्याउनै सकेन । पटकपटक प्रधानमन्त्री बनिसकेका नेताहरूले मुलुकका निम्ति उत्कृष्ट कार्य गरेका छन् त ? बरु सामान्य ओहदाका कर्मचारी कुलमान घिसिङले नेपाललाई उज्यालो बनाएरै छाडे । दाहालनेपाल पक्षले काममा बाधा पुर्याएको भन्ने सर्वशक्तिसम्पन्न प्रधानमन्त्री ओलीले उनीहरूमाथि किन कारबाही गर्न सकेनन् ? अनुकूल परिस्थिति हुँदाहुँदै आत्तिएका प्रधानमन्त्री ओलीलाई नयाँ जनादेशबाट शक्ति प्राप्त होला ? भूकम्प, नाकाबन्दी, भ्रष्टाचार, कोरोना कहरले जर्जर बनेको अर्थतन्त्रलाई प्रधानमन्त्री र राष्ट्रपतिको लहडका भरमा चुनावी खर्चको पहाडले थिच्नु हुन्छ ? मुलुकलाई व्यक्तिगत रिसइबी, क्रोध, प्रतिशोध, कुण्ठाको सिकार बनाउन पल्केका नेताबाट समृद्धिको ठाउँमा विध्वंस मच्चिने र विषाक्त धूवाँ सबैतिर फैलने निश्चित छ । भुवनेश्वर शर्मा, चन्द्रागिरि२, काठमाडौंिििअन्ततः नेकपा फुटेको छ । एकतापछिको ३ वर्ष भित्रभित्रै विवाद भुससरि सल्किरहेको थियो । अहिले त्यसले आगोको रूप लिएको छ । समग्र पार्टीको साख र जनविश्वासलाई यो विस्फोटले सखाप पार्यो । मिलेर आधाआधा खाने दुई अध्यक्षबीचको सहमति पालना नगरिँदा पार्टी दुई फ्याक बन्यो । यसले कम्युनिस्ट आन्दोलनलाई पनि जगैदेखि चिरा परेको छ । ओली र दाहालनेपाल पक्षले आआफ्नो डम्फु बजाइरहेका छन् । दुवै पक्षको लालचा र कुण्ठाले सीमा नाघ्दा पार्टी र देशलाई अपूरणनीय क्षति भएको छ । प्रधानमन्त्री ओलीले साढे दुई वर्षपछि पूर्वसमझदारीअनुसार सहजै दाहाललाई सरकार नछोड्नु पहिलो भूल थियो । पटकपटक मन्त्रिपरिषद् पुनर्गठन गर्दा सहमतिबमोजिम नगर्नु अनि यो राज्यसत्ता र वैभव मेरै बपौती हुन् ठान्नु दोस्रो भूल थियो । मै सर्वश्रेष्ठ हुँ भन्ने प्रधानमन्त्री ओलीको दम्भका कारण सहमति र छलफलबाट न पार्टी चलेको थियो, न त सरकार नै । विरोधीहरूलाई बलपूर्वक ठेगान लगाउनुपर्छ भन्ने ओली हठ पार्टी विभाजनमा जिम्मेवार छ । पार्टीभित्रको विवादलाई निकास दिने संयन्त्र नबनाउनु नेकपा एकीकरणको भूल थियो । तर, पार्टी विवादले जनमत, संसद् र संविधानको अवहेलना गर्नु हुन्न थियो । देशमा संवैधानिक संकट आउनुमा संविधानको रक्षा गर्नुपर्ने जिम्मेवारी पाएकी राष्ट्रपति विद्यादेवी भण्डारीको कार्यशैली पनि जिम्मेवार छ । श्यामसुन्दर कुइँकेल, हाँडीगाउँ, काठमाडौं"
किसानहरूको अविरल आँसु,"उधारोमा बेचेको उखुको पैसा लिन कठ्यांग्रिँदो चिसोमा थरथर काम्दै, आँसु बगाउँदै किसानहरू माइतीघरमा धर्ना दिइरहेका छन् । पैसा दिन्छु भनेर पोहोर व्यापारी र सरकारबीच सम्झैता भयो तर त्यसको कार्यान्वयन भएन । आन्दोलनरत किसानको अवस्था हृदयविदारक छ । किसानहरूलाई चिनी उद्योगीहरूले ठगेका छन् नै सरकारले समेत झुक्याएको छ । सबभन्दा बेसी दुःख किसानलाई सरकारले झुक्याएकोमा लागेको छ । यसले किसानलाई झनै आक्रोशित बनाएको छ । चिनीको भाउ वर्षैपिछे बढे पनि उखुको भाउ स्थिर रहन्छ । सरकारीस्तरबाट भाउ निर्धारण भए पनि भुक्तानीको अनिश्चतताले ऋण तिर्न घरघडेरी बेच्ने बाध्यता किसानलाई छ । ऋणको बोझ र अनिश्चित भुक्तानीका कारण उखुखेतीप्रति किसानहरूको वितृष्णा पैदा भइरहेको छ । चिनी उद्योगपति त्यही उखु बेचेर दोहोरो तेहेरो फाइदा लुटिरहेका छन् । माइतीघरमा पुगेर किसानको मागप्रति विभिन्न दलका नेताहरूले ऐक्यबद्धता र आश्वासन बाँड्ने तर अविवेकी सरकारलाई दबाब नदिने मनसाय देख्दा खिन्न भइयो । आश्वासन र ऐक्यबद्धताले भोको पेट भरिँदैन, समस्या टर्दैन । पीडित उखु किसानप्रति नेताहरू किन उदासीन छन् ? किसानमारा उद्योगपति, व्यापारीलाई मौन समर्थन किन गरिरहेका छन् ? यसले उनीहरूको राजनीतिलाई शंकास्पद बनाइदिएको छ ।यस्तो दुःखद घडीमा किसानको आँसु कसले पुछ्ने हो ? किसानहरू आफ्नै जन्मधर्तीमा राज्यविहीनताको महसुस गर्दै रोइरहेका छन् । प्रतिनिधिसभाको उद्योग तथा वाणिज्य र श्रम तथा उपभोक्ता हित समितिको पुस २ को बैठकले किसानको बक्यौता भुक्तानी गरी न्याय दिनुपर्छ भनेको छ । र, दोषी उद्योगपतिलाई कारबाही गर्नुपर्छ पनि भन्यो । तर, त्यस्ता फैसलामा सामेल भएका नेताहरूलाई उद्योगीलाई कारबाही नगर्न आफ्नै पार्टीका ठूला नेताहरूको फोन आइरहेको सुनिन्छ । माननीय भूतपूर्व कृषिमन्त्री घनश्याम भूसालज्यू, तपाईंको जिम्मेवारी र दायित्व पीडित किसानलाई न्याय दिने थियो । न कि द्वैधचरित्रका जनप्रतिनिधि तथा मुनाफाखोर उद्योगपतिहरूको पालनपोषण । उद्योगपतिको समर्थन गर्ने निर्लज्ज नेता र नेतृत्वलाई तपाईंले किन नांगेझार पार्न नसकेको ? अझै पनि समय छ, त्यस्ताको नाम सार्वजनिक गरियोस् । उखु किसानहरूको श्रम शोषण गर्नेहरूलाई सरकारले नै किन संरक्षण दिन खोज्दै छ ? कतै वामपन्थी सरकार पनि दलाल उद्योगपतिहरूको फन्दामा परेको त छैन ? भनिन्छ, वचनमा मिठास, व्यवहारमा समानता र कर्ममा निष्पक्षता नै राजनीतिकर्मीका आदर्श हुन् तर उनीहरूको भाषा र व्यवहारमा यस्तो भेटिन्न । राजनीतिमा आदर्श हात्तीको देखाउने दाँतजस्तै भएको छ । र, चपाउने दाँत कस्तो छ भन्ने जनतालाई थाहा हुँदै छ । प्रदीपकुमार यादव, कल्याणपुर, सिरहािििमाइतीघरमा जम्मा भएका किसानहरूको भीडले सिंहदरबारलाई गिज्याइरहेको छ । किसानको यस्तो विजोग देख्दा पनि अझै हाम्रो देशलाई कृषिप्रधान भनिरहन मिल्छ ? किसानले आफ्नो उत्पादनको मूल्य पाउन वर्षौंसम्म सडकमा उत्रनुपरिरहेको छ । बाली लगाउने बेलामा मल, बीउबिजन पाइँदैन । त्यसका लागि छिमेकी गुहार्नुपर्छ । फेरि पनि सिंहदरबारले नेपाललाई कृषिप्रधान देश भन्न छाडेको छैन । सरकारले किसानको पैसा दिने सम्झौता गरे पनि काम हुन्न । पटकपटक सरकार हाँकिरहेकाहरू कृषिलाई आधुनिक बनाउँछौं भन्छन्, तर त्यो भाषणमै सीमित हुन्छ । कृषिमा आत्मनिर्भर नभई देशको विकास हुँदैन भन्ने वाक्य नेतादेखि विज्ञसम्मको मुखमा झुन्डिन्छ । अतः सरकार माटोमा खेल्न मन पराउने किसानलाई सडकमा सधैं बस्न बाध्य नबनाऊ । यसले जटिल परिणाम निकाल्न सक्छ । अहिले किसानले सिंहदरबार वा बालुवाटरको कुर्सी मागेका होइनन् । मात्र आफ्नो उत्पादनको मूल्य मागेका हुन् । यसको दीर्घकालीन समाधान गर अन्यथा यो किसानको अन्दोलनले घट्दै गरेको तिम्रो साखलाई झनै मलीन बनाउँदै लैजान्छ । सिंहदरबारले दूरदराजका नुनिलो आँसु नदेखेको वा देखेर पनि व्यापारीका लाभहानिले लुकाइरहेको हो कि ? रामकृष्ण बराल, जोरपाटी५, काठमाडौं"
अदालत नांगिने कि न्याय गर्ने ?,"प्रधानमन्त्री खड्गप्रसाद शर्मा ओलीले नेपाल कम्युनिस्ट पार्टी (नेकपा) को जन्मका अवसरमा, २०७५ जेठ ३ गते, व्यक्त गरेका भाव र शब्दअनुसार, नेकपा एमाले र माओवादी केन्द्र नामका दुई शक्तिको मिलन हिन्द महासागरमा नदीहरू घोलिएपछिको अवस्था थियो । महासमुद्रमा नदीहरू मिसिएपछि कुन गंगा, कुन यमुना, कुन सरयू र कुन सूर्यमती ? छुट्याउन सकिँदैन । तर, नेकपाको एउटा पक्ष २०७७ पुस ८ गते त्यो घोलबाट पूरै छानिएर आफ्नो स्वतन्त्र अस्तित्वसहित बाहिरिएको छ । यसअघि, प्रधानमन्त्री ओलीले संसद् विघटन गरेर गैरसंवैधानिक काम गरिसकेका छन् । पार्टी फुट्नु त्यही गैरकानुनी कामको उग्र प्रतिक्रिया मात्रै हो । सामान्य जनतालाई नेकपा फुटेको मन परेको छैन । किनभने, त्यो पार्टी सत्तामा थियो । त्यसले जनतालाई सपनाहरू देखाएको थियो । कुनै पनि सपना पूरा नहुँदै पार्टी फुट्नु र सत्ताच्युत हुनु कसैका लागि पनि स्वाभाविक हुन सक्दैन । लोकतन्त्रमा पार्टीहरूमार्फत जनतासँग सरकारको राजनीतिक सम्पर्क भैरहनुपर्छ । त्यसैले पार्टीहरूमा टुटफुट र विचलन सकेसम्म नआओस् भन्ने चाहन्छन् जनता ।सामान्य मानिसको अन्तःस्करणमा यो घटनाले देशमा कस्तो राजनीतिको जग बसाउला भन्ने सोचाइ आइरहेको होला ? हुन पनि, यो जटिल प्रश्न हो । जनता आफैं सार्वभौम भएर ल्याएको संविधान र त्यसले रेखा कोरेको राजनीतिक व्यवस्था नै सरल रेखामा चल्न सक्दैन भने कस्तो शासन व्यवस्थाले हाम्रो शासनप्रशासन चलाउन सक्ला ? अहिलेको संविधानले प्रतिनिधिसभा भंग गर्ने प्रधानमन्त्रीको अधिकारलाई निषेध गरेको छ । संविधानमा ती अवस्थाहरूको परिकल्पना गरिएको छ, जब विभिन्न चरणमा कसैले पनि सरकार बनाउन सकेन भने मात्र प्रतिनिधिसभाको विघटन सम्भव छ । वर्तमान संविधान निर्माणका मुख्य पात्रहरूमध्ये एक प्रधानमन्त्री ओलीलाई यो कुराको राम्रो ज्ञान छ, यो प्रावधान प्रचलित संसदीय मान्यताहरूभन्दा अलिकति फरक छ । संविधान निर्माणका क्रममा माओवादीहरूले स्पष्ट भनेका थिए, हामी संसदीय भासमा जाकिन आएका होइनौं । उनीहरू संसदीय व्यवस्थालाई जस्ताको तस्तै स्विकार्ने पक्षमा थिएनन् । उनीहरू यस्तो व्यवस्था चाहन्थे जसले प्रतिनिधिसभा भंग गर्ने र अस्थिरता निम्त्याउने कामलाई सकेसम्म निषेध गरोस् ।कांग्रेसले कार्यकारी राष्ट्रपतिको सट्टामा माओवादीको यो प्रस्ताव स्वीकार गरेको थियो । त्यसपछि नेपालको संसदीय व्यवस्था अन्यत्रको भन्दा फरक देखियो । प्रधानमन्त्री ओलीले संविधानको त्यही प्रावधानअनुसार प्रधानमन्त्री पदको शपथग्रहण गरेका हुन् । अहिलेसम्म त्यही विधिअनुसार उनले सरकारको सञ्चालन गरिरहेका थिए । तीन वर्षपछि, यतिखेर आएर, नेकपाको नेतृवर्गमा चर्केको अन्तर्द्वन्द्वको सिकार बन्यो संविधान निर्माणपछिको पहिलो प्रतिनिधिसभा । नेपालका सामान्य जनताको अधिकतम चासो यति नै हो दुईतिहाइ मत ल्याएको पार्टीले नै सरकार चलाउन सक्दैन र प्रतिनिधिसभा विघटन गर्छ भने कसले चलाउन सक्ला त ?संसद् विघटन गरिसकेपछि प्रधानमन्त्री ओलीले आफू बहुमतमै रहेको बताएका छन् । उनको भनाइमा अदालतले उनले गरेको संसद् विघटनको निर्णय रोक्न मिल्दैन । उनले यो के भनेको, कसैलाई थाहा छैन । प्रतिनिधिसभाको विघटनसँगै प्रधानमन्त्री ओलीको अनुहारबाट प्रतिनिधिसभाले दिएको आभा अस्ताइसक्यो । उनको अनुहारमा त्यो चहक छैन जुन जननिर्वाचित प्रधानमन्त्रीका रूपमा देखिन्थ्यो । उनी अहिले देशका कामचलाउ प्रधानमन्त्री मात्र हुन्, जसका अधिकार सीमित छन् । अहिले पनि उनले आफूलाई सर्वशक्तिमान प्रधानमन्त्रीका रूपमा हेरेका छन् भने त्यो उनको भ्रम हो । हरेक मानिसलाई भ्रममा बाँच्ने स्वतन्त्रता हुन्छ । प्रधानमन्त्री ओलीलाई पनि त्यो अधिकार छ ।प्रधानमन्त्री ओलीले प्रतिनिधिसभा विघटनको प्रसंगमा जे जवाफ दिएका छन्, त्यो चित्तबुझ्दो छैन । उनले संसद्भित्रै आफूलाई घेराबन्दीमा पारिएको कथा हालेका छन्, जसको कुनै विश्वसनीयता स्थापित हुन सक्ने आधार छैन । प्रधानमन्त्री ओली इसारा र शब्द, दुवै माध्यमले, आफ्नो औंला पुष्पकमल दाहाल प्रचण्ड र माधवकुमार नेपालतिर तेर्स्याउँछन् । उनका अनुसार, यी दुवै नेता त्यस्ता खलपात्र हुन्, जसले उनलाई सरकार चलाउन आवश्यक निर्णय गर्नबाट रोके, उनलाई घेराबन्दीमा पारे । त्यो अवस्थामा प्रधानमन्त्रीले उनीहरूले उत्पन्न गरेको समस्याका बारे संसदीय दलमा खुला छलफल गर्न सक्थे । त्यतिले नपुग्दा आफ्नै संसदीय दलको विश्वासको मत लिन सक्थे । उनले त्यसो नगरेर आफूलाई अराजनीतिक र गैरसंवैधानिक मोडतिर धकेले । आफूमा हुँदै नभएको कथित अधिकार प्रयोग गरेर प्रतिनिधिसभा विघटन गरे । प्रधानमन्त्री ओली प्रतिनिधिसभाबाट सन्त्रस्त देखिएका छन् । उनले संसद्को पछिल्लो अधिवेशनको अवसान प्रतिनिधिसभाका सभामुखलाई समेत थाहा नदिई सुटुक्क गरेका थिए ।नेकपाको नेतृत्वमा प्रचण्डको उपस्थिति प्रधानमन्त्री ओलीका लागि असहनीय भारका रूपमा रहेको थियो । प्रधानमन्त्री ओलीले प्रचण्डलाई कहिले पनि समान दर्जाको अध्यक्षका रूपमा लिएको देखिएन । उनले प्रचण्डसँग गर्ने व्यवहार निकृष्ट देखिन्थ्यो । पार्टी फुटेको दिन प्रधानमन्त्री ओलीले प्रचण्ड आफ्नो उपाध्यक्ष भएको सार्वजनिक अभिव्यक्ति दिएबाटै यसको पुष्टि हुन्छ । प्रचण्डसँग उनको व्यवहार उद्दण्ड थियो । त्यसको भारी प्रचण्डले सचिवालयको बैठकमा प्रतिवेदन पेस गरेर बिसाए । प्रधानमन्त्री ओलीले प्रचण्डको प्रतिवेदन यति बढी धारिलो होला भन्ने सोचेका थिएनन् । तर, यो उनका लागि जीवनभरको सकस बन्यो । प्रधानमन्त्री ओलीले यसैलाई घेराबन्दी भनेको हुनुपर्छ । अर्को व्यक्तिबाट सम्मान खोज्ने व्यक्तिले अर्को व्यक्तिको पनि सम्मान गर्न जान्नुपर्छ भन्ने भनाइ कहावत मात्रै होइन ।प्रतिनिधिसभाको विघटनपछि प्रधानमन्त्री ओलीको यो कार्यको चौतर्फी विरोध भएको छ । संविधानविद्, विधिवेत्ता र कानुन व्यवसायीहरूले एकस्वरले प्रधानमन्त्री ओलीको यो कार्यलाई असंवैधानिक भनेका छन् । देशका बुद्धिजीवीहरूले यसलाई घोर अस्वाभाविकताका रूपमा लिएका छन् । राजनीतिक दलहरूले प्रस्तावित मध्यावधि चुनावका बारे जेजस्ता तर्क दिए पनि प्रतिनिधिसभाको विघटनलाई असंवैधानिक कदमका रूपमा प्रस्तुत गरेका छन् । प्रमुख प्रतिपक्षी दल नेपाली कांग्रेस र जनता समाजवादी पार्टीका नेताहरूमा प्रतिनिधिसभा विघटनको प्रश्नमा वैचारिक समानता देखिएको छ । नेपाली कांग्रेसका वरिष्ठ नेता रामचन्द्र पौडेलले प्रधानमन्त्री ओलीको यो असंवैधानिक कदमको जमेर आलोचना गरेका छन् । उनले कांग्रेसका सामान्य कार्यकर्ताहरूको भावनाको प्रतिनिधित्व गरेका छन् । तर, कांग्रेसमा मध्यावधि चुनावबारे भिन्न मतहरू देखिएका छन् । एक थरी नेताहरू प्रतिनिधिसभा विघटनको विरोध अभियानलाई चुनावी अभियानमा परिणत गर्ने विचारमा देखिन्छन् । कांग्रेस कार्यसमितिको बैठकले यसबारे यथोचित निर्णय लिने आशा गर्न सकिन्छ ।कांग्रेसका लागि अहिलेको परिस्थिति अलिकति अप्ठेरो नै देखिन्छ । एकातिर उसले संसदीय मान्यताको पालना गर्नु छ भने, अर्कातिर चुनावबाट आफूले गुमाएको स्थान हासिल गर्ने अवसरको सदुपयोग पनि गर्नु छ । उसका लागि प्रधानमन्त्री ओलीद्वारा घोषित मध्यावधि चुनाव एक हिसाबले अवसर र अर्को हिसाबले चुनौती बनेको छ । धर्मसंकटको यो स्थितिमा कांग्रेसले आफूलाई कसरी प्रस्तुत गर्छ, त्यसैमा उसको आगामी कार्यदिशा स्पष्ट हुन्छ । अहिलेका लागि यति नै भन्न सकिन्छ २०७८ वैशाख १७ र २७ का लागि घोषित मध्यावधि चुनाव हुने र नहुने कुनै टुंगो छैन ।अदालतमा बहस, पैरवी र छलफलका लागि प्रतिनिधिसभा विघटनको यो विषय महत्त्वपूर्ण रहनेछ । पूरै विषय संविधान, कानुन, विधि र व्यवहारमा केन्द्रित रहने हुनाले यसको परिणाम राम्रो आउने आशा गर्न सकिन्छ । प्रतिनिधिसभा विघटनको यो पक्ष मुख्यतः संवैधानिक भएकाले यसको निर्णय प्रक्रियामा प्रधान न्यायाधीशको विचार, मनस्थिति र चिन्तनले प्रभाव पार्नु अस्वाभाविक हुँदैन । संविधानविद् तथा राष्ट्रिय सभाका सदस्य राधेश्याम अधिकारीले प्रतिनिधिसभा विघटनलाई प्रधानमन्त्री ओलीबाट भएको संवैधानिक धोखाधडीका रूपमा व्याख्या गरेका छन् । प्रसंगमा, यो एउटा कुरा जनमानसमा स्थापित भैसकेको छ प्रधानमन्त्री ओलीद्वारा प्रतिनिधिसभाको विघटन असंवैधानिक कार्य हो ।यो स्थितिमा अदालत नांगो नहुने हो भने प्रतिनिधिसभाको पुनःस्थापना निर्विकल्प छ । अदालत नांगिने हो भने यो केस अनावश्यक ढंगले लम्बिन सक्छ । सर्वोच्च अदालतका प्रधान न्यायाधीशलाई यो कुराको राम्रो ज्ञान छ, ढिलो गरी गरिएको न्याय भनेको न्याय नगर्नु हो । यो पूरै प्रकरणको चाहना भनेको मानिसलाई घिडघिडो बनाउने विलम्बित न्याय नआओस् भन्ने हो । यो कुरालाई यो केस मा चासो हुने सर्वोच्च अदालतका न्यायाधीशहरू, सेना र पुलिसका अधिकारी, देशका साहूमहाजन, भद्रभलादमी सबैले आत्मसात् गरेको हुनुपर्छ । रूपान्तरण प्रक्रियामा लागेको समकालीन नेपालमा अहिलेको सबभन्दा जायज विषय नै प्रतिनिधिसभाको पुनःस्थापना हो ।"
अंकगणितमा संविधान,"न्यायिक मार्गअदालत जड हुने होइन, न त कार्यकारीको स्वेच्छाचारिताको प्रतिच्छाया । फेरि पनि न्यायपालिकामै छ जनअपेक्षा । भारतमै एसआर बोमई भर्सेज युनियन अफ इन्डिया को मुद्दामा त्यहाँको अदालतले कार्यकारीको प्रस्तावको मूलभूत औचित्य, त्यसको सान्दर्भिकता र मनसायको कसौटीमा परीक्षणको सन्देश दिएको पाइन्छ । अर्थात्, हाम्रो सन्दर्भमा न्यायपालिकाले प्रधानमन्त्रीको कदमको औचित्य, उनले अर्थ्याउन खोजेको संवैधानिक व्याख्या, संसद् विघटनको औचित्य र कार्यकारीको निहित स्वार्थको परीक्षण गर्नुपर्ने हो । अदालतले न आफ्नो शक्ति र स्वतन्त्रतालाई सीमित गर्नुपर्छ, न त न्यायिक सक्रियताको होडमै लाग्नुपर्छ । सन्तुलन र मध्यमार्गकै बाटोले उसलाई संविधानको व्याख्याताका रूपमा वैधता दिनेछ । र, नेपाली लोकतन्त्र खड्गग्रहण बाट मुक्त हुनेछ ।"
नेपालको उच्च शिक्षा,"नेपालको उच्च शिक्षा तथा अध्ययनअनुसन्धाननेपालको उच्च शिक्षा सन्तोषजनक भए पनि शिक्षाको गुणस्तरमा व्यापक सुधार हुन सकेको छैन । उदाहरणका लागि, दुई दशकयता हाम्रा छिमेकी मुलुकहरूमा उच्च शिक्षा तथा अध्ययनअनुसन्धानमा व्यापक लगानी गरिएको छ, जसबाट उच्च शिक्षाको गुणस्तरमा परिवर्तन आएको छ । यसले गर्दा त्यता उच्च शिक्षाका लागि बिदेसिने प्रवृत्तिमा ह्रास आउँदै गएको छ ।नेपाली विद्यार्थीहरूमा स्वदेशी उच्च शिक्षाप्रति लगाव नहुनुमा महँगो शुल्कले पनि काम गरेको छ । रोजगारीमूलक नहुनु, विदेशमा हुने राज्यको अनुदान र सुविधासँग तुल्य नहुनु, अध्ययनअनुसन्धानका लागि आधुनिक प्रयोगशालाको कमी हुनुले पनि यसमा भूमिका खेलेको छ । रोजगारीमूलक, आर्थिक रूपमा प्रोत्साहित हुने खालको, देशको प्राथमिकतालाई माथि राखी दिगो विकास तथा स्थानीय औद्योगीकरणमा टेवा पुग्ने किसिमको उच्च शिक्षा नेपाललाई सुहाउँदो हुन्छ ।उच्च शिक्षामा पनि प्राविधिक शिक्षाको त झनै महत्त्वपूर्ण भूमिका छ । कुनै पनि देशको विकास तथा उन्नति त्यहाँको विज्ञानप्रविधिको समुन्नति र अनुसन्धानको स्तरमा भर पर्छ । विकसित राष्ट्रहरूले आफ्नो देशको प्राथमिकताको विषय निर्क्योल गरी त्यससम्बन्धी अध्ययनअनुसन्धानमा जोड दिने गर्छन् । नेपालले पनि यो अभ्यास अनुसरण गर्नु जरुरी छ । ऊर्जाले भरिएका अनुसन्धानकर्मी युवालाई, स्वदेशमै केही योगदान दिन सक्ने समयमा, विदेश जान बाध्य पार्दा आफ्नै अहित हुन्छ । त्यस्तो अनुसन्धानकर्मी पछि फर्केर आए पनि उसको अधबैंसे अनुभवबाट देशलाई त्यति फाइदा हुँदैन जति ऊर्जाशील युवा उमेरमा दिन सक्छ ।देश विकासको मूल आधार भनेकै युवाहरू हुन् । त्यसमा पनि विज्ञानप्रविधिमा उच्च शिक्षा हासिल गरेका युवाहरू । देशको भविष्य निर्धारण गर्ने यो पुस्ताका लागि देशभित्रै अध्ययनअध्यापनको अवसर उपलब्ध गराउन सके विकासले गति लिन सक्छ । प्राथमिकतामा आधारित स्वदेशी उच्च शिक्षाले आजको व्यक्तिगत आर्थिक उपलब्धि तथा सम्पन्नताभन्दा भोलिको देशको आर्थिक विकास र देशको सम्पन्नताको निर्धारण गर्नेछ । हामी युवाहरूले पनि आफ्नो देशको प्राथमिकताको विषय र भोलिको सम्भावनालाई केलाउँदै यहीँ विदेशी अनुसन्धानको अनुकरण गर्नु जरुरी छ । त्यसका लागि व्यवहारोपयोगी शिक्षा, उचित छात्रवृत्ति, सस्तोमा विद्यार्थी ऋण र रोजगारीको सुनिश्चितता आजको आवश्यकता हो ।पाण्डे र भट्टराई इन्जिनियर हुन् ।"
'स्पिरिचुआलिटी का भ्रम,"कोभिड१९ का कारण सामाजिक दूरी कायम गर्दै भएको चिडियाखाना भ्रमणमा सर्पका प्रजाति अवलोकन गर्दैगर्दा एक जना दाइले भने, यता नाग हेर्न आऊ । तिमी त पूजा गर्ने मान्छे !मेरो मनमा उनको कुरा चस्स बिझ्यो । यो लेख लेख्नुका केही कारणमध्ये सायद त्यो घटना पनि एक हो ।म आफू हिन्दु भएकामा गर्व गर्छु, तर दुःखद नै भनौं, मैले आजसम्म यथार्थ रीतले पूजाआजा गरेकी छैन । चाडपर्वमा हुने धार्मिक गतिविधिमा सहभागी हुन्छु । तर मलाई कुन भगवान्को पूजा कसरी र कहिले गर्ने, खासै जानकारी छैन ।मानिसहरूले नित्यकर्मजस्तै दैनिक पूजाआजा गरेको पनि देख्छु । तर न मलाई त्यस्तो नित्य पूजाआजाको विधि थाहा छ, न त मैले त्यसबारे कहिल्यै सिक्ने कोसिस नै गरें ।कैयौं मन्दिर भ्रमण गर्दा मैले पूजा गरिनँ, तर देवीदेवताका ती निर्जीव मूर्तिप्रति सम्मान व्यक्त गरेकी छु । उनीहरूको सम्मानमा जम्मा हुने सयौं मान्छेको भावनाको कदर गर्दै स्वानुभूतिमा रमाएकी छु ।यस हिसाबले हेर्दा सामाजिक परिभाषामा म पक्कै पनि धार्मिक देखिन्नँ होला । यद्यपि म आफूलाई पूर्ण रूपमा आध्यात्मिक र धार्मिक मान्छु, किनकि म विज्ञानमा विश्वास गर्छु । सायद तपाईंलाई अनौठो लाग्यो, अध्यात्ममा रुचि राख्ने, पूजाआजा नगर्ने, व्रत नबस्ने तर आफूलाई आध्यात्मिक र धार्मिक भन्ने अनि विज्ञानमा विश्वास गर्ने भएर आध्यात्मिक र धार्मिक हुँ भन्ने । यो कसरी सम्भव छ ?सानैमा आध्यात्मिक जीवनशैलीसँग परिचित हुन पुगें म । मैले ज्ञान र ध्यानबारे सिक्न सुरु गरेकी हुँ, दस वर्षकै उमेरदेखि । त्यस बेलाको कलिलो दिमागले कमै बुझे पनि मभित्र अध्यात्मको बीउ पसिसकेको थियो ।पछि दुई वर्ष मैले विज्ञान र अध्यात्मको समर्पित विद्यार्थी भएर बिताएँ । एकसाथ दुई अलग धारको पढाइका कारण पनि मलाई कहिल्यै अध्यात्म र विज्ञान एकअर्काका परिपूरक होइनन् जस्तो लागेन । मेरो अनुभवमा धर्म, विज्ञान र अध्यात्मको तालमेलबारेको तथ्य स्विकार्न नसक्नु नै आस्तिक र नास्तिकका रूपमा सामाजिक विभाजनको एउटा मुख्य कारण हो ।करिअर सुरु गर्नुपूर्वका दुई वर्ष म साध्वीजस्तै थिएँ । बिहान तीन बजे उठेर ध्यानमा बस्नु, नित्यकर्मसँगै ईश्वरीय ज्ञान सुन्नु, दिउँसो अध्ययन गर्नु, साँझ फेरि ध्यानमा सहभागी हुनु, सात्त्विक भोजन मात्रै गर्नु मेरो दिनचर्या थियो ।त्यो म आफैंले रोजेको बाटो थियो । अध्यात्मले मलाई कुनै पनि सिद्धान्तलाई आँखा चिम्लेर विश्वास गर्न सिकाएन । नियमानुसार मैले अध्यात्मका नीतिहरूलाई प्रयोग गरेर हेरें । जीवनमा सकारात्मक परिवर्तन आएको पाएरै म यस मार्गमा अघि बढें । धर्मले ज्ञान दिन्छ, सही र गलतको परख गर्न सिकाइदिन्छ । अध्यात्मले धर्मलाई सही तरिकाले अपनाउन सिकाउँछ । यसलाई नै आर्ट अफ लिभिङ अर्थात् जीवन जिउने कला भनिन्छ ।विज्ञानको विद्यार्थी भएर पनि होला, मैले अध्यात्मलाई प्रयोगात्मक अनुसन्धानको तरिकाले अपनाएँ । विज्ञान को शाब्दिक अर्थ यो पनि भनिएको छ कुनै एउटा विशिष्ट विषयमा गरिएको व्यवस्थित बुझाइ । यसको मतलब विज्ञानको अर्थ प्रविधि र यसले छोएका पक्षहरूबाट अझ फराकिलो छ । मेरो बुझाइमा धर्म, अध्यात्म र विज्ञानका सिद्धान्तमा त्यति धेरै भिन्नता छैन । फरक यत्ति हो विज्ञानले बाह्य जगत्को अध्ययन गर्छ, धर्म र अध्यात्मले आन्तरिक जगत्को ।तिमी यो उमेरमै धर्मकर्ममा लागेर किन बिग्रिएकी ? एकपटक एक काकाले भनेका थिए । धर्मकर्म, अध्यात्म, समाजसेवा अवकाश जीवन बिताउने माध्यम हो भन्ने हामी ठान्छौं । धर्म र अध्यात्मको प्रयोग त त्यति बेला धेरै हुन्छ, जति बेला हामी जीवनको सबैभन्दा व्यस्त समयमा हुन्छौं । जसरी भौतिकवादले हाम्रो जीवनलाई बाहिरी रूपमा सहज बनाइदिएको छ, त्यसरी नै धर्म र अध्यात्मले जीवनलाई आन्तरिक रूपमा सहज बनाउने गर्छ ।बाह्य र आन्तरिक जीवनको सन्तुलन कायम गर्न नसक्दा वा गर्न नखोज्दा हामी अहिले पर्याप्त स्रोत, साधन, जानकारी हुँदाहुँदै पनि दुःखी छौं । हामीले आफू आधुनिक विश्वको मानव हुनुमा गर्व त गर्यौं, तर विज्ञानका महान् हस्ती आइन्स्टाइनको धर्मबिना विज्ञानको दृष्टि रहन्न र विज्ञानबिना धर्म सग्लो रहँदैन भन्ने भनाइलाई सही अर्थमा बुझ्ने प्रयाससम्म गरेनौं ।समाजमा व्याप्त कैयौं गलत विश्वास प्रणाली (बिलिफ सिस्टम) का कारण हामीमध्ये धेरै जना धर्म भनेको अव्यावहारिक र अनावश्यक हो भन्ने ठान्छौं । संसारका सबै धार्मिक मान्यताहरू मानवहितकै लागि बनेका हुन् । तर शक्तिको द्वन्द्वले अहिले विभिन्न धर्मका मानिसबीच ठूलो दूरी पैदा गरिदिँदा धर्म संसारमा एउटा समस्याका रूपमा देखा परेको छ । रचनात्मक हिसाबले प्रयोग गर्ने हो भने अध्यात्म विज्ञान र धर्मबीचको सुन्दर साँघु हो ।एउटा रोचक प्रसंग छ, विश्वचर्चित आध्यात्मिक कोच सिस्टर शिवानीसँगको । उनलाई एक सफल व्यवसायीले सोधेका थिए, सिस्टर, म सांसारिक जीवनदेखि आजित भइसकें । अब म यो सबै छोडेर ज्ञान र ध्यानमा लाग्न चाहन्छु ।सिस्टरले सोधिन्, आध्यात्मिक जीवनशैली अपनाउन परिवार, कारोबार किन छोड्नुपर्यो र ?ती व्यवसायीले भने, अब म यो व्यापारको टेन्सनमा लाग्न चाहन्नँ । मलाई पुग्यो अब ।सिस्टरले प्रतिप्रश्न गरिन्, अध्यात्ममा लागेर के गर्नुहुन्छ नि ?ती व्यवसायीले जवाफ फर्काए, ज्ञान र ध्यान गर्छु ।प्रश्न फेरि थपियो, ज्ञान र ध्यान दिनमा कति बेर, अनि कति दिन ?व्यापारी आश्चर्यमा परे र सोधे, अनि, कसरी लाग्ने त अध्यात्ममा ?सिस्टर शिवानीले भनिन्, तपाईंले गरिरहनुभएको काम, पारिवारिक जिम्मेवारी सबै पूरा गर्नुस् । व्यापार दस सहरमा फैलिएको छ भने बीस सहरमा विस्तार गर्नुस् । तर तपाईंले गर्ने हरेक काम मानवीय मूल्यको आधारमा हुनुपर्छ । तपाईंको कारोबार इमानदारी र नैतिकताको बलमा अगाडि बढ्नुपर्छ ।व्यापारीले भने, यो त सम्भव छैन ।सिस्टरले भनिन्, त्यसो भए अध्यात्मले काम गर्दैन ।आध्यात्मिक बन्न आफ्ना जिम्मेवारी छाड्नुपर्दैन, न त कुनै ठूलो पहाड नै फुटाउनुपर्छ । जसरी शारीरिक स्वास्थ्य र तन्दुरुस्तीका लागि स्वस्थ आहार र व्यायामको आवश्यकता पर्छ, त्यसरी नै मानसिक र भावनात्मक स्वास्थ्यका लागि आध्यात्मिक पोषणको आवश्यकता पर्छ ।यसका लागि दैनिक आधा घण्टा पर्याप्त छ । बढ्दो मानसिक तनाव र अस्थिरताका बीच सन् १९७९ मा अमेरिकी प्रोफेसर जोन कबाटले ध्यानमा आधारित तनाव व्यवस्थापन पद्धतिको सुरुआत गरे । अहिले संसारभरि माइन्डफुलनेस अर्थात् ध्यान शारीरिक र मानसिक दुवै उपचारमा प्रभावकारी साबित भएको छ । माइन्डफुलनेस मेडिटेसनले आत्माको आन्तरिक शक्तिलाई जागृत अवस्थामा राख्छ । मानव आत्मामा निहित अथाह ऊर्जालाई व्यावहारिक जीवनमा प्रयोग गर्न सिकाउँछ । यो नै आध्यात्मिक जीवनशैली हो ।पछिल्लो समय ध्यान लोकप्रिय भएसँगै अहिले यसप्रति आम मानिसको चासो बढेको छ । इन्टरनेटमा हजारौं व्यक्तिले मोटिभेसन स्पिकर र लाइफ कोचका रूपमा तनावमुक्त जीवनशैली सिकाइरहेका छन् । यो पनि अध्यात्मकै पाटो हो । अध्यात्म कुनै छुट्टै ग्रहबाट आएको सिद्धान्त होइन । यो हरेक मानिसभित्र रहेको मानवीय गुण र मूल्यको अनुबोध हो ।ध्यान भनेको कुनै आसनमा बसी आँखा बन्द गरेर गरिने क्रिया मात्र होइन, ध्यान अर्थात् अटेन्सन । आफूले गर्ने हरेक कार्यलाई माइन्डफुल भएर गर्नु नै ध्यान हो । ध्यान अर्थात् अध्यात्म अपनाउनेबित्तिकै जीवन रातारात परिवर्तन हुने होइन । यसका लागि निरन्तर अभ्यास आवश्यक छ । चौबीस घण्टामा केही मिनेट मात्र भए पनि हामीले आध्यात्मिक अभ्यासलाई प्रयोग गर्न सक्यौं भने त्यसले मेन्टल इम्युनिटी अर्थात् मानसिक प्रतिरक्षा प्रणालीलाई बलियो बनाउन ठूलो मद्दत गर्छ ।"
रहेनन् गाडी बोक्ने जिउँदा इतिहास,"त्रिभुवन राजपथ बन्नुअघि मकवानपुरको उत्तरी क्षेत्रका फाखेल, तसर्पु, मार्खु, खडपु, चित्लाङमा बलिया तन्नेरीको खोजी सुरु भयो । भीमफेदीबाट गाडी बोक्न नाइकेहरूको रोजाइमा पर्थे, कम्तीमा ६ फिट उचाइ भएका बलिया युवक । हक्की स्वभावका हिराबहादुर घलानलाई नाइकेले पत्याए । उसै पनि उनको उचाइ ६ फिट एक इन्च थियो । उनै घलानको ९१ वर्षको उमेरमा मंगलबार राति निधन भएको छ । त्रिभुवन राजपथ निर्माण हुनुअघि भीमफेदीबाट गाडी बोकेर काठमाडौं पुर्याउनेमध्ये एक मात्रै जीवित थिए उनी । थाहा नगरपालिका५ निवासी उनी चार वर्षयता पक्षाघात रोगबाट पीडित थिए । स्थानीय जनप्रतिनिधि चमेली वाइबाले एउटा इतिहासको अन्त्य भएको बताइन् ।घलानले १८ वर्षको उमेरदेखि गाडी बोक्न सुरु गरेका थिए । उनले २५ वर्ष लगातार भीमफेदीबाट काठमाडौंसम्म गाडी बोकेर पुर्याए । गाडी बोकेकै कमाइले उनले पुरन्डीमा ३० रोपनी जग्गा जोडेका थिए । बलियो र अग्लो भएका कारण उनलाई नाइकेले सधैं अग्रभागमा राखेर गाडी बोकाउँथे । सुरुमा उनले ३२ जनाको टिममा साना गाडी बोके । गाडी बोकेर सात दिनमै काठमाडौं पुर्याएबापत उनको टिमलाई नाइकेमार्फत राणाजीले २० रुपैयाँ बक्सिस दिएका थिए । पहिलोपटक नै गाडी बोकेर पुर्याउँदा बक्सिस पाएर उत्साहित बनेका थिए घलान । गाडी बोक्दा बाटाका तिखा ढुंगाले खुट्टामा घाउ बनाउने भएकाले घलानलगायत गाडी बोक्नेहरूले परालको चप्पल लगाउने गर्थे । भीमफेदीबाट एउटा गाडी बोकेर काठमाडौं पुर्याउँदा २ जोर परालका चप्पल फाट्ने गरेको उनी सुनाउँथे । त्यस्तो चप्पल उनीहरू आफैं तयार गर्थे । वृद्धावस्थाका कारण ७८ वर्षयता उनी घर छाडेर टाढा जान सकेका थिएनन । दुवै खुट्टाका घुँडा दुःख्ने र पछिल्लो समय पक्षाघातले गलाएको थियो । गाडी बोकेकै कारणले घुँडा दुखेको उनी सुनाउँथे । सँगै गाडी बोक्ने छिमेकी जुक्तबहादुर वाइबाको निधन भएपछि उनले अभाव महसुस गरेका थिए । तीन वर्षअघि जुक्तबहादुरको निधन भएको थियो । ६४ वर्षअघिसम्म राजधानी काठमाडौंमा जति गाडी चल्थे, ती सबै मकवानपुरको भीमफेदीबाट भरियाहरूले बोकेर लगेका हुन्थे । यसरी गाडी बोकेर ल्याउने क्रम २०१३ सम्म चल्यो । १९८० को दशकदेखि काठमाडौंमा मोटरबाटो बन्न थाल्यो । उपत्यकाको सीमित सडक सञ्जाल थानकोटसम्म मात्र थियो भने वीरगन्जदेखिको बाटो भीमफेदीबाट उकालिएकै थिएन । २०१० देखि बन्न थालेको पृथ्वीराजमार्ग भीमफेदीथानकोट तीन वर्षमा जोडिएपछि भारतदेखि गाडी गुडेरै काठमाडौं आउन थाले, भरियाले बोक्नुपरेन ।अहिले गाडीले मान्छे बोक्छ, त्यतिबेला मान्छेले गाडी बोक्थे भन्ने इतिहासको उनी मात्र एक जीवित पात्र थिए, थाहा नगरपालिकाका मेयर लवशेर विष्टले भने, त्यो पनि अस्तायो । आफ्नै परम्पराअनुसार घलानको बुधबार दाहसंस्कार गरिएको छ । उनका दुई छोरा र तीन छोरी छन् ।"
ओली समूहले बिथोल्यो भेला,पार्टी कार्यालय कब्जा सिन्धुली प्रधानमन्त्री केपी शर्मा ओली पक्षका नेताकार्यकर्ताले सिन्धुलीस्थित नेकपा जिल्ला कार्यालय कब्जा गरेका छन् । पार्टी कार्यालय रहेको कमलामाई नगरपालिका६ स्थित आजाद स्मृति भवन बुधबार ओली पक्षले कब्जामा लिएको हो । नेकपा गठन हुँदा सिन्धुली अध्यक्ष तत्कालीन माओवादीलाई परेको थियो भने एमालेले सचिव पाएको थियो । जिल्ला अध्यक्ष लेखनाथ दाहाल पुष्पकमल दाहालमाधवकुमार नेपाल पक्षमा छन् भने सचिव प्रदीप कटुवाल ओली पक्षमा छन् । नेकपा केन्द्रीय सदस्य महेश बस्नेतको उपस्थितिमा पार्टी कार्यालय कब्जा लिएको विद्यार्थी नेता लालबहादुर बुढाथोकीले जानकारी दिए । तत्कालीन एमालेले रगतपसिना बगाएर बनाएको पार्टी कार्यालयमा अन्यलाई घुसपैठ हुन नदिने उनको भनाइ थियो । ओली पक्षीय राष्ट्रिय युवा संघ र अनेरास्ववियुको आयोजनामा वर्तमान परिस्थितिको निकास ताजा जनादेश भन्दै नेता बस्नेतको नेतृत्वमा बुधबार सिन्धुलीमाढीमा र्याली पनि निकालिएको थियो ।
लेखककलाकारले भने प्रधानमन्त्रीको कदम अमानवीय,"काठमाडौं (कास) बुद्धिजीवी, लेखक, कवि, कलाकारहरूले प्रतिनिधिसभा विघटनलाई प्रतिगामी र गैरसंवैधानिक भन्दै भर्त्सना गरेका छन् । बृहत् नागरिक आन्दोलनका नाममा बुधबार जारी विज्ञप्तिमा प्रधानमन्त्री र राष्ट्रपति कार्यालयको मिलिभगतमा संसद् विघटन गरिएको उल्लेख छ । यो गैरसंवैधानिक र जनविरोधी कु ले प्रतिगमनतर्फको यात्रालाई ताजा र क्रूर मोड दिएको छ, विज्ञप्तिमा उल्लेख छ, जनताको बलिदानीबाट स्थापित गणतन्त्र, संघीयता, धर्म निरपेक्षता, समावेशिता जस्ता राजनीतिक उपलब्धिमाथिको प्रहारलाई निरन्तरता दिँदै चालिएको यो प्रतिगामी कदमको सशक्त प्रतिवाद नगरे जनताले प्राप्त गरेको सीमित उपलब्धि पनि गुम्ने खतरा टड्कारो देखिएको छ ।कोरोना व्याधिले उत्पन्न गरेको जनस्वास्थ्य संकट तथा व्यापार, व्यवसाय, कृषि, उद्यम सबैतिर पर्न गएको प्रतिकूल असरले निम्त्याएको असहज परिस्थितिको सामना गर्न उद्यत हुनुपर्ने बेला प्रधानमन्त्री ओलीले चालेको गैरसंवैधानिक कदम भर्त्सनायोग्य र अमानवीय भएको उल्लेख छ । युग पाठकको संयोजकत्वमा राजधानीमा भएको भेलामा खगेन्द्र संग्रौला, श्याम श्रेष्ठ, नारायण वाग्ले, अर्चना थापा, विप्लव प्रतीक, घिमिरे युवराज, अस्मिना रञ्जित, मनोज पण्डित, जेबी विश्वकर्मालगायत ५४ जना नागरिक अगुवा, लेखक, पत्रकार, रंगकर्मी, कलाकार, चलचित्रकर्मी सहभागी थिए ।"
ट्रक भीरबाट खस्दा ३ को मृत्यु,"पूर्वी नवलपरासी (कास) निर्माण कपनीका लागि सिमेन्ट ढुवानी गर्ने एउटा ट्रक बुधबार भीरबाट खस्दा तीन जनाको मृत्यु भएको छ । निर्माणाधीन कालीगण्डकी करिडोरमा पर्ने गैंडाकोट३ भोक्रेफाँटको सेती पहरामा भएको दुर्घटनामा मृत्यु हुनेमा हेटौंडा१७ का ४५ वर्षीय चालक सुरेश भुजेल, ३५ वर्षीय बलराम श्रेष्ठ र पर्साको ठोरी गौतमनगरका ५० वर्षीय भीमबहादुर तामाङ छन् । शवहरू पोस्टमार्टमका लागि भरतपुर अस्पताल पठाइएको डीएसपी मोहन खाँणले बताए ।"
बुद्धले माफी माग्यो,"काठमाडौं (कास) गएको शुक्रबार जनकपुरतर्फ जानुपर्ने उडान पोखरा पुगेको घटनामा बुद्ध एयरले माफी मागेको छ । बुधबार कम्पनीले विज्ञप्ति जारी गर्दै यस घटनाको छानबिन गरेको उल्लेख गर्दै भविष्यमा नदोहोर्याउने प्रतिबद्धता जनाएको छ । बुद्धको माइक यांकी एटीआर विमान जनकपुरका लागि ६९ यात्रु राखेर शुक्रबार काठमाडौंबाट पोखरा पुगेको थियो । यो विशेष घटनाको सम्बन्धमा हामी हाम्रा यात्रुलाई परेको असुविधाका लागि हृदयदेखि माफी चाहन्छौं, विज्ञप्तिमा भनिएको छ, साथसाथै भविष्यमा यस्ता घटना नदोहोरिने विश्वास पनि दिलाउन चाहन्छौं ।"
ओझेलमा उखु किसानको आन्दोलन,"किसान र उद्योगीका समस्या समाधान गरयसैबीच नेपाल उद्योग परिसंघले उखु किसानको बक्यौता रकम अविलम्ब भुक्तानी गर्न चिनी उद्योगहरूलाई आग्रह गरेको छ । आपसी असमझदारी तथा अन्य कतिपय समस्याका कारण समयमै भुक्तानी हुन नसकेको अवस्थामा समस्या लम्ब्याउँदा दुवै पक्षलाई हानि पुग्ने परिसंघको भनाइ छ । बक्यौता रकम भुक्तानी दिन सुरु गरेका तथा अधिकतम भुक्तानी गरिसकेका उद्योग तथा उद्योगीहरूको हकमा सरकारले अघि बढाएका कारबाही वा अन्य कदम फिर्ता लिएर किसान र उद्योगबीचको सम्बन्ध सुधार तथा भुक्तानी प्रक्रियाको वातावरण थप सहज बनाउन पनि परिसंघ हार्दिक आग्रह गर्दछ, परिसंघले जारी गरेको विज्ञप्तिमा भनिएको छ ।"
दलहरूलाई संयम भएर निर्णय लिन निजी क्षेत्रको अपिल,"मुलुकमा विकसित पछिल्लो राजनीतिक घटनाक्रमप्रति निजी क्षेत्रका प्रतिनिधि संस्थाहरूले गम्भीर ध्यानाकर्षण भएको जनाएका छन् । निजी क्षेत्र जहिले पनि राजनीतिक स्थिरताको पक्षमा रहेको र विगतमा पनि यसका लागि बारम्बार सुझाव दिँदै आएको वास्तविकता जगजाहेर रहेको भन्दै संयमपूर्वक निर्णय लिन उद्योगी व्यवसायीले राजनीतिक दललाई आग्रह गरेका हुन् । नेपाल उद्योग वाणिज्य महासंघ, नेपाल चेम्बर अफ कमर्स र नेपाल उद्योग परिसंघले बुधबार संयुक्त रूपमा जारी गरेको अपिलमा मुलुकलाई स्थिरतातर्फ लैजाने कार्यमा गम्भीर हुन भनिएको छ । राजनीतिक स्थिरताबाट मात्र नीतिगत स्थिरता आउने, नयाँनयाँ उद्योग व्यवसाय फस्टाउने, रोजगारी सिर्जना हुने, नयाँ लगानी आकर्षित हुने र समग्रमा अर्थतन्त्रले गति लिन सक्ने यथार्थलाई कसैले पनि भुल्न नहुने अपिलमा उल्लेख छ । कोभिड१९ का कारण मुलुक आक्रान्त भई अर्थतन्त्रमा गम्भीर असर परिरहेका बेला पछिल्लो समय उब्जिएको राजनीतिक समस्याबाट उत्पन्न हुन सक्ने अस्थिरताको परिणाम थप गम्भीर हुनेतर्फ निजी क्षेत्र चिन्तित रहेको अपिलमा भनिएको छ । विगतको अनुभव हेर्दा अहिलेको कठिन परिस्थितिमा सिर्जित घटनाक्रमले अन्योलता सिर्जना गर्नेमा निजी क्षेत्र सशंकित एवं चिन्तित भएको छ, अपिलमा भनिएको छ, भर्खरै चलायमान हुन थालेको मुलुकको अर्थतन्त्र र सर्वसाधारणको जीविकोपार्जनमा समेत गम्भीर असर पर्नेमा चिन्ता छ ।"
शिलान्यासको १४ महिनापछि नागढुंगा सुरुङ खन्न सुरु,"यसको निर्माणको जिम्मा जापानी कम्पनी हाज्मा एन्डोले लिएको हो । अहिलेसम्म निर्माण व्यवसायीले तोकिएकै समयमा काम सक्छौं भनेका छन्, थप समय चाहियो भनेर मागेका छैनन्, उनले भने, नमागी समय धेरै लाग्छ भन्ने कुरा आएन, हामीले कामको गति बढाऊ, ४२ भन्दा बढी समय नलगाउन भन्दै आएका छौं । तोकिएकै समयमा सक्ने गरी काम भइरहेको उनको दाबी छ ।आयोजनामा नौ सय टन विस्फोटक पदार्थ प्रयोग हुने अनुमान छ । निर्माणका क्रममा सेनाले उत्पादन गरेको विस्फोटक पदार्थ परीक्षणका रूपमा प्रयोग गरिनेछ । सेनाको विस्फोटक पदार्थले राम्रो काम गरे थप विस्फोटक पदार्थ भारतबाट ल्याउँदैनौं, थापाले भने । निर्माण कम्पनीले गत जेठ तेस्रो साताबाट सुरुङ खन्ने तयारी गरेको थियो । जेठमै सुरुङ खन्ने भन्दै आयोजनामा निर्माण कम्पनीले योजना पेस गरेको थियो । तर विस्फोटक पदार्थ समयमै नआउँदा सुरुङको काम थाल्न ढिला भएको थियो ।सुरुङ विज्ञसहित २० जनाको विदेशी प्राविधिक टोली अहिले फिल्डमा छ । आवश्यकताअनुसार प्राविधिक थप गर्दै लगिनेछ । २ दशमलव ६८ किमि दूरी रहने सुरुङ निर्माणका लागि जापानको साढे १६ अर्ब ऋण सहयोग छ । ठेक्का भने साढे २२ अर्ब रुपैयाँको रहेको उनको भनाइ छ । जसमा ६ अर्ब नेपाल सरकारको छ । अहिले नागढुंगादेखि सिस्नेखोलासम्म साढे ८ किमि दूरी छ । सुरुङबाट आउँदा भने सवा ३ किमि मात्र दूरी पर्नेछ ।"
व्यावसायिक निरन्तरता कर्जा प्रवाह गर : अर्थ मन्त्रालय,"उद्योगी व्यवसायीलाई व्यावसायिक निरन्तरता कर्जा प्रवाह गर्न अर्थ मन्त्रालयले बैंक तथा वित्तीय संस्थालाई निर्देशन दिएको छ । कार्यविधि जारी भएपछि पनि कर्जा प्रवाह नभइरहेको अवस्थामा बुधबार अर्थ मन्त्रालयले यस्तो निर्देशन दिएको हो । व्यवसाय निरन्तरता कर्जा प्रवाह सञ्चालक समिति बैठकले बैंक तथा वित्तीय संस्थामा व्यवसाय निरन्तरता कर्जाका लागि प्राप्त निवेदनमध्ये यसै साता कर्जा प्रवाहको प्रारम्भ गर्ने निर्णय गरेको छ, अर्थ मन्त्रालयले जारी गरेको विज्ञप्तिमा उल्लेख छ । व्यवसाय सञ्चालन निरन्तरता कर्जा प्रवाह शोधभर्ना खातामा जम्मा भएको रकम र यसको अवस्थाबारे पाक्षिक रूपमा राष्ट्र बैंकले अर्थ मन्त्रालयलाई विवरण उपलब्ध गराउने, व्यवसाय सञ्चालन निरन्तरता कर्जा प्रवाहको विवरण बैंकर्स संघले नेपाल राष्ट्र बैंकमार्फत साप्ताहिक रूपमा अर्थ मन्त्रालयलाई उपलब्ध गराउनेलगायतका निर्णय पनि भएको छ ।तर बैंक तथा वित्तीय संस्थाले भने व्यावसायिक निरन्तरता कर्जा सुरु भइसकेको दाबी गरेका छन् । अब त्यसलाई प्रभावकारी बनाउनुपर्ने उनीहरूको भनाइ छ । बैंकले कर्जा दिन सुरु गरे पनि व्यवसायीबाट निकै कम मात्र आवेदन आएको बैंकर्स संघका अध्यक्ष भुवन दाहालले बताए । कार्यविधिअनुसार नीतिगत व्यवस्था गर्न बैंकहरूलाई केही समय लागेको थियो, उनले भने, अहिले आवेदन संकलनको र कर्जा प्रवाहको काम गरिरहेका छन् । सञ्चालनमा रहेको व्यवसायका लागि मात्र कर्जा प्रवाह गर्न मिल्ने, कर तिरेको प्रमाणलगायत अन्य प्रावधान पनि पूरा गर्नुपर्ने भएकाले पाउने अपेक्षाभन्दा कम मात्र आवेदन प्राप्त भएको उनको भनाइ छ । सुरुमा मापदण्ड पुगेका व्यवसायीलाई कर्जा प्रवाह गरिसकेपछि मात्र शोधभर्ना लिने हो, उनले भने, अहिले वित्तीय प्रणालीमा अधिक तरलता छ । यसकारण बैंकले तत्काल शोधभर्ना नलिन पनि सक्छन् । कार्यविधिअनुसार मापदण्ड पुगेका व्यवसायीले बैंकमा आएर सजिलै कर्जा लिन पनि उनले आग्रह गरे । यो कोभिड१९ बाट प्रभावित उद्योगी व्यवसायीले व्यावसायिक निरन्तरताका लागि पाउने कर्जा हो । यसअनुसार उद्योगी व्यवसायीले ५ प्रतिशत ब्याजदरमा कर्जा पाउँछन् । व्यावसायिक निरन्तरता कर्जा प्रवाह कार्यविधि २०७७ अनुसार यस्तो कर्जाका लागि सरकारले ५० अर्बको कोष स्थापना गर्नेछ । कोषको व्यवस्थापन र सञ्चालन राष्ट्र बैंकले गरेको छ । बुधबारसम्म कोषमा १५ अर्ब ५० करोड रुपैयाँ संकलन हुने निश्चित भइसकेको छ भने बाँकी १४ अर्ब ५० करोड रुपैयाँका लागि प्रतिबद्धता आएको अर्थ मन्त्रालयले जनाएको छ । जसअनुसार नेपाल आयल निगमबाट ५ अर्ब, राष्ट्र बैंकबाट ३ अर्ब, नागरिक लगानी कोषबाट २ अर्ब, निक्षेप तथा कर्जा सुरक्षण कोषबाट २ अर्ब रुपैयाँ यकिन भएको छ । नेपाल पुनर्बिमा कम्पनीबाट १ अर्ब, कर्मचारी सञ्चय कोषबाट १ अर्ब, नेपाल सरकारबाट १ अर्ब र राष्ट्रिय बिमा संस्थानबाट ५० करोड रुपैयाँ निश्चित भएको विज्ञप्तिमा उल्लेख छ । शोधभर्ना खातामा ३० अर्ब रुपैयाँको प्रतिबद्धता प्राप्त भएको छ, अर्थ सचिव एवं व्यवसाय निरन्तरता कर्जा प्रवाह सञ्चालक समितिका अध्यक्ष शिशिरकुमार ढुंगानाले भने, निश्चत भएको रकम आवश्यकताअनुसार खातामा जम्मा हुने र कर्जा प्रवाह हुनेछ ।कोभिड(१९ बाट प्रभावित भई श्रमिक र कर्मचारीको पारिश्रमिक भुक्तानी गर्न नसकी कर्जाको अभावमा उद्योग व्यवसाय सञ्चालन गर्न समस्या परेका घरेलु, साना तथा मझौला उद्यम एवं पर्यटन व्यवसायीले कोषमार्फत सहुलियत ब्याजदरमा कर्जा पाउनेछन् । कार्यविधिअनुसार कोभिड(१९ बाट प्रभावित क्षेत्रलाई अति प्रभावित, मध्यम प्रभावित र न्यून प्रभावित गरी तीन भागमा वर्गीकरण गरिएको छ । ती हरेक क्षेत्रका लागि कर्जा प्रवाह गर्ने सीमा तोकिएको छ । जसमा अति प्रभावित क्षेत्रमा श्रमिक र कर्मचारीको वार्षिक पारिश्रमिक तथा सोको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम १० करोड रुपैयाँसम्म प्रदान गरिने व्यवस्था छ । मध्यम प्रभावित क्षेत्रका व्यवसायीले श्रमिक र कर्मचारीको वार्षिक पारिश्रमिक तथा सोको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम ७ करोड रुपैयाँसम्म कर्जा पाउनेछन् । यस्तै न्यून प्रभावित क्षेत्रका व्यवसायीले श्रमिक र कर्मचारीको वार्षिक पारिश्रमिक तथा त्यसको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम ५ करोड रुपैयाँसम्म कर्जा प्राप्त गर्नेछन् । व्यवसायीलाई प्रवाह गरिने कर्जाको ब्याजदर पहिलो वर्षका लागि ५ प्रतिशत र दोस्रो वर्षका लागि ६ प्रतिशत कायम गरिएको छ । प्रवाह गर्ने बैंक तथा वित्तीय संस्थालाई पहिलो वर्ष २ प्रतिशत र दोस्रो वर्ष ३ प्रतिशत ब्याजदरमा खाताबाट रकम उपलब्ध गराइनेछ । यस खातामा सरकारको पूर्ण वा आंशिक स्वामित्वमा रहेको संस्थाबाट लिने रकमको लागि त्यस्तो संस्थालाई बढीमा ५ प्रतिशत ब्याज उपलब्ध गराइनेछ । यस्तो खाताबाट प्रदान गरिने भुक्तानी अवधि बढीमा २ वर्षको हुने व्यवस्था कार्यविधिमा छ ।"
सरकारनिजी क्षेत्र सहकार्य अपरिहार्य,"काठमाडौं (कास) नेपाल उद्योग वाणिज्य महासंघका अध्यक्ष शेखर गोल्छाले सरकार निजी क्षेत्रबीचको सहकार्यलाई थप प्रगाढ पार्दै लैजानुपर्नेमा जोड दिएका छन् । महासंघले सरकारका मुख्य सचिव, सचिव एवं उच्चपदस्थ अधिकारीसँग आयोजना गरेको परिचयात्मक कार्यक्रममा बुधबार अध्यक्ष गोल्छाले चालु आर्थिक वर्षको मौद्रिक नीतिमा घोषित साना तथा मझौला उद्यमी लक्षित पुनर्कर्जा प्रवाह सुरु भएको उल्लेख गरे । व्यवसाय निरन्तरता कर्जा पनि सुरु हुने क्रममा छ, उनले भने, यसले साना र मझौला उद्यमीलाई राहत पुग्नेछ । पर्यटनलगायतका केही अति प्रभावित क्षेत्रमा समस्या कम नभएको उनको भनाइ थियो । अति प्रभावित क्षेत्रका श्रमिक व्यवस्थापनलगायतका क्षेत्रमा सरकारको सहकार्य खोजिरहेका छौं, उनले भने । उक्त अवसरमा मुख्य सचिव शंकरदास बैरागीले मुलुकभित्र उद्योग व्यवसायको विस्तारसहित आर्थिक विकासमा सहयोग गर्न कर्मचारी प्रशासनबाट सदैव सहयोग र सहकार्यलाई उच्च प्राथमिकतामा राखेर काम गर्ने प्रतिवद्धता जनाए । मुलुकको व्यापार घाटा कम गर्नेतर्फ सरकारनिजी क्षेत्रको सहकार्य अत्यावश्यक रहेको उनको भनाइ छ । के गर्दा बाह्य र आन्तरिक लगानी बढाउन सकिन्छ, पुँजी, सीप आकर्षण गर्न सकिन्छ र समग्रमा निजी क्षेत्रको प्रवर्द्धन गर्न सकिन्छ, त्यसमा सरकार निजी क्षेत्रलाई सघाउन तयार छ, बैरागीले भने, मुलुकको आर्थिक विकासमा निजी क्षेत्रको भूमिका महत्त्वपूर्ण छ । निजी क्षेत्रको प्रवर्द्धनबाट मात्र मुलुकको आर्थिक विकास हुने महासंघका वरिष्ठ उपाध्यक्ष चन्द्र्रप्रसाद ढकालले बताए ।"
स्मल वर्ल्डबाट ईसेवामा पैसा पठाउन सकिने,"काठमाडौं (कास) ईसेवा मनी ट्रान्सफर र स्मल वर्ल्डबीच रेमिट्यान्स कारोबारसम्बन्धी सम्झौता भएको छ । यसअनुसार अमेरिका, बेलायत, सेनजेन, ब्राजिल गरी २२ देशमा रहेका नेपालीले स्मल वर्ल्डमार्फत नगद, बैंक खातामा र ईसेवा वालेटमा पैसा पठाउन सक्नेछन् । नगदमा पठाइएको रकम देशभरका ईसेवा मनी ट्रान्सफरका एजेन्ट तथा ईसेवा वालेट एपमा प्राप्त गर्न सकिन्छ ।"
फोर्डको विन्टर फेस्ट,काठमाडौं (कास) फोर्ड गाडीको आधिकारिक विक्रेता जीओ अटोमोबाइल्स प्रालिले क्रिसमसको अवसर पारेर हरेक वर्षझैं फोर्ड विन्टर फेस्ट योजना ल्याएको छ । यो योजनाअनुसार फोर्डले विभिन्न ग्राहकमाझ उपहार बाँड्ने जनाएको छ । यसअन्तर्गत फोर्ड इकोस्पोर्ट र फोर्ड फ्रिस्टाइलको टेस्ट ड्राइभको व्यवस्था गरिएको कम्पनीले बताएको छ । यो योजनामा ग्राहकका लागि फोटो प्रतिस्पर्धासमेत रहेको कम्पनीको भनाइ छ ।
सायल र पञ्चेश्वरसँग नबिलको सम्झौता,काठमाडौं (कास) नबिल बैंकले डोटीको सायल गाउँपालिका र बैतडीको पञ्चेश्वर गाउँपालिकासँग साना तथा मझौला व्यवसाय र कृषिसम्बन्धी कार्यक्रममा सहयोग पुर्याउन सम्झौता गरेको छ । सायल गाउँपालिकाका अध्यक्ष तेजबहादुर डुम्रेल र पञ्चेश्वर गाउँपालिकाका अध्यक्ष गोरखबहादुर चन्दसँग बैंकका सुदूरपश्चिम प्रदेश प्रमुख दिगेन्द्र चन्दले सम्झौतापत्रमा हस्ताक्षर गरे ।
मेसीले उछिने पेलेको कीर्तिमान,"आर्सनल गम्भीर संकटमा : आर्टेटा लन्डन आर्सनलका व्यवस्थापक मिखेल आर्टेटाले बुधबार आफ्नो क्लब अहिले गम्भीर संकटमा रहेको स्विकारेका छन् । सिजनमा निर्णायक हुनसक्ने व्यस्त चाडपर्वको समयमा आर्सनलको प्रदर्शन अत्यन्त खराव रहेको छ । यसैक्रममा आर्सनल इंग्लिस लिग कपबाट पनि बाहिरिएको छ । डिफेन्डिङ च्याम्पियन म्यानचेस्टर सिटीले लिग कपमा मंगलबार आर्सनललाई ४१ ले हराएर सेमिफाइनल प्रवेश गरेको थियो । इमिरेट्स स्टेडियममा बेहोरेको यो हारले खराब लयमा रहेको आर्सनललाई थप धक्का पुगेको छ । सिटीबाट गाब्रियल जेसस, रियाद महारेज, फिल फोडेन र आयमेरिक लापोर्टेले गोल गरे । आर्सनलका तर्फबाट एलेक्जान्डर लेकाजेटले एक गोल फर्काए । प्रिमियर लिगमा आर्सनलले पछिल्ला सात खेलमध्ये पाँचमा हार बेहोरेको छ । टोली १४ अंकमा सीमित रहेर १५औं स्थानमा रहेको छ । लिगमा आर्सनलले सन् १९७४७५ यता सबैभन्दा खराव सुरुआत लिएको छ । आर्टेटाले गत डिसेम्बरयता टिम सम्हालेका थिए । आर्सनलले अब शनिबार लिगमा चेल्सीको सामना गर्नेछ । त्यसपछि आर्सनलले ब्राइटन र वेस्ट ब्रुमविरुद्ध खेल्नेछ । यस्तै एफए कपमा आर्सनलको प्रतिद्वन्द्वी न्युकासल रहेको छ । आर्टेटाले भनेका छन्, अब हामीले राम्रो खेलेनौं भने निकै खराब समय आउने छ, यसमा कुनै शंका छैन । अहिले तत्काल टिममा अनौठा समस्या भइरहेका छन्, त्यसैले गाह्रो स्थिति छ ।उनले थपेका छन्, हामीले अब क्लबमा उपलब्ध सबै प्रकारको अवसर र विकल्प उपयोग गर्नुपर्ने हुन्छ । स्थिति पक्कै पनि नाजुक छ । लिग कपको बुधबारै अर्को खेलमा च्याम्पियनसिप टिम ब्रेनफोर्डले न्युकासललाई १० ले हरायो । त्यसमा जोसुवा डा सिल्भाले निर्णायक गोल गरे ।"
विशालले कम्बोडियन लिग खेल्ने,"रूपन्देहीको सैनामैनाका विशाल भुसाल ग्लोबल अनलाइन सेलेक्सनमार्फत कम्बोडियन क्रिकेट लिगका लागि छनोट भएका छन् । उनी अहिले गौतम बुद्ध क्रिकेट एकेडेमी मुर्गियामा नियमित अभ्यास गरिरहेका छन् । आउँदो जनवरीमा कम्बोडियाका विभिन्न ६ टोली कम्बोडियन क्रिकेट प्रिमियर लिगमा भिड्नेछन् । तीमध्येको एक टिममा उनको सहभागिता रहने भएको हो ।लकडाउनका कारण भर्चुअल माध्यमदेखि आफ्नो खेलको भिडियो रिपोर्ट पठाएँ, उनले भने, तीनपटकको रिपोर्ट हेरेपछि छनोट भएँ । विश्वभरका १ हजार २ सय खेलाडीले भाग लिएको भर्चुअल प्रतिस्पर्धामा नेपालबाट आफू छानिँदा खुसी लागेको उनले सुनाए । पहिलोपल्ट हुन लागेको कम्बोडियन लिग एक महिनासम्म चल्नेछ । प्रतियोगितामा छनोट हुने विशाल नेपालका एकमात्र खेलाडी हुन् ।भुसाल डिसेम्बर अन्तिम साता कम्बोडियाका लागि उड्नेछन् । घरेलु तथा राष्ट्रिय प्रतियोगितामा आफूलाई निखार्दै आएका भुसालले पूर्वकप्तान पारस खड्काको खेलबाट आफूलाई हौसला मिलेको बताए । भुसाल अलराउन्डर हुन् । कम्बोडियन लिगका लागि छनोट भएका भुसाललाई ईप्लानेट कन्सल्टेन्सीले मुख्य प्रायोजन गरी सहयोग गरेको छ । सैनामैना नगरपालिकाले पुरस्कार र हौसलास्वरुप ३० हजार रुपैयाँ प्रदान गरेको छ ।विसं ०५८ सालमा रूपन्देहीको सैनामैना नगरपालिका८, रामापुरमा जन्मिएका विशाला सानैदेखि क्रिकेटप्रति रुचि राख्थे । एसईईपछि क्रिकेटकै लागि न्यु होराइजनमा अध्ययन गरें, उनले भने, कलेजमा थप प्रशिक्षण लिने र खेल्ने मौका मिल्यो । न्यु होराइजनमा छँदा शक्ति गौचनबाट प्रशिक्षण लिए । उनले रूपन्देहीको खुकुरी कप, सुपर लिग, काठमाडौंको नेक्सस कप, भारतको सिलिगढी प्रिमियर लिगलगायत दर्जनौं प्रतियोगितामा आफ्नो खेल कौशल देखाइसकेका छन् । ६ वर्षदेखि व्यावसायिक रूपमा क्रिकेट खेलिरहेको छु, उनले भने, जीवनको एउटै सपना र धोको राष्ट्रिय टिममा पर्ने छ ।"
पारा तेक्वान्दो खेलाडीलाई सहयोग,"काठमाडौं (कास) पूर्वखेलाडी तथा विभिन्न संघसंस्थाले पारा खेलाडीहरूलाई बुधबार सहयोग गरेका छन् । उनीहरूले १३ जना राष्ट्रिय पारा तेक्वान्दो खेलाडी तथा एक प्रशिक्षकलाई ट्र्याकसुट, ब्याग, जुत्ता, टीसर्टलगायत सामग्री उपलब्ध गराएको हो ।आठौं दक्षिण एसियाली खेलकुदको करातेमा स्वर्ण पदक जितेका रवि महर्जन र ओलम्पियन संगीना वैद्यको पहलमा गोदावरी नगरपालिकाले जुत्ता, बज्र सेक्युरिटीले ट्र्याकसुट, स्तम्भ बहुउद्देश्यीय सहकारी संस्थाले ब्याग, करातेका पूर्वखेलाडीहरू विनोद महर्जन र उमेश मल्लले टीसर्ट पारा खेलाडीलाई सहयोग गरेका हुन् । कार्यक्रममा बोल्दै नेपाली कांग्रेस केन्द्रीय खेलकुद विभागका प्रमुख मोहनबहादुर बस्नेतले टोकियो ओलम्पिक २०२० मा पदक हात पारेमा तेक्वान्दो खेलाडीलाई ५ लाख रुपैयाँसहित सम्मान गर्ने घोषणा गरे ।"
बी डिभिजन फागुनमा,"काठमाडौं (कास) कोरोना भाइरसको महामारीका कारण गत चैतमा स्थगित गरिएको सहिद स्मारक बी डिभिजन लिगका बाँकी खेलहरू फागुन ५ देखि सञ्चालन गर्ने अखिल नेपाल फुटबल संघ (एन्फा) ले जनाएको छ । क्लबहरूसँगको छलफलपछि बुधबार एन्फाले राजधानीको दोस्रो श्रेणीको लिग सुचारू गर्ने निश्चित गरेको हो ।एन्फाका लिग कमिटीका निर्देशक सन्जीव मिश्रले भने, लिगमा सहभागी क्लबलाई एन्फाले तयारी खर्चबाहेक थप आर्थिक सहयोग गर्नेछ भने लिगकै क्रममा खेलाडीलाई कोरोना संक्रमण भएमा आइसोलेसनमा राख्नेलगायत उपचार खर्च पनि एन्फाले गर्ने गरी स्थगित भएको बी डिभिजन लिग फागुन ११ देखि पुनः सञ्चालन गर्न क्लबहरूसँग सहमति भयो । महामारीको कारण लिग रोकिनुअघि अन्तिम खेलमा सातदोबाटो युथ क्लब र झम्सीखेलले ११ को बराबरी गर्दै अंक बाँडेका थिए । दर्जन टिम सहभागी लिगमा ३२ खेल सकियो भने बाँकी ३४ खेलको प्रतिस्पर्धा फागुन ११ मा सुरु हुनेछ ।लिगमा सातदोबाटो र खुमलटार अपराजित छन् । सातदोबाटो ६ खेलबाट १६ अंक जोड्दै शीर्षस्थानमा छ । गत चैत २८ मा सुरु हुने तय गरिएको सी डिभिजन लिग पनि महामारीकै कारण स्थगित भएको थियो, जुन सञ्चालनका लागि एन्फाले बिहीबार क्लबहरूसँग छलफल गर्दै छ । तेस्रो डिभिजनमा १४ टिम छन् ।"
स्पोर्ट्स अवार्डलाई डिस मिडियाको साथ,"काठमाडौं (कास) १७ औं संस्करणको पल्सर स्पोर्ट्स अवार्डका लागि नेपाल खेलकुद पत्रकार मञ्चले डिस मिडिया नेटवर्क लिमिटेडसँग म्ख्यु सहप्रायोजकमा सम्झौता गरेको छ । अवार्डका लागि डिस मिडियाले लामो समयदेखि सहकार्य गर्दै आएको छ । बुधबार राजधानीमा भएको सम्झौताअनुसार डिस मिडियाले पल्सर स्पोर्ट्स अवार्डका लागि नगद र जिन्सी गरी ११ लाख रुपैयाँबराबरको उपलब्ध गराउने छ । अवार्डका विजेताले डिसहोमको २ वर्षे रिचार्जसहित १३ थान सेटअप बक्स र मनोनयनमा परेका २० जनाका लागि १ वर्षको रिचार्जसहित २० थान सेटअप बक्स डिस मिडियाबाट पाउने छन् । डिस मिडियाका प्रवन्ध निर्देशक सुदीप आचार्यले ७ लाख र बाँकी ४ लाख रुपैयाँबराबरको सेवा प्रदान गर्ने गरी सम्झौता भएको जानकारी दिए । यो अवार्डले नेपाली खेलकुदको प्रचार र बिकासमा ठूलो योगदान गरेको छ । त्यसैले नै हामीले प्रायोजन सम्झौतालाई निरन्तरता दिएका हौं, आचार्यले भने, अवार्ड कार्यक्रमको निश्चित मिति तोकिए सबैले अवार्ड कार्यक्रमलाई एउटा पर्वको रूप लिनेछ । मञ्चका प्रथम उपाध्यक्ष सन्जिव सिल्पकारले कठिन परिस्थितिबीच आयोजना गर्न लागेको पल्सर स्पोर्ट्स अवार्डका लागि डिस मिडियाले सहकार्यलाई निरन्तरता दिएकोमा धन्यवाद व्यक्त गरेका थिए । यस वर्षको पल्सर स्पोर्ट्स अवार्ड पुस २८ गते सेमी भर्चुअल रूपमा आयोजना हुनेछ । १० विधामा प्रदान गरिने अवार्डका लागि पिपल्स च्वाइस विधाको मनोनयन गत साता नै सार्वजनिक भइरहेको छ । त्यसमा पौडीकी गौरिका सिंह, भलिबलकी अरुणा शाही, फुटबलकी सावित्रा भण्डारी, करातेका मण्डेकाजी श्रेष्ठ र बास्केटबलकी सदिना श्रेष्ठ प्रतिस्पर्धामा छन् । यसका लागि सबैले ईसेवा एपबाट भोटिङ गर्न पाउनेछन् ।"
