शीर्षक,विवरण
ओलीभण्डारीको भस्मासुर पथ,"राष्ट्रपति कार्यालयबाट जारी भएको विज्ञप्तिमा जनाइएको जस्तो संविधानको धारा ७६ को उपधारा १ र ७ तथा धारा ८५ अनुसार संसद् विघटन गरिएको भन्ने व्यहोरा सर्वथा भ्रमपूर्ण छ । किनभने, यो सरकार न अल्पमतको हो, न यसमाथि संसद्मा अविश्वासको प्रस्ताव पारित भई नयाँ सरकार बन्न नसकेको अवस्था नै अहिले छ । बरु आफ्नो पार्टीका तर्फबाट संसद्मा अविश्वासको प्रस्ताव दर्ता हुन लागेको थाहा पाएर त्यसलाई सामना गर्नबाट भाग्दै यो कदम चालिएको भने पक्कै हो । लोकतन्त्र र संविधानको मर्मप्रति अलिकति मात्रै विश्वास गर्ने हो भने, प्रधानमन्त्री विधिविधानअनुसारै चल्नुपर्थ्योपर्छ । नेकपाको आन्तरिक झमेलालाई पार्टी पद्धतिभित्रै रहेर सल्टाउनुपर्थ्यो र संसद्मा पुगेको अविश्वासको प्रस्तावलाई संसदीय प्रक्रियाअनुसारै अघि बढ्न दिनुपर्थ्यो । यसरी विधि र पद्धतिको खिल्ली उडाउँदै केवल आफ्नो पद जोगाउने मूल्यमा संविधानकै चीरहरण गर्नु सरकार प्रमुखबाट भएको भयंकर ठूलो गल्ती हो । विडम्बना त, यो घटनाक्रममा प्रधानमन्त्रीबाट मात्रै होइन, राष्ट्रपतिबाट पनि उत्तिकै ठूलो त्रुटि भएको छ । सत्ता र शक्ति संघर्षको दौरान कार्यकारी प्रमुखले विवेक गुमाएर संविधानको पावन्दी नाघ्न पनि सक्छन्, तर त्यस्तो बेला मुलुकको राजनीतिक दिशालाई मूलबाटोबाहिर जान नदिन राष्ट्रप्रमुखको अहम् भूमिका हुन्छ । दुर्भाग्यपूर्ण भन्नुपर्छ, राष्ट्रपति भण्डारीमा त्यस्तो सुविचारित सोच कहिल्यै देखिएन । ओली प्रशासनका सबै निर्णयप्रति आँखा चिम्लिदिएको राष्ट्रपतिको विगतको व्यवहार हेर्दा यसपटक संसद् विघटन पनि तुरुन्तै गरिदिनु अनपेक्षित थिएन । तैपनि एकदमै जटिल प्रश्नको हकमा राष्ट्रप्रमुखबाट कतै पहिलेझैं बिनासोचविचार टिकमार्क लगाइदिहाल्ने भूल हुँदैन कि भन्ने कताकति अपेक्षा भने थियो । तर त्यो भ्रम तोडिन धेरै समय लागेन । बिहान १० बजेतिर गरेको मन्त्रिपरिषद् बैठकको निर्णयलाई अपराह्न हुँदानहुँदै राष्ट्रपतिले सदर गरिदिइन् । राष्ट्रपति कार्यालयको विज्ञप्तिमा संविधानको धाराको गलत जिकिरका अतिरिक्त हाम्रो आफ्नै अभ्यास भन्दै अमूर्त टेको पनि लिन खोजिएको छ, जसको कानुनी र संवैधानिक औचित्य पुष्टि हुँदैन । विगतमा यस्तै परिस्थिति आउँदा तत्कालीन राष्ट्रप्रमुखद्वारा व्यापक राजनीतिकन्यायिक परामर्श लिइएका दृष्टान्तहरू छन् । अहिलेको विषम परिस्थितिमा पनि राष्ट्रपति भण्डारीले यसबारे प्रमुख राजनीतिक दललगायत सरोकारवालासँग विस्तृत छलफल गर्नुपर्थ्यो । सत्तारूढ दलको आपसी छिनाझपटी मिलाउन वा त्यसमा साक्षी बस्न तयार हुने शीतलनिवासले देशमा संवैधानिक संकट आएको घडीमा सम्पूर्ण राजनीतिक शक्तिहरूसित छलफल गरी निकासको बाटो पहिल्याउन आनाकानी गर्नु हुँदैनथ्यो । संविधानको पालकका हिसाबले पनि यसो गर्नु राष्ट्रपतिको परम दायित्व थियो । संविधानमा स्पष्ट उल्लेख नभएको विषय भएकाले यसको उचित व्याख्याका लागि शीतलनिवासबाट न्यायालयकै राय खोजिएको भए, त्यो पनि सराहनीय अभ्यास नै हुन्थ्यो । तर राष्ट्रपतिले यो सब गर्न जरुरी ठानेकै देखिएन । परिणामस्वरूप यसले राष्ट्रपति संस्थाको साख त गिराएकै छ, कलिलो गणतान्त्रिक अभ्यासमाथि पनि ठूलो चोट पुर्याएको छ । राष्ट्रपतिले विवेक नपुर्याएकैले यो विषय अब स्वाभाविक रूपमा सर्वोच्च अदालत पुग्नेछ । आइतबार यसबारे केही रिट अदालत पुगेका पनि छन् । अब संवैधानिक प्रावधान र मर्मको रक्षा गर्ने कि, त्यसको बर्खिलापमा उभिएका प्रधानमन्त्रीकै इच्छालाई संसदीय परिपाटी वा कुनै अमुक बहानामा सदर गर्ने भन्ने विषय संवैधानिक इजलास प्रमुखसमेत रहेका प्रधानन्यायाधीशको न्यायिक विवेकमा भर पर्छ । आशा गरौं, प्रधानमन्त्रीको यो असंवैधानिक कदमप्रति सर्वोच्चले बुद्धिमतापूर्ण निर्णय गर्नेछ । भारतीय संविधानका मस्यौदाकार भीमराव अम्बेडकरले भनेकै छन्, संविधान जति नै राम्रो किन नहोस्, यसलाई कार्यान्वयन गर्नेहरू खराब भए भने यो खराबै हुन्छ । संविधान खराबै किन नहोस्, यसलाई पालना गर्नेहरू असल भए भने यो असलै हुन्छ । हाम्रो हकमा पनि यतिबेला, संविधानको पालना गर्नेहरू असल हुनुपर्ने आवश्यकता छ ।"
'मुलुकलाई निकास दिन बाध्यकारी निर्णय,"सरकारले किन हठात् प्रतिनिधिसभा विघटन गर्यो ? प्रधानमन्त्रीका सामु योबाहेक अर्को बाटो थिएन । साथीहरूले चौतर्फी घेराबन्दीबाट यस्तो बिन्दुमा पुर्याउनुभयो कि मुलुकलाई निकास दिन यो एउटा बाध्यकारी निर्णय लिनुपर्यो । नेताहरूलाई एउटा अवसर पनि छ । साथीहरूले केपी ओलीका कारण दुई तिहाइ आएको होइन भन्दै हुनुहुन्थ्यो, अब लोकप्रियता मापन गर्न, परीक्षण गर्न र विजयी हुनका लागि उहाँहरूलाई सहज बाटो खुलेको छ । अब थप तिक्तता गरिरहनुपर्ने जरुरी भएन । खालि ध्यान केन्द्रित गरेर निर्वाचनतिर जानु नै उपयुक्त हुन्छ जस्तो लाग्छ ।प्रधानमन्त्रीले मन्त्रिपरिषद्मा प्रतिनिधिसभा विघटनको निर्णय सुनाउँदा तपाईंले पनि ठीक होइन भन्नुभएको थियो । अहिले उहाँकै पक्षमा अभिव्यक्ति दिनुभएको छ । यो त तपाईंहरूकै राजनीतिक करियरका लागि पनि संकट हो नि, हैन र ?छलफलहरू त हुन्छन्, त्यो इतिहासमा समीक्षा गर्न काम लाग्छ । बैठकहरूमा हुने छलफल र व्यक्तिगत रायहरू आफ्नो ठाउँमा हुन्छन् । निर्णय भनेको निर्णय हो । जटिलतालाई चिर्दै ताजा जनादेशका लागि अघि बढ्नु नै समस्याको समाधान हो भन्ने अहिलेको यथार्थ हो । भनेपछि प्रतिनिधिसभा विघटन गरेर चुनावमा जानुपर्छ भन्ने प्रधानमन्त्रीज्यूको सिफारिसमा तपाईंको पनि पूर्ण समर्थन र सहमति नै हो ? मेरो व्यक्तिगत मतको कुरै भएन, ब्यक्तिगत प्रश्न नसोध्नुस् । सरकारले निर्णय लियो । यो एक प्रकारको सामूहिक निर्णय हो । निर्णयमा पुग्नुभन्दा अगाडि विभिन्न ढंगले छलफल त हुन्छ नि !यो घटनालाई पार्टी फुटको ढोका भनेर बुझौं ?पार्टी वस्तुतः अस्ति १ गते नै फुटेको हो । त्यो दिन संसदीय दलको नेतालाई थाहै नदिईकन विशेष अधिवेशन बोलाउनका लागि साथीहरू कुद्नुभयो र आज छलफल चल्दै गर्दा अविश्वासको प्रस्ताव दर्ता हुन्छ भने साथीहरूले विभाजनको बीउ त धेरै अगाडि नै रोप्नुभएको हो भन्ने प्रस्टै छ नि ! केपी शर्मा ओली त प्रधानमन्त्री र पार्टीको पहिलो अध्यक्ष पनि हो, उहाँको सामु योबाहेक अर्को विकल्प थिएन ?थिएन । किनभने उहाँ हिजो मात्रै पनि प्रचण्ड कमरेडकोमा जानुभयो र अत्यन्त पूर्वाग्रहपूर्ण आरोपपत्र फिर्ता लिएर स्थितिलाई सहज बनाऔं भन्नुभयो । त्यसपछाडि पार्टीको विशेष अधिवेशन गरौं भन्नुभयो, जुन सीमित प्रतिनिधिका बीचमा नेतृत्व परिवर्तनको म्यान्डेट दिएर मात्रै पनि गर्न सकिन्थ्यो । सरकारकै हकमा पनि उहाँले एउटा प्रस्ताव राख्नुभएको थियो तर केही कुराको पनि सुनुवाइ भएन । कमिटीले नै फैसला गर्छ भनेर पार्टीभित्रको समस्या गणितीय हिसाबले समाधान गर्ने कुरा प्रचण्डले गर्नुभयो । त्यसमाथि सरकारको हकमा त के तयारी रहेछ भन्ने कुरा बिहान प्रकट नै भइहाल्यो । अब यसमा त थप भन्न केही परेन । आफैं एक नम्बरमा प्रस्तावक बनेर अविश्वासको प्रस्ताव दर्ता गर्ने उहाँको तयारी भइसकेपछि प्रधानमन्त्रीले कि त उहाँहरूका सारा आरोप स्वीकार गरेर सम्पूर्ण रूपले आत्मसमर्पण गर्नुपर्थ्यो, त्यो कुनै पनि राजनीतिकर्मीका लागि स्वीकार्य हुने विकल्पै भएन । चुनावकै घोषणा गरिसकेपछि त यहाँहरू उम्मेदवार भएर पक्कै भोट माग्न जानुहुन्छ होला । अब कुन मुखले भोट माग्नुहुन्छ ?मुख त अब आफ्नै लिएर जाने हो । हामीले गएको तीन वर्षमा गरेका कामप्रति कुनै पश्चाताप गर्नुपर्ने कारण छैन । साथीहरूले के भन्नुहुन्छ, त्यो उहाँहरूको कुरा भयो । हामीले योयो काम गरेका छौं भन्ने धेरै कुरा छन् । यति धेरै प्रतिकूलताका बीचमा पनि ती कुरा जनताका बीचमा लगेर स्थापित गराउन सकिन्छ । केही पनि काम नभएको भनेर यत्रो एकडेढ वर्षदेखि लगातार सरकारमाथि प्रहार भइरह्यो तर यही एक वर्षमा पनि नेपालले त फड्को मार्यो । हाम्रा धेरै उपलब्धि नेताहरूले बताउन नचाहेर, ओझेलमा पारेर जनताका बीचमा पुग्न पाएका छैनन् । हामी ती चीजहरू लैजान्छौं र हामीले यी कामहरू गर्यौं, यी काम गर्न चाहन्छौं भनेर जनताका बीचमा लैजान्छौं । सार्वभौम छन् जनता, उनीहरूले गर्ने फैसला, दिएको मत सबैका लागि मान्य हुन्छ ।भनेपछि अब चुनावमा केपी ओलीको एउटा र पुष्पकमल दाहालको एउटा पार्टी जान्छ ?अरू त म भन्न सक्दिनँ । हामीचाहिँ चुनावमा जान्छौं ।"
७ मन्त्रीको सामूहिक राजीनामा,"(काठमाडौं)  नेकपा अध्यक्ष पुष्पकमल दाहाल र वरिष्ठ नेता माधवकुमार नेपाल निकट मानिने ७ जना मन्त्रीले राजीनामा दिएका छन् । प्रधानमन्त्री केपी शर्मा ओलीले गरेको प्रतिनिधिसभा विघटनको सिफारिस गैरसंवैधानिक, जनादेशविपरीत र राजनीतिक मूल्य एवं स्थिरताको प्रतिकूल रहेको भन्दै उनीहरूले आइतबार अपराह्न सिंहदरबारमा पत्रकार सम्मेलन गरी सामूहिक राजीनामा दिएका हुन् ।मन्त्री तथा राज्यमन्त्रीसहित २५ सदस्यीय मन्त्रिपरिषद्का दुई तिहाइ मन्त्रीले सामूहिक राजीनामा दिएका हुन् । राजीनामा दिनेमा शिक्षा, विज्ञान तथा प्रविधिमन्त्री गिरिरामणि पोखरेल, ऊर्जा, जलस्रोत तथा सिँचाइमन्त्री वर्षमान पुन, कृषि तथा पशुपन्छी विकासमन्त्री घनश्याम भुसाल, संस्कृति, पर्यटन तथा नागरिक उड्डयनमन्त्री योगेशकुमार भट्टराई, वन तथा वातावरणमन्त्री शक्तिबहादुर बस्नेत, श्रम तथा रोजगारमन्त्री रामेश्वर राय यादव र खानेपानी तथा सरसफाइमन्त्री बिना मगर छन् । पोखरेल, पुन, बस्नेत, यादव र मगर दाहालनिकट तथा भुसाल र भट्टराई वरिष्ठ नेता नेपालनिकट मानिन्छन् । पूर्वमाओवादीतर्फका गृहमन्त्री रामबहादुर थापा र उद्योग, वाणिज्य तथा आपूर्तिमन्त्री लेखराज भट्टले भने राजीनामा दिएनन् । पछिल्लो समय उनीहरू प्रधानमन्त्री ओलीनिकट रहेकाले राजीनामा नदिएको स्रोतको दाबी छ । मन्त्रिपरिषद्मा अब पूर्वमाओवादीतर्फका थापा र भट्ट मात्रै छन् ।पत्रकार सम्मेलनमा मन्त्रीहरूले आफूहरूले प्रधानमन्त्री ओलीले ल्याएको प्रतिनिधिसभा विघटनको प्रस्ताव रोक्न खोजे पनि नसकेको बताए । मन्त्री पोखरेलले राजनीतिक मूल्य, मान्यता र प्रतिबद्धताविपरीत प्रस्ताव आएकाले राजीनामा दिएको बताए । मन्त्री भुसालले राजनीतिक स्थिरताका साथ विकास गर्ने असाधारण सम्भावनामा गम्भीर धक्का लागेको बताए । उनले प्रतिनिधिसभा विघटनलाई दुर्घटनाको संज्ञा दिए । वामपन्थी र उद्धार राजनीति प्रबन्धमाथि गम्भीर समस्या आएको भन्दै उनले यसको सामना लोकतान्त्रिक जनमतले गर्ने बताए ।मन्त्री पुनले प्रधानमन्त्री ओलीलाई प्रतिनिधिसभा विघटनको सिफारिस नगर्न आफूहरूले सुझाव दिए पनि नमानेको जिकिर गरे । मन्त्रिपरिषद् बैठकमा अप्रिय घटना भएको पृष्ठभूमि बताउँदै उनले प्रधानमन्त्रीलाई यस्तो कदमबाट मुलुकलाई क्षति र हाम्रो गल्ती हुने जानकारी गराएको सुनाए । कम्युनिस्ट पार्टीले पाएको जनमतको कोणबाट पनि गल्ती हुन्छ भनेर सम्झाउने कोसिस गरे पनि उहाँले मान्नुभएन, उनले भने । आफूहरूले आवेगमा आई राजीनामा नगरेको पनि उनले प्रस्ट्याए । प्रधानमन्त्रीलाई गल्ती गरेको महसुस होस् भनेर दबाब सिर्जना गराउन खोजेका हौं, उनले भने ।"
'जोड्नै नमिल्ने धाराहरू राष्ट्रपतिबाट जोडिए,"प्रधानमन्त्रीको सिफारिसमा राष्ट्रपतिबाट प्रतिनिधिसभा भंग भएको छ । संविधानका दृष्टिले के यो जायज छ ? कसरी यसलाई जायज भन्नु र ? संविधानले राम्रोसँग जरा नगाड्दै र पालुवा नहाल्दै यसलाई निमोठ्ने काम भएको छ । थुप्रै आयोगहरू बनेका छैनन्, मौलिक हकसम्बन्धी यावत् व्यवस्था क्रियाशील भएकै छैनन् । संस्थाहरू छैनन्, प्रक्रिया र पूर्वाधार पनि छैन । सत्तारोहण गर्ने, निर्वाचित केहीले खानेपिउने अनि सेना प्रहरी तथा निजामती वर्गकाले बाहेक आमजनताले संविधानबाट लाभ लिन बाँकी नै थियो । त्यस परिस्थितिमा स्थायी सरकार आयो, यसले आमजीवनमा लाभ पुग्ने गरी संविधान कार्यान्वयन गर्ला भन्ने अपेक्षा गरिएको थियो । यस्तो बेलामा संसद् भंग हुँदा भोको मानिसले खाउँला भनेर आँ गरेका बेलामा माखो पसेजस्तो भयो ।संविधानले प्रधानमन्त्रीलाई संसद् विघटन गर्ने अधिकार दिएको छ ? यसका केही सर्तहरू छन् । यो अवस्थामा त्यो (संसद् विघटन गर्ने कारण) विद्यमान छैन तर अब कानुनी मामिला भइसक्यो । प्रधानमन्त्रीले प्रतिनिधिसभा विघटन गर्न गरेको सिफारिसलाई राष्ट्रपतिले अनुमोदन गरिसक्नुभयो । त्यसकारण अहिले विघटन भइसकेको अवस्था हो, अब संसद् छैन । त्यसका कानुनी परिणाम अब देखिनेछ ।राष्ट्रपतिले संविधानको जुन धाराको जिकिर गरेर संसद् विघटन गर्नुभएको छ, के त्यो संविधानको मर्मअनुसार छ ? राष्ट्रपतिले विज्ञप्तिमा धारा ७६ को उपधारा १ र ७ अनि धारा ८५ को उल्लेख गर्नुभएको देखिन्छ । यी दुई उपधारा एकआपसमा मिल्नै सक्दैनन् । उपधारा १ भनेको बहुमत प्राप्त दलको नेता प्रधानमन्त्रीलाई नियुक्त गर्ने हो । उहाँ (ओली) बहुमत प्राप्त दलको नेता हुनुहुन्छ । उहाँको सिफारिस अनुमोदन गर्ने काममा उपधारा ७ लाई पनि जोडिएको छ । यो उपधारामा बहुमत प्राप्त नगरेको र प्रतिनिधिसभाबाट विश्वासको मत प्राप्त नगरेको अवस्थामा प्रधानमन्त्रीको सिफारिसमा राष्ट्रपतिबाट ६ महिनामा चुनाव गराउने गरी संसद् विघटन गर्न सक्ने उल्लेख छ । यसरी बहुमत प्राप्त दलको नेतालाई बहुमत प्राप्त नगरेको र विश्वासको मत पनि नभएको नेतासँग मिसाएर विघटनको सिफारिस अनुमोदन हुन पुगेको देखिन्छ । यो त मुखसँग कुन्नि के जोडेको जस्तो भयो । यसमा संगति छैन । धारा ७६ को उपधारा १ बमोजिम नियुक्त भएको प्रधानमन्त्रीको सिफारिसमा उपधारा ७ को प्रयोग गरी संसद् विघटन गर्न त पहिला उसले संसद्मा अविश्वासको प्रस्ताव सामना गरेर पराजित हुनुपरेको अवस्था विद्यमान हुनुपर्छ । सरकार गठन हुने तर विश्वासको मत जित्न नसक्ने अवस्थामा मात्रै त्यो धारा आकर्षित हुन्छ । अविश्वासको प्रस्ताव परीक्षित नै नभई यसो गर्न मिल्दैन । यसकारण, जोड्न नमिल्ने धाराहरू यहाँ जोडिएका छन् । कानुनका विद्यार्थीका हिसाबले ७ र १ जोड्नुको अर्थ मेरो समझमा आएन । फेरि धारा ८५ को प्रयोग पनि यहाँ मिलेन किनभने यो स्वतन्त्र धारा नै होइन । संसद् अगाडि नै विघटन भएकामा बाहेक भन्ने प्रावधान त्यहाँ छ । अगाडि नै विघटन भएको अवस्था यहाँ कहाँ छ ? राष्ट्रपतिबाट किन यस्तो अमिल्दो काम भयो त ? संसदीय व्यवस्थाबारे समझ नै ठीक भएन । लेख्ने बेलामा हामीले मौलिक चरित्रको संविधान भनेर डम्फु फुक्यौं । मौलिक चरित्रको संसदीय व्यवस्था भनेर निर्वाचित प्रधानमन्त्रीले दुई वर्षसम्म संसद् विघटनको प्रस्तावै लान नपाउने व्यवस्था गर्यौं । साधारणतया संसदीय व्यवस्थामा प्रधानमन्त्रीको विशेषाधिकार हुन्छ । आफूमाथि अविश्वासको प्रस्ताव आयो वा संसद् विघटन गरेर चुनाव गर्दा बहुमत पाउँछु भन्ने लाग्यो भने विघटन गर्ने परिपाटी संसदीय व्यवस्थामा छ र हाम्रै पुरानो चलन पनि त्यो हो । तर, यहाँ त संसद्लाई स्थायित्व दिने गरी मौलिक चरित्रको भनेर संविधान बनाइएको छ । यस्तोमा भएको विघटनलाई राष्ट्रपतिले अन्य मुलुकमा भएका अभ्यासहरूसँग दाँज्न मिल्दैन । अन्तर्राष्ट्रिय अभ्यास भनेकै उत्तम अभ्यासलाई हेर्ने हो, त्यो पनि हामीसँग मिल्दो प्रणाली भएको अवस्थामा । यसको अर्थ, राष्ट्रपतिबाट पनि त्रुटि भएको हो ? संवैधानिक निर्णय गर्दा राष्ट्रपतिले जे कुरा बुझ्नुहुन्छ, जनताले पनि त्यसरी नै त्यही कुरा बुझ्न जरुरी हुन्छ अथवा जनताले जे बुझेका हुन्छन्, राष्ट्रपतिले पनि त्यसरी नै बुझेको हुनुपर्छ किनभने संवैधानिक सत्य सामान्य समझभन्दा परको हुन सक्दैन । राष्ट्रपतिले अन्यत्रको के राम्रो अभ्यास बुझ्नुभयो ? त्यो खुलाउन सक्नुपर्छ । उहाँले बुझेर मात्रै पुग्दैन, जनताले नि बुझ्न पाउनुपर्छ । हाम्रो संविधानमा ताजा जनादेशका लागि संसद् विघटन गर्ने कुरा कतै लेखिएकै छैन । केवल प्रधानमन्त्रीले विश्वासको मत प्राप्त गर्न सकेन वा प्रधानमन्त्री नियुक्त नै हुन सकेन र सरकार गठन हुन सकेन भने मात्रै विघटनको सिफारिसलाई अनुमोदन गर्न मिल्छ । राष्ट्रपतिको विज्ञप्तिमा संविधानले चिनेका शब्द छैनन् र जुन धाराहरू त्यहाँ उल्लेख गरिएका छन्, तिनको पूर्वावस्था विद्यमान छन् भनेर जनताले बुझ्ने गरी विज्ञप्तिमा लेखिएको छैन ।भनेपछि प्रधानमन्त्री र राष्ट्रपति मिलेर जस्तोसुकै असंवैधानिक काम पनि गर्न सक्छन् ? हाम्रो संविधान राजनीतिक दाउपेचको सिकार भएको छ । हामीले मानेनौं कि संविधानलाई मनाउन सकेनौं, संविधानको पालना नै भएन । संविधानको पालना गर्ने, प्रयोग गर्ने र कार्यान्वयन गर्ने तीन चरणका काम हुन्छन् । पालना पहिलो र न्यूनतम सर्त हो, त्यो नै भएन राजनीतिज्ञहरूबाट । संविधानप्रतिको निष्ठामा उहाँहरूमा खडेरी देखिन्छ । संविधानको आत्मा हामीले जगाउनै सकेनौं । त्यही भएर यो अवस्था आयो । त्यसैले देश दुर्घटनामा पर्न गयो र हामीमाझ एक गम्भीर खालको अनिश्चय छाउन पुग्यो । प्रधानमन्त्री र राष्ट्रपतिबाट भएको त्रुटिलाई अदालतले सच्याउने अवसर त छ नि, हैन र ? अदालतमा पहिले मुद्दा पुग्न पर्यो किनभने प्रश्न नउठी त्यसको निरूपण अदालतले गर्न मिल्दैन । अदालतमा खास दाबी कसरी लगिन्छ, त्यसमा पनि भर पर्ने कुरा हो यो । अदालतमा मामिला प्रवेश नगरेसम्म अबको जिम्मा अदालतकै हो भन्न मिल्दैन तर कुरा के भने, अदालतको ढोकाचाहिँ खुला छ । यसअघि पनि दुई पटक अदालतमा संसद् विघटनको प्रश्न उठिसकेको छ । विपक्षी र असन्तुष्ट सत्तारूढ दलकै नेताहरूले पनि अदालत जाने अभिव्यक्ति दिइसकेको अवस्थामा यसपटक पनि बल कोर्टमै पुग्ने निश्चित छ । अघिल्ला मुद्दामा एक पटक अदालते विघटन अनुमोदन गर्यो, अर्को पटक उल्ट्याइदियो । अब के होला ? त्यो पद्धति र यो पद्धतिको कुनै सादृश्य छैन । त्यसो हुनाले पहिलो कुरा त तुलनै गर्न मिल्दैन । पहिलेका कुरा परम्परागत संसदीय प्रणालीको कुरा हो । यो परम्परागत संसदीय व्यवस्था होइन । परम्परागत संसदीय प्रणाली भनेको प्रधानमन्त्रीय प्रणाली पनि हो, जहाँ संसद् र प्रधानमन्त्रीको अधिकारबीच प्रतिस्पर्धा भइरहन्छ । संसद्ले धेरै अधिकार प्रयोग गर्यो भने प्रधानमन्त्रीले त्यसलाई विघटन गर्न सक्छ, प्रधानमन्त्री बढी निरंकुश हुन खोज्यो भने संसद्ले अविश्वासको प्रस्ताव ल्याएर उसलाई हटाउन सक्छ । हाम्रो अहिलेको प्रणाली त्यस्तो प्रतिस्पर्धात्मक होइन । अपेक्षाकृत यहाँ संसद् स्थायी प्रकृतिको छ, जसलाई बहुमत प्राप्त भएन भने मात्रै प्रधानमन्त्रीले विघटन गर्न सक्दैन । दुई तिहाइको सरकारले संसद् विघटन गर्न पाउने व्यवस्थै यहाँ छैन । भनेपछि अदालतले स्वतः विघटनलाई खारेज गर्ने देखिन्छ, होइन ? अदालतमा प्रश्न ढंगले उठ्छ कि उठ्दैन, कसरी मामिला अगाडि बढ्छ र के कस्तो प्रक्रिया अपनाइन्छ जस्ता धेरै पक्षहरूले यसमा प्रभाव पार्न सक्छ । त्यसैले यसलाई पूर्वानुमानको विषय बनाउन म चाहन्न तर कुरा के हो भने, यो विवादको एक मात्र संवैधानिक निरूपण गर्ने ठाउँ अदालत मात्रै हो, जहाँ मामिला प्रवेश गर्न नै बाँकी छ । प्रधानमन्त्रीले सिफारिस गर्नेबित्तिकै राष्ट्रपतिले अनुमोदन गरिहालेको देखिन्छ । संविधानले राष्ट्रपतिलाई रबर स्ट्याम्पकै हैसियतमा राखेको छ कि उहाँलाई प्रश्न गर्ने हैसियत पनि दिएको छ ?राष्ट्रपतिसँग सोच्ने प्रशस्त अधिकार छ । धारा ७६ भनेको राष्ट्रपतिले सोच्नकै लागि बनेको धारा हो । यसका उपधारा १ देखि ७ सम्ममा उहाँका धेरै भूमिका छन् तर उहाँ एकै पटक उपधारा १ बाट ७ मा प्रवेश गर्नुभयो । संवैधानिक राजतन्त्रको व्यवस्थामा राजालाई जे अधिकार थियो, त्यो राष्ट्रपतिलाई पनि छ । तत्कालीन राजाले प्रधानमन्त्रीको सिफारिस जानेबित्तिकै अनुमोदन गर्दैनथे । कुलिङ पिरियड भनेर विज्ञहरूसँग परामर्श पनि गर्थे । यहाँ राष्ट्रपतिले पनि त्यसो गर्नुपर्थ्यो । जुन सर्त, जुन कारण र जुन परिस्थिति देखाएर प्रधानमन्त्रीबाट विघटनको सिफारिस भएको छ, त्यो औचित्य प्रमाणित गर भनेर राष्ट्रपतिले प्रधानमन्त्रीलाई सोध्नु संवैधानिक दायित्व हो । प्रधानमन्त्रीको जवाफ चित्त बुझेन भने त्यसको औचित्य पुष्टि गर्न उहाँले विशेषज्ञ र विपक्षी दलका नेतासँग पनि परामर्श गर्नुपर्थ्यो । त्यस्तो कुनै परामर्श र विमर्श नगरी लगभग स्वचालित रूपमा सिफारिसको अनुमोदन गर्ने काम भएको छ । ताजा जनादेश लिने आवश्यकता किन पर्यो ? अल्पमतमा परेको भए त्यो हाउसमा देखिनुपर्छ, मनमनमा गुनेर हुँदैन । यति दुई आधारभूत प्रश्न उहाँले किन गर्नुभएन ? राष्ट्रपतिले गर्ने कुरा धेरै थियो, छ । उहाँले सुझबुझ देखाउन सक्नु हुन्थ्यो, बुद्धिमत्ता देखाउन सक्नु हुन्थ्यो र संविधाप्रतिको आस्था पनि देखाउने अवसर थियो । नेपाली जनताको विश्वासको धरोहर डगमगाउँदा उहाँले त्यसको संरक्षण गर्नुपर्थ्यो । सरोकारवालाहरूसँग पूर्ण रूपमा परामर्श गरेपछि मिल्ने सन्तुष्टिका आधारमा राष्ट्रपतिले निर्णय गर्ने हो । राष्ट्रप्रमुखको सन्तुष्टि भनेको कुनै बौलाहा सन्तुष्टिलाई भनेको होइन, संविधानले सिद्ध गर्ने सन्तुष्टिलाई भनिएको हो । यो उहाँले एडजस्ट गर्न सक्नु हुन्थ्यो ।जिम्मेवारीपूर्वक काम नगर्दा सार्वजनिक पदमा बसेकाहरूलाई जवाफदेही बनाउन सजाय गर्ने विधिशास्त्रको मान्यता छ । राष्ट्रपति र प्रधानमन्त्रीले संविधानमै नभएको अधिकार प्रयोग गरेको पुष्टि हुन गयो भने दण्डको भागी हुनुपर्छ कि पर्दैन ?यो राजनीतिक प्रकृतिको निर्णय हो । यसको जवाफदेहिता प्रधानमन्त्रीसँग जनताले निर्वाचनमार्फत र राष्ट्रपतिसँग निर्वाचित प्रतिनिधिले संसद्मार्फत माग्न सक्छन् तर यसभन्दा इतरको प्रक्रियामा पनि मामिला जान सक्छ । राजनीतिक अपराधलाई व्यक्तिगत जवाफदेहिताको दायराभित्र ल्याउन फौजदारी दण्ड दिने परम्पराचाहिँ सुरु गर्न बाँकी छ । संविधानको गलत प्रयोगले मुलुकै अस्थिरतामा होमिने र प्रजातन्त्र नै मासिने हुनाले दुईचार अर्ब घूस खाएभन्दा कैयौं गुणा घातक परिणाम सिर्जना गर्छ, जसको बिगो अगणित हुन जान्छ । जसले जे पनि गर्ने छुट कसैलाई नभएको हुनाले संविधानविरुद्धको कामलाई राजनीतिक अपराध करार गरेर त्यसको दण्ड जरिवाना भराउने पद्धतिको विकास आगामी दिनमा हुन सक्छ ।संसद् विघटन भएपछि मात्रै संसदीय सुनुवाइबाट अनुमोदित हुनुपर्ने संवैधानिक पदहरूको नियुक्ति सार्वजनिक भयो, के यो संविधानविरुद्धको षड्यन्त्र होइन ? संविधानमा संसदीय सुनुवाइ नभए ४५ दिनपछि स्वतः अनुमोदन हुने भन्ने प्रावधान छ । त्यो त संसद् भएको अवस्थाका लागि भनिएको हो । भएको संसद्लाई मारेर त्यसले अनुमोदन गरेन भन्नु त मरेको मान्छेले अदालतमा प्रतिउत्तर दिन आएन भन्नुजस्तो हो । यो देशमा सूचनाको हक संविधानले नै दिएको छ । सरकारले राज्य सञ्चालनका क्रममा गर्ने हरेक निर्णय सार्वजनिक गर्नुपर्छ । कुनै खुफिया एजेन्सीको कामजस्तो गरी सार्वजनिक पदमा भएको नियुक्तिलाई लुकाउन मिल्दैन । यो असंवैधानिक काम हो । संघीय संसद्को विघटनले स्थानीय र प्रादेशिक सरकारलाई केही असर गर्छ ? सिद्धान्ततः गर्दैन । संघीयताको सौन्दर्य नै यही हो कि संघीय राजनीतिभन्दा प्रदेश र स्थानीय तहको राजनीति बेग्लै हुन्छ तर विडम्बना के छ भने हाम्रो देशमा राजनीति केन्द्रीकृत छ । केन्द्रमा जे हुन्छ, त्यसको छाया प्रदेश र स्थानीय तहमा पनि पर्ने हुनाले संघीयताविरुद्ध, विशेषगरी प्रदेश सरकारविरुद्ध संघीय सरकारले गर्न सक्ने केही अप्रिय व्यवहारहरूको आशंका अब बढेर गएको छ । यो भनेको बडो अराजकताको संकेत हो ।त्यसो भए संसद् विघटन संघीयताविरुद्धकै कदम हो त ? सिद्धान्ततः यो संविधान रहेसम्म संघीयतालाई आँच पुर्याउन सकिन्न तर संघीयता राम्रोसँग कार्यान्वयन नभएकै अवस्थामा छ । यसका लागि संघले धेरै ऐनहरू बनाइदिनुपर्ने र कर्मचारी समायोजनदेखि वित्तीय स्रोतको व्यवस्थापनसम्म राम्रोसँग सहजीकरण गरिदिनुपर्ने हो । यस्तो बेलामा झन् उल्टो यात्राको सुरुवात भयो । यसले गर्दा संघीयताको प्रक्रिया अवरुद्ध र शिथिल भएको छ । सत्तारूढ दलभित्रको आपसी स्वार्थको सिकार मुलुकै हुन पुगेको छ । यसको जिम्मा दलले लिनुपर्छ कि पर्दैन ? पर्छ नि, चुनावमा सत्तारूढ दललाई दिएको मत संविधानको कार्यान्वयन गर्ला, देशमा विकास गर्ला भनेर हो । अहिले आएर नेताहरू आफूभित्रको असन्तुष्टि व्यवस्थापन गर्न सक्दा रहेनछन् भन्ने पुष्टि भयो । सत्तारूढ दलका नेता देश र जनताको हितमा लाग्न पनि सक्दा रहेनछन् भन्ने यो परिघटनाले देखायो । आन्तरिक शक्ति संघर्षलाई परास्त गर्नका लागि जनताको मतलाई, संविधानलाई र नेपालीको सपनालाई नै लत्याउनेसम्मको कदम चाल्नु भनेको प्रजातन्त्रमाथि नै प्रहार हो जो क्षम्य छैन । प्रधानमन्त्रीले दुईमध्ये एक पद छाडिदिएको भए के हुन्थ्यो ? त्यसमा म प्रवेश गर्दिनँ । दुवै पद खाए पनि खानुस्, छाडे पनि छाड्नुस् । उहाँहरूको आन्तरिक द्वन्द्व वा व्यक्तित्वको टकरावको सिकार सारा मानिसलाई बनाउन पाइन्न । त्यो इमान उहाँहरूसँग भएको भए यस्तो गर्नु हुन्नथ्यो । आफूविरुद्धको गुटलाई परास्त गर्न जनतालाई दुःख दिन पाइन्न । घरेलु झगडाको प्रभाव देशलाई बोकाउन हुन्छ ? आफू जित्न प्रजातन्त्रलाई हराउने ? गुट त्यति महत्त्वपूर्ण हो ? एउटा मान्छे नभए के देश चल्दैन ? यो राजनीतिक संस्कारविहीनताको नमुना भयो । भावी पुस्ताले पनि यो सिक्ला भन्ने डर भयो । महामारीमा संवैधानिक संकट पनि थपियो, कोभिडको व्यवस्थापनलाई यसले कस्तो असर पार्ला ? कोभिडको व्यवस्थापन सरकार ढंगले चलेको भए मात्र सम्भव छ । सरकार नै यसरी अस्तव्यस्त भयो । अब झनै कोभिडले आफ्नो बढी नै तागत देखाउँछ, यसको एकमुष्ट मार देश र जनतालाई पर्ने हुनाले यो एक अक्षम्य काम हो । महामारीका बेला संविधानलाई उल्लंघन गरेर हैजा बढेका बेलामा औषधि लुकाएजस्तो भयो ।"
विघटनविरुद्ध सर्वोच्चमा तीन निवेदन,"काठमाडौं (कास) प्रधानमन्त्री केपी शर्मा ओलीले प्रतिनिधिसभा विघटनको सिफारिस र राष्ट्रपतिले गरेको अनुमोदनविरुद्ध सर्वोच्च अदालतमा तीनवटा निवेदन पेस भएका छन् । यसबारे अरू पनि निवेदन पर्न सक्ने भन्दै सर्वोच्च अदालत प्रशासनले ती निवेदन सोमबार मात्रै दर्ता गर्ने जनाएको छ । सोमबार थप निवेदन दर्ताका लागि सर्वोच्च अदालतमा पेस हुँदै छन् । सर्वोच्च अदालत प्रशासनले सबै निवेदनलाई एकैसाथ राख्नेछ । सर्वोच्चमा अधिवक्ता लोकेन्द्र ओली र केशरजंग केसीको एउटा निवेदन दर्ता भएको छ अनि अधिवक्ताहरू समृत र सुलभ खरेलले अर्को निवेदन पेस गरेका छन् । त्यसैगरी अधिवक्ता कञ्चनकृष्ण न्यौपानेले अर्को निवेदन पनि पेस गरेका छन् । सोमबार नेकपाका केही नेताका तर्फबाट रिट निवेदन दर्ताको तयारी भएको सर्वोच्च अदालत स्रोतले बतायो । सबै निवेदनमा प्रधानमन्त्रीले गरेको सिफारिस र त्यसको अनुमोदन संविधानविपरीत भएकाले बदरको माग गरिएको छ भने तत्काल प्रारम्भिक सुनुवाइ गरी अन्तरिम आदेश हुनुपर्ने मागसमेत छ । सर्वोच्चमा यी निवेदनलाई दुई ढंगले प्रारम्भिक रूपमा सुनुवाइ हुन्छ । पहिलो सोझै संवैधानिक इजलासमा निवेदन सुनुवाइका लागि पेस हुन सक्छ । त्यसो भएमा आगामी बुधबार मात्रै सुनुवाइको पालो आउनेछ । संवैधानिक इजलासमा पेस नभए एक जना न्यायाधीशको एकल इजलासमा प्रारम्भिक सुनुवाइ हुने र त्यसपछि बृहत् इजलासमा मुद्दा सुनुवाइको आदेश हुने सम्भावना पनि रहन्छ । यसअघि प्रतिनिधिसभा विघटनको मुद्दामा ११ जना न्यायाधीश सम्मिलित इजलासले सुनुवाइ गरेकाले अहिले पनि त्यो सरहको इजलास गठन गर्ने सम्भावना रहन्छ । बृहत् इजलासको साटो संवैधानिक इजलासमा मुद्दाको सुनुवाइ भएमा प्रधानन्यायाधीश चोलेन्द्रशमशेर जबरा अनिवार्य रूपमा इजलासमा बस्नुपर्ने हुन्छ । प्रधानन्यायाधीशले संवैधानिक इजलासको नेतृत्व गर्ने संवैधानिक व्यवस्था छ । त्यसो भएमा उनीबाहेक संवैधानिक इजलासको रोस्टरमा रहेका दीपक कार्की, मीरा खड्का, हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई, अनिल सिन्हा, प्रकाशमानसिंह राउत र सपना प्रधान मल्लमध्ये चार जना संवैधानिक इजलासमा रहनेछन् ।"
मास्क अनिवार्यर्,"कोभिड१९ को संक्रमण भित्रभित्रै बढिरहेको छ । दैनिक मृत्यु हुनेहरूको संख्या पनि बढ्दो छ । परीक्षण नहुँदा संक्रमित खुलेआम घुमिरहेका छन् । कोरोना महामारीले आमनागरिकको जीवन ध्वस्त बनाइसक्यो । तर, सरकारमा बसेकाहरूले यो देशमा कोरोना भाइरस छ भन्ने बिर्सिसके । यतिखेर सबै कल, कारखाना र बजार खुला छन् । जताततै भीड छ । सरकारले समुदाय स्तरमै व्यापक रूपमा संक्रमण फैलिरहँदा पनि कुनै काम गर्न सकेको छैन । स्वास्थ्य मन्त्रालय यो विषयमा गम्भीर नहुँदा धेरैले ज्यान गुमाइरहेका छन् । सबैले मास्क लगाउनुपर्छ भन्ने सामान्य नियम पनि संघ, प्रदेश र स्थानीय सरकारले अनिवार्य गर्न सकेका छैनन् । आमनागरिकलाई परीक्षण र उपचार खर्चको त कुरै छाडौं । अतः सरकार कोभिड१९ लाई सामान्य सम्झिने र आफ्नो अफिस, घर र गाडी मात्र सफा गरेर यो महामारीबाट बचिन्छ भन्ने भ्रमबाट मुक्त होऊ । अन्यथा आईसीयू र भेन्टिलेटरसम्मको यात्रा आमनागरिकले मात्र गर्ने छैनन् । खोप ल्याउनुभन्दा अगाडि नागरिकलाई संक्रमणबाट बचाउन ठोस योजना बनाऊ । कम्तीमा ससाना कुराहरूलाई अनिवार्य गर । नत्र जनताले महामारीका कारण ठूलो क्षति बेहोर्नुपर्ने निश्चित छ । रामकृष्ण बराल, जोरपाटी५, काठमाडौं"
सवारी दुर्घटनाबारे अनभिज्ञ,"कलंकी स्युचाटार पुलभन्दा पूर्व सोल्टी दोबाटोसम्मको चक्रपथमा विगत ३ दिनमा ५ सवारी दुर्घटना भएर साधारण नागरिकले सास्ती भोग्नुपर्यो । यस्ता दुर्घटना चक्रपथका अन्य स्थानमा पनि बढिरहेका छन् । यसरी लगातार दुर्घटना भैरहनुका कारणबारे सोध्दा साना सवारीचालक, बटुवा, सवारीधनी र विज्ञहरू सबैको राय एउटै पाइयो । जसअनुसार चक्रपथ फराकिलो भए पनि सबै स्थानमा लेनको व्यवस्था नहुनु, भएको स्थानमा लेनसम्बन्धी नियमको पालना नहुनु, नियम उल्लंघन गर्ने सवारीलाई सख्त कारबाही नहुनु, तीव्र गतिमा सवारी चलाउनु, जेब्राक्रस नहुनु, भएको ठाउँमा पनि टाढैबाट सवारीले देख्न सक्ने सिग्नल नहुनु, बटुवाले जहाँ पायो त्यहीँबाट बाटो काट्नु आदि कारण दुर्घटना बढेको विचार सडकसँग जोडिने सबै पक्षको छ । यस्ता कारणलाई सरल उपायले समाधान गर्न सकिन्छ । प्रत्येक दिन दुर्घटना भैरहँदा पनि समस्या न्यूनीकरण तथा समाधानतर्फ सम्बन्धित पक्षहरूको ध्यानाकर्षण नभएको हो वा गर्दागर्दै समाधान नभएको भन्ने बुझ्न सकिएन । मन्त्रालयले कानुनी व्यवस्था मिलाउने र ट्राफिक प्रहरीले कानुनको कार्यान्वयन गराउने विषयमा कतै तालमेल नमिलेर यस्तो समस्या बढेको हो कि ! नागरिकको जीवनसँग प्रत्येक्ष जोडिएको यस्तो जटिल समस्याको वास्ता नगर्नु वा अरूको टाउकोमा दोष थोपरेर पन्छनुभन्दा सबै निकाय मिलेर दुर्घटना कम गर्न ठोस योजनासहित पहल गर्नुपर्छ । चूडामणि आचार्य, बाफल, काठमाडौं"
परिवर्तनको चाहना,"हामीसँगैका अन्य देशले राजनीतिक परिवर्तनसँगै विकास र समृद्धिको सही ट्र्याक पक्रन सकेकाले विकसित र समृद्ध बन्न पाए । हाम्रोमा भने अहोरात्र काम गर्नुपर्ने बेलामा पनि, दुईतिहाइ नजिकको बलियो सरकार भएको नेकपा दुई खेमामा विभाजित भएर राजनीतिको मैदान कब्जा गरी घीनलाग्दो खेलमा रमाउँदै छ । खेलमा सहभागी एकथरीलाई, कुर्सीमा टिकिरहन दुस्साहस गर्दैमा ठीक छ । अर्कोलाई जालझेल गर्दैमा । आफ्नो कर्तव्य र जिम्मेवारी बिर्सेकाहरूको बाँकी जमात, एउटा एउटाको पक्ष लिएर हौस्याउँदै ताली पिट्न व्यस्त छ । दुई हात्तीले आपसमा प्रेम गरे पनि, लडाइँ गरे पनि आखिर नास हुने घाँस र बोटबिरुवा नै हुन् भन्ने समान्य कुरालाई पार्टीका नेताकार्यकर्ताले बुझ्न सकेका छैनन् । भाँडभैलो धेरै भैसक्यो, हरेक क्षेत्रमा मौलाएको विकृतिविसंगतिले सीमा नाघिसक्यो । अब परिवर्तन जरुरी छ । तर, परिवर्तन चाहनेहरूले एकअर्कामा चिनजान र सहकार्य नगरी खालि आआफ्नै डम्फु बजाएर हुँदैन । राजनीति विशुद्ध सेवा हो भन्ने मान्यतालाई सार्थक बनाउँदै, देशको भौगोलिक अवस्थाको विचार गरी सांसदको संख्या बढीमा एक सय र मन्त्रीको संख्या दस मात्र बनाउनुपर्छ । तत्कालका लागि यसो गर्न नसकिए पनि, राष्ट्रपति, प्रधानमन्त्री, सभामुखलगायत सम्पूर्ण जनप्रतिनिधिको सुविधामा कम से कम पनि पचास प्रतिशत कटौती गर्नुपर्छ । अनावश्यक खर्च घटाउन अबको दस वर्ष सरकारी कार्यालयलाई नयाँ गाडी किन्न रोक लगाउने कानुनी व्यवस्था मिलाउन आवश्यक छ । यति गरे केही न केही राहत जनतालाई महसुस हुन्छ । सकेसम्म खाद्यान्न, तरकारी तथा फलफूलमा आत्मनिर्भर बन्न सके हाम्रो अर्थ बाहिर जाँदैन थियो । हिमाली तथा पहाडी क्षेत्रको भौगोलिक बनोटअनुसारको कृषि उत्पादनमा जोड दिन प्रधानमन्त्री कृषि आधुनिकीकरण कार्यक्रम लाई किसान आधुनिकीकरण कार्यक्रम मा रूपान्तरण गरी सार्थक बनाउनेतर्फ छिटोभन्दा छिटो कार्यक्रम ल्याउन जरुरी छ । एक व्यक्ति एक सीप ः एक समुदाय एक व्यवसाय को नाराका साथ स्थानीय उत्पादनलाई प्रोत्साहन दिई देशभरि आफ्नै उत्पादन देखिने, बेचिने र प्रयोग गरिने अवस्थाको सिर्जना गर्न प्रभावकारी कार्यक्रम बनाउनेतर्फ संघीय सरकार लाग्नुपर्छ । इन्द्रकुमार श्रेष्ठ, ओखलढुंगा"
जलस्रोत व्यवस्थापनबाट समृद्धि,"सरकारले अहिलेसम्मकै पहिलो राष्ट्रिय जलस्रोत नीति२०७७ सार्वजनिक गरेको छ । यो नीतिले नदीनाला, तालतलैयाको सदुपयोग र व्यवस्थापनमा सहयोग पुग्नेछ । जलस्रोतको बहुआयामिक, समन्यायिक बहुउपयोगबाट दिगो विकास र आर्थिक उन्नतिमा टेवा पुग्ने सोच सरकारले राखेको छ । जलस्रोतमा देखिएका समस्या हल गर्न तीन तहका सरकारमा स्रोत बाँडफाँट एवं विद्युत् उत्पादनको सीमा तोक्ने काम पनि समावेश छ । विभिन्न निकायबीचको समन्वय, सहकार्य, जलउत्पन्न विपद् न्यूनीकरण एवं व्यवस्थापन, वातावरण संरक्षण, जल यातायातको विस्तार, ऊर्जा, खानेपानी तथा सिँचाइ सुविधा, पर्यटन प्रवर्द्धनलगायतका विषयलाई नीतिले प्राथमिकता दिएको छ । शाब्दिक मिठाससँगै आन्तरिक व्यवस्थापनसँग जेलिएको यो नीति मुलुकको बृहत्तर विकासतर्फ उन्मुख भएको भने पाइँदैन । इजिप्टको नाइल नदीको ३ ठाउँमा ११ देखि १३ हजार मेगावाट क्षमताका जलविद्युत् आयोजना सम्पन्न भएपछि त्यो देशको कायापलट भएको, नदीजन्य गतिविधिले पर्यटकको घुइँचो बढेको, सिँचाइको सुविधाले मुलुक हराभरा बनेको सन्दर्भ विश्वकै लागि उदाहरण बनेको छ । हामी भने खुद्रे आयोजना समातेर दशकौंदेखि गिडगिडाइरहेका छौं । जलविद्युत् आयोजना खल्तीमा बोकेर मोलमोलाई गर्दै हिँड्ने जलमाफिया च्यापेर बसेका छौं । साना आयोजनाबाट उत्पादित बिजुली अत्यन्त महँगो हुने हुँदा छिमेकी देशमा निर्यात गर्न नसकिने, महँगो बिजुलीकै कारण उद्योगधन्दा प्रतिस्पर्धी नहुने, बरु धराशायी बन्ने यथार्थबाट बेखबर बन्दै सानो सोचमा रुमल्लिएका छौं । साना जलविद्युत् आयोजनामा जलमाफियाको घुइँचो अन्त्य गर्ने गरी मेगा प्रोजेक्ट उन्मुख नीतिलाई प्राथमिकता दिनु श्रेयस्कर देखिन्छ । भुवनेश्वर शर्मा, चन्द्रागिरि२, काठमाडौं"
प्रधानमन्त्रीको कदम जनताप्रतिको बेइमानी,"मन्त्रिपरिषद् बैठकको सिफारिसअनुसार राष्ट्रपति विद्यादेवी भण्डारीले संसद् विघटन गरेपछि नेपाली जनतामा नैराश्यता छाएको छ । पाँच वर्ष नेकपालाई सरकार चलाउन जनताले आफ्नो अमूल्य मत दिएका थिए । जनमतको खिल्ली उडाउँदै भएको संसद् विघटनले अब नेकपामाथि नै प्रश्न खडा भएको छ । नेकपालाई अब किन भोट दिने ? नेकपालाई विश्वास गरेर संसद्मा बहुमत दिँदादिँदै स्थिर सरकारको आस गरेका जनतामाथि कुठाराघात गर्ने गरी प्रधानमन्त्री केपी शर्मा ओलीले संसद् विघटनको सिफारिस गर्नु र नेकपाबाटै निर्वाचित राष्ट्रपति भण्डारीले संसद् विघटन गर्नुले निकै निराश बनायो । यो कदमका कारण नेकपाले जनविश्वास गुमाएको छ ।मन्त्रिपरिषद्ले गरेको सिफारिसअनुसार संसद् विघटन गर्दै राष्ट्रपति भण्डारीले २०७८ वैशाख १७ र २७ का लागि मध्यावधि निर्वाचनको मिति तोकिरहँदा अब फेरि चुनावमा के नेकपाले नै बहुमत प्राप्त गर्ला ? जनताले फेरि के अर्को पार्टीलाई बहुमत देलान् ? यो सबैको चासोको विषय बनेको छ । पाँच वर्षका लागि बनेको संघीय संसद् तीन वर्षमै विघटन हुनु देशका लागि ठूलो दुर्भाग्य हो । यसको जिम्मा कसले लिन्छ ? नेपालमा किन राजनीतिक स्थिरता हुन सकिरहेको छैन ? आफ्नै दलको बहुमत हुँदाहुँदै पार्टी नेतृत्वकर्ताबाटै संसद् विघटन गर्नुले पार्टीप्रतिको भरोसा तोडिएको छ । जनतालाई दुःख दिएर कुर्सीका लड्ने नेताहरूलाई आगामी चुनावमा जनताले नै पाठ सिकाउन सक्नुपर्छ । स्थिर सरकारको कल्पना गरेर जनताले दुईतिहाइ मत दिएर पठाएको सरकारले एकाएक संसद् विघटन गर्नु नेपाली जनतामाथिकै अपमान हो । अब जनताले सोच्ने बेला आएको छ । नवीनकुमार देवकोटा, विनायक२, अछामआमजनताले ५ वर्षका लागि स्थिर सरकार चलाउन दिएको आदेश प्रधानमन्त्री केपी शर्मा ओलीले ३ वर्षमै विसर्जन गरी आफ्नै इतिहासलाई कलंकित बनाएका छन् । के अब फेरि प्रधानमन्त्री ओली र नेकपाले स्थिर सरकारका लागि भोट देऊ भन्न सक्छन् ? त्यो हैसियत र नैतिकता प्रधानमन्त्री ओलीसँग बाँकी छ ? राजनीतिक र संवैधानिक दृष्टिले प्रधानमन्त्री ओलीको कदम कति उचित छछैन बेग्लै समीक्षाको विषय हो । अहिलेको प्रश्न हो हाम्रोजस्तो कमजोर अर्थतन्त्र भएको मुलुकले ३ वर्षमै मध्यावधि निर्वाचनको भार थाम्न सक्ला ? जनतालाई दुई छाक खान र सिटामोलसमेत दिन नसक्ने मुलुकले मध्वावधि निर्वाचन गरेर राष्ट्रको अर्बौं रकम खर्च गर्नु कति उचित र बुद्धिमानी हुन्छ ? विकास निमार्णमा लगाउनुपर्ने पैसा र समय पनि मध्यावधि निर्वाचनमै बर्बाद हुन्छ । यस्तो आत्मघाती कदम चाल्नुअघि प्रधानमन्त्री ओली र उनका सल्लाहकारहरूले किन ती गरीब जनताको अनुहार सम्झेनन् ? किन देश गरिब छ भनेर बुझेनन् ? प्रधानमन्त्री ओलीको बुद्धि त भष्ट्र भयो रे तर अर्थमन्त्री विष्णु पौडेल, सुवास नेम्बाङ, शंकर पोखरेल, पृथ्वी सुब्बा गुरुङहरूले किन मध्यावधि गराउन हुँदैन भन्न सकेनन् ? प्रधानमन्त्रीको सल्लाहकारको काम देश र जनताको अवस्था बुझेर सही सल्लाह दिने हो कि देशै भँड्खालोमा जाओस् भन्ने ? कोभिडले मृत्यु शय्यामा पुर्याएको अर्थतन्त्र बल्लबल्ल उठ्न थालेको बेला पुनः मध्यावधि चुनावको सिफारिस गरेर अर्थतन्त्रलाई घाइते बनाउन खोजिएको छ, जसको जति भर्त्सना गरे पनि कम हुन्छ । अबको २ वर्ष विकास निमार्णको काममा होमिने हो भनेर योजना बनाउन छोडी देशलाई नै भँड्खालोमा जाक्ने मध्यावधितर्फ सारा शक्ति लाउनु प्रधानमन्त्री ओलीको विवेकहीन र मूर्खतापूर्ण कार्य हो । यसको चौतर्फी विरोध हुनुपर्छ । प्रधानमन्त्री ओलीको सनकमा ३ करोड नेपालीलाई चोट पुर्याउने कार्य कुनै हालतमा पनि स्वीकार्य छैन । यसर्थ प्रधानमन्त्री ओलीको सिफारिस अदालतले यथाशीघ्र बदर गर्नुपर्छ । राष्ट्रको सम्पत्ति बिचौलियाहरूलाई लुटाउने, उनीहरूलाई नै लगानी बोर्ड, राजदूतजस्ता पदमा नियुक्ति गरी आलोचित बनेका प्रधानमन्त्री ओलीले यो सिफारिस गरी कहिल्यै नमेटिने कलंकको टीका लगाएका छन् । र, यसले उनी प्रजातान्त्रिक आचरणका नेता नभई हिट्लरजस्ता तानाशाही चरित्रका रहेको पनि प्रमाणित गरेको छ । गोपाल देवकोटा, जोरपाटी, काठमाडौं"
अस्थिरताका निमित्त नायक,"प्रधानमन्त्री केपी शर्मा ओलीको एउटा भनाइ केही समययता नेकपावृत्तमा चर्चित थियो मलाई हटाउन खोजियो भने कुर्सी भाँचभुँच पारेर मात्र छाड्छु π त्यो दिन २०७७ पुस ५ गते रहेछ । उनले कुर्सी त छाडेनन्, तर त्यसलाई भाँच्ने क्रम भने थालेका छन् । आइतबारको मेनु मा तीनवटा कुरा परेका छन् ः संविधान मिचेर प्रतिनिधिसभाको विघटन । त्यसलाई आँखा चिम्लेर राष्ट्रपतिद्वारा अनुमोदन । पुरानो मिति राखेर, फिर्ता लिन्छु भनेको अध्यादेश देखाउँदै संवैधानिक अंगहरूमा असंवैधानिक नियुक्ति । भलै यो नयाँ अनिश्चितताको आरम्भ मात्र हो, जुन क्रम निर्धारित गन्तव्यमा पुगेपछि मात्र सायद ओली झसंग हुनेछन्, आफू निमित्त नायक बनेको पत्तो पाउनेछन् । राजनीतिमा यस्तो भइरहन्छ । खास गरी सत्ताअहंकार बढेपछि निमित्त नायक बनेको थाहै नहुँदो रहेछ । राजा महेन्द्रले २०१७ सालमा गरेको संसद् विघटनलाई कू भनेर अलग ठान्ने हो भने पनि पछिल्लो समयका तीनवटा नजिर हाम्रासामु ताजै छन् ः २०५१, २०५९ र २०६९ सालका । २०५१ सालमा तत्कालीन प्रधानमन्त्री गिरिजाप्रसाद कोइराला अहिलेकै जस्तो सत्ताअहंकारको सिकार भएका थिए । त्यस बेला उनले संसद् विघटनको आत्मघात रोजेर हुँदाखाँदाको बहुमत गुमाए, मुलुकले भने अस्थिरताको नयाँ चक्र भोग्नुपर्यो । अन्ततः त्यो माओवादी युद्ध फस्टाउने प्रस्थानविन्दु बन्न पुग्यो ।२०५९ सालमा अर्का प्रधानमन्त्री शेरबहादुर देउवाले अहिलेजस्तै पार्टीसँगको झ्वाँकैझ्वाँकमा गरेको संसद् विघटनले २०४७ सालको संविधान नै खायो । आफू शाही डिजाइनमा परेको उनले ज्ञानेन्द्र राजाको कू पछि मात्र पत्तो पाए । २०६९ जेठ १४ को मध्यरात शीतलनिवास जाँदै गर्दा प्रधानमन्त्री बाबुराम भट्टराईलाई पनि लागेको हुँदो हो संविधानसभा आफैं भंग गर्दै छु । तर परिणामले त्यो देखाएन, न त उनले तोकेको मितिमा चुनाव हुन सक्यो ।ओलीले कोइराला, देउवा वा भट्टराई कसको बाटो लिने हुन्, वा महेन्द्रकै पदचाप पछ्याउने महत्त्वाकांक्षा पालेका हुन्, एकाध दिनमा प्रस्ट भइहाल्छ । आइतबारे कसरत हेर्दाचाहिँ उनी सके वैशाखमा, नत्र अलि पछि अनुकूलतामा चुनाव गरेर एकलौटी शासन चलाउने आत्मरञ्जनामा देखिन्छन् । निकटवर्तीलाई उनले सुरक्षा अंग, अदालत र भारतलाई म्यानेज गरिसकेको सन्देश प्रवाह गरेका छन् । राष्ट्रपति विद्यादेवी भण्डारीको मत र मनसाय के हो, त्यो नागरिक तहमा समेत छर्लंग भइसकेको छ ।यस दृष्टिबाट हेर्दा प्रधानमन्त्री ओली म नै राज्य हुँ भन्ने लुईशैलीको अहम्मा मुग्ध छन्, तर यथार्थमा उनी कामचलाउ प्रधानमन्त्री मात्र होइन, कामचलाउ राजनीतिक पात्र बन्नेतर्फ अग्रसर छन् । त्यो किनभने, उनको शक्तिको स्रोत संसद् र संसदीय दल थियो । उनलाई जनबल त्यसैबाट प्राप्त थियो । त्यसलाई नै रसातलमा पुर्याएपछि तत्क्षण त सबै शक्ति आफूमा केन्द्रित रहेको भ्रम उनमा पलाएको होला, केही शक्तिअभ्यास गर्न पनि खोज्लान् । आफ्ना राजनीतिक विरोधीलाई तह लगाउन अख्तियारको अस्त्र सम्भवतः उनले लोकमान शैलीमा ब्युँताउने कोसिससमेत गर्लान् । तर ती सबै क्षणिक हुनेछन् ।खासमा सत्ताशक्ति आइतबारदेखि नै सिंहदरबार अघिल्तिरका अनिर्वाचित अंगहरूतर्फ सर्न थालेको छ । त्यसै पनि कुनै शक्ति रिक्ततामा रहँदैन, त्यो कतै न कतै स्थानान्तरित भइहाल्छ । पुस ५ को बिहानसम्मका शक्तिशाली ओलीसँग अब टेक्नेसमात्ने वैधानिक निर्वाचित आधार केही पनि बाँकी छैन, उनी न्यायालयको मुख ताक्नुपर्ने र जंगी अड्डाको टेको खोज्नुपर्ने अवस्थामा पुगेका छन् । सम्भवतः अब उनको नियतिनिर्धारकको भूमिकामा प्रधानन्यायाधीश चोलेन्द्रशमशेर जबरा देखा पर्नेछन् । यो प्रसंगको व्याख्या अलि तल गरौंला । अहिलेलाई भने ओलीकदमले ल्याउने तत्कालका परिणाम के होलान् भन्नेतर्फ हेरौं । झट्ट हेर्दा आइतबारे दुर्घटनाको लक्ष्य संसद् विघटन देखिए पनि यसको पहिलो तारोचाहिँ सत्तारूढ नेकपाको विभाजन हो । विघटन त ब्युँतिन पनि सक्छ, तर विभाजन रोकिने सम्भावना अब एकदम कम छ । जब प्रधानमन्त्री ओली आफैं आफ्नो पार्टी टुक्र्याउन तयार भए, वा भनौं यही बाटोलाई मात्र उनले हालको समस्या समाधानको एकल सूत्रजस्तो ठान्न थाले, नेकपा विभाजनका निम्ति लालायित पक्षले खासै कसरत गर्नैपरेन । यसको पहिलो प्रयत्न यस वर्षको आरम्भदेखि नै भएको थियो, जब पुष्पकमल दाहाल प्रचण्ड र माधवकुमार नेपालले सरकारविरुद्ध जेहाद छेडेका थिए । त्यस बेला प्रधानमन्त्री ओलीले आफ्नो सरकार ढाल्न भारत सक्रिय भएको गम्भीर आरोपसमेत लगाएका थिए । अनि भारतीय मिडिया सरकारविरुद्ध जसरी खनिए, प्रचण्डमाधव स्वयं ओलीको रक्षार्थ खडा हुनुपर्ने अवस्था आयो । उनीहरू सरकार ढाल्न चाहन्थे, तर कसैको इसारामा उभिएको देखिन चाहँदैन थिए । त्यसैले प्रधानमन्त्रीविरुद्ध उनीहरूको प्रत्याक्रमण त्यहीँबाट भुत्ते भयो । दोस्रो प्रयत्न, प्रधानमन्त्री ओलीको आफ्नै महत्त्वाकांक्षामार्फत प्रकट भयो । जब उनले आफूविरुद्ध भित्रीबाहिरी मोर्चाबन्दी भएको देखे, भारतीय सेनापति नरवणेदेखि रअ प्रमुख गोयल र भाजपा विदेश विभाग प्रमुख चौथाइवालेसँग समेत गोप्य वार्ताको सिलसिला पूरा गरे, अनि उनमा आत्मविश्वास एकाएक बढ्यो । जंगी अड्डासँगको सकारात्मक सम्बन्धलाई पनि उनले राम्रोसँग तौलिए । संवैधानिक परिषद्का विवादास्पद निर्णयमा प्रधानन्यायाधीशलाई पनि तान्न सफल भए । अनि सबैलाई म्यानेज गरिसकेको निष्कर्ष निकालेर अन्तिम अस्त्र प्रयोग गरे संसद्विरुद्ध । खासमा त्यो प्रहार आफैंविरुद्ध थियो, जसलाई उनले कुनै बेला पक्कै महसुस गर्नेछन् । यो विन्दुमा आइपुगेपछि नेकपाको विभाजन अवश्यम्भावी हुन गएको छ । नेकपाको ठाउँमा नेपाली कांग्रेस वा अर्को कुनै पार्टी भएको भए पनि यही हुन्थ्यो । तर अहिले नेकपा किनभने, यो मुलुकको सबैभन्दा ठूलो पार्टीका रूपमा स्थापित छ । र, यसको विभाजन नभई अस्थिरताको नयाँ सुरुआत सम्भव छैन भन्ने कुरा गएको तीन वर्षले देखाएको छ । त्यसैले यो अनिवार्य हुन गएको हो । अस्थिरताको यो गोलचक्कर वैशाखमा गर्ने भनिएको निर्वाचनसम्म मात्र हो वा लम्बिएर अँध्यारो सुरुङतर्फ जान्छ, त्यसको ठोकुवा गर्नु हतारो होला । तर हाल प्रकट प्रवृत्तिहरूले केही अनुमान गर्न सकिने आधार भने दिएका छन् । अहिलेको परिदृश्य हेरौं ः मुख्य सहरहरूमा राजावादीहरूको अस्वाभाविक प्रदर्शन चलिरहेको छ । विप्लवपन्थी माओवादीहरूको हिंसात्मक उपस्थिति अचानक देखिएको छ । यी दुवै समूह वर्तमान संविधानको चर्का विरोधी हुन् । यससँगै हिन्दूवादी कट्टरपन्थ मौलाएको छ । संघीयताविरोधी धार संगठित हुँदै छ । र, आम जनता अत्यधिक निराश अवस्थामा छन् । सबै नेता र सबै दलप्रति उनीहरूको आक्रोश छ । अहिलेको ओलीकदमले यसमा घिउ थप्ने काम गरेको छ । यी सबैको संकेत हो विगत पाँच वर्षदेखि मात्र अभ्यास भइरहेको वर्तमान संविधानको जग मजबुत भइसकेको छैन । यसमा प्वाल पार्ने काम मुख्य दलका मुख्य नेताहरूबाटै भइरहेको छ । कांग्रेसबाट धर्मनिरपेक्षताविरुद्ध र प्रधानमन्त्री ओलीबाट संघीयताविरुद्ध बेलाबखत प्रकट हुने अभिव्यक्तिले संविधानको मूलभूत अवधारणालाई नै हिर्काइरहेको छ । धर्मनिरपेक्षता र सम्भवतः गणतन्त्रसमेतको मामिलामा सीमापारिका सत्तासीनहरूको चासो पनि अचेल निकै झल्कन्छ । त्यसैले मुलुकको दिशा उल्टोतिर फर्काउन चाहनेलाई अहिलेको संसद् विघटन स्वर्णिम अवसर हो । उनीहरूले जति सकिन्छ, अस्थिरतालाई लम्ब्याउन खोज्ने हुन्, ओलीशैलीको महत्त्वाकांक्षालाई बढावा दिने हुन् ।त्यसै पनि हाम्रो सामाजिकराजनीतिक प्रवृत्ति नै स्थिर रहन नसक्ने किसिमको छ । सात दशकमा सातवटा संविधानको अभ्यास गर्नुपर्ने कुरा नै आफैंमा असामान्य हो । निरन्तर संविधान र व्यवस्थाको परिवर्तन हाम्रो नियति बन्दै आएको छ । फेरि त्यो चक्र यति चाँडो आउन खोजेको हो भने त्यो पक्कै पनि दुःखद परिणामहरू लिएर आउनेछ । अझ यसका निम्ति प्रधानमन्त्री स्वयंको कदमले सहजीकरण गर्यो भने त्यसभन्दा ठूलो दुर्भाग्य केही हुनेछैन । प्रधानमन्त्री ओलीलाई आफ्नै पार्टी र आफ्नै सहकर्मी नेताहरूप्रति ठूलो गुनासो छ, आफूलाई काम गर्न दिइएन भन्ने । त्यसको निरूपण दलभित्रै खोज्ने हो । संसद्भित्रै खोज्ने हो । यसैलाई समाप्त पारेर विजेता बन्न खोज्ने महत्त्वाकांक्षा आत्मघाती कदमसिवाय केही होइन । सत्ताको खेलमा आफू पराजित हुने देखेपछि खेलमैदान नै ध्वस्त पारिदिनु बुद्धिमानी पनि होइन । यद्यपि यसको अन्तर्यमा एमालेमाओवादीको नटुंगिएको एकता प्रकरण पनि छ । खासमा दुई पार्टीको एकता भयो, तर दुई नेता (ओलीदाहाल) बीच सोचको एकता हुन सकेन । त्यसैले नेकपा छ, र छैन पनि को अवस्था सदैव रह्यो । यसले पनि अहिले उत्प्रेरकको भूमिका खेल्यो । यहाँनेर सबभन्दा विवादित भूमिका राष्ट्रपति भण्डारीको रह्यो, दुई हिसाबले । प्रथमतः उनले शीतलनिवासलाई पार्टी विवाद मिलाउने र गुट व्यवस्थापन गर्ने अखडा बनाइन्, जो सत्ताको सरासर दुरुपयोग हो । दोस्रो, उनी सदैव बालुवाटारको विस्तारित अंग मात्र भइन् । संवैधानिक राष्ट्रपतिले सरकारले भनेकै कुरा गर्ने हो, तर सरकारले भनेको कुरा संविधानसम्मत छ कि छैन भनेर निर्क्योल गरेर मात्र लालमोहर लगाउने हो । उनी यो जिम्मेवारीमा गम्भीर रूपले चुकेकी छन्, जसले दुर्घटनालाई तीव्रता दिन मद्दत पुर्यायो । त्यसभन्दा बढी, राष्ट्रपतीय संस्थाको साख स्वाट्टै घटाउने काम गर्यो ।प्रधानमन्त्री र राष्ट्रपति जस्ता जननिर्वाचित संस्थाहरूले संविधानको साझा दुरुपयोग गरेपछि अब यो विषय ढिलोचाँडो न्यायालयमा पुग्नेछ । यसअघि भनिएझैं, प्रधानमन्त्रीको भाग्यको फैसला अब प्रधानन्यायाधीश चोलेन्द्रशमशेर जबराले गर्ने अवस्था आउनेछ । त्यसैले नियतिले उनको भूमिका बढाइदिएको छ ।पहिलो संविधानसभाको विघटन हुँदा शासकीय रिक्ततालाई हल गर्ने होइन, त्यसैको प्रमुख पात्र बन्ने महत्त्वाकांक्षा तत्कालीन प्रधानन्यायाधीश खिलराज रेग्मीले देखाएका थिए । त्यस बेला भएको अदालतको राजनीतीकरणका दुष्परिणाामहरू हालका श्रीमान्हरूलाई अवगतै छ । अहिले पनि अराजनीतिक प्रकृतिको चुनावी सरकार का प्रस्तावहरू सतहमा आउन सक्छन् । आइसकेका पनि होलान् । त्यो अस्थिरतालाई लम्ब्याउने र मुलुकलाई माथि संकेत गरिएका संविधानइतर परिदृश्यमा प्रवेश गराउने चालसिवाय केही हुनेछैन । त्यसबाट न्यायालय जोगिनुपर्छ । प्रधानन्यायाधीश जबराले २०६९ साल होइन, २०५१ सालतर्फ फर्केर हेर्नु उचित हुनेछ, जुन बेला तत्कालीन प्रधानन्यायाधीश विश्वनाथ उपाध्यायले राजनीतिक रोमाञ्चमा गरिएको संसद् विघटनलाई बदर गरिदिएका थिए र मुलुक अर्को अस्थिरताको चक्रमा प्रवेश गर्नबाट जोगिएको थियो ।"
किसानका आँसु,"चिसो मौसममा काठमाडौंमा धर्ना बसेका किसानका दुःख हामीले सहरको आँखाबाट अहिले देखेका छौं तर तिनका दुःख सधैं अनगिन्ती थिए । तिनले उब्जानीको सत्तरी प्रतिशतसम्म कर तिरेको इतिहास छ । सयौं वर्षअघि मुलुक एकीकरणको बोझ पनि गह्रुँगो करमार्फत तिनैले उठाएका हुन् ।धेरै देशमा किसान यसरी नै पीडामा छन् । तर, तिनलाई समृद्ध बनाउने मुख्य बाटो भने लगभग एउटै छ । प्रविधि (उन्नत बीउ, मल र सिँचाइ) को प्रयोग गरेर कृषि उत्पादन बढाउने, ती उत्पादनलाई दिगो समय टिक्ने बनाउन कृषिमा आधारित उद्योग बनाउने, किसानहरूका बस्तीका छेउछाउ उनीहरूका उत्पादनका लागि दिगो बजार सिर्जना गर्ने । त्यसबाहेक सकेसम्म थोरै मान्छे गाउँमा किसान भएर बसून् भन्ने लक्ष्य राख्ने ताकि कृषिबाट हुने प्रतिव्यक्ति आय बढोस् र यो लक्ष्य हासिल गर्न सहरमा धेरै रोजगारी सिर्जना गरेर गाउँका व्यक्तिलाई सहरमा तान्ने । बेलायत, अमेरिका, पश्चिम युरोप, चीन लगायतकाो विकासको कथा यही हो । अर्थात्, आज काठमाडौंमा रोइरहेका किसानलाई तिनको पैसा तिरेर घर पठाए पनि तिनको दुःखको दीर्घकालीन समाधानका लागि उनीहरूलाई जरुरत पर्दा सहुलियतपूर्ण ऋण र उत्पादनको बजारको व्यवस्था, प्रविधिको व्यापक प्रयोग र अन्ततोगत्वा उद्योगको विकास नगरी हुँदैन ।समाज परिवर्तन कसरी हुन्छ ? कसरी सयौंहजारौं वर्षदेखि पछि परेको समुदाय अघि बढ्न सक्छ ? यसका राजनीतिक र सामाजिक पक्षबारे नेपालमा धेरै छलफल हुन्छ । राणा, पञ्चायत वा बहुदलजस्ता शासकीय व्यवस्था नै यसका कारक हुन् कि, हाम्रो जातभातमा आधारित समाज व्यवस्था यसको कारक हो कि जस्ता प्रश्नहरूमा हामीले अधिकांश छलफल केन्द्रित गरेका हुन्छौं । बाहिर हामीले सुन्ने, पत्रिकाहरूमा आउने बहसहरू पनि राजनीतिकेन्द्रित हुन्छन् । राजनीति केन्द्रमा भएकाले यस्तो हुनु अस्वाभाविक पनि हैन, तर भित्रभित्र नेपालमा प्रशासक, अर्थशास्त्री तथा नेताहरूको एक समूहले आर्थिक मुद्दालाई समाज परिवर्तनको कारकका रूपमा लिएको पनि लामो समय भएको छ र उसले गरेका विभिन्न नीतिगत प्रयोगहरूको आयु पनि लामो भएको छ । ती प्रयोगले किसान, साना ऋणीहरूको हकहितमा राम्रो अनुगमन भएमा ग्रामीण सहकारी तथा लघुवित्त कम्पनीहरूले राम्रो योगदान गर्न सक्ने देखाएका छन् ।वित्तमा किसानको पहुँच बढाउनुपर्छ भन्नुको अर्थ गाउँगाउँमा शाखा खोल्नु र त्यहाँबाट बचत संकलन गर्नु मात्र हैन कि, विपन्न, धितो राख्न नसक्ने, पहिला कसैले ऋण नदिने समूहले ऋण पाउन सकून् भन्ने हो । गएको कात्तिक महिनासम्मको तथ्यांकअनुसार, लगभग अर्थतन्त्रकै जत्तिको आकारको कुल बचत भएका वाणिज्य बैंकहरूमा जम्मा १२ लाख व्यक्तिले ऋण खाता खोलेका छन् । जबकि तिनीहरूको कुल पोर्टफोलिओको पाँच भागको एक भाग पोर्टफोलिओ भएका लघुवित्तहरूमा २८ लाख व्यक्तिका ऋण खाता छन् । यसैले गरिबी निवारणमा वाणिज्य बैंकहरूको भन्दा यी साना वित्तीय संस्थाहरूको ठूलो योगदान छ ।यसको अर्थ वाणिज्य बैंकहरूको आलोचना गर्नुपर्छ भन्ने हैन । विसं २०३४ मा मात्र पचहत्तरै जिल्लामा पुगेका वाणिज्य बैंकहरूको ऐतिहासिक रूपमै सीमितता छ भन्ने बुझिएको थियो । तिनको मूल्यांकन मुलुकभित्रको वाणिज्य वृद्धि वा उद्योग प्रवर्द्धनमा योगदानलाई प्रमुख मानेर गर्नुपर्छ । सम्भवतः तिनको ध्यान मुलुकका वाणिज्य तथा ठूला उद्योगको प्रवर्द्धनमा हुनु नराम्रो पनि हैन । यसैले एकातिर उनीहरू आफ्नो लक्ष्यमा स्वतन्त्र भएर लागून् तर विपन्नप्रति पनि जिम्मेवारी निर्वाह गरून् भनेर केही निश्चित रकम सरकारले तोकेको क्षेत्रमा लगानी गर्न लगाउन विसं २०३१ मा साना क्षेत्रमा पाँच प्रतिशत ऋण दिनैपर्ने नियम ल्याइयो । एक वा अर्को रूपमा त्यही नीतिको निरन्तरता अहिले पनि देखिन्छ ।िििविसं २०१० को दशकमा पहाडबाट चितवन झर्नुभएका मेरा बाको सम्झनामा त्यस बेलाको चितवनको उब्जाउ अहिलेको भन्दा लगभग चार गुणा कम थियो । अहिले पनि नेपाली जमिनको उब्जाउ संसारको कमजोरमध्येको एक होला । हामीले प्रविधिको प्रयोग गरेका छैनौं, सिँचाइको अवस्था कमजोर छ, उच्चस्तरका बीउहरू प्रयोग गरिँदैनन् । त्यो बेला त झनै गरिँदैनथ्यो । चितवनको त्यो बेलाको उपलब्धिमध्ये एक सहकारीहरूको स्थापना हुनु थियो । विसं २०१५ मा चितवनबाट सांसद निर्वाचित बखानसिंह गुरुङले त्यसअघि २०१३ चैत २० गते चितवनको शारदानगरमा मुलुकको पहिलो कृषि सहकारी खोलेका थिए, जसको उद्देश्य किसानहरूलाई सजिलोसँग ऋण लिन पाउने अवस्था सिर्जना गर्नु थियो । यिनै सहकारीहरू बिस्तारै सहकारी बैंकमा परिणत भए र विसं २०२४ मा उक्त बैंकलाई कृषि विकास बैंक बनाइयो ।कृषि नै मुलुकको प्रमुख आयस्रोत भएको र देशभरि किसानैकिसान भएको त्यो बेला मुलुकले लिनुपर्ने उत्तम बाटो के थियो होला ? त्यस बेलाको संसारको सबैभन्दा सफल मोडलमध्ये एक अमेरिकाको टेनेसी भ्याली अथोरिटीले अमेरिकाका पिछडिएका दक्षिणी राज्यहरूमा बनाएका बाँध, सडक र तिनले आकर्षण गरेका उद्योगको कथा थियो । भारतले त्यसैबाट प्रभावित भएर दामोदर भ्याली कर्पोरेसन सुरु गरेको थियो । अमेरिकामा उक्त कार्यक्रमको असर निकै राम्रो परेको थियो । उदाहरणका लागि, कार्यक्रम सुरु हुनुअघि लगभग पचासी प्रतिशत जनता कृषिमा आश्रित रहेका उक्त ठाउँमा कार्यक्रमपछि बीस प्रतिशतभन्दा कम जनता कृषिमा आश्रित भए ।टेनेसी भ्याली अथोरिटीले सिकाएको मुख्य शिक्षा के थियो ? किसानलाई सिँचाइ, बीउ र उद्योगलाई सस्तो बिजुली दिएमा उत्पादन बढी गर्छन्Ù उद्योगले ती उत्पादन किनिदिन्छन् र यसरी सिर्जित सिनर्जीले उद्योगको नाफा बढ्दै जान्छÙ मान्छेहरूलाई ती उद्योगमा रोजगारी सिर्जना हुन्छ र कृषिमा लाग्ने मान्छे कम हुँदै जान्छन् तर उन्नत प्रविधिको प्रयोगले कृषिको कुल उत्पादन भने बढ्दै जान्छ । विसं १९९४ देखि विसं २०३० सम्मै आफू नीतिनिर्माता भएर सोच्ने हो भने तपाईंले पाउने सबैभन्दा महत्त्वपूर्ण विकासको गाइडलाइन त्यही हुन्थ्यो ।चितवनको राप्ती दून आयोजनाको अझै धेरै अध्ययन र विश्लेषण भएको पाइँदैन तर त्यसको एकीकृत विकास योजना अहिले पनि सिक्नलायक छ । पहिलो, किसानलाई जग्गा हुनुपर्छ, पानी नजम्ने तर खेतीपाती हुने कुलोकुलेसो हुनुपर्छ, कल्भर्टहरू हुनुपर्छ भन्ने सोचाइ थियो । दोस्रो, बीउबिजनका लागि किसानलाई ऋण चाहिन सक्छ, त्यो उपलब्ध हुनुपर्छ भन्ने थियो । तेस्रो, अमलेखगन्जसम्म आइपुगेको रेललाई अलिकति यता तान्यो भने पूर्वी चितवनसम्म जोड्न सकिन्छ । त्यसमा भरतपुरदेखि हेटौंडा जोड्ने ७८ किलोमिटरको सडक बनाएर खेतीयोग्य गाउँलाई हेटौंडा, काठमाडौं, वीरगन्ज र भारतसँग जोड्न सकिन्छ भन्ने थियो । चौथो, कृषिमा आधारित उद्योग खोल्न सकियोस् भनेर एकातिर त्रिशूली देवीघाटबाट बिजुली बनाएर चितवन ल्याउने योजना थियो भने, अर्कातिर चितवनमा ठूलठूला जग्गाको प्लटचाहिँ उद्योग गर्छु भन्नेलाई मात्र दिने योजना थियो । सबै कुरा योजनाअनुसार भएनन्, कहिल्यै कुनै उद्योग चलाउने योजना नभएकाहरूले त्यहाँ ठूलठूला जग्गाका प्लट ओगटे र सम्भवतः उहिल्यै सरकार लाग्नुपर्ने ती जग्गा अहिलेसम्म तिनका सन्तानले बेचेर खाँदै छन् । र पनि अन्य कतिपय कुरा अघि बढे । रामपुरमा कृषि क्याम्पस खुल्यो, जसले कृषकहरूलाई प्राविधिक सहयोग गर्ने र प्रविधिप्रति जागरुक हुने वातावरण बनायो । अहिले पनि चितवन विभिन्न कृषि तथा कृषिमा आधारित उद्योग र पर्यटनको भरमा चलिरहेको छ ।िििसात सालपछिका विकास योजनाहरूमा किसानलाई मतलब नगरेको भए के हुन्थ्यो ? लामो समयसम्म किसान जति दबाए पनि चुपचाप सहने वर्ग नै थियो । मुलुकभित्र नेपाली कांग्रेसको भूमिका मुद्दामा आधारित आन्दोलनलगायत भीमदत्त पन्त र केआई सिंहहरूको विद्रोह र मुलुकबाहिरका विभिन्न परिस्थितिले किसानलाई उपेक्षित राख्दा त्यसको मूल्य तिर्नुपर्दैन भन्ने भावना विसं २०१० तिर आउँदा फेरियो । उदाहरणका लागि, छिमेकी चीनमा पहिले मंगोलहरूको शासन किसानहरूले विद्रोह गरेपछि मिङ वंशको उदयसँगै फेरिएको थियो र माओले पनि किसानको नेतृत्वमा शासन परिवर्तन गराएका थिए । किसानहरू क्रान्तिका माध्यम हुन सक्छन् भन्ने उदाहरण उत्तरमा आइसकेको थियो ।तर कर उठाउने क्षमता नभएको त्यस बेलाको कमजोर सरकारले के गर्न सक्थ्यो ? एक अर्थमा सामन्ती युगको नेपाल भन्नु नै माथि ठूला जमिनदार र तल साना जमिनदार भएर चलाइएको कमजोर व्यवस्था न थियो ! त्यो बेलासम्म किसानलाई कर लगाएर सरकारी जागिरे र जमिनदार पोस्ने चलन थियो भने, अब त्यसको ठ्याक्क उल्टो किसानलाई समृद्ध बनाएर अघि बढ्न गैरकिसानलाई कर लगाएर किसानका आयोजनामा लगानी गर्नुपर्ने हुन्थ्यो । त्यो क्षमता सरकारमा थिएन । ढल्ने बेला राणा सरकार नै कमजोर भैसकेको थियो । सुवर्णशमशेरका त्यस बेलाका केही वक्तव्यमा राणा शासनको जर्जर चरित्रलाई लिएर १०५ वर्षको राणा शासनलाई १०५ दिनको आन्दोलनले ढाल्यौं भनेर व्यंग्य गरिएको पनि पाइन्छ ।यसैले किसानका ऋणका स्रोत, किसानका सुखदुःखका साथी अर्का किसान र गाउँले साहुकार नै हुन् तथा गाउँमा आधारित सहकारीहरूले नै गाउँलेलाई औपचारिक रूपमा वित्तमा पहुँच दिन सक्छन् भन्ने सोचाइ विकास भएको थियो । विसं २०२१ को भूमिसुधार कार्यक्रम सुरु गर्दाताका नीतिनिर्माताहरूलाई कृषकको बचत परिचालित गर्नु र उनीहरूलाई जोखिममा साझेदारी गराउन लगाउनुको उपादेयता थाहा थियो । यसैले त्यस बेला अनिवार्य बचत सुरु गरिएको थियो, जसलाई विसं २०३३ मा साझा सहकारी संस्थाको बीउपुँजीका रूपमा प्रयोग गरियो । साझा अन्ततोगत्वा असफल प्रयोग सिद्ध भयो । तर यसको असफलताका पछाडि व्यवस्थापनको कमजोरी थियो, अन्तर्निहित आर्थिक सिद्धान्त थिएन । किसानलाई ऋण लिने ठाउँ चाहिन्छ र यसका लागि बचत र ऋण परिचालन गर्ने छुट्टै विशिष्ट संस्था चाहिन्छ भन्ने सोचाइ भने रहिरह्यो ।धनुषा र नुवाकोटमा विसं २०३२ मा सुरु गरिएको साना किसान विकास आयोजना, विसं २०३९ मा सरकारले धितोमा भन्दा आयोजनामा आधारित भएर ऋण दिन सुरु गरेको सघन बैंकिङ कार्यक्रम तथा अगुवा बैंकहरूको अनुभवले विसं २०४६ मा आइपुग्दा हामीलाई ग्रामीण किसानहरूलाई लक्षित छुट्टै बैंक चाहिन्छन् भन्ने महसुस भैसकेको थियो । ग्रामीण स्वावलम्बन कोषको प्रयोग गरेर ग्रामीण विकास बैंकहरू सबै विकास क्षेत्रमा खोल्ने काम बहुदलपछि सुरु गरियो । आज लघुवित्त संस्थाका शाखाहरू द्रुत गतिमा खुलेका छन् अनि वाणिज्य बैंक र लघुवित्त कम्पनीका शाखाहरू बराबरजस्तो छन् भने, माथि भनेझैं लघुवित्त कम्पनीहरूले वाणिज्य बैंकले भन्दा दुई गुणा बढी ऋणीलाई ऋण दिएका छन् । गएको महिना वाणिज्य बैंकका प्रमुख कार्यकारीहरूको एक सानो रिट्रिटमा त्यसैले एक प्रमुख कार्यकारी अधिकृतले यस लेखकलाई भनेका थिए, अब राजनीति गर्न गाउँमा धेरै भिजेकाले लघुवित्तका सीईओहरूलाई अरूलाई भन्दा सजिलो हुन्छ ।िििकिसान ऋण लिन इच्छुक हुन्छन् कि हुँदैनन् भन्ने प्रश्न पनि छ । सम्भवतः ऋणको कहर बुझेका किसानहरू जग्गा धितोमा राखेर ऋण लिन त्यति इच्छुक हुँदैनथे र जग्गाबाहेक उनीहरूसँग अर्को सम्पत्ति पनि हुन्नथ्यो । चर्का सुदखोरले गर्दा नै किसान गह्रुँगो ऋणको भारी बोक्दै विदेश पसेका हुन्थे । भीमबहादुर पाँडे र महेशचन्द्र रेग्मीको ग्रामीण साहुकारहरूप्रतिको लेखाइ हेरौं । पाँडेको त्यस बखतको नेपाल मा ग्रामीण साहुकार र सुदखोरहरूप्रति रोष छ । रेग्मी भने सबैभन्दा गल्ती केन्द्रीय सरकार र त्यहाँ बसेर तिर्जा तथा पोत तोक्ने व्यक्तिको देख्छन् । जति नै चर्को ब्याज तिर्नुपरे पनि गाउँको साहुकार गाउँलेको सुखदुःखमा सँगै हुन्थ्यो, पर्दा बैंकको भूमिका निर्वाह गर्थ्यो । काठमाडौंका काजी वा अन्य जागिरे त किसानका निम्ति ऋण माग्न जाने ठाउँ पनि थिएनन् ।आज पनि ग्रामीण जनतालाई पासोमा पार्ने सुदखोरहरूको चर्चा पत्रिकाहरूमा हुन्छ तर स्थिति सम्भवतः पहिलेजस्तो छैन । यदि वित्तीय संस्थाहरूलाई ऋण दिने जिम्मेवार निकायका रूपमा प्रयोग गरियो भने किसानलाई सुदखोरहरूको पन्जामा पर्नबाट जोगाउन सकिन्छ भने, ग्रामीण सुदखोरहरूलाई पनि औपचारिक माध्यममा बचत गरेर जिम्मेवार लगानीकर्ता बन्न प्रोत्साहन गर्न सकिन्छ ।तर सरकारको ध्येय कसरी किसानलाई साधारण लिने व्यक्तिबाट उद्यमी बनाउने भन्नेमा पनि जानुपर्छ । यो भनेको किसानलाई प्रविधिमैत्री बनाउने अनि बजारसँग र कृषिमा आधारित उद्योगहरूसँग जोड्ने कार्य नै हो । उद्यमीहरूसँग उखु किसानहरूको सम्बन्ध बिग्रनु त्यसैले खराब खबर हो । कृषिमा आधारित उद्योगका उद्यमीका समस्या बुझ्ने र तिनलाई जिम्मेवार बन्न प्रेरित गर्ने जिम्मेवारी सरकारको पनि हो । यहाँ उद्यमीहरूलाई खलनायकका रूपमा हेर्नुपर्ने बातावरण बन्न सकेसम्म दिनु हुन्नथ्यो ।उद्यमीहरूसँगको उखु किसानहरूको विवादलाई दुई कारणले गम्भीर रूपमा हेर्नुपर्छ । एक त, यदि उद्योगहरूले चिनी बेचेर आएको पैसा जानीजानी अर्कातिर लगेका छन् भने किसानको उत्थानका लागि कृषिमा आधारित उद्योगको उत्थान हुनुपर्छ भन्ने सोचाइलाई यसले कमजोर बनाउँछ । उद्यमीहरू मुलुकलाई सामन्तवादबाट पुँजीवादतिर लैजाने औजार हुन्, तिनलाई नयाँ सामन्त बनेर किसानको पसिना खाने छुट छैन । अर्को, किसानको प्रगतिका लागि हामी अरू धेरै व्यक्तिले कृषिमा आधारित उद्योग खोलून् भन्ने चाहन्छौं । यो निरन्तरको विवादले कृषिमा आधारित उद्योगको भविष्य छैन भन्ने देखाउँछ जुन राम्रो कुरा हैन ।उद्योग सञ्चालकका रूपमा सरकारकै पनि राम्रो रेकर्ड छैन । सरकारले सुरु गरेको वीरगन्ज चिनी कारखाना बन्द छ र लुम्बिनी चिनी कारखाना घाटामा गएकाले दुई वर्षदेखि उखु क्रसिङ नगरेको भन्ने सरकारी रेकर्डले जनाउँछ । सरकारी सुविधासहित चलेका उद्योग त बन्द छन् भने, निजी उद्योग चल्न सक्छन् ? के निजी उद्योगहरूका साँच्चै समस्या छन् जसलाई सरकारले समाधान गर्नुपर्ने भए पनि गरेको छैन ? यसमा सरकारको गम्भीर ध्यान जानुपर्छ ।िििअबको नेपालले किसानहरूका लागि लिने नीति सर्वांगीण हुनुपर्छ । वित्त, बजार र उद्यमसँग किसानलाई जोड्ने कुरा माथि उल्लेख गरिसकियो । त्यसबाहेक किसानका घरहरू पनि अब आधुनिकीकरण गरिनुपर्छ । सम्भवतः यसका लागि भारत र चीनको गएको केही दशकको अनुभव अति उपयोगी हुन्छ । गतिलो चर्पी भयो भने रोगव्याधि कम हुन्छ, गतिलो भान्साघरले महिलाहरूलाई घरभित्रको धूवाँले ल्याउने रोगबाट बचाउँछ र तिनले छोराछोरीका स्याहारसुसारमा समय बिताउन पाउँछन् । यसरी भविष्यका नेपाली बलिया पाखुरा र दिमाग भएका निस्कनेछन् ।विसं २०४० को दशकमा गरिएको एउटा नीतिगत परीक्षण सम्झनायोग्य छ । ग्रामीण ऊर्जाको समस्या समाधान गर्न र कतिपय स्वास्थ्य समस्यालाई सम्बोधन गर्न चीन लगायतमा सफल भएको गोबर ग्यास नेपाली गाउँलेले प्रयोग गर्न सकून् भनेर त्यसमा अनुदान दिइएको थियो । यसले नेपाली किसानहरूका भान्साको प्रकृति नै फेरिएको थियो । बिजुली तथा धूवाँरहित चुलोहरू धेरै किसानकहाँ पुगेका थिए ।आज पनि किसानहरूका घरघरमा कपडा धुने मेसिन र फ्रिज होऊन्, कृषिमा प्रयोग गरिने बीउ र मलका लागि पैसाको कमी नहोस्, सकेसम्म मेसिनमा आधारित कृषिको विकास होस् भनी चाहने हो भने गोबर ग्यास मोडलको उपयोगिता देखिन्छ । कृषि विकास बैंकबाट दिइएको गोबर ग्यास ऋणले किसानका घरहरूको संरचना परिवर्तन गरेको थियो । अब किसानलाई घरघरमै गएर वा सामुदायिक तहमा गएर पशु बिमा, खेती बिमा गर्न सिकाउने र प्रोत्साहित गर्ने, कपडा धुने मेसिन र फ्रिजहरू किन्न सहयोग गर्ने डेडिकेटेड बैंक तथा वित्तीय संस्थाहरू चाहिएका छन् ।कृषि विकास बैंक स्थापना भएको केही वर्षमै संसारमा पेट्रोलियम संकट भएको थियो र अन्नको भाउ बढेको थियो । नेपालले त्यस बेला अन्न बेचेर पनि विदेशी मुद्रा कमाउन सकिन्छ र यस्ता संकट थाम्न केही सजिलो हुन्छ भन्ने थाहा पायो । किसानमा ऋण लैजाऔं भन्ने जोसले सुरुमा कृषि विकास बैंकले राम्रै नतिजा देखायो । उदाहरणका लागि, कृषि विकास बैंकले प्रवाह गरेको ऋण विसं २०३१ मा ७ करोड ६५ लाख थियो भने २०३२ सालमा १८ करोड रुपैयाँ । आज कृषि विकास बैंक गैरकृषि ऋणमा गएको कुराको आलोचना भएको छ, जुन सही हो । हामीलाई कृषिमा डेडिकेटेड भएर नै लाग्ने थुप्रै निकाय चाहिएका छन्, जसले सानातिना ऋणहरू हाम्रा जनतालाई दिऊन् र साथसाथै तिनलाई उत्पादनशील पनि बनाऊन् । यो नै भविष्यको बाटो हो ।"
परम्परामा जेलिएको महिलामस्तिष्क,"शृंगारको परम्परागत भाष्यवैदिक कालदेखि नै महिलाले गरगहना लगाउने, शृंगार गर्ने चलन थियो । हामीमध्ये अधिकांश यिनै संस्कृतिभित्र रहेर कतिपय शृंगार व्यवस्थामा रमाउँदै आइरहेकै छौं । महिलाले पहिरिने यी शृंगारका साधनबारे वैज्ञानिक तत्त्व पनि मिसिएको छ भन्ने एक लेख (टाइम्स अफ इन्डिया, सन् २०१६) मा शृंगारको वैज्ञानिक पाटोलाई अकुप्रेसरसँग दाँजिएको छ । तर यी पक्षको साँच्चै वैज्ञानिक पाटोबारे चाहिँ पूर्ण रूपमा विश्वस्त हुन सकिँदैन । किनकि पुरुषहरू यी चीजको उपयोग नगरे पनि उत्तिकै स्वस्थ भएर बाँचिरहेकै छन् ।बिन्दी (टीका) महिलाले निधारमा दुई आँखीभौंबीच लगाउँछन्, जुन ठाउँलाई तेस्रो नेत्र पनि भनिन्छ । दुइटा आँखालाई चन्द्र र सूर्यका रूपमा लिइन्छ जसले विगत र वर्तमानलाई बुझाउँछ । तेस्रो आँखाले भने भविष्यलाई जनाउँछ । अर्थात्, भविष्यप्रति वफादार, सञ्चयी, दूरदर्शी ।फुली लाउन नाक छेडेका महिलालाई प्रसव व्यथा कम हुन्छ, दिमागलाई नियन्त्रण गर्न सक्छन् भन्ने चलन छ । हातका बालाहरूले रक्त सञ्चालन नियमित गर्न सहयोग पुर्याउँछन्, खुट्टाका औंलामा लगाइने बिच्छीले महिनावारी चक्रमा नियमितता ल्याउँछ तथा प्रजनन अंगलाई रिभाइटलाइज गर्छ अनि कान्छी औंलाको औंठीले दिमागको स्नायुकोषलाई एक्टिभेट गर्छ रे ! नेकलेस वा मंगलसूत्रले ब्लडप्रेसर नियन्त्रण गर्ने, वेस्टबेन्डले त झन् महिलाको फिगर मेन्टेन गर्ने उल्लेख पनि पाइन्छ ।धातुका गरगहना लाउने महिलाको समग्र स्वास्थ्य राम्रो हुने, जीवन आत्मविश्वास तथा सहजताका साथ अगाडि बढ्ने हुन्छ रे । शृंगारका साधनहरूले महिलालाई स्वस्थ राख्न सघाउ पुर्याइरहेका छन् भने पुरुषहरूले चाहिँ किन यी चीजको उपयोग नगरेका होलान् ? पुरुषहरूले सुनचाँदीका बाला, सिक्री, औंठीजस्ता गहना लगाउँदै आए पनि तिनले महिलालाई जसरी सोह्र शृंगार, शुभअशुभजस्ता मान्यतामा किन जेलिनु नपर्ने ?महिलाका शृंगार र पहिरनलाई शक्तिको प्रतीक मान्ने अनि जब विवाहित महिला कारणवश आफ्ना लोग्नेबाट बिछोडिन पुग्छिन्, ती शक्तिका स्रोत सबै फुकाल्न लगाएर उनलाई उजाड बनाइदिने मान्यता चरम पितृसत्तात्मक छ । विरहका गीतहरूमा यिनै चुरापोतेतिलहरी खोसिएको, जीवन उजाड भएको आदिइत्यादि हुने गर्छन् । अझ सिन्दूर पुछिएको वेदनाले महिलालाई बाँचुन्जेल रुवाइरहेको हुन्छ । यी पक्षहरूले पुरुषहरूलाई भने त्यही बिछोडपछि खासै बन्धनमा पनि राख्दैनन् र शुभअशुभको कुनै संकेत लिएर हिँडिरहनु पनि पर्दैन ।हालै एक महिलाले आफ्ना पतिको मृत्युपश्चात् टीका र पोते फुकाल्न नमानेको समाचार व्यापक भयो । र, यसलाई महिलाको पक्षमा क्रान्तिकारी कदमजस्तो पनि ठानियो । जीवित हुँदा पतिपत्नी एकअर्कालाई प्रेम गर्थे । विडम्बना, दुईमध्ये एकको मृत्यु भइदिन्छ । हिन्दु समाजमा पतिको मृत्युसँग महिलाका लागि उनको साथको मात्र मृत्यु हुँदैन, चुरा, टीका, सिन्दूर, पोते, शुभ मानिने राता परिधान पनि छुट्छन् । पतिको देहान्तपछि, पत्नीले विवाहित देखिन प्रयोग गरेका गरगहना, सिन्दूर, पोते आदि सम्पूर्ण रूपमा परित्याग गर्नुपर्ने हुन्छ । एकातिर पतिवियोगको पीडा, त्यसमाथि परिधान त्यागेर विरही देखिनैपर्ने बाध्यता । यस्तो संस्कार हाम्रो मनमस्तिष्कमा जड बनेर बसिसकेको छ । महिलाहरूले आफूलाई यस्ता संस्कारमा ढालिसकेकैले पुरुषहरूमा पनि उनीहरूको खुसी आफ्ना नाममा लगाएका सिन्दूरपोते नै हो भन्ने छाप परेको हुन सक्छ । सान्त्वना दिने क्रममा कोही पुरुषले आफ्नी श्रीमतीलाई उनको खुसी सिन्दूर, चुरा, पोते पनि हुन् भन्ठानेर ती चीज लगाइराख्न भनेका पनि हुन सक्लान् । तर समाजलाई पच्दैन । पतिको मृत्युपछि पनि महिलाले आफूलाई सिँगार्ने या नसिँगार्ने, नितान्त व्यक्तिगत रुचिको विषय हुनुपर्थ्यो, यदि समाजमा मानवीय मूल्यमान्यता, छनोटको स्वतन्त्रतालाई पनि महत्त्व दिने गरिएको भए । मृत्यु भइसकेका त भई नै हाले तर बिछोडिएकाहरू, विशेष गरी महिलालाई उनको जीवन पुनः अघि बढाउन, उज्यालोतिर लैजान, भरपूर बाँच्न समाज र परिवारले सहस्र माया र प्रेम दिनुपर्छ । पतिबाट छुट्टिएर एकल जीवन बिताइरहेका, बालबच्चा आफूसँग राखेर जीवन डोर्याइरहेका महिलाका हकमा पनि यस्तै व्यवहार गर्नुपर्छ । तर परिवार र समाज एकल महिलामैत्री बन्न अझै कैयौं वर्ष लाग्ने देखिन्छ । यस्ता विभेदित सामाजिकसांस्कृतिक मूल्यमान्यतासँग निडर हुँदै सकारात्मक र स्वतन्त्र रूपले बाँच्ने साहस पनि एकल महिलाले गर्नैपर्ने हुन्छ । मृत्युशोकपछिका संस्कार पनि पुरानै छन्, एक्कासि महिलाका परिधानमै उजाडता ल्याउनुपर्छ भन्ने खालका । महिलाले दोस्रो बिहे गर्ने निर्णय गर्दा या पतिको मृत्युपश्चात्, पतिका नाममा लगाइएका शृंगार उनको सम्झनामा लगाइराख्छु भन्दा पनि क्रान्ति मानिने अवस्था छ ।हजारौं वर्षदेखिको पितृसत्तात्मक समाज व्यवस्थाका हाँगाबिँगाहरू नै महिला अविकासका प्रमुख कारक हुन् । समाज विकासका क्रममा जब महिलाहरू पनि सचेत हुन थाले, तब आफू पुरुषभन्दा तल्लो स्तरका रूपमा परिभाषित हुँदै आएको वास्तविकता महसुस गर्न थाले अनि शक्ति र सामर्थ्यको लेखाजोखा पनि गर्न थाले । सीमित नै सही, महिलाले पनि पुरुषसरह कमाउन, उस्तै पेसामा पनि सफलता हासिल गर्न थाले । आफू र पुरुषमा केही शारीरिक भिन्नता मात्रै रहेछ, अरू सब त समाजले बनाइदिएको भिन्नता पो रहेछ भनेर महिलालाई बोध भयो । महिलाहरू बच्चा जन्माउने र हुर्काउने जिम्मेवारीले पछि पारिएका हुन् भन्ने मान्यता स्थापित भएकाले कतिपय महिला घरजम नै नगर्न तयार हुँदै गए ।महिलाहरूलाई विभेद गरिएको छ भन्ने वास्तविकता पुरुषहरूले थाहा नपाएका होइनन् । यसबारे पुरुषहरू नै बढीभन्दा बढी अध्ययनअनुसन्धानमा लागेका छन्, आफूले पाएको स्वतन्त्रतालाई उपभोग गर्दै । तर तिनै शिक्षित पुरुष पनि मर्यादा बचाउने, परिवार र संस्कृति जोगाउने, इज्जत ढाक्ने नाममा महिलालाई दोस्रो दर्जामै राख्न लालायित हुन्छन् । पद, शक्ति, पैसा, नाम यस्ता विषय हुन्, पाइसकेपछि मानिसले छोड्नै चाहँदैन । यसैकारण पितृसत्ता जन्मिएको थियो र हालसम्म पनि यसको अवशेष बाँकी छ । पितृसत्तासँगसँगै पुँजीवादी बजार व्यवस्था पनि यसलाई मलजल गर्न । यो व्यवस्थाले बुझ्नु जरुरी छ महिलाहरूले चाहेको समानता, न्याय, मानवता र सहकार्य मात्र हो । र, श्वेताहरूले पनि यसलाई बिर्सनु हुन्न ।"
फाइल तामेलीमा राखेर अख्तियारमा राई सिफारिस,"(काठमाडौं)  भ्रष्टाचार नियन्त्रण गर्ने संवैधानिक जिम्मेवारी भएको अख्तियार दुरुपयोग अनुसन्धान आयोगमा यस पटक पनि राजनीतिक भागबन्डाका आधारमा तीन जनाको नाम सिफारिस गरिएको छ । गत मंसिर ३० को बेलुकी ५ बजेपछिको बैठकले प्रमुख आयुक्तसहित सबै पदाधिकारीको नाम सिफारिस गरेको हो । संवैधानिक परिषद्मा रहने प्रधानमन्त्री र विपक्षी दलबीच भागबन्डाबाट पदाधिकारी सिफारिस हुने गरेको आरोप लाग्दै आएकामा यो पटक प्रधानन्यायाधीश चोलेन्द्रशमशेर जबराले पनि एक जना आयुक्त सिफारिस गरेका छन् ।प्रमुख आयुक्तमा सिफारिस भएका पूर्वसचिव प्रेमकुमार राई प्रधानमन्त्री केपी शर्मा ओलीका अत्यन्त नजिकका विश्वासपात्र हुन् । पदमा बहाल रहँदा निजामती प्रशासकबीच पोलिटब्युरो सचिव भनेर व्यंग्य गरिने उनी गृहसचिव हुँदै अख्तियारको प्रमुख हुने ताकमा थिए । तर नेकपाभित्र पुष्पकमल दाहाल र माधव नेपाल पक्षको विरोधका कारण उनको नाम सिफारिसमा ढिलाइ भएको थियो । अख्तियारको आयुक्तमा सिफारिस जयबहादुर चन्द यसअघिको देउवा सरकारले नियुक्त गरेका प्रहरी महानिरीक्षक हुन् । तर सर्वोच्च अदालतले उनको नियुक्ति कानुनविपरीत भनी घोषणा गरिदिएपछि चन्दको नियुक्ति रोकिएको थियो भने त्यही तुषमा तत्कालीन कांग्रेसमाओवादी सरकारले प्रधानन्यायाधीश सुशीला कार्कीमाथि महाअभियोग दर्ता गरेको थियो । देउवाले पटकपटक चन्दलाई अख्तियारमा लैजाने प्रयास गरेका थिए । संवैधानिक परिषद्को बैठकमा अनुपस्थित भए पनि देउवाको कोटामा परेका चन्द आयुक्तमा सिफारिस भएका हुन् । चन्दले डीआईजी हुँदा औषधि कम्पनीहरूले लागूऔषध दुरुपयोग गरेको अनुसन्धान असफल बनाएको आरोप थियो ।यस पटक संवैधानिक परिषद्ले नौलो प्रयोगसमेत गरेको छ । अध्यादेश जारी भएपछि प्रधानमन्त्री ओली, प्रधानन्यायाधीश चोलेन्द्रशमशेर जबरा र राष्ट्रिय सभाका अध्यक्ष गणेश तिमिल्सिना उपस्थित बैठकले प्रधानन्यायाधीश जबराको कोटाबाट उच्च अदालत पोखराका कामु न्यायाधीश किशोर सिलवाललाई पनि अख्तियारको आयुक्तमा सिफारिस गरेको छ । काठमाडौं स्कुल अफ लका संस्थापकसमेत रहेका सिलवाल कानुनी क्षेत्रमा प्राज्ञिक व्यक्तित्व मानिन्छन् । जबरा न्यायालयमा प्रवेश गर्नुभन्दा अघिदेखि नै सिलवालको उनीसँग राम्रो सम्बन्ध थियो । वरीयताक्रममा तल नै हुँदा पनि सिलवाललाई पोखरामा कामु प्रधानन्यायाधीशको जिम्मेवारी दिएको आरोप लाग्दै आएको थियो ।६३ वर्षे उमेरहदका कारण उच्च अदालतमा अझै तीन वर्ष काम गर्ने अवसर छाडेर सिलवाल अख्तियारको आयुक्त बन्न राजी भएका हुन् । उनले अख्तियारमा करिब ५ वर्ष बिताउनेछन् । अख्तियारले तयार पारेको आरोपपत्र विशेष अदालतले न्यायिक परीक्षण गर्ने भएकाले अख्तियारको तुलनामा उच्च अदालतका न्यायाधीशहरूको पदीय मर्यादा केही माथिल्लो मानिन्थ्यो । सिफारिसको संकेत पाएपछि उनी दुई दिनअघि नै पोखराबाट काठमाडौं आएका थिए । काठमाडौं स्कुल अफ लमा एकेडेमिसियन को छवि बनाएका सिलवालले जयबहादुर चन्दपछिको वरीयतामा अख्तियारको आयुक्त हुन स्वीकार गरेका हुन् । अख्तियार उच्च स्रोतका अनुसार कोरोना भाइरस संक्रमणको जोखिमका कारण मुलुक नै लकडाउनले ठप्प भएका बेला गत असारमा अख्तियारले नेपाल आयल निगमको जग्गा खरिद प्रकरणको फाइल तामेलीमा राख्ने निर्णय गरेको थियो । प्रधानमन्त्री केपी शर्मा ओली प्रेम राईलाई जसरी पनि अख्तियार प्रमुख बनाउन चाहन्थे, त्यसैले उनी मुछिएको आयल निगमको फाइल तामेलीमा राखिएको हो, अख्तियार स्रोतले भन्यो ।१ अर्ब ३६ करोड रुपैयाँ अनियमित खर्च भएको भनी महालेखा परीक्षकको कार्यालयले प्रतिवेदन दिएको निगमको जग्गा खरिद प्रकरणमा तत्कालीन सचिव राई पनि मुछिएका थिए, किनभने उनले आपूर्ति सचिवको हैसियतले निगमको सञ्चालक समितिमा नेतृत्व गर्थे । संसद्को सुशासन समितिले २०७४ भदौ २३ गते तत्कालीन सञ्चालक समिति र कार्यकारी निर्देशक गोपाल खड्कामाथि कारबाहीको सिफारिस गरेको थियो ।२० लाख रुपैयाँभन्दा बढीको खरिद प्रक्रियामा सञ्चालक समितिले निर्णय गर्नुपर्नेमा त्यो अधिकार कार्यकारी निर्देशकलाई दिएको थियो । संसदीय समितिले त्यतिबेला राईलगायत सञ्चालक समितिका सबै पदाधिकारीको नियत मा प्रश्न उठाई छानबिनको सिफारिस गरेको थियो । निगमको अनियमिततामा कारबाहीको सिफारिस गर्ने सुशासन चौथो संसदीय समिति थियो । त्यतिबेला राईलगायत पदाधिकारीले निगमभित्र भएको अनियमितता आफूलाई थाहा नभएको भनी उम्किने प्रयास गरेका थिए । तर संसदीय समितिले उनीहरू पूर्ण जानकार रहेको र अनियमिततामा मिलेमतो गरेको निष्कर्ष निकालेको थियो । मन्त्रालयको जिम्मेवारीमा रहेका पदाधिकारी, आयल निगम सञ्चालक समितिका अध्यक्षलगायत जिम्मेवार सदस्यहरू, खरिद प्रक्रियामा संलग्न निगमका सम्पूर्ण जिम्मेवार अधिकारीहरू, टेन्डरदाता, गाविस सचिव तथा वडा सचिव, मालपोत कार्यालयका कर्मचारी, स्थानीय बिचौलिया जग्गा खरिद गर्दा हुन गएको आर्थिक अपव्यय, अपचलन र अनियमिततामा आआफ्नो स्थानमा जिम्मेवार देखिन्छन्, प्रतिवेदनमा भनिएको थियो, सबैको मिलेमतो वा उदासीनतामा बोलपत्रका माध्यमबाट निगमलाई अत्यधिक व्ययभार पारेको र सर्वसाधारण उपभोक्ताले तिरेको रकमको अपव्यय भएको देखिन आउँछ । यही फाइल अनुसन्धानका क्रममा अख्तियारले भ्रष्टाचार नभएको भनी तामेलीको निर्णय गरी राईलाई अख्तियार छिर्ने बाटो खोलिदिएको हो । ॅवाइडबडीमा पनि राईनेपाल वायुसेवा निगमको वाइडबडी विमान खरिद प्रक्रियामा जोडिएका पूर्वसचिव राईलाई संसद्को लेखा समितिबाट जोगाइएको थियो । २०७५ पुस २० गते समितिको बैठकमा प्रधानमन्त्री ओलीनिकटका सांसदहरूले निगमका तत्कालीन सञ्चालक समिति अध्यक्ष राई निर्दोष रहेको भन्दै प्रतिवेदनमा उनको नाम हटाउनुपर्ने आवाज उठाएका थिए । नेपाल वायुसेवा निगम र कर्मचारी सञ्चय कोषको विवरणमा विमान खरिद प्रक्रियामा तत्कालीन सञ्चालक समिति अध्यक्ष राईसमेत संलग्न भएको देखिन्छ । संस्कृति, पर्यटन तथा नागरिक उड्डयन मन्त्रालयको सचिवको हैसियतले राई २०७२ माघ १८ देखि २०७३ भदौ २७ गतेसम्म निगमको सञ्चालक समिति अध्यक्ष थिए । २०७३ वैशाख २ गते राईको संयोजकत्वमा बसेको सञ्चालक समिति बैठकले विमान खरिदका लागि काम अघि बढाउने र उपसमिति गठन गर्ने निर्णय गरेको थियो । राईमाथि एक हजार घण्टा सञ्चालन भइसकेको पुरानो विमान खरिद गर्नुपर्ने भनी दिइएको प्रतिवेदन स्वीकार गरेको आरोप थियो । उनले त्यही प्रतिवेदनलाई आधार मानेर उपसमिति गठन गर्ने निर्णय गरेका थिए । एक हजार घण्टासम्म चलिसकेको विमान खरिद गर्ने भनी निर्णय भएकाले सञ्चालक समितिले नयाँ विमान खरिद गर्न चाहेको थिएन भन्ने संसदीय समितिको निर्णय थियो । लेखा समिति सदस्य राजन केसी संयोजकत्वको उपसमितिले निगमको सञ्चालक समितिका पूर्वअध्यक्षहरू (पूर्वपर्यटन सचिव) प्रेमकुमार राई, शंकर अधिकारी र हालका सचिव कृष्णप्रसाद देवकोटा तथा महाप्रबन्धक सुगतरत्न कंसाकारलाई दोषी ठहर गरी तत्काल निलम्बन गरी हदैसम्मको दण्डसजाय गर्नका लागि कानुनी कारबाही अघि बढाउन नेपाल सरकार र अख्तियारलाई निर्देशन दिन सिफारिस गरेको थियो । तर विरोधपछि त्यो सिफारिस रोकियो । राई संलग्न त्यो निर्णय किन पनि गलत थियो भने सरकार जमानत बस्ने भनेपछि खरिद प्रक्रिया अघि बढेको थियो । जमानत ऐनमा पुरानो विमान खरिद गर्न नपाइने व्यवस्था थियो । त्यतिबेला संसद्को लेखा समितिले पुरानो विमान खरिद प्रक्रियामा अघि बढेको देखिएकाले त्यसको नेतृत्व गर्ने राईलाई कारबाहीको सिफारिस गर्नुपरेको आधार तय गरेको थियो ।कर्मचारी सञ्चय कोषको सञ्चालक समिति अध्यक्षका हैसियतले समेत सचिव राईले ऋण स्वीकृतिमा हस्ताक्षर गरेका थिए । त्यतिबेला कोषले विश्वसनीयताका लागि आवश्यक कागजात र प्रमाण खोजिरहेका बेला सञ्चालक समितिबाट एकाएक निगमलाई ऋण स्वीकृति गरिएको थियो । पर्यटनबाट सरुवा भएर वाणिज्य तथा आपूर्ति मन्त्रालयको सचिव भएका बेला सरकारले राईलाई कर्मचारी सञ्चय कोष सञ्चालक समितिको अध्यक्ष तोकेको थियो । मन्त्रिपरिषद्ले २०७४ वैशाख ७ गते नेपाल वायुसेवा निगमका दुइटा वाइडबडी विमान खरिदका लागि जमानीमा बस्ने निर्णय गरेको थियो । त्यसपछि सञ्चय कोष बोर्डले कागजात हेर्दा निगमको खरिद प्रक्रियामा केही गम्भीर आशंका देखिएको थियो । त्यो आशंकाबारे कोषले निगमलाई सोधेको प्रश्नको जवाफ नआउँदै ऋण दिने निर्णय गरिएको थियो । निगमको वाइडबडी विमान खरिद प्रकरणको फाइल अख्तियारमा विचाराधीन छ ।"
'संकटकाल को झल्को दिने गरी सुरक्षाकर्मी परिचालन,"(काठमाडौं)  प्रतिनिधिसभा विघटनपछि आइतबार देशभर सत्ता र प्रतिपक्षी दलका नेताकार्यकर्ताले प्रदर्शन गरे । राजधानीको माइतीघर, बानेश्वरसहित देशका प्रमुख सहरमा संसद् विघटनको निर्णयविरुद्ध प्रधानमन्त्री केपी ओलीको पुत्ला दहनसम्मका घटना भए । यसबाट उत्पन्न हुन सक्ने सुरक्षा चुनौतीलाई ध्यानमा राखेर गृह मन्त्रालयले देशभर प्रहरी र सशस्त्र प्रहरीको तैनाथी बढायो । संकटकालको झल्को दिने गरी प्रहरी र सशस्त्रको उपस्थिति उपत्यकाका विभिन्न स्थानमा आइतबार देखियो ।विरोध प्रदर्शन भड्किन नदिन प्रशासनलाई पनि चनाखो बन्न गृह मन्त्रालयले निर्देशन दिएको छ । प्रहरी प्रधान कार्यालयले त पछिल्लो राजनीतिक घटनाक्रमका कारण उत्पन्न हुने सुरक्षा चुनौती सामना गर्ने गरी विशेष सुरक्षा रणनीति अपनाएर खटिन सातवटै प्रदेश प्रहरी र महानगरीय प्रहरी कार्यालयलाई आन्तरिक परिपत्र गरेको छ । निषेधित क्षेत्र तोडेर हुने प्रदर्शन र विरोध नियन्त्रण गर्न पनि निर्देशन दिइएको छ । सशस्त्र प्रहरीले वाहिनीमार्फत सुरक्षा सतर्कता बढाउन निर्देशन दियो । राष्ट्रिय अनुसन्धान विभागले पनि प्रदेशस्थित कार्यालयमार्फत जिल्ला तहका सबै संयन्त्रलाई परिस्थितिसँग जुध्ने गरी भूमिका निर्वाह गर्न निर्देशन दियो । आइतबार साँझ बालुवाटार बोलाएर प्रधानमन्त्री ओलीले आफ्नो कदमविरुद्ध भइरहेको आन्दोलन नियन्त्रण गर्न चारै सुरक्षा निकायका प्रमुखहरूलाई निर्देशन दिएका थिए । आफू निकटका नेताहरू उपप्रधानमन्त्री ईश्वर पोखरेल, गृहमन्त्री रामबहादुर थापा र अर्थमन्त्री विष्णु पौडेललाई सँगै राखेर प्रधानसेनापति पूर्णचन्द्र थापा, नेपाल प्रहरीका महानिरीक्षक शैलेश थापा क्षत्री, सशस्त्र प्रहरी बलका महानिरीक्षक शैलेन्द्र खनाल र राष्ट्रिय अनुसन्धान विभागका प्रमुख गणेश अधिकारीसँग छलफल गरे । आफ्नो नयाँ कदमपछि मुलुकभर भइरहेको गतिविधि र त्यसबाट उब्जिएको सुरक्षा स्थितिबारे जानकारी लिए । प्रधानमन्त्री ओलीले सुरक्षा तैनाथीमा कुनै कमी हुन नदिन र परिस्थितिको सामना गर्ने गरी फौज परिचालन गर्न पनि निर्देशन दिएका थिए । संकटकाल वा त्यस्तो कुनै तयारीमा सरकार नरहेको र मध्यावधि निर्वाचन परिस्थितिजन्य उपज भन्दै उनले चुनावी सुरक्षामा केन्द्रित हुन निर्देशन दिए । ताजा जनादेशबाट कोही भाग्न नसक्ने भन्दै आफ्नो नेतृत्वमा तोकिएकै मितिमा निर्वाचन गराउने र यसका लागि सुरक्षा तयारीमा जुट्न निर्देशन दिएको एक सुरक्षा प्रमुखले जानकारी दिए । निर्वाचन सुरक्षामा केन्द्रित हुनुहोस्, साधनस्रोतको चिन्ता लिनुपर्दैन, सरकारले उचित व्यवस्थापन गर्छ, प्रधानमन्त्रीको भनाइ उद्धृत गर्दै ती सुरक्षा प्रमुखले भने । सुरक्षा प्रमुखहरूले पालैपालो परिस्थिति काबु र सामान्य अवस्थामा रहेको भन्दै सरकारले दिएका सबै जिम्मेवारी पूरा गर्ने प्रतिबद्धता जनाएका थिए ।प्रधानमन्त्रीले सुरक्षा प्रमुखलाई निर्वाचन सुरक्षामा केन्द्रित हुन निर्देशन दिनुभएको छ, पछिल्लो कदमलाई लिएर भएका प्रदर्शनलाई सरकारले सामान्य रूपमा लिएको छ, प्रधानमन्त्रीका प्रेस सल्लाहकार सूर्य थापाले भने, सुरक्षा प्रमुखहरूले पनि आआफ्नातर्फबाट ब्रिफिङ गर्दै सरकारको नीतिनिर्देशनअनुसार अघि बढ्ने बताउनुभएको छ । प्रधानमन्त्रीले लगाउलान् संकटकाल ?सुरक्षा निकायका उच्च अधिकारीहरूले भने आफूविरुद्ध भइरहेको आन्दोलन मुलुकभर चर्कंदै गए प्रधानमन्त्री ओलीले संकटकाल लगाउन सक्ने आकलन गरेका छन् । उहाँविरुद्धको आन्दोलन र विरोधका कार्यक्रमले चर्को रूप लियो भने उहाँ संकटकाल लगाउन पनि पछि पर्नुहुन्न, सेनाका एक उच्च अधिकारीले भने, उहाँको यो पहिलो चरणको सुरक्षा योजना हो, यसबाट पार लागेन भने अर्को चरणमा प्रवेश गर्नुहुनेछ, त्यो संकटकाल हुनेछ । संसद् भंग गरेको स्थितिमा राष्ट्रपतिको समेत साथ रहेकाले ओलीलाई संकटकाल लगाउन सहज देखिन्छ । संविधानको धारा २७३ मा संकटकालीन व्यवस्था छ । उक्त धाराको उपधारा १ मा भनिएको छ, नेपालको सार्वभौमसत्ता, भौगोलिक अखण्डता वा कुनै भागको सुरक्षामा युद्ध, बाह्य आक्रमण, सशस्त्र विद्रोह, चरम आर्थिक विशृंखलता, प्राकृतिक विपद् वा महामारीको कारणले गम्भीर संकट उत्पन्न भएमा राष्ट्रपतिले नेपालभर वा नेपालको कुनै खास क्षेत्रमा लागू हुने गरी संकटकालीन अवस्थाको घोषणा गर्न वा आदेश जारी गर्न सक्नेछ ।प्रतिनिधिसभा विघटन भएको अवस्थामा उसले प्रयोग गर्ने अधिकार राष्ट्रिय सभाले गर्नेछ । राष्ट्रिय सभामा ओलीका निकट मानिने गणेश तिमिल्सिना अध्यक्ष छन् । यस्तै, उपधारा ९ (१) बमोजिम संकटकालीन अवस्थाको घोषणा वा आदेश भएपछि त्यस्तो अवस्थाको निवारण गर्न राष्ट्रपतिले आवश्यक आदेश जारी गर्न सक्ने उल्लेख छ । त्यसरी जारी भएको आदेश संकटकालीन अवस्था बहाल रहेसम्म कानुनसरह लागू हुनेछ भनिएको छ । संविधानको धारा २६७ को ६ मा नेपालको सार्वभौमसत्ता, भौगोलिक अखण्डता वा कुनै भागको सुरक्षामा युद्ध, बाह्य आक्रमण, सशस्त्र विद्रोह वा चरम आर्थिक विशृंखलताको कारणले गम्भीर संकट उत्पन्न भएमा राष्ट्रिय सुरक्षा परिषद्को सिफारिसमा नेपाल सरकार, मन्त्रिपरिषद्को निर्णयबमोजिम राष्ट्रपतिबाट नेपाली सेना परिचालनको घोषणा हुनेछ भनिएको छ । संकटकालमा सेना परिचालन गर्न ओलीलाई राष्ट्रिय सुरक्षा परिषद्मा पनि कुनै समस्या छैन । सात सदस्यीय परिषद्मा प्रधानसेनापतिको साथ पाएपछि समर्थन ओलीलाई हुनेछ भने मन्त्रिपरिषद्मा उनको विरोध गर्ने कोही बाँकी छैनन् । आवश्यक परे ओलीलाई आफ्नो चाहनाअनुसार संकटकाल लगाएर सेना परिचालन गर्न कुनै समस्या देखिन्न, राष्ट्रिय अनुसन्धान आयोगका एक सुरक्षा अधिकारीले भने ।सुरक्षा प्रमुखसँगको भेटअघि प्रधानमन्त्रीले निर्वाचन आयोगका पदाधिकारीलाई निर्वाचनको तयारीमा लाग्न आग्रह गरेका थिए । प्रमुख निर्वाचन आयुक्त दिनेश थपलियाले भरपर्दो सुरक्षा प्रत्याभूति, आर्थिक स्रोत व्यवस्थापन, निर्वाचनमा सबै राजनीतिक दलको सहभागिता र एकै चरणमा निर्वाचन गर्ने वातावरण बनाउन प्रधानमन्त्रीसँग आग्रह गरेका थिए । सुरक्षा निकायहरूले भने चुनावी सुरक्षाभन्दा प्रतिनिधिसभा विघटनपछि सत्तारूढ नेकपाकै असन्तुष्ट पक्ष र प्रतिपक्ष तथा नागरिक समाजका तर्फबाट हुने विरोध तथा प्रदर्शन नियन्त्रणलाई नै पहिलो प्राथमिकतामा राखेका छन् । सुरक्षा चुनौती सामना गर्न प्रधानसेनापतिको निर्देशनप्रतिनिधिसभा भंग गर्ने प्रधानमन्त्री ओलीको कदमलगत्तै भद्रकालीस्थित सैनिक मुख्यालयमा प्रमुख सैनिक अधिकारीहरूको बैठक बसेको थियो । बैठकमा प्रधानसेनापति पूर्णचन्द्र थापाले संसद् विघटनपछि मुलुकमा आइपर्ने सुरक्षा चुनौती र सेनाले निर्वाह गर्नुपर्ने भूमिकाबारे छलफल गरेका थिए ।सैनिक प्रवक्ता सन्तोषबल्लभ पौडेलले उक्त बैठक सेनाको नियमित भएको बताए । तर बैठकमा राजनीतिक घटनाक्रमले मुलुकमा निम्त्याउने सुरक्षा संवेदनशीलताका विषयमा समेत छलफल भएको थियो । नयाँ घटनाक्रमबाट उत्पन्न हुन सक्ने सुरक्षा चुनौती नै हाम्रो चासो हो, उनले भने, अन्य राजनीतिक र संवैधानिक विषयमा हाम्रो चासो भएन ।बैठकलगत्तै प्रधानसेनापति थापाले आकस्मिक रूपमा आठवटै पृतनापतिहरूसँग भिडियोमार्फत पछिल्लो घटना र यसबाट उत्पन्न हुने सुरक्षा चुनौतीका बारेमा छलफल गरेका थिए । छलफलमा उनले पृतना प्रमुखलाई स्थानीय तह, प्रमुख जिल्ला अधिकारी र प्रदेशसँग मिलेर सुरक्षा चुनौतीको सामना गर्न निर्देशन दिए । नयाँ घटनाक्रमसँग मुलुकमा आउन सक्ने सुरक्षा चुनौतीका लागि नेपाली सेनाले सार्वजनिक सुरक्षा ऐन, २०२८ अनुसार नेपाल प्रहरी र सशस्त्र प्रहरी बललाई सहयोग गर्ने बताए । प्रधानसेनापतिले यसअघिको विभिन्न पृतनाको भ्रमणमा पनि स्थानीय अधिकारीहरूसँग मिलेर सुरक्षा दिन सहयोग गर्न निर्देशन दिएको प्रवक्ता पौडेलले बताए ।"
निर्वाचनलाई कहाँबाट खर्च जुटाउने ?,"(काठमाडौं)  पछिल्लो समय आर्थिक गतिविधिमा सुधार आई राजस्व संकलन बढ्न थालेपछि अर्थ मन्त्रालयलाई नियमित खर्चको स्रोत कसरी जुटाउने भन्ने दबाबमा केही राहत मिलेको थियो । राजस्वबाटै नियमित खर्च धान्ने अवस्था आएसँगै कोभिड१९ को भ्याक्सिनका लागि आवश्यक रकम जोहो गर्ने ध्याउन्न अर्थको थियो । तर आइतबार प्रतिनिधी सभा विघटन गरी आगामी वैशाख १७ र २७ मा प्रतिनिधिसभाको निर्वाचन घोषणा भएसँगै त्यसका लागि खर्च कसरी जुटाउने भन्ने अर्को दबाब अर्थलाई पर्दै छ । निर्वाचन आयोग र अर्थ मन्त्रालयका अनुसार यो निर्वाचनमा राज्य ढुकुटीबाट कम्तीमा १२ अर्ब रुपैयाँ खर्च आवश्यक पर्छ ।२०७४ मंसिर १० र २१ मा भएको प्रतिनिधिसभा र प्रदेशसभाको निर्वाचनमा ८ अर्ब २० करोड २१ लाख रुपैयाँ खर्च भएको थियो । यो निर्वाचन आयोगले मात्रै गरेको खर्च हो, आयोगका एक अधिकारी भन्छन्, सेना र प्रहरीको खर्च रक्षा र गृह मन्त्रालयमार्फत भएको थियो । त्यहाँको खर्च करिब २ अर्ब रुपैयाँ बराबरको हुनुपर्छ । यस आधारमा उक्त निर्वाचनमा सरकारी ढुकुटीबाट सवा १० अर्ब रुपैयाँ खर्च भएको थियो । त्यसपछिका वर्षमा भइरहेको मूल्य वृद्धिसमेत समायोजन गर्ने र प्रदेशसभाको निर्वाचनको खर्च घटाउने हो भने अब कम्तीमा १११२ अर्ब त चाहिएला, उनले भने । आइतबार प्रधानमन्त्री केपी शर्मा ओली, आयोगका प्रमुख आयुक्त दिनेश थपलिया र अन्य आयुक्त, अर्थमन्त्री विष्णु पौडेल र गृहमन्त्री रामबहादुर थापाबीचको छलफलमा निर्वाचन खर्चको विषय उठेको थियो । प्रमुख आयुक्त थपलियाले दुई दिनको साटो एकैदिन निर्वाचन गरिदिए व्यवस्थापन र खर्च कम हुने धारणा राख्नुभयो, बैठकमा सहभागी एक अधिकारीले भने, लगत्तै अर्थमन्त्री पौडेलले स्रोतको कुनै चिन्ता नगर्नुस्, बजेटमा कुनै कमी हुन दिने छैनौं भन्ने प्रतिबद्धता जनाउनुभयो । त्यसपछि एकै दिन निर्वाचन गर्ने विषयमा धेरै छलफल भएन ।छलफलमा प्रधानमन्त्री ओलीले अहिलेको अवस्था थाहै छ । बाहिरबाट विभिन्न टीकाटिप्पणी आउँछन् । त्यसलाई धेरै वास्ता गर्नु पर्दैन । आयोगको स्वायत्ततामा हस्तक्षेप हुने छैन । कानुनी पक्ष र सुरक्षा विषयमा कुनै पनि असर नपर्ने गरी सरकारले व्यवस्थापन गरिदिने बताएका थिए । लगत्तै सुरक्षा प्रमुखहरूसँग पनि बैठक छ । उहाँहरूसँगको सल्लाहपछि सम्भव भए एकै दिन निर्वाचन गर्न सकिने तर यसबारेको छलफल अर्को बैठकमा गरौंला भन्ने धारणा गृहमन्त्री थापाले राख्नुभयो, बैठकमा सहभागी ती अधिकारीले भने । यस आधारमा आयोगले सोमबारबाटै निर्वाचनको प्रक्रिया थाल्ने तयारी गरेको छ । दुई दिनको निर्वाचन एकै दिन गरे खर्चसमेत केही घट्न सक्छ । १२ अर्ब रुपैयाँ खर्च कम भए पनि गत जेठ १५ मा पूर्वअर्थमन्त्री युवराज खतिवडाले ल्याएको बजेटले निर्वाचन शीर्षकमा रकम विनियोजन गरेको छैन । यो वर्षको बजेट वक्तव्यले निर्वाचनको कल्पना नै गरेको थिएन । यसकारण अर्थलाई स्रोत जुटाउन अतिरिक्त दबाब छ । कहाँकहाँबाट स्रोत जुटाउने भन्ने विषयमा सोमबारबाट गृहकार्य गर्ने अर्थमन्त्री विष्णु पौडेलले जानकारी दिए । मन्त्रिपरिषद्ले निर्णय गरिसकेपछि स्रोतको प्रबन्ध त जसरी पनि गरिहाल्नुपर्छ, कान्तिपुरसित उनले भने, कुनकुन स्रोतबाट खर्च जुटाउने भनेर हेर्न बाँकी नै छ । तर निर्वाचनका लागि स्रोतको अभाव हुन दिँदैनौं । अर्थका अधिकारीहरूका अनुसार सरकारसँग खर्च नभएर मौज्दात रकम धेरै छैन । महालेखा नियन्त्रकको कार्यालयका अनुसार शनिबार साँझसम्म सरकारले प्राप्त गरेको राजस्व र अनुदान शीर्षकको रकम ३ खर्ब ३७ अर्ब ६२ करोड ९३ लाख रुपैयाँ छ । खर्च योभन्दा बढी अर्थात् ३ खर्ब ३९ अर्ब ८२ करोड ७७ लाख रुपैयाँ भइसकेको छ । बढी भएको खर्च ऋण तथा गत वर्षको मौज्दात रकमबाट प्रयोग भइरहेको छ । विगतका वर्षमा खर्च नभएर बाँकी भएको रकम करिब ३० अर्ब रुपैयाँ हुनुपर्छ, राष्ट्र बैंकका एक अधिकारी भन्छन् । यस आधारमा यो रकमभित्रबाट निर्वाचनका लागि बजेट विनियोजन गर्नुपर्ने हुन सक्छ । यो रकम प्रयोग भए कोभिड१९ का लागि ल्याउने भनिएको भ्याक्सिनलाई खर्च पुग्ने छैन, राष्ट्र बैंकका ती अधिकारीले भने, अन्य ठाउँबाट थप स्रोत जुटाउनै मुस्किल छ । किनकि हिजोआज संकलन भइरहेको राजस्वले नियमित खर्चै धान्न छाडिसक्यो । अर्को विकल्प आन्तरिक तथा वैदेशिक ऋण हो । निर्वाचन गराउनकै लागि भनेर ऋण लिने कुरा पनि पक्कै नहोला, उनले भने । आयोगले भने सोमबारबाटै अतिरिक्त खर्च आवश्यक पर्ने जनाएको छ । आयोगमा पनि यस वर्षलाई निर्वाचनका लागि भनेर बजेट दिइएको छैन । तर अब मिति नै घोषणा गरिसकेपछि काम त आयोगले अगाडि बढाउनुपर्यो, एक आयुक्त भन्छन्, निर्वाचन गर्ने भन्ने विषयको पत्र आयोगले आइतबार नै पाइसकेको छ ।निर्वाचन मितिसहितको पत्र प्राप्त भइसकेपछि आयोगले केही काम अनिवार्य सुरु गर्नैपर्छ । जस्तै प्रतिनिधिसभा सदस्य निर्वाचन ऐन२०७४ अनुसार निर्वाचनको मिति तय भइसकेपछि सोही मितिदेखि मतदाता नामावली दर्ता गर्न पाइने छैन, ती आयुक्तले भने, यो व्यवस्थाअनुसार हामी अब मतदाता नामावली दर्ता गर्दैनौं । अर्को प्रक्रिया सुरु गर्यौं भनेर सोमबार नै भन्छौं । त्यसपछि पनि विभिन्न प्रक्रिया रहेको र त्यसलाई सुरु गर्न स्रोतको खाँचो पर्नेछ । यसबारे पनि अर्थ मन्त्रालयसित अब नियमित छलफल सुरु गर्नेछौं, आयोगका ती अधिकारीले भने, कहाँबाट ल्याउने त उसको कुरा हो ।"
९७ अंक घट्यो नेप्से,महासंघमा पुँजीबजार फोरम घनेपाल उद्योग वाणिज्य महासंघ (एफएनसीसीआई) मा पुँजीबजार फोरम गठन भएको छ । महासंघ निकै पुरानै संस्था भए पनि हालसम्म पुँजीबजारबारे छुट्टै फोरम थिएन । आइतबार बसेको महासंघ बैठकले फोरम गठन गर्ने निर्णय गरेको हो । बैठकले फोरमको सभापतिमा अम्बिका पौडेललाई चुन्ने निर्णय गरेको छ । फोरममा आठ जना सदस्य रहने व्यवस्था छ । सदस्य चयनको जिम्मा सभापति पौडेललाई दिइएको छ । फोरममा सदस्यको चयन महासंघभित्र र बाहिरबाट गरिने सभापति पौडेलले बताए ।
महासंघमा चुनिए विषयगत समिति सभापति,"(काठमाडौं)  नेपाल उद्योग वाणिज्य महासंघको विधानअनुसार गठित विभिन्न समिति तथा फोरममा सभापति चयन गरिएको छ । महासंघ सचिवालयमा आइतबार आयोजित एक समारोहबीच महासंघका अध्यक्ष शेखर गोल्छाले विभिन्न समिति तथा फोरमका लागि सभापतिमा चुनिएका कार्यकारिणी समिति सदस्यलाई कार्यक्षेत्रसहित सभापतिको औपचारिक पत्र हस्तान्तरण गरे । उद्योग समितिमा भरतराज आचार्य, व्यापार समिति विजयसिंह वैद्य, घरेलु तथा साना उद्योग समितिमा डीबी बस्नेत, महिला उद्यमी विकास समितिमा रिता सिंह, स्थल यातायात तथा पारवहन समितिमा प्रकाश सिंह कार्की र कर तथा राजस्व समितिको सभापतिमा सन्दीपकुमार अग्रवाल छन् । त्यस्तै पर्यटन तथा हवाई यातायात समितिमा ज्योत्सना श्रेष्ठ, सूचना तथा सञ्चार प्रविधि विकास समितिमा मंगेशलाल श्रेष्ठ र बैंक, वित्तीय तथा बिमा समितिमा साहिल अग्रवाललाई सभापतिको जिम्मेवारी दिइएको छ । अन्तर्राष्ट्रिय लगानी प्रवर्द्धन समितिमा आनन्दकुमार अग्रवाल बगाडिया, स्टार्ट अप एन्ड इनोभेसन समितिमा रञ्जितराज आचार्य, स्थानीय विकास समितिमा सुरकृष्ण वैद्य र स्वास्थ्य तथा सीप विकास समिति हेमराज ढकाल, निर्यात प्रवर्द्धन समितिमा मनीषलाल प्रधान, व्यापार मेला समितिमा नरेन्द्र खड्का, ऊर्जा तथा वातावरण समितिमा गोपाल खनाल र सहरी विकास समितिमा मीनमान श्रेष्ठलाई सभापतिको जिम्मेवारी दिइएको महासंघले जनाएको छ । त्यसैगरी फोरमतर्फ द्विराष्ट्रिय एवं गैरआवासीय नेपाली समन्वय फोरममा इन्जिनियर देशबन्धु बस्नेत (अजित), सामाजिक तथा स्वास्थ्य सेवा फोरममा राजन श्रेष्ठ, चलचित्र तथा मनोरञ्जन फोरममा आकाश अधिकारी, पुँजीबजार फोरम अम्बिकाप्रसाद पौड्याल र विदेशी रोजगार फोरममा विष्णु गैरेलाई सभापतिको जिम्मेवारी दिइएको छ ।कार्यक्रममा अध्यक्ष गोल्छाले समिति तथा फोरमको सभापतिको जिम्मेवारी पाएका कार्यकारिणी समिति सदस्यले सिंगो निजी क्षेत्रलाई सशक्त ढंगबाट अगाडि बढाउने र महासंघको गरिमा उच्च बनाउने काममा आआफ्नो जिम्मेवारीलाई परिणाममुखी ढंगले निर्वाह गर्ने अपेक्षा गरेको बताए । नवनियुक्त सभापतिलाई बधाईसहित जिम्मेवारीसाथ भूमिका निर्वाह गर्न वरिष्ठ उपाध्यक्ष चन्द्रप्रसाद ढकालले सुझाए ।"
पाक्ने बेला सुन्तलामा किरा,"(पर्वत)  सुन्तला पाकेर बेच्ने समयमा किरा परेपछि सुन्तला भण्डारका रूपमा चिनिएको जलजला गाउँपालिका१ बाँसखर्कका किसान चिन्तामा छन् । माघको पहिलो सातादेखि बिक्रीका लागि बजार पठाउने तयारी भइरहेका बेला बोटमै कुहिएर सुन्तला झर्न थालेका छन् । उत्तर मोहडामा फैलिएको बाँसखर्क सबैभन्दा ढिलोसम्म बोटमै सुन्तला रहने ठाउँ हो । यहाँ माघ सुरु भएपछि मात्रै सुन्तला पाक्छ । यस पटक भने पाक्ने बेलामा पहेंलो हुँदै झर्न थालेपछि किसान वर्षभरिको आम्दानी गुम्ने चिन्तामा छन् । बढी पहेंलो भएको गेडो छिट्टै झरेको छ, अगुवा किसान जगतबहादुर खत्रीले भने, कोट्याएर हेर्दा भित्र किरैकिरा छन् । बारीभरि पहेंलै भएर झरेका सुन्तला संकलन गरेर खाडलमा पुर्ने गरेको खत्रीले बताए । उनले बर्सेनि ६ देखि ८ लाख रुपैयाँसम्मका सुन्तला बोटबाटै बेच्छन् । बर्सेनि ५ लाखका सुन्तला बिक्री गर्दै आएकी चन्द्रकुमारी भण्डारीले पनि पाक्ने बेलामा देखिएको यस्तो समस्याले आम्दानी चौपट हुने चिन्ता लागेको सुनाइन् । धान फल्ने खेत मासेर सुन्तला लगाएका छौं, उनले भनिन्, सुन्तला उठाउँदै खाल्डोमा पुर्नुपरेको छ । मल, काँटछाँट र बगैंचा व्यवस्थापनमा बर्सेनि लाखभन्दा बढी खर्च हुने भण्डारीले बताइन् । लगानी मात्रै नभएर वर्षभर कमाइखाने बाटो पनि बन्द हुने अवस्था आएको बताइन् । बाँसखर्कमा बर्सेनि साढे ३ करोड रुपैयाँसम्मको सुन्तला उत्पादन हुन्छ । सुन्तलाको व्यवस्थित बजारीकरण गर्न किसानकै अग्रसरतामा सुन्तला उत्पादन तथा बिक्री गर्न बजारमारे सुन्तला उत्पादन सहकारी स्थापना गरिएको छ । सहकारीले घरैबाट सुन्तला टिपेर काठमाडौंदेखि चितवनसम्मका बजार पुर्याउँदै आएको छ । सुन्तला बिक्रीबाटै आएको आम्दानीको केही प्रतिशत रकमले सहकारीको खर्च धानिएको थियो । यसपालि बाक्लो फलेको देखेर खुसी थियौं, सहकारीका अध्यक्षसमेत रहेका खत्रीले भने, मंसिरदेखि झर्न थालेको हो । पाकेका सुन्तला झरेपछि आम्दानीको बाटो सुक्ने चिन्ता छ । सुन्तला झरेपछि सहकारीको आम्दानीसमेत घट्ने उनले बताए । किसानले सुन्तला बेचेबापत प्रतिकिलो ५ रुपैयाँका दरले सहकारीमा जम्मा गर्नुपर्ने व्यवस्था छ । बाँसखर्कसहित म्याग्दी र बागलुङका केही गाउँ समेटेर गत वर्षदेखि सुन्तला सुपरजोन कार्यक्रम लागू भएको छ । बाँसखर्कसहित म्याग्दीको बेनी नगरपालिका, अन्नपूर्ण, रघुगंगा, मालिका गाउँपालिका, बागलुङको बागलुङ नगरपालिका र काठेखोला गाउँपालिकासहितका सात स्थानीय तहका ५२ वडा समेटेर जोन कार्यान्वयन भएको हो । जोनमा समेटिएको भए पनि सुन्तला झर्ने समस्या समाधान नभएको वडाध्यक्ष तुलसीराम शर्मा रेग्मीले गुनासो गरे । जोनले केही माखो मारेन, रेग्मीले भने, पहिला ब्लक हुँदा सानातिना समस्या समाधानलाई पैसा आउँथ्यो । अहिले त्यै पनि हरायो । बारीभरि सुन्तला झरेर बिजोग छ । जोनलाई धेरै भन्यौं । सुनुवाइ भएन । पाक्ने बेलामा किरा लागेर झर्ने समस्या समाधान गर्न तत्काल सम्भव नभएको सुन्तला सुपरजोनका प्रमुख सुधीर थापाले बताए । मोदी गाउँपालिका२ को देउपुरमासमेत गत वर्षदेखि देखिएको हाँगा कुहिने रोगको समस्या समाधान भएको छैन ।"
संघीय सांसदका टुक्रे योजना,"(राजविराज)  सप्तरीका संघीय सांसदले संसदीय विकास कोषको रकम यस वर्ष पनि टुक्रे योजनामै खन्याएका छन् । कतिपय सांसदले ५६ वटा योजनालाई एउटैमा गाभेर ११ लाख रुपैयाँको लगानी हुने टुक्रे योजनासमेत राखेका छन् । स्थानीय पूर्वाधार साझेदारी कार्यक्रममार्फत संघीय सांसदले ४ करोड रुपैयाँ बराबरको योजना एक आर्थिक वर्षमा सञ्चालन गर्छन् । स्थानीय तहमार्फत ती योजना कार्यान्वयन गरिन्छ । चार वटा संघीय निर्वाचन क्षेत्रमध्ये क्षेत्र नम्बर ३ का योजना अझै छनोट हुन नसकेको जिल्ला समन्वय समिति सप्तरीले जनाएको छ । निर्देशिकाअनुसार मंसिर १५ भित्रै योजना छनोट गरिसक्नुपर्ने प्रावधान छ । संघीय निर्वाचन क्षेत्रका प्रत्यक्ष निर्वाचित सांसद संयोजक रहने र सो क्षेत्रका अन्य संघीय समानुपातिक सांसद एवं प्रदेश सांसद तथा क्षेत्रभित्रका स्थानीय तहका प्रमुख समितिको सदस्य रहने तथा जिल्ला समन्वय समितिका प्रमुख सदस्य सचिव हुन्छन् । यही व्यवस्थाबमोजिम सप्तरी क्षेत्र नम्बर ४ मा छानिएको योजनामा १ लाख रुपैयाँसम्मका योजना समेटिएको छ । त्यस क्षेत्रका प्रत्यक्ष सांसद कांग्रेसका तेजुलाल चौधरी हुन् । क्षेत्र नम्बर ४ अन्तर्गत सुरुंगा नगरपालिकामा ९४ लाख, बोदेवरसाइन नगरपालिकामा १ करोड, खड्ग नगरपालिकामा ९७ लाख र बलानबिहुल गाउँपालिकामा ८९ लाखबराबरका योजना छनोट गरिएको छ । तीमध्ये प्रायः योजना मठमन्दिर निर्माणमा राखिएको छ । बलानबिहुल गाउँपालिकाअन्तर्गत तपसी बाबाको मन्दिरको पर्खाल लगाउन १ लाख, बरकी टोल मल्हनियाबाट बलान जाने नयाँ बाटो निर्माण गर्न २ लाख, मोहित दासको जग्गामा हनुमान मन्दिर निर्माण गर्न २ लाखलगायत खुद्रा योजनासमेत क्षेत्र नम्बर ४ मा समावेश छन् । क्षेत्र नम्बर ४ मा छनोट भएका योजनामा १२ लाख बराबरका योजनासमेत छन् । ५६ वटा योजनालाई एउटै नाम दिएर टुक्रा पारी योजना छनोट गरिएको छ । यसैगरी क्षेत्र नम्बर १ मा पनि टुक्रे योजनाकै बाहुल्य छ । उक्त क्षेत्रका प्रत्यक्ष सांसद जनता समाजवादी पार्टीका सूर्यनारायण यादव हुन् । क्षेत्र नम्बर १ अन्तर्गत अग्निसाइरु कृष्णासवरण गाउँपालिकामा ८० लाख, हनुमाननगर कंकालिनी नगरपालिकामा ६५ लाख, कञ्चनरूप नगरपालिकामा १ करोड र सप्तकोसी नगरपालिकामा ७५ लाख बराबरको योजना छनोट गरिएको छ । क्षेत्र नम्बर १ मा छानिएका योजनामा १५ वटा योजना १० लाख रुपैयाँबराबरका छन् भने ९ वटा योजना १५ लाखका छन् । क्षेत्र नम्बर १ मा पनि छनोट गरिएका योजनामा मठमन्दिर र सडक स्तरोन्नतिको विषयलाई प्राथमिकता दिइएको छ । सप्तरीकै क्षेत्र नम्बर २ मा भने छानिएका योजना ठोस छन् । उक्त क्षेत्रका प्रत्यक्ष निर्वाचित सांसद उपेन्द्र यादव हुन् । क्षेत्र नम्बर २ मा महदेवा गाउँपालिकाको बथनाहामा रहेको द्वारिका श्रीलाल सतनी यादव माविको पहिलो तला चारकोठे तथा चारकोठे माथिल्लो तल्ला भवन निर्माणका लागि १ करोड ४० लाख, तिलाठी कोइलाडी गाउँपालिकाको राजेन्द्र देवकी माविमा भवन निर्माणका लागि १ करोड ३० लाख रुपैयाँ विनियोजन गरिएको छ ।"
पर्यटक पर्खिंदै बन्दीपुर,तनहुँ (कास) पर्यटकीय गन्तव्य बन्दीपुरका पर्यटन व्यवसायी पर्यटकलाई स्वागत गर्न आतुर छन् । कोरोना कहरका कारण सुस्ताएका पर्यटकीय गतिविधिलाई पुरानै लयमा फर्काउन यहाँका व्यवसायी स्वास्थ्य सुरक्षा सावधानीका साथ आवश्यक तयारीमा जुटेका छन् ।कोरोनाका कारण थला परेको तनहुँका पर्यटकीय गन्तव्यमा पछिल्लो समय आन्तरिक पर्यटकको चहलपहल बढेको छ । लकडाउन र निषेधाज्ञाका कारण पर्यटकीय गतिविधि ठप्प बनेको बन्दीपुरमा दसैंतिहारसँगै पर्यटक आवागमन बढेको छ । आन्तरिक पर्यटक आउन थालेपछि यहाँका पर्यटन व्यवसायी उत्साहित बनेको क्षेत्रीय होटल व्यवसायी संघ बन्दीपुर इकाइका अध्यक्ष विपिन प्रधान बताउँछन् । पर्यटक आकर्षित गर्न होटल व्यवसायीले छुट योजनासमेत सार्वजनिक गरेका थिए । चार्डपर्वलाई लक्ष्य गरी बन्दीपुरमा रहेका करिब ७७ वटा होटल तथा रेस्टुरेन्टले १० देखि १५ प्रतिशतसम्म छुट प्याकेज दिएका थिए । यस्ता योजना अझै कायम छन् ।
आउटरिचलाई ॅईसीआई अवार्ड २०२०,काठमाडौं (कास) आउटरिच नेपालले चीनको सांघाईमा आयोजित ईसीआई अवार्ड २०२० को ईसीआई मार्केटिङ इनोभसन अवार्ड जितेको छ । डिसेम्बर १६ देखि १८ सम्म आयोजित अवार्ड समारोहमा आउटरिच नेपालले अवार्ड हात पारेको हो । बेसिक ह्युम्यानिटी प्रचार अभियानका लागि अवार्ड प्राप्त भएको आउटरिचले जानकारी दिएको छ ।
ॅपोको एक्स३ एनएफसी सार्वजनिक,काठमाडौं (कास) नपाली बजारमा पोकोको पोको एक्स३ एनएफसी सार्वजनिक भएको छ । यसमा फोरजी प्रोसेसर स्न्यापड्र्यागन ७३२ जी छ । पोको एक्स३ एनएफसीमा इड्जटुइड्ज ६६७ इन्च एफएचडी प्लस डट डिस्प्लेका साथ १२० हर्टज रिफ्रेस रेट र २४० हर्टज स्याम्प्लिङ रेटको संयोजन छ । ५१६० एमएएचको ब्याट्री र ३३ वाटको फास्ट चार्जिङजस्ता विशेषता यसमा छन् । पोको एक्स३ एनएफसी ६ जीबीका साथ १२८ जीबी भेरियन्टमा स्याडो ग्रे र कोबाल्ट ब्लु कलर भेरियन्टमा ३१ हजार ९ सय ९९ रुपैयाँमा उपलब्ध हुने कम्पनीले जनाएको छ ।
एनसेलको ॅदामी क्यास ब्याक योजना,काठमाडौं (कास) एनसेल आजियाटाले क्रिसमस तथा नयाँ वर्ष २०२१ का अवसरमा दामी क्यास ब्याक योजना ल्याएको छ । यो योजनामा ग्राहकले ५० र १ सय रुपैयाँको प्रत्येक रिचार्जमा पाउँदै आएको भन्दा बढी मेन ब्यालेन्स प्राप्त गर्नेछन् । ग्राहकले ५० रुपैयाँ रिचार्ज गर्दा ५१ रुपैयाँ र १ सय रुपैयाँको रिचार्जमा १ सय २ रुपैयाँ मेन ब्यालेन्स पाउने एनसेलले जानकारी दिएको छ ।
नेसनल लाइफको कामु सीईओमा खत्री,काठमाडौं (कास) नेसनल लाइफ इन्स्योरेन्स कम्पनीले नायब प्रमुख कार्यकारी अधिकृत सुरेशप्रसाद खत्रीलाई कामु सीईओमा नियुक्त गर्ने निर्णय गरेको छ । प्रमुख कार्यकारी अधिकृत भरतबहादुर बस्नेतको पदावधि सकिएपछि पुस ३ मा बसेको सञ्चालक समिति बैठकले खत्रीलाई कामु सीईओमा नियुक्त गर्ने निर्णय गरेको हो ।
सिटिजन्सका ग्राहकलाई ल्यान्डमार्कमा छुट,"काठमाडौं (कास) सिटिजन्स बैंक इन्टरनेसनल र ल्यान्डमार्क होटल, रिसोर्ट एन्ड स्पाबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका डेबिट क्रेडिट र प्रिभिलेज कार्डवाहकले ल्यान्डमार्कमा छुट पाउँछन् ।"
त्रिवि र ग्लोबलबीच नवीकरण सम्झौता,काठमाडौं (कास) ग्लोबल आईएमई बैंक र त्रिभुवन विश्वविद्यालय परीक्षा नियन्त्रण कार्यालय बल्खुबीच बैंकले प्रदान गर्ने सेवासम्बन्धी सम्झौता नवीकरण भएको छ । त्रिविका परीक्षा नियन्त्रक पुष्पराज जोशी र बैंकका कीर्तिपुर शाखा कार्यालय प्रमुख शोभा न्यौपानेले सम्झौतापत्रमा हस्ताक्षर गरे । सम्झौताअनुसार त्रिभुवन विश्वविद्यालय परीक्षा नियन्त्रण कार्यालयमा दैनिक संकलन हुने शुल्क तथा धरौटीबापतको रकम संकलन गर्ने व्यवस्था र त्रिविअन्तर्गतका क्याम्पसले बैंकका सम्पूर्ण शाखा कार्यालयबाट शुल्करकम जम्मा गर्न सक्नेछन् ।
देशभर व्यापक प्रदर्शन,"(काठमाडौं)  प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले प्रतिनिधिसभा विघटन गरेको विरोधमा विभिन्न जिल्लामा प्रदर्शन गरिएको छ । प्रधानमन्त्रीको कदम गैरसंवैधानिक भएको भन्दै प्रतिपक्षी नेपाली कांग्रेसलगायत नेकपा अध्यक्ष पुष्पकमल दाहाल र वरिष्ठ नेता माधवकुमार नेपालनिकट कार्यकर्ता नै विरोधमा उत्रिए । प्रधानमन्त्री ओलीकै गृहजिल्ला झापामा नेकपाका जनवर्गीय संगठनहरूले विरोध प्रदर्शन गरेका छन् । अपराह्न ४ बजे बिर्तामोडमा विद्यार्थी संगठन अनेरास्ववियु, राष्ट्रिय युवा संघ र मजदुर संगठनले संयुक्त रूपमा प्रदर्शन गरेका हुन् । विरोध र्याली बिर्तामोड बजार परिक्रमा गरी मुक्तिचोकमा कोण सभामा परिणत भएको थियो । सभालाई सम्बोधन गर्दै राष्ट्रिय युवा संघका जिल्ला सहसंयोजक दधिराम रिमालले प्रधानमन्त्री ओलीले मुलुकलाई ठूलो दुर्घटनातर्फ धकेलेको आरोप लगाए । उनले प्रतिनिधिसभा विघटनकै कारण मुलुकबाट राजतन्त्रको अन्त्य भएको स्मरण गर्दै प्रधानमन्त्री ओली पनि आफू पतनको बाटोमा अघि बढेको टिप्पणी गरे । अनेरास्ववियु जिल्ला अध्यक्ष अनिल सुवेदीले प्रतिनिधिसभा विघटनको निर्णय फिर्ता लिनुपर्ने माग गरे । प्रधानमन्त्री ओलीले पटकपटक गल्ती गर्दासमेत पार्टी र कार्यकर्ताले साथ दिएको तर प्रतिनिधिसभा विघटनको निर्णय क्षमा दिन मिल्ने गरी नभएको उनले बताए ।कांग्रेस जिल्ला कार्यसमिति मोरङले आइतबार विराटनगरमा विरोध प्रदर्शन गरेको छ । तीनपैनी चोकबाट सुरु भएको जुलुस नगर परिक्रमापछि महेन्द्रचोकमा कोणसभामा परिणत भएको थियो । कांग्रेसका मोरङ सभापति डिगबहादुर लिम्बू, प्रदेश १ सभाका लेखा समिति सभापति शिवनारायण गनगाईलगायत नेताहरूले प्रतिनिधिसभा विघटन असंवैधानिक भएकाले प्रतिनिधिसभा पुनःस्थापन गर्नुपर्ने माग गरे ।प्रतिनिधिसभा विघटनको विरोधमा आइतबार दिउँसो प्रदेश २ का ८ वटै जिल्लामा प्रदर्शन गरिएको छ । प्रधानमन्त्रीकै दल नेकपाका नेताकार्यकर्ताले प्रतिनिधिसभा विघटन असंवैधानिक कदम भएको भन्दै विरोधमा उत्रिएका थिए । प्रादेशिक राजधानी जनकपुरको जनक चोकमा नेकपा कार्यकर्ताले प्रदर्शन गरेका छन् । जनकपुरमा जनता समाजवादी पार्टीले पनि विरोध प्रदर्शन गरेको छ । बाराको कलैया र निजगढमा भने सबै राजनीति दल आबद्ध युवाहरू टायर बालेर प्रदर्शनमा उत्रिए । नेकपा, कांग्रेस र जसपा समर्थित युवाहरूले ओलीको कदमको विरोध गर्दै सडकमा उत्रिए । रौतहटमा अनेरास्ववियु र राष्ट्रिय युवा संघले चन्द्रपुरस्थित पूर्वपश्चिम राजमार्ग केहीबेर सडक अवरुद्ध गरेर ओलीको कदमको विरोध गरे । महोत्तरीको बर्दिबासमा पनि नेकपाले विरोध प्रदर्शन गरेको छ । सप्तरीको राजविराजमा नेकपाका कार्यकर्ताले प्रधानमन्त्री ओलीको पुतला जलाएका छन् । प्रधानमन्त्रीविरुद्ध चर्को नाराबाजी गर्दै उनीहरूले प्रधानमन्त्री ओली प्रतिगमनको मतियार भएको आरोप लगाए ।नेकपा मकवानपुरले पनि हेटौंडामा प्रदर्शन गरेको छ । प्रदर्शनमा नेकपा अध्यक्ष दाहाल र वरिष्ठ नेता नेपाल पक्षका नेताकार्यकर्ता सहभागी थिए । उनीहरूले प्रधानमन्त्री ओलीविरुद्ध नाराबाजी गरेका थिए । नेकपा पार्टी कार्यालय हेटौंडा५ पिप्लेबाट सुरु भएको विरोध र्याली स्कुलरोड, मेनरोड हुँदै बुद्धचोकमा पुगेर कोणसभामा परिणत भएको थियो । नेकपा जिल्ला अध्यक्ष मुनु सिग्देल र सचिव प्रेमबहादुर पुलामीले संयुक्त रूपमा विज्ञप्ति जारी गर्दै ओलीले प्रतिनिधिसभा विघटन गरेर लाखौं जनताको अगाध आस्था र कार्यकर्ताको भावनामा आघात पुर्याएको उल्लेख छ । सिग्देल माधवकुमार नेपाल र पुलामी दाहालनिकट हुन् । अध्यक्ष सिग्देलले ओलीले संविधानमाथि कु गरेको आरोप लगाइन् । संविधानमै नभएको व्यवस्था अख्तियार गर्न खोज्नु लज्जास्पद विषय भएको उनको भनाइ थियो । हेटौंडामा कांग्रेस भ्रातृ संगठन नेपाल विद्यार्थी संघले पनि विरोध प्रदर्शन गरेको छ । नेपाली कांग्रेस कार्यालयबाट सुरु भएका विरोध र्याली हेटौंडा बजार परिक्रमा गर्दै सीमा चोकमा पुगेर कोणसभामा परिणत भएको थियो । प्रमुख प्रतिपक्षी नेपाली कांग्रेस वाग्मती प्रदेश संसदीय दलका नेता इन्द्रबहादुर बानियाँले प्रधानमन्त्री ओली लोकतान्त्रिक गणतन्त्र मास्ने खेलतर्फ अघि बढेको बताए । प्रतिनिधिसभा विघटनप्रति आपत्ति जनाउँदै नेता बानियाँले यो संविधानको भावनाविपरीत भएको र यो कदम चालेर ओली लोकतान्त्रिक गणतन्त्र नै मास्नेतर्फ अघि बढेको बताए । यसैगरी, चितवनको भरतपुरमा आइतबार मन्त्रिपरिषद्को प्रस्ताव राष्ट्रपतिबाट स्वीकृत नहुँदै दिउँसो सत्तारूढ दलकै युवा विद्यार्थीले विरोध प्रदर्शन गरेका थिए । नेकपासम्बद्ध जनवर्गीय संगठनको ब्यानरमा भएको विरोध प्रदर्शनमा सहभागी हुने अधिकांश पूर्वमाओवादी थिए । चितवन नेकपा अध्यक्ष पुष्पकमल दाहाल र गृहमन्त्री रामबहादुर थापाको गृहजिल्ला पनि हो । प्रदर्शनमा सहभागीहरूले प्रधानमन्त्री ओलीविरुद्ध नाराबाजी गर्दै चौबिसकोठी चोक घुमेका थिए । त्यसपछि आयोजित कोणसभामा संक्षिप्त मन्तव्य राख्दै युवा संघ चितवनका संयोजक मधु न्यौपानेले प्रतिनिधिसभा विघटन गर्ने कदम प्रतिगामी भएको बताए ।गण्डकी प्रदेशका विभिन्न जिल्लामा प्रदर्शन गरिएको छ । कांग्रेस, जनता समाजवादी र विवेकशील साझा पार्टीका कार्यकर्ता पनि विरोधमा उत्रिए । अनेरास्ववियु र युवा संघले पोखरामा विरोध जुलुस निकाले । महेन्द्रपुल र पृथ्वीनारायण क्याम्पस अगाडि प्रधानमन्त्री ओलीको पुतला दहन गरिएको थियो । जनता समाजवादी पार्टीले पनि अमरसिंह चोकमा विरोधसभा गरेको थियो । विवेकशीालले निधारमा कालोपट्टी बाँधेर प्रधानमन्त्रीको कदमको विरोध गरेको थियो । म्याग्दीमा पनि दाहालनेपाल पक्षधर कार्यकर्ताले सदरमुकाम बेनीमा प्रदर्शन गरे । नेकपा म्याग्दीका अध्यक्ष गोविन्द पौडेल, जिल्ला सदस्यहरू बालकृष्ण सुवेदी, कृष्ण विक, शेरबहादुर केसीसमेतको नेतृत्वमा युवा विद्यार्थी कार्यकर्ताले प्रतिनिधिसभा विघटन गर्ने कदम निरंकुश भएको भन्दै विरोध जनाए । नेविसंघले पनि प्रतिनिधिसभा विघटनको विरोधमा प्रधानमन्त्रीको पुतला दहन गरेको छ । पूर्वी नवलपरासीमा प्रधानमन्त्रीको प्रधानमन्त्रीको कदम राष्ट्रघात भन्दै नेकपानिकट युवासंघ र अनेरास्ववियुले कावासोतीमा विरोध प्रदर्शन गरे । उनीहरूले फिल्म हलचोकस्थित महेन्द्र राजमार्गमा चक्काजाम गरेर विरोध गरेका थिए । नेकपा पार्टी कार्यालय अगाडि सरकारविरोधी नारा लगाउँदै उनीहरूले ओली सरकारको विरोध गरेका हुन् । अनेरास्ववियुका जिल्ला संयोजक ठाकुर पराजुलीले प्रदर्शनको नेतृत्व गरेका थिए । त्यसअघि कावासोतीमै नेविसंघ र तरुण दलका कार्यकर्ताले राजमार्ग अवरुद्ध गरेर सरकारविरुद्ध नाराबाजी गरेका थिए । गोरखामा पनि दाहालनेपालनिकट राष्ट्रिय युवा संघ तथा विद्यार्थी संगठन र जनता समाजवादी पार्टीले छुट्टाछुट्टै प्रदर्शन गरे । प्रधानमन्त्रीको असंवैधानिक कदमविरुद्ध विरोधस्वरूप प्रदर्शन गरिएको अनेरास्ववियुका जिल्ला संयोजक सञ्जीव थापाले बताए । कर्णालीमा पनि नेकपाकै नेताकार्यकर्ता सडकमा उत्रिएका छन् । नेकपा जनवर्गीय संगठनको अगुवाइमा प्रदेश राजधानी वीरेन्द्रनगरसहित विभिन्न जिल्लामा प्रदर्शन गरिएको छ । कैलालीको धनगढीमा पनि आइतबार साँझ नेपाल विद्यार्थी संघले प्रदर्शन गरेको छ । सुदूरपश्चिममा नेकपाका ओली पक्षधर कार्यकर्ता आन्तरिक छलफलमा जुटेका छन् भने दाहाल र नेपाल पक्षधर भने पार्टीको माथिल्लो तहको निर्णयअनुसार आन्दोलनका कार्यक्रम तयारी गर्ने रणनीतिमा जुटेका छन् ।"
"प्रदेशहरू तरंगित, मुख्यमन्त्रीहरू भन्छन्, ॅदुर्भाग्यपूर्ण कदम","(काठमाडौं)  प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले प्रतिनिधिसभा विघटन गरी आगामी वैशाखमा दुई चरणको मध्यावधि निर्वाचन घोषणा गरेपछि त्यसको असर प्रदेश सरकार र प्रदेशसभासम्म पुगेको छ । नेकपाको सरकार रहेका ६ वटा प्रदेशमा सरकारको समीकरणबारे चर्चा हुन थालेको छ । प्रधानमन्त्री तथा नेकपा अध्यक्ष ओलीनिकट मुख्यमन्त्री तथा प्रदेशसभाका नेताहरूले प्रतिनिधिसभा विघटन बाध्यात्मक भएको दाबी गरेका छन् भने अर्का अध्यक्ष पुष्पकमल दाहाल र वरिष्ठ नेता माधवकुमार नेपालनिकट नेताहरूले खुलेरै विरोध गरेका छन् । नेकपाबाहेक प्रदेशसभामा रहेका प्रतिपक्षी कांग्रेसलगायत अन्य दलका नेताहरूले पनि प्रधानमन्त्रीको कदम असंवैधानिक भएको र यसले अस्थिरता निम्याउने बताएका छन् । प्रतिनिधिसभा विघटन बाध्यात्मक ः मुख्यमन्त्री राईप्रदेश १ का मुख्यमन्त्री शेरधन राईले प्रतिनिधिसभा विघटन प्रधानमन्त्रीको बाध्यात्मक अवस्थाको उपज भएको बताएका छन् । पार्टीभित्रबाट कामै गर्न नदिने असहज परिस्थिति निर्माण गरिएकाले यो परिस्थिति आएको छ, उनले भने, जनताले जुन विश्वासका साथ नेकपालाई दुई तिहाइ बहुमत प्राप्त भएको थियो, त्यो उपलब्धि गुम्नुका साथै जनताको सपना पनि पूरा नहुने भएको छ । संविधान र संघीयता कार्यान्वयनको अवस्थामा सबैले सकारात्मक सोचका साथ अहिलेको परिस्थितिलाई सामना गर्नुपर्ने उनको भनाइ छ । यसको असर प्रदेश सरकारमा नदेखिनुपर्ने हो, उनले भने, प्रदेश १ सरकारले गरेका वाचा, प्रतिबद्धतामा कहीं नचुकेकाले जनता उत्साहित रहेको अवस्थामा कसैले अस्थिरता निम्त्याउन चाहन्छ भने त्यसको परिणाम पनि उनीहरूले नै भोग्नुपर्छ । आर्थिक मामिला तथा योजनामन्त्री इन्द्रबहादुर आङ्बोले प्रतिनिधिसभा विघटन असंवैधानिक र प्रतिगामी कदम भएको बताए । यसको प्रतिवाद सडक, पार्टी र न्यायालय तीनैतिरबाट गरिने उनको भनाइ छ ।गणतन्त्र र संघीयताविरोधी मानसिकता छर्लंग ः मुख्यमन्त्री राउतप्रदेश २ का मुख्यमन्त्री लालबाबु राउतले प्रतिनिधिसभा विघटनले प्रधानमन्त्री केपी शर्मा ओलीको गणतन्त्र र संघीयताविरोधी मानसिकतालाई छर्लंग पारेको बताएका छन् । ओलीको यो कदमले मुलुक बर्बादीतिर धकेलिएको उनको भनाइ थियो । ओलीजीलाई गणतन्त्र र संघीयता पचेकै थिएन, प्रतिनिधिसभा विघटनको कदमले उनको त्यो मानसिकता छर्लंग पारिदिएको छ, आइतबार अपराह्न कान्तिपुरसँग उनले भने, कुर्सी र व्यक्तिगत स्वार्थका लागि ओलीले मुलुकलाई बर्बादीतिर लगेका छन् । उनले ओलीको कदम अलोकतान्त्रिक र प्रतिगामी रहेको समेत प्रतिक्रिया दिए । पार्टीको आन्तरिक कलहका कारण मुलुकलाई समस्या पार्ने काम भएको छ, उनले भने, समयभन्दा पहिला निर्वाचन गराउँदा जोड्नुस् त राजस्वको कति नोक्सान हुन्छ । संघीय सरकारले संविधान बचाउन नसकेको आरोप लगाउँदै उनले पछिल्लो राजनीतिक गतिरोधको असर प्रदेश सरकारमा पनि पर्न सक्ने संकेत गरे । हामीसँग प्रदेशसभा त छ तर यो कदमले केही गर्न सक्ने स्थिति देखिँदैन, उनले भने, प्रतिगामी कदमबारे पार्टीले के गर्ने भनेर निर्णय गर्ला नै । यो कानुनसम्मत छछैन त्यसको पनि बहस हुनेछ ।बाध्यात्मक परिस्थितिको उपज ः मुख्यमन्त्री पौडेलवाग्मती प्रदेशका मुख्यमन्त्री डोरमणि पौडेलले प्रतिनिधिसभा विघटन गर्नुलाई बाध्यात्मक परिस्थितिको उपज भएको टिप्पणी गरेका छन् । अहिलेको अवस्थासम्म आइपुग्नु बाध्यात्मक परिस्थितिको उपज हो, यसको असर प्रदेश तहमा समेत देखिनु स्वाभाविक हो, पौडेलले भने । यो कदम गलत हो वा सही भन्ने व्याख्या अदालतले गर्ने उनले बताए । असंवैधानिक कदम भएको भए प्रधानमन्त्री कसरी अगाडि बढ्न सक्नुहुन्थ्यो ? पक्कै पनि उहाँले सोचविचार र परामर्श गरेरै गर्नुभएको होला, पौडेलले भने, धेरै कानुनविद्ले यस कदमलाई असंवैधानिक भनेका छन् तर अब अदालतबाटै यो विषय टुंगिनेछ । नेकपा संसदीय दलका उपनेता मन्त्री शालिकराम जम्मकट्टेलले प्रतिनिधिसभा विघटन संविधानविपरीत भएको बताए । यो व्यवस्थाप्रति जनतामा अविश्वास सिर्जना गर्ने काम भएको छ, प्रधानमन्त्री व्यवस्थाविरोधी र अस्थिरताको मतियार रहेछन् भन्ने प्रमाणित भयो, उनले भने । गण्डकीका नेताहरू भन्छन् प्रतिनिधिसभा विघटन दुर्भाग्यगण्डकी प्रदेशका नेकपा र प्रतिपक्षी दलका नेताहरूले प्रतिनिधिसभा विघटनलाई दुर्भाग्य भएको बताएका छन् । गण्डकी प्रदेशका आन्तरिक मामिला तथा कानुनमन्त्री हरिबहादुर चुमानले प्रतिनिधिसभा विघटन गर्नु आत्मघाती कदम रहेको बताए । उनले कम्युनिस्ट आन्दोलनलाई ठूलो क्षति पुर्याउने बताउँदै नेकपा पार्टी फुटको संघारमा पुगेको जनाए । अब जनतामा कम्युनिस्टप्रति अविश्वास बढ्छ, उनले भने, यो कदमबाट रोकिनुपर्छ भनेर हामीले दबाब दिँदादिँदै राष्ट्रपतिले स्वीकृत गर्नुभयो । यो परिस्थिति देख्दा धेरै दुःख लागेको छ । गण्डकी प्रदेशसभाको प्रमुख प्रतिपक्षी दल कांग्रेस संसदीय दलका नेता कृष्णचन्द्र नेपालीले प्रतिनिधिसभा विघटन गैरसंवैधानिक र अलोकतान्त्रिक भएको प्रतिक्रिया दिए । यो प्रजातान्त्रिक र जनमतको अपहेलना हो, भविष्यमा चुनाव जेसुकै होला, जोसुकैले जितौंला तर आजको यो परिस्थिति हेर्दा केपी सरकारले ५ वर्ष सरकार चलाउन सकेन भन्ने देखियो, यो कदमको भर्त्सना गर्दछौं, उनले भने । नेकपा कास्की इन्चार्ज राजकाजी गुरुङले सरकारले प्रतिनिधिसभा विघटन गैरसंवैधानिक र अव्यावहारिक रहेको बताए । लुम्बिनीमा अन्योलप्रतिनिधिसभाको विघटनसँगै लुम्बिनी प्रदेशमा अन्योल देखिएको छ । प्रदेश सरकारको समीकरण अब के हुन्छ भन्नेबारे नेकपा पक्षधर नेताहरू नै अन्योलमा छन् । यसबारे उनीहरूले मिश्रित प्रतिक्रिया दिए । प्रदेश सरकारका प्रवक्ता वैजनाथ चौधरीले तत्काल प्रदेश सरकारलाई खतरा नभएको बताए । संघको किचलो र प्रतिनिधिसभा विघटनले प्रदेशमा खासै फरक पार्दैन, उनले भने, पार्टी विभाजन भयो भने मात्रै सरकार सञ्चालनमा बहुमत र अल्पमतको कुरा आउने हो । सामाजिक विकासमन्त्री सुदर्शन बरालले संघीय सरकारको किचलोले प्रदेश नभाँडिने दाबी गरे । संघीय विभाजनले प्रदेश सरकारलाई फरक पार्दैन, प्रदेश सरकार पूर्ववत् तरिकाबाटै चल्छजस्तो लाग्छ, उनले भने । प्रदेशसभा सदस्य दधिराम न्यौपानेले एक्कासि यति ठूलो षड्यन्त्र गरेपछि पार्टीमा एकै ठाउँमा बस्नुको औचित्य नरहेको बताए ।"
नेकपा विवादको निहुँ कर्णाली पनि,"(सुर्खेत)  नेकपाभित्रको शक्ति संघर्षलाई भदौ २६ को स्थायी कमिटी बैठकले केही मत्थर पार्नेर् प्रयास गरेको थियो । तर, त्यसको ठीक २ महिनापछि नेकपा कर्णाली संसदीय दलमा उत्पन्न विवादले आगोमा घिउ थप्ने काम गर्यो । वास्तवमा कर्णालीको विवादले दुई अध्यक्षबीच विवादको वीजारोपण गरेको होइन, मध्यपश्चिमाञ्चल विश्वविद्यालयका राजनीतिशास्त्रका उपप्राध्यापक दुर्गाप्रसाद सापकोटाले भने, झगडाको आगोमा घिउ थप्ने काम भने गरेको हो ।असोज २५ गते सांसद यामलाल कँडेलको अगुवाइमा मुख्यमन्त्रीसमेत रहेका नेकपा संसदीय दलका नेता महेन्द्रबहादुर शाहीविरुद्ध अविश्वास प्रस्ताव दर्ता भएपछि विवाद सिधै नेकपा हेडक्वार्टर मा पुग्यो । पार्टी एकतामा गम्भीर असर पर्ने भन्दै अध्यक्षद्वय केपी शर्मा ओली र पुष्पकमल दाहालले अविश्वास प्रक्रियालाई जहाँको तहीँ राखेर काठमाडौं आउन लिखित निर्देशन दिए । त्यहीबीच प्रधानमन्त्री ओलीले मन्त्रिपरिषद् एकलौटी पुनर्गठन गरेपछि दुई जना अध्यक्ष सँगै बसेर विवाद मिलाउने अवस्था रहेन । कर्णालीका नेताहरू एक साता काठमाडौं बस्दासमेत विवाद नमिलेपछि सुर्खेत फिर्ता भए । कर्णालीको विवादले भने नेकपाको अन्तरिम विधानविपरीत पहिलोपटक दुवै अध्यक्षलाई परस्पर विरोधी र छुट्टाछुट्टै निर्देशन पठाउने तहसम्म पुर्यायो । प्रधानमन्त्री ओलीले मुख्यमन्त्री शाहीद्वारा उनीद्वारा पदमुक्त गरिएका प्रमुख सचेतक गुलावजंग शाहलाई पुरानै जिम्मेवारीमा फर्काउन कात्तिक ५ गते लिखित निर्देशन दिए । त्यसको दुई दिनपछि कार्यकारी अध्यक्ष दाहालले अविश्वासको प्रस्ताव फिर्ता लिने वा खारेज गर्ने र प्रमुख सचेतकसम्बन्धी विषय पनि प्रदेश कमिटी र प्रदेश सरकारले नै समाधान गर्ने गरी निर्देशन दिए । अन्ततः नेकपा संसदीय दलले कार्यकारी अध्यक्ष दाहालको लाइनअनुसार कात्तिक ७ गते अविश्वासको प्रस्ताव बहुमतद्वारा अस्वीकृत गर्यो ।यही प्रकरणपछि नेकपाभित्र अध्यक्षद्वयबीच लिखित सवालजवाफको सुरुवात भयो । कात्तिक २२ गते कार्यकारी अध्यक्ष दाहालसहित सचिवालय सदस्यहरू झलनाथ खनाल, माधवकुमार नेपाल, उपाध्यक्ष वामदेव गौतम र प्रवक्ता नारायणकाजी श्रेष्ठले अध्यक्ष ओलीलाई लिखित पत्र पठाउँदै बैठक बोलाउन माग गरे । कात्तिक २५ गते अध्यक्ष ओलीले बैठक माग गर्ने नेताहरूलाई प्रतिपत्र पठाए । त्यसपछि पुनः अध्यक्ष दाहालले ओलीले पठाएको पत्रको जवाफ फर्काउँदै अर्को पत्र पठाए । अध्यक्षद्वयलाई यसरी लिखित रूपमै एकअर्काविरुद्ध तुष पोख्ने कामको सुरुवात कर्णालीको विवाद प्रकरणबाटै भएको देखिन्छ, सापकोटा भने, त्यही विवादले नेकपालाई गम्भीर मोडमा पुर्याएको छ ।पार्टीको जारी स्थायी कमिटी बैठकमा पेस भएका दुई प्रतिवेदनलाई एउटै बनाउने कि बहुमतअल्पमतद्वारा निर्णय गर्ने भन्नेमा बहस भइरहकै बेला मन्त्रिपरिषद्को सिफारिसमा प्रतिनिधिसभा विगठन गरिएपछि त्यसको तरंगले कर्णाली अझ बढी प्रभावित भएको छ ।"
लेस्टर दोस्रो स्थानमा,इटालीमिलान क्रिस्टियानो रोनाल्डोले गरेको दुई गोल मदतमा इटालियन सिरी ए मा युभेन्ट्सले शनिबार पार्मालाई ३० ले हरायो । डिफेन्डिङ च्याम्पियनका लागि यस सिजन ९ खेलमा रोनाल्डोको १२ गोल हो । युभेन्ट्सका लागि डेजान कुलुसेभ्स्की र अल्भारो मोराटाले गोल गरेपछि टोली सजिलो जित निकाल्न सफल रह्यो । कीर्तिमान दसौं लगातार लिग उपाधिको पछाडि रहेको युभेन्ट्सको अब २७ अंक भएको छ । यो दोस्रो स्थानमा रहेको इन्टर मिलानसँग बराबरी हो । युभेन्ट्स शीर्षस्थानमा रहेको एसी मिलानसँग भने एक अंकको दूरीमा छ । पार्मा भने १२ अंकमा १५औं स्थानमा छ । अन्य खेलमा साम्पडोरियाले क्रोटोनलाई ३१ ले पराजित गर्यो ।
एउटै जर्सी लगाउँदाको खुसी,"रियो दी जेनेरियो लियोनल मेसीले बार्सिलोनाका लागि जेजति उपलब्धि हात पारेका छन्, पेले त्यसका प्रशंसक नै रहेछन् । उनले इन्स्ट्राग्राममा लेखेका छन्, जब मुटुमा माया भरिएको हुन्छ नि त्यतिबेला बाटो बिराउने सम्भावना हुन्न । उनले इन्स्ट्राग्राम त्यो तस्बिर पनि हालेका छन्, जसमा ओस्मान डेम्बेलेले मेसीलाई उचालेर खुसीयाली मनाइरहेका छन् । यो ठ्याक्कै त्यस्तै तस्बिर थियो, जुन कुनै समय पेलेको पनि रहेको थियो । पेलेले अगाडि लेखेका छन्, तिमीलाई पनि राम्रोसँग थाहा छ, त्यो एउटै जर्सी लगाउँदाको सुख के हो भनेर । अनि तिमीलाई यो पनि थाहा छ कि आफ्नो घरेलु मैदानमा खेल्नुको मज्जा । इन्स्ट्राग्राममा पेले लेखेका छन्, म यो ऐतिहासिक कीर्तिमान बराबरी गरेकामा मेसी तिमीलाई बधाई दिन चाहन्छु । अझ त्यो भन्दा ठूलो हो, बार्सिलोनाामा तिम्रो सुन्दर खेलजीवन । अचेल हाम्रो जस्तो कथा बिरलै पाइन्छ, एउटै क्लबलाई माया गर्नु र त्यहाँ लामो समय रहनु । त्यसैले म तिम्रो प्रशंसा गर्न चाहन्छु, लियोनल मेसी ।"
नेपाली खेलकुदको अभिलेख राखिने,"काठमाडौं (कास) नेपाल ओलम्पिक कमिटीले नेपाल ओलम्पिक संग्रहालयसँग भएको सम्झौताअन्तर्गत रहेर नेपाली खेलकुदको डिजिटल अभिलेखीकृत प्रोजेक्ट २०२०२१ सुरु गरेको छ । यो अन्तर्राष्ट्रिय ओलम्पिक कमिटीको आईओसी ओलम्पिक सोलिडारिटी कार्यक्रमअन्तर्गत हुन लागेको हो । यसका लागि सोलिडारिटी कार्यक्रमले पहिलो चरणका लागि भनेर १५ हजार डलर आर्थिक अनुदान प्रदान गरेको छ । यस कार्यक्रमलाई लिएर ओलम्पिक कमिटी र ओलम्पिक संग्रहालयबीच यसै वर्षको मार्चमा औपचारिक सम्झौता भएको थियो र अगस्टबाट काम पनि सुरु भइसकेको छ । नेपाली खेलकुदको इतिहासमा यस्तो काम यति बृहत रूपमा पहिलोपल्ट हुन लागेको छ । यो नेपाली खेलकुदको इतिहास अभिलेखीकृत गरेर नयाँ पुस्ताका लागि हस्तान्तरण गर्ने प्रयास हुनेछ । नेपाली खेलकुदको इतिहास अहिलेसम्म व्यवस्थित ढंगले समेट्न प्रयास हुन सकेको छैन ।यो प्रोजेक्टले त्यसलाई परिपूर्ति गर्ने प्रयास गर्नेछ । ओलम्पिक संग्रहालयले नेपाली खेलकुदको सुरुआती अवस्थादेखि हालसम्मको खेलकुद गतिविधि, सहभागिता र उपलब्धिबारे अभिलेख राख्दै आएको छ । ती अभिलेखलाई अब डिजिटल अर्काइभ मा सुरक्षित गर्ने प्रयास हुनेछ ।"
नवलपुर विजयी,पोखरा (कास) गण्डकी प्रदेशस्तरीय क्रिकेट प्रतियोगिताअन्तर्गत आइतबार नवलपुरले तनहुँलाई ३७ रनले पराजित गरेको छ । टस जितेर ब्याटिङ गरेको नवलपुरले निर्धारित ५० ओभरको खेलमा ४४१ ओभरमा सम्पूर्ण विकेट गुमाउँदै १ सय ६८ रनको योगफल तयार पारेको हो । जितका लागि १ सय ६९ रनको लक्ष्य पछ्याएको तनहुँले सम्पूर्ण विकेट गुमाउनुअघि १ सय ३१ रनमात्रै जोड्न सक्यो । ३ विकेट लिएका नवलपुरका विज्ञान गौतम म्यान अफ द म्याच भए । सोमबार स्याङजा र नवलपुरबीच प्रतिस्पर्धा हुनेछ ।
