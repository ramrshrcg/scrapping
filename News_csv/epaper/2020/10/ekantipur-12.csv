शीर्षक,विवरण
कर्णालीमा नेकपाभित्रै टकराव,"तरंग काठमाडौंमाझन्डै चार महिना लामो आन्तरिक किचलो साम्य भएको महिना दिनपछि नै कर्णाली प्रदेशमा आएको अविश्वास प्रस्तावले नेकपाभित्र फेरि नयाँ तरंग सिर्जना गरेको छ । पार्टी एकताका बाँकी काम पूरा गर्ने र मन्त्रिपरिषद् पुनर्गठनलगायत विषयमा समझदारी कायम गर्न प्रधानमन्त्री ओली र अध्यक्ष दाहाल दिनहुँजसो छलफल गरिरहेका बेला कर्णालीमा मुख्यमन्त्री हटाउने गरी संसदीय दलमा अविश्वास प्रस्ताव पेस भयो । यसले बालुवाटार बैठकको एजेन्डा अब कर्णालीतर्फ सोझिएको छ । नेकपाका नेताहरूका अनुसार कर्णाली प्रदेशभित्रको विवाद सुरुदेखिकै हो, केन्द्रीय असमझदारी त्यहाँ प्रकट भएको होइन । केन्द्रले गरेको भागबन्डाअनुसार कर्णालीमा पूर्वमाओवादी समूहले मुख्यमन्त्री पाएको हो । अहिले उत्पन्न समस्या पनि अब केन्द्रले नै सुल्झाउनुपर्ने स्थिति देखा परेको छ । यसका लागि नेकपा अध्यक्षहरूसहितका शीर्ष नेताहरूको बैठक सोमबार बस्ने तयारी छ । कर्णाली प्रदेशका इन्चार्जसमेत रहेका स्थायी कमिटी सदस्य जनार्दन शर्माले त्यहाँको समस्याबारे अब पार्टीभित्र छलफल हुने जानकारी दिए । कर्णालीमा भएको विषयबारे हामीले जानकारी पाएका छौं । उहाँहरूको आफ्नो कुरा होला, सांसदहरूलाई पार्टीको निर्णय लागू हुन्छ होला, पार्टीको कुरा नमान्नेलाई त्यहीअनुसार पार्टीले केही भन्ला, स्थायी कमिटी सदस्य शर्माले कान्तिपुरसँग भने ।भागबन्डाका कारण मुख्यमन्त्री बनेकाले एक ठाउँको फेरिँदा अर्को ठाउँमा पनि त्यसको असर पर्न सक्छ । हुन त हालै सम्पन्न स्थायी कमिटी बैठकले संघीय मन्त्रिपरिषद् र प्रदेश सरकार हेरफेर गर्ने आशयको निर्णय गरेको थियो तर त्यस्तो हेरफेर समझदारीमा हुने निर्णयको भावना रहेको नेताहरूको भनाइ छ । केन्द्रीय समझदारी के बन्छ, त्यसका आधारमा कर्णाली प्रदेशका मुख्यमन्त्रीविरुद्धको अविश्वास प्रस्तावको छिनोफानो हुने सम्भावना देखिएको छ ।"
चीन र भारतीय सीमामा थपिए ५० बीओपी,"त्यसपछि प्राथमिकतामा पर्यो सीमा सुरक्षादशकौंदेखि अतिक्रमणमा परेका नेपाली भूभाग कालापानीलिपुलेक र लिम्पियाधुरा समेटेर जब भारतले २०७६ कात्तिक १६ गते विवादास्पद राजनीतिक तथा प्रशासनिक नक्सा जारी गर्यो, त्यसपछि नेपालले आपत्ति जनाउँदै कूटनीतिक पत्र पनि पठायो । वार्ताबाट सीमा विवाद हल गर्नुपर्ने प्रस्ताव नेपालले गर्यो । तर त्यसलाई भारतले बेवास्ता मात्रै गरेन, एकतर्फी नक्सा जारी भएको ६ महिना बित्न नपाउँदै २०७७ वैशाख २६ गते भारतीय रक्षामन्त्री राजनाथ सिंहले अतिक्रमित नेपाली भूभाग हुँदै चीनको मानसरोवर जोड्ने सडक एकतर्फी उद्घाटन गरे । नेपाली भूमिमा सुरक्षाफौज राखेर जबर्जस्ती बसेको भारतले नक्सामै त्यसलाई सामेल गरेपछि त्यसविरुद्ध नेपालमा चर्को विरोध भयो । सीमानामा काँडेतार र पर्खाल लगाउनुपर्ने माग उठ्यो । सेनालाई सीमा सुरक्षामा खटाउनुपर्ने माग पनि उठे । कोरोना महामारीका बीच भारतीय अतिक्रमण र हेपाहा प्रवृत्तिविरुद्ध सडक आन्दोलन भयो । राजनीतिक र नागरिक स्तरमा मात्रै होइन, राष्ट्रपति विद्यादेवी भण्डारीदेखि प्रधानमन्त्री केपी शर्मा ओलीसम्मले भारतीय अतिक्रमणको विरोध गर्दै नेपाली भूमि फिर्ता गरिछाड्ने प्रतिबद्धता जनाए । भारतले अतिक्रमण बढाउँदै लगेपछि कालापानीलिपुलेक र लिम्पियाधुरा नेपालको नक्सामा समाबेश गर्न प्रतिनिधिसभा र राष्ट्रिय सभाबाट सर्वसम्मत रूपमा संविधान संशोधन गरियो । त्यसपछि गएको जेठ ५ गतेको मन्त्रिपरिषद् बैठकले नयाँ राजनीतिक र प्रशासनिक नक्सा जारी गर्ने निर्णय गर्यो । त्यसको दुई दिनपछि भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले नयाँ नक्सा सार्वजनिक गरिन् । त्यसपछि त नेपालभारत सम्बन्धमा थप खटपट मात्रै होइन, संवादहीनताको अवस्था सिर्जना भयो । भूमि अतिक्रमण भएका कारण देशभित्रका सबै शक्ति एक भएर भारतको विरोध जनाए । त्यसपछि सरकारले पनि सीमा सुरक्षालाई प्राथमिकतामा राखेर जनशक्ति तैनाथ गरायो । सीमा अतिक्रमणका अलावा कोरोना महामारीका बेला सीमानाका सिल गर्न जनशक्ति अभाव हुन थालेपछि पनि नाका सुरक्षित र व्यवस्थित गर्न थप दबाब पर्यो । फलतः भारत र चीनसँग जोडिएका महत्त्वपूर्ण र मानव आवतजावत गर्न मिल्ने ठाउँमा सरकारले बीओपी स्थापनालाई प्राथमिकतामा राखेको छ ।"
मापदण्डविपरीतका क्रसरद्वारा वन क्षेत्रमा डोजर,"(काठमाडौं)  गोदावरी नगरपालिकाको लेलेस्थित नल्लु खोला क्षेत्रमा मापदण्डविपरीत स्थापित क्रसर उद्योगले वन क्षेत्र मिचिरहेका छन् । यस्ता क्रसर उद्योग सञ्चालन गर्नेमा जनप्रतिनिधिसमेत छन् । गोदावरी६ का वडाध्यक्ष विष्णुमान महर्जन र वीरेन्द्र महर्जन मिलेर नल्लु खोला किनारमा क्रसर उद्योग स्थापना गरेका छन् । उनीहरूले कित्ता नम्बर ३५, ३६, ३९ र ४० का निजी जग्गामा उद्योग स्थापना गरेका हुन् । कित्ता नम्बर ३६, ३९ र ४० मा स्थापना गरिएको क्रसरले डम्सीडोल सामुदायिक वन क्षेत्रको पूर्वतर्फको भाग मिचेको स्थानीय बताउँछन् । वीरेन्द्र महर्जनले निजी जग्गामा खानी सञ्चालन गर्ने स्वीकृति लिएर आफ्नो जग्गामा जान डोजर लगाएर वन क्षेत्र खनिरहेको स्थानीयको आरोप छ ।क्रसर सञ्चालन गर्न प्रारम्भिक वातावरणीय परीक्षण गर्नुपर्छ । नगरपालिका क्षेत्रमा स्थापना गर्न नपाइने, वफर जोनमा वृक्षरोपण गर्नुपर्ने, राजमार्ग र खोला किनाराबाट ५५ सय मिटर, शिक्षण, स्वास्थ्य संस्था र धार्मिक, सांस्कृतिक र पुरातात्त्विक महत्त्वका स्थानबाट २२ किमि टाढा हुनुपर्ने प्रावधान छ । वन, निकुञ्ज, आरक्षण र घनाबस्तीबाट २२ किमि टाढा हुनुपर्ने कानुनी व्यवस्था छ तर यहाँ स्थापित क्रसरले यी मापदण्ड पालना गरेका छैनन् ।सरकारले २०७३ देखि क्रसर उद्योग नवीकरण बन्द गरेको छ । बन्देज हुँदाहुँदै पनि कानुन पालना गर्नुपर्ने जनप्रतिनिधि नै मिच्नमा लागेका छन् । गोदावरी नगरपालिका६ का वडाध्यक्ष महर्जनले क्रसर उद्योगले वन क्षेत्र नमिचेको दाबी गरे । दुई पटक अमिन ल्याएर नापजाँच गराएर मात्र स्थापना गरेका हौं, उनले भने, यसको साक्षी वन र मालपोतका अधिकृत छन् । उनले वन क्षेत्रबाट ढुंगा निकालिरहेको बताए । नल्लु खोला क्षेत्रमै सुदर्शन विष्ट र मधुसूदन डोटेलले पाँचवटा एक्स्काभेटर प्रयोग गरी धमाधम वन क्षेत्रमा डोजर लगाइरहेका छन् । उनीहरूले दैनिक २० वटा टिपरमार्फत ढुंगा निकासी गरिरहेका छन् । डम्सीडोल वनको पूर्वतर्फकै भागमा छुट्टाछुट्टै अर्को ५ वटा समूहले एक्स्काभेटर लगाएर ढुंगा निकालिरहेका छन् । अर्को समूहले भने सिधै नल्लु खोलाबाट ढुंगा निकालिरहेको छ । अवैध उत्खनन गरेकाहरूले नगरपालिकालाई करसमेत छली गर्ने गरेको स्थानीय बताउँछन् ।अहिले उत्खनन गरिरहेको ठाउँमा वन र निजी जग्गा दुवै छन्, हामीले निजीमा गरेका हौं, वन क्षेत्रबाट मात्रै दैनिक २ सय टिपर ढुंगा निकालिरहेका छन् । यसबाट राज्यलाई दैनिक ६ लाख रुपैयाँ घाटा भइरहेको छ । वन मासिँदा र त्यहाँ डोजर, एक्स्काभेटरजस्ता उपकरण चलाउँदा ध्वनि प्रदूषण भई वन्यजन्तु, चराचुरुंगीको बासस्थानसमेत प्रभावित भएको छ । डिभिजन वन कार्यालय ललितपुर प्रमुख नवीन गिरीले वन क्षेत्रमा उत्खनन गर्ने दुइटा टिपर नियन्त्रणमा लिइसकेको बताए । अवैध उत्खनन रोक्न गोदावरी नगरपालिकालाई पनि पत्राचार गरिसकेको छु, उनले भने, वन र निजी जग्गा सीमांकन गरेर मात्र सञ्चालन गर्न लगाउन पटकपटक ध्यानाकर्षण गराएँ । व्यवसायी दर्ता र नवीकरण गर्दा पनि वनसँग समन्वय गरेर मात्र गर्न अनुरोध गरें तर गोदावरी नगरपालिकाले अटेर गर्दै आइरहेको छ । डम्सीडोल सामुदायिक वन उपभोक्ता समिति अध्यक्ष राजेश तामाङले आफूहरूले मात्र बन्द गर्न नसकेर डिभिजन वन कार्यालयलाई हारगुहार मागिसकेको बताए । यसअघि पटकपटक बन्द गरे तैपनि व्यवसायीले अटेर गरेर चलाउने गरेका छन्, उनले भने । नगरप्रमुख गजेन्द्र महर्जनले क्रसर उद्योगले वन क्षेत्र मिचेको विषयमा नगरपालिकाको अनुगमन समितिले छिट्टै अनुगमन गर्ने बताए । अनुगमन समितिकी संयोजक उपमेयर मुना अधिकारीले अनुगमनमा जाने तयारी भइरहेको जानकारी दिइन् ।"
ठेकेदारद्वारा अवैध असुली,"लेले टीकाभैरव, बुरुन्चुली र देवीचौर क्षेत्रमा उत्खनन गरिएका ढुंगा, गिट्टी, माटो, चिप्सलगायत निर्माण सामग्री बोक्ने अधिकांश टिपरको क्षमता २६५ क्युफिट छ । तर, ठेकेदारले लकडाउनले कम गाडी चलेको भन्दै चालकसँग निकासी कर टिपरले बोक्ने क्षमताभन्दा बढी उठाउने गरेका छन् । जसको प्रत्यक्ष मारमा उपभोक्ता परेका छन् ।ठेकेदारले मंगलबार २८२ नम्बरको टिपरका चालकसँग एक पटक ७५ क्युफिट र अर्को पटक एक सय क्युफिटको बढी रकम उठाए । यसबाहेक उनीहरूले प्रत्येक टिपरबाट छुट्टै ४ सय रुपैयाँ उठाउँछन् तर त्यसको बिल दिँदैनन् । ठेकेदारले प्रत्येक टिपरबाट एक पटक आवतजावत गरेबापत ५ सय ८ रुपैयाँ बढी रकम उठाउने गरेका छन् । टिपरधनीले यो रकम निर्माण सामग्री खरिद गर्ने उपभोक्तासँग असुल्ने गरेका छन् ।एक जना चालकले सुनाए, उनीहरूले तोके जति नतिरे ढाटमा बस्नेहरूले आक्रमणको धम्की दिन्छन् । गुनासो सुन्ने निकाय ठेकेदारकै पक्षमा छन् । बढी रकम तिर्न विवश हुँदा उपभोक्ता प्रत्यक्ष मारमा परेका छन् । गोदावरी नगरपालिकाबाट आर्थिक वर्ष २०७७०७८ का लागि निकासी कर प्रतिक्युफिट २ रुपैयाँ ७५ पैसाका दरले उठाउने गरी कर्मा कन्स्ट्रक्सनले भ्याटसहित ९ करोड ६६ लाखमा ठेक्का पाएको थियो । गोदावरीका नगरप्रमुख महर्जनले सबैको सहमतिमा ठेकेदारले कर उठाएको बताए । आपत्ति जनाउनेहरू अनावश्यक हुन्, उनले भने, बिल उपलब्ध नगराइकन चार सय छुट्टै दिनु भनेको तिर्नेको गल्ती हो ।अहिले दैनिक नख्खु करिडोर र भैंसेपाटी सडक भएर ६ सय टिपर चल्छन् । ठेकेदारले अवैध रूपमा दिनहुँ झन्डै साढे ३ लाख उठाउँदै आएका छन् । यसरी अवैध रूपमा उठाएको पैसा ठेकेदारले जनप्रतिनिधि, पुलिस प्रशासन, कर्मचारी, नेता, कार्यकर्तालगायतलाई मासिक रूपमा बाँड्ने गरेको स्थानीयको आरोप छ । तैपनि नियमन गर्ने निकाय मौन छन् । अनुगमन समितिका संयोजक उपमेयर अधिकारीले चार सय रुपैयाँ बढी लिन एक पटक बन्द गराइसकेको दाबी गरिन् ।जिल्ला समन्वय समिति (जिसस) ललितपुर अध्यक्ष अम्बरबहादुर खड्का भन्छन्, अवैध तवरबाट पैसा उठाउन बन्द गर्न पटकपटक सम्बन्धित निकायको ध्यानाकर्षण गराए पनि बेवास्ता गर्दै आइरहेका छन् । रकम उठाउन दिनुमा नगरपालिका र प्रशासनको ठूला खेल छ । उनका अनुसार अनुगमन गर्ने अधिकार जिससलाई भए पनि कारबाही र मुद्दा दायर गर्ने अधिकार नभएकाले अनुगमनको कुनै औचित्य छैन । यसअघि खानी तथा क्रसर उद्योग स्थानान्तर गर्न दिएको सुझाव नगरपालिकाले बेवास्ता गर्दे आइरहेको छ, उनले भने । ललितपुरका प्रमुख जिल्ला अधिकारी नारायणप्रसाद भट्टले बढी रकम लिनेलाई प्रहरी पठाएर रोक्न लगाउने दाबी गरे ।"
स्थानीय तहकै अनुमतिमा चुरे दोहन,"गत वर्ष पनि डेढ करोडभन्दा बढीको ठेक्काचुरे क्षेत्रमा ठेक्का लगाएर नदीजन्य पदार्थ निकासीमा सरकारले रोक लगाउँदै अएको छ । प्रदेश २ सरकारले पनि राजमार्गबाट उत्तरतर्फ ठेक्का नलगाउने भनेको छ । तर चन्द्रपुर नगरपालिकाले यसको विपरीत गत वर्ष पनि राजमार्गबाट उत्तरतर्फ ठेक्का लगाएर दोहन गराएको थियो । गत वर्ष राजमार्गको उत्तरतर्फबाट नदीजन्य पदार्थ उत्खनन र निकासीका लागि १ करोड ६० लाख रुपैयाँको ठेक्का लगाइएको थियो । ६० हजार घनमिटरको ठेक्का लगाइए पनि स्थानीय ठेकेदारले ९ लाख घनमिटर क्षेत्रको गिट्टी, ढुंगालगायत निकासी गरेका थिए । त्यस क्रममा दर्जनौं स्थानमा ठूल्ठूला खाडल बनाइएको थियो । घना बस्ती र वन क्षेत्रबाट २ किलोमिटर र राजमार्गबाट ५ सय मिटर, पुल तथा झोलुंगे पुलको एक किलोमिटर तल र ५ सय मिटरमाथि उत्खनन गर्न नपाइने मन्त्रालयले जारी गरेको मापदण्डमा उल्लेख छ । तर नगरपालिकाले चुरे, वन, घना बस्ती र राजमार्ग छेउमा उत्खनन गर्न अनुमति दिएको छ । गत साता मात्रै प्रमुख जिल्ला अधिकारी इन्द्र्रदेव यादवले सरोकारवालासँग बैठक गरी जथाभावी उत्खनन गर्न दिन नहुने बताएका थिए । सोहीअनुसार मापदण्ड र कार्ययोजनासहित वातावरणीय प्रभाव मूल्यांकन प्रतिवेदन तयार गरेर मात्र ठेक्कामार्फत चुरे क्षेत्रका बाहेकका नदी तथा खोलाबाट ढुंगा, गिट्टी, बालुवा उत्खनन गर्न दिने सहमति भएको थियो । तर, नगरपालिकाले सहमति कार्यान्वयन नगरेको भन्दै डिभिजन वनले आपत्ति जनाएको हो ।नगरपालिकाका प्रमुख प्रशासकीय अधिकृत कृष्ण सिग्देलले नदीजन्य पदार्थ अमानतमा निकासा गर्न दिँदा विवाद आएको र वनले समेत नियमविपरीत भनेको अवस्थामा अब रोक्ने बताए । हामीले ठेक्का लगाउन ढिला भएको अवस्थामा अमानतमै भए पनि राजस्व लिएर निकासा गर्न दिने भनेका हौं, उनले भने, वनले यसमा आपत्ति जनायो । सबैतिरबाट विरोध भयो । अब रोक्छौं ।"
कोरोनाले एकै दिन २८ को मृत्यु,"(काठमाडौं)  कोरोना संक्रमणबाट आइतबार २८ जनाको मृत्यु पुष्टि भएको छ । दिउँसो स्वास्थ्य मन्त्रालयले प्रेस ब्रिफिङमा २२ जनाको विवरण सार्वजनिक गरे पनि पनि साँझसम्म जिल्लाबाट प्राप्त समाचारअनुसार मृतकको संख्या २८ पुगेको छ । चौबीस घण्टाभित्र मृत्यु हुने यो नै हालसम्मको सबैभन्दा धेरै संख्या हो । चितवनको भरतपुर२० का वडाध्यक्ष ६८ वर्षीय मणिलाल तामाङको आइतबार भरतपुर अस्पतालमा मृत्यु भएको छ । असोज १६ गते संक्रमण देखिएका उनी २३ गते मात्रै भरतपुर अस्पतालमा भर्ना भएका थिए । मधुमेह र उच्च रक्तचापका बिरामी उनी हाल होम आइसोलेसनमा थिए । भारतीय सेनाबाट अवकाश भएपछि राजनीतिमा सक्रिय उनी कांग्रेसबाट वडाध्यक्ष निर्वाचित भएका थिए ।आइतबार नै चितवन मेडिकल कलेजको भरतपुरमा रहेको शिक्षण अस्पतालमा उपचार गराइरहेकी भरतपुर१० की ७५ वर्षीया महिलाको मृत्यु भएको छ । बिहीबार अस्पताल भर्ना भएकी उनमा शुक्रबार कोरोना पुष्टि भएको थियो । चितवनकै ९८ वर्षका पुरुषको पनि मृत्यु भएको छ । कालीकोटको महावै४ की ६५ वर्षीया महिलाको आइतबार बिहान प्रादेशिक अस्पताल सुर्खेतमा मृत्यु भएको छ । उनी दमको बिरामी रहेको कर्णाली प्रदेश सामाजिक विकास मन्त्रालयका स्वास्थ्य शिक्षा अधिकृत नवराज कँडेलले बताए । बुटवलस्थित कोरोना विशेष अस्पतालमा रूपन्देहीको बुटवल१ का ७० वर्षीय पुरुष र बुटवल११ की ६१ वर्षीया महिलाको शनिबार राति मृत्यु भएको अस्पतालका फोकल पर्सन डा सुदर्शन थापाले बताए । पुरुष दमका रोगी थिए । महिलामा कोरोनाबाहेक अन्य रोग थिएन । यस्तै, बुटवल११ कै ८४ वर्षीय पुरुषको रूपन्देहीका कुनै पनि अस्पतालमा आईसीयू बेड खाली नहुँदा दाङको बेलझुन्डी अस्पताल लैजाँदै गर्दा शनिबार बाटोमै मृत्यु भएको छ । सुनसरीको धरान८ का ६२ वर्षीया महिला, दुहबीका ६५ वर्षीय पुरुष र धनकुटाकी ६१ वर्षीया महिलाको बीपी कोइराला स्वास्थ्य विज्ञान प्रतिष्ठानमा मृत्यु भएको प्रतिष्ठानका सहप्रवक्ता डा आशिष श्रेष्ठले बताए । विराटनगरस्थित नोबेल शिक्षण अस्पतालमा दुहबी३ की ४० वर्षीया महिला र हरिनगरा४ का ७१ बर्षीय पुरुषको पनि मृत्यु भएको छ । कैलालीको धनगढी३ का ५२ वर्षीय पुरुषको शनिबार राति सेती प्रादेशिक अस्पतालमा मृत्यु भएको छ । बाँकेको नेपालगन्ज१० का ८४ वर्षीय पुरुष र कोहलपुर८ की ७१ वर्षीया महिलाको शनिबार राति भेरी अस्पतालमा मृत्यु भएको कोरोना फोकल पर्सन नरेश श्रेष्ठले बताए । काभ्रेको धुलिखेल११ का ५२ वर्षीय पुरुषको शनिबार राति धुलिखेल अस्पतालमा मृत्यु भएको वडाध्यक्ष विष्णु धितालले बताए । यस्तै, सर्लाहीका ३८ वर्षीय, नुवाकोटका ७७ वर्षीय, सिन्धुपाल्चोकका ६३ वर्षीय पुरुष र मकवानपुरका ८५ वर्षीया महिलाको पनि मृत्यु भएको छ ।काठमाडौंकी ६६ वर्षीया महिला, ६०, ७०, ७५ र ८३ वर्षका पुरुष, ललितपुरका ४९ वर्षीय पुरुष, भक्तपुरका ४४ र ५७ वर्षीय पुरुषको पनि कोरोना संक्रमणबाट मृत्यु भएको स्वास्थ्य मन्त्रालयले जनाएको छ । शनिबार देशभर २ हजार ७१ संक्रमित थपिएसँगै कुल संक्रमितको संख्या १ लाख ७ हजार ७ सय ५५ पुगेको छ । ७५ हजार ८ सय ४ जना निको भएका छन् ।"
शिक्षामन्त्रीलाई पनि संक्रमण,"काठमाडौं (कास) शिक्षा, विज्ञान तथा प्रविधिमन्त्री गिरिराजमणि पोखरेललाई कोरोना संक्रमण पुष्टि भएको छ । शनिबार राति ज्वरो आएर पाटन अस्पताल भर्ना भएका उनको पीसीआर परीक्षण गर्दा आइतबार कोभिड१९ पोजिटिभ देखिएको स्वकीय सचिव पुरन खड्काले कान्तिपुरलाई बताए । पाटन अस्पतालमै उपचाररत मन्त्री पोखरेल ज्वरोमुक्त भएको उनले जानकारी दिए । मन्त्री पोखरेलको सचिवालयले उनीसँग सम्पर्कमा आएका सबैलाई सतर्क र सुरक्षित हुन आग्रह गरेको छ । संस्कृति, पर्यटन तथा नागरिक उड्डयनमन्त्री योगेश भट्टराईलाई शनिबार संक्रमण पुष्टि भएको थियो ।"
डा केसीले तोडे अनशन,चिकित्सा शिक्षा र सेवा सुधारका माग राख्दै अनशनरत डा गोविन्द केसीले २८ औं दिनमा अनशन तोडेका छन् । शनिबार राति सरकारसँग ८ बुँदे सहमति भएपछि १९ औं अनशन आइतबार बिहान तोडेका हुन् । कोरोना संक्रमणमुक्त त्रिवि शिक्षण अस्पतालका ४६ वर्षीय कर्मचारी विकास नेपालीले उनलाई जुस खुवाएर अनशन तोडाएका थिए । लामो समयदेखिको आमरण अनशनका कारण स्वास्थ्य अवस्था नाजुक भएका डा केसीको अहिले त्रिवि शिक्षण अस्पतालको सघन उपचार कक्ष (आईसीयू) मा उपचार भइरहेको छ ।तस्बिर ः केशव थापाकान्तिपुर
हराएको १० दिनपछि आमाछोरीको शव फेला,"बाजुरा (कास) बाजुराको हिमाली गाउँपालिका५ स्थित कवाडीबाट १० दिनअघि बेपत्ता चार छोराछोरी र आमामध्ये दुई जनाको शव आइतबार कर्णाली किनारमा फेला परेको छ । आमा सत्ता नेपाली र छोरी सन्तोषी नेपालीको शव फेला परेको जिल्ला प्रहरी कार्यालयका प्रमुख डीएसपी मदनजित महराले बताए । उनका अनुसार आमाको थितीचौर र बालिकाको शव पिलुचौर नजिक फेला परेको हो । बेपत्ता अन्यको खोजी कार्य जारी रहेको उनले बताए । रुगिन गाउँमा घर भई कवाडीमा बस्दै आएका धर्म नेपालीकी श्रीमती ३० वर्षीया सत्ता र ५ वर्षीया छोरी आरती, ४ वर्षकी सन्तोषी, २ वर्षका छोरा सम्मान र एक वर्षीया छोरी किस्मती अघिल्लो शुक्रबार बेपत्ता भएका थिए । आमाले छोराछोरीसहित कवाडी नदीमा हाम फालेर आत्महत्या गरेको आशंकामा प्रहरी र स्थानीयले खोजी कार्य जारी राखेका थिए । घटना भएकै दिन एउटा बच्चाको चप्पल र लुगा कवाडी नदीको किनारमा भेटिएको थियो । प्रहरीका अनुसार बेपत्ता भएको बिहान सत्ता गाउँमा खलो माग्न गएकी थिइन् तर उनी खलो नपाएर रित्तै फर्किएको श्रीमान् धर्मले बताए । उनी गाउँबाट फर्किंदासम्म घरमा श्रीमान्ले खाना नपकाएकाले दुईबीच खटपटसमेत भएको थियो । त्यसपछि बुहारी बच्चाहरूलाई लिएर नदीतिर लागेको देखेको सासू कुसुमकलाले बताएको डीएसपी महराले सुनाए । दलित समुदायका विपन्न परिवारले खेती पाकेपछि घरघरबाट अन्न माग्ने चलनलाई खलो प्रथा भनिन्छ । बाजुराका सबै गाउँतिर खलो माग्ने परम्परा कायमै छ ।"
किशोरीलाई दिल्लीको कोठीमा बेच्ने पक्राउ,"काठमाडौं (कास) चार वर्षअघि १६ वर्षीया किशोरीलाई ललाइफकाई भारतको नयाँदिल्लीस्थित कोठीमा बेच्ने मुख्य अभियुक्तलाई प्रहरीले पक्राउ गरेको छ । मानव बेचबिखन नियन्त्रण ब्युरोले ५२ वर्षीय टाउटाउ तामाङलाई गोकर्णेश्वर५ स्थित घरबाटै शुक्रबार पक्राउ गरेको हो । सिन्धुपाल्चोकको मेलम्ची६ स्थायी ठेगाना भएका तामाङले रोजगारीको प्रलोभनमा युवतीलाई दिल्लीको जिबी रोडस्थित एक कोठीमा तीन लाख रुपैयाँमा बेचेका थिए । उक्त कोठीले केही समयपछि युवतीलाई नागाल्यान्डको अर्को कोठीमा बेचेको थियो । बेचबिखनमा परेका महिलाको उद्धारमा सक्रिय संस्था शक्ति समूहले २०७६ भदौमा युवतीको उद्धार गरेको थियो । उद्धारपछि २०७६ भदौ ४ मा उनले तामाङविरुद्ध ब्युरोमा किटानी जाहेरी दिएकी थिइन् । प्रहरी स्रोतका अनुसार युवती बेच्ने काममा तामाङलाई अन्य दुई जनाले पनि सघाएका थिए । ब्युरोका प्रवक्ता एसपी अनुरागकुमार द्विवेदीले उनीहरूको पनि खोजी जारी राखिएको बताए । गत भदौयता ब्युरोले मानव बेचबिखनमा परेका ३५ युवतीसहित २ बालिकालाई भारतबाट उद्धार गरिसकेको छ । प्रवक्ता द्विवेदीका अनुसार धेरैजसोलाई रोजगारीको प्रलोभनमा पारेर भारत लगिएको र त्यहाँ पुर्याएपछि यौनजन्य गतिविधिमा संग्लन हुन बाध्य पारिएको देखिन्छ । उनले भारतको नयाँदिल्ली र मुम्बईबाट सबैभन्दा धेरै नेपाली युवतीको उद्धार गरिएको बताए । ब्युरोले गत फागुन २६ गते काभ्रेपलान्चोकको पनौतीबाट हराएकी १३ वर्षीया बालिकालाई दिल्लीबाट जेठ २७ गते उद्धार गरेको थियो । त्यस्तै, असार १७ गते कुवेत, इराक र साउदीमा राम्रो काम दिलाइदिने भन्दै दिल्ली पुर्याएर बन्धक बनाइएका ६ महिलालाई भारतबाट संघसंस्थाको सहयोगसँगै गृहको समन्वयमा प्रहरीले उद्धार गरेको थियो ।"
आयोग रिक्त हुँदा 'पीडितको आवाज कमजोर,"(काठमाडौं)  बझाङको मास्टा खिकालाकी १२ वर्षीया सम्झना कामीको तीन साताअघि बलात्कारपछि हत्या भयो । २०७५ साउन १० गते कञ्चनपुरकी १३ वर्षीया निर्मला पन्त माथि पनि यस्तै भएको थियो । कामीको हत्या र बलात्कार घटनाका आरोपित पक्राउ परेका छन् तर पन्तको घटनामा दोषी अझै पत्ता लाग्न सकेको छैन । सप्तरीकी डाक्नेश्वरी७ की १७ वर्षीया संगीता मण्डलमाथि भदौ २९ गते सामूहिक बलात्कार भयो । पीडित युवती परिवारको सहयोगमा उजुरी दिन प्रहरीमा जान खोजिन् । तर पञ्चायती (कचहरी) मार्फत युवतीलाई आर्थिक प्रलोभनमा पारेर घटना सामसुम पार्ने प्रयास गरियो । पाँच महिनाअघि रुकुम पश्चिम चौरजहारीमा ६ जनाको हत्या गरियो । राष्ट्रियस्तरमा चर्चामा आएका घटना हुन् यी तर अपराधका कतिपय घटना सार्वजनिक नै हुँदैनन्, जसका कारण पीडितहरू न्यायबाट वञ्चित हुने गरेका छन् । कतिपय घटना सार्वजनिक भएर पनि प्रभाव र पहुँचका कारण दोषीले उन्मुक्ति पाउने गरेका छन् । यसमा सरकारी संयन्त्रहरूकै कमजोरी रहेको टिप्पणी हुने गरेको छ । यस्ता आपराधिक घटना न्यूनीकरण गर्न सरकारका तर्फबाट प्रभावकारी कदम नचालिएको भनेर आलोचना हुँदै आएको छ । पछिल्लो समय बलात्कार, हिंसा, जातीय छुवाछूतका घटना सार्वजनिक भइरहँदा नागरिकले त्यस्ता घटनामा संलग्नलाई कारबाहीको माग राख्दै राजधानीमा दिनहुँजसो प्रदर्शन पनि गरिरहेका छन् । राज्य कर्तव्यच्यूत बनेका बेला उसलाई खबरदारी गर्ने तथा निष्पक्ष र स्वतन्त्र रूपमा सुझाव दिने निकाय संवैधानिक आयोगहरू हुन् । तर अहिले यिनै आयोगहरू लामो समयदेखि पदाधिकारी पर्खेर बसेका छन् । यस्ता आयोग लामो समयसम्म रिक्त रहँदा कार्यकारी स्वेच्छाचारी बन्न पुग्ने संसद्को राज्य व्यवस्था समितिकी सभापतिसमेत रहेकी नेतृ शशी श्रेष्ठ बताउँछिन् । संसद्, समिति, सार्वजनिक कार्यक्रम र भेटघाटमा पटकपटक आयोगका पदाधिकारी नियुक्तिको विषय आफ्नो तर्फबाट कुरा उठाएको उनले बताइन् । उनका अनुसार महिला आयोग बनेको भए यतिबेला बलात्कार र हिंसाका घटना हुँदा पीडितको आवाजको प्रतिनिधित्व हुन्थ्यो । अनुसन्धान गर्नेदेखि दोषीमाथि कारबाही चलाउन निर्देशन दिने जस्ता काम आयोगबाट हुन सक्थ्यो । घटना नियन्त्रणका लागि सरकारलाई सुझाव दिनुका साथै कतिपय अवस्थामा पीडकलाई न्याय र दोषीलाई कडा कारबाही गर्न सम्बन्धित निकायलाई निर्देशन दिने काम हुन्थ्यो । आयोग गठन नहुनुमा नेताहरूकै अकर्मण्यता र गैरजिम्मेवारीपन मुख्य कारण हो, नेतृ श्रेष्ठले भनिन्, आयोग भएको भए सरकारलाई जबाफदेही बनाउन र दण्डहीनता रोक्न सहयोग पुग्थ्यो । तर पाँच वर्षदेखि गठन नै नगरेर आयोगको औचित्यमाथि प्रश्न उठाउने काम भएको छ ।पछिल्लो पटक समाजमा देखिएका घटनाक्रमलाई हेर्दा अख्तियार दुरुपयोग अनुसन्धान आयोगको पूर्णता तथा महिला र दलित आयोग तत्काल गठन जरुरी रहेको उनको ठम्याइ छ । तर यी दुई र आदिवासी जनजाति आयोग संविधान जारी भएदेखि नै गठन भएका छैनन् । संविधानमा व्यवस्था भएकामध्ये दस वटा आयोगमा अहिले ४० पद रिक्त छन् । समावेशी आयोगमा पनि प्रमुख आयुक्तबाहेक सदस्यको मनोनयन हुन सकेको छैन । गठन नै नगर्ने आयोग संविधानको कागजमा राखेर के फाइदा ? श्रेष्ठले भनिन्, आयोगबाट सरकारलाई सहयोग पुग्ने हो । तर सरकार किन डराइरहेको छ भन्ने बुझ्न सकेको छैन ।आयोगको काम, कर्तव्य र अधिकार पनि संविधानमै व्यवस्था गरिएको हुन्छ । मूलतः आयोगले सरकारको नीतिकार्यक्रममाथि समीक्षा गर्ने, अनुगमन तथा मूल्यांकन गर्ने, संविधान र कानुनको प्रभावकारी कार्यान्वयनका लागि सरकारलाई दबाब दिने, कतिपय अवस्थामा दण्ड, जरिवाना र क्षतिपूर्ति भराउनका लागि सरकारलाई निर्देशन दिने र अन्तर्राष्ट्रिय सन्धिसम्झौताअनुसार प्रतिवेदन बनाउन सरकारलाई सघाउने काम गर्छन् । संविधानले प्रत्येक दस वर्षमा आयोगको औचित्य र आवश्यकताबारे पुनरावलोकन गर्ने व्यवस्था गरेको छ । तर यहाँ आयोग गठन नै पाँच वर्षदेखि भएको छैन । सरकारले संविधान कार्यान्वयनमा बेवास्ता गर्दा विभिन्न समुदायको उत्थान र विकासका क्रममा अधिकारको अध्ययन, अनुसन्धान गरी राज्यलाई सुझाव दिन बनाइएका आयोग गठन नभएका हुन्, सांसदसमेत रहेका कांग्रेस नेता मीन विश्वकर्माले भने, सरकार सञ्चालनमा राज्यको साधन र स्रोत दुरुपयोग गर्ने तर न्याय, समानता, समावेशी र स्वतन्त्रताको सवालमा उदासीन रहने प्रवृत्ति देखियो । आयोग नहुँदा हत्या, हिंसा र बलात्कारका घटनामा स्वतन्त्र र निष्पक्ष धारणा बनाउने निकायको कमी भएको विश्वकर्माले बताए । सबै आयोग सरकारका सहयोगी अंगहरू हुन् तर व्यवहारमा सरकारले आफ्नो प्रतिस्पर्धी र दुस्मन ठानिरहेको छ, उनले भने । सरकारले यस्ता घटनामा पीडितलाई न्याय दिलाउनेभन्दा आफ्नो कमजोरी लुकाउनेतिर प्राथमिकता दिन्छ । खबरदारी गर्ने संसद् लामो समयदेखि बन्द छ । जसका कारण पीडितको आवाज मलिन बन्ने गरेको छ । कांग्रेस नेत्री डिला संग्रौलाले महिला आयोग मात्र भइदिएको भए हिंसा र बलात्कारसम्बन्धी घटनाका पीडितले सारथि पाउने बताइन् । नागरिकको बोली राज्यले सुन्दैन । महिला आयोग भइदिएको भए कम्तीमा पीडितले आफ्नो पक्षमा लड्ने त कोही छ भन्ने महसुस गर्थे ।"
महिलालाई निर्वाचन क्षेत्रमा आरक्षण !,"(काठमाडौं)  निर्वाचन आयोगले प्रत्यक्ष निर्वाचन प्रणालीबाट प्रतिनिधिसभा र प्रदेशसभामा महिलाको प्रतिनिधित्व बढाउन निश्चित निर्वाचन क्षेत्र आरक्षण गरिनुपर्ने प्रस्ताव अघि सारेको छ । संघ, प्रदेश र स्थानीय तहको निर्वाचित संरचनामा महिलाको उपस्थिति बढाउने कार्ययोजनासहित आयोगले लैंगिक तथा समावेशी नीति २०७७ तयार पारेर सरोकारवालासँग छलफल थालेको छ ।आयोगले प्रतिनिधिसभा र प्रदेशसभामा निर्वाचन क्षेत्रको आरक्षण, स्थानीय तहमा निश्चित वडामा महिलाका लागि वडाध्यक्ष पदको आरक्षण र पालिकाको प्रमुख, उपप्रमुख वा अध्यक्ष, उपाध्यक्ष पदमध्ये एउटै पदमा उम्मेदवारी दिने राजनीतिक दलले महिलालाई नै उम्मेदवार बनाउनुपर्ने प्रस्ताव ल्याएको हो । प्रमुख निर्वाचन आयुक्त दिनेशकुमार थपलियाले जनताबाट प्रत्यक्ष चुनिने तथा कार्यकारी तहमा महिलाको उपस्थिति बढाउन कानुनमा संशोधन आवश्यक रहेको बताए । त्यसका लागि केही प्रस्ताव तयार पारेका छौं, सरोकारवालासँगको छलफलपछि कानुनमै समेट्ने गरी प्रस्ताव गर्छौं, उनले भने, आयोगले रणनीतिक पहल मात्रै गर्ने हो, कानुन संसद्ले बनाउने हो । आयोगले एकीकृत निर्वाचन कानुनको मस्यौदा गरिरहेका बेला त्यसमा महिलाको प्रतिनिधित्वसम्बन्धी केही विषय समेटिने उनले उल्लेख गरे ।संयुक्त राष्ट्रसंघीय दिगो विकास लक्ष्यमा सन् २०३० सम्ममा संघीय संसद्मा महिलाको प्रतिनिधित्व ४० प्रतिशत, प्रदेशसभामा ४० प्रतिशत र स्थानीय तहमा ४२ प्रतिशत पुर्याउनुपर्ने भनिएको छ । दिगो विकासका लक्ष्यहरूलाई हासिल गर्न नेपालले प्रतिबद्धता जनाएको छ । त्यसका लागि कानुनहरूमा सुधार आवश्यक छ ।अहिलेको कानुनी व्यवस्थामा प्रत्यक्ष निर्वाचनतर्फ आरक्षण वा समावेशी प्रतिनिधित्वको व्यवस्था छैन । त्यसैले २ सय ७५ सदस्यीय प्रतिनिधिसभामा ७ जना महिला मात्रै प्रत्यक्ष निर्वाचनबाट चुनिएर आएका छन् । प्रतिनिधिसभामा प्रत्यक्षतर्फ १ सय ६५ निर्वाचन क्षेत्र छन् । प्रतिनिधिसभामा रहेका कुल ९१ जना महिलामध्ये बाँकी सबै समानुपातिक निर्वाचन प्रणालीबाट राजनीतिक दलले बन्द सूचीबाट पठाएका हुन् । सातवटै प्रदेशसभामा गरी प्रत्यक्षतर्फ ३ सय ३० निर्वाचन क्षेत्र छन् । त्यसबाट १७ जना महिला मात्रै निर्वाचित भएकी छन् । समानुपातिकतर्फका २ सय २० सिटमा महिलाको संख्या १ सय ७२ छ । संविधानले संघीय संसद्मा एक तिहाइ महिला प्रतिनिधित्व सुनिश्चित गरेको छ ।समानुपातिक निर्वाचन प्रणालीका कारण मात्रै एक तिहाइ महिलाको उपस्थिति सम्भव भएको हो । राजनीतिक दलहरूले समानुपातिक सूचीबाट ५० प्रतिशत महिलाको प्रतिनिधित्व गराउनुपर्ने कानुनी व्यवस्था छ । त्यस्तै, एक तिहाइका लागि नपुग संख्या पनि समानुपातिक सूचीबाट पुर्याउनुपर्ने कानुनी प्रावधान छ । यतिबेला संघीय संसद्मा महिलाको उपस्थिति ३३५३ प्रतिशत र प्रदेशसभामा ३४४० प्रतिशत छ ।प्रमुख आयुक्त थपलियाले प्रत्येक निर्वाचनमा प्रत्यक्षतर्फका क्षेत्रमध्ये आलोपालोका आधारमा ३३ प्रतिशत महिलाका लागि छुट्याउन सके संसद्मा प्रतिनिधित्व बढाउन सकिने बताउँछन् । त्यस्तो निर्वाचन क्षेत्रमा सबै दलले महिलालाई नै उम्मेदवार बनाउनुपर्दा उपस्थिति बढ्छ, उनले भने ।आयोगले स्थानीय तहमा महिलाको प्रतिनिधित्व बढाउन पालिकामा ३३ प्रतिशत वडाध्यक्ष पदमा महिला मात्रै प्रतिस्पर्धी हुनुपर्ने प्रस्ताव गर्न खोज्दै छ । गाउँपालिकाको अध्यक्षउपाध्यक्ष वा नगरपालिकाको प्रमुखउपप्रमुखमध्ये कुनै एक पदमा मात्रै उम्मेदवारी दिने दलले महिलालाई नै उठाउनुपर्ने व्यवस्थाले प्रमुख तथा अध्यक्ष पदमा पनि महिलाको संख्या बढाउने आयोगको विश्वास छ । अहिले कानुनमा दुवै पदमा उम्मेदवारी दिने दलले एक पदमा महिलालाई उम्मेदवार बनाउनुपर्ने प्रावधान छ । एक पदमा मात्रै उम्मेदवारी दिनेका लागि कुनै बाध्यकारी व्यवस्था छैन । त्यसैले दुई दलले तालमेल गर्दा दुवै पदमा पुरुषलाई मात्रै उम्मेदवार बनाएका थिए । दुवै पदमा उम्मेदवारी दिने दलले एउटा पदमा महिलालाई उम्मेदवार बनाउनुपर्ने तथा गाउँ र नगरसभामा प्रत्येक वडाबाट २ जना महिला सदस्यको प्रतिनिधित्व हुनुपर्ने कानुनी व्यवस्थाले स्थानीय तहमा महिलाको प्रतिनिधित्व बढाएको छ । ७ सय ५३ स्थानीय तहका उपाध्यक्षउपप्रमुख पदमा ९० प्रतिशत हाराहारी महिला छन् । तर, कार्यकारी मानिएको अध्यक्षप्रमुख तथा वडाध्यक्ष पदमा महिलाको उपस्थिति न्यून छ ।प्रमुख निर्वाचन आयुक्त थपलियाले संविधान र कानुनले जहाँजहाँ महिला तथा समावेशी बाध्यकारी व्यवस्था गरेको छ, त्यहाँ मात्रै प्रतिनिधित्व सुनिश्चित भइरहेको बताए । कानुनले बाध्यकारी नबनाएका पदमा महिला र समावेशी प्रतिनिधित्व सुनिश्चित नै भएन, उनले भने, बाँकी पदलाई पनि कसरी समावेशी बनाउने भनेर गृहकार्य गरिरहेका छौं । कानुनमा सुधारको प्रस्ताव आयोगले गरे पनि त्यसलाई राजनीतिक दल, सरकार र संसद्ले स्वीकार गरे मात्रै सम्भव हुने उनले उल्लेख गरे ।२०७४ सालमा भएको निर्वाचनबाट ७ सय ५३ स्थानीय तहमा छानिएका ३६ हजारभन्दा बढी जनप्रतिनिधिमा महिलाको उपस्थिति ४०७५ प्रतिशत छ । प्रत्येक वडामा दलित महिला सदस्य आरक्षण गरिए पनि गरिएको १ सय ७५ वटा वडामा उम्मेदवारी परेको थिएन । प्रमुख निर्वाचन आयुक्त थपलियाले केही वडामा दलित महिलाको उम्मेदवारी नपर्नुका कारण केलाएर व्यावहारिक प्रावधान राख्ने तयारी गरिएको जानकारी दिए । आयोगको प्रस्तावअनुसार कानुनमा सुधार गरिए स्थानीय तहमा महिलाको उपस्थिति ५० प्रतिशत नाघ्ने र समग्रमा तीन तहका संरचनाको कुल प्रतिनिधित्वमा महिलाको हिस्सा ४० प्रतिशतभन्दा बढी हुने उनले बताए ।"
"अनियमितता बढ्दो, सुशासन ऐन निष्क्रिय","(रूपन्देही)  लुम्बिनी प्रदेशमा सार्वजनिक प्रशासनको सेवा प्रवाहलाई पारदर्शी, मितव्ययी र निष्पक्ष बनाउन प्रदेशसभाले ६ महिनाअघि सुशासन ऐन पारित गर्यो । कर्मचारीलाई वाचडग को भूमिकामा राख्ने र मन्त्रालय एवं सरकारी निकायमा हुने अनियमितता अनुगमन, छानबिन र कारबाहीका लागि सिफारिससमेत गर्न सक्ने गरी पारित भएको ऐन अहिले निष्क्रियजस्तै छ । ऐनमा मुख्यमन्त्रीकै संयोजकत्वमा उच्चस्तरीय निर्देशन समिति र सुशासन व्यवस्थापन केन्द्र गठन गर्न सक्ने व्यवस्था छ । तर समितिको बैठक नै बस्दैन र केन्द्र गठन पनि भएको छैन । सरकारका मन्त्रालय र निर्देशनालयमा भने कर्मचारीकै संलग्नतामा अनियमितता र फजुल खर्च बढ्दो छ । प्रदेश सरकारको उद्योग, पर्यटन, वन तथा वातावरण मन्त्रालयले गत वर्ष सम्झौताअनुसारको काम पूरा नगर्दै ललितपुरको पिकासो डेभलपर्स सट्याक जेभीलाई ७५ लाख रुपैयाँ भुक्तानी दियो । संस्थाले लुम्बिनी प्रदेशका पर्यटकीय, धार्मिक तथा ऐतिहासिक क्षेत्र, ठूला होटल र यातायातको पहुँचलगायत समावेश गरी सूचनामूलक थ्रिडी भर्चुअल टुर गाइड एप्लिकेसन निर्माण गर्ने गरी सम्झौता गरेको थियो । तर अहिलेसम्म पनि मन्त्रालयको एप्लिकेसन निर्माण भएको छैन । संस्थाले असार ३० गते नै रकम भुक्तानी लिएको छ । काम पूरा नहुँदै भुक्तानी दिनेमा मन्त्रालयकै तत्कालीन सचिव राधा वाग्ले र योजना शाखा प्रमुख शिव केसीको संलग्नता देखिएको छ । तर अहिलेसम्म उनीहरूलाई कतैबाट सोधीखोजीसम्म भएको छैन । यद्यपि अख्तियार दुरुपयोग अनुसन्धान आयोग बुटवलको कार्यालयले भने अनुसन्धान गरिरहेको छ ।गत वर्ष प्रदेशका विभिन्न जिल्लाका योजनामा भूमि व्यवस्था, कृषि तथा सहकारी मन्त्रालयले वितरण गरेको अनुदान रकममा पनि अनियमितता भएको सार्वजनिक भयो । मन्त्रालय आफैंले आफ्नै कर्मचारीमार्फत छानबिन गर्यो । कतिपय स्थानमा अनियमितता देखिएको समितिकै निष्कर्ष आए पनि कसैलाई कारबाही गरिएन । दुई वर्षअघि प्रदेशसभा र मन्त्रालयले गाडी खरिदमा पनि अनियमितता भएको सार्वजनिक भयो । उद्योग, पर्यटन, वन तथा वातावरण मन्त्रालय, सामाजिक विकास मन्त्रालय र भूमि व्यवस्था, कृषि तथा सहकारी मन्त्रालयले खरिद गरेका गाडी बजार मूल्यभन्दा महँगोमा खरिद गरिएका थिए । प्रदेश सभाको सार्वजनिक लेखा समितिले भुक्तानी भइसकेको बढी मूल्य असुल गर्न निर्देशन दियो । तर अहिलेसम्म पनि ती मन्त्रालयले असुल गर्नुपर्ने झन्डै १६ लाख असुल भएको छैन ।ऐनले त्यस्ता अनियमितता, ढिलासुस्ती, भ्रष्टाचारमा निगरानी, छड्के जाँच गर्न र सेवा प्रवाह एवं सुशासन सुधारका विषयमा आवश्यक रणनीति तयार गर्न छुट्टै सुशासन व्यवस्थापन केन्द्र निर्माण गर्न सक्ने व्यवस्था गरेको छ । तर सरकारले केन्द्र गठन त परै जाओस्, फजुल खर्च र अनियमिततामा संलग्न कर्मचारीलाई अहिलेसम्म सचेत पनि गराएको छैन ।मुख्यमन्त्री तथा मन्त्रिपरिषद्को कार्यालय मातहतको केन्द्रको निर्देशकमा प्रदेशका प्रमुख सचिव रहने व्यवस्था छ । सुशासनसम्बन्धी विषय सम्बन्धित महाशाखाले हेर्ने उल्लेख छ । तर अहिलेसम्म केन्द्र गठन प्रक्रियामै रहेको र सुशासनसम्बन्धी ऐन नियम बनाउन मन्त्रालयका सचिव नारायणप्रसाद शर्मा दुवाडीको संयोजकत्वमा आर्थिक मामिला तथा योजना मन्त्रालयका सचिव र आन्तरिक मामिला तथा कानुन मन्त्रालयका सचिव सदस्य रहेको कार्यदल गठन भएर काम सुरु गरेको मुख्यमन्त्री कार्यालयका अधिकृत रामचन्द्र अर्यालले बताए । उनी कार्यदलका सदस्य सचिव हुन् । कार्यदलले सुशासन व्यवस्थापन केन्द्रको बैठकका लागि एजेन्डा तयार गर्दै छ, उनले भने, कार्यविधि तयार गरेर सचिवलाई अध्ययनका लागि दिइएको छ । उनले सुशासनको सन्दर्भमा सुधार कार्ययोजना पनि बनिरहेको बताए । सरकारको आफ्नै संयन्त्रले आफैंले गरेको अनियमितता हेर्न र रोक्न नसक्ने भएकाले त्यस्तो कानुन र त्यसअनुसार निर्माण गरिएको केन्द्र नै अव्यावहारिक र अस्पष्ट भएको कानुनविद्को दाबी छ । अधिवक्ता एवं पारदर्शी सरोकार समूहका अध्यक्ष महेन्द्र पाण्डेले सरकारले तयार गरेको ऐन र केन्द्र गठनसम्बन्धी व्यवस्था हेर्दा सरकार आफैं झाँक्री, आफैं धामी बन्न खोजेजस्तो देखिएको बताए ।"
प्रदेश २ मा अनुसन्धान ब्युरो विधेयक पारित,"(धनुषा)  प्रदेश २ सरकारले आफ्नै गुप्तचर निकाय राख्ने बाटो खोलेको छ । करिब तीन महिनाको अन्तरालपछि आइतबार बसेको प्रदेश २ को प्रदेशसभा बैठकले प्रदेशभित्र शान्तिसुरक्षा कायम गर्न सूचना संकलनका लागि भन्दै अनुसन्धान ब्युरो विधेयक पारित गरेर संघीय निकायको राष्ट्रिय अनुसन्धानसँग समन्वयको तयारी गरेको हो । यसअघि प्रदेश प्रहरी विधेयकमा पनि हतारिएको प्रदेश २ सरकारले राष्ट्रिय अनुसन्धान जस्तै छुट्टै संरचना परिकल्पना गरे पनि विधेयकले संघीय कार्यालयसँगको समन्वयमा सञ्चालन गर्ने प्रावधानको व्यवस्था गरेको छ । आन्तरिक मामिला तथा कानुनमन्त्री ज्ञानेन्द्र यादवले प्रस्ताव गरेको अनुसन्धान ब्युरो सम्बन्धमा व्यवस्था गर्न बनेको विधेयक आइतबार सर्वसम्मतिले पारित भएको छ । चार महिनाअघि नै ल्याइएको उक्त प्रस्ताव प्रदेशसभाको विधायन समितिमा छलफलपछि फर्किएको हो । शान्तिसुरक्षा कायम गर्न गुप्तचरी काम गर्ने यो निकायमा प्रमुख पूर्वडीआईजी वा प्रहरीको माथिल्लो दर्जाबाट अवकाश पाएकालाई राखिने व्यवस्था गरिएको छ । शान्तिसुरक्षाका लागि प्रदेश सरकारसँग सूचना संकलन गर्ने संयन्त्र नभएकाले अनुसन्धान ब्युरो गठन गर्न विधेयक ल्याएका हौं, आन्तरिक मामिला तथा कानुनमन्त्री ज्ञानेन्द्र यादवले भने । प्रस्ताव पारित हुनुअघि प्रदेशसभा बैठकमा नेकपा सांसद सुन्दर विश्वकर्माले ब्युरो प्रमुखको सेवा, सुविधा र मर्यादाक्रम प्रस्ट नभएको भन्दै विधेयकमा विस्तृत रूपमा आउनुपर्ने बताए । ब्युरोले बन्द इजलासमा कारबाही हुने व्यवस्थालाई पारदर्शी गर्नुपर्ने व्यवस्था गर्न उनको सुझाव थियो । राजपा सांसद प्रमेश्वर साहले अनुसन्धान ब्युरोको केन्द्रीय कार्यालय प्रदेश राजधानीमा राख्न सुझाव दिए । ब्युरोले सोझै संघीय सरकारलाई सूचना दिने व्यवस्था हटाएर प्रदेश सरकारमार्फत संघीय सरकारलाई सूचना दिने व्यवस्था गर्नुपर्ने बताए । समाजवादी पार्टीका सांसद रामआशिष यादवले प्रहरीका पूर्वडीआईजीले अनुसन्धान ब्युरो प्रमुख बन्ने र कार्यकाल ३ वर्ष हुने प्रावधान उचित भए पनि पुनः ३ वर्ष थप गर्न सक्ने व्यवस्था भने सान्दर्भिक नभएको तर्क गरे । ब्युरोले प्रदेश सरकारले अनुसन्धान गर्न आदेश दिएका विषय र सरकारले तोकिदिएका अन्य काम गर्ने वा गराउनुपर्ने समेत विधेयकमा उल्लेख छ । आन्तरिक मामिला तथा कानुन मन्त्रालयको सिफारिसमा प्रदेश मन्त्रिपरिषद्ले अनुसन्धान ब्युरो प्रमुख नियुक्त गर्नेछ । प्रदेश प्रहरीका नायब महानिरीक्षक वा यो पदबाट अवकाशप्राप्त व्यक्ति ब्युरो प्रमुख नियुक्त हुने विधेयकमा व्यवस्था गरिएको छ । तीन वर्ष पदावधि तोकिएका ब्युरो प्रमुखको कार्यकाल पछि पुनः थप गर्न सकिने व्यवस्था गरिएको छ । यस ऐनअन्तर्गतको कसुरको अभियोजन मुख्य न्यायाधिवक्ता कार्यालयले गर्ने व्यवस्था छ । ऐनअन्तर्गत सजाय हुने कसुरसम्बन्धी मुद्दा हेर्ने अधिकार प्रदेशस्थित उच्च अदालतलाई दिइएको छ । ब्युरोले राष्ट्रिय सुरक्षा, शान्ति वा सुव्यवस्थासँग सम्बन्धित सूचना तत्काल संघीय सरकारलाई दिनुपर्ने विधेयकमा उल्लेख छ ।"
अब कहिल्यै धोका नहोस्,"चिकित्सा शिक्षा र सार्वजनिक स्वास्थ्य सेवा सुधारका माग सम्बोधन गर्न सरकारले अन्ततः शनिबार राति आठबुँदे सहमति गरेपछि चिकित्सक गोविन्द केसीले २८औं दिनपछि आफ्नो आमरण अनशन तोडेका छन् । अनशन थालेको २३ दिनसम्म सरकारले वार्ता गर्ने तदारुकतासम्म नदेखाउँदा धेरैलाई सत्याग्रहीको जीवनकै चिन्ता लाग्न थालिसकेको थियो । भलै चिकित्सक केसीलाई आफ्नो ज्यानको होइन, आम नेपालीको जीवन जोगाउने गरीको चिकित्सा स्वास्थ्य र शिक्षाको चिन्ता थियोछ । सरकारले बल्लतल्ल सहमति गरे पनि त्यस्तो चिन्ता गर्नुपर्ने कारण भने अद्यापि छ । किनभने, सरकारले केसीसित गरेको यो पहिलो सहमति होइन । यसका अधिकांश बुँदा पहिल्यै सहमति भइसकेका विषयको पुनः प्रतिबद्धता मात्रै हो । त्यसैले, अब भने सरकारले सहमतिमा हस्ताक्षर गरेको मसी ओभाउन नपाउँदै पुनः यसलाई लत्याउने धृष्टता गर्नु हुँदैन । अहिले जेजस्ता सहमति भएका छन्, तिनको हुबहु पालना गर्नुपर्छ । चिकित्सक केसी फेरि अनशन नबसून् भनेर मात्र होइन, उनका मागहरू विशुद्ध जनसरोकारका विषय हुन् र तिनलाई पूरा गर्नु आफ्नो दायित्व हो भन्ने महसुस गरेर सरकार अघि बढ्नुपर्छ ।सरकारले केसीसित गरेको सहमतिका सबै बुँदा कार्यान्वयनयोग्य छन्, यसर्थ तिनलाई मूर्तरूप दिन कुनै आनाकानी गरिनु हुन्न । सहमतिको पहिलो बुँदाको क मा कर्णाली स्वास्थ्य विज्ञान प्रतिष्ठान, जुम्लामा भौतिक पूर्वाधार र जनशक्तिको प्रबन्ध गरी आगामी शैक्षिक सत्रदेखि एमबीबीएसलगायत शैक्षिक कार्यक्रम सुरु गर्ने उल्लेख छ । २०६८ कात्तिक ३ मा स्थापित कर्णाली स्वास्थ्य विज्ञान प्रतिष्ठानको ऐनले नै चिकित्सा शिक्षा अध्ययन गराउने भनिसकेको छ । प्रतिष्ठानको २०७४ मा बसेको पाँचौं सिनेटले एमबीबीएस कार्यक्रम सञ्चालनका लागि सैद्धान्तिक निर्णय पनि गरिसकेको छ । यसबीचमा कतिपय पूर्वाधार निर्माण पनि गरिएका छन् । २०७६ साउनमा एमबीबीएसको पाठ्यक्रम तयार गरिएको छ, आधारभूत विज्ञानको प्रयोगशाला बनाइसकिएको छ । बेसिक साइन्सतर्फ ११ र क्लिनिकलतर्फ ४१ जना प्राध्यापक पनि नियुक्त भइसकेका छन् । तसर्थ आवश्यक थप जनशक्ति र पूर्वाधारको व्यवस्था गरेर सरकारले केसीसितको सहमति पालना गर्नुपर्छ ।यस्तै, बुँदा १ को खछ मा उल्लिखित सुदूरपश्चिम प्रदेशमा गेटा मेडिकल कलेज स्थापना गर्न कानुनी व्यवस्था गर्नेदेखि प्रदेश २ को बर्दिबासमा सरकारी मेडिकल कलेज खोल्ने र डोटी वा डडेलधुरा, उदयपुर र इलाम वा पाँचथरमा सरकारी मेडिकल कलेज खोल्न प्रक्रिया अघि बढाउनेजस्ता विभिन्न सहमतिमा कुन अवधिमा के गरिसक्ने भन्ने स्पष्टता भएकाले तिनलाई तद्नुसार पूरा गर्ने बाटोबाट सरकार पन्छिनु हुँदैन । दोस्रो बुँदामा कोभिड१९ को उचित व्यवस्थापनबारे उल्लेख छ, जुन विषय यसै पनि अहिले सरकारको प्रमुख प्राथमिकतामै पर्नुपर्छ । यसबाहेकका, प्रस्तावित उच्च शिक्षासम्बन्धी विधेयक र एकीकृत स्वास्थ्य शिक्षा प्रतिष्ठानसम्बन्धी विधेयकमा पदाधिकारीको मापदण्ड निर्धारण समिति र कार्यदलले दिएको सुझाव समेट्नुपर्ने विषय पनि खासमा केसीले मागै नगर्दा पनि सम्बोधन हुनुपर्ने मामिला हो । तसर्थ, सहमतिका हरेक बुँदा कार्यान्वयनमा सरकार अल्मलिनुपर्ने कारण छैन । अनशनका क्रममा शरीर कमजोर भएकाले अबका केही दिन चिकित्सक केसीले सम्भवतः स्वास्थ्य लाभ गर्नुपर्नेछ । तर, सरकारलाई अब आराम गरेर बस्ने कुनै छुट छैन, आजैबाट स्पष्ट मार्गचित्र बनाएर सहमतिको शीघ्र कार्यान्वयनमा लाग्नुपर्छ । त्यसक्रममा केही जटिलता देखिएमा चिकित्सक केसी र उनको टोलीसित थप परामर्श गर्दै अघि बढ्नुपर्छ ।खासमा कुनै पनि सरकार चिकित्सा शिक्षा र स्वास्थ्यका सवालमा गम्भीर नभएकैले चिकित्सक केसी घरीघरी अनशन बस्नुपरेको हो । उनले कुनै निश्चित पार्टी सरकारमा हुँदा वा कुनै खास व्यक्ति प्रधानमन्त्री भएका बखत मात्र आन्दोलन गरेका छैनन् । जबजब उनलाई स्वास्थ्य सुधारका लागि सरकार उदासीन भएको महसुस हुन्छ, तबतब उनी सत्ता सञ्चालकहरूलाई घच्घच्याउन सत्याग्रहमा बस्ने गरेका छन् । हरेकपटकजसो तत्कालीन सरकारले यिनको अभियानलाई आफैंविरुद्धको षड्यन्त्रजस्तो ठाने पनि, वास्तवमा चिकित्सक केसी कहिल्यै कसैको पक्षविपक्षमा भएनन् । उनका लागि आफ्नो भनेकै केवल जनस्वास्थ्यका विषय मात्रै रहेहुन् । चिकित्सा शिक्षालाई सर्वसुलभ र विकेन्द्रित तुल्याई सार्वजनिक स्वास्थ्य सेवामा आम जनताको पहुँच पुर्याउने आफ्नो मूल कार्यसूची बोकेर यिनी जुनसुकै सरकारविरुद्ध आन्दोलित भइरहेका छन् । चौतर्फी दबाबका कारण सरकारले यिनको मागमा सहमति गरे पनि त्यसको मसी सुक्न नपाउँदै वाचा भुलिदिने गरेका कारण अहिलेसम्म दिगो समाधान ननिस्किएको हो ।चिकित्सक केसीको आन्दोलनका प्रतापका कारण मुलुकमा चिकित्सा शिक्षाले केही दिशाबोध नगरेको होइन । त्रिभुवन विश्वविद्यालयका पूर्वउपकुलपति केदारभक्त माथेमाको अध्यक्षतामा चिकित्सा शिक्षासम्बन्धी राष्ट्रिय नीति तर्जुमा गर्न उच्चस्तरीय कार्यदल बन्नु, त्यसकै प्रतिवदेनका कतिपय सुझाव कार्यान्वयनमा जानु, मेडिकल कलेजहरूमा सिट संख्या र शुल्कको सीमा तोकिनुजस्ता विषय यसबीचमा भएका महत्त्वपूर्ण उपलब्धि हुन् । तर जबजब खासखास स्वार्थसमूहको अवाञ्छित प्रभावका कारण उनका कति ठोस माग पूरा गर्न सरकार उदासीन बन्छ, कागजमा प्रतिबद्धता जनाए पनि व्यवहारमा मुन्टो फर्काउँछ, तबतब उनले फेरि सत्याग्रह थाल्ने गरेका छन् । २०६९ असारमा पहिलोपटक अनशन बसेयताका ९९ महिनामा उनले १९ चोटि अनशन बसिसकेका छन् । यस आठ वर्षको दौरान उनले जम्माजम्मी साढे आठ महिना त अनशनमै बिताउनुपरेको छ । यसरी औसतमा ५ महिनाको एकपटक उही तथा उस्तै मागका लागि सत्याग्रहमा बस्नुपर्ने स्थिति आउनु आफैंमा सरकार गम्भीर नभएको द्योतक हो । अब फेरि सरकारले यस्तै रवैया प्रदर्शन दोहोर्याउनु हुन्न, चिकित्सक केसीलाई धोका दिएर आम स्वास्थ्यका सवालमा आफ्नो उपेक्षा प्रदर्शन गर्नु हुँदैन । मुलुक र जनताका खातिर जसरी पनि उनीसँगको सहमतिलाई हुबहु कार्यान्वयन गर्नुपर्छ ।"
न्यायको बाटो घुमाउरो,"भारतमा बलात्कारका घटना सार्वजनिक हुँदा राजनीतिक नेतृत्व, मिडिया र सर्वसाधारणले कडा विरोध गर्छन् । बलात्कारीलाई मृत्यदण्डसम्मको सजाय दिने कानुनी व्यवस्था छ । हाम्रोमा भने कडा कानुनीको व्यवस्था हुँदाहुँदै पनि बलात्कारीले उन्मुक्ति पाउँछन् । दण्डहीनता मौलाउँदा बलात्कार र हत्याका घटनाले सीमा नाघ्न थालेको छ । न्यायको बाटो लामो र घुमाउरो भएकाले पीडक सहजै उम्कन्छन् । पछिल्लो समय राष्ट्रिय सभाका सांसद र गृहमन्त्रीले बलात्कारसम्बन्धी सार्वजनिक रूपमा गैरजिम्मेवारपूर्ण तरिकाले बोले । उनीहरूको अभिव्यक्ति सुन्दा लाग्यो हाम्रा दिदीबहिनी निकै असुरक्षित छन् । गृहमन्त्रीका अनुसार अन्य देशको तुलनामा नेपालमा बलात्कारका घटना न्यून छ, त्यसैले चिन्ता लिइहाल्नुपर्दैन रे ! जिम्मेवार व्यक्तिले यस्तो भन्न सुहाउँछ ?समाजमा बदनाम भइन्छ भन्ने डरले बलात्कारका घटनामध्ये लगभग १० प्रतिशतको मात्र उजुरी दर्ता हुन्छ । केन्द्रदेखि गाउँसम्म राजनीतिक पहुँचका आधारमा बलात्कारी कानुनी फन्दाबाट उम्कन्छन् । पछिल्लो राजनीतिक परिवर्तनसँगै महिला नेतृहरूको संख्या बढेको छ । पालिकादेखि राष्ट्रपति कार्यालयसम्म महिला शासकको उपस्थिति छ । तर दिनहुँ बढिरहेको महिला हिंसाबारे उनीहरूले आवाज उठाउन सकेका छैनन् । बजारको विस्तार भएसँगै देशका सबै ठाउँमा रक्सी सहजै उपलब्ध छ । बलात्कार बढ्नुमा मदिरा पनि मुख्य कारक हो । गाउँका भलाद्मी र राजनीतिज्ञहरूले अधिकांश बलात्कार गाउँठाउँमै सामसुम पार्ने प्रवृत्ति व्याप्त छ । बलात्कार गर्ने तर कारबाही नहुने भएपछि बलात्कारीको मनोबल बढेको छ । यस्तो प्रवृत्तिले बलात्कारी जम्माउन मद्दत गर्छ । र, यो स्थिति कम गर्न सबैले आआफ्नो ठाउँबाट भूमिका खेल्नुपर्छ । राज्यको तर्फबाट कानुनको कार्यान्वयनमा विशेष पहल आवश्यक छ । प्रायः बलात्कृत हुने तल्लो जातका छन्, बलात्कारी उच्च जातका । तल्लो जातका महिलाहरू जस्तोसुकै अपराध सहन बाध्य हुनुपरेको छ । यस विषयमा थप छलफल गरेर बलात्कारलाई निर्मूल पार्नुपर्छ । भुवनेश्वर शर्मा, चन्द्रागिरि२, काठमाडौं"
देवता खोज्ने समाजमा कुलमान,"जनताको स्मरणशक्ति कम हुन्छ भनिन्छ । भावावेश सबैका लागि स्वाभाविकै होला, तर नेपालीहरू अलि बढी नै भावनामा बग्छन् । कुलमान घिसिङ यसको पछिल्लो उदाहरण हुन् । अचेल कुलमानलाई हरेक विषयमा जोडेर देवत्वकरण गर्न खोजिँदै छ । लोडसेडिङ समाप्त हुनुमा कुलमानको भन्दा बढी योगदान तत्कालीन जलस्रोतमन्त्री जनार्दन शर्माको थियो । शर्माले त्यस बेला प्राधिकरणका कर्मचारीहरू मिलेर तीन ठूलै उद्योगलाई दिनरात अनवरत विद्युत् उपलब्ध गराएको थाहा पाएपछि लाइन काटे । यो काम त्यतिखेर चर्चित बन्यो । तर त्यस्ता कर्मचारीलाई कारबाही गर्न शर्माले सकेनन् । छानबिन प्रतिवेदन त्यसै गुपचुप पारियो । विद्युत् चुहावट नियन्त्रणमा पनि शर्माको योगदान अविस्मरणीय छ । थुप्रै विद्युत् प्रसारण लाइन निर्माणको अवरोध फुकाउने चेष्टा त्यसै बेला गरियो । यसै पृष्ठभूमिमा कुलमान विद्युत् प्राधिकरण प्रवेश गरे । यस अर्थमा उनी भाग्यमानी हुन् । उनी भर्ती हुने बेला केही नयाँ जलविद्युत् परियोजना सञ्चालनमा आए । ढल्केबरबिजलपुरा ४०० केभी लाइनमा १३२ को लाइन चालु भयो र भारतबाट विद्युत् ल्याउन सम्भव भयो । त्यसपछि यी सबै काममा कुलमानको नाम जोडेर गीत गाउन थालियो । र, दृश्यबाट शर्मा हराए । कुलमान अन्य धेरै इन्जिनियरजस्तै प्राधिकरणको काम गरी सेवानिवृत्त भएका छन् । उनी अरूजस्तै सामान्य व्यक्ति हुन् । अझै कुलमानलाई ठूलै जिम्मेवारी दिए हुन्छ । उनी त्यसका लागि उपयुक्त पात्र पनि हुन् । रेखा शर्मा, कपन, काठमाडौं"
फेरि अनशन बस्नु नपरोस्,"सरकारले गोविन्द केसीको माग सम्बोधन गर्यो । वर्षौंदेखि सरकारको टाउ दुखाइको कारण बन्दै आएका छन्, केसी । उनले आफ्नो जीवनलाई जनताप्रति समर्पित गरे । १९ औं पटक अनशन बसिसकेका केसी सधैं भन्छन् निमुखा जनताले पनि स्वास्थ्य सेवा सर्वसुलभ तरिकाले पाउनुपर्छ । उनको अनशनको मागको केन्द्रमा यही कुरा हुन्छ । प्रत्यक अनशन भङ्ग गर्न उनीसँग सरकारले यसरी नै सहमति गर्छ तर माग पूरा गर्दैन । अनि फेरि सहमतिको कार्यान्वयन गर्न अनशन बस्नुपर्ने स्थिति आइपर्छ । यो सिलसिला यसपालि टुटोस् । केसीलाई दूधे बालकलाई झैं ललीपप खुवाएर फकाउने काम बन्द गर्नुपर्छ, सरकारले । अहिलेसम्मको उनका केके माग पूरा भए केके बाँकी छन् भन्ने विषयमा पनि बहस आवश्यक छ । अनशन बस्ने सहमति हुने तर उपलब्धि शून्य भयो भने जनतालाई के फाइदा होला र ? उनको माग जनताको माग हो । उनलाई जनताले सधैं साथ दिएका छन् । उनीजस्ता व्यक्ति समाजलाई चाहिन्छ । यसपालि सरकारले उनलाई साथ देओस् भन्ने कामना गर्छु । फेरि यही मागका लागि उनी अनशन बस्नु नपरोस् । श्यामसुन्दर कुइँकेल, हाँडीगाउँ, काठमाडौं"
मृत्यु संस्कारको दिन घटाऊ,"हालै मेरा आफन्तको ५३ वर्षको उमेरमा क्यान्सरबाट मृत्यु भयो । मृत्युपूर्व उनले भनेका थिए मेरो मृत्यु संस्कार पाँच दिनमै सक्नू र गरुड पुराण वाचन नगर्नू । ती आफन्तले मात्र यो कुरा बुझेर भएन, पुरेतहरूले पनि मृत्यु संस्कार सुधार्ने आवश्यकता महसुस गर्नुपर्यो । विडम्बना, नेपालका ९९ प्रतिशत पुरेतले यो संस्कार सुधार्ने अभियानलाई आत्मसात् गरेका छैनन् । उल्टै कुनै पुरेतले छोटकरीमा संस्कार गराए उनीहरूलाई पुरेत समाजबाटै बहिष्कार गर्ने नयाँ अभियान पो चलेको रहेछ । पाँचदिने मृत्यु संस्कार गर्न कुनै पनि पुरेतले टेरपुच्छर नलगाएपछि बाध्य भएर ती आफन्तको काजकिरिया तेह्रै दिन गर्नुपर्यो । यो जायज हो ? संस्कारमा सिन्डिकेट लाउनु, सुधार गर्न खोज्नेलाई रोक्नु र उल्टै बहिष्कार गर्नु असल पुरेतको आचरण हुन सक्दैन । यसमा सुधार ल्याउनैपर्छ । अन्यथा नयाँ पुस्ताले यस्ता झन्झटिलो संस्कार आत्मसात् नगर्न सक्छ । हिजो तेह्र दिन लगाएर हिँडेर पुगिने ठाउँमा आज तेह्र मिनेटमै पुगिन्छ । तर सय वर्षअघिको मृत्यु संस्कार आज पनि उही बयलगाडाको गतिमा हिँडिरहेको छ । यसलाई सुधार्न तत्काल जनचेतना जगाउने र पुरेतहरूलाई सम्झाउने काम गर्नुपर्छ । पाँचदिने मृत्यु संस्कार गर्ने शास्त्रीय किताब बजारमा पाइँदो रहेनछ । त्यस्ता पुस्तक तयार गरी ठाउँठाउँमा सुलभ गराउन पशुपति विकास कोष तयार हुनुपर्छ । कसैले पाँचदिने मृत्यु संस्कार गर्छु भनेमा त्यो गराउने पुरेतहरू सहजै पाउने व्यवस्था मिलाउन विकास कोष र विभिन्न स्थानका प्रसिद्ध धार्मिक पीठहरू लाग्नुपर्छ । त्यस्ता पुरेतहरूको रोस्टरै निकाल्नु आवश्यक छ । अनि मृत्यु संस्कार सुधार अभियानको विरोध गर्ने पुरेतहरूलाई सामाजिक सुधार ऐनअनुसार कडा कारबाहीको व्यवस्था सम्बन्धित निकायले गर्न जरुरी छ । गोपाल देवकोटा, गोकर्णेश्वर८, जोरपाटी"
सीसीएमसी बेपत्ता !,"एक व्यक्तिमा कोरोना देखिँदा देशव्यापी लकडाउन घोषणा गरी जनजीवन ठप्प पार्ने सरकार अहिले एक दिनमै ५ हजारभन्दा बढी संक्रमित थपिँदा पनि मौन बस्नु आश्चर्यजनक छ । दुईचार जनामा संक्रमण देखिँदा रातारात आपत्कालीन बैठक बसी कोरोना रोकथामका लागि निर्णय गर्ने कोभिड१९ संकट व्यवस्थापन केन्द्र (सीसीएमसी) यतिखेर सक्रिय छ कि निष्क्रिय, अत्तोपत्तो छैन । संक्रमण तीव्र गतिमा बढिरहँदा पनि सीसीएमसीले बैठकसम्म बोलाएको सुनिएन । अलि अघि कोरोना रोकथामका अनेक उपाय सुझाउने प्रधानमन्त्री केपी ओलीसमेत अहिले चुपचाप छन् । महामारी अनियन्त्रित भइरहेको छ । यस्तो संवेदनशील घडीमा प्रधानमन्त्री स्तरबाट कुनै ठोस प्रयास नहुनु विडम्बनापूर्ण छ । स्वास्थ्य मन्त्रालयको काम दिनहुँ पत्रकार सम्मेलन गरी संक्रमितहरूको संख्या सर्वसाधारणमाझ ल्याइपुर्याउनमै सीमित छ ।सरकारले प्रायः क्षेत्रका गतिविधि खुला गरेपछि विशेष गरी सहरी क्षेत्रमा कोरोना रोग नै होइन भने जसरी लापरबाहीपूर्ण तरिकाले भीड बढेको छ । काठमाडौंजस्तो घना बसोबास भएको ठाउँमा कोरोना रोकथामका लागि अपनाउनुपर्ने स्वास्थ्य सुरक्षाका सामान्य मापदण्ड पनि सर्वसाधारणले पालना गरेका छैनन् । खुलेआम हिँड्न थालेका छन् । सार्वजनिक यातायात यात्रुले भरिभराउ हुन थालेको छ । असन, इन्द्रचोक लगायतका बजारमा बिहानदेखि रातिसम्म दसौं हजार मानिस किनमेलका लागि पुगेका छन् । जताजतै अत्यासलाग्दो भीड देखिन्छ । संक्रमणको बढ्दो ग्राफ र काठमाडौंवासीको दैनिकी हेर्दा यो सहर छिट्टै कोरोना संक्रमणको हटस्पट बन्दै छ । अन्य सहरको तुलनामा काठमाडौं हटपस्टको दौडमा अग्रस्थानमा छ । अब सरकारका तर्फबाट कोरोना रोकथामका लागि पुनः ठोस र निर्दयी कदम चालिएन भने हामी भाइरसबाट जोगिन भगवान्को शरणमा पर्नुबाहेक अर्को विकल्प छैन । पूर्ण थापा, मन्थली, रामेछापकोरोना संक्रमितको संख्या एक लाख कटिसकेको छ । महामारी नियन्त्रणका लागि सरकारले सीसीएमसीको गठन गरेको थियो । गठनकै बेला यसको विरोध पनि भयो । यो संरचनाले काम गर्दैन कि भन्ने डर त्यतिखेरै थियो । नेकपाका कार्यकारी अध्यक्ष पुष्पकमल दाहालले राजनीतिक दलहरूको संयन्त्र बनाउन सुझव दिएका थिए । तर सरकार प्रमुखलाई यो सुझावले आकर्षित गर्न सकेन, कारण उनैलाई थाहा होला । कोरोना संक्रमणको ग्राफ अत्यन्तै द्रुतगतिमा बढिरहेको छ । भोलिका दिन भयावह हुने निश्चित छ । सीसीएमसीको बैठक असोज महिनामा एक पटक मात्र बसेको खबर सुन्दा निकै नरमाइलो लाग्यो । सीसीएमसीले मात्र होइन, सरकारले पनि महामारीलाई अत्यन्तै हलुकासँग लिएको छ भन्ने कुरा सरकारको पछिल्लो कामकारबाहीले प्रस्ट पारेको छ । दसैं, तिहार र छठ आउँदै गरेकाले काठमाडौंबाट सर्वसाधारण गाउँतिर जान थालिसके । चाडबाडले कोरोना भाइरसलाई पनि एक ठाउँबाट अर्को ठाउँमा पुर्याउँदै छ । संक्रमित र मृत्यु हुनेको संख्या डरलाग्दो गरी बढ्दा पनि मन्त्रीहरू अझै हामी अन्य देशको दाँजोमा सुरक्षित छौं र हाम्रो क्षति कम छ भनेर अन्तर्वार्ता दिइरहेका छन् । बैठककै नबस्ने सीसीएमसीले के काम गर्ला ? यो हुनु र नहुनुको कुनै अर्थ छैन भन्ने कुरा पछिल्ला घटनाक्रमले छर्लंग पारेको छ । समय अझै बाँकी छ, सरकार संवेदनशील भएर कोरोना नियन्त्रणमा आफ्नो शक्तिको प्रयोग गर, नियुक्तिमा मात्र रमाउने होइन । रामकृष्ण बराल, जोरपाटी५, काठमाडौं"
महामारीमा भोजन शिक्षा,"राष्ट्रसंघीय पूर्व खाद्य अधिकार प्रतिवेदक ओलिभिएर सुटरले भने । सुन्दा पहेलीजस्तो लाग्ने यो भनाइ वर्तमान खाद्य समस्याको लहरो तान्दा गर्जिने पहरो हो । मानिस किनेर खाने भएदेखि नै यो समस्याको सुरुआत भएको हो । पैसा कमाएपछि मानिसले ऊर्जासघन खाना खान थाल्यो । अर्थात्, हिजो दालभात, ढिँडो, आलु, रोटी खाने मानिस थप दूधदही, विशेष गरी मासु धेरै खाने भयो । यसले गर्दा लगाइएका अन्नबाली मानिसले खानेभन्दा जनावरलाई खुवाउने र जनावर वा त्यसका उत्पादन मानिसले खाने भयो । सीमान्त जग्गामा उमारिएको मानिसको अन्न जनावरले खाने भए । जनावरका मासु, दूध आदि मानिसले खायो । किनेर खाने मानिसले शारीरिक श्रम पनि गरेन र मानिस झन् मोटाउने भयो ।हामी यो कुरा बृहत् चित्रमा अलि सजिलोसँग देख्छौं । युरोप र अमेरिकामा गाईवस्तुलाई खुवाउन उष्णदेशीय (ट्रपिकल) जंगल मासेर भटमास वा यस्तै नगदेबाली लगाइयो । साना किसान, आदिवासीहरू विकासका नाममा भूमिहीन हुन थाले । उनीहरू राजनीतिक तथा आर्थिक बलमा धपाइए । उनीहरूसँग लगानी गरेर प्रतिफल आउन सक्ने आकारको पुँजी (भाएबल क्यापिटल) थिएन । अनि जमिनको अभावमा उनीहरू भोकमरीको सिकार हुन थाले । मासु वा दूधजन्य पदार्थ मात्र होइन, उखु, कफीजस्ता नगदेबालीका कारण पनि जंगलको विनाश र साना किसान विस्थापित भएका छन् । आज कति धनी देशहरूले आफ्नो देशको जग्गा नपुगेर दक्षिण अमेरिका, अफ्रिका तथा पूर्वी युरोपीय देशका ठूला भूभागहरू पनि किन्न थालेका छन्, जसलाई जमिन कब्जा वा जमिन हत्याउने भनेर बुझिन्छ । यो भोजन शिक्षाको दीर्घकालीन र बृहत्तर पक्ष हो । सामान्यतः जनसंख्या बढ्ने र जमिन नबढ्ने माल्थसको सिद्धान्त भोकमरीको एउटा व्याख्या हो, समग्र व्याख्या होइन । विश्वमा सन् ६० को दशकदेखि नै खाना बढेको जनसंख्यालाई समेत पुग्ने गरी उत्पादन भएको हो । अर्थराजनीतिक कारणले मानिस भोका रहेका हुन् । उत्पादन बढे पनि आम्दानी वा खाद्यवस्तु उत्पादनका साधनको न्यायोचित वितरण नभएसम्म भोकमरी कायम रहन्छ ।नेपालमा पनि यसको विडम्बनापूर्ण सानो चित्र देखिएको छ । अन्न उम्रिने ठाउँमा घर उमारिरहेछौं । अनि विप्रेषणको मूल्यमा खाद्यवस्तु आयात गरिरहेछौं । देशमा धेरै रातो भाले रेस्टुरेन्टहरू खुलेका छन् । पहिलेपहिले उच्चवर्गीय मानिसहरू मोटाउने जस्तो अरूहरू पनि नै मोटाइरहेछौं । अनि उच्च रक्तचाप, मधुमेहजस्ता रोग कमाएर अस्पताल धाइरहेछौं । नेपालमा पनि अब झाडापखालाजस्ता सर्ने रोगभन्दा नसर्ने रोग बढी हुन थालेका छन् ।त्यसमाथि हाम्रो खाना विषले भरमार छ । आयातित र औद्योगिक व्यावसायिक रूपमा पोको पारिएका (प्याकेज्ड) खानाहरू सड्न वा कीरा लाग्न नदिन अनेकौं हानिकारक रसायन प्रयोग गरिएका हुन्छन् । रसायनयुक्त गुलिया पेयको त कुरै नगरौं । हाम्रो खाद्य शिक्षाले दिनुपर्ने यो अर्को ठूलो सन्देश हो ।जति विषादीले मानिसको शारीरिक स्वास्थ्यमा असर पार्दै छ, खेतीले माटो र पानीको स्वास्थ्य त्यति नै बिगार्दै छ । खाद्यका जानकारहरू भन्छन्, अब विश्वमा पानी र मल थपेर उत्पादन बढाउँला भन्ने ठाउँ बाँकी छैन । सघन रूपमा अन्न खेती गरिने जापान (धान), अमेरिका र रुस (गहुँ) को उत्पादन गएका केही दशकदेखि बढेको छैन । कृषिभन्दा अहिलेसम्म हरितगृह ग्यास उब्जाउने अरू क्षेत्र नै छन् तर यसले माटोलाई निर्जीव बनाइरहेको छ र पानीसमेत प्रदूषित गरिरहेको छ । रसायन प्रयोग गरेर तीव्र उत्पादनको प्रतिरक्षा भोकमरीका नाममा हुने गर्छ । माथि नै भनिसकियो, भोकमरी उत्पादनको भन्दा वितरणको समस्या हो । जे भए पनि प्रदूषित माटो कालान्तरमा ठूलो खाद्य समस्या हो जसप्रति हरेक नागरिक सचेत र सचेष्ट हुनु जरुरी छ । अब यो खाद्य वा कृषि विभागहरूको प्राविधिक विषय मात्र रहेन ।तर खाद्यवस्तु उत्पादनका प्रविधि र सवालमा जनसाधारणको चासो र ज्ञान घट्दै गएको छ । यो खाद्य शिक्षाको ठूलो सरोकारको विषय हो । प्राचीन मेसोपोटामियादेखि नै शिक्षा र खाद्यान्न उब्जाउने, प्रशोधन गर्ने कामलाई विपरीत ध्रुवका गतिविधिका रूपमा लिइँदै आएको पाइन्छ । जहिले पनि बृहत् परिदृश्यमा विश्व हेर्न सक्ने मानिसहरू खेतीपातीप्रति निरपेक्ष रहने र खेतीपातीमा लाग्ने मानिसहरू टाउको उठाएर हेर्न नपाउने अवस्था छ । खेती क्रमशः प्रकृतिसँग अन्तरक्रिया गरिने गतिविधिभन्दा विश्वका शक्तिशाली केही कम्पनीले आफ्नो नाफा कमाउन र नाफा सुनिश्चित गर्न गरिने गतिविधि भएको छ । यस्तो प्रणालीले हाम्रो खेतीपाती जुनसुकै बेला दुर्घटनामा पार्न सक्छ । खेतीपातीको आधारभूत ज्ञान जिउने वा मानव अस्तित्व कायम राख्ने अपरिहार्य सीपका रूपमा लिइनुपर्छ । कोभिड१९ को महामारीले यो कुराको निकै स्पष्ट संकेत गरेको छ । हामी यसलाई पाठका रूपमा कति लिन्छौं, त्यसमै हाम्रो भविष्य निहित हुनेछ । यथार्थमा स्थानीय तहमा खाद्यवस्तु उब्जाउने सीपलाई हामीले यस्ता प्रलयजस्ता महामारीको पूर्वतयारीका रूपमा हेर्नु जरुरी छ । खानेकुरामा कति ध्यान दिने भन्ने कुरा हामी यसलाई कति गम्भीरतापूर्वक लिन्छौं भन्नेमै भर पर्छ ।अर्को पक्ष हामीे शिक्षाको प्रयोजन कसरी बुझ्छौं भन्ने हो । शिक्षालाई जीवन र जगत्का बारेमा बुझ्ने प्रक्रियाका रूपमा पैसा कमाउनुभन्दा पर र फरक बुझ्ने हो भने खाद्य शिक्षा अपरिहार्य नै हो । विद्यालय तहमा गृह विज्ञान, पाक शिक्षा र उच्च तहमा खाद्य प्रविधिजस्ता विषय पाठ्यक्रममा रहे पनि समग्र खाद्य शिक्षा अझ बृहत् र गम्भीर विषय हो । यो कृषि, वातावरण विज्ञान र समाजशास्त्र विषयहरूमा खप्टिएर आउँछ । यथार्थमा खानेकुरा उमार्नेदेखि पकाउनेसम्मको चक्र हेर्न हो भने यसले प्रकृति र संस्कृतिलाई एक ठाउँमा ल्याएर हेर्छ । भोजन शिक्षालाई यो खाकामा हेर्न पाइयो र सकियो भने अभिभावकसमेत समग्र गृहस्थी सिकाइ प्रक्रियामा संलग्न हुने अवसर र आवश्यकता प्रकट हुन्छ । बेलायतमा सन् २००८ देखि विद्यालयमा पाक शिक्षा पुनःस्थापित गरियो । यसलाई उमार्ने कामसँग जोड्न अभियानहरू चलिरहेका छन् । वैकल्पिक मानिएका स्टाइनर वा फ्रेनेजस्ता शिक्षा प्रणालीहरूको उमार्ने र पकाउने मूल विषयवस्तु र विधि हो । शिक्षामा खाना उमार्ने र पकाउने गतिविधि अनुभवमा आधारित सिकाइको प्रभावकारी माध्यम हो । यसले जनज्ञानलाई स्थानीय तहदेखि नै विकसित गराउन पनि मद्दत गर्छ ।शिक्षालाई पैसा कमाएर जीवन धान्न सिक्ने एक मात्र प्रयोजनका रूपमा लिनेबाहेक जीवनका समस्या समाधान गर्ने उपायका रूपमा लिनेहरू वर्तमान शिक्षाका प्रक्रिया एवं विषयवस्तुप्रति आलोचनात्मक नै देखिन्छन् । नेपालसहित कति देशमा त यो पैसा कमाउन पनि नसक्ने माध्यम भएको छ । तैपनि औद्योगिक देशका शिक्षाकर्मी, शिक्षाविद् एवं शिक्षकहरू बिस्तारै शिक्षाले व्यक्ति र विश्वका वर्तमान समस्या समाधानमा योगदान गर्नुपर्छ भन्नेमा सहमत हुँदै आउँदै छन् । युरोप, अमेरिका र अस्ट्रेलियाका प्राथमिक विद्यालयहरूमा पनि शिक्षणकै एक भागका रूपमा करेसाबारी स्थापना गर्न थालिएको छ । हाम्रो देशमा पनि यदाकदा यस्ता कुरा हुने गर्छन् । एक विद्यालय एक बगैंचा को अवधारणा नीतिगत रूपमा समावेश पनि भएको छ जसको जस अरू धेरै पक्षमा आलोचित रहेका शिक्षामन्त्रीले पनि लिन सक्छन् ।कृषि विषयमै प्राविधिक तथा उच्च वा व्यावसायिक शिक्षाको चर्चा नगरौं । उत्तरी अमेरिकाका एकाध विश्वविद्यालयमा खाना र लुगा याने फुड एन्ड फाइबर जस्ता विषयको पढाइ हुन थालेको देखिन्छ । हाम्रो कृषिको उच्च शिक्षा पनि यति फराकिलो बनाउन आवश्यक भइसकेको छ । कृषिको उपयुक्त ज्ञान नहुनुको परिणाम त धनीले भन्दा गरिबले धेरै भोग्नुपर्छ ।काठमाडौंकै सम्भ्रान्तका सन्तान अध्ययन गर्ने युलेन्सजस्ता विद्यालयले यस दिशामा अग्रणी भूमिका खेलेका छन् । सार्वजनिक तहमा मदन राईको प्रयत्नमा गरिएको खोटाङमा रहेको विद्यालय पनि यसको उदाहरण हो । सुर्खेतको जनज्योति मावि पनि कृषि व्यवस्थाका रूपमा शिक्षण गराउन उदाहरणीय विद्यालयमा गनिन्छ । लगानी उच्च भए पनि सुर्खेतकै कोपिला भ्याली विद्यालय यस दिशातर्फको अर्को बलियो पाइला हो । यस पंक्तिकारको जानकारीमा नआएका अरू प्रयत्न पनि होलान् ।नेपालमा खाडी तथा इजरायलजस्ता देशमा काम गरेर आएका केही युवा व्यावसायिक कृषि गर्न थालेका देखिन्छन् । तिनीहरू अझ समग्र भोजन शिक्षाका दृष्टिले अभिमुख हुन बाँकी नै छ । औद्योगिक देशहरूमा अरू क्षेत्रका युवा व्यवसायीहरू आफ्ना नगदी कर्पोरेट पदहरू छाडेर विशेष गरी वातावरणीय खेतीमा आउन थालेका छन् । त्यस्ता अरू विषयका विज्ञ युवा नयाँ कृषकहरूलाई सहयोग पुग्ने शिक्षाको अर्को खाँचो छ ।भट्टराई शिक्षानीति तथा अभ्यास केन्द्र तथा खाद्यका लागि कृषि अभियानसँग सम्बन्धित छन् ।"
महिला हिंसाको अर्थराजनीतिक जरो,"सानातिना कानुनी सुधार अपर्याप्त हुन्छन्महिला अधिकारका लागि सानातिना कानुनी सुधार नेपालमा धेरैअघि सुरु भएका हुन् । जंगबहादुरले सतीप्रथा लगभग अन्त गरिदिएका थिए, बोक्सीहरूलाई अंगभंग गर्न पनि कडाइ गरेका थिए । चन्द्रशमशेरले सतीप्रथा औपचारिक रूपमा अन्त गरे । १९५८ र १९८० मा विभिन्न कन्या पाठशाला खोल्ने देवशमशेर तथा उनका भाइ चन्द्रशमशेर, महिलाहरूको संगठन खोलेर केही गर्न खोज्ने चन्द्रशमशेरकी कान्छी महारानी बालकुमारी देवी, २००४ सालमा पद्मकन्या विद्याश्रम खोल्ने पद्मशमशेरले पनि महिला अधिकारका क्षेत्रमा सीमान्त योगदान गरेका हुन् । आफ्नो समयमा यिनीहरूले जे गरे, त्यसको महत्त्व थियो, जुन इतिहासको सुदूरतासँगै हामीले राम्रोसँग नबुझौंला । २००८ मा खुलेको पद्मकन्या क्याम्पस पनि महिलाहरूको अधिकारका लागि कोसेढुंगा थियो । धेरैजसो पक्षमा युगभन्दा अघि हेरेर काम गर्ने बीपी कोइरालाले आफ्नो मन्त्रिमण्डलमा पहिलोपटक महिला मन्त्री द्वारिकादेवी ठकुरानीलाई राखेका थिए ।२०६१ मा शेरबहादुर देउवा प्रधानमन्त्री हुँदा बजेटमार्फत महिलाहरूका नाममा जग्गा दर्ता गर्दा (त्यस बेला १० प्रतिशत) छुट दिने नियम सुरु गरिएको थियो, जुन अहिलेसम्म छँदै छ । त्यस्तै, राजा ज्ञानेन्द्रले प्रत्यक्ष शासनको पालामा २०६२ को बजेट भाषणमार्फत लैंगिक उत्तरदायित्वको बजेट सुरु गरेका थिए । यी सबै महिला अधिकारका क्षेत्रमा भएका महत्त्वपूर्ण काम हुन् । अहिले प्रधानमन्त्री ओलीले एसिड आक्रमणमा परेका महिलाहरूका पक्षमा देखाएको सहानुभूतिलाई तथ्यांक संकलन र त्यसमा आधारित नीतिगत परिवर्तनमा बदल्न सकेमा त्यसले पनि सकारात्मक नतिजा ल्याउनेछ ।तर अबको नेपाललाई यत्तिले मात्र पुग्दैन ।जतिखेर सम्झना कामीको बलात्कार र हत्या भयो, त्यस बेला महिला सांसद, महिला मेयर, महिला उपमेयर, महिला संगठनहरूका कार्यकर्ताहरू सबैजसो चुप बसे । जबकि यी सबै सम्झनाहरूकै प्रतिनिधित्व गर्ने व्यक्ति हुन् । गएको वर्ष मेयर, उपमेयरका लागि गाडी र धेरै बैठकभत्ता बाँडिएको छ । महिला कोटाबाट माथिल्ला पदमा पुगेका नेताहरूले, मेयर वा उपमेयरले, सांसदले आफू गाडी वा भत्ता लिन्नँ तर महिलाहरूको जीवन सजिलो हुने गरी विद्यालयमा चर्पी बनोस्, स्यानिटरी प्याड सबैलाई उपलब्ध होस्, महिला सुरक्षाका लागि हटलाइन बनोस्, महिला कोटामा अफिसर भएकाहरूलाई तालिम तथा चुनौतीपूर्ण काम गर्ने अवसर मिलोस् भनेमा उनीहरूले महिलाहरूको साँच्चै प्रतिनिधित्व गर्छन् भन्ने बुझिन्छ । सधैं आफ्नै सुविधाको मात्र मतलब गर्ने, आफ्नो इज्जत सुहाउँदो गाडी चाहिन्छ भनेर माग्ने, आफू पदमा फुलेर बस्ने तर महिलाहरूको जीवनस्तर राम्रो बनाउन केही नगर्ने व्यक्तिहरूले महिला कोटामा पद ओगट्नु हुँदैन ।पत्रकार रोनान फ्यारोले अक्टुबर २०१७ मा न्युयोर्कर म्यागजिनमा प्रकाशित गरेको लेखअनुसार, संयुक्त राज्य अमेरिकामा केही महिलाले मिरामाक्स कम्पनीका प्रमुख हार्वे वेइन्स्टाइनले आफूलाई जबर्जस्ती गरे भनेर रिपोर्ट गरेपछि प्रहरीले गोप्य रूपमा छानबिन गरेर प्रमाण जुटाउँदै रहेछ । हार्वे धेरै शक्तिशाली मान्छे थिए । उनी बिल क्लिन्टनका साथी मात्र थिएनन्, बाराक ओबामाकी छोरी मालिया पनि उनीसँगै इन्टर्नसिप गर्थिन् । नेपालमा पनि जब कसैलाई गम्भीर अपराधको आरोप लाग्छ, प्रहरीले भित्रभित्रै भए पनि त्यसको छानबिन गर्नुपर्छ । नेपालमा राजनीतिक नेताहरूलाई यौन दुर्व्यवहारको आरोप लाग्दा उक्त दलका नेत्रीहरू नबोल्नु पनि अर्को उदेकलाग्दो कुरा हो । यी नेत्रीहरूको राजनीति व्यक्तिगत तुष्टिका लागि हो, यिनीहरूले समग्र महिलाको हितका लागि लडिरहेका छैनन् भन्ने यसबाट बुझ्नुपर्छ ।सामाजिक आन्दोलनहरू त्यसै पनि अप्ठेरा हुन्छन् । धेरै मानिसले यस्ता आन्दोलनमा भाग लिँदैनन् किनकि उनीहरूले फ्री राइड गर्न पाउँछन् । उदाहरणका लागि, टुँडिखेलमा नाराजुलुस गरेर महिला अधिकारका लागि आन्दोलन नगर्ने महिलाले पनि आन्दोलन सफल भएमा त्यसको फाइदा लिन पाउँछन् । त्यही भएर धेरै मानिसलाई यस्तो आन्दोलन आवश्यक रहेको अनुभूति हुँदैन । उनीहरू आन्दोलनको विरोध गरेरै पनि परिवार र पार्टीभित्र राम्रो सम्बन्ध कायम राखिरहन सक्छन् । यसैले महिला आन्दोलन सजिलो आन्दोलन भने हैन ।समग्रमा अबको महिला अधिकारसम्बन्धी आन्दोलनको लक्ष्य पहिलेको भन्दा फरक हुनुपर्ने देखिन्छ । एकातिर भ्रूण हत्या, विद्यालयमा असमान पहुँच, असहाय र वृद्ध अवस्थामा बोक्सीको आरोपमा दिइने यातनाविरुद्ध लड्नु छ भने, अर्कातिर के पढेका महिलाले जागिरमा समान अवसर पाइरहेका छन्, के तलब पुरुषको जस्तै छ, के गर्भधारण तथा बच्चाको स्याहारसुसारमा समय छुट्याएका कारण पदोन्नतिमा भेदभाव छ, के जागिरमा राम्रो गर्दागर्दै र आय आर्जनमा महत्त्वपूर्ण योगदान गर्दागर्दै पनि महिलाहरू घरेलु हिंसाको सिकार भएका छन्, के नयाँ कम्पनी खोल्न पुरुषजस्तै सक्षम छन् या उनीहरूलाई बाधा छ, गाउँ तथा सहरमा एक्लै हिँड्दा वा एक्लै डेरा खोज्दा सुरक्षित छन्, के विद्यालय पढ्दापढ्दै सानै उमेरमा बिहे गर्न बाध्य छन्, नभए सरकारको त्यसमा के भूमिका हुनुपर्छ जस्ता प्रश्नहरूमा ध्यान जानुपर्छ । यस्ता तथ्यांक कसरी जम्मा गर्ने भन्ने प्रश्न एकातिर महत्त्वपूर्ण छ भने, अर्कातिर महिलाहरूका लागि गाउँसहरहरू सुरक्षित बनाउन बजेटलाई कसरी प्रयोग गर्ने, लिंगनिरपेक्ष विकास नीतिनियम बनाउनबाट सरकारलाई कसरी निरुत्साहित गर्ने, तथ्यांकमा नतिजा देखिने गरी कार्यक्रमहरू कसरी ल्याउने र यसका लागि व्यापक जनसमर्थन कसरी जुटाउने भन्ने प्रश्न छ ।वर्तमान न्यायमन्त्री महिला अधिकार अध्येता हुनुहुन्छ र सदनमा धेरै महिला सांसदहरू हुनुहुन्छ । महिलाहरूको आर्थिकराजनीतिक अवस्था सुधार गर्न उहाँहरूले कस्ता कानुनी तथा शासकीय पहल गर्नुहुन्छ भन्ने कुरालाई इतिहासले ध्यान दिएर हेर्नेछ । महिला सबलीकरणमा बजेट छुट्याउन अर्थशास्त्रीहरूले पनि अप्ठेरो मान्नुपर्दैन । मुलुकको आधा जनसंख्या ओगट्ने महिलाहरू जति आधुनिक श्रमशक्तिमा समाहित हुन्छन् र जति आफैं कम्पनी खोलेर उद्यम गर्न सक्छन्, त्यति मुलुकको आर्थिक भविष्य दह्रो हुँदै जान्छ ।"
चिनियाँ समझदारी कार्यान्वयनको प्रतीक्षा,"जनवादी गणतन्त्र चीनका राष्ट्रपति सी चिनफिङले नेपालको राजकीय भ्रमण गरेको एक वर्ष पूरा भएको छ । भारतको चेन्नईनजिकैको ममल्लापुरममा भारतीय प्रधानमन्त्री नरेन्द्र मोदीसँग दोस्रो अनौपचारिक शिखर भेट गरेर गत वर्ष अक्टोबर १२ मा नेपाल आएर १३ तारिखमा स्वदेश फर्किएका राष्ट्रपति सीले नेपालबसाइका २२ घण्टामा नेपाली जनमानसमा छुट्टै प्रभाव छाडेका थिए । उत्तरी छिमेकका सर्वोच्च नेताबाट २३ वर्षपछि भएको भ्रमण नेपालका लागि आफैंमा महत्त्वको त छँदै थियो, छलफलका विषयवस्तु, भ्रमणका क्रममा भएका समझदारी, भ्रमणले दिएको सन्देश, अन्तर्राष्ट्रिय चासो र जनअपेक्षाले त्यसलाई अझ महत्त्वपूर्ण बनाएको थियो । आर्थिक विकासमा द्रुत गतिमा अघि बढिरहेको चीनले चाहँदा नेपालको विकासमा ऐतिहासिक फड्को सम्भव छ भन्ने जनचाहनालाई बुझेर होला, राष्ट्रपति सीले रात्रिभोजका क्रममा भनेका थिए, म प्रायः भन्ने गर्छु, बनाएका योजनाहरूलाई पूरा गरेरै छाडौं । नेपालको दीर्घकालीन विकासलाई प्रभाव पर्ने गरी दिएको यो वचन सबैका कानमा गुन्जिरहेकै हुनुपर्छ । भ्रमणका क्रममा भएका २० वटा समझदारी र सम्झौताहरू कार्यान्वयन भएको हेर्न नेपालीहरू आतुर छन् । उनी नेपालबाट फर्किएको केही समयपछि नै चीन स्वयम् कोभिड१९ को महामारीमा फसेको र त्यसलगत्तै नेपालसहित विश्व नै आक्रान्त भएकाले गत वर्ष भएका समझदारी र सम्झौताहरू कार्यान्वयनमा विलम्ब भएको छ । अहिलेलाई भौतिक रूपमा योजनाहरू कार्यान्वयनका लागि काम गर्न समर्थ नभए पनि दुवै देशका सरकारहरू आन्तरिक रूपमा तिनको तयारी गर्न, कागजी प्रक्रियाहरू पूरा गर्न, औपचारिकताका कामहरू सम्पन्न गर्न र छिट्टै कार्यान्वयनमा जाने गरी योजना बनाउन सक्षम हुनेछन् भन्ने विश्वास छ ।सन् १९५५ मा दौत्य सम्बन्ध स्थापना भएयता चीन नेपालको बलियो विकास साझेदार र भरपर्दो छिमेकी रहँदै आएको छ । नेपालको सत्ता राजनीतिसँग सोझो सरोकार नराख्ने, नेपालमा उत्पन्न समस्यालाई समाधान गर्न नेपालीहरू नै सक्षम छन् भन्नेमा विश्वास गर्ने र जुनसुकै सरकार आए पनि सदाबहार सम्बन्ध कायम राख्ने नीति अवलम्बन गरेका कारण नेपालको राजनीतिमा चीन विवादित छैन । साथै, चीनका मामिलामा नेपालमा पनि द्विविधा छैन । यहाँका सबै राजनीतिक दल एकचीन नीति प्रति प्रतिबद्ध छन् र नेपाली भूमिबाट चीनविरोधी गतिविधि गर्न नदिनमा एकमत छन् । सम्भवतः हाम्रो समस्यारहित द्विपक्षीय सम्बन्धको मूल कडी यही नै हो ।यस पृष्ठभूमिमा यति बेला नेपालमा नेपाल कम्युनिस्ट पार्टीको सरकार भएका कारण चीनको कम्युनिस्ट सरकारसँग विशेष सम्बन्ध रहेको प्रचार गर्नुमा तुक छैन । पक्कै पनि विचारधारा, झन्डा, नीतिकार्यक्रम, निरन्तर सम्बन्धजस्ता कारणहरूले चीन र नेपालका कम्युनिस्ट पार्टीबीच मित्रतापूर्ण, आत्मीय र पुरानो सम्बन्ध छÙ तर राज्यराज्यबीचको सम्बन्धलाई यससँग जोड्नु अतिरञ्जना मात्र हुन्छ । पछिल्ला दिनमा दुई पार्टीबीच बढेको घनिष्ठता, भ्रमण र अनुभवहरूको आदानप्रदान एवं समझदारी निर्माणलाई कम्युनिस्ट पार्टीबीचको मित्रवत् सम्बन्धभन्दा बढी बुझ्न आवश्यक छैन । फेरि एउटा राजनीतिक दलका हिसाबले चिनियाँ कम्युनिस्ट पार्टीले नेपालका अरू दलसँग पनि सम्बन्ध राखिरहेको छ र बेलाबेला गैरकम्युनिस्ट पार्टीका नेताहरू पनि चीन भ्रमणमा गइरहेकै छन् । त्यसैले नेपालमा कम्युनिस्ट पार्टीको सरकार भएका कारण चीनको चासो वा प्रभाव बढेको भनेर प्रचार गर्नु आफ्नो पुरानो मित्रको परिपक्व चरित्रलाई नबुझ्नु र बाहिरिया विश्लेषणबाट प्रभावित हुनु मात्र हुन्छ ।पक्कै पनि पछिल्ला दिनमा नेपाल र चीनबीच घनिष्ठता बढेको छ । यसको श्रेय निःसन्देह प्रधानमन्त्री केपी शर्मा ओलीलाई जान्छ । किनभने, ओलीको अघिल्लो कार्यकाल (सन् २०१६) मा नेपालले इतिहासमा पहिलोपटक चीनसँग पारवहन सम्झौतामा हस्ताक्षर गरी भूपरिवेष्टित राष्ट्रको एकतर्फी निर्भरता तोडेर दुईतिरका ढोका खुला गरेको थियो । राजा महेन्द्रले कोदारी राजमार्ग बनाएर उत्तरका पहाडसँग जोडेको हाम्रो सम्बन्धलाई प्रधानमन्त्री ओलीले पारवहन सम्झौता गरेर त्यहाँका समुद्रसम्म विस्तार गरेका छन् । यसले नेपालचीन सम्बन्धलाई ऐतिहासिक मोड दिएको तथ्यलाई कसैले अस्वीकार गर्न सक्दैन । सन् २०१५ मा नेपालले आफ्नो संविधान आफैं बनाएपछि भारतले थोपरेको पाँच महिना लामो नाकाबन्दीको चोटले हामीलाई उत्तरतिरका सम्भावनाहरू छिटो खोज्न बाध्य पारेको तथ्य स्मरण नगरी कम्युनिस्ट सरकार भएकाले चीनतिर ढल्किएको आरोप लगाउनु वैचारिक पूर्वाग्रह मात्र हुन्छ ।सन् २०१७ मा नेपालले चीनद्वारा अघि सारिएको उच्च आकांक्षी परियोजना बेल्ट एन्ड रोड इनिसियटिभ (बीआरआई) मा हस्ताक्षर गरेर चीनको विश्वव्यापी अभियानको साझेदार राष्ट्रका रूपमा आफूलाई उभ्याएको छ । तत्कालीन नेकपा (माओवादी) का अध्यक्ष पुष्पकमल दाहाल प्रचण्ड प्रधानमन्त्री र नेपाली कांग्रेसका नेता प्रकाशशरण महत परराष्ट्रमन्त्री भएका बेला गरिएको उक्त हस्ताक्षरले बीआरआईका बारेमा नेपालमा निर्मित राष्ट्रिय सहमतिलाई प्रतिविम्बित गर्छ ।तीन वर्षका बीचमा बीआरआई कार्यान्वयनका लागि हुनुपर्ने कामहरू हुन नसक्नुलाई चाहिँ सकारात्मक मान्न सकिन्न । सरकारी निकायहरूबीच समन्वयको अभाव, कर्मचारीतन्त्रको अलमल वा राजनीतिक नेतृत्वको कमजोर नेतृत्व क्षमता जस्ता जेसुकै पक्षले प्रभाव पारे पनि यति महत्त्वको विषयमा हेलचेक्र्याइँ गर्ने छुट पटक्कै छैन । किनभने, यस सन्दर्भमा हामीले हाम्रा वरपरका अरू मित्रले मात्र होइन, टाढाटाढाका मित्रहरूले पनि गम्भीरताका साथ हेरिरहेका छन् भन्ने हेक्का राख्नुपर्छ । प्रतिपक्षले समेत हस्ताक्षर गरिसकेको परियोजना भएकाले छिटोभन्दा छिटो कुनकुन योजना अघि बढाउने भन्नेबारे बिनाअलमल काम अघि बढाउनुपर्छ । नत्र भने स्वाभाविक प्रश्न उठ्छ परियोजना छनोटमै त यति विलम्ब हुन्छ भने कार्यान्वयन कहिले र कसरी होला ? दुई देशबीचको सम्बन्धमा आशंकाको यस्तो कुनै पनि छिद्र रहन नदिनका लागि दुवै देशका सम्बन्धित निकायहरूको ध्यान बेलैमा जानुपर्छ । चीनले कुनै कामको जिम्मा लियो भने त्यसलाई पूरा गरेरै छाड्छ भनेर नेपाली जनमानसमा परेको सकारात्मक प्रभावलाई यस्तो ढिलाइले नकारात्मक असर पार्छ भन्ने तथ्य बेलैमा दुवै थरीले बुझ्नु उपयुक्त हुन्छ ।सन् २०१८ मा प्रधानमन्त्री ओलीले दोस्रोपटक चीनको औपचारिक भ्रमण गर्दा रेल, सडक, हवाई, सूचना मार्ग, बन्दरगाह लगायतलाई समावेश गरेर हिमालय वारपार बहुआयामिक सम्पर्क सञ्जाल निर्माण गर्ने सहमति हुनुले आपसी सम्बन्धलाई थप मजबुत बनाएको थियो भने, राष्ट्रपति विद्यादेवी भण्डारीले सन् २०१९ मा गरेको चीनको राजकीय भ्रमणका बेला पारवहन सम्झौताको प्रोटोकलमा हस्ताक्षर गरेर सम्झौता र सम्बन्ध दुवैलाई थप परिपक्व बनाइएको थियो । यस पृष्ठभूमिमा भएको राष्ट्रपति सीको नेपाल भ्रमणले दुई देशबीचको सम्बन्धलाई थप सिमेन्टेड गरेको छ ।राष्ट्रपति सीको भ्रमणका क्रममा भएका सम्झौता र समझदारीहरू नेपालको विकासका लागि दीर्घकालीन महत्त्वका छन् । सम्झौता गर्ने र तुरुन्तै कार्यान्वयन गर्ने चिनियाँ राष्ट्रपति सीको चाहना कोभिड१९ महामारीका कारण तत्कालै कार्यान्वयन हुन कठिन भए पनि ढिलोचाँडो यी आयोजनाहरू कार्यान्वयन हुन्छन् र तिनले हाम्रो विकासको गति र दिशालाई निर्णायक रूपमा परिवर्तन गर्छन् भन्नेमा विश्वास गर्न सकिने पर्याप्त आधारहरू छन् । नेपालचीन सीमा वारपार रेलवे निर्माण सम्भाव्यता अध्ययन, अरनिको राजमार्गको स्तरोन्नति, काठमाडौंरसुवागढी राजमार्गमा दुईवटा सुरुङ निर्माण, कोशी राजमार्ग अन्तर्गत किमाथाङ्कालेगुवाघाट सडक निर्माण, कोशी आर्थिक करिडोर, गण्डकी आर्थिक करिडोर र कर्णाली आर्थिक करिडोर निर्माण एवं लिजीनेचुङ (कोरला) नाका खोल्ने लगायत पूर्वाधार क्षेत्रमा भएका सहमतिहरू उल्लेखनीय छन् । साथै, मदन भण्डारी विश्वविद्यालय स्थापना, नेपालचीन विद्युत् ऊर्जा सहयोग परियोजना, हिमाली भेगमा छरिएका बस्तीहरूको पुनःस्थापना लगायत एकीकृत विकास, अमिलो प्रजातिका फलफूलको चिनियाँ बजारमा सहज प्रवेश, सीमा व्यवस्थापन, पारस्परिक कानुनी सहायता, चेङ्दुमा नेपाली महावाणिज्य दूतावास स्थापना, पारवहन यातायात सम्झौता तथा प्रोटोकलको यथाशीघ्र कार्यान्वयनजस्ता समझदारीको कार्यान्वयनले हामीलाई विकासको नयाँ चरणमा प्रवेश गराउन उल्लेखनीय भूमिका निर्वाह गर्ने अपेक्षा छ । यिनको समयबद्ध कार्यान्वयन र परिणाममुखी कामबाहेक दुई देशबीचको विश्वासमा उचाइ थप्ने अर्को उपाय छैन ।प्रधानमन्त्री ओलीले निकै महत्त्वका साथ अघि सार्दै आएको काठमाडौंलाई दक्षिणमा दिल्ली र उत्तरमा बेइजिङसँग रेलमार्गबाट जोड्ने सपना हाम्रो मुलुकको समृद्धिको भविष्यसँग जोडिएको छ । त्यस क्रममा भारतसँग सम्भाव्यता अध्ययनका लागि सम्झौता भएर काम अघि बढिरहेको छ भने, चीनसँग पनि समझदारी भएको छ । दुई ठूला उदाउँदा आर्थिक तथा सामरिक शक्तिका बीचमा उभिएको र बारम्बार गतिशील पुल बन्ने चाहना अभिव्यक्त गरिरहेको नेपालका लागि भाग्यको ढोका खोल्ने ऐतिहासिक काम यही नै साबित हुने भएकाले हामीले यसमा निरन्तर जोड दिन आवश्यक छ । समयसारिणी निर्माण गरेर यी काम अघि बढाउन सक्दा मात्रै हामीले आफूलाई संसारका दुई ठूला जनसंख्या, बजार, अर्थतन्त्र र सम्बन्ध भएका मुलुकहरूसँगै उभ्याउन सक्छौं ।राष्ट्रपति सीको भ्रमणका बेला नेपालचीन सम्बन्धलाई औपचारिक रूपमै नयाँ उचाइमा पुर्याउने घोषणा भएको छ । माधवकुमार नेपालले प्रधानमन्त्रीका रूपमा चीन भ्रमण गर्दा सन् २००९ मा तय गरेको नेपालचीन सहयोगको बृहत् साझेदारी सम्बन्ध (नेपालचाइना कम्प्रिहेन्सिभ पार्टनरसिप अफ कोअपरेसन) लाई यस भ्रमणका क्रममा विकास र समृद्धिका लागि सहयोगको रणनीतिक साझेदारी (स्ट्राटेजिक पार्टनरसिप अफ कोअपरेसन फर डेभलपमेन्ट एन्ड प्रस्पेरिटी) मा विकास गरिएको छ । यसबाट पक्कै पनि दुई देश गम्भीरतापूर्वक आपसमा सहकार्य गर्न चाहन्छन् र त्यसका लागि दुवै देशको राजनीतिक नेतृत्व दृढ छ भन्ने देखिन्छ ।राष्ट्रपति सीको भ्रमणका क्रममा नेपालमा निर्मित राष्ट्रिय सहमति, जनस्तरबाट प्रकट हार्दिक स्वागत, सरकारबाट व्यक्त औपचारिक अपेक्षा र बौद्धिक क्षेत्रबाट अभिव्यक्त सकारात्मक प्रतिक्रियालाई चिनियाँ नेतृत्वले पक्कै बुझेको हुनुपर्छ । राजतन्त्रको अन्त्य, संविधान निर्माण, संघीय प्रणाली अवलम्बन, तीनै तहका निर्वाचन र धेरै पछि सुविधाजनक बहुमतका साथ स्थिर सरकार प्राप्तिपछि नेपालमा जबर्जस्त रूपमा बढेको सुखी नेपाली ः समृद्ध नेपाल को राष्ट्रिय आकांक्षालाई पूरा गर्न शक्तिशाली छिमेकीका हिसाबले चीनको भूमिका अपेक्षित छ । आम जनताले अनुभूति गर्न सक्ने गरी हाम्रो सम्बन्धको विस्तार विकासनिर्माणका सहमतिहरूको शीघ्र कार्यान्वयनमा निर्भर रहन्छ भन्ने तथ्यलाई हृदयंगम गर्नुपर्छ ।रिजाल नेकपाका केन्द्रीय सदस्य तथा विदेश मामिला विभाग उपप्रमुख हुन् ।"
ट्रम्पको साथ छोड्दै जोन्सन,"अमेरिकामा नोभेम्बर ३ मा हुने राष्ट्रपतीय निर्वाचनले यतिखेर विश्वकै ध्यानाकृष्ट गरिरहेको छ । कोभिड महामारीबीच हुन लागेको निर्वाचनमा रिपब्लिकन उम्मेदवार वर्तमान राष्ट्रपति डोनाल्ड ट्रम्पभन्दा विपक्षी डेमोक्र्याटिक पार्टीका उम्मेदवार ७७ वर्षीय जो बाइडेन अगाडि देखिएको राष्ट्रिय मत सर्वेक्षणले देखाएका छन् । विभिन्न राज्यमा चुनावीसभा जारी छन् ।निर्वाचनमा बेलायतले अग्रपंक्तिमा रहेका ठानिएका बाइडेनलाई समर्थन गर्ने समाचार प्रकाशमा आएको छ । प्रधानमन्त्री बोरिस जोन्सन समूहले ट्रम्प पुनः निर्वाचित हुने सम्भावना न्यून भएपछि बाइडेनलाई पछ्याउन सुरु गरेको बेलायती अखबार डेली मेलले दाबी गरेको छ । अमेरिकी राष्ट्रपति ट्रम्प र न्युयोर्कमा जन्मिएका जोन्सनबीच निकट सम्बन्ध रहेको ठानिन्छ । धेरैले उनीहरूलाई एकै प्रकृतिको भनेरसमेत दाँज्ने पनि गरेका छन् । जोन्सनलाई ब्रिटिस ट्रम्प भनेर पनि सम्बोधन गरेको सुनिन्छ । उनीहरूको आप्रवासीप्रतिको दृष्टिकोण, व्यक्तिगत जीवनमा उतारचढाव, शैक्षिक तथा राजनीतिक पृष्ठभूमि र कपालसमेत एकै खालको भनेर टिप्पणी हुने गर्छ । जातीय, इस्लामविरोधी र लैंगिक अभिव्यक्तिले पनि दुवै जना बेलाबेलामा विवादमा समेत आउने गरेका छन् । दुवै जनाले बिनासम्झौता बेलायत ईयूबाट बहिर्गमन हुनुपर्नेमा जोड दिँदै आएका थिए । ट्रम्पले ब्रेक्जिटपछि बेलायतले अमेरिकासँगको व्यापार सम्बन्ध थप विस्तार गर्ने बताउँदै आएका छन् । ईयूपछि बेलायतको दोस्रो ठूलो व्यापार सम्बन्धका साथै बेलायतसँग सामरिक महत्त्व राख्ने देश मानिन्छ अमेरिका ।राष्ट्रपति ट्रम्पले प्रधानमन्त्री नहुँदै बोरिस जोन्सन राम्रो प्रधानमन्त्री हुन सक्ने र ब्रेक्जिट वार्तामा युरोपियन युनियनका कट्टर आलोचक नाइजेल फराजलाई पनि सामेल गर्नुपर्ने भनिदिएका अभिव्यक्ति कूटनीतिक मर्यादाविपरीत भएको भन्दै आलोचनासमेत भएको थियो ।अमेरिकी डेमोक्र्याट्सहरूले नर्दन आयरल्यान्डसँगको शान्तिसम्झौता (गुड फ्राइडे एग्रिमेन्ट) अवमूल्यन गरे अमेरिकाबेलायत व्यापार सम्झौताका लागि आफ्नो समर्थन नहुने चेतावनी दिइसकेका छन् । बेलायतले युरोपेली संघबाट बाहिरिन गत जनवरीमा आफैंले गरेको सम्झौता प्रतिकूल हुने गरी नयाँ आन्तरिक बजार विधेयक ल्याउने सरकारी कदमको सर्वत्र आलोचना भएको थियो ।यसअघि बाइडेनले प्रधानमन्त्री जोन्सनले नर्दन आयरल्यान्डसँग सम्बन्धित ब्रेक्जिट बहिर्गमन सम्झौता फुकाए व्यापार वार्ता थन्किने बताएका थिए । गत महिना बाइडेनले बेलायती प्रधानमन्त्रीले आफ्ना मन्त्रीहरूलाई गत वर्ष हस्ताक्षर भएको बहिर्गमन सम्झौता संशोधन गर्ने अधिकार दिएको भन्दै सामाजिक सञ्जालबाट आक्रमण गरेका थिए । बाइडेनको जित भए अमेरिकासँग व्यापार सम्झौता सहज हुने अपेक्षाले पनि जोन्सनले उनलाई समर्थन गर्न चाहेको कतिपयको विश्वास छ । उता, बेलायत अमेरिका व्यापार सम्झौताको भविष्यबारे अन्योल भइरहँदा बेलायती सांसदहरूले यदि बाइडेन राष्ट्रपति भए त्यो सम्झौता प्रभावित हुने जिकिर गरेका छन् । केही वरिष्ठ सांसदहरूले डेमोक्र्याट्सले ब्रेक्जिट नबुझ्ने र उनीहरूले ईयूको पक्ष लिने चेतावनी दिएको बेलायती अखबारहरूले उल्लेख गरेका छन् । गत वर्षको जुन ३ देखि ५ सम्म भएको राष्ट्रपति ट्रम्पको तीनदिने राजकीय बेलायत भ्रमण विवादित भएको थियो । ट्रम्पविरुद्ध ब्रिटिस जनताले उग्र प्रदर्शन मात्र गरेनन्, बेलायती राजनीतिज्ञसमेत उनको अभिव्यक्तिविरुद्ध खनिए ।त्यतिबेला बेलायतको प्रतिपक्षी दल लेबर नेता जेरेमी कोर्बिनले ट्रम्पको सम्मानमा बेलायती राजदरबारमा आयोजित स्टेट ब्याङवेट बहिष्कार गरेका थिए । उता ट्रम्प र लन्डन मेयर सदिक खानको वाक्युद्ध पनि सतहमा आएको थियो । ट्रम्पले सदिकलाई स्टोन कोल्ड लुजर (जन्मजात हरुवा) भन्दै कटाक्ष गरे भने खानले ट्रम्पलाई फासिस्ट को संज्ञा दिँदै चर्को आलोचना गरेका थिए । ट्रम्पले अँगालेको नीति रंगभेद तथा सभ्य समाजका लागि अनुपयुक्त भएको टिप्पणी खानको थियो ।"
ब्राजिलमा कोरोनाले मृत्यु हुने डेढ लाख,"ब्रासिलिया (एपी) ब्राजिलमा कोरोना भाइरस (कोभिड१९) बाट मृत्यु हुनेको संख्या १ लाख ५० हजार नाघेको छ । मृतक संख्याका आधारमा ब्राजिल दोस्रो स्थानमा छ । भाइरसका कारण सबैभन्दा बढी प्रभावित अमेरिकामा मृत्यु हुनेको संख्या २ लाख १४ हजार ३ सय नाघेको छ । ब्राजिलमा हालसम्म ५० लाख ८२ हजारभन्दा बढीमा भाइरसको संक्रमण पुष्टि भइसकेको छ । अन्तर्राष्ट्रिय सञ्चारमाध्यमका अनुसार ब्राजिलमा भने पछिल्ला दिनहरूमा भाइरस संक्रमितको संख्यामा कमी आएको छ । एक सातायता दैनिक करिब ६ सय जनाको मृत्यु भइरहे पनि यो मे तथा जुन महिनाको तुलनामा निकै कम हो । त्यसैगरी, भारतमा भाइरसको संक्रमणका कारण १ लाख ८ हजार ३ सय ३४ जनाले ज्यान गुमाइसकेका छन् ।कोरोना भाइरस नियन्त्रण र रोकथामका लागि आवश्यक कदम नचालेको भन्दै ब्राजिलका राष्ट्रपति जैर बोल्सोनारोको निकै आलोचना हुने गरेको छ । बोल्सोनारोले सामाजिक दूरीका नियमहरूको बेवास्ता गर्दै विभिन्न कार्यक्रमहरू गरेका थिए । विभिन्न राज्यका गभर्नर तथा मेयरहरूले जारी गरेका लकडाउन तथा अन्य नियमहरू पालना नगर्ने बताएका थिए । यसैबीच गत जुलाईमा उनी स्वयंलाई कोरोना संक्रमण भएको थियो ।"
राष्ट्रपतिबाट अब सर्दैन कोरोना,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पबाट अब अरूलाई कोरोना भाइरस (कोभिड१९) सर्ने खतरा नरहेको उनको उपचारमा संलग्न चिकित्सकले बताएका छन् । ट्रम्पको उपचारमा संलग्न चिकित्सक डा सिन कोन्लीले ट्रम्पको स्वास्थ्य अवस्थाबारे आइतबार औपचारिक जानकारी दिएका हुन् । यद्यपि, उनले ट्रम्पमा कोभिड१९ नेगेटिभ देखिएकोबारे केही उल्लेख गरेनन् । कोन्लीले राष्ट्रपतिको शरीरमा अब भाइरसको संख्या बढेको कुनै प्रमाण नभेटिएको बताएका छन् । उनले ट्रम्पको शरीरमा रहेका भाइरसको संख्या परीक्षण गरिएको र त्यसका आधारमा उनी अन्य कोहीलाई भाइरस सार्ने अवस्थामा नरहेको बताए । रोग नियन्त्रण तथा रोकथाम केन्द्रले तय गरेको मापदण्डअनुसार राष्ट्रपति ट्रम्प आइसोलेसनबाट बाहिर निस्कने अवस्थामा रहेको जानकारी गराउन चाहन्छु । आज बिहान गरिएको परीक्षणका आधारमा उनीबाट अब अरूलाई भाइरस सर्ने कुनै खतरा छैन, कोन्लीले जारी गरेको नोटमा उल्लेख छ । भाइरसको संक्रमणपछि अस्पताल भर्ना भएयता ट्रम्पले ह्वाइटहाउसमा समर्थकको भीडलाई सम्बोधनसमेत गरेका छन् । भवनको बार्दलीबाट समर्थकलाई सम्बोधन गर्दै उनले आफू कोभिड१९ बाट निको भएको दाबी गरेको समाचार संस्था एपीले उल्लेख गरेको छ ।"
रेल र बस जुध्दा १८ को मृत्यु,बैंकक (एजेन्सी) थाइल्यान्डको पूर्वी क्षेत्रमा एउटा यात्रुवाहक बस रेलसँग जुध्दा कम्तीमा १८ जनाको मृत्यु भएको छ । घटनामा कम्तीमा १२ जना घाइते भएका अधिकारीहरूले जनाएका छन् । थाई प्रहरीका अनुसार बसमा रहेका यात्रुहरू बौद्ध मन्दिरतर्फ गइरहेका थिए । घटनास्थलबाट सार्वजनिक तस्बिरहरूमा दुर्घटनापछि बस उत्तानो परेको तथा यात्रुहरूका समान वरिपरि छरिएका देखिन्छ । अधिकारीहरूका अनुसार बसमा ६० जना यात्रु थिए । थाइल्यान्डका प्रधानमन्त्री प्रयुत चानओचाले घटनाप्रति दुःख व्यक्त गरेका छन् । निकै व्यस्त सडक र सुरक्षा मापदण्डको कमीका कारण थाइल्यान्डमा सडक दुर्घटना निकै हुने गरेका छन् । सन् २०१८ मा विश्व स्वास्थ्य संगठनले जारी गरेको प्रतिवेदनअनुसार थाइल्यान्ड विश्वमै सबैभन्दा बढी सडक दुर्घटना हुने देशको सूचीमा दोस्रो स्थानमा छ ।
तालिवानले रोकेन आक्रमण,काबुल (एजेन्सी) अफगानिस्तानको विद्रोही समूह तालिवानले अफगान सेनालाई लक्षित गरी गराएको बम विस्फोटमा कम्तीमा १० सैनिकको मृत्यु भएको छ । आक्रमणमा परी तीन जना सर्वसाधारणको समेत ज्यान गएको छ । स्थानीय सञ्चारमाध्यमका अनुसार केही सैनिक घाइते भएका छन् । विद्रोहीहरूले अफगानिस्तानको सरए पोल प्रान्तमा गस्तीमा रहेको सैनिक टोलीलाई लक्षित गरी बम विस्फोट गराएको हो । अफगान सरकार र तालिवानी समूहका प्रतिनिधिबीच हाल कतारको राजधानी दोहामा वार्ता जारी रहेको भए पनि हिंसात्मक घटना भने रोकिएका छैनन् ।
म्याद नाघेका खाद्यान्न बेच्नेविरुद्ध मुद्दा टुंग्याउन ढिलाइ,"अमेजन डिस्ट्रिब्युटर्सको विषय भने छानबिनकै क्रममा रहेको विभागले जनाएको छ । अमेजनको गोदाममा म्याद नाघेका सामान भेटिए पनि रिलेबलिङ गर्ने मेसिन नभेटिएको विभागले बताएको छ । अमेजनले बजारबाट उठाएर राखेको हो भने तत्काल कारबाही गर्न मिल्दैन, किनभने रिलेबलिङ गर्ने मेसिन भेटिएको छैन, आचार्यले भने, त्यही भएर गम्भीर छानबिन गरिरहेका छौं । संयुक्त अनुगमन टोलीले यी दुई गोदामबाट ठूलो मात्रामा स्निकर चकलेट, प्रिगल्स नामक आलु चिप्स, ओरियो बिस्कुट, हर्लिक्स, बर्नभिटा, क्याडबरीलगायत खाद्य सामग्री बरामद गरेको छ ।महानगरीय प्रहरी वृत्त कालीमाटीले कलंकीस्थित अर्को गोदाममा छापा मारेर म्याद गुज्रिएका सामग्रीमा नयाँ मिति टाँसेर वितरण गर्ने समूहका सात जनालाई पक्राउ गरेको थियो । पर्साको वीरगन्ज घर भएका प्रवीणकुमार बंकासहितको समूहले करिब साढे चार करोड रुपैयाँभन्दा धेरै मूल्यका म्याद गुज्रिएका विभिन्न खाद्य सामग्रीको उपभोग्य मिति पालिस वा नङ सफा गर्न प्रयोग गरिने इथानोल र स्प्रिटले मेटेर नयाँ मिति प्रिन्ट गरिरहेको प्रहरीले जनाएको छ । तर विभागले भने सबै कामदार मात्रै पक्राउ परेको बताएको छ । प्रहरीले १८ गते पक्राउ गर्यो । तर विभागमा १९ गते मात्रै पठायो, पक्राउ परेकामध्ये सञ्चालकभन्दा कामदार नै थिए, विभागका एक अधिकारीले भने, छानबिन गर्दा घटना हलुंगो देखिन्छ । रिलेबलिङ गरिरहेको पुष्टि भएको छैन, कारबाही नहुन पनि सक्छ । निरीक्षक अधिकृतले चाहेमा भने म्याद नाघेका सामानको कसुरमा जरिवाना गर्न सक्ने ती अधिकारीले बताए । प्रहरीले विशालनगर र कमलपोखरीमा छापा मार्दा करिब ३ करोड रुपैयाँ बराबरका म्याद नाघेका सामान भेटिएको दाबी गरेको थियो । जोजियाक मार्केटिङ एन्ड डिस्ट्रिब्युसन कम्पनी नामक गोदाममा छापा मारेर प्रहरीले सञ्चालक जितेन्द्रकुमार लोहिया, अकाउन्टेन्ट मुकेशकुमार रौनियार र स्टोर किपर अनिल मगरलाई पक्राउ गरेको छ । उक्त फाइल काठमाडौंका सहायक सीडीओ जीवनप्रसाद दुलालले हेरिरहेका छन् । कम्पनीले रिलेबलिङ गरेको फेला परे मुद्दाका लागि पुनः वाणिज्यमै पेस गर्नुपर्ने प्रवक्ता आचार्यले बताए ।"
विदेशी मदिरा आयात फुकुवा,"तर यो फुकुवा कूटनीतिक नियोग र त्यसमा कार्यरत व्यक्तिको हकमा मात्रै लागू हुने सरकारका प्रवक्ता ज्ञवालीले जानकारी दिए ।सरकारले ५० लाख डलरभन्दा महँगा मूल्यका गाडी आयातमा प्रतिबन्ध लगाउँदा नेपालस्थित विदेशी कूटनीतिक नियोग र त्यसमा कार्यरत जनशक्तिले पनि सवारी आयात गर्न पाएका थिएनन् । सरकारको निर्णयसँगै नेपालस्थित विदेशी कूटनीतिक नियोग, कूटनीतिक सुविधा प्राप्त संघसंस्था र विदेशी कर्मचारीले निजी प्रयोगका लागि बढी मूल्यका सवारी आयात गर्न सक्नेछन् ।सरकारले लुम्बिनी विकास कोषको सदस्य सचिवमा सानुराजा शाक्य र नेपाल वायुसेवा निगमको महाप्रबन्धकमा डिम पौडेललाई लियुक्त गर्ने निर्णय पनि गरेको सरकारका प्रवक्ता ज्ञवालीले बताए ।"
आईएमएफबाट थप ५० अर्ब लिइँदै,"सरकारले अन्तर्राष्ट्रिय मुद्रा कोष (आईएमएफ) बाट करिब ५० अर्ब रुपैयाँबराबरको सर्तसहितको शून्य ब्याजदरको विशेष कर्जा एक्सटेन्डेड क्रेडिट फेसिलिटी (ईसीएफ) लिन प्रक्रिया थालेको छ । गत वैशाखमा करिब २६ अर्ब रुपैयाँ र्यापिड क्रेडिट फेसिलिटी (आरसीएफ) लिइसकेको सरकारले थप ५० अर्ब रुपैयाँ त्यस्तै कर्जा लिन लागेको हो । आरसीएफ सर्तरहितको थियो भने ईसीएफ सर्तसहितको हुनेछ । यो कर्जाका लागि दुईतीन चरणमा छलफल भइसकेको राष्ट्र बैंक स्रोतले बताएको छ । सामान्यतः नेपाललाई तोकिएको वार्षिक एसडीआर कोटाको ३ सय प्रतिशतसम्म कर्जा लिन पाइन्छ । त्यसमध्ये केही भाग आरसीएफ आइसकेको छ । बाँकी रहेकोबाट ईसीएफ सुविधा लिन लागिएको हो । हामीले मागेको करिब ५० अर्ब रुपैयाँबराबर हो, तर ठ्याक्कै त्यति नै आउँछ भन्ने हुँदैन, राष्ट्र बैंक स्रोतले भन्यो, त्यसमा केही थपघट हुन सक्छ । यो आईएमएफको बोर्डले निर्धारण गर्छ ।अर्थ मन्त्रालय र राष्ट्र बैंकको संयुक्त प्रयासमा यस्तो कर्जा लिइन्छ । त्यसका लागि राष्ट्र बैंक र अर्थ मन्त्रालयले आन्तरिक तयारी गरिसकेका छन् । अब आईएमएफले नेपालको मागबारे अध्ययन गरी केकति कर्जा प्रदान गर्ने भन्नेबारे निर्णय गर्छ । त्यसपछि सो कर्जा उपयोगबारे आईएमफले सर्त तोक्छ । त्यसमा नेपाल र आईएमएफका प्रतिनिधिबीच छलफल भए पनि कर्जा आदानप्रदान हुने बताइएको छ । अहिले नेपालमा शोधनान्तरमा दबाब छैन । यसकारण ईसीएफ खासगरी संघीयतामा वित्त व्यवस्थापन, स्वास्थ्य, शिक्षा, सार्वजनिक वित्त व्यवस्थापन (पीएफएम) मा खर्च गर्ने गरी ल्याउन लागिएको हो । यो कर्जा उपयोगका लागि लक्ष्यसहितको सर्त र क्षेत्र तोकिएको हुन्छ, स्रोतले भन्यो, यसकारण ती क्षेत्रभन्दा बाहिर खर्च गर्न पाइँदैन । बजेटरी खर्चमा समावेश गर्न पाइने भएकाले सरकारले मुलुकको संरचनात्मक आधार विकास, संघीयताको पूर्ण कार्यान्वयन, संघीयतामा सार्वजनिक वित्त व्यवस्थानलगायत क्षेत्रमा पनि खर्च गर्न सक्नेछ । यसअघि सरकारले कोभिड१९ का कारण अर्थतन्त्र प्रभावित भएको र त्यसले शोधनान्तरमा पर्न सक्ने सम्भावित दबाब नियन्त्रणका लागि भन्दै गत वैशाखमा आरसीएफ लिएको थियो । त्यसअघि सरकारले सन् २०१५ मा पनि आरसीएफ सुविधा लिएको थियो । आरसीएफ र ईसीएफ आईएमएफले आफ्ना सदस्य राष्ट्रलाई प्रदान गर्ने शून्य ब्याजदरको कर्जा (सुविधा) हो । आरसीएफ सर्तरहितको हुन्छ भने ईसीएफ सर्तसहितको हुन्छ । सामान्यतः सदस्य राष्ट्रको शोधनान्तर स्थिति ऋणात्मक भएका बेला आरसीएफ पाइन्छ । तर परिस्थितिअनुसार अन्य अप्ठ्यारो अवस्थामा पनि आईएमएफले सदस्य राष्ट्रहरूलाई यस्तो कर्जा सुविधा दिँदै आएको छ । गत वैशाखमा नेपालको शोधनान्तर स्थिति ऋणात्मक भइनसके पनि भविष्यमा हुन सक्ने भन्दै सरकारले उक्त सुविधा लिने निर्णय गरेको थियो । तर परिस्थिति अनुमान गरेजस्तो रहेन र शोधनान्तर स्थिति बचतमा छ । नेपालले धेरै पहिलेदेखि नै यस्तो कर्जा सुविधा लिँदै आएको छ । सन् २००७ अघि गरिबी निवारण र वृद्धिका लागि सहयोग (पीआरजीएफ) का नाममा यस्तो कर्जा सुविधा ल्याइन्थ्यो । त्यसपछि आरसीएफ र ईसीएसका नाममा लिन थालिएको हो । पछिल्लो ५ वर्षमा सन् २०१५ मा (गत वैशाखको भूकम्पपछि) र गत वैशाखमा नेपालले आरसीएफ सुविधा लिएको छ । स्न २०१५ मा राष्ट्र बैंकले ३५६५ मिलियन र गत वैशाखमा १ सय ५६९ मिलियन एसडीआर सुविधा लिएको थियो । सामान्यतः आरसीएफ र ईसीएफमार्फत लिएको कर्जा बजेटरी खर्च गर्न पाइँदैन । तर नेपालको अडानका कारण पछिल्ला दुवैपटक आईएमएफले बजेटरी खर्चमा समावेश गर्न सकिने सुविधा दिएको थियो । अहिले पनि बजेटरी खर्चमा समावेश गर्ने गरी इसीएफ कर्जाको प्रक्रिया थालिएको हो ।ईसीएफ पनि शून्य ब्याजको कर्जा सुविधा हो । यसको परिपक्व अवधि बढीमा १० वर्षसम्मको हुन्छ । साढे ५ वर्ष ग्रेस अवधि हुन्छ । साढे पाँच वर्षपछिदेखि मात्र कर्जा भुक्तानी सुरु गर्नुपर्छ ।"
सुनसान मनास्लु,"पदमार्गमा पर्यटक छैनन् । होटलहरू सुनसान छन् । अहिले पर्यटकीय सिजनै हो । कोरोना महामारीले अन्यत्र जस्तै मनास्लु क्षेत्रको व्यापार व्यवसाय पनि धाराशायी छ । लकडाउनको ६ महिनाको अवधिमा वहराइनका राजकुमारसहितका १९ विदेशी मात्र मनास्लु क्षेत्र पुगेका छन् । पर्यटक आवागमन घट्दा लाखौँ लगानी गरेका होटल सञ्चालक निराश छन् । लकडाउनयता एक जना पनि पाहुना राख्न नपाएको चुमनुब्री गाउँपालिका५ बिहीस्थित वुरमा होटल सञ्चालक मिङगुर दोर्जेले बताए । तीन वर्ष भयो होटल खोलेको, ५०५५ लाख लगानी छ, उनले भने, दुई वर्ष कमाइ राम्रै थियो, लकडाउनपछि ठप्प भयो । लगानी खेर जाने भयो । प्रत्येक दिन ३० देखि ४० जनासम्म पाहुना राख्न सक्ने क्षमताको होलटबाट दोर्जेले एक सिजनमा ५७ लाख कमाउँथे । अहिले काम पनि छैन, कमाइ पनि छैन, उनले भने । भाडाको घरमा होटल गर्नेको अवस्था झनै नाजुक बनेको उनले बताए । निषेधित क्षेत्रका रूपमा रहेको मनास्लु क्षेत्रलाई सरकारले सन् १९९५ देखि भ्रमणका लागि खुला गरेयता बर्सेनि पर्यटकको संख्यासँगै होटल खुल्ने क्रम पनि बढेको थियो । मनास्लु पदमार्गअन्तर्गतका पर्यटकले भरिभराउ हुने माछाखोला, जगत, फिलिम, सामागाउँ, नाम्रुङ, छेकम्पारका झन्डै १ सय १० होटल कोरोना महामारीले सुनसान छन् । होटल व्यवसायीले विकल्प खोज्नुपर्ने अवस्था आएको जगतका होटल व्यवसायी तथा मनास्लु पर्यटन व्यवस्थापन संयुक्त उपसमितिका अध्यक्ष गणेश कार्कीले बताए । होटल सञ्चालनका लागि बैंकबाट लिएको किस्ता रकमसमेत तिर्न नसक्ने अवस्था छ, उनले भने, यतिका लगानी डुब्ने भयो, राज्यले पनि हेरिदिनुपर्ने हो, बैंकको ब्याजसम्म तिर्न नसक्ने अवस्थामा रुमल्लिएका छौँ । मनास्लु क्षेत्रमा २०६८ सालबाट होटल खुल्ने क्रम बढेको हो । जोखिमको डरले पनि होटल खुल्ने अवस्था नरहेको कार्कीले बताए । उत्तरी गोरखावासीको पर्यटन व्यवसाय नै मुख्य आयआर्जनको स्रोत हो । खेती हुँदैन, टुरिस्टको भरमा जीविका धानेका थियौँ, नुन, तेल, चामल सबै किनेर तलबाट ल्याउनुपर्छ, उनले भने, अहिले नेपाली पर्यटकको पनि ओहोरदोहोर छैन, तलबाट किनेर ल्याउन पनि पैसा चाहिन्छ, कमाइ नभएपछि अबका दिनमा झनै गाह्रो हुने देखेका छौं ।गत वर्ष अक्टोबर लागेपछि दैनिक डेढ सयदेखि दुई सयसम्म पर्यटक मनास्लु क्षेत्र भित्रन्थे । अघिल्लो अक्टोबर महिनामा २ हजार ६ सय ७० र नोभेम्बरमा १२ सय १९ पर्यटकले भ्रमण गरेका थिए । यस वर्षको भदौमा बहराइनका राजकुमारलाई मनास्लु आरोहणमा सघाउन आएका ७५ नेपालीले मात्र उक्त पदमार्ग भएर यात्रा गरेका छन् । मनास्लु आरोहणका लागि आएका १९ विदेशी हेलिकप्टरमार्फत सिधै सामागाउँ पुगे । सन् २०१९ मा ७ हजार ५ सय ५५ विदेशी पर्यटकले मनास्लु क्षेत्रको भ्रमण गरेका थिए । २०२० को ९ महिनाको अवधिमा ३ सय ६९ विदेशी मात्र मनास्लु क्षेत्र आएको मनास्लु संरक्षण क्षेत्र (एमक्याप) का प्रमुख नरेन्द्र लामाले बताए । पर्यटक नआउँदा सबैभन्दा बढी बिचल्लीमा होटल व्यवसायी परेका छन्, उनले भने । उपभोग्य सामानको अभाव हुने खतरा बढेको लामाले बताए । कमाइ छैन, खरिद पनि कसरी गर्ने, तिब्बतमा यार्सागुम्बालगायतको जडीबुटी व्यापार हुन्थ्यो, उत्तरी नाका बन्द हुँदा जडीबुटीको व्यापार पनि हुन सकेन, यसले स्थानीयको आम्दानीमा ठूलो असर पुर्याएको छ, लामाले भने ।"
१० दिनपछि खुल्यो युनिलिभर,"मकवानपुर (कास) बहुराष्ट्रिय कम्पनी युनिलिभर नेपाल लिमिटेड आइतबारदेखि सञ्चालनमा आएको छ । हेटौंडा उपमहानगर३, बसामाडीमा रहेको उद्योगमा कार्यरत कर्मचारी, मजदुर तथा क्यान्टिन सञ्चालकमा कोरोना संक्रमण देखिएपछि असोज १६ बाट बन्द रहेको उद्योग पुनः सञ्चालनमा आएको हो । सरसफाइजन्य सामग्री उत्पादन गर्दै आएको उद्योगमा कार्यरत ४० जनामा एकैपटक कोरोना संक्रमण देखिएपछि उद्योग बन्द भएको थियो । पुनः पीसीआर गर्दा धेरैमा कोरोना नेगेटिभ आएसँगै उद्योग सञ्चालनमा आएको हो, समग्र ट्रेड युनियन अध्यक्ष लालकृष्ण प्याकुरेलले भने । उनका अनुसार हाल उद्योगमा कार्यरत १८ जना कोरोना संक्रमित रहेको र बाँकी निको भएर काममा फर्किएका छन् ।उद्योग व्यवस्थापनले ५० वर्षमाथिका कर्मचारी र २ वर्षभन्दा कम उमेरको बच्चा भएका महिला कामदारलाई बिदामा राखेर उद्योग सञ्चालन गरिरहेको छ । सरकारले तय गरेको सुरक्षा मापदण्ड अपनाएर उद्योग सञ्चालन भइरहेको उद्योग प्रशासनको भनाइ छ । हरेक १०१० दिनमा पीसीआर गर्दै आइरहेका छौं । सोही क्रममा नतिजा पोजिटिभ आउनेलाई आवश्यक स्वास्थ्य सामग्रीसहित बिदामा राख्ने गरेका छौं । बाँकीले काम गर्नुहुनेछ, उद्योग प्रशासनका एक कर्मचारीले भने ।"
डिजिटल शिक्षाका लागि सनराइजको ३ लाख,काठमाडौं (कास) सनराइज बैंकले जोन्ता क्लब काठमाडौंसँग सहकार्य गरी दरबार हाईस्कुलअन्तर्गतको भानु माध्यमिक विद्यालयका विद्यार्थीलाई डिजिटल कक्षा सञ्चालन गर्न क्लबलाई ३ लाख रुपैयाँ सहयोग गरेको छ । बैंकले आफ्नो १३ औं वार्षिकोत्सवका अवसरमा सामाजिक उत्तरदायित्वअन्तर्गत क्लबलाई आर्थिक सहयोग गरेको हो । बैंकका प्रमुख कार्यकारी अधिकृत जनक शर्मा पौड्यालले क्लबकी अध्यक्ष सीमा गोल्छालार्ई उक्त रकमको चेक हस्तान्तरण गरे ।
एनएमबी बैंकटेन्सेन्ट होल्डिङ्स सहकार्य,काठमाडौं (कास) एनएमबी बैंक र चिनियाँ कम्पनी टेन्सेन्ट होल्डिङ्स लिमिटेडबीच विच्याटमार्फत भुक्तानी गर्नेसम्बन्धी सम्झौता भएको छ । सम्झौताअनुसार टेन्सेन्टको विच्याट भुक्तानी प्रणालीमार्फत नेपाल भ्रमण गर्ने चिनियाँ पर्यटकले यहाँ खरिद गरेको वस्तु तथा सेवाको भुक्तानी गर्न सक्छन् । एनएमबी बैंक र टेन्सेन्टबीच भएको यो सहकार्यले नेपाल भ्रमण गर्ने पर्यटकलाई वस्तु तथा सेवा खरिदको भुक्तानीमा सहयोग पुग्ने बैंकले जनाएको छ ।
एनएमबी बैंकटेन्सेन्ट होल्डिङ्स सहकार्य,काठमाडौं (कास) एनएमबी बैंक र चिनियाँ कम्पनी टेन्सेन्ट होल्डिङ्स लिमिटेडबीच विच्याटमार्फत भुक्तानी गर्नेसम्बन्धी सम्झौता भएको छ । सम्झौताअनुसार टेन्सेन्टको विच्याट भुक्तानी प्रणालीमार्फत नेपाल भ्रमण गर्ने चिनियाँ पर्यटकले यहाँ खरिद गरेको वस्तु तथा सेवाको भुक्तानी गर्न सक्छन् । एनएमबी बैंक र टेन्सेन्टबीच भएको यो सहकार्यले नेपाल भ्रमण गर्ने पर्यटकलाई वस्तु तथा सेवा खरिदको भुक्तानीमा सहयोग पुग्ने बैंकले जनाएको छ ।
चक्रपथ सुधार योजनालाई गति दिइँदै,"काठमाडौं (कास) भौतिक पूर्वाधार तथा यातायात मन्त्रालयले काठमाडौं चक्रपथ सुधार योजनाअन्तर्गत दोस्रो चरणका कामलाई तत्काल गति दिन चार निर्णय गरेको छ । मन्त्री वसन्तकुमार नेम्वाङको अध्यक्षतामा आइतबार सम्पन्न बैठकले एक महिनाभित्र पोल स्थानान्तरण गर्ने, तीन महिनाभित्र हाई भोल्टेज टावर स्थानान्तरण गर्ने, सडक सीमामा रहेका जग्गाको मूल्यांकन गर्ने र सडक सीमासम्बन्धी अन्योल हटाउन नीतिगत पहल गर्ने निर्णय गरेको छ । नेपाल विद्युत् प्राधिकरणबाट कात्तिक मसान्तभित्र सम्पूर्ण पोल स्थानान्तरण गरी तार हाल्ने कार्य सम्पन्न गरिने पनि जनाइएको छ ।"
निर्माण व्यवसायका समस्या समाधान गर्छौं,"काठमाडौं (कास) भौतिक पूर्वाधार तथा यातायातमन्त्री वसन्तकुमार नेम्वाङले निर्माण व्यवसायमा देखिएको समस्या समाधान गरिने बताएका छन् । महासंघ अध्यक्ष रवि सिंह नेतृत्वको प्रतिनिधिमण्डलले कोभिड१९ को मापदण्ड, निर्माण कार्यको म्याद थप, बैंक ग्यारेन्टी तथा बिमा, क्रेडिटलाइन, कमिसनलगायतका विषयमा जानकारी गराएको हो । जवाफमा मन्त्री नेम्बाङले सरोकारवालसँग छलफल गरी निर्माण व्यवसायमा देखिएको समस्या समाधान गर्न आफू लागिपर्ने प्रतिक्रिया दिए ।"
संक्रमण बढेपछि सीमामा कडाइ,"विराटनगर (कास) विराटनगर क्षेत्रमा कोरोना संक्रमण बढेपछि प्रहरीले भारतबाट लुकीछिपी नेपाल प्रवेश गर्नेमाथि पुनः कडाइ सुरु गरेको छ । सात महिनादेखि मूल नाका जोगबनी बन्द भए पनि आसपासका छोटी नाका हुँदै भारतवाट आउने क्रम रोकिएको छैन । नाका सिलको अवज्ञा गरेको भन्दै प्रहरीले आइतबार विराटनगरको स्लामपुर र दरैया चोरी नाकाबाट नेपाल भित्रिएका ४७ जनालाई नियन्त्रणमा लिएको छ । पक्राउ परेका सबै नेपाली हुन् । मोरङ प्रहरी प्रमुख एसपी सन्तोष खड्काले उनीहरूलाई क्वारेन्टाइनमा राख्ने तयारी गरिएको बताए । पक्राउ परेकाहरूले विभिन्न सामान बोकेकाले उनीहरू जोगबनी बजार पुगेर फर्किएको अनुमान गरिएको छ । खड्काका अनुसार जिल्लाका अन्य चोर नाकाको तुलनामा जोगबनी आसपासका चोरी नाका हुँदै भारतबाट व्यक्ति भित्रिने क्रम पछिल्लो समय बढ्दो छ ।चोरी नाका हुँदै भारतबाट नेपाल प्रवेश गर्नेकै कारण विराटनगरमा कोरोना संक्रमण दर बढेको अनुमान प्रमुख जिल्ला अधिकारी कोषहरि निरौलाको छ । त्यसैले नाकामा कडाइ गरिएको उनको भनाइ छ । भारतसँग ६० किलोमिटर सिमाना जोडिएको मोरङमा जोगबनी मूल नाकासहित मायागन्ज, रंगेली, डाइनिया, डोरिया, चुनीबारी, तरिगामा, मधुमल्ला, कदमाहा र चौकीघाट गरी नौ वटा छोटी भन्सार नाका छन् । प्रदेश सरकारको तथ्यांकअनुसार हाल मोरङमा सक्रिय संक्रमित ५ हजार १० जना छन् । हालसम्म ९ हजार ८ सय ९२ जनालाई पोजिटिभ देखा परेकामा ४ हजार ७ सय ८५ जना निको भइसकेका छन् । घरमै बसेका संक्रमितको संख्या ४ हजार ४ सय ६४ र आइसोलेसनमा ५ सय ४६ जना छन् । हालसम्म मोरङ १ सय १ जनाको मृत्यु भइसकेको छ ।"
रिरेकर्ड गरेर पुनर्जीवन,"उनको प्रीति पहिले हो कि मेरो प्रीति पहिले जान्दिनँ म एकैचोटि के भो कुन्नि कहिले कविवर माधव घिमिरेले २०२४ सालमा रचना गरेको गीत पढ्दा संगीतकार नारायण रायमाझी हुरुक्क भए । तर, संगीतबद्ध गर्छु भनेर घिमिरेसँग माग्न भने सकेनन् । उनलाई नभनी गीतको मेलोडी बनाए, त्यसपछि भने आँट आयो । घिमिरेलाई सुनाए । उनले भनेका शब्दहरू नारायणको कानमा अझै गुन्जिरहेका छन् निकै राम्रो बनाउनु भएछ । रेकर्ड गराउनु होला । शुभकामना छ । त्यो स्वर्णिम पल सम्झँदै रायमाझी भन्छन्, उहाँको आशिर्वचनले म त भावुक भएँ । उहाँले स्वीकृति दिनु नै मेरा लागि भाग्य थियो । ढिला नगरी रेकर्ड गराइहाले । नारायण संगीत गर्दैनन् मात्र, आफैंले गाउँछन् पनि । यो गीत दुनियाँले मन पराउँछन् भन्ने उनलाई आभास भइसकेको थियो । र, पनि आफैंले गाएनन् । जगदीश समाललाई रोजे, महिला गायनका लागि सपनाश्री । जसले गीतलाई न्याय गर्छर्, उसैले गाउनुपर्छ । मैले नै गाउनुपर्छ भन्ने छैन, रायमाझीले भने । केही दिनको संयुक्त अभ्यासपछि गीत रेकर्ड भयो । हौसिँदै रेकर्डेड गीत घिमिरेलाई सुनाए तर उनी अपेक्षाकृत खुसी भएनन् । कारण, गीतका तीनमध्ये दुई अन्तरा मात्र रेकर्ड गरिएको थियो । लामो हुन्छ, रेडियोले बजाउँदैनन् भन्ने लागेर अन्तिमको अन्तरा रेकर्ड गरिएन, कविज्यूलाई त्यही अन्तरा मन परेको रहेछ, रायमाझी सम्झन्छन्, उहाँ रिसाउनु त भएन तर पछि रेकर्ड गर्दा तिनै अन्तरा रेकर्ड गराउनू भन्नुभयो ।गीत बजारमा आयो, हरेक उमेर समूहका श्रोताको मुखमा झुन्डियो । रेडियोमा पनि बजेकोबज्यै । तर, नारायणसँग भेट हुँदा घिमिरेले नबिराई भन्ने गर्थे, तेस्रो अन्तरा मीठो छ, अब रेकर्ड गराउँदा नछुटाउनु नै । पूरै गीत रेकर्ड नगरेकामा नारायणलाई पछुतो त भयो नै, फेरि रेकर्ड गराउने हुटहुटी पनि जाग्थ्यो । तर, घरी के नमिल्ने, घरी के । रिरेकर्डको मेलोमेसो मिलेन । यो गीत रेकर्ड गरेबापत घिमिरेले पारिश्रमिक पाएकालिएका थिएनन् । रेकर्डिङ गरेर व्यवसाय गरेको होइन । रेडियोमा बजाउन रेकर्ड गरिएको थियो, त्यसैले पारिश्रमिकको कुरै भएन, उनी भन्छन्, उहाँको अमर सिर्जनालाई पैसासँग दाँज्न मिल्दैन । मैले संगीतबद्ध गर्न पाएँ, मेरो भाग्य हो । गत भदौ २ गते घिमिरेले १०१ वर्षको उमेरमा प्राणत्याग गरे । पूरा गीत घिमिरेलाई सुनाउन नपाएकामा रायमाझीलाई थकथकी लाग्यो, लगत्तै गीतको पूर्णभाग रिरेकर्ड गरेर घिमिरेप्रति श्रद्धाञ्जली दिन कम्मर कसेर लागिपरे । नभन्दै रेकर्ड पनि गरे, एक महिनाअगाडि सार्वजनिक यस गीतले युट्युबमा आधा करोडभन्दा धेरै भ्युज पाइसकेको छ । राष्ट्रकविलाई मेरो ट्रिब्युट हो यो गीत, रायमाझी भावुक सुनिए । तर, नयाँ गीतमा जगदीश र सपनाश्रीको आवाज भने छैन । नयाँ पुस्ताका प्रतिभाशाली कलाकारद्वय रचना रिमाल र प्रविन बेडवालको आवाज छ । पहिले जगदीश र सपनाश्रीकै स्वरमा रेकर्ड गराउन चाहेको तर दुवै नेपालबाहिर भएकाले सम्भव नभएको उनको भनाइ छ । जगदीश भाइसँग अनलाइनमा कुराकानी भयो, उहाँले नयाँ कलाकारसँग रेकर्ड गराउनु भनेर शुभकामना दिनुभयो, रायमाझी भन्छन्, सपनाश्रीसँग सम्पर्कसमेत हुन सकेन । यद्यपि रचना र प्रविनको गायकी अनि प्राप्त प्रतिक्रियाबाट रायमाझी पुलकित छन् । दुवैसँग यसअघि प्रत्यक्ष चिनजान नभएको र गीत सुनेकै आधारमा उनीहरूसँग सम्पर्क भनेर संगोलमा रियाज गरेको उनले बताए । गीतले पुनर्जीवन पाएको महसुस गरेको छु, उनले खुसी पोखे ।रायमाझीले अर्को मर्मस्पर्शी गीतलाई पनि पुनर्जीवन दिएका छन् ।नमुछे आमा दहीमा टीका, नछरे जमरा दैवले पर्दा उठायो आमा आउँदिन फर्केरश्रोतालाई भावुक बनाउँछ यो गीतले । दसैंताका मात्र होइन, हरेक याममा यो गीत गुन्जने गर्छ र भावुक बनाइरहन्छ । अझ परदेशिएका र स्वदेशमा हुने आफन्तलाई त यसले भुतुक्कै पार्छ । यसको संगीतकार पनि नारायण नै हुन्, रचनाकारचाहिँ उनका दाजु लक्ष्मण रायमाझी । हामीले सुन्ने गरेको आवाजचाहिँ कृष्णभक्त राईको हो । यसको पहिलो रेकर्डिङमा नारायण रायमाझीकै आवाज थियो । युट्युबतिर पनि उनले गाएको भर्सन भेटिन्नँ, स्टेजमा लाइभ गाएको भिडियोहरू भने पाइन्छ । रिरेकर्डिङमा भने रायमाझी आफैंले स्वर भरेका छन्, उनीसँगै रचना रिमालले गाएकी छन् । पहिले लक्ष्मी न्यौपानेको आवाज पनि समेटिएको थियो । तर, युट्युबमा भेटिने र रेडियोमा बज्ने कतिपय भर्सनमा भने लक्ष्मीको स्वर सुनिन्न । नारायणका अनुसार लक्ष्मणले यो गीत श्रीलंकाको गृहयुद्धमा खटिएका गोर्खा सैनिकको जीवनमा आधारित भएर लेखेका थिए, उनीहरूको भोगाइ समेटिएको थियो । नारायणले गाएपछि लाहुरेको जिन्दगी एल्बममा समावेश गरियो । क्यासेटको एउटा भागमा लाहुरेको कहानी राखिएको थियो, अर्को भागमा योसहित अरू केही गीत थिए, रायमाझी सम्झन्छन्, एल्बम बजारमा आउनासाथ सबै बिक्यो । माग भएजति पुर्याउनै सकिएन । यो थियो, २०५५ सालतिरको कुरा । तीन वर्षपछि कारगिल एल्बममा पनि यो गीत राखियो । त्यतिबेला कारगिलमा युद्ध भइरहेको थियो । शब्द र लय परिवर्तन भएन भने गायक बदलिए । नारायणको सट्टा कृष्णभक्तको स्वर एल्बममा राखियो । उनका अनुसार एल्बम बजारमा पठाउन हतार भइसकेको थियो, एल्बममा विज्ञापन आइसकेको थियो तर त्यहीबेला उनको स्वर बिग्रियो । मेरो स्वर बिग्रियो तर छिट्टै रेकर्ड गर्नुपर्ने थियो । कृष्णभक्तजी हामीसँगै रिमा रेकर्डिङ स्टुडियोमा काम गर्नुहुन्थ्यो, त्यसैले उहाँलाई नै गाउन दिएँ, नारायण भन्छन्, मेरो स्वरमा पनि गीत चलेको थियो । कृष्णजीले गाएपछि फेरि त्यत्तिकै चल्यो । त्यतिबेला एफएम पनि आइसकेको थियो, झन् बढी प्रचार भयो ।तर, कृष्णभक्तको भनाइ थोरै भिन्न छ । रीमा रेकर्डिङमा फुर्सदको समयमा उनी रियाज गर्थे । एक दिन हार्मोनियम बजाएर नमुछे आमा गाउँदै थिए, त्यहीबेला नारायणले सुनेछन् । उहाँले मेरो स्वरमा अझ मीठो सुनियो, म्याच भयो, त्यसैले अब तिमीले गाउनुपर्छ भन्नुभयो, म खुसी पनि भएँ, नभर्स पनि, कृष्णभक्त सम्झन्छन्, उहाँले गाउँदा पश्चिमतिर मात्र बढी चलेको थियो, मेरो स्वरमा पूर्वपश्चिम जताततै चल्यो । यो गीत आफ्नो करिअरको टर्निङ प्वाइन्ट बनेको उनी बताउँछन् ।अहिले नारायणको स्वरमा फेरि रेकर्ड भएको उनले युट्युबबाटै थाहा पाएछन्, जानकारी थिएन रे । तैपनि भन्छन्, मलाई कुनै चित्त दुखाइ छैन, अहिलेको भर्सन पनि मीठो छ । मैले पनि कभर गाएर आफ्नो च्यानलमा राखिसकेको छु । नारायणले भने कृष्णभक्तलाई जानकारी गराउन खोजेको तर मोबाइल नम्बर परिवर्तन भएकाले सम्पर्क हुन नसकेको बताए । अनुमति लिनचाहिँ होइन, सौहार्द ढंगले जानकारी गराउन खोजेको थिएँ तर त्यो अवसर जुरेन, उहाँसँग सम्पर्क नभएको धेरै भयो, नारायण भन्छन्, गीत सार्वजनिक भएपछि पनि उहाँको प्रतिक्रिया पाएको छैन ।एक सातामा यो गीतले युट्युबमा १४ लाखभन्दा धेरै भ्युज बटुलिसकेको छ । गीत सुन्नेहेर्नेबाट सुखद प्रतिक्रिया पाएको उनले सुनाए । स्वर खुलेका बेला मलाई पनि गाउन मन लाग्छ, यसपालि गाएँ । परदेशी फिल्ममा प्रशान्त तामाङले गाएका थिए, नारायणको भनाइ छ, भोलि अर्को प्लेटर्फम वा सन्दर्भका लागि रेकर्ड गराउनुपर्यो भने अरू कसैले गाउन सक्छन् । जसले गाए पनि गीतको न्यायचाहिँ हुनुपर्छ । यो गीतसँग उनका निकै सुमधुर सम्झनाहरू जोडिएका छन् । स्टेजमा गायो भने सबैले आँसु पुछ्थे, हरेक रेडियो कार्यक्रमको फर्माइसमा बज्थ्यो । भेट्नेहरू गीत सुनेर आमा धरधरी रोएको सुनाउँथे । भन्छन्, अहिले पनि स्टेज उक्लेपछि त्यो गीत नगाई झर्नै पाइन्नँ । दसैंमात्र होइन, जहिले पनि सुनिन्छ । यी दुई मात्र होइन, रेडियो नेपालमा रेकर्ड भएर लगभग हराएका राम्दी पुल तर्ने, पसिनाले पैसा साटेर, र लाइछौ बेसन लगायत एक दर्जन गीत रिरेकर्ड गरिसकेका छन् । नयाँ प्रविधिबाट पहिले नसुनेको पुस्तासम्म पुग्नका लागि रिरेकर्ड गरेको उनको भनाइ छ । यद्यपि नयाँ सिर्जना नगरेर पुरानै चलेका गीतबाट फेरि चर्चा कमाउन खोजेको आरोप पनि उनीमाथि लागेको छ । तर यसलाई नकार्छन् उनी । मेरा कति गीत हराइसकेका छन् । म हुँदासम्म मैले जीवन दिने हो, अरूले त मेरो सिर्जना बचाइदिन्नँ, नारायण भन्छन्, चर्चा कमाउने लोभ होइन ।"
हुरडुङ्गा नाच न हरेरी पूजा,"भदौको हरेरी पूजापछि थारू गाउँमा साता दिन बिराएर हुरडुङ्गा नाच हुन्थ्यो । गाउँलेलाई पर्वको रन्कोले छोप्थ्यो । चहलपहल बढ्थ्यो । हरेरी पूजाकै दिन नाच गरेर दसैं नजिकिएको सन्देश दिइन्थ्यो । तर, यो वर्ष दसैं दैलोमै आइसक्दा पनि आँगन सुनसान छन् । कोरोना भाइरसका कारण गाउँमा एक दिन पनि नाच भएको छैन । एक महिनादेखि चहलपहल हुने थारू बस्तीमा अहिलेसम्म पर्वको कुनै रौनक छैन । हाम्रो समुदायमा एक महिनाअघिदेखि नै दसैंको चहलपहल हुन्छ । तर, यसपल्ट भने अहिलेसम्म एकपल्ट नाच पनि भएको छैन, कोहलपुर नगरपालिका६ का नारायण चौधरीले भने, कोरोनाले दसैं पनि खल्लो हुने भो । हुरडुङ्गा नाच गर्दा भीडभाड हुने भएकाले कोरोना संक्रमण फैलिन सक्ने जोखिम छ । त्यसैले पनि स्थानीयले सजगता अपनाउँदै भीड भेला पार्ने नाचगानको सांस्कृतिक विधिलाई यसपटक थाती राखेका हुन् । अहिले मादल घरको कोन्टीमै थन्किएको छ । एक दिन पनि नाचेर रमाइलो गर्न पाइएको छैन । कोरोनाले निकै दुःख दियो, कोहलपुर१६ का राधेश्याम चौधरीले भने । पछिल्लो समय यहाँका थारू युवाहरू पनि आफ्नो संस्कृति र परम्परामा सचेत हुँदै आएका छन् । चाडपर्वका बेलामा उनीहरू पनि परम्परागत गीत गाउने प्रयास गर्छन् । उनीहरू हुरडुङ्वा, सखिया र छोक्रा नाच गरेर परम्परा जोगाउने प्रयासमा छन् । दसैंका सबैजसो गीत रामायणको कथा र देवीदेवताका गाथासँग सम्बधित हुन्छन् । यसपटक तन्नेरी पुस्ताले नै भीड गर्नु हुँदैन भनेर पाका पुस्तालाई सम्झाइरहेका छन् ।घटस्थापनादेखि जमरा राखेर थारू समुदायले आफ्ना कुलदेउतालाई पूजा गर्छन् । यो क्रम फूलपतिसम्म चल्छ । दसैंको नवमीका दिन (ढिक्रहवा) र फूलपातीसम्म रातदिन नाच गर्ने परम्परा छ । कुलदेवतालाई ढिक्री, जमरा र बाबरी फूलले पूजा गरिन्छ । अर्को दिन महिलाहरू नदी वा ताल छेउमा पितृलाई पिण्ड दिएर मासु र रक्सी खाइपिई गरी नाचगान गर्ने चलन छ । कोरोना भाइरसकै कारण पितृलाई कसरी सम्झिने भन्ने अन्योलमा छ थारू समुदाय । गाउँभरिका महिला नाचगान गर्दै पितृलाई सम्झन नदी, ताल र खोलामा पुग्छन् । यसपालि त पुर्खालाई पिण्ड पनि दिन नपाइने हो कि भन्ने चिन्ता छ, थारू अगुवा चन्द्रबहादुर चौधरीले भने ।"
नडालको कीर्तिमानी फ्रेन्च ओपन,"पेरिस (रोयटर्स) स्पेनका राफेल नडालले विश्व नम्बर एक टेनिस खेलाडी नोभाक जोकोभिचलाई एकपक्षीय रूपमा ६०, ६२, ७५ ले हराएर आइतबार फ्रेन्च ओपन जितेका छन् ।योसँगै उनले २० औं ग्रान्ड स्लाम उपाधि हात पारेर सर्वाधिक जितको कीर्तिमानसँग बराबरी गरेका छन् । नडालले रोलान्ड ग्यारोसमा १३ औं पल्ट च्याम्पियन बनेर आफ्नै कीर्तिमानमा पनि सुधार गरे ।विश्व नम्बर दुई स्पेनी खेलाडी नडालले सर्वाधिक ग्रान्ड स्लाम उपाधि जितको कीर्तिमान स्विट्जरल्यान्डका रोजेर फेडेररसँग बराबरी गरेका हुन् । सुरुदेखि आक्रामक देखिएका नडालले सर्बियाली जोकोभिचलाई निर्ममतापूर्वक हराए । त्यस क्रममा खाली दुई अनावश्यक गल्ती मात्र गरे । रोलान्ड ग्यारोसको छाना छाइएको कोर्टमा नडालले दोस्रो सेट पनि सजिलै हात पारे ।आफ्नो १८ औं ग्रान्ड स्लाम उपाधि जित्ने अभियानमा रहेका जोकोभिचले तेस्रो सेटमा भने कडा चुनौती पेस गरे र त्यसमा ३३ मा सर्भिस ब्रेक गरे । तर ११ औं गेम डबल फल्ट मा गुमाए । त्यसयता तेस्रो सेट आफ्नो नाममा लेखाएर नडालले रोलान्ड ग्यारोसमा आफ्नो सयौं जित पनि आत्मसात् गरे । नडालले जोकोभिचविरुद्ध फ्रेन्च ओपनको तीन फाइनलमा खेलेका छन् । उनी सबैमा विजयी रहे ।फाइनलपछि नडालले भने, जोकोभिचका लागि यसपल्टको फ्रेन्च ओपन पनि राम्रो रह्यो, तर आजको खेल भने मेरो पक्षमा रह्यो । यसका लागि म उनीसँग माफी माग्न चाहन्छु । सन् २०१९ को अस्ट्रेलियन ओपनको फाइनलमा उनले मलाई आजको जस्तै नराम्रोसँग हराएका थिए । हामीले एकापसमा धेरैपल्ट खेलेका छौं, कहिलेकाहीं उनी जित्छन्, कहिलकाहीं म जित्छु ।सन् २०१६ मा अस्ट्रेलियन ओपन फाइनलमा स्टान वावरिन्काविरुद्ध पराजित रहेयता जोकोभिचले लगातार ग्रान्ड स्लाम उपाधि जितेका थिए, तर अहिलेको फ्रेन्च ओपन फाइनल हारपछि यसमा पूर्णविराम लागेको छ । क्ले कोर्ट का राजा मानिने नडालले कोभिड१९ भाइरस संक्रमणको महामारीबीच भएको फ्रेन्च ओपन पनि दोहोर्याएर जिते । यसपल्ट स्टेडियमको नयाँ रूप र छानाले पनि उनको खेल प्रभावित रहेन ।फाइनल खेल्ने क्रममा ३४ वर्षीय नडालले आफ्नो मनमा फेडेररको नाममा रहेको कीर्तिमान बराबरी गर्ने उद्देश्य भने नरहेको बताए । उनले भने, मेरो लागि फ्रेन्च ओपन जित्नु नै सबथोक हो । मैले २० औं ग्रान्ड स्लाम उपाधि जितेर फेडेररको कीर्तिमान बराबरी गर्नेबारे सोचिनँ । मेरा लागि त यो एक अर्को फ्रेन्च ओपन उपाधिको जित हो र यो नै मेरो लागि सबैभन्दा महत्त्वपूर्ण हो । उनले थपे, म यो पेरिस सहरलाई खुबै मन पराउँछु । मेरो लागि यो कोर्ट कहिले बिर्सन नसकिने स्थान हो । यो हारले जोकोभिच भने १७ ग्रान्ड स्लाम उपाधिमै सीमित रहे । उनले खेलपछि भने, सबैभन्दा पहिलो त नडाल, उनको टिम र परिवारलाई हृदयदेखि बधाई दिन चाहन्छु । नडालले आजको खेलबाट फेरि प्रमाणित गरेका छन्, किन उनी क्ले कोर्टका राजा हुन् भनेर ।मैले क्ले कोर्टमा नडाल कति धेरै राम्रो खेल्छन् भनेर अनुभव गरिसकेको छु । आजको खेल जसरी अगाडि बढ्यो, त्यसमा म पक्कै पनि खुसी छैन । आजको दिन एक उत्कृष्ट खेलाडीले मलाई नराम्रोसँग हराएको क्षण हो । पूरा प्रतियोगिता भने मेरा लागि मात्र होइन, सबैका लागि सुखद रह्यो, किनभने अहिलेको स्थितिमा खेल्न पाउनु नै ठूलो हो, सबैका लागि अहिलेका दिनहरू सजिलो रहेको छैन ।"
अभिषेकको दुई गोल,"काठमाडौं (कास) नेपाली फरवार्ड अभिषेक रिजालको दुई गोलको सहयोगमा मोहम्मडन एससीले अहमदवाद र्याकेट एकेडेमीलाई ४१ ले पन्छाउँदै आइतबार भारतको आई लिग क्वालिफायरमा लगातार दोस्रो जित हात पारेको छ ।१३ औं दक्षिण एसियाली खेलकुद (साग) को स्वर्ण पदक विजेता नेपाल यू२३ टिमका अभिषेकले कल्याणी रंगशालामा सम्पन्न खेलमा दुवै गोल पहिलो हाफमा गरेका थिए । विलिस प्लाजाले अग्रता दिलाएपछि अभिषेकले ३५ औं मिनेटमा मोहम्मडनलाई २० ले अगाडि बढाए । उनले दोस्रो गोल ४५ औं मिनेटमा गरेपछि मोहम्मडनले ३० को अग्रता लिएको थियो । एसके फैयाजले अन्त्यतिर टिमको चोथो गोल गर्नुअघि मोहम्मडनले आत्मघाती गोल गर्न पुगेको थियो । सागको स्वर्ण विजेता टिमका अर्का सदस्य राजेश परियारले अहमदवादबाट दोस्रो हाफमा सब्स्टिच्युटको रुपमा मैदानमा प्रवेश गर्दै आई लिग क्वालिफायरमा डेब्यू गरेका थिए ।कोरोना भाइरस महामारीका कारण आई लिग २ (दोस्रो डिभिजन) स्थगित भएपछि परिवर्तिन संरचनामा आई लिग क्वालिफायर आयोजना गरिएको हो, जहाँ इन्डियन सुपर लिग (आईएसएल) का रिजर्भ टिम र कोभिड१९ को कारण आर्थिक समस्या जनाउँदै लिग त्यागेका तीन क्लब सहभागी छैनन् । राउन्ड रोबिन लिगको आधारमा कोलकाताको दुई रंगशालामा भइरहेको क्वालिफायरको विजेता टिम अर्को सिजनको आई लिगलाई छनोट हुनेछ । लगातार दुई जितसहित मोहम्मडन ६ अंकसहित शीर्षस्थानमा छ । टोलीले पहिलो खेलमा गढवाललाई १० ले पराजित गरेको थियो । अरु चार क्लबले समान एक खेलमात्रै खेलेका छन् । यस्तोमा भवानीपुरले ३ अंक जोडेको छ ।"
स्पेनलाई सफलता,म्याड्रिड (रोयटर्स) मिखेल ओयर्जाबलको एकमात्र गोल मदतमा स्पेनले नेसन्स लिगमा शनिबार स्विट्जरल्यान्डलाई १० ले हराएको छ । यो जितपछि स्पेन आफ्नो समूहको शीर्षस्थानमा रह्यो । रियल सोसिडाडका फरवार्डले १४ औं मिनेटमा निर्णायक गोल गरे । त्यसयता लुइस एनरिकेको टिमले थप आक्रमण बुने पनि गोल गर्न सकेन । एनरिकेले नयाँ खेलाडीलाई उतारे टिमको परीक्षण पनि गरे । अर्को खेलमा जर्मनीले नेसन्स लिगको आफ्नो फहिलो जितका लागि युत्रेनलाई २१ ले हरायो । किभस्थित ओलम्पिक स्टेडियममा भएको खेल हेर्न २० हजार दर्शकलाई अनुमति दिइएको थियो । यो ७० हजार दर्शक क्षमताको रंगशालामा ३० प्रतिशतलाई प्रवेश गर्न दिइएको हो । जोचिम लोको जर्मनीले प्रतियोगिताका यसअघिका ६ खेलमा जित निकाल्न सकेको थिएन् । सातौं खेलमा प्राप्त जितमा म्याथिस जिन्टर र लियोन गोरेट्ज्काले गोल गरे । रुस्लान मिलिनोभ्स्कीले पेनाल्टीका युक्रेनका लागि एक गोल फर्काए । विश्वकप २०१८ मा लिग चरणबाटै बाहिरिएपछि जर्मनी राम्रो प्रदर्शनका लागि संघर्षरत छ ।
त्रिवि मैदानका कर्मचारीलाई सन्दीपको सहयोग,"काठमाडौं (कास) इन्डियन प्रिमियर लिग (आईपीएल) मा व्यस्त नेपाली युवा क्रिकेटर सन्दीप लामिछानेले पूर्वघोषणाअनुसार त्रिवि क्रिकेट मैदानका ग्राउन्ड स्टाफलाई दिने १ लाख रुपैयाँ आइतबार हस्तान्तरण गरिएको छ । राष्ट्रिय क्रिकेट टोलीका टेक्निकल एनालिस्ट रमन सिवाकोटीले सन्दीपको तर्फबाट आइतबार त्रिवि क्रिकेट मैदानमा पुगेर रकम हस्तान्तरण गरेका हुन् । सन्दीपले दुई महिनाअघि क्यारेबियन प्रिमियर लिग खेल्न जानुअघि त्रिविका ग्राउन्ड स्टाफलाई १ लाख सहयोग गर्ने घोषणा गरेका थिए । क्यारेबियन प्रिमियर लिग अगस्ट १८ देखि सेप्टेम्बर १० सम्म चलेको थियो । प्रतियोगितामा उनले जमैका तलाबाजबाट खेलेकामा १२ विकेट लिएका थिए । यो उनको ट्वान्टी२० फ्रेन्चाइजको एकै प्रतियोगितामा उत्कृष्ट प्रदर्शन हो । कोरोना महामारीका कारण निम्न आय भएका कर्मचारीहरू बढी मारमा परेका छन् । ठूला चाडपर्व दसैंतिहार नजिक आइरहेको र उनीहरूले नियमित पारिश्रमिक पनि नपाइरहेको अवस्थामा सानो सहयोगले ठूलो प्रभाव परोस् भनेर सन्दीपको सुझावअनुसार सहयोग हस्तान्तरण गरिएको हो, सिवाकोटीले कान्तिपुरसँग भने । सन्दीप अहिले आईपीएलका लागि यूएईमा छन् र उनी फर्कन अझै एक महिनाभन्दा बढी लाग्नेछ । आईपीएलमा दिल्ली क्यापिटल्सका लागि तेस्रो सिजन खेलिरहेका सन्दीपले जारी सिजन अहिलेसम्म खेल्न पाएका छैनन् । दिल्लीले ६ मध्ये ५ खेलमा जित हासिल गरी शीर्षस्थानमा छ । चार विदेशी खेलाडी टिममा राख्न पाउने नियमको सिकार भएका सन्दीप यस सिजन पहिलो खेलको प्रतीक्षामा छन् ।"
अन्तर्राष्ट्रिय भर्चुअल पुम्से कात्तिकमा,"काठमाडौं (कास) काठमाडौं अन्तर्राष्ट्रिय भर्चुअल तेक्वान्दो पुम्से च्याम्पियनसिप कात्तिक २२ र २३ मा हुने भएको छ । युनाइटेड तेक्वान्दो डोजाङ, सीतापाइला तेक्वान्दो डोजाङ, सगरमाथा न्यु बानेश्वर तेक्वान्दो डोजाङ र पिङ्ला तेक्वान्दो डोजाङको संयुक्त आयोजनामा च्याम्पियनसिप हुन लागेको प्रतियोगिता संयोजक कुमार लामा घिसिङले जानकारी दिए । युनाइटेड तेक्वान्दो डोजाङले यसअघि काठमाडौं अन्तर्राष्ट्रिय ग्यरोगी र पुम्से च्याम्पियनसिपको तीन संस्करण आयोजना गरिसकेको छ । नोभेम्बर ५ र ६ तारिखभित्र दुई मिनेटको भिडियो पठाइसक्नुपर्ने र प्राप्त भिडियोको मूल्यांकन नोभेम्बर ७ र ८ तारिखमा हुने र त्यसपछि नतिजा प्रकाशन गरिने संयोजक घिसिङले जनाए । च्याम्पियनसिपमा यू१०, यू१२, यू१४, यू१७, यू२१, यू२९, यू४०, यू५० र ५० वर्षभन्दा माथिका उमेर समूहमा प्रतिस्पर्धा हुनेछ । महिला तथा पुरुषका लागि एउटै उमेर समूह निर्धारण गरिएको छ । हरेक उमेर समूहका लागि पुम्सेका छुट्टाछुट्टै बिधा तोकिएको छ । प्राप्त भिडियोहरू युट्युवमा अपलोड गरिने र सबैभन्दा बढी भ्यु प्राप्त भिडियोले मोस्ट लाइक भिडियोका रूपमा २ सय अमेरिकी डलर पुरस्कार प्राप्त गर्ने छन् । उत्कृष्ट महिला तथा पुरुष खेलाडीले एक सय अमेरिकी डलर पुरस्कार प्राप्त गर्नेछन् ।"
दिल्लीलाई उछिन्दै मुम्बई शीर्षमा,"राजस्थानलाई राहतदुबई अन्तर्राष्ट्रिय रंगशालामा राहुल टेवाटियाले राजस्थानलाई अर्को विजय दिलाए । राजस्थानले यसअघि दुई खेल जित्दा एउटामा म्याच विजयी प्रदर्शन गरेका टेवाटियाले २८ बलमा अविजित ४५ रन बनाएपछि राजस्थानले १ सय ५९ रनको लक्ष्य एक बलअगाडि १ सय ६३ रन बनाउँदै पूरा गरेको थियो । उनले ४ चौका र २ छक्का प्रहार गरे ।टेवाटियाले रियान परागसँग छैटौं विकेटमा ४७ बलमा अविजित ८५ रनको साझेदारी गरे । विजयी छक्का प्रहार गरेका परागले २६ बल खेली २ चौका र २ छक्कासहित अविजित ४२ रन बनाए । जोस बटलर १६, सन्जु सामसन २६, रोबिन उत्थप्पा १८ रनमा आउट भए । कप्तान स्टिभ स्मिथ र प्रतियोगितामा पहिलो खेल खेलिरहेका बेन स्टोक्स दुवै ५ रनमै आउट भए । हैदराबादका रसिद खान र खलिल अहमदले २२ विकेट लिए ।यसअघि हैदराबादले टस जितेर ब्याटिङ गर्दै १५८४ को स्कोर बनाउँदा मनिष पाण्डेले ५४ र कप्तान डेविड वार्नरले ४८ रन बनाए । मनिषले ४४ बल खेली २ चौका र ३ छक्का तथा वार्नरले ३८ बल खेली ३ चौका र २ छक्का प्रहार गरे । जोनी बेरिस्टो १६, प्रियम गर्ग १५ रनमा आउट भए । केन विलियम्सन १२ बलमा २ छक्का प्रहार गर्दै २२ बलमा अविजित रहे ।"
