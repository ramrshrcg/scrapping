शीर्षक,विवरण
सत्याग्रहीप्रति छलछामको रबैया,"सत्याग्रहीलाई मृत्युशय्यामा राखेर वार्तालाई बेवास्ता गरिएको डा केसीका समर्थकको गुनासो छ । काठमाडौं विश्वविद्यालय प्राध्यापक संघका पूर्वसभापति विभूतिरञ्जन झाले सरकारले मनैदेखि चाहेर डा केसीसँग वार्ता नगरेको टिप्पणी गरे । सरकारले जनदबाबमा वार्ता टोली गठन गरेको हो, सरकार बिजनेसम्यान जस्तो छ, उसले नाफाघाटा हेरेर मात्र डा केसीसँग सम्झौता गर्छ । हतपती सहमति गर्दैन, उनले भने । सरकार संवेदनशील र जिम्मेवार भएको भए डा केसीले २६ दिनसम्म सत्याग्रहमा बस्नु नपर्ने उनले प्रस्ट्याए । तत्काल सैद्धान्तिक सहमति मात्रै गरेर भए पनि जीवनरक्षाका लागि अनशन तोडाउन सकिन्थ्यो, उनले थपे, सरकार बिचौलिया, माफिया र मेडिकल कलेजका सञ्चालकबाट चलेको छ, सरकारी वार्ता टोली पनि अह्राएको काम मात्रै गर्ने कारिन्दा जस्तो भयो । अधिकारसम्पन्न वार्ता टोली भएन । प्रधानमन्त्री, मन्त्रीसमेतलाई कन्भिन्स गराउन सक्ने वार्ता टोली भएको भए यस्तो ढिलासुस्ती हँॅदैनथ्यो ।स्रोतका अनुसार बिहीबारको वार्ताको उपलब्धिबारे जानकारी गराउन सरकारी वार्ता टोलीलाई प्रधानमन्त्री ओलीले समय नै दिएका छैनन् । डा केसी पक्षीय वार्ता टोली शुक्रबार सरकारी वार्ता टोलीका संयोजक (शिक्षा सचिव गोपीनाथ मैनाली) सँग दिनभर सम्पर्कमा बसेको थियो । तर गृहकार्य हँॅदै छ भनेर समय दिइएन । बिहीबार भने मोटामोटी सम्झौताको बुँदा तयार पारिएको र त्यसलाई प्रधानमन्त्रीबाट अनुमोदन गराउने काम मात्र बाँकी रहेको दाबी स्रोतले गरेको थियो । अरू मागमा लगभग समझदारी बने पनि त्रिवि चिकित्सा शिक्षा अध्ययन संस्थान (आईओएम) का डिनलगायत पदाधिकारीको बर्खास्ती र अख्तियार दुरुपयोग अनुसन्धान आयोगका बहालवाला र पूर्वआयुक्तको सम्पत्ति छानबिन गर्ने विषयमा दुई वार्ता टोलीबीच मुख्य विमति थियो । अधिकांश माग प्रधानमन्त्री र मन्त्रिपरिषद्सँग सम्बन्धित रहेकाले सम्झौताको मस्यौदा ओलीबाटै अनुमोदन गराउन प्रयास भइरहेको बताइएको थियो ।वार्ता बिनानिष्कर्ष टुंगिए पनि जुनैबेला पुनः वार्तामा बस्न तयार रहेको डा केसी पक्षले जनाएको छ । बुधबार सरकारले शिक्षा सचिव मैनालीको संयोजकत्वमा ३ सदस्यीय र डा केसीले डा क्षत्रीको संयोजकत्वमा ४ सदस्यीय वार्ता टोली गठन गरेका थिए । बिहीबार करिब १० घण्टा वार्ता भएको थियो । सोलिडारिटी फर डा केसी अलायन्स ले सरकारलाई दबाब दिन शनिबार मध्याह्न माइतीघर मण्डलमा कार्यक्रम गर्ने घोषणा गरेको छ । डा केसी पक्षका वार्ता टोली संयोजक डा क्षत्रीले शुक्रबार राति ११ बजे विज्ञप्ति जारी गर्दै जीवनरक्षाका लागि थप सशक्त आन्दोलनको कार्यक्रम ल्याउन चिकित्सक संघ, रेजिडेन्ट चिकित्सकहरूका संगठनहरू, अन्य संस्था र आम नागरिकलाई विज्ञप्तिमार्फत आह्वान गरेका छन् ।"
मृत्यु हुनेको संख्या ६ सय नाघ्यो,"काठमाडौं (कास) कोरोना संक्रमणबाट हालसम्म ६ सयभन्दा बढीको मृत्यु भएको छ । शुक्रबार दिउँसो स्वास्थ्य मन्त्रालय ६ सयको मृत्यु भएको विवरण सार्वजनिक गरे पनि साँझसम्म मृतकको संख्या ६ सय ३ पुगेको छ । शुक्रबार थप १३ जनाको मृत्यु भएको हो ।सुनसरीको इटहरीका ६८ वर्षीय, दुहबीका ५२ वर्षीय, धरानका ४६ वर्षीय र झापाको दमकका ५२ वर्षीय पुरुषको धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको छ । प्रतिष्ठानका सहप्रवक्ता डा आशिष श्रेष्ठका अनुसारका इटहरीका पुरुषलाई ज्वरोखोकीसँगै श्वासप्रश्वासमा कठिनाइ भएपछि असोज २२ गते अस्पताल ल्याइएको थियो । धरानका पुरुषमा उच्च रक्तचापको समस्या थियो ।कोसी अस्पतालको आइसोलेसनमा उपचाररत जिल्ला कारागार मोरङका बन्दी सुनसरी इटहरी४ का २० वर्षीय युवकको पनि शुक्रबार मृत्यु भएको छ । यसैगरी विराटनगरस्थित नोबेल अस्पतालमा मोरङको रंगेली४ का ७२ वर्षीय पुरुषको बुधबार राति र सुनसरीको धरान१२ का ४५ वर्षीय पुरुषको बिहीबार बिहान मृत्यु भएको छ । कास्कीको पोखरा८ का ७८ वर्षीय वृद्धको शुक्रबार चरक मेमोरियल अस्पतालमा मृत्यु भएको छ । उनमा तीन दिनयता ज्वरो, रुघाखोकी र झाडापखालाको समस्या भएको थियो । भैरहवास्थित युनिभर्सल शिक्षण अस्पतालमा उपचाररत रूपन्देहीको बुटवल४ का ५० वर्षीय पुरुषको शुक्रबार मृत्यु भएको छ । निमोनिया भएका उनलाई श्वासप्रश्वासमा समस्या देखिएपछि भेन्टिलेटरमा राखेर उपचार गरिएको थियो ।पूर्वी नवलपरासीको गैंडाकोट१ का ३६ वर्षीय पुरुषको चितवनस्थित पुरानो मेडिकल कलेजमा शुक्रबार मृत्यु भएको छ । मिर्गौलामा समस्या भएका उनको आईसीयूमा उपचार क्रममा मृत्यु भएको हो । झापाका २९ वर्षीय पुरुष, काठमाडौंकी ८७ वर्षीया महिला र ७१ वर्षीय पुरुषको पनि कोरोना संक्रमणबाट मृत्यु भएको स्वास्थ्य मन्त्रालयले जनाएको छ ।"
बसाइँसराइले रित्तिँदै बस्ती,"(धनकुटा)  डेढ दशकअघिदेखि बसाइँसराइको शृंखला चुलिँदै जाँदा चौबिसे गाउँपालिका३ र ४ मा पर्ने कुरुलेतेनुपाका आधा दर्जन बस्ती मानवविहीन हुन थालेका छन् । सुविधाको खोजीमा बसाइँसराइ बढ्दा गाउँबस्ती खाली भएका हुन् । माथिल्लो बाजथला, तल्लो बाजथला, गैरीगाउँ, ठूलागाउँ, भदौरे र डाँडागाउँलगायतका सिंगो बस्ती नै किनबेच भइसकेका छन् । ती जग्गा वर्षौंदेखि बाँझै छन् । यहाँमा खासगरी २०६३ देखि बसाइँ सर्ने क्रम सुरु भएको हो । यो क्रम तीव्र रूपमा बढेको स्थानीय जनसेवा निमाविका प्रधानाध्यापक ऋषिराम भण्डारी बताउँछन् । खानेपानीको चरम समस्या र सेवा सुविधाबाट टाढिँदै गएपछि बसाइँसराइ बाढीझैं उर्लियो, भण्डारीले भने, यसलाई रोक्न थालिएका योजना धिमा गति भयो । कुरुलेतेनुपामा हालसम्म तीन सयभन्दा बढी परिवार विस्थापित भइसकेको गाउँपालिकाको तथ्यांक छ । यो कुल परिवारको आधा हो । बसाइँसराइले कुनै पनि गाउँबस्ती अछुतो छैन । बाजथला क्षेत्र खाली बन्दै गएको छ । अँधेरी गाउँका अधिकांश घर रित्ता छन् । अन्य प्रभावित गाउँ पनि ९० प्रतिशत खाली छन् । गाउँपालिकाको कार्यालयमा रहेको बसाइँसराइको दर्ता किताबका पाना भरिने अवस्था रहेको गाउँपालिका प्रमुख खजिन्द्र राईले बताए । बसाइँसराइ रोक्ने प्रयासमा खानेपानीको योजनासमेत सञ्चालनमा छ, उनले भने, सञ्चालित योजना ढिलासुस्तीमा सञ्चालन हुँदा समस्या देखिएको छ । हाल बिजुली, कच्ची मोटरबाटो पुगिसकेको गाउँमा खानेपानीको योजनासमेत सञ्चालनको क्रममा छ । नजिकै हेल्थ पोस्ट, विद्यालय र वडा कार्यालयलगायत सेवा केन्द्र छन् । तर पनि जग्गा किनबेच रोकिएको छैन । झुरुप्प बसेका सिंगो गाउँ नै सल्लाह गरेर गएजस्तै देखिएको स्थानीय टेकप्रसाद भण्डारीले बताए । बसाइँ जानेमध्ये अधिकांश तराईका झापा, सुनसरी र मोरङलगायत जिल्लामा जाने गरेका छन् । केही धनकुटा बजार तथा आसपासका क्षेत्रमा पनि सरेका छन् । सबैले सुविधाको खोजीमा गाउँ छोड्न थालेपछि आफू पनि बाध्य हुनुपरेको अँधेरीका केशव काफ्लेको भनाइ छ । उनी आफ्ना परिवारका साथ मोरङमा बसाइँ सरेका छन् । नजिकको पुर्ख्यौली गाउँ सुनसान भएपछि बसाइँ सरेर केही घर रहेको ठाउँमा आएर कृषि र पशुपालन गर्दै आएको स्थानीय गोपीकृष्ण भण्डारीले बताए ।सस्तोमा किनबेचती स्थानमा जग्गा दलालको भरमा प्रतिरोपनी ३ देखि १० हजारका दरले जग्गा बिक्री भएका छन् । बिचौलियालाई यसबाट कमिसन मिल्ने गरेको छ । खासगरी बिचौलियाले स्थानीयलाई हतोत्साही गरेर कम मूल्यांकनमा जग्गा बिक्री गर्न बाध्य पार्ने गरेको गुनासो स्थानीयको छ । बसाइँसराइ नभएको कतिपय गाउँ पनि खरिद गरिएपछि बस्ती खाली हुने क्रम बढेको छ । बसाइँसराइको रोकथाममा स्थानीय तहले खास सक्रियता नदेखाउँदा त्यसको फाइदा जग्गा दलाल र भूमाफियाले लिएको स्थानीय बुद्धिजीवी गोपीकृष्ण भण्डारीको तर्क छ । बस्तीमा उनीहरूलाई प्रवेश नगराउन प्रयास गरे पनि सबैको साथसहयोग नजुटेको उनले गुनासो गरे ।भूमिसम्बन्धी कानुनअनुसार एक व्यक्तिले पहाडमा अधिकतम ७५ रोपनी, तराईमा ११ बिघा र उपत्यकामा बढीमा ३० रोपनी मात्र जग्गा राख्न सक्ने व्यवस्था छ । तर, कतिपयले परिवार तथा आफन्तको नाममा हदबन्दीभन्दा कैयौं गुना बढी जग्गा ओगट्ने क्रम बढेको चौबिसे गाउँपालिकाका प्रमुख प्रशासकीय अधिकृत जितमान जिमीले बताए । जुन उद्देश्यले खाली जग्गा खरिद गरियो, त्यसअनुरूप काम नगरी ती जग्गा धरौटी राखेर बैंकबाट ऋण लिएर अन्यत्र लगानी गर्नेक्रम बढेको उनको तर्क छ । भूमिसम्बन्धी कानुनलाई वैज्ञानिक बनाउनुपर्नेमा यसतर्फ चासो कम भएको उनले बताए ।ठूलो परिमाणमा जग्गा खरिद गरेकाहरूले उपयोग नगरी वर्षौंदेखि बाँझो नै छोडेका छन् । खेतबारीदेखि घरसम्म खाली रहेको स्थानीय भण्डारीले बताए । यी क्षेत्रमा समूहगत रूपमा जग्गा किन्न गाउँ पसेका माफियाले कृषि फर्मसमेत दर्ता गराउने गरेका छन् । कम्पनी रजिस्ट्रार कार्यालयमा दर्ता गरेका त्यस्ता संस्था नवीकरणसमेत गरिएको छैन । देखावटी रूपमा संस्था दर्ता गरेर आँखा छल्ने प्रयासमा उनीहरू रहेको स्थानीयले बताए । उदाहरणका रूपमा अशोक अग्रवाल, सुनिल अग्रवाल र बालानन्द भुर्तेलले पाथीभरा एग्रो कम्पनी दर्ता गराए पनि हाल नवीकरण गरिएको छैन ।सबैले ठूलो परिमाणमा व्यक्तिगत र परिवारका सदस्यको नाममा ती जग्गा ओगटेका छन् । पार्टनरले चासो नदिएकाले कृषि फर्म सञ्चालन गर्न सकिएन, भुर्तेलले भने, मैले पनि के गर्ने भन्ने यकिन गर्न नसक्दा ओगटेर मात्र राखेको छु । व्यक्तिव्यक्तिबीच जग्गा खरिदबिक्री हुने भएकाले हस्तक्षेप गर्न नमिलेको चौबिसे गाउँपालिकाका अध्यक्ष राईको भनाइ छ ।"
कांग्रेसले नियुक्तिमा भाग खोज्ने कि मापदण्ड ?,"(काठमाडौं)  काग्रेसका वरिष्ठ नेता रामचन्द्र पौडेलले केही दिनअघि सामाजिक सञ्जालमार्फत संवैधानिक निकायका पदाधिकारी नियुक्ति भागबन्डाका आधारमा नगर्न प्रधानमन्त्री केपी शर्मा ओलीलाई आग्रह गरेका थिए । संवैधानिक परिषद्को अध्यक्षसमेत रहेका प्रधानमन्त्रीसँग यस्तो आग्रह गरे पनि उनको निसाना संवैधानिक आयोगका पदाधिकारीमा भागबन्डा खोजिरहेका आफ्नै पार्टीका सभापति शेरबहादुर देउवाप्रति थियो । देउवा विपक्षी दलका नेताको हैसियतले परिषद्का सदस्य हुन् । पौडेलको यस्तो आग्रहलगत्तै विश्वविद्यालयका पदाधिकारीहरू सत्ता र प्रतिपक्षबीचको भागबन्डाबाट नियुक्त भए । अख्तियार दुरुपयोग अनुसन्धान आयोगलगायत १० आयोगमा रिक्त ४० पदाधिकारीको सिफारिसमा पनि देउवाले आफ्नो हिस्सा खोज्दै आएका छन् । तीन आयोग संविधान जारी भएदेखि नै रिक्त छन् । अन्य आयोगमा पनि लामो समयदेखि आयुक्तहरू रिक्त छन् । सुरुका समयमा प्रमुख प्रतिपक्ष दलसँगको भागबन्डा नमिल्दा ढिलाइ भयो । अहिले पार्टीभित्रकै झगडाका कारण ढिलाइ हुँदै छ, नेकपा स्रोतले भन्यो, मन्त्रिपरिषद् पुनर्गठनमा कुरा मिलेपछि मात्रै आयोगका पदाधिकारी नियुक्तिमा प्रवेश हुने देखिन्छ । प्रधानमन्त्री ओलीले आफू नियुक्त भएदेखि नै आयोगहरूका रिक्त पदमा नियुक्तिको प्रयास गरेका हुन् । त्यतिबेला देउवाले प्याकेज सहमतिको विषय उठाए । त्यसको अर्थ आफूले कति पाउने भन्ने नै थियो । देउवाले अनौपचारिक छलफलबाट सहमति जुटाएपछि मात्रै संवैधानिक परिषद्को बैठक बोलाउनुपर्ने अडान राख्दै आएका थिए । भागबन्डामा छलफल नै नगरी संवैधानिक परिषद्को बैठक बोलाएको भन्दै उनले कैयौं पटक बहिष्कार गरे । बैठकमा कुरा नराख्ने तर बहिष्कार गर्ने भन्दै पार्टीभित्र आलोचना भएपछि उनी बैठकमा गए । तर भागबन्डाकै कुरा मिलेन । देउवाको अनुपस्थितिमै ओलीले २०७५ माघ ६ गते संविधानले नयाँ व्यवस्था गरेका समावेशी चारसहित पाँच आयोगमा अध्यक्ष सिफारिस गरे । दोस्रो पटक २०७५ चैतमा पनि देउवाकै अनुपस्थितिमा निर्वाचन आयोगमा प्रमुख आयुक्त र समावेशी आयोगमा एक सदस्य नियुक्तिको सिफारिस भयो । प्रमुख प्रतिपक्षी दलको नेताको उपस्थितिबिनै परिषद्ले आयोगका पदाधिकारी सिफारिस गर्दा शक्ति सन्तुलन खलबलिएको भन्दै कांग्रेसले विरोध जनायो । देउवाले एकलौटी सिफारिस गरिएका पदाधिकारीको संसदीय सुनुवाइ बहिष्कार गर्नसमेत लगाए । भागबन्डामा सहभागी गराउने गरी ओलीले छलफल अघि बढाउन थालेपछि देउवा केही नरम भए । ओलीले प्रमुख प्रतिपक्षी दलको नेताबिनै निर्णय गर्न मिल्ने गरी २०७७ वैशाख ९ गते कानुन संशोधनका लागि अध्यादेशसमेत ल्याए । त्यसबाट देउवा आक्रोशित भए । पार्टीभित्र संकट पर्न थालेपछि ओलीले देउवासँग फेरि हात बढाए । स्रोतका अनुसार अख्तियारमा एक आयुक्त दिन तयार भएपछि देउवा फेरि ओलीप्रति नरम देखिन थालेका छन् । कांग्रेस नेताहरूका अनुसार सत्तासँगको भागबन्डामा देउवाले पार्टीभित्र इतर समूहलाई सहभागी गराउँदैनन् । औपचारिक छलफल चल्दा सहयोगीका रूपमा केही नेतालाई सामेल गराए पनि निर्णय एक्लै गर्छन् । देउवाको यस्तै भूमिकाबाट पौडेल चिढिएका छन् । देउवाले एकातिर प्रधानमन्त्री ओलीको कार्यशैलीलाई सर्वसत्तावाद को ट्याग लगाउने र अर्कोतर्फ संवैधानिक आयोगहरूको नियुक्तिमा तिनै ओलीसँग भागबन्डा खोज्ने भनेर पार्टीभित्रै इतरपक्षका नेताहरू टिप्पणी गर्छन् । कार्यकारीले जहिले पनि स्वतन्त्र निकायमाथि अंकुश लगाएर आफ्नो प्रभाव जमाउने स्वभाव देखाउँछ । त्यसलाई नियन्त्रण गर्ने जिम्मेवारी अदालत, संवैधानिक निकाय र प्रमुख प्रतिपक्षी दलको नेताको हो, संविधानले नियन्त्रण र सन्तुलनका लागि यिनलाई विशेष स्थानसमेत दिएको छ, कांग्रेसका एक नेताले भने, तर हाम्रा सभापति भित्रभित्रै सत्तासँग भागबन्डा गरेर प्रमुख प्रतिपक्षी दलको भूमिकालाई खुम्चाउने काम गर्नुभएको छ ।पूर्वप्रशासक बाबुराम आचार्य पनि सत्तासँगका यस्तै भागबन्डाले प्रमुख प्रतिपक्षीको भूमिका संसद्, सडक र जनतामाझ खुम्चिएको तर्क गर्छन् । उनका अनुसार सरकारका कैयौं अकर्मण्यता र भ्रष्टाचार यस्तै भागबन्डाको माखेसाङ्लोमा परेका छन् । जनताको चासोका मुद्दा संसद् र सडकमा कतै अहम् सवाल बनेका छैनन् । औपचारिक खपतका लागि बोलिने भाषण र विज्ञप्तिबाहेक प्रतिपक्षले प्रभावी भूमिका निभाउन नसकेको उनको निष्कर्ष छ । अहिले त यो देशमा प्रतिपक्ष नै छ र भन्नुपर्ने अवस्था छ, उनले भने, सरकारसँग बार्गेनिङ, घुर्की लगाएर भागबन्डा लिने अनि कुन नैतिक धरातलमा उभिएर प्रधानमन्त्रीले यस्तो गरे, उस्तो गरे भन्ने ?संवैधानिक आयोगहरूका रिक्त पदमध्ये देउवाको मुख्य सरोकार अख्तियारमै देखिन्छ । प्रमुख आयुक्त नवीन घिमिरे कार्यकाल सकेर निवृत्त भएपछि अख्तियारमा दुई आयुक्त मात्रै छन् अर्थात् प्रमुखसहित तीन आयुक्त पद खाली छ । दलित, महिला र आदिवासी जनजाति आयोगले त संविधान जारी भएदेखि नै एक जना पनि पदाधिकारी पाएका छैनन् । यसतर्फ न सत्ता पक्षको ध्यान पुगेको छ, न प्रमुख प्रतिपक्षी दलले नै खबरदारी गर्न भ्याएको छ । पूर्वप्रशासकसमेत रहेका ट्रान्सपरेन्सी इन्टरनेसनल नेपालका अध्यक्ष खेमराज रेग्मीका अनुसार अख्तियार, निर्वाचन, मानवअधिकारलगायत केहीबाहेक अन्य आयोगतिर सत्ता र प्रतिपक्ष दुवैको प्राथमिकता देखिँदैन । प्रधानमन्त्री ओली, प्रमुख प्रतिपक्षी दलका नेता देउवा, नेकपाका अध्यक्ष पुष्पकमल दाहाललगायत प्रमुख नेताहरूको मुख्य रस्साकसी नै अख्तियारमा आफ्ना मान्छेलाई कसरी लग्ने भन्नेमा केन्द्रित छ । अख्तियारमै धेरै चासो हुनका पछि अपारदर्शी रूपमा हुने आर्थिक लेनदेन नै मुख्य कारण रहेको उनको ठम्याइ छ । मुख्य नेताहरूले बिचौलिया, दलाल, अपराधी सबैसँग अपारदर्शी रूपमा ठूलो सहयोग लिएका हुन्छन्, तिनीहरूलाई बचाउन सहयोग गर्नुपर्छ । नत्र आफैं फँसिएला भन्ने डर हुन्छ, उनले भने, बफादारलाई नियुक्त गरे उनीहरूले प्रशासनिक भ्रष्टाचारबाहेक नीतिगत र सार्वजनिक पद धारणा गरेका नेताहरूमाथि छानबिन गर्न सक्दैनन् । यसको उदाहरण अख्तियारका निवर्तमान प्रमुख आयुक्त घिमिरे पनि हुन् । प्रशासनिक क्षेत्रमा छँदा अब्बल सचिवका रूपमा नाम कमाएका उनले अख्तियारमा प्रभाव छाड्न सकेनन् । बरु, सरकारका नीतिगत र सत्तानिकटका ठूला अनियमिततालाई जोगाउनै आफ्नो शक्ति खर्चिए । अख्तियारले चाहेको भए ७० करोड मोलमोलाइ भएको तत्कालीन सञ्चारमन्त्रीको टेप प्रकरण विधिविज्ञान प्रयोगशालामा लगेर १५ दिनभित्रै अनुसन्धान गर्न सक्थ्यो, रेग्मीले भने ।अधिवक्ता टीकाराम भट्टराईले कार्यकारीलाई स्वेच्छाचारी हुन नदिन र सरकारलाई जनताप्रति उत्तरदायी बनाउन २०४७ सालबाट संवैधानिक आयोगको अभ्यासलाई पूर्वप्रशासकको क्लब बनाउन खोजिएको टिप्पणी गरे । पूर्वसचिवहरूलाई संवैधानिक निकायमा ल्याउने प्रवृत्ति अन्त्य नभएसम्म आयोगहरू निष्पक्ष र स्वतन्त्र हुन नसक्ने उनको तर्क छ । सूर्यनाथ उपाध्याय एउटा अपवाद हुन् । त्यसबाहेक पूर्वप्रशासक कसैले पनि राम्रो काम देखाउन नसकेको पुष्टि भइसकेको छ, उनले भने, पूर्वप्रशासकको बानी नै कार्यकारीप्रति बफादार बन्ने हुन्छ । उनीहरूको अनुभवलाई सरकारले अन्त्यै प्रयोग गनुपर्छ । तर, रेग्मी पूर्वप्रशासकभित्र पनि स्वतन्त्र र निष्पक्ष रूपमा केही गर्न सक्ने आँट भएका लीलामणि पौडेल र विमल कोइराला जस्तालाई नल्याएर सरकारले आफ्ना बफादारलाई मात्रै रोज्दा समस्या आएको बताउँछन् । संवैधानिक परिषद् बैठकमा पनि कस्ता व्यक्तिहरू नियुक्ति गर्ने भन्ने सवालमा कहिल्यै छलफल भएको छैन । पछिल्लो पटक उपसभामुखको निर्वाचन नहुँदा प्रधानमन्त्रीलाई बैठक राख्न नै कठिनाइ परेको छ । परिषद्मा प्रधानमन्त्रीका अतिरिक्त प्रधानन्यायाधीश, सभामुख, राष्ट्रिय सभाका अध्यक्ष, उपसभामुख, प्रमुख प्रतिपक्षी दलका नेता सदस्य हुन्छन् । बैठक बस्नका लागि गणपूरक संख्या ५ हुनुपर्छ । उपसभामुखको निर्वाचन नहुँदासम्म एक जना मात्रै अनुपस्थित रहे बैठक बस्न सक्दैन । त्यसैले प्रधानमन्त्री ओली पार्टीभित्रको शक्ति सन्तुलन मिलाएर विपक्षी दलका नेतालाई समेत मनाएर जानुपर्ने दबाबमा छन् । त्यसका लागि उनले विपक्षी दलका नेतासँग कुराकानी मिलाएको स्रोतको दाबी छ । रेग्मीका अनुसार आयोगहरू लामो समय रिक्त राख्न मिल्दैन । खाली हुन लागेको महिनाअघि नै नियुक्ति गरिसक्नुपर्ने व्यवस्थाले पनि आयोगको महत्त्व देखाउँछ । लामो समय आयोग गठन नहुँदा विपक्षी दलको नेताले किन प्रश्न गर्न नसक्ने ? परिषद्को बैठकमा विपक्षी दलका नेताले भागबन्डा नखोजेर संवैधानिक मर्मअनुसार पदाधिकारीको नाम प्रस्ताव गर भनेर दबाब दिने हो भने प्रधानमन्त्री अप्ठ्यारोमा पर्छन्, उनले भने, सबैको भाग शान्तिमा बफादारलाई नियुक्ति गर्दै जाने हो भने अन्ततः हाम्रो प्रणाली नै कमजोर बन्न पुग्छ ।"
अढाई महिनामा १४ बलात्कृत,"(कञ्चनपुर)  कञ्चनपुरको लालझाडी गाउँपालिका४ की १९ वर्षीया युवती असोज १५ गते स्थानीय शनिदेव रानाबाट बलात्कृत भइन् । प्रहरीका अनुसार दिउँसो घरमा कोही नभएका बेला उनलाई शनिदेवले बलात्कार गरेका हुन् । घटनाको दोस्रो दिन युवतीकै जाहेरीका आधारमा शनिलाई पक्राउ गरेको जिल्ला प्रहरी कार्यालय कञ्चनपुरका डीएसपी अमरबहादुर थापाले बताए ।शुक्लाफाँटा नगरपालिका१० कमैया मुक्ति शिविरकी ११ वर्षीया बालिका घरमा एक्लै थिइन् । साउन अन्तिम साता असैनाका २८ वर्षीय रमेश चौधरीले उनलाई ललाइफकाई घर नजिकैको मकैबारीमा लगे । बालिका रुन थालेपछि मुख च्यापेर बलात्कार गरे । रमेशलाई दोस्रो दिन प्रहरीले पक्राउ गर्यो । जिल्ला अदालत कञ्चनपुरले हाल उनलाई पुर्पक्षका लागि कारागार पठाएको छ । भीमदत्त नगरपालिका१८ निम्बुखेडाका ३० वर्षीय हेमन्त चन्द पनि साउन २५ मा पक्राउ परे । भीमदत्त नगरपालिका४ भगतपुरमा डेरा गरी बस्ने १९ वर्षीया युवतीलाई ०७६ मंसिरदेखि पटकपटक जबर्जस्ती करणी गरेको र कसैलाई भनेमा अनुहारमा एसिड फाल्ने धम्की दिँदै आएका हेमन्त हाल पुर्पक्षका लागि कारागारमा छन् ।यी केही प्रतिनिधि घटना मात्रै हुन् । चालु आर्थिक वर्षमा मात्रै बलात्कारका घटनाको विवरण लामो छ । दुई वर्षअघि १३ वर्षीया बालिका निर्मला पन्तको बलात्कारपछि हत्या घटनाका बेलादेखि कञ्चनपुरबाटै सुरु भएको बलात्कारविरुद्धको आन्दोलन देशभरि नै चर्कियो । यद्यपि उक्त घटनाका दोषी अझै पत्ता लाग्न सकेको छैन ।जिल्ला प्रहरी कार्यालयका अनुसार चालु आर्थिक वर्षको अढाई महिनामा मात्रै बलात्कारका १४ घटना सार्वजनिक भएका छन् । गत आर्थिक वर्षमा बलात्कारका ४० घटना सार्वजनिक भएका थिए । आर्थिक वर्ष ०७५७६ मा ३४ र ०७४७५ मा १८ बलात्कारका घटना प्रहरीसमक्ष पुगेका थिए । प्रहरीको तथ्यांकअनुसार कोरोना संक्रमणको जोखिमका कारण गरिएको लकडाउनको अवधिमा समेत बलात्कारका घटना धेरै भएका छन् । सामाजिक सञ्जालदेखि सञ्चारमाध्यमको दुरुपयोगले यी घटना बढेको देखिन्छ, डीएसपी अमरबहादुर थापाले भने, अभिभावकबाट टाढा भएका र यौन शिक्षाको अभावमा समेत यस्ता घटना वृद्धि भएको हुन सक्छ । तथ्यांकअनुसार बलात्कार घटनामा २०२५ वर्षका युवाको संलग्नता बढी देखिन्छ । बलात्कारका घटना मात्रै नभई जिल्लामा अन्य आपराधिक गतिविधिसमेत बढ्दै गएको देखिन्छ । आर्थिक वर्ष ०७४७५ मा ५ सय ५१ अपराधका घटना प्रहरीमा दर्ता भएका छन् भने ०७५७६ मा ६ सय ३४ र गत आर्थिक वर्षमा ७ सय ४ अपराधका घटना दर्ता भएका छन् । पछिल्लो पटक लकडाउनको अवधिमा भारतलगायत तेस्रो मुलुकबाट ठूलो संख्यामा नेपाली घर फर्किएका छन् । उनीहरू लामो समयदेखि बेरोजगार बसेका छन् । यस्तो अवस्थामा सामाजिक सञ्जालको दुरुपयोगसँगै बेरोजगारी र अभावका कारण आपराधिक मानसिकता विकास भएको हुन सक्ने अधिकारकर्मी बताउँछन् । बेरोजगारी र अभावले आपराधिक मानसिकता बढ्दै गएको छ, माइती नेपाल कञ्चनपुरकी संयोजक महेश्वरी भट्टले भनिन्, यसतर्फ सबैले समयमै सचेत हुनुपर्ने देखिन्छ ।"
नाका खुलेको ५८ वर्षपछि बीओपी,"ताप्लेजुङ (कास) ताप्लेजुङस्थित ओलाङचुङगालाको टिप्ताला भन्ज्याङ नाका सञ्चालनको ५८ वर्षपछि सीमा सुरक्षार्थर् सशस्त्र प्रहरी बलको बोर्डर आउट पोस्ट (बीओपी) स्थापना भएको छ । नेपाल र चीनको सीमा क्षेत्रभन्दा २३ किलोमिटर दूरीमा रहेको फक्ताङलुङ गाउँपालिका७ ओलाङचुङगोलाको बस्तीमा बीओपी स्थापना गरिएको हो । संस्कृति, पर्यटन तथा नागरिक उड्डयनमन्त्री योगेशकुमार भट्टराईले बुधबार बीओपीको उद्घाटन गरे । यही ठाउँमा नेपाल प्रहरीको सीमा प्रहरी चौकी पनि छ ।सशस्त्र प्रहरीले मौवाटार भन्ने स्थानमा बीओपी राख्ने बताएको थियो । भवनसहितको संरचना निर्माणपछि सार्ने गरी अहिलेलाई बस्तीमा राखिएको प्रमुख जिल्ला अधिकारी झरेन्द्र चापागाईंले बताए । मौवाटारबाट सिमानाको दूरी १० किलोमिटर छ । यो क्षेत्र तमोर नदीको उद्गम स्थल पनि हो । शेर्पा समुदायको चौंरी चरन क्षेत्र मौवाटारमा अहिले पनि केही गोठहरू र अस्थायी रूपमा बस्ने केही घरहरू छन् । योबाहेक कञ्चनजंघा संरक्षण क्षेत्रले चेकपोस्ट भवन निर्माण गरिरहेको छ । बीओपीमा प्रहरी निरीक्षक (इन्स्पेक्टर) नेतृत्वमा २१ जनाको टोली बस्ने बताइएको छ ।ओलाङचुङगोलामा जन्मिएका चीनको ल्हासाका लागि नेपाली वाणिज्यदूत ताम्ला उक्यावका अनुसार २०१९ सालमा टिप्ताला भन्ज्याङ नाका खुला गरिएको हो । सीमास्तम्भ पनि यही वर्ष राखिएको हो । यसअघि पनि नेपाल र तिब्बतबीच आउजाउ भने हुने गरेको थियो । नेपालका घोडा, चौंरी चराउन तिब्बतसम्म लगिन्थ्यो, तिब्बतका पनि नेपालतर्फ आउँथे, उक्यावले भने, नेपालतर्फको भूभाग डाँडाभीर बढी भएको र तिब्बततर्फको जमिन सम्म र चरनयोग्य भएकाले नेपालका बस्तु चराउन तिब्बत लैजाने प्रचलन बढी थियो । चरनमा दुवै देशले कुनै पनि दस्तुर लिएको आफ्नो जानकारीमा नभएको उक्याव बताउँछन् ।सन् १९५५ देखि भने द्विदेशीय आउजाउका लागि पासपोर्ट चाहिने व्यवस्था भयो । तर सिमानाको २० किलोमिटरसम्म भने बिनापासपोर्ट स्थानीयले आउजाउ गर्न सक्छन । टिप्ताला भन्ज्याङ नाकाबाट अहिलेसम्म पासपोर्टको चलन छैन ।"
कान्तिपुरकर्मी अधिकारीलाई पितृशोक,काठमाडौं (कास) कान्तिपुर पब्लिकेसन्सका फोटो पत्रकार कविन अधिकारीलाई पितृशोक परेको छ । उनका ६० वर्षीय पिता माधवप्रसाद अधिकारीको शुक्रबार निधन भएको हो । लमजुङको सुन्दरबजार३ दुराडाँडा स्थायी घर भई काठमाडौं तारकेश्वर१० मनमैजुमा बस्दै आएका माधवप्रसाद मस्तिष्काघात भएपछि दुई महिनादेखि त्रिवि शिक्षण अस्पतालमा उपचाररत थिए । उनको परिवारमा श्रीमती र तीन छोरा छन् ।
परराष्ट्र सचिवमा पौड्याल नियुक्त,"काठमाडौं (कास) सरकारले भरतराज पौड्याललाई परराष्ट्र सचिवमा नियुक्त गरेको छ । पौड्याल परराष्ट्रमा निवर्तमान सचिव शंकरदास बैरागीपछि वरिष्ठ सहसचिव थिए । बैरागीलाई सरकारले मुख्यसचिवमा नियुक्त गरेपछि रिक्त सचिव पदमा पौड्याललाई नियुक्त गरिएको परराष्ट्र मन्त्रालयले जनाएको छ । यस्तै, पाकिस्तानका लागि नेपालको राजदूतको जिम्मेवारी सम्हालेर भर्खरै आएकी सहसचिव सेवा लम्साललाई भने मन्त्रालयको प्रवक्ताको जिम्मेवारी दिइएको छ । यसअघि पौड्याल प्रवक्ता थिए ।"
कांग्रेस नेताको निधन,काठमाडौं (कास) कांग्रेसका पूर्वकोषाध्यक्ष एवं समाजसेवी रामबाबु प्रसाईं (खनुपरुदे प्रसाईं) को शुक्रबार निधन भएको छ । पार्टीको स्थापनाकालदेखि लोकतान्त्रिक आन्दोलनमा सक्रिय रहेका ९९ वर्षीय प्रसाईं सन्त नेता कृष्णप्रसाद भट्टराईको सभापतित्वकालमा पार्टीका कोषाध्यक्ष थिए । उनको शुक्रबार उपचारक्रममा ओम अस्पतालमा निधन भएको हो । प्रसाईंको निधनप्रति कांग्रेस केन्द्रीय कार्यसमितिले दुःख प्रकट गरेको छ । लोकतान्त्रिक आन्दोलनहरूमा सक्रिय योगदान पुर्याएको स्मरण गर्दै कांग्रेस सभापति शेरबहादुर देउवाले प्रसाईं नेपालको राजनीतिमा अलग पहिचान भएका सत्यवादी नेता भएको उल्लेख गरेका छन् । वरिष्ठ नेता रामचन्द्र पौडेलले पनि छुट्टै विज्ञप्ति जारी गर्दै प्रसाईं अटल सिद्धान्तवादी नेता रहेको जनाएका छन् ।
मदिराको वर्गसंघर्ष,"राजनीतिमा पूर्णकालीन कार्यकर्ता बनेर हिँड्ने क्रममा विसं २०४३ को अन्त्यतिर सिन्धुपाल्चोकको हैबुङ गाउँ आसपासको एक गुरुङको घरमा बास पर्यो । शरीरमा कम्पन छुट्ने गरी हनहनी ज्वरो आएको थियो । त्यहाँ आधुनिक औषधि प्राप्त हुने कुनै सम्भावना थिएन । मेरो हालत देखेपछि घरकी वृद्ध महिलाले कराहीमा घिउ तताइन्, त्यसपछि कालो रिठ्ठाको गेडा फुटाएर गुदी तातो घिउमा केहीबेर भुटिन् । त्यसमाथि सिलावरको एक कचौरामा घरेलु रक्सी झानिन् र मलाई पिउन दिइन् । बच्चैदेखि चामलको जाँडको सेजोको स्वाद पाएको भए पनि त्यतिन्जेल रक्सी शरीरमा कहिल्यै परेको थिएन । एकातिर रक्सीले बिगार गर्ने हो कि डर, अर्कोतिर कम्युनिस्टको आचरणमा धब्बा पो लाग्ला कि भन्ने पीर केहीबेर हल्का इन्कार त गरियो तर यहाँको औषधि यही हो, स्वाट्टै पार्नुपर्छ भनेपछि उपाय पनि अर्को थिएन । कम्तीमा पाँचपटक कोसिस गरेर त्यो औषधि पिइयो । केहीबेरमा निस्लोट भएको पत्तै पाइएन, बिहान उठ्दा न ज्वरो न टाउको दुखाइ शरीर एकदम चंगा जीवनमा पहिलोपटक ज्ञान भयो कि रक्सी त गाउँघरमा औषधि पनि पो रैछ । त्यस घटनापछि मैले आफू हुर्केको गाउँको ख्वायचा नामको मानिसलाई सम्झें । ऊ सुधो सिकर्मी थियो, युवा उमेरमै श्रीमतीको मृत्यु भएकाले हरेक साँझ झ्यालमा बसेर गाउँलेले सुन्ने गरी श्रीमतीको हीरा नामलाई पुकारेर रुन्थ्यो । एकपटक टीबी रोग लागेर निको भएकाले परिवारले सकेसम्म रक्सी उसलाई दिँदैनथे । तर, अचाक्ली रोएर परिवारलाई निदाउनै समस्या पारेको दिन उसलाई रक्सी ख्वाइन्थ्यो, त्यसपछि ऊ शान्त भएर निदाउँथ्यो । रक्सी खाएपछि स्वास्नी बिर्सन्छ ख्वायचाले भनी उसलाई जिस्क्याउँथे । तर, यो कुरा त पक्का नै थियो कि मनको पीरको ज्वार अकासिएको रात उसलाई शान्त बनाउने काम रक्सीले गर्थ्यो । सिन्धुली जिल्लाको मरिण क्षेत्रको झ्याडी गाउँको दनुवार बस्तीमा २०३६ सालतिरका जुझारु क्रान्तिकारी किसान रामप्रसाद राई नामका व्यक्ति छन् । उनका चारवटी श्रीमती । दुई मगर दिदीबहिनी । दुई दनुवार दिदीबहिनी । २०५४ सालतिर महिनौं उनको घरमा बस्दा देखियो कि उनीहरू बिहानै सानो भात खाएर काममा निस्कन्थे । सानो भातमा हुन्थ्यो, भुटेको मकै र मकैको जाँड । अरू नहुँदा सानो भातमा जाँडचाहिँ अनिवार्य । बिहानको खानालाई उनीहरू सानो भात भन्छन् । दिउँसो कामबाट फर्केपछि ठूलो भात अर्थात् चामलको भात खान्थे । खेतबारीको कामबाट लखतरान भएर फर्किंदा रामप्रसादका श्रीमतीहरू अँगेनो वरिपरि अरू काम गर्दै रक्सी तताएर पिँडुलामा दलिरहेका हुन्थे । रामप्रसाद राईलाई दलिदिने अधिकारचाहिँ कान्छी श्रीमतीलाई मात्रै थियो । यहाँ प्रस्तुत गरिएका केही घटना र सन्दर्भहरू र धेरैजसोले भोगेदेखेका अनगिन्ती अनुभवबाट स्पष्ट हुन्छ कि मदिरा पिँधको आम श्रमजीवी मानिसको जीवन संस्कृतिको अंग बन्दै आयो । पवित्र सगुन, औषधि, लगातारको कठिन श्रमको निम्ति ऊर्जा तत्त्व र मनोरञ्जनलगायत धेरै कामका निम्ति मदिरा प्रयोग हुँदै आयो । नेपाली समाजमा शासक बन्न पुगेको ब्राह्मण संस्कृतिले मदिरालाई अपवित्र कुखाद्य अनि त्यसलाई सेवन गर्ने व्यक्ति र समुदायलाई कमसल भनी चित्रण गरी त्यही दृष्टिकोणबाट सिंगो समुदायलाई प्रशिक्षित गर्ने प्रयत्न गर्यो । त्यस प्रशिक्षणमा राज्य एक हदसम्म तार्किक तहमा सफल पनि भयो । तर, परम्परादेखि मदिरा प्रयोग गर्दै आएका बहुमत जनसंख्यामा रहेका नेपाली जनजातिसहित विभिन्न समुदायको संस्कृतिबाट मदिरालाई अलग गर्न भने राज्य असफल नै भयो । त्यसको उल्टो परम्परादेखि मदिरा प्रयोग नगर्दै आएका जातका व्यक्तिहरू क्रमशः मदिरा प्रयोग गर्ने व्यक्ति समूहमा फेरिँदै आउने सिलसिला पो चल्यो ।केही वर्षअगाडि मधेसी समुदायको ब्राह्मण परिवारमा हुर्केका एक वरिष्ठ अधिवक्तासँग बीबीसीको एक कार्यक्रममा जाँदा एउटै कोठामा रात बिताउने अवसर जुट्यो । उनी लोकतान्त्रिक विचारका र खासै हाम्रो संगत पनि नभएकाले एकअर्काबारे जानकारी थिएन । पहिलो भेटमा कम्युनिस्ट कार्यकर्ता र लोकतान्त्रिक व्यक्तिबीच ह्वात्तै खुल्न स्वाभाविक रूपमा गाह्रो थियो नै । साँझ छिप्पिँदै गएपछि मिठो स्वरमा उनले भने, सरको रुचि कस्तो छ कुन्नि, यहाँ अलि जाडो पनि रैछ । फेरि चिया पिएर त मनको कुरा नै आउँदैन । तीन दशकभन्दा लामो समयदेखि राजनीतिमा रहेर पिँधको एक हिस्सा समाजदेखि प्रधानमन्त्रीहरूसम्मको साँझ भोगिसकेका हुनाले उनको मिठासपूर्ण प्रस्तावको सरल आशय बुझ्न कठिन थिएन । यो सन्दर्भ उल्लेख गर्नुको आशय यही हो कि केही दशकसम्म मतवालीको पुर्पुरोमा ठप्पा ठोकिएको मदिरा नेपालका सबै कथित पवित्र समुदायको पनि कुनै न कुनै रूपमा बेसी या कम लतको रूपमा वा बेलामौकाको फुर्माइसी संस्कृति बनिसकेको छ । नेपालको आधुनिक शिक्षा र राजनीतिले पाउने केही जसका विषयमध्ये यो पनि एउटा हो सायद कि राजनीतिमा लागेका र शिक्षित व्यक्तिले मदिरालाई अपवित्रताको कोटीबाट अलग गर्न सिके अनि मदिरालाई निरपेक्ष खराब वस्तुका बुझ्न रूपमा छाडे । यसप्रकार हिजो नेपालको बहुमत जनताको संस्कृति थियो मदिरा भने आज अत्यधिक बहुसंख्याको संस्कृति बन्न पुगेको छ । एक जना कविको शब्दमा भन्ने हो भने नेपाल एउटा जँड्याहाहरूको देश बन्न पुगेको छ । यसप्रकार नेपाली समाजमा मदिराको प्रयोगको एउटा शालीन र रचनात्मक भूमिका देखिन्छ भने अर्कातिर मदिराले थुप्रै व्यक्ति र परिवारलाई अकल्पनीय बर्बादी र पीडाको अनन्त दलदलमा धसाएको पनि प्रस्टै देखिन्छ । घरझगडा, महिलामाथिको हिंसा, शिशुहरूमाथिको मानसिक हिंसा, फजुल खर्चले निम्त्याउने अनावश्यक अभाव, बलात्कार, आत्महत्या, समुदायमा मनमुटाव, व्यक्तित्वहरूको विघटनलगायतका असंख्य प्रकृतिका नकारात्मक परिघटनाहरू अगाडि आउने वातावरण बनाउन मदिरा प्रयोगले उत्प्रेरकको भूमिका खेलिरहेकै छ । व्यक्ति र समाजको जनजीवनमा मात्र होइन, आज मदिरा राज्यका सानाठूला सबै निकायलाई गलत कामका निम्ति प्रयोग गर्न अघि सारिने एक औजारसमेत बन्न पुगेको छ । अधिकांश भ्रष्टाचारका तानाबाना मदिराकै रोहवरमा तय हुन्छन् । ठेक्कापट्टाको रठ्ठाबठ्ठामा मदिरा नै साक्षीका रूपमा उपस्थित हुन्छ । न्याय क्षेत्रमा मदिराले कस्तो नृत्य गरेको होला भनी बुझ्न बार एसोसिएसनको कतिपय सम्मेलनमा एक ट्रक बियर उपहार गएबाटै अनुमान लगाउन सकिन्छ । राष्ट्रिय पार्टीहरूका उच्च गुट मिलनजस्ता गमस्तामा मदिरा कसरी बुर्कुसी मार्ने गरेको छ भन्ने कुरा आजका प्रम ओलीसहितको गोकर्ण रिसोर्टको रात्रिभोजमा बितेका पूर्वमन्त्री रवीन्द्र अधिकारीहरू मदिरामस्त नाचेको सार्वजनिक तस्बिरबाट पनि थोरै अन्दाज लगाउन गाह्रो पर्दैन । त्यसैगरी सरकार फोरुवा वा नयाँ समीकरण जोडुवा उच्चस्तरीय नेताका निर्णयस्थलको खुसीमा मदिरा कसरी सानसँग सहकार्य गर्छ भन्ने कुरा संविधान नबन्दैका बखत सरकार बनाउन नयाँ समीकरण जोड्ने बैठकमा प्रचण्ड, जयप्रकाश गुप्ता आदि नेताले मदिराको गिलास उठाएर सामूहिक रूपमा खिचाएको फोटोबाट प्रस्टै हुन्छ । कुनै उत्सवको खुसियाली, पारिवारिक भेटघाट वा मित्रजनहरूको सौहार्दता साटासाट या व्यक्तिगत रुचिका कारण राष्ट्रिय भूमिकाको व्यक्ति वा आम मानिसले मदिरा प्रयोग गर्नु बेग्लै कुरा हो, त्यो सार्वजनिक नकारात्मक टिप्पणीको विषय बन्नु जायज पनि हुँदैन । तर, ठेक्कापट्टा पट्याउन, भ्रष्टाचारलाई सफलीभूत बनाउन, राजनीतिक समीकरण तलमाथि पार्नलगायतका देश र समाजकै भविष्य दायाँबायाँ हुने विषयहरूसमेत मदिराबाट सुरु वा मदिराबाट अन्त्य गरिने सन्दर्भ भने निकै डरलाग्दो हो । आजको पुँजीवादी राजनीति र माहोलमा आम रूपमा भइरहेको चाहिँ यही नै हो । यसबाट सजिलै बुझ्न सकिन्छ कि मदिरा प्रयोगको नकारात्मक पाटोको भूमिका कति लम्बे हातसम्म फैलिएको छ ।मानव समाजमा प्रयोग भइरहेको नशालु पदार्थहरूमध्ये तरल मदिरा मानिसको सबैभन्दा पुरानो खोज र प्रयोग हो भन्ने कुरा मदिराका इतिहासकारहरू बताउँछन् । ढुंगेयुगको उत्तरार्द्ध अर्थात् इसापूर्व दस हजार वर्षअगाडिदेखि मदिराको प्रयोग सुरु भएको मानिन्छ । त्यसबेलादेखि संसारका विभिन्न भागमा विकसित सबै सभ्यतामा मदिराको प्रयोग हुँदै आएको तथ्य प्रमाणित छ । चीन, बेबीलोन, ग्रीस, इजिप्ट, इटली, आजको अरबलगायतका सभ्यताका केन्द्रहरू सबैमा इस्वी संवत् सुरु हुनुभन्दा धेरै पहिले विविधि प्रकृतिका मदिरा संस्कृतिकै रूपमा प्रचलित थियो । गंगा र सिन्धु मैदानको दक्षिण एसियाको सभ्यतामा पनि ऋग्वेदकाल अर्थात् इसापूर्व पन्ध्र सयतिरै मदिरा प्रचलित थियो । वेदहरूमा उल्लेख सोमरस खास वृक्षबाट उत्पन्न हुन्थ्यो भनिए पनि त्यो तरल मदिरा नै थियो । स्मृतिकालको साहित्यले त फलफूल तथा चामलबाट बन्ने मदिरासमेत आम संस्कृति बनिसकेको बताउँछ । यसप्रकार मानव सभ्यता र मदिरा सँगसँगै यात्रारत छन् भन्दा फरक पर्दैन नै । सभ्यतासँगै यो निरन्तर भएजस्तै यसको उपादेयताको बखान वा कडा आलोचना र प्रतिबन्ध वा नियमनको प्रयत्न पनि इसापूर्वदेखि नै हुँदै आएको पाइन्छ । चिनियाँ समाजको मदिराको इतिहास खोतल्नेहरूले इपू ११०० तिरै धेरैपटक मदिरा नियमनसम्बन्धी बनाइएका कानुनहरू थिए भन्ने प्रमाण फेला पारेका छन् । प्लेटो (४२९३४७ इपू) स्वास्थ्य र खुसी प्रवर्द्धनमा मदिरा उपयोगी हुने तर्कपट्टि ढल्किन्छन् भने एरिस्टोटल (३८४३२२ इपू) मदिराको कडा आलोचकका रूपमा प्रस्तुत भएका छन् । समकालीन हिप्पोक्रेट्स (४६०३७० इपू) चाहिँ फेरि मदिराको औषधीय गुणलाई बढी महत्त्व दिन्छन् । दक्षिण एसियाको हकमा चाहिँ गौतम वुद्ध र महावीर दुवै नै मदिरा प्रयोगको कडा विपक्षमा उभिएका छन् । त्यसपछिका चाणक्यले पनि मदिरा सेवन प्रवृत्तिलाई दुर्गतिको मुहानका रूपमा कडा रूख अपनाउँछन् ।मदिरा प्रयोगको लामो युगीन शृंखलालाई हेर्दा यसको आलोचना वा कतिपय बेला केही सभ्यतामा प्रतिबन्ध भए पनि त्यो संस्कृति मूलतः निरन्तर नै चल्दै आयो । गौतम बुद्ध, महावीर, हजरत मोहम्मददेखि चाणक्यसम्म मदिरा प्रयोगको विरुद्ध उभिए पनि बौद्धमार्गी, इस्लाम समाज, जैनपन्थी समाज मदिराबाट अलग भएन, केवल तत्तत् धर्मका विशिष्ट पुरेत जमातले मात्र मदिरा विरोधी अपिललाई लागू गर्ने प्रयत्न गर्दै आयो । मदिरा प्रयोगबाट आफूलाई बिल्कुल अलग राखेको हिन्दु समाजको ब्राह्मण पनि आजसम्म आइपुग्दा त्यस अडानमा कायम रहन सम्भव भएन । मदिरा आज सर्वव्यापी हुनुमा व्यापारी वर्गको स्वार्थ, राजनीति र अन्य सामाजिक कारणहरूले के कति भूमिका खेले भन्नेबारेमा अलग शिराबाट अध्ययन जरुरी छ । तर, केचाहिँ सजिलै भन्न सकिन्छ भने यो चुरोटको सर्वव्यापी प्रयोगजस्तो विशुद्ध पुँजीपति वर्गको स्वार्थ र षड्यन्त्रका कारण यहाँसम्म आइपुगेको होइन । मदिरा मानव सभ्यतासँगै निरन्तरसँगै अघि बढ्नु र आज सर्वव्यापी बन्नुले के यो मानव जीवनमा अनिवार्य प्रयोग गर्नुपर्ने वस्तु पुष्टि हुन्छ ? मानवका निम्ति अनिवार्य हो भने त जीवन दर्शनकै एक हिस्सा हुन पुग्छ । के मदिरा जीवन दर्शनकै हिस्सा हो त ? यस प्रश्नको उत्तर त्यति सजिलो छैन र आजै दिन सम्भव पनि छैन । सम्भवतः मानव समाजमा लगातार चलिरहने बहसका विषयहरूमध्ये मदिरा पनि एक लामो समयसम्म बहसको विषय बनिरहनेछ । तर, आजसम्मको विज्ञान, खाद्यशास्त्र अनि मदिरा प्रयोग नगरेका समाज र व्यक्तिहरूको स्वास्थ्य, मनोरञ्जन आदिमा कुनै पनि अर्थमा कमजोर स्थिति नहुनुले आजै नै मदिरा मानवको जीवन दर्शनको अंग हो भन्न भने कदापि सकिने अवस्था छैन । राजनीतिक अर्थशास्त्रले बताएकै छ कि कुनै पनि भौतिक वस्तुले कुनै पनि वर्गको पक्षधरता लिँदैनन्, बरु तिनलाई जुन वर्गले पनि आफ्ना निम्ति वा अर्को वर्गको विरुद्ध प्रयोग गर्न सक्तछ । जब भौतिक वस्तु कसरी, कति, कसका निम्ति प्रयोग गर्ने सवाल उठ्छ, त्यो भने वैचारिक विषय बन्न पुग्छ, साथै वर्गीय सवाल पनि । मानव समाजको वर्गहरूको उदयसँगै मदिराको प्रयोगको प्रपञ्च वर्गीय मुद्दा पनि बन्दै अयो, अझ यसो भनौं मदिरामा वर्गसंघर्ष चल्दै आयो ।शासक वर्गका निम्ति मदिरा मनोरञ्जन, उद्दण्डता, हिंस्रकवृत्ति र विलासिता उत्पादनको साधन रह्यो, त्यसैगरी श्रमिक जनतालाई जीविकामुखी बनाउन लठ्याइराख्ने एक औजार पनि बन्यो । आम श्रमजीवी जनताका निम्ति मदिरा औषधि, कठोर श्रमको निरन्तरताका निम्ति ऊर्जातत्त्व अनि मानसिक राहतको साधन नै मुख्य रूपमा रह्यो । फल, फूल अनि महबाट बन्ने मदिरा शासकको भागमा तर विभिन्न अन्नजन्य मदिरा प्रजा वर्गको भागमा पारिँदै गयो । श्रमजीवीहरूले मदिरालाई सामुदायिक एकताका निम्ति प्रयोग गरे तर शासकहरूले श्रमजीवीहरूमा फुट पार्नका निम्ति । राज्य विस्तारलगायत तमाम लुटधन्दाको लडाइँमा हिंस्रक आक्रमणमा उतार्न सिपाहीहरूलाई मदिरामस्त बनाउने चलन आजसम्मै धेरथोर बाँकी छ । पुँजीवादी उपनिवेशहरूको बिस्तारमा मदिरालाई त्यही कामका निम्ति प्रयोग गरियो । फोकल्यान्डमा ब्रिटिस गोर्खा फौजलाई काटमारमा उतार्नुभन्दा ठीक अगाडि ब्लु लेबल ह्विस्कीका बोतल कसरी अंग्रेज अफिसरहरूले वितरण गर्थे भन्ने किस्सा अहिले पनि लाहुरेहरू पटकपटक मातेको बेला बताइरहन्छन् । पुँजीवादको उदयपश्चात् त्यतिबेलासम्म समुदायको उत्पादन र उपभोगमा सीमित मदिरा गतिलो मालमा रूपान्तरण भयो अनि पुँजीपति वर्गका निम्ति नाफाको अनन्त श्रोत । पुँजीवादले जब मदिरालाई समुदायको ज्यासलबाट कारखानामा ल्यायो, त्यसपछि नै उसले आफ्नो एकछत्र मदिरा व्यापारका लागि परम्परागत सामुदायिक उत्पादनमाथि हस्तक्षेप र प्रतिबन्धको सिलसिला सुरु गर्यो । पुँजीवादले उपनिवेशवादको रूप लिएर संसारभरका उत्पीडित राष्ट्र कब्जा गर्न निस्केपछि आफ्ना कम्पनीका मदिरा पनि सँगै बेच्न लिएर हिँड्यो । युरोपेली कम्पनीका मदिरा उपनिवेशहरूमा बेच्न तब नै सम्भव थियो, जब त्यहाँका पारम्परिक स्थानीय मदिरा उत्पादन बन्द होऊन् । यही क्रममा नै बोतलभित्र बन्द गरिएको अब्बल अनि घरेलु उत्पादन स्वतः खतरनाक एवं कमसलको जाली अवधारणा अगाडि ल्याइएको हो । चुरोटजस्तो शतप्रतिशत खराब र दुनियाँ अभ्यस्त नभएको विषयलाई त पुँजीवादले विश्वव्यापी लतमा रूपान्तरण गर्यो भने संसारभर परिचित मदिरालाई झिल्के बोतलमा भरिएकै अब्बल ठान्ने मनोविज्ञान आम मानिसमा विकास गर्न खासै कठिनाइ परेन । यही क्रममा नै संसारभरका परम्परागत मदिराहरू हराउँदै गए, युरोप, अमेरिकाका ब्रान्डहरूले विश्व बजार कब्जा गर्दै गए । त्यसैले त हो भारतीय समाज चार हजार वर्षदेखिको मदिराको पारखी हुँदाहुँदै पनि त्यसले दुनियाँलाई चखाउने खासै ब्रान्ड विकास गर्न सकेन बरु देशी दारु को पनि गुलाम हुन पुग्यो । आफ्ना परम्परागत मदिरालाई आधुनिक समयमा तिनै देशहरूले मात्र ब्रान्डका रूपमा विकास गर्न सके, जसलाई कि त साम्राज्यवादी मुलुकहरूको संरक्षण छ या त आफैँ विश्व शक्तिका रूपमा उभिन थाले । चीनको माओताई ब्रान्ड चीन विश्व शक्ति बन्नाले सम्भव हुन पुग्यो, दक्षिण कोरियाको सोजु ब्रान्डचाहिँ अमेरिकी संरक्षणले । आज मदिरा उद्योग विश्वको सबैभन्दा नाफाको उद्योगमध्ये पर्छ । त्यसैले समुदायबाट पुँजीपति वर्गले मदिरा उत्पादनलाई मूलतः खोसिसकेको छ । अब यो कर्पोरेट पुँजीवादको कब्जामा गइसकेको छ । नेपालको सर्वोच्च अदालतले भर्खरै पटकपटक गरी वर्षमा तीस लिटर मात्र मदिरा उत्पादन गर्न पाउने फैसला बचेखुचेको सामुदायिक उत्पादन र उपभोगलाई पनि कुण्ठित पार्दै पूर्णतः दलाल पुँजीपति वर्गको कब्जामा मदिरा उत्पादन लैजाने प्रपञ्चकै एक अंग हो । त्यसो हुँदैनथ्यो भने सामुदायिक उत्पादनलाई नियमन अम्भव पनि थिएन, आफ्नै ब्रान्ड बनाउन राज्यले नसक्ने पनि होइन ।कृषि युगमा सामुदायिक रूपमा मदिरा उत्पादन र उपभोग कृषि कार्यकै अभिन्न संस्कृति थियो । त्यसले कृषिलाई अघि बढाउन नै भूमिका खेल्थ्यो, आम कृषक श्रमजीवीलाई लुट्न होइन । तर, आज मदिरा विशुद्ध माल बनेकाले त्यसमा हुने खर्चले जीवनका निम्ति आवश्यक अन्य भौतिक चीज उत्पादनमा कुनै भूमिका खेल्दैन । यो यथार्थ श्रमजीवी वर्गका निम्ति यतिखेर सोचनीय विषय हो । आज मदिराबारे आम रूपमा स्वास्थ्यका दृष्टिले छलफल हुने गर्छ । वैज्ञानिकहरू, चिकित्साकर्मीहरू, बौद्धिकहरू र राज्यले मदिराले स्वास्थ्यमा केके असर ल्याउन सक्छ भन्ने विषयमा मात्र परिचर्चा केन्द्रित गर्छन्, जुन कुरा आधारभूत रूपमै अपूरो छ । आज मदिराको शारीरिक असरजत्तिकै, अझ त्योभन्दा बढी आम जनताको सम्पत्ति बहुराष्ट्रिय कम्पनीले मदिरामार्फत कसरी लुट्दै छन् भन्ने विषय महत्त्वपूर्ण छ । हिजोको मदिरा उत्पादनले धन यहीँ बस्थ्यो तर आज बहुराष्ट्रिय कम्पनीले ओसार्छन् । विषय बिल्कुल फरक हुन पुगेको छ । पुँजीपति वर्गले मनलाग्दी महँगाउँदै लगेको मदिरालाई श्रमजीवी वर्गले हिजोजस्तै बेपर्वाह प्रयोग गरेर कसरी धान्न सक्छ भन्ने प्रश्न आज महत्त्वपूर्ण भएको छ । विश्वव्यापी रूपमा आम श्रमजीवी वर्ग अभावमा फस्दै जाने अनि श्रमजीवी वर्गको आन्दोलनले चाहिँ मदिरा प्रयोगको बारेमा श्रमजीवी वर्गलाई नयाँ शिराबाट प्रशिक्षित नगर्ने हो भने भविष्य निकै डरलाग्दो बन्नेछ । निष्कर्षमा आम श्रमजीवी वर्ग, त्यसका राजनीतिक प्रतिनिधिहरू, न्यायप्रेमी विभिन्न बौद्धिक शाखाका नागरिकहरूले मदिरामा लत बसेकाले लतबाट मुक्त हुन संघर्ष गर्नैपर्ने र धेरैपटक खाने बानीकाले कमपटक खानेमा झर्नैपर्ने परिस्थिति उपस्थित भइसकेको छ । बढीमा शिष्टाचार र विशेष अवसरमा मात्र उपयोग गर्ने संस्कृति बसाल्नैपर्ने आवश्यकता उत्पन्न भएको छ । मदिरा केवल मदिरा होइन, बरु आम श्रमजीवी र न्यायप्रेमीविरुद्धको आर्थिक अघोषित युद्धमा परिणत भएको छ । मदिरा आज वर्गसंघर्ष बन्न पुगेको छ । श्रमजीवी वर्ग र न्यायप्रेमीहरूले नयाँ विश्व निर्माणको वर्गसंघर्ष जित्ने रणनीतिमा अब मदिरा प्रयोगबारे नयाँ संस्कृति बनाउन थाल्नैपर्छ ।"
के थियो ग्लुकको मनोकांक्षा ?,"संवेदनशीलताबाट विशेषतातर्फ । ग्लुकले आफ्ना कवितामा एक खालको प्रयोग या भनूँ डिजाइन गरेकी छन् निरन्तर । जुन प्रयोग अधिकांश पाठकका लागि बानी पार्न अभ्यास गर्नुपर्ने पनि हुन सक्छ । उनका कविताका हरफहरू जहाँ टुङ्गिनुपर्ने हो टुङ्गिँदैन । टुङ्गियो भने पनि त्यहाँ अर्को हरफको केही शब्द जोड्छिन् र बाँकी हरफ तल झारिदिन्छिन् ग्लुक । यौटा भनाइ छ, हृदयस्पर्शी कवितामा कविले कमा, पूर्णविराम छुटायो भने पनि पाठकले के कहाँ छ, कहाँ विश्राम छ रिठ्ठो नबिराई थाहा पाउँछ । के ग्लुकलाई पनि यो कुरा थाहा थियो ? कुनै दिन भेट्ने संयोग कस्मस ले जुराइदियो भने सोध्नेछु । तर, होइन सोध्दिनँ । उनीसँग भेट्ने दुर्लभ संयोग जुर्यो भने म उनको अनुमति लिएर उनलाई केवल नियालिरहनेछु, र सुन्नेछु उनका कविताहरू मौनताभित्र ।"
'बजारका पछि दौडने लेखकले व्यापार गरे हुन्छ,"गैरआख्यानमा कलम चलाइरहेको तपाईंको भाषा आख्यानमा पनि बलियो रहेछ । आख्यानप्रवेश ढिला गरेकोमा पछुतो लाग्दैन ?राम्रो काम जहिले सुरु गर्दा पनि हुन्छ । मानौं कि, जहिले सुरु गर्यो, त्यही दिन शुभसाइत । भन्नुहोस् त फूलले फक्रिनलाई समय, घडीपला हेर्छ ? हावा समय हिसाब गरेर बहन्छ ? मनको उडान के समयको सूत्रमा चल्छ ? जीवनको समयरेखा कहाँ अन्त्य हुन्छ, कसलाई थाहा छ ? त्यसैले सुरु र अन्त्य नै थाहा नभएको समयको गणना गरेर म किन पछुताउँदै बसौं ? अर्को कुरा मेरा लागि आख्यान र गैरआख्यानमा धेरै ठूलो सिमाना छैन । दुवैमा जीवनजगत्लाई हेर्ने विषय र सन्दर्भ हुन्छन् । मात्र यिनीहरूको शैली फरक छ । आख्यानले कल्पनाको उडान भर्छ र चराचर जगत्मा स्वतन्त्र विचरण गर्छ । तर, गैरआख्यानलाई कल्पनामा रमाउने छुट छैन । जहाँसम्म ढिला गरेकोमा पछुतोको कुरा छ, म जीवनमा दर्जनौं उपन्यास र कथा लेख्न चाहन्नँ । थोरै काम गर्न चाहन्छु तर, आनन्दसँग, उत्सवजस्तै । अतः उत्सव मनाउन कहिल्यै ढिलो हुँदैन । त्यसैले ढुक्क छु, मेरा लागि उपन्यास लेख्ने ठीक समय यही हो । ॅमोक्षभूमि जस्तो ऐतिहासिक उपन्यास लेख्न तपार्इंलाई के कुराले उत्प्रेरित गर्यो ?यो ऐतिहासिक उपन्यास होइन । यो आजभन्दा लगभग ८ सय वर्षअगाडिको समय, सपना र सत्ताको कल्पना गरेर लेखिएको कथा हो । समय पुरानो हुनासाथ, कथाहरू इतिहास हुँदैनन् । इतिहास र कथामा फरक छ । मलाई लाग्छ, कथा र इतिहासलाई मिसमास गर्नु हुँदैन । इतिहासलाई इतिहास नै रहन दिनुपर्छ र कथालाई कथा नै । अन्यथा न त शुद्ध इतिहास रहन्छ, न त शुद्ध कथा । अशुद्ध इतिहास र अशुद्ध कथा पढेर आउने पुस्ताले के सिक्ला ? जहाँसम्म मोक्षभूमि लेख्ने उत्प्रेरणाको कुरा छ, मलाई मेरा छोराछोरीले यो कथा लेख्न उत्प्रेरित गरेका हुन् । अचेल प्रेमाख्यानको बजार छ भनिन्छ । यस्तो आकर्षक बजारले तपाईंलाई तान्न सकेन ?लेखकलाई बजारले होइन, विषयवस्तुले तान्नुपर्छ । ठीक छ, तपाईं प्रेमको काव्य लेख्नुहोस्, क्रान्तिको कविता लेख्नुहोस्, युद्धको कथा लेख्नुहोस्, धर्म पुराण लेख्नुहोस् कोई बात छैन । तर, तपाईंलाई लेख्न प्रेरित गर्ने कुरा के हो ? विषयवस्तु हो कि बजार ? बजार हो भने तपाईं विषयवस्तुमाथि न्याय गर्न सक्नुहुन्न । त्यो अर्थमा बजारका पछि दौडने लेखकलाई मेरो सल्लाह छ, लेख्न छोड्नुहोस्, व्यापार गर्नुहोस् । किनभने, लेखकले बजारको स्वादमा दौडिने होइन, बजारको भाषा र स्वादलाई फेरिदिने हो । त्यसपछि बजार स्वयं लेखकको पछि लाग्छ । सिंजा उपत्यकाबारे इतिहासका पानाहरूमा परिचर्चा भएकै देखिन्छ । तर, तिनमा तपाईंले के अपुग देख्नुभयो र मोक्षभूमि लेख्नुभो ?निश्चय नै, सिंजाको इतिहास लेखिएको छ । तर, कथा लेखिएको छैन । त्यसैले मैले इतिहास लेख्न सिंजा रोजेको हैन । कथा लेख्न रोजेको हो । सिंजा सम्राट् क्राचल्लदेव र दासहरूको कथा लेख्दा तपाईं आफैँलाई कुन पात्रले बढी संवेदित गर्यो ? मोक्षभूमि निकै ठूलो क्यानभासमा लेखिएको कथा हो । यसभित्र धेरै पात्र छन् । तर, पनि मलाई रानी अप्सरा निकै मन पर्छ । उनी साधारण तर शक्तिशाली पात्र हुन् । यदि सम्राट् क्राचल्लदेवसँग सिंजाको कुनै सरोवरमा नांगै नुहाउँदै गरेकी सुनकेस्री युवती अप्सराको भेट हुँदैनथ्यो भने उपन्यासको बनोट, रङ र स्वाद नै अर्को हुनेथियो । तर, यहीँनेर स्पष्ट पारौं, मैले कथाको एउटा पात्र गरुडदेवमाथि निकै ठूलो अन्याय गरेको छु । त्यो अन्यायका लागि भने म पाठकहरूसँग क्षमा चाहन्छु । तपाईं राजनीतिकर्मी पनि हुनुहुन्छ ? तपाईंको अध्ययन अनुभवमा आख्यान र गैरआख्यानमा कुनचाहिँ बढी प्रभावी लाग्छ ? एकपटक मैले ठ्याक्कै यही प्रश्न डा बाबुराम भट्टराईलाई सोधको थिएँ । कहिल्यै नहाँस्ने आरोप लागेका डा भट्टराई मेरो प्रश्न सुनेर हाँस्नुभयो । आख्यान शब्द नै यति धेरै लालित्यपूर्ण छ कि शब्द सुन्दा नै मान्छे मुस्कुराउँछ । मलाई लाग्छ, गैरआख्यानले दिमागलाई आकार दिन्छ, आख्यानले मनलाई । मान्छेको दिमाग मात्र भयो, तर मन भएन भने के हुन्छ ? मन मात्र भयो तर दिमाग भएन भने ? जहाँसम्म राजनीतिको कुरा छ, त्यहाँ दिमाग र मनको सन्तुलन चाहिन्छ । अन्यथा राजनीतिमा बुद्धि र विवेक हराउँछ । त्यो रूखो र भद्दा हुन्छ । कृष्णप्रसाद भट्टराई र बीपी कोइरालामा तपाईं जे पाउनुहुन्छ, त्यो गिरिजाप्रसाद र केपी ओलीमा किन पाउनुहुन्न ? सायद उहाँहरूले पढ्ने किताबले धेरै कुरा फरक परेको हुनुपर्छ । मलाई लाग्छ, कविता, कथा र उपन्यास नपढ्ने नेताले जनताको मन पढ्न सक्दैन । एउटा आख्यान लेखकले के कुरामा ध्यान दिनुपर्छ ? लेखकको शक्ति के हो ?म सिकारु लेखक हुँ । धेरै बुझ्दिनँ । म सूत्रविहीन छु । कतिपय लेखकहरू राजनीतिको सूत्र बोकेर लेख्न बस्छन् र साहित्यभन्दा धेरै राजनीति लेख्छन् । कोही बजारको सूत्रमा रमाउँछन् र लेखकभन्दा धेरै व्यापारी हुन्छन् । कोही धर्मको सूत्र समाउँछन् र लेखक कम, पण्डित धेरै भएर निस्किन्छन् । मलाई लाग्छ, यो सही तरिका होइन । किनभने लेखक बन्धनरहित हुनुपर्छ । आकाशझैं खुला । स्वतन्त्र हुनसक्नु नै लेखकको शक्ति हो ।"
"आफूलाई आफैँ लेख्दै, आफैँ मेट्दै","जीवन रोजेर जन्मिइन्न । छनोटको यो सौभाग्य मानिसलाई छैन । मृत्यु रोजेर मरिन्न । रोजाइको यो सुविधा पनि मानिसलाई छैन । के मानिसलाई आस्था र विश्वास, मूल्य र मान्यता वा, एक शब्दमा, विचारधाराको सचेतन एवं स्वनिर्णयकारी रोजाइको हक छ त ? दुरुह अनुभव भन्छ छ पनि, र छैन पनि । विचारधारा ग्रहण गराइमा व्यक्तिको स्वतन्त्र चयनको भूमिका कति हुन्छ र बलशाली परिस्थितिको बलात् आरोपणको भूमिका कति ? यी दुई प्रभावक तत्त्वमा प्राथमिक कुन हो र कुन गौण ? अधिकतर जीवन बाँचिसकेर यी निगूढ प्रश्नउपर गम खाँदा स्पष्ट र मूर्त उत्तर दृष्टिगोचर हुँदैन । विचारधारा जगत्मा म जे भएँ र जस्तो भएँ, म यो र यस्तो नै किन भएँ ? यो प्रश्नको उत्तरमा केवल एउटा कुरा प्रस्ट छ । म यो र यस्तै हुनु छैंटीमा भावीकृत लेखान्तरको फलचाहिँ किमार्थ होइन । कुनकुन समय र सन्दर्भको, कुनकुन संयोग र दुर्योगको, कुनकुन घटना र दुर्घटनाको, कुनकुन काकताली र परिबन्दको, कुनकुन तत्त्वको क्रियाप्रतिक्रिया एवं सम्मिेलनको योगफल हो म यो र यस्तो हुनु ? मलाई आज यी प्रश्नउपर घोत्लिनुपर्ने खण्डखातिर आइलाग्यो ।विक्रमाब्दको बीसको दशकमा युवा बयमा दुर्दम्य उत्सुकताको झोली बोकेर जीवनको उज्यालो र गोरेटोको खोजीमा म गाउँबाट काठमाडौँ सहर पसेँ । सहरको नितान्त बिरानो धरातल टेक्नु के थियो, म एकाएक त्यस्तो परिवेशमा झ्वाम्मै फालिएँ, मेरो उत्कट उत्सुकतासामु अनिश्चय र अन्योल, रहस्य र सन्देह एवं जटिल र दुरुह घटना, दृश्य र क्रियाहरूको कोलाजमय शृङ्खला सिबाय केही थिएन । जीवनको त्यो अविदित प्रदेशमा जीवन हिँड्ने गोरेटोको मूर्त वैचारिक रेखा कतै थिएन । जीवन कल्पित र इच्छित उज्यालोतिर जाने दिशा कता हो ? जीवन कुन औतारमा कता हिँडे कुन स्वरूपमा कहाँ अवतरित हुन्छ ? जीवनको उँभौली यात्राका अत्यावश्यक सरजाम के हुन् ? जीवनको जोखिमयुक्त उकालो काट्ने भरपर्दा साथी र सहयात्री को हुन् ? जीवनको यो अनिश्चित र कठिन यात्राको धूमिल पथमा मार्गदर्शन गर्ने आलोकमय विचारधारा कुनकुन हुन् ? यी सब जिज्ञासा र खोजीको क्रममा मलाई जे प्राप्त भयो, त्यो उज्यालोको ठमठम यात्रा होइन, केवल घुर्मैलो अँध्यारोको छामछामछुमछुम थियो ।फर्केर हेर्दा स्मरण हुन्छ, मेरो अनौपचारिक वैचारिक प्रशिक्षण पाठशाला एक तालको वा बेतालको थियो । विचार र संस्कृतिका परस्पर विरोधी अनेक तत्त्व एवं व्यक्तित्वहरूको मिसावटी थियो त्यो । त्यो भद्रगोल मिसावटीमा मार्क्सवाद र सामन्तवाद, विज्ञानवाद र अन्धविश्वासवाद, जनवाद र ठालुवाद, राष्ट्रवाद र अन्तर्राष्ट्रवाद घुलन भएको थियो । जब अँध्यारोमा उज्यालो, कुरूपमा सुन्दर, संकीर्णमा उदार, मौनमा मुखर, छद्ममा स्पष्ट र जडतामा गतिको घुलन हुन्छ, बहुधा जीवनको सकारात्मक पक्षमाथि नकारात्मक तत्त्वको वर्चस्व कायम हुन्छ । यसो हुनु अवश्यम्भावी छ । किनभने यो नकरात्मकता सनातन परम्पराको अविच्छिन्न प्रवाह हो र यो सकारात्मकता मानिसको नूतन एवं नवीन सपना र आकांक्षाको द्योतक हो । जीवनयात्रामा मानिस सामान्यतया सहज, परिचित र अभ्यस्त मत र पथ रोज्छ । जे असहज, अपरिचित र अनभ्यस्त छ, मानिस प्रायशः त्यसबाट तर्किन खोज्छ । कुपमण्डुकमुखी रूढ उखान हाम्रा मस्तिष्कलाई ठोकीठोकी नित्य फर्मान जारी गरिरहन्छ नजानेको बाटो नहिँड्नू म यहाँ आफ्नो वैचारिक प्रशिक्षणकारी पाठशालाको प्रकृति र चरित्रका कुरा गर्दै छु । मेरो पाठशालाका प्रत्यक्ष गोचर गुरुजीहरू देब्रे ढल्कुवा अखिलका तरुण नेताहरू थिए । सबैजसो पुरुष, दुर्लभ अपवादबाहेक सबै सनातनी शासक जातका, सबै उच्च वर्गका, सबै लाएका र खाएका, सबै सुविधा र अवसर पाएका, सबै विभेदकारी सत्ताका अन्तरकुन्तरमा न्यूनाधिक पहुँच र प्रभाव भएका । मेरो पाठशालाको पाठमा कार्ल मार्क्स र भगवान् रामचन्द्र, ब्लादिमिर लेनिन र पृथ्वीनारायण शाह, माओ त्सेतुङ र महेन्द्र शाह तथा म्यक्सिम गोर्की र दामोदर शमशेर उपस्थित थिए । नित्य र हाराहारी । घर्षणकारी दाउमा । प्रशिक्षार्थीको मस्तिष्कमा प्रभाव पार्न हर्दम् तँछाडमछाड गर्दै । घर्षणको स्पर्धामा कि तँ छैनस् कि म छैनको मुद्रामा । मेरो मस्तिष्क यी विपरीत विचार वाहक मनुवाहरूको द्वन्द्वको अखडा बन्यो । अहिले घात्लिँदा लाग्छ, यो द्वन्द्वमा मेरो युवा मस्तिष्कमा मूलतः उल्टा विचारवाहक तत्त्वको वर्चस्व कायम भएछ । खोजाइ अर्कै चीजको थियो, रोजाइ अर्कै चीजको थियो । भयो अर्कै, जे नखोजिएको थियो नरोजिएको थियो । म प्रशिक्षार्थीका मस्तिष्कमा रामचन्द्र, पृथ्वीनारायण, महेन्द्र र दामोदरले अड्डा जमाएछन् । र, बहिष्कृत भएछन् मार्क्स, लेनिन, माओ र गोर्की । विडम्बनावश, मेरो गोर्खाली प्रशिक्षण पाठशालाले मलाई प्रमाणपत्रचाहिँ उल्टो प्रदान गर्यो । आजका मितिले तँ अग्रगामी, प्रगतिशील, मार्क्सवादी, द्वन्द्ववादी, जनवादी, समाजवादी, साम्यवादी भइस् र, त्यस्तै भएँ भन्ने विश्वासमा म ढुक्क भएँ । यो मिथ्या प्रमाणपत्र र यो मिथ्या विश्वासले मेरो क्रियाशील जीवनको लगभग एक चौथाइ खाइदिएछ । आफूलाई आफैँ लेख्दा र आफैँ मेट्दाको अवसादमय अनुभव हो यो मेरो प्रारम्भिक वैचारिक पाठशालाका पाठ्यसामग्रीहरू दृश्यमान् र अदृश्य, मूर्त र अमूर्त एवं यथार्थपरक र रहस्यमय थिए । तिनमा प्रमुख थिए मार्क्सएङ्गेल्सको कम्निस्ट घोषणापत्र र पृथ्वीनारायण शाहको दिव्योपदेश, माओको नौलो जनवाद र महेन्द्रको निर्विकल्प पञ्चायत, म्याक्सिम गोर्कीको आमा र कुनै अज्ञात लेखकको भूतप्रेतका कथाकिस्सा, लु स्यूनको आह क्यूको साँचो कथा र हिन्दु पुरोहित रचित कर्मकाण्डीय गरुड पुराण आदि । यीमध्ये प्रत्येक अघिल्ला सामग्री दृष्टिसम्मुख टेबुलमा थिए र प्रत्येक पछिल्ला सामग्री दृष्टिको नेपथ्यमा थिए । मेरो पाठ्यसामग्री सारमा यी सबको गज्याङमज्याङ कोलाज थियो । तिक्त अनुभव भन्छ वैचारिक प्रशिक्षणको पाठशालामा अघिल्ला सामग्री पढिएछन्, पछिल्ला सामग्रीले प्रभाव जमाएछन् । यो मेरो चरम् विरोधाभाषी र हास्यास्पद अनुभव हो । पाठशालाबाट प्राप्त मेरो ज्ञान यी वैचारिक विपरीतहरूको क्वाँटी बन्न पुगेछ । क्वाँटीको आवरणमा अघिल्ला तत्त्वहरूको उपस्थिति थियो, सारमा थियो पछिल्ला तत्त्वहरूको बलशाली वर्चस्व । अतीततिर फर्केर गम खाँदा अहिले उदेक लाग्छ, प्रशिक्षण पाठशालामा मैले आर्जन गरेको ज्ञानमा मार्क्सवादले संकीर्ण राष्ट्रवादको टोपी लगाएछ र जनवादले अन्यद्वेषी हिन्दुत्वको जनै पहिरिएछ । मेरो द्वन्द्ववादले गरुड पुराण को कन्दनी भिरेछ र मेरो समाजवादले भूतप्रेतको लगौँटी लर्काएछ । यो मेरो पहिलेको होइन, अहिलेको बोध हो । यो मेरो अहिलेको ज्ञान हो । र, हो यो मेरो अहिलेको स्वीकारोक्ति ।मेरा वैचारिक प्रशिक्षकहरूका सामाजिक सम्पर्कसम्बन्ध र क्रियाकलापहरू अर्द्धपारदर्शी थिए । तिनमा कतिपय त एकदम अपारदर्शी पनि थिए । मेरो प्रशिक्षण प्रक्रियाको यो अनपेक्षित, अदृश्य र अकथित पाटो कुरूप छ । मेरो प्रशिक्षण पाठशालामा दामोदर शमशेर भन्ने एउटा धकलाग्दो नाम घरीघरी सुनिन्थ्यो । त्यो नाम साउतीको स्वरमा खुसुक्क भनिन्थ्यो, बिनाप्रश्न चुपचाप सुनिन्थ्यो । त्यो नाम त्यसरी भनिनु र त्यसरी सुनिनु वास्तवमा प्रशिक्षण पाठशालाको अघोषित संहितामा निहित कठोर नियमको दासवत् पालना थियो । पाठशालामा घरीघरी रहस्यमय खासखासखुसखुस चल्थ्यो । फलानो प्रशिक्षक हिजो साँझ सुटुक्क दामोदर शमशेरकहाँ गएछ किन को जवाफमा सुटुक्क लाइन लिन भनिन्थ्यो । लाइन लिनु को लख काट्न सकिने तर भन्न नमिल्ने अर्थ थियो माथिको मार्गदर्शन अर्थात् अह्रनखटन प्राप्त गर्नु । नाम छ कति राम्रो वाम युवा प्रशिक्षण पाठशाला, देखाउने वैचारिक गुरु र प्रेरकहरू छन्, मार्क्सएङ्गेल्स, माओ र गोर्की, पाठशालाको पाठ र निर्देशन प्राप्त हुन्छ राजा महेन्द्रका विश्वासपात्र सेवक दामोदर शमशेरका मुखारविन्दबाट । प्रशिक्षणको सारभूत प्रभाव भन्छ यी अन्य नामहरू केवल पाठशालाको शोभाका लागि देखाउने दाँत हुन्, खाने दाँत खसोखास दामोदर शमशेर हुन् । महेन्द्रका परम् आज्ञाकारी सेवक श्री दामोदर शमशेर पाठशालाका मेरा हुस्सु प्रशिक्षकहरूले पत्तै नपाई वैचारिक प्रशिक्षणको लगाम परोक्षरूपले महाराज महेन्द्रका कुटिलतायुक्त हातमा रहेछ । दामोदर शमशेरबाट अह्रनखटनसँगै आनासुकी रैरकम पनि प्राप्त भइरहन्छ भनिन्थ्यो । त्यो वास्तवमा महेन्द्रकै अनुकम्पाको सरस फल थियो । त्यो आनासुकी कसले हात पार्थ्यो, केमा खर्च हुन्थ्यो अथबा कसले उपभोग गर्थ्यो, यो प्रशिक्षार्थीले सोध्न नमिल्ने, जान्न नमिल्ने र भन्दै हिँड्न नमिल्ने गुप्त रहस्य थियो । पृष्ठदृष्टिले विचार गर्दा लाग्छ, आवरणमा सुन्दर रङ लेपन गरिएको प्रशिक्षण पाठशालाले कुमलकोटीले झैँ पुनरावृत्तिका कोर्राले ठोकीठोकी मेरो मस्तिष्कमा दुईवटा कुराको गाढा छाप पारेछ । तिनमा एउटा थियो अन्यद्वेषी नस्लीय राष्ट्रवाद, अर्को थियो संकीर्ण हिन्दु शुद्धतावाद । पाठशालामा जान्नुपर्ने कुरा मार्क्सवाद थियो, द्वन्द्ववाद थियो, अन्तर्राष्ट्रवाद थियो, बृहत् मानवतावाद थियो, प्रतिवादी एवं प्रतिरोधी विचार थियो, जानिएछ यस्तो र, यही त हो अस्सली मार्क्सवाद भन्दै कतिकति दिन पिन्जराबद्ध सुगाले झैँ अन्धरटना गरिएछ मेरो वाम युवा प्रशिक्षण पाठशालाको भित्तोमा अन्तर्राष्ट्रवादको मुखर सन्देश अंकित थियो । यो सन्देशका स्रष्टा अलग युग, अलग भूगोल र अलग संस्कृतिका दुई प्रतिभा थिए विजय मल्ल र युँजे पोत्तर । एक आधुनिक नेपाली स्रष्टा, अर्का पेरिस कम्युनका फ्रान्सेली योद्धा कवि । विजय मल्लको अन्तर्राष्ट्रवाद छोरीलाई मानचित्र पढाउँदा भन्ने कालजयी कवितामा बोलेको थियो, युँजे पोत्तरको अन्तर्राष्ट्रवाद द इन्टरन्यासनल अर्थात् अन्तर्राष्ट्रिय गान मा गुन्जिएको थियो । भन्नलाई यो गानलाई कम्निस्ट अन्तर्राष्ट्रिय गान भनिन्थ्यो, छनलाई यो कम्निस्ट गान मात्र किमार्थ थिएन । परिवर्तनकामी विचारपथका लोकतान्त्रिक समाजवादी, सामाजिक जनवादी र अराजकतावादी महलमा पनि यो गान उत्तिकै प्रिय र लोकप्रिय थियो । विडम्बनावश, प्रशिक्षणकारी पाठशालाका भित्ताका यी मुखर र सुन्दर अन्तर्राष्ट्रिवादी सन्देश प्रशिक्षार्थीका मस्तिष्कमा हाँसका पखेटामा पानीझैँ बगेर शून्यमा बिलाएछन् । आखिर मेरो युवामस्तिष्कमा दिगो छाप छाड्यो केले ? जीवनविमुख महेन्द्रपथी लहरा, पहरा, छहरा को संवेदनशून्य राष्ट्रवादले, सामाजिक विग्रहकारी राष्ट्रवादले, अन्यघृणक मनोरोगी राष्ट्रवादले । ढोँगी अभिनयमा मुक्का उठाएर अन्तर्राष्ट्रिय गान गाइएछ मानिसको अन्तर्राष्ट्रिय जाति हुनेछ, र चित्तमा चाहिँ महेन्द्रीय राष्ट्रवादको कुरूप ध्वजा फहराइएछ ।कोलाजमय विचारतत्त्व र व्यक्तित्वहरूको मिसावटीबाट निर्मित मेरो राष्ट्रवादमा सामन्ती राजा महेन्द्र ग्राह्य ठहरिए, उदार बुर्ज्वा बीपी त्याज्य । नेपाली कांग्रेस कठोर शत्रु मानियो, राजतन्त्र अपेक्षाकृत नरम मित्र । यो धारणाको विचित्रको आधार थियो । कांग्रेस सर्वांग विदेशी दलाल हो, राजा हो न्यूनाधिक राष्ट्रवादी तत्त्व । जोकोही राजा बन्न भूमि चाहिन्छ । आफ्नो अस्तित्वको आलम्बरूपी भूमिप्रति राजामा स्वभावतः प्रगाढ माया हुन्छ । भूमि मोहबाट निसृत राष्ट्रवादी भावनाको सीमाभित्र राजा कम्निस्टको मित्र तत्त्व हो । सदाझैँ र सर्वत्रझैँ मेरो राष्ट्रवाद आन्तरिक र बाह्य दुई शत्रुबाट सज्जित भयो । आन्तरिक शत्रु थियो नेपाली कांग्रेस, बाह्य शत्रु भारतीय विस्तारवाद । युवा बयमा राष्ट्रवादको ध्वजा बोकेर सडकमा कुद्दा मेरो नारा र घृणाका दुई निसाना यिनै थिए । यिनै आन्तरिक र बाह्य दुई तत्त्व राष्ट्रवादका नारा हाम्रा जिब्राका टुप्पाटुप्पामा थिए दिल्लीको दलाल बीपी नेपालको लेन्दुप दोर्जे हो । र, भारतीय विस्तारवाद हो, नेपाल निल्न मुख बाइरहेको अजिंगर । सडकमा राष्ट्रवादका नारा बारम्बार घन्किरहन्थे । नाराको निसाना बहुधा सीमा अतिक्रमण हुन्थ्यो । तर, अतिक्रमणको समस्यालाई किनारा लगाउन सारभूत चिन्तन र चेष्टा कहिल्यै गरिन्नथ्यो । राष्ट्रवाद राष्ट्रवादीको केवल फुर्सदको बसिबियाँलो थियो । आन्तरिक र बाह्य शत्रुको उग्र भर्त्सना राष्ट्रिवादी पहिचानमा लगाइने भड्किलो जलप थियो । त्यसो त मेरो राष्ट्रवादको अर्को आयाम पनि थियो । यो आयाममा गोर्खाली वीर मानियो, मधेसी भीरु । गहुँगोरो पहाडवासी मौलिक नेपाली मानियो, र कृष्णवर्णी समतलवासी मानियो आयातित भतुवा । हिन्दु धर्म रैथाने मौलिकतायुक्त, श्रेष्ठ र ग्राह्य मानियो, मुलुकका बाँकी धर्म मानिए बाहिरिया, तुच्छ र त्याज्य । कथनीमा मेरो राष्ट्रवाद व्यापक एकताकारी, संग्रामी र राष्ट्ररक्षक थियो, करनीमा यो भौगोलिक विभाजनकारी, सामाजिक विग्रहकारी र धार्मिक विद्वेषकारी सिद्ध भयो । समयको क्रममा बडा दुःखले आर्जित मेरो अनुभव भन्छ राष्ट्रवाद अन्धआस्थायुक्त त्यस्तो नशा हो, जसले विविधता र बहुलताको अस्तित्व स्वीकार गर्दैन, जसले अन्यको निषेध र विनाशमा मात्र आफ्नो श्रेष्ठता बोध गर्छ, र जसले कलह र फाटोकारी उत्तेजनामा आनन्दको अनुभूति गर्छ । इतिहासका भित्तामा जे छापिन्छ, त्यो सहजै मेटिँदैन । तिनताक म जब्बर राष्ट्रवादी हुनुका केही मुखर सबुत छन् ती न्यूनाधिक कलात्मक आख्यानको आवरणमा लिपिबद्ध छन् । ती सबुत हुन्, नालापानीदेखि समरबहादुरसम्म, महाभूकम्प, लेन्दुप दोर्जेको सालिक आदि । जब यी कथाहरू सम्झन्छु, ए कुनै दिन म त्यस्तो राष्ट्रवादी थिएँ भन्ने भावनाले मलाई कुरीकुरी गर्छ । यी म कहिल्यै उग्र राष्ट्रवादी थिइनँ भनी मलाई उम्किन नदिने अमिट सबुतहरू हुन् ।मेरो राष्ट्रवादका कृत्यहरूका निर्मम नतिजाहरूको स्मरणले अहिले मलाई मर्मान्तक लज्जाबोध हुन्छ । सम्झन्छु, मेरो राष्ट्रवादले केमात्र गरेन ? समान अधिकार र प्रतिष्ठाको आग्रह गर्ने सहदेशवासी मधेसीहरूको रगतको खोलो बगाएन कि सीमान्त थारू समुदायका मानवोचित जीवन प्राप्त गर्ने चेष्टाहरूको नृशंस दमन गरेन कि पुरुष बराबरी हकको आकांक्षा राख्ने नारीहरूलाई नागरिकताको हकबाट वञ्चित गरी राज्यविहीन अनाथ तुल्याउने धृष्टता गरेन कि जनजातिहरूको सभ्यताको छाप ठोकिएको भूमि र पहिचान हरण गरेन कि दलित र उत्पीडित जनका सम्मानित र मर्यादित मनुष्यको तहमा उठ्ने सफनाहरूलाई चरम् त्रूरतासाथ कुल्चिएन कि राष्ट्रवादमा निहित संकीर्णता र दम्भ, अविवेक र अमानवीयता एवं विग्रह र विद्वेषको मलाई जब रमरम बोध हुन थाल्यो, वचन र कर्म दुवैमा म राष्ट्रवादी कर्मकाण्डबाट भाग्न थालेँ । राष्ट्रवादप्रतिको विकर्षणले मलाई चिन्तन र साधनाको विपरीत धारतर्फ आकृष्ट गर्यो । त्यो राष्ट्रवादपीडित विविध पक्षहरूको हक र प्रतिष्ठामुखी संघर्षको न्यायमुखी धार थियो । प्रतिवादी ऐकान्तिक शब्दकर्मलाई थाती राख्दै म यदाकदा प्रतिरोधी सडक संघर्षमा सामेल हुन थालेँ । यो संघर्षलाई मैले मनको मैलो धुने पाठशाला भनेँ । यो नवीन पाठशालामा राष्ट्रवादको संकीर्णता र हिन्दुत्वको आडम्बरी शुद्धता घुलन भएको मेरो मार्क्सवादलाई धोईपखाली गर्ने सचेतन यत्नमा पनि म प्रवृत्त भएँ । यो पाठशालामा म दलित र शोषित, बहिष्कृत र वञ्चित एवं अल्पसंख्यक र सीमान्त जनका संघर्षहरूको धरातलीय सहयोगी र फड्के किनारको साक्षी बनेँ । जनजनका मुक्तिकामी संघर्षमा मेरो स्वैच्छिक संलग्नता दया वा कृपाको द्योतक किमार्थ होइन । यो मेरो मनको वैचारिक र सांस्कृतिक मैलो धुने सानो प्रयास हो । यो अतीतका स्वयंका विचार एवं कर्ममा निहित संकीर्ण र अमानवीय भावनाप्रतिको अवसादको अभिव्यक्ति हो । यो कर्मशील पश्चात्तापका माध्यमले गरिने प्रायश्चित्तको एक चेष्टा हो मनको मैलो धुने चेष्टा स्वयंको मानवीकरण गर्ने चेष्टा यो चेष्टाको क्रममा म पटकपटक मधेस झरेँ । अन्धराष्ट्रवादका उन्मादी गोलीले मधेसमा न्याययोद्धाहरू मारिँदै थिए । सडकमा यत्रतत्र सहिदहरूको रगत लतपतिएको थियो । वायुमण्डलमा आक्रोश, चीत्कार र विलौना व्याप्त थियो । अश्रुग्यास र गोलाबारीबीच मैले तिम्रा सत्प्रयास र वियोगहरूको दुःखमा मेरो निम्छरो साथ छ भनेको मात्र के थिएँ, म राष्ट्रवादी महलको कोपभाजन भइहालेँ । मैले भिन्न मत भएको सहदेशवासी हुन पनि पाइनँ । म पथभ्रष्ट भनिएँ, म देशद्रोहीमा गनिएँ । वर्चस्वशालीहरूको राष्ट्रवादी स्रेस्तामा म दिल्लीका ठूल्दाज्यैको भारु खाने दलालमा दर्ज गरिएँ । हिजोसम्म राष्ट्रवादी महलमा मेरा साथीहरूको भीड थियो । ती सबैका नजरमा म अब पतित भएँ, म अछुत भएँ, म परचक्री भएँ । राष्ट्रवादीहरूका सहस्र मुखारविन्दबाट मउपर निन्दाको यति सघन वर्षा भयो, मूर्च्छित, संज्ञाशून्य र मृतक हुनबाट म धन्न बचेँ । राष्ट्रवादको ध्वजामुनि पुराना साथीहरू जो थिए, ती सबै गुमे । आन्दोलनरत नयाँ साथीहरूसँग विश्वासको अन्तरंग नाता गाँस्न तीन पाथी नुन खान बाँकी नै थियो । तीव्र मानसिक तनावका ती क्षणहरूमा एकला चलो को धूनमा म यात्रारत रहेँ ।िििसंघम् शरणम् गच्छामि । यो बुद्धमार्गी सूत्रको सन्देश मलाई पहिल्यै थाहा थियो । कार्ल मार्क्सको संसारका मजदुरहरू एक होऔँ को सन्देश पछि मेरा कानका गुन्जिन आइलाग्यो । भिन्न समय र भिन्न दर्शनका यी दुवै सन्देशले समवेत स्वरमा मलाई भने संघ मुक्तिमार्गको शक्ति हो । एकएकहरूको समष्टिमा अजेय शक्ति निहित छ । मेरो प्रशिक्षण पाठशालामा सरल भाषामा यसलाई सामूहिक विवेक, सामूहिक शक्ति, सामूहिक संघर्ष र सामूहिक विजय भनी परिभाषित गरिएको थियो । बुद्ध र मार्क्सको संघशक्तिजन्य मान्यताबाट प्रेरित भई म प्रगतिशील लेखक संघ मा आबद्ध भएँ । संघको तीन शब्दीय नाम बडो सुन्दर थियो । पश्चगामी अगतिशील होइन, अग्रगामी प्रगतिशील संघ । सुगामुखी लेखन्दास होइन, स्वतन्त्र एवं सिर्जनशील लेखक संघ । तितरबितर र छरपस्ट होइन, एकीकृत शक्तियुक्त संघ । ऊ बेला मलाई म सुन्दर संघमा आबद्ध भएँ भन्ने गौरवबोध थियो । तिक्ततापूर्ण अनुभवको गोरेटोमा पछि फर्केर हेर्दा लाग्छ, म त वास्तवमा भ्रान्तिकारी सुन्दर नामयुक्त संघको जुवामुनि नारिएको पो रहेछु । पार्टी पोटिलब्युरोहरूको अदृश्य जुवामुनि प्रगतिशील लेखक संघको पनि चिन्तन र दृष्टिकोणको चुरो कुरो वास्तवमा उही थियो । प्रगतिशीलताको आवरणमा उही संकीर्ण नस्लीय राष्ट्रवादको रटना र सिद्धान्तमा उही हिन्दु शुद्धताको हठाग्रह । प्रगतिशील लेखक संघमा जीवनका गम्भीर दार्शनिक एवं दैनिकी सवालहरूउपर चिन्तन र मन्थन शून्यप्रायः थियो । नूतनको सन्धान र खोज, अर्थपूर्ण संवाद र आदानप्रदान, गहन सिर्जना एवं प्रभावी हस्तक्षेप पनि शून्यप्रायः थियो । नाम थियो कति सुन्दर प्रगतिशील लेखक संघ, त्यसमा भीड थियो अलेखकहरूको । प्रगतिशील लेखक संघ कम्निस्ट नामक गुटहरूको कलहकारी संग्रहतुल्य थियो । कदाचित् चुनाव भइहाले संघको सत्ता दख्खल गर्न हरेक गुटले संघको स्रेस्तामा अलेखकहरूको भीड दर्ता गरेको थियो । प्रायः सहमतिका नाममा गुटहरूका पोलिटब्युरोहरू संघका नेतृत्वकारी पदहरू जुँगा हेरी भागबन्डा गर्थे । ठूलो जुँगामुठेलाई ठूलो पद, सानो जुँगामेठेलाई सानो पद । पदप्राप्तिमा गुटहरूमाझ आलोपालोको धन्दा पनि चल्थ्यो । सम्झेर ल्याउँदा अचम्म लाग्छ, आवरणमा नाम छ स्वतन्त्र लेखक संघ अझ त्यसमाथि प्रगतिशील जीवनजतगत्को स्वतन्त्र, गहन एवं सूक्ष्म अवलोकनबाट आर्जित र सञ्चित संवेदना, अनुभूति र अनुभव कलात्मक शब्दकर्मका माध्यमले अभिव्यक्त गरी मानव स्वतन्त्रता र प्रगतिको ध्वजा फहराउने लेखक संघ आवरणमा यति सुन्दर गोचर हुने संघको नेता पर्दापछाडि पोलिटब्युरोले छान्छ । यसरी जो छानिन्छ, ऊ छान्ने कृपाकारी प्रभुको आज्ञाप्रति नतमस्तक त हुने नै भयो । बस्, संघको नाम छ प्रगतिशील लेखक संघ, संघको वैचारिक नियतिनिर्धारक छ अहंकारी एवं स्वेच्छाचारी पोलिटब्यरो सुन्नेका लागि रोचक र भोग्नेका लागि कारुणिक एउटा कथा छ । कथा साँचो हो । आत्मकेन्द्रित अहंकार र वैष्णवी शुद्धताका कारण मोहनविक्रम गुट खुम्चिँदै र खिइँदै लेखकशून्य भएको थियो । तथापि प्रगतिशील लेखक संघंको गुटीय भाग त ग्रहण गर्नैपर्यो । गुटका प्रतिनिधि हुकुमबहादुर सिंह रोजिए । बान्की परेको मुखाकृति, मितभाषी र मृदुभाषी हुकुमबहादुर सिंह भला मानुष थिए । तर दुर्भाग्यवश, उनी लेखक थिएनन् । लेखक संघमा उनी थेगोतुल्य उपहासको बिम्ब बने । लेखकीय स्वतन्त्रता र स्वायत्तको न्यूनाधिक हेक्का राख्ने कतिपय लेखकले संघलाई हुकमबहादुर संघ को संज्ञा दिए । प्रगतिशील लेखक संघको वैचारिक शुद्धताको तराजुमा लिओन ट्राट्स्की गद्दार मानिन्थे । उनका कृतिहरू पढ्नु त परै जाओस्, उनको नाम उच्चारण गर्दा पनि प्रगतिशील मनुवाको वैचारिक जात जान्थ्यो । म हुकुमबहादुर संघबाट भाग्ने मुडमा के थिएँ, लुकीछिपी लिओन ट्राट्स्की पढ्न थालेँ । ट्राट्स्कीले मेरा कानमा खुसुक्क भने विज्ञान र कलाले कसैको आदेशको अपेक्षा नगर्ने मात्र होइन, आदेशको अवज्ञा नै गर्छन् । यो कथनको प्रेरक शक्तिले हुकुमबहादुर संघबाट भाग्न मलार्ई हात र साथ दियो । र, मैले टाप कसेँ फेरि मेरा मित्रहरू स्वाट्टै छुटे । तिनका दृष्टिमा म संघविरोधी, भगुवा, भँडुवा, गद्दार, संशोधनवादी देखिएँ । संशोधनवादी पनि लर्तरो होइन, मध्यपन्थी मिहिन संशोधनवादी तीव्र मानसिक तनावका ती क्षणहरूमा एकला चलो को धूनमा म पुनः यात्रारत रहेँ ।मेरो वैयक्तिक जीवन र वैचारिक बक्रयात्राको कष्टकर र सँगसँगै आनन्ददायी कथा यही हो आफैँ आफूलाई लेख्दै र मेट्दै जीवनको यो जटिल र कठिन यात्रामा कूटनीतिक अभिव्यक्तिको कला मैले कहिल्यै सिकिनँ । नित्य घर्षणकारी एवं गतिमान् यथार्थबाट जीवन अनुभवले जे देख्यो र जे टिप्यो, मैले कूटनीतिक कलाविहीन कोरा भाषामा त्यो प्वाक्क भनेँ । र, घर्षणकारी विचारको निर्मम डबलीमा मैले निन्दकहरूको विशाल बगाल आर्जन गरेँ । अस्तित्वको प्रतिलोममा यो बगाल छ र नै यसको उल्टोतिर अस्तित्वमा म छु । यो बगालका बाचाल जीवात्हरू सदैव मेरो प्रेरणाका मुहान हुन् । यिनले मलाई नित्य ईख्याउँछन्, र नै चिन्तन, सिर्जन र अभियानमा म अद्यापि न्यूनाधिक प्रवृत्त एवं जीवन्त छु ।"
कमरेड दीपकको हस्ताक्षर,"भिजेको कागजमा लेखिएको थियो तपाईं उहाँसँग आउनुहोला । हामीलाई तपाईंको खाँचो छ । कमरेड दीपक । र, अन्तिममा थियो किरिङमिरिङ हस्ताक्षर ।नीलो प्लास्टिक खापिएको घुम ओढेर उभिइरहेको मान्छे पनि भिजेको थियो । उसको हातमा थियो भिजेको कागज । एकाबिहानै त्यो कागज आइपुगेको थियो मेरो क्वार्टरमा अनेक शंका, तनाव र संशय बोकेर । रातिदेखि नै पानी दर्किरहेको थियो । घुम ओढेको त्यस दुब्लो गाँठीको मान्छेले भिजेको कागज मतर्फ तेर्स्याउँदै भन्यो, तपाईं मसँग जानुपर्ने भयो ।ढोका अघिल्तिरको गाह्रोमा ढेप्पिएर उभिएको अपरिचित मान्छेको अनुहारमा थकान पोतिएको थियो । त्यसबेला यस्तो आदेश लिएर दैलोमा आइपुग्ने मान्छे कि सेना हुन्थ्यो, कि पुलिस हुन्थ्यो कि माओवादी । यस्ता आदेश उसबेला खुब चल्तीको थियो ।२०६० साल । वर्षाले रामेछापका खोला बढेका थिए । बाटो, जंगल र ग्रामीण भेगहरू ओसिला थिए । रामेछाप र ओखलढुंगालाई सीमाङ्कन गरेको लिखुखोला बढेर धमिलो पानी पुल छुन उर्लिरहेको थियो । हो, त्यस्तो समय म रामेछाप पुगेको थिएँ, खोटाङबाट सरुवा भएर । जिल्ला स्वास्थ्य कार्यालय रामेछापले मेरो कार्यक्षेत्र तोक्यो साँघुटार । दुई पहाडबीच खोचको समथरमा थियो साँघुटार बजार । छेउछाउका हिमगंगा, देउराली, ओखलढुंगाका गाउँहरूबाट मानिसहरू यहाँ नुनतेल लिन आउँथे । आफू अघिल्तिर उभिएको अपरिचितले मलाई उसले चाहेको ठाउँमा लैजाने पक्का थियो । उसको पछि नलागे भोलि, पर्सि वा जुनै बेला उनीहरूको जन (कारबाहीमा ?) परिने पनि पक्का थियो । जुत्ता लगाउन घरभित्र पस्दा श्रीमती उषाले सोधिन्, तपाईं जाने र ? डरका नीला, पहेंला रङहरू मिसिएर उनको अनुहारमा अर्को फरक रङ बन्दै थियो । चरम द्वन्द्वमा बाँचिरहेका मान्छेको अनुहारमा जुन तनाव र डर देखिन्छ, उनको अनुहारमा ठ्याक्कै त्यस्तै डर देखिएको थियो । आफ्नो श्रीमान्लाई सशस्त्र युद्धमा होमिएका क्रान्तिकारीले अचानक लैजान खोजेपछि जुन तनाव एक श्रीमतीमा देखिन्छ, उषाको अनुहारमा मैले त्यस्तै तनाव देखें । झमझम पानी परिरहेका बेला ग्रामीण मानिसहरू घरभित्रै बस्छन्, न्यानोमा । लिखुखोलाको काखैमा बसेको झरीले भिजिरहेको साँघुटार बजार शान्त थियो । मानिसहरू घरभित्रै थिए, सायद अँगेनोमा आगो तापिरहेका । त्यसैको प्रभाव थियो पसलका ढोकाहरू बन्द थिए । बजारका मान्छेले म उसको पछिपछि हिँडिरहेको देखेनन् मलाई हाइसन्चो भयो । बजारको बीचोबीच कोही अपरिचितको पछिपछि हिँडिरहेको मलाई देखेका भए मान्छेहरूले मप्रति अनेक फरक धारणा निर्माण गर्ने थिए । भिजेको उसको कालो इस्टकोटबाट अमिलो नमिठो गन्ध मेरो नाकमा आएर टाँस्सिरहेको थियो । इस्टकोटबाट आइरहेको सर्याकसुरुक आवाज र पर कतै उर्लिरहेको लिखुखोलाको आवाज मिसिएको ध्वनि कानमा एकनास ठोक्किइरहेको थियो । छातामा एकोहोरो पानी बर्सिरहेको थियो । मेरो मनलाई चाहिँ कहाँ पुगेर जाकिनुपर्ने हो भन्ने भयले एकनास हानिरहेको थियो ।कहाँ जाने हो ? मैले सोधेँ । जवाफ नफर्काई ऊ उकालो हिँडिरह्यो । मेरो मनमा त्रास थियो कतै सेना वा प्रहरीले देख्लान् कि ? झन्डै एक घण्टा उक्लिएपछि उसले एउटा घरमा पुर्यायो । खरले छाइएको घर कुनै अपाङ्गको झैं प्रतित हुन्थ्यो । मलाई त्यहीँ छाडेर ऊ आफ्नो बाटो लाग्यो । ऊ बाटो लागिसकेपछि म घोर अलमलमा परें । म बेलाबेला भत्किनै लागेको त्यस घरलाई हेर्थें, बेलाबेला ओरालो लागिरहेको मलाई यहाँ छोडेर फर्किरहेको त्यस अपरिचितलाई । ऊ ओझेल परिसकेको थियो । ऊ गएतिर फर्किंदा देखिन्थ्यो झरीले लुछुप्पै भिजेका टाढाका डाँडाहरू । म अप्रत्याशित डरले आत्तिएको थिएँ । अचानक घरभित्रबाट कोही बाहिरियो । भर्खरै बाहिर निस्केको त्यस मान्छेले मसँग दह्रोगरि हात मिलाउँदै भन्यो, म कमरेड दीपक । उसले त्यसैगरी मेरो हात जोडले पक्ड्यो, जसरी कुनै नवक्रान्तिकारीले कसैको हात पक्डिन्छ । अक्रक्क परेको उसको ज्यानको बयान गरौं । उसको अनुहार गोरो थियो । अनुहार ननिदाएझैँं लाग्थे । ऊ कम्ब्याक्ट ड्रेसमा थियो । छापामार हो भन्ने अनुमान गर्न कुनै गाह्रो थिएन । तर, तत्काल विश्वास गरिहाल्नु हानिकारक हुन सक्थ्यो । नेपाली सेनाले पनि सुराकी गर्न कम्ब्याक्ट ड्रेस लगाएर गाउँलेलाई झुक्याएको सुनेको थिएँ । उसले मलाई घरभित्र लिएर गयो । ढोकाबाट छिर्नासाथै छिँडीमा देखें दुई छेउ बन्दुक बोकेर उभिइरहेका मान्छे । ऊ अघि लाग्यो । म उसको पछि लागें बुइगलतिर । बुइगलको खोपाबाट छिरिरहेको एक पित्को उज्यालोमा देखिन्थ्यो ओछ्यानमा ढल्किरहेको एक जना मानिस । उसले पनि कम्ब्याट ड्रेस लगाएको थियो । हाम्रो आवाजले ऊ ब्युँझियो । खोपाको उज्यालोमा दुई मानिस चलमलाइरहेका देखिए । एकछिनको मौनता चिर्दै ओछ्यानमा लडिरहेको कम्ब्याटमानिसतिर संकेत गर्दै कमरेड दीपक बोल्यो, उहाँलाई ड्रेसिङ गर्नुपर्ने । त्यसैले तपाईंलाई दुःख दिएको । उसको गोडामा एउटा खोपिल्टो थियो र खोपिल्टोबाट रगत बगिरहेको थियो । सायद गोली लागेको थियो । त्यहाँ ड्रेसिङका सामान पनि कोठाको कुनामा थन्किएका थिए । तिनै सामान प्रयोग गरेर गोलीले छेडेको खाल्डोमा चुपचाप ड्रेसिङ गरिदिएँ । मेरो आँखामा तैरिरहेको डर देखेर कमरेड दीपक बोल्यो तपाईं नडराउनुस् । तपाईंले हामीलाई सहयोग गरेको कुरा ती सामन्तीका भडुवाहरूले सुइँकोसम्म पाउँदैनन् । उसले सेनालाई लक्षित गर्दै त्यसो भनेको थियो । रामेछापमा त्यसबेला सेनामाओवादीबीच बेलाबेला झडप भइरहन्थ्यो । शान्ति सम्झौताको बेलासमेत झडप भएका थिए । त्यसै वर्षको दोरम्बा घटनाले सबैको मन हल्लाइदिएको थियो । यस्तोबेला उनीहरूसँगको सम्पर्कले अप्रिय घटना हुन सक्ने शंका मेरो मनमा पलाउनु स्वाभाविक थियो । म घरबाट निस्कन हतारिएको थिएँ । तर, दीपक कमरेड मलाई जनमुक्ति अभियानबारे प्रवचन दिन थाल्यो । उनीहरूको अभियानलाई सहयोग गर्न आग्रह गर्यो । त्यस घाइतेको ड्रेसिङका लागि प्रत्येक तेस्रो दिन मलाई बोलाउन कोही मानिस पठाउने पनि जानकारी गरायो । मसँग उसको आग्रह स्विकार्नुबाहेक अर्को विकल्प थिएन ।दुई हप्तासम्म उनीहरूले बोलाएको ठाउँमै पुगेर ड्रेसिङ गरिदिएँ । त्यहाँ पुगेपिच्छे कमरेड दीपक परिपक्व जनवादी विचार सुनाउँथ्यो । ऊ उत्साहसाथ भन्थ्यो नेपाली जनताको दिन बदलिने कुरामा मलाई विश्वास छ । कमरेड दीपकको घर रामेछाप हिमगंगा । मगरको छोरो । स्कुल पढ्दै छापामार भएको । एक घर एक जवानको उर्दीले उसको पढाइ खोस्यो । सुरुमा बाध्यताले माओवादी भए पनि अब ऊ प्रतिबद्ध माओवादी भइसकेको थियो । र, प्रतिफलस्वरूप मलाई भेट्नासाथ ऊ जनवादी शिक्षाफ्रीमा दान गरिरहेको थियो । म ऊबारे सोच्थेँ उच्च शिक्षा पढ्न पाएको भए पक्कै ऊ असल शिक्षक बन्नेथियो । ड्रसिङअवधिपछि बल्ल मलाई ऊसँग छुट्कारा मिलेझैं भयो । साँघुटार बजार बरोबर घेरिरहन्थे माओवादी र सेनाले । प्रत्येक शनिबार साँघुटारमा हाट लाग्थ्यो । मानिसहरू वरिपरिका गाउँबाट आउँथे किनमेल गर्न । पहिलेपहिले भीड हुने बजारमा अहिले उस्तो भीड हुँदैनथ्यो, सायद द्वन्द्वको असर थियो । ढ्वाङ्ङ, आकाश थर्किने गरी ठूलो आवाज आयो । साँघुटारका मानिसहरू चलायमान देखिए । लिखु किनारमा लास भएको खबर आयो । खबरले मानिसहरू स्तब्ध भए । कसैलाई जनकारबाही गरिएको रहेछ । कसैले लास उठाउने होइन । नत्र लास उठाउनेलाई पनि कारबाही हुन्छ, बजारमा कमरेड दीपक बोलिरहेको थियो । उसका पछाडि हतियारसहित कम्तीमा बीस जना उभिएका थिए । बजारमाथि एक हप्तासम्म नेपाली सेना बसेको खबर लुकेको थिएन । म कार्यालयक्वार्टरको बार्दलीमा उभिएर घटनास्थलतिर हेरिरहेको थिएँ । जाबो यत्ति कुरामा मान्छे मार्ने ? मलाई कमरेड दीपकसँग असाध्यै रिस उठ्यो । तर, मैले उसलाई भन्न सक्ने, गर्न सक्ने नै के थियो र ? तीन दिनपछि कमरेडहरू कै अनुमतिमा लास उठाउन दिइयो ।एक सातापछि अचानक कमरेड दीपक कार्यालयक्वार्टरको मेरो आँगनमा टुपुल्कियो । त्यस दिन बजारको भयानक आक्रोशित अनुहार अहिले मुस्कुराइरहेको थियो । उसले मसँग दरिलो हात मिलायो । भन्यो, तपाईंलाई एउटा अनुरोध गर्छु, स्विकारिदिनुहोला । हाम्रो एकहप्ते प्रशिक्षण कार्यशालामा तपाईं जानुपर्छ । तपाईंजस्तो मान्छे सहभागी भएर केही बुझ्नु जरुरी छ । उसको अनुरोध ले मलाई कुनै दुर्घटनाग्रस्त भविष्यको संकेत गरिरहेको थियो । आकाशको सूर्य कतै हरायो, मेरो आँखामा अन्धकार आएर बास बस्यो । उसको अनुरोध इन्कार गरिनँ, स्विकार्न पनि सकिनँ । पछि जानकारी गराउने बताएर उसलाई फर्काएँ । एकहप्ते प्रशिक्षणपछि माओवादीले मलाई त्यहीँ अलमल्याउँछन् वा नेपाली सेनाले थाहा पायो भने यातनाको शिविरमा बेपत्ता पारिदिन्छन्, उसको अनुरोध ले मलाई डिप्रेसनमै पुर्यायो । म प्रशिक्षणमा सहभागी भएको सुइँको प्रशासनमा पुग्यो भने म र मेरो परिवारले भोग्नुपर्ने भावी दुर्दशा सम्झेर झन् तनाव हुन्थ्यो । श्रीमती उषाले भनिन्, तपाईं उनीहरूसँग जाँदै नजानू । उनी निदाउनै छाडिसकेकी थिइन् । उनलाई लागिरहेको थियो कमरेड दीपकले मलाई लैजान्छ किनभने ऊ मलाई भेट्न दोस्रोपटक पनि आइसकेको थियो । यसपटक उसले कठोर शब्द प्रयोग गरेको थियो । उषाले सुझाइन्, तपाईं काठमाडौं जानुस्, सरुवा मिलाएर आउनुस् । अब रामेछाप छोड्नुपर्छ ।म काठमाडौं हिँडें । बाटोमा धेरै ठाउँ बस रोकिन्थ्यो । झोलाशरीर चेकजाँच गराउनुपर्थ्यो । म काठमाडौं थिएँ । तर, मन साँघुटारमै थियो । म भागेर काठमाडौं आएको खबर कमरेड दीपकले पायो भने उषा र एकवर्षे छोरोले भोग्नुपर्ने परिणाम सम्झेर अत्यन्त तनाव भइरहेको थियो । सरुवा मिलाउन एक सातासम्म पुल्चोकको मध्यमाञ्चल क्षेत्रीय स्वास्थ्य निर्देशनालय धाइरहेँ । दस दिनपछि बल्ल सरुवाको चिठ्ठी बन्यो । रामेछाप छाडेपछि बल्ल उषाको अनुहारमा खुसीका रेखा देखिए । २०७२ साल । भैंचालोपछिको एक दिन । सार्वजनिक बसमा कोटेश्वर हुँदै गौशाला जाँदै थिएँ । खचाखच यात्रुको भीड पन्छाउँदै एक जना दुब्लो मानिस बसभाडा उठाउँदै मछेउ आइपुग्यो । उसको अनुहार चिरपरिचित थियो । उही कमरेड दीपक मेरोअघि उपस्थित थियो । देब्रे हातका दुई औंलाले उसले नोटहरू च्यापिरहेको थियो । जब उसले मसँग बस भाडा माग्यो, मैले सोधें, तपाईं दीपक कमरेड होइन ?मेरो प्रश्नले ऊ अकमकियो । मलाई हेर्यो । फेरि पनि हेर्यो । र, केही सोचेझैं गरी झ्यालबाहिर हेरेर टोलायो । उसले मलाई नचिनेकोमा म ढुक्क भएँ । एक छिनपछि भन्यो, कमरेड दीपक मै हुँ । साँघुटारका ती दिन सम्झाएपछि बल्ल उसले मलाई चिन्यो । अरू यात्रुसँग पनि उसले पैसा उठाउनु थियो । गौशालासम्म पुग्दा ऊ मसँग बेलाबेला कुराकानी गर्थ्यो । कमरेड दीपक अहिले असाध्यै दुब्लाएको थियो । र, लाग्थ्यो ऊ गह्रुङ्गो बोझको भारीले थिचिएको छ र भयानक निराश छ । तपाईंको जिन्दगी त पूरै युटर्न भएछ, मैले भनें । जिन्दगीले कहाँनिर कुन मोड लिन्छ, कसैलाई थाहा हुन्न, उसले हाँस्दै भन्यो ।मेरो मस्तिष्कमा रिलजसरी घुमिरहे मलाई एक साताका लागि प्रशिक्षणमा निम्त्याउन ऊ मेरो आँगनमा आइपुगेको थियो । ऊसँगै हिँडेको भए मेरो पनि जिन्दगीले युटर्न लिन्थ्यो सायद । कमरेड दीपकले अब यो काम छोडेर ठेक्कापट्टाको काम गर्ने बतायो । नत्र खाडी हिँड्ने कुरा पनि सुनायो । उसको कुराले मलाई दिक्क लाग्यो । उसलाई केही भनौंजस्तो लागेको थियो । तर, म गौशाला पुगिसकेको थिएँ । कुनै दिन भेटौंला, यत्ति भनेर म गाडीबाट झरेँ । त्यसपछि ऊसँग भेट भएको छैन । उसले भनेबमोजिम अहिलेसम्म त ऊ विदेश पलायन भइसक्यो होला । तर, कम्ब्याट ड्रेसमा मुस्कुराइरहेको कमरेड दीपक ऊबेला सदाझैं उही उत्साहित हस्ताक्षरमा भन्थ्यो नेपाली जनताको दिन बदलिने कुरामा मलाई विश्वास छ ।"
"त्यो अनशन, यो अनशन","बूढा डाक्टर चार हप्तादेखि अनशनमा थिए । जीर्ण शरीर धरापमा परेपछि तीन हप्ता अघि अस्पताल ल्याइएका । सास फेर्न गाह्रो हुन थालेको थियो । बीचबीचमा बेहोश हुन्थे, तर माग पूरा नभएसम्म अनशन छोड्न तयार थिएनन् । अस्पताल बाहिर उनका समर्थक चिन्तित मुद्रामा उभिएका थिए, डाक्टरको माग पूरा गर लेखिएका प्लेकार्ड बोकेर । प्रहरी उनीहरूलाई लाखापाखा लगाउन ताउरमाउर गर्दै थियो ।डाक्टरले के माग राखेका हुन्, नानी ? आफ्नो उपचारका लागि अस्पताल आएकी एकजना वृद्धाले कम्मरमा हात राखेर ढाड सोझ्याउन कोशिश गर्दै सोधिन् । गरीबले पनि औषधि उपचार पाउनुपर्छ, तिनका छोराछोरीले पनि डाक्टरी पढ्न पाउनुपर्छ भन्ने त हो नि आमा प्लेकार्ड बोकेकी एकजनाले जवाफ दिइन् । सेतो एप्रोनले जनाउँथ्यो, उनी पनि डाक्टर हुन् । आम्मै, कति राम्रा माग । यस्ता माग राखेर अनशन गर्ने डाक्टर त देउतै होलान्, वृद्धा भावुक भइन्, तर यो त सरकारले आफैं अघि सरेर गर्नुपर्ने काम होइन र नानी ?कहाँ गर्छ आमा, सरकारले ? त्यसैका लागि अनशन बसेर मान्छे मर्न लागिसक्ता त कानमा बतास लाग्या छैन ।कस्तो नकच्चरो त । लाजैमर्दो, वृद्धाले मुख बिच्क्याइन् र हात तेर्स्याइन्, खोइ, ल्याऊ त त्यो तिमीले बोकेजस्तो एउटा मलाई पनि । आज म पनि तिमीहरूसँगै उभिन्छु । आफ्नो ओखती बरु भोलिपर्सि गर्दै गरौंला ।अनि बूढीमान्छे पनि प्लेकार्ड बोकेर उनीहरूसँगै उभिइन् । एउटैखाले मागका लागि बूढा डाक्टरको यो उन्नाइसौं आमरण अनशन थियो । अर्थात् अठार पटक उनले सरकारबाट धोखा पाइसकेका थिए । सरकार माग पूरा गर्छु भन्थ्यो, उनी अनशन तोड्थे, अनि सरकार कानमा तेल हालेर सुत्थ्यो । अलिक दिनपछि फेरि अनशन बस्थे, फेरि त्यही कथा दोहोरिन्थ्यो । म उनलाई हेर्न अस्पताल पुगेको थिएँ । भित्र छिर्न नपाइने भएपछि फर्कन लाग्दा देखें, छेउको एउटा रेस्टुराँमा दुई जना सेतै कपाल फुलेका बूढा चिया खाइरहेका रहेछन् । एक जना मलाई पढाउने सर हुनुहुन्थ्यो, नामी शिक्षाविद् । अर्को कुइरे थियो, चाउरीले मुजैमुजा परेको अनुहारमा झ्याप्प सेतो दारी पालेको । हेर्दै बौद्धिक लाग्ने । मलाई पनि चिया खान मन लागेको थियो । त्यतै लागें र नमस्कार सर भन्दै एउटा कुर्सीमा बसें । कुइरे भन्दैथियो, जसरी पनि बचाऊ यिनलाईउसले पुलुक्क मेरो अनुहारमा हेर्यो र प्रश्नवाचक दृष्टि सरतिर फर्कायो । उसलाई मेरो परिचय दिएपछि सरले भन्नुभयो, उहाँको नाम अल्बर्ट । जर्मन नागरिक । बोन युनिभर्सिटीको प्रोफेसर इमेरिटस । ९२ वर्षको हुनुभयो । हिटलरको शासन आफ्नै आँखाले देखेको, भोगेको मान्छे हुनुहुन्छ । हामी अनशनकारी डाक्टरलाई भेट्न आएका, भित्र जान पाइएन । उहाँकै बारेमा कुरा गर्दैथियौं ।बूढा अल्बर्टले फेरि भने, जसरी पनि बचाऊ यो डाक्टरलाई । नत्र हामीकहाँ जस्तै होला । यहाँको परिस्थिति पनि उस्तै देख्तैछु ।कस्तो उस्तै भन्नुभएको ? मैले उत्सुकता देखाएँ ।मैले हिटलरको वेलाको जर्मनीको कुरा गरेको बाबु, उनको बोली कताकता कामेजस्तो लाग्थ्यो, उसवेला हामीकहाँ पनि चर्को राष्ट्रवादको नारा लगाएर हिटलर सत्तामा पुग्यो । ऊ पनि राष्ट्रिय समाजवादको गफ दिन्थ्यो । तर उसको गफाडी राष्ट्रवाद गुण्डा, भ्रष्ट र चापलूसहरूको संरक्षणमा केन्द्रित थियो । यहूदीहरूको निर्मम दमन र हत्या नै उसको समाजवाद थियो ।उनी भन्दैगए, त्यसवेला म भर्खर १६ वर्ष पुगेको थिएँ । भारतमा गान्धीले सत्याग्रह गरिरहेका थिए । त्यसबाट प्रेरित भएर मेरा काका पनि शैक्षिक सुधारको माग राखेर आमरण अनशनमा बस्नुभयो । तर हिटलरका मन्त्री र सल्लाहकारहरूले उहाँलाई विदेशीको दलाल, जासूस र राष्ट्रविरोधी भनेर सुनिनसक्नु गाली गरे । काकाको समर्थन गर्नेहरू नाजी गुण्डाहरूको आक्रमणमा परे । एक दिनयत्तिकैमा रेस्टुराँको भित्री कोठामा हल्ला शुरू भयो । कोही टेबुल ठोकेर चिच्यायो, यसपालि त यो डाक्टरलाई ठेगान लगाउनैपर्छ, के बुझ्यौ ? जहिले पनि हाम्रा विरुद्ध अनशन बस्छ ।तर दाइ, यो त अरूको सरकारमा पनि यस्तै माग राखेर अनशन बस्या थ्यो नि, कसैले तर्क गर्यो । नचाहिने कुरा नगर । जहिले अनशन बसे पनि यसले हामीलाई नै निशाना बनाउँछ । स्वास्थ्य क्षेत्रको माफियागिरी बन्द गर रे । के भन्या त्यो ? माफिया भनेर कसलाई भनेको, हामीलाई थाहा छैन ? को छ हामी बाहेक माफिया यो देशमा ?हो नि । कत्रो दुःख गरेर माफिया बनिएको छ । कस्ता कस्तालाई ठेगान लगाइयो, जाबो डाक्टरले हामीलाई दागा धर्ने ?सानो लगानी छ हाम्रा मान्छेको ? स्वास्थ्य क्षेत्रबाट वर्षमै अर्बौं उठाउने सपना छ । यसलाई ठेगान नलगाउने हो भने त्यो सब डुब्छ ।बोल्नेको अनुहार देखिंदैनथ्यो, तर उनीहरूको चर्को आवाजले हाम्रो शान्त वार्तालाप बिथोलिएको थियो । चिया ल्याउने भाइलाई बोलाएर मैले सोधें, को हुन् भित्र यसरी हल्ला गर्ने ? अघि त थिएनन्, कताबाट आए ?भित्रको हल सरकारी कमरेडहरूका लागि रिजर्भ छ, उसले भन्यो, उहाँहरू पछाडिको ढोकाबाट आउनेजाने गर्नुहुन्छ । डाक्टरको अनशनका विरुद्ध के गर्ने भनेर यहीं योजना बन्छ । उहाँहरूको खानपीनको खर्च मार्सी चामलवाला साहूले बेहोर्नुहुन्छ ।मैले डराईडराई झ्यालको चेपबाट च्याएँ । केही सल्लाहकार र केही गुण्डाहरू रहेछन् । सत्तारूढ पार्टीका दुई नेता, एक बुद्धिजीवी र दुई मन्त्री पनि थिए, अनौपचारिक पोशाकमा ।हाम्रै घोषणापत्रका लाइन सारेजस्तो माग राख्या छ । गाली गर्न पनि कस्तो गाह्रो, एउटाले भन्यो ।घोषणापत्रको कुरा छोड्नोस् । त्यो चुनावका वेला देखाउने दाँत हो । त्यो अनुसार चल्ने हो भने त जोगी भइन्छ, अर्काले कुरा कथुर्यो, त्यो डाक्टर पो जोगी जस्तो छ । सम्पत्तिको नाउँमा एउटा झोला छ, त्यसभित्र दुई जोर लुगा, टूथब्रश र टूथपेस्ट, दुईतीन थान किताब, केही ओखती र एउटा स्टेथेस्कोप हुन्छ अरे । बैंक ब्यालेन्स शून्य । पेन्सन त ओखती बाँडेर सक्तो रहेछ । त्यस्ता हरिपको के कुरा गर्नु ? हामीले त जोगी बन्न राजनीति गर्या होइन नि । ठीक छ कमरेड, विरोधको कमाण्ड यसपालि म सम्हाल्छु । सक्तो गाली गरेर वक्तव्य दिन्छु र विरोध जुलूस पनि निकाल्छु । अघिल्लो अनशनमा यसको विरोध गरेर तपाईं मन्त्री बन्नुभो । अब मेरो पालो, अझ चर्को चम्कियो । खाजा आएछ क्यारे, उनीहरू एक छिन चूप लागे । मौका छोपेर मैले अल्बर्टलाई कोट्याएँ, अनि तपाईंका काकाको के भयो ?एक दिन उहाँलाई पनि नाजीहरूले अनशन स्थलबाट जबर्जस्ती अस्पताल लगेका थिए, उनले भने, अस्पतालमा कसैलाई भेट्न दिएनन् । तीन दिन पछि उहाँको लाश निकाले । नाजी गुण्डाहरू खुलेआम खुशी मनाउँदै हिंडे । तिनको आतंकले गर्दा काकाको सद्गतमा पनि कोही आएन । त्यसपछि हाम्रो देशमा कोही अनशन बसेन ।बूढाको स्वर कामिरहेको थियो, निर्दोष मान्छे मारेर राजनीतिमा आएकाहरूलाई मान्छेको ज्यान कीराफट्यांग्राको जति पनि लाग्दैन, बाबु । तिनले सत्याग्रहको मूल्य पनि बुझ्दैनन् । मलाई तिम्रा डाक्टरको हालत पनि मेरा काकाको जस्तो होला भनेर डर लाग्या छ । त्यसैले फेरि भन्छु, जसरी पनि बचाऊ यो डाक्टरलाई ।भित्री कोठामा फेरि हल्ला शुरू भयो । वरिष्ठ नेताको उत्तेजित स्वर सुनियो, जनप्रतिनिधि त हामी हौं । जनताका कुरा गर्ने त्यसको के हैसियत ? जाबो एउटा डाक्टरले दुई तिहाइको सरकारलाई चुनौती दिने ?ठीक भन्नुभो । यस्ता झ्यासका अगाडि पनि झुक्नुपर्यो भने जिउँदै मरेजस्तो भएन ? त्यसपछि के मर्यादा बाँकी रहन्छ हाम्रो ? यो अर्को नेताको आवाज थियो । उत्सुकता थाम्न नसकेर मैले फेरि झ्यालको चेपबाट चियाएँ । बुद्धिजीवी कमरेड सल्लाह दिंदैथिए, तपाईंहरूका सामु दुइटा विकल्प छन् । कि कुनै बहाना बनाएर केही दिन त्यता व्यस्त भएजस्तो गर्नोस्, यता कामकुरो खलास भइसक्छ । त्यसपछि देखा जाएगा । होइन भने पहिलेजस्तै माग पूरा गर्ने आश्वासन दिएर डाक्टरको नौटंकी फेरि तुहाइदिनोस् । सकेसम्म त पहिलो विकल्पमै जाने भन्या हो । तर निर्णय भइसक्या छैन, वरिष्ठ मन्त्रीले नयाँ सन्दर्भमा पुरानो कोडवर्ड प्रयोग गर्दै भने, हेडक्वार्टरले दुई चार दिन पर्खनू भन्नुभा छ ।मलाई लाग्यो, अल्बर्टको डर निराधार होइन रहेछ । यतिन्जेल चूपचाप उनीहरूको कुरा सुनिरहेका सरले मुख खोल्नुभयो, मैले त यिनीहरूलाई मान्छे नै होलान् भन्ठानेको थिएँ । तर मान्छे जस्ता देखिएका मात्र रहेछन् ।हामी चियाको पैसा तिर्दै थियौं, प्लेकार्डधारीहरू अस्पतालबाट हार्रहुर्र बाहिरिए । प्रहरी उनीहरूलाई लखेट्तै थियो । प्लेकार्ड बोकेकी वृद्धा दगुर्न नसकेर बीचमै ढलिन् । टाउको रक्ताम्य भयो । सास फेर्न गाह्रो भएर हिरिकहिरिक गर्न थालिन् । अनशनकारी डाक्टर पनि अस्पतालभित्र हिरिक हिरिक गर्दै थिए ।"
विदेशी कामदार नआउँदा पछि धकेलिँदै आयोजनाका काम,"धादिङको बेनीघाटस्थित ताल्तीमा निर्माणाधीन हुवासिन सिमेन्ट उद्योगको काम पनि चिनियाँ कामदार काम छाडेर गएपछि प्रभावित छ । उद्योगमा ४ सय चिनियाँ र ३ सय नेपाली कामदार थिए । दसैंअघिबाटै सिमेन्ट उत्पादन सुरु गर्ने भनिए पनि बाढी र कोभिड१९ का कारण निर्माण प्रभावित बन्न पुग्यो । अब फागुनबाट उत्पादनको काम सुरु गर्ने उद्योगले जनाएको छ । कोभिड१९ को प्रभाव देशभर निर्माणाधीन ठूला आयोजनामा परेको छ । चिनियाँ कामदार भएका आयोजना प्रायः ठप्प नै छन् । अर्को समस्या जलविद्युत् आयोजनामा देखिएको छ । जलविद्युत् आयोजनामा कामदार आउन छाडेको स्वतन्त्र ऊर्जा उत्पादक संघ (इप्पान) का सचिव बलराम खतिवडाले बताए । १ सय ११ मेगावाटको रसुवागढी जलविद्युत् आयोजनामा कार्यरत चिनियाँ कामदारले बढ्दो कोभिड१९ को संक्रमणका कारण काम छाडेको उनले बताए । माथिल्लो तामाकोसी जलविद्युत् आयोजनाको निर्माण अन्तिम समयमा आएर प्रभावित बनेको छ । ४ सय ५६ मेगावाट क्षमताको यो आयोजनाको भौतिक प्रगति ९९ दशमलव ६ प्रतिशत छ । तर अहिलेसम्म सकिएको छैन । १ सय २० मेगावाटको रसुवा भोटेकोसी आयोजना कोभिड१९ का कारण बन्द रहेको उनको भनाइ छ । यसमा पनि चिनियाँले नै काम गर्दै थिए, खतिवडाले भने, यसको लगानीकर्ता पनि चिनियाँ कम्पनी नै हो । १ सय ४० मेगावाटको तनहुँ हाइड्रोपावरमा चिनियाँ कामदार नभएकै कारण समस्या भएको छ । सिन्धुपाल्चोकको १ सय २ मेगावाटको भोटेकोसी बन्द छ । ७३ मेगावाटको तमोर सानिमा जलविद्युत् आयोजनामा कार्यरत चिनियाँ कामदार धमाधम घर फर्किन थालेपछि अन्योल छाएको उनी बताउँछन् । नेपालमा कोभिडको संख्या बढ्नेबित्तिकै यहाँको अस्पतालले धान्न सक्दैन भन्दै जहाज चार्टर गरेरै फर्किन थालेका छन्, खतिवडाले भने । अहिले सानिमाले सब कन्ट्र्याक्टर राखेर काम गराउन लागिपरेको छ । चिनियाँहरू पुसमा मात्र आउने उनको भनाइ छ । ठूला आयोजनामा प्रायः चिनियाँ कामदार छन् । साना योजनामा भने नेपाली नै धेरै छन् । अहिले १ सय ३६ वटा जलविद्युत् आयोजना निर्माणाधीन छन्, खतिवडाले भने, कोभिडले गर्दा धेरैजसो आयोजना प्रभावित छन् । कोभिडको असर अझै ६ महिना कायमै रहे आयोजनाहरू थप पछि धकेलिने उनको भनाइ छ । अहिले देशभर ३२ सय मेगावाटका आयोजना निर्माणाधीन रहेको उनले जानकारी दिए । कोभिड१९ का कारण आयोजनाको समय लम्बिनु स्वाभाविक भएको पूर्वसचिव तुलसी सिटौला बताउँछन् । समय लम्बिनेबित्तिकै आर्थिक व्ययभार पनि बढ्छ, उनले भने, जसले गर्दा दोहोरो मार पर्न जान्छ । चिनियाँहरूले चक्रपथ बनाउँदा २०७२ सालमा भूकम्प आयो, जसले गर्दा एक वर्ष उनीहरू घर गएर बसे । जसले गर्दा आयोजना निर्माणमा ढिलाइ भयो, उनले भने, बेलाबेला आउने यस्तै दैवी प्रकोपले गर्दा आयोजनामा प्रभाव पर्ने गरेका छन् । स्थानीय ठेकेदार एवं कामदार भए प्राकृतिक प्रकोपको केही समयपछि काम अघि बढाउन सकिन्छ । तर विदेशीले जोखिम लिन चाहँदैनन् । त्यसले निर्माणको समय लम्ब्याउँछ, सिटौलाले भने, उनीहरूलाई यहाँ अवस्था सहज भयो, आइसोलेटेड भएर काम गर, आओ भन्न जरुरी छ । पूर्वअर्थ सचिव शान्तराज सुवेदी पनि कोभिडले विकास आयोजनामा अप्ठ्यारो पारेको बताउँछन् । विकास आयोजनाहरूमा जति समय लम्बिँदै जान्छ, निर्माण सामग्रीको लागत पनि बढ्दै जाने उनको भनाइ छ । कामदारको लागत बढ्दै जान्छ, निर्माण उपकरण एवं यन्त्र थन्किए भने ती मर्मत गर्नुपर्ने हुन्छ । यसले पनि लागत बढाउँछ, सुवेदीले भने ।"
निर्णय कार्यान्वयन नहुँदै बढ्यो पानीको मूल्य,जारको पानीमा कीरासिद्धिलक्ष्मी अक्वा पानी उद्योगबाट उत्पादित १९ लिटरको अक्वा फ्रिडम ब्रान्डको सिलबन्द जारको पानीमा कीरा भेटिएको भन्दै वाणिज्य र खाद्य प्रविधि तथा गुण नियन्त्रण विभागमा उजुरी परेको छ । उपभोक्ता संरक्षण ऐन २०७५ र खाद्य ऐन २०२३ विपरीत अनुचित तथा गैरकानुनी व्यापारिक क्रियाकलाप गरेको भन्दै राष्ट्रिय उपभोक्ता मञ्चका अध्यक्ष प्रेमलाल महर्जनले उजुरी गरेका हुन् । उक्त जारको पानीको मूल्य पनि ६० रुपैयाँ छ । बिचौलियाको चलखेलकै कारण पानी कम्पनीहरू समस्यामा परेको संघका महासचिव गौतमको दाबी छ । नियामक निकायले सही ट्र्याकमा ल्याउन नसक्दा थप समस्या भइरहेको उनको भनाइ छ । संघसँग मुलुकभर ६ सय ३६ कम्पनी आबद्ध छन् । उपत्यकामा भने १ सय ५५ उद्योग मात्र आबद्ध छन् । संघसँग आबद्ध नभएका पानी उद्योग पनि उत्तिकै संख्यामा छन् ।
जिपलाइनमा सरर,"वाकोट विदुर नगरपालिका२ स्थित दरबार एड्भेन्चर जिपलाइन प्रालि नौ महिनादेखि सञ्चालनमा छ । ०७६ पुस १६ देखि सञ्चालनमा आएको यो जिपलाइनले आन्तरिक पर्यटक आकर्षित गरिरहेको छ । तिनै आन्तरिक पर्यटकमध्येका हुन्, भक्तपुरका निकास त्यात श्रेष्ठ । उनले पहिलो पटक जिपलाइनको अनुभव लिए । जिपलाइनले आफूलाई नयाँ अनुभूति दिलाएको उनी सुनाउँछन् । डोरीको सहायतामा उचाइबाट तल झर्ने जिपलाइन रमाइलो खेल भएको उनको भनाइ छ । उचाइबाट तल झर्दा माथि नुवाकोट दरबार र तल नुवाकोट बजार वरिपरिका सबै दृश्य देखिन्छ, उनले भने, तल झर्दा अलिकति डर लागे पनि जिपलाइन फेरि खेलौंखेलौं हुँदो रहेछ । जिपलाइनका लागि काठमाडौं, भक्तपुर, ललितपुर, चितवन, धादिङ र रसुवाबाट पर्यटक आउने गरेका छन् । नुवाकोट दरबार जस्ता ऐतिहासिक ठाउँ नजिकै पर्ने भएकाले जिपलाइन खेल्न र अन्य ठाउँ अवलोकनका लागि समेत पर्यटक आउने गरेका छन् । अघिल्लो शनिबार बिदा मनाउन आएका काठमाडौंका निखिल कुँवरले पनि जिपलाइनले नौलो अनुभव भएको सुनाए । साथीहरूसँग जिपलाइन जस्तो साहसिक खेल खेल्न रमाइलो हुने रहेछ, उनले भने, मुड फ्रेस पनि हुने, ठाउँ पनि घुम्न पाइने । यस किसिमका पर्यटकीय गन्तव्य घुम्दा काम गर्न थप ऊर्जा मिल्ने उनको भनाइ छ । यातायातको सुविधा, होटल तथा लज र खानपिनका लागि रेस्ट्रुेन्टको सुविधा भए आन्तरिक पर्यटक मात्र नभई बाह्य पर्यटकलाई समेत आकर्षित गर्न सकिने जिपलाइन आएकी काठमाडौंकी सबिना श्रेष्ठले बताइन् । कोभिड१९ ले लामो समयसम्म घरभित्र बस्दा मानिसलाई बाहिर गएर रमाइलो गर्ने रहर हुन्छ, उनले भनिन्, यस्तो बेला उपत्यकाबाट नजिकैका पर्यटकीय गन्तव्यमा परिवारसँग रमाइलो गर्न र घुम्न यस्तो ठाउँ उपयुक्त हुन्छ । दरबार एड्भेन्चर जिपलाइन १३ सय मिटर उचाइमा छ । जिपलाइन १६ वर्षदेखि माथि ७० वर्षसम्म र ४० देखि १ सय २० केजीसम्मको तौलका समूहले यसको अनुभव लिन सक्ने यसका अध्यक्ष सनिब राईले जानकारी दिए । स्टार्टिङ पोइन्टदेखि ल्यान्डिङ पोइन्टसम्म आउन करिब ९० सेकेन्ड लाग्छ, उनले भने, यसबीचमा नुवाकोट वरिपरिका दृश्य सबै देख्न पाइन्छ । राईसहित १२ जनाको संयुक्त लगानीमा बनेको जिपलाइन प्रालि कोभिड१९ को प्रभावको कारण बीचमा सात महिना बन्द रह्यो । सरकारले लकडाउन खुकुलो गरेसँगै भदौ १५ देखि फेरि सञ्चालनमा आएको छ । हामीले संयुक्त रूपमा ९ करोड रुपैयाँ लगानी गरेका छौं, उनले भने, स्थानीयको सेयर करिब १० प्रतिशत छ । जिपलाइनमा मात्रै साढे ३ करोड रुपैयाँ लगानी लागेको छ । असोजभित्रै १२ मिटर उचाइको पिङ बनाउन लगाएको राईले बताए । यहाँ स्विमिङ पुल, गेस्टहाउस निर्माणका क्रममा छन्, उनले भने, बीचमा कोरोना भाइरसले गरेर काम रोकिएको थियो । अब चाँडै सक्ने योजना छ । जिपलाइनले १५ जना स्थानीय युवालाई रोजगारी दिएको छ । स्विमिङ पुललगायत सबै संरचना बनेपछि थप १५ जनालाई रोजगार दिन सकिने उनले जानकारी दिए । जिपलाइन सिंगल र डबल गरी खेल्न मिल्छ । नेपालीहरूलाई सिंगलको २ हजार ५ सय रुपैयाँ र डबलको ४ हजार ५ सय रुपैयाँ शुल्क लाग्छ । सार्क राष्ट्रकालाई सिंगलको ३ हजार ५ सय रुपैयाँ र डबलको ५ हजार ५ सय रुपैयाँ, विदेशी पर्यटकलाई सिंगलको ४ हजार रुपैयाँ र डबलको ६ हजार ५ सय रुपैयाँ पर्ने राईले बताए । हामीले ल्यान्डिङ पोइन्टदेखि स्टार्टिङ पोइन्टसम्मका लागि गाडीको सुविधा मिलाएका छौं, उनले भने, जिपलाइनको अनुभव रेकर्ड राख्न भिडियो क्यामेराको सुविधासमेत छ ।"
सिजनमै कच्चा जुटको मूल्य बढ्यो,"सिजनमै कच्चा जुटको मूल्य ह्वात्तै बढेपछि कृषिमा आधारित यहाँका जुट उद्योग समस्यामा परेका छन् । सुनसरी, मोरङ औद्योगिक क्षेत्रमा खुलेका ११ मध्ये हाल ५ वटा मात्र जुट उद्योग सञ्चालनमा छन् । ती उद्योगले भारत र बंगलादेशबाट कच्चा जुट आयात गरी तयारी वस्तु भारत निकासी गर्दै आएका छन् ।लामो लकडाउनका कारण नेपाल, भारत र बंगलादेशमा कच्चा जुटको उत्पादनमा कमी आएपछि जुटको मुख्य सिजनमै मूल्य ह्वात्तै बढेकाले उद्योग प्रभावित भएको सम्बद्ध उद्योगीको भनाइ छ । गत वर्ष यही सिजनमा कच्चा जुटको मूल्य प्रतिकिलो ६० रुपैयाँ थियो । यसपालि ९० रुपैयाँ पुगेको छ । भारत र बंगलादेशमा किलोमा ३० रुपैयाँसम्म मूल्यवृद्धि भएपछि कच्चा जुट आयात गरेर तयारी वस्तु निकासी गर्न उद्योगलाई गाह्रो भयो, जुट उद्योग संघका अध्यक्ष राजकुमार गोल्छाले भने । चालु अवस्थामा रहेका यहाँका पाँचवटा जुट उद्योगले गत वर्ष ६ अर्ब २५ करोड मूल्य बराबरका जुटका तयारी वस्तु निकासी गरेको विराटनगर भन्सारको तथ्यांक छ । भन्सारका अनुसार चालु आर्थिक वर्षको अढाई महिनामा करिब ७० करोड मूल्य बराबरका जुट सामग्री भारत निकासी भएका छन् । अघिल्लो वर्ष जोगबनी नाकाबाट ५ अर्ब रुपैयाँ मूल्यका जुटका सामग्री निकासी भएका थिए ।यहाँका उद्योगलाई वार्षिक ७० हजार टन कच्चा जुटको आवश्यकता पर्छ । त्यसमध्ये स्थानीय उत्पादनले मुस्किलले ३० प्रतिशत थेग्दा ७० प्रतिशत कच्चा जुट भारत र बंगलादेशबाट आयात हुँदै आएको छ । गत वर्ष स्थानीय उत्पादन करिब २० हजार टन रहेको जुट विशेषज्ञ मोहनचन्द्र घिमिरे बताउँछन् । यसपालि मुस्किलले १५ हजार टन संकलन हुने स्थिति छ । यहाँका उद्योगका लागि बाँकी ५५ हजार टन कच्चा जुट आयात गर्नुपर्ने अवस्था रहेको उनले जानकारी दिए । सरकारले जुट खेती विस्तारका लागि किसानलाई अनुदान सहयोग दिने हो भने कच्चा जुट आयात घट्ने उद्योगी गोल्छाको भनाइ छ । प्रदेश र संघीय सरकारलाई जुट खेतीमा किसानलाई सहुलियत दिन हामीले आग्रह गर्यौं, गोल्छाले भने, तर दुवै सरकारले वास्ता नगर्दा कृषिमा आधारित जुट उद्योग कच्चा जुट आयातमा निर्भर छन् । दुई दशकअघिसम्म यताबाट भारततर्फ कच्चा जुट निकासी हुन्थ्यो । तर अहिले यहाँका उद्योगले कच्चा जुट आयात गरेर ९० प्रतिशत तयारी वस्तु भारत निकासी गर्दै आएका छन् ।जुटका तयारी वस्तु निकासीमा सरकारले तीन प्रतिशत नगद अनुदान दिँदै आएको छ । तर भारतले चार वर्षअघि लगाएको एन्टिडम्पिङ शुल्क कायमै रहेकाले निकासीमा अझै समस्या रहेको गोल्छाको गुनासो छ । यहाँबाट निकासी हुने सुतली, बोरा र हेसियन चट्टीमा भारतले तीन वर्षदेखि सुतलीमा ३ देखि ४ प्रतिशत, बोरामा ४ देखि ५ प्रतिशत र हेसियन चट्टीमा शून्यदेखि दुई प्रतिशत एन्टिडम्पिङ शुल्क लगाएको छ । दशक पहिलाअघिसम्म यहाँका ११ वटा जुट उद्योग सञ्चालनमा हुँदा ती उद्योगमा ४० हजारभन्दा बढीले रोजगारी पाएका थिए । कच्चा जुट अभाव, निकासीमा समस्या र विद्युत् संकटले ६ वटा उद्योग बन्द हुँदा २० हजारभन्दा बढीले रोजगारी गुमाएको जुट विशेषज्ञ घिमिरेले बताए । उनका अनुसार विराटनगर जुट, सीएम, पाथीभरा, निकी, नेपाल जुट र गुह्येश्वरी जुट उद्योग बन्द भइसकेका छन् ।"
एक सातादेखि युनिलिभर बन्द,"मकवानपुर (कास) सरसफाइजन्य सामग्री उत्पादन गर्ने बहुराष्ट्रिय कम्पनी युनिलिभर नेपाल लिमिटेड उद्योग असोज १६ देखि बन्द छ । हेटौंडा उपमहानगरपालिका३ बसामाडीमा रहेको उद्योगमा कार्यरत ४० जना कर्मचारीलाई कोरोना संक्रमण पुष्टि भएपछि उद्योग बन्द भएको हो । उद्योगमा कार्यरत कर्मचारीमा कोरोना संक्रमण बढ्न थालेसँगै उद्योग सञ्चालन अनिश्चित बनेको हो । एकै पटक ४० जना कर्मचारीलाई कोरोना संक्रमण पुष्टि भएसँगै बन्द भएको उद्योगमा एक सातामा थप १५ जनामा कोरोना पुष्टि भएको छ । उद्योगमा कार्यरत कर्मचारीको सातआठ पटकसम्म कोरोना परीक्षण गरिसकिएको छ । परीक्षणमा मात्र करोड रुपैयाँ खर्च भइसकेको छ, उद्योग प्रशासनका एक अधिकारीले भने ।युनिलिभर लकडाउनको अवधिमा तीन पटक बन्द भइसकेको छ । उद्योगले साबुन, सर्फ, स्याम्पु, मन्जनलगायत सरसफाइजन्य सामग्री उत्पादन गर्ने गरेको छ । कर्मचारीमा कोरोना संक्रमण बढेसँगै स्थानीयले समेत उद्योग सञ्चालनमा अवरोध सिर्जना गर्न थालेको उद्योगको गुनासो छ । कोरोना पुष्टि हुनेमध्ये २५ जना स्थायी कर्मचारी र २५ जना ठेकेदार पक्षका कामदार छन् । ठेकेदार पक्षका कामदारमध्ये १३ जना सुरक्षाकर्मी र केही क्यान्टिनका कर्मचारी रहेको उद्योगले जनाएको छ । उद्योगमा कार्यरत एक कर्मचारीका अनुसार उद्योगले केही समय होटलमा कर्मचारी राखेर सञ्चालन गरेको थियो । संक्रमितमध्ये प्रायः कर्मचारी होम आइसोलेसनमा रहेको उद्योग प्रशासनको भनाइ छ । संक्रमित सबै कर्मचारीको रिपोर्ट नेगेटिभ आएपछि र बाँकी कर्मचारी सुरक्षित रहेको पक्का भएपछि मात्र उद्योग सञ्चालन गर्ने उद्योग प्रशासनले जनाएको छ । उद्योगमा मजदुर र कर्मचारी गरी करिब दुई सय जना कार्यरत छन् ।"
एड्भेन्चर मिट्सफन आयोजना गर्दै रोयल इन्फिल्ड,काठमाडौं (कास) रोयल इन्फिल्डका दुई बाइक हिमालयन र इन्टरसेप्टर को टेस्ट राइड प्रोग्राम एड्भेन्चर मिट्स फन हुने भएको छ । नेपालका लागि रोयल इन्फिल्डको आधिकारिक वितरक विवेक अटोमोबाइल्स प्रालिले रोयल इन्फिल्ड शोरुम बालाजुमा उक्त कार्यक्रम आयोजना गर्ने जनाएको छ । टेस्ट राइड आगामी आइतबारदेखि एक सातासम्म बिहान १० देखि ५ बजेसम्म आयोजना हुनेछ । यसका अवसरमा गाइड मार्सलहरूको सहयोगमा ट्रायल ट्र्याकमा बाइक गुडाउन सकिनेछ । टेस्ट राइड गर्ने राइडरलाई रोयल इन्फिल्डले उपहार प्रदान गर्ने जनाएको छ ।
बजारमा जापानी खाना बेन्तो,"काठमाडौं (कास) भाटभटेनी सुपरमार्केटसँगको सहकार्यमा जापानी खाना बेन्तो शुक्रबारदेखि नेपाली बजारमा आएको छ । बेन्तो हाललाई विभिन्न पाँच किसिमका हुने भाटभटेनीले जनाएको छ । यो नक्सालस्थित भाटभटेनी सुपरमार्केटमा उपलब्ध हुनेछ । बिस्तारै बेन्तोको प्रकार भाटभटेनीका अन्य आउटलेट काठमाडौं, पोखरा, चितवन, विराटनगरलगायतका सहरमा उपलब्ध हुने जनाइएको छ । बेन्तोमा भात, नुडल, माछामासु, पकाइएको तरकारी र अचार बनाइएका तरकारी समावेश गरिएको हुने भाटभटेनीले बताएको छ ।"
बाल मन्दिरलाई सनराइजको सहयोग,काठमाडौं (कास) सनराइज बैंकले बाल मन्दिरलाई १ लाख ५० हजार रुपैयाँ सहयोग गरेको छ । बैंकले आफ्नो १३ औं वार्षिकोत्सवका अवसरमा संस्थागत सामाजिक उत्तरदायित्वअन्तर्गत बैंकले मन्दिरलाई उक्त सहयोग गरेको हो । बैंकका प्रमुख कार्यकारी अधिकृत जनक शर्मा पौड्यालले मन्दिरका अध्यक्ष विद्या उपाध्याय न्यौपानेलाई शुक्रबार एक समारोहबीच उक्त रकम बराबरको चेक हस्तान्तरण गरे । बैंकले मन्दिरलाई आवश्यक खाद्य सामग्री खरिद गर्न उक्त सहयोग गरेको जनाएको छ ।
हिरोइनहरूको आफ्नै च्यानल,"लकडाउनमा न फिल्मको छायांकन थियो न प्रचार । सबै काम ठप्प । खाली समय के गरी बिताउने ? अभिनेत्री स्वस्तिमा खड्कालाई आइडिया फुर्यो युट्युब च्यानल खोल्ने । युट्युब अकाउन्ट पहिल्यै थियो । भिडियो राखेकी थिइनन् । अरूले नै खिचेका आफ्ना फोटोसुटका केही भिडियो युट्युबमा अप्लोड गरिन् । ती अरूकै लागि खिचिएका भिडियो थिए, मैले आफ्नो च्यानलमा राखेको मात्र हो । मलाई युट्युब खोल्न त अगाडिदेखि नै मन थियो । तर काममै व्यस्त थिएँ । समय दिन पाइँदैन भनेर खोलेकै थिइनँ । यो लकडाउनमा समय भयो । समय कटाउनु पनि पर्ने भयो । त्यसैले खोलें, स्वस्तिमा सुनाउँछिन्, म सामाजिक सञ्जालमा सक्रिय नै हुन्छु । यो अर्को एउटा प्लेटफर्म पनि हुन्छ भनेर खोलेकी हुँ ।लकडाउनबीच नै प्रश्नोत्तर भिडियोले उनको युट्युब मनिटाइज भयो । स्वस्तिमा प्रश्नोत्तर नै च्यानलको अफिसियल भिडियो रहेको बताउँछिन् । अभिनेता नाजिर हुसेनसँगको ५ वर्षको मित्रतालाई लिएर पनि उनले भिडियो बनाएर सार्वजनिक गरिन् । युट्युबमा राखेका भिडियोबाट आशा गरेभन्दा राम्रो प्रतिक्रिया पाएपछि स्वस्तिमालाई युट्युबमा सक्रिय हुन मन लागेको हो । भ्युज पनि राम्रै आयो । त्यसैले हरेक हप्ताभन्दा पनि महिनाको एकपटक भिडियो ल्याउने तयारी छ । अरू काम पनि भइहाल्छ । अब महिनामा एउटा भिडियो बनाउने सोच्दै छु, उनले भनिन् ।लकडाउनमा स्वस्तिमा मात्र होइन अन्य अभिनेत्रीहरू पनि युट्युबमा सक्रिय देखिए । प्रियंका कार्की, केकी अधिकारी, रिमा विश्वकर्मा, वर्षा राउत पनि लकडाउनबीच युट्युबमा व्यस्त देखिए । साम्राज्ञी राज्यलक्ष्मी शाहले पनि चार दिनअघि मात्रै आफ्नो युट्युब च्यानल खोलेकी छन् । लकडाउनकै समयमा युट्युब च्यानल खोल्नेमा केकी पनि पर्छिन् ।बिहाइन्ड दि सिन (बीटीएस) अर्थात् पर्दा पछाडिको दृश्य राख्ने उद्देश्यले युट्युब च्यानलमा सक्रिय भएको स्वस्तिमा बताउँछिन् । मलाई मेरो कामको बीटीएस राख्ने मन थियो । एक दर्शकको हिसाबले मलाई पनि बाहिरतिरको फिल्म हेर्दा बीटीएस हेर्न रमाइलो लाग्छ । पर्दापछाडि कसरी कलाकारले काम गर्छ होला, निर्देशकले कसरी सोचिरहेको हुन्छ होला भन्ने हेर्न मलाई रमाइलो लाग्छ । अब यहाँका दर्शकलाई पनि त्यस्तै अनुभव हुन्छ होला भनेर युट्युब अकाउन्ट बनाएँ, उनले सुनाइन् ।तर, लकडाउनका बीच उनले पर्दापछाडिका दृश्य युट्युबमा राख्न पाइनन् । फिल्मको छायांकन भइरहेको थिएन । एक हप्तायता उनी विज्ञापन र म्युजिक भिडियोको काममा व्यस्त भएकी छन् । आफ्नो च्यानलका लागि पर्दापछाडिको दृश्य खिचेकी छन् । सम्पादनको क्रममा रहेको उक्त भिडियो आफ्नो युट्युब च्यानलमा राख्ने तयारीमा छिन् स्वस्तिमा ।युट्युबका लागि भिडियो बनाउन धेरै समय खर्च हुने उनले अनुभव गरेकी छन् । नाजिरसँगको भिडियो तयार पार्न पाँच दिन लाग्यो । आफूलाई मेकिङतिर पनि रहर भएकाले त्यतातर्फ अनुभव बटुल्न पाएको उनी बताउँछिन् । समय दिन त एकदमै गाह्रो हुँदो रहेछ । अरू बेलामा तयार सेटमा गएर काम गरिन्छ । यता त लाइट, क्यामेरा, साउन्ड आफैंले हेर्नुपर्छ । साउन्डले बेलाबेला धोखा दिन्छ । झ्याउलाग्दो पनि हुँदो रहेछ । मेकिङतिर रहर भएर होला यता अनुभव गर्न रमाइलै भयो । पर्दापछाडिको काममा कति समय दिनुपर्दो रहेछ भनेर थाहा पाएँ, स्वस्तिमाले भनिन् ।स्वस्तिमा भिडियो बनाउनुअघि कन्टेन्टबारे योजना बनाउँछिन् । घर नजिकैको स्टुडियोमा त्यहीकै एकजना भाइले भिडियो र सम्पादनको काम गरिदिन्छन् । भ्युजले कत्तिको अर्थ राख्छ ? प्रश्नको उत्तर दिँदै भनिन्, भ्युजले अवश्य नै अर्थ राख्दो रहेछ । जति धेरैले हेरे उति धेरैकहाँ भिडियो पुग्ने हो । त्यसको मतलब भ्युजका लागि जे पनि गर्ने, बोल्ने त गर्दिनँ । मेरो उद्देश्य भनेकै क्यान्डिड भिडियो होस्, म कस्तो छु भन्ने देखियोस् ।युट्युबबाट पैसा कमाउने सोचभन्दा पनि यो प्लेटफर्मलाई प्रयोग गर्न खोजेको उनी बताउँछिन् । जति आफ्नो च्यानलमा समय दिन्छु त्यति नै समय अरूलाई दिएँ भने त्योभन्दा बढी कमाउन सक्छु म । यो त मैले एउटा प्लेटफर्म मात्र सिर्जना गर्न खोजेको त हो । पैसाका लागि होइन । पैसा नआउने भन्ने होइन तर पैसा नै प्राथमिकतामा छैन, उनले भनिन् ।लकडाउनको पहिलो एक महिना प्रियंकाले पनि खाली बसेरै बिताइन् । दोस्रो महिनाबाट भने युट्युबमा कुकिङ रेसिपी हेर्न थालिन् । त्यस्तै परिकार पकाएर परिवारलाई खुवाउन थालिन् । सबैले उनको परिकारको तारिफ गरे । त्यसपछि प्रियंकाले पनि युट्युबमा कुकिङ रेसिपी राख्ने सोचिन् । समयको सदुपयोग पनि हुने भयो । एनिबडी क्यान कुक ट्यागलाइनमा युट्युबमा चप चप डायरिजका भिडियो बनाउँदै राख्न थालिन् । युट्युबबाट दर्शकसँग जोडिन पनि पाइन् ।लकडाउनमा सबैजना केही नयाँ गर्न चाहन्थे । मैले पनि यो डिजिटल प्लेटफर्मलाई प्रयोग गरेर अगाडि बढ्ने सोचें । चप चप डायरिजलाई राम्रै प्रतिक्रिया आइरहेको छ । पकाउँदै गएपछि मलाई पकाउनेतिर इच्छा रहेछ भन्ने बुझें । कन्टेन्टमा त १२ दिनमै १ लाख भ्युज कटिरहेको छ । लकडाउन लम्बिँदै गएपछि कसरी हुन्छ युट्युबलाई सक्रिय पारौं भन्ने भयो । अहिलेको समयमा यो नै प्रमुख बजारजस्तो लागेर युट्युब चलाएको हुँ, उनले सुनाइन् ।हुन त गत वर्षदेखि नै प्रियंकाले युट्युब च्यानल खोलेकी थिइन् । लघु फिल्म र सिरिज राख्न आफूले युट्युब च्यानल खोलेको उनी बताउँछिन् । लकडाउन नहुँदो हो त जस्ट एनोदर लभस्टोरी को सिजन२ अहिले आइसक्थ्यो । तर, लकडाउनले गर्दा प्रियंकाले सिरिज छायांकन गर्न सकिनन् । लकडाउनबीच नै उनले ३ लघु फिल्मको स्क्रिप्ट भने लेखिसकेको बताउँछिन् ।उनी युट्युब भिडियो घरमै बसेर छायांकन गर्छिन् । पति अभिनेता आयुष्मानले भिडियो खिचिदिन्छन् । दुवै जना मिलेर भिडियो सम्पादन गर्छन् । भिडियो बनाउन गाह्रो भएको छैन, रमाइलै भइरहेको छ, उनले सुनाइन् ।युट्युबका भिडियोमा आउने भ्युले आफूलाई अर्को भिडियो बनाउन हौसला दिने उनको भनाइ छ । युट्युबबाट राम्रै कमाइ हुने प्रियंकाको अनुभवले भन्छ । जस्ट एनोदर लभ स्टोरीको समयमा पनि युट्युबबाट मैले राम्रै कमाएँ । लगानी उठेर पनि नाफा भएको थियो । अहिले पनि मिहिनेत गरेर महिनामा ४५ वटा राम्रो भिडियो राख्नुभयो भने राम्रै कमाइ हुन्छ, आफ्नो अनुभव सुनाइन् । युट्युबमा सक्रिय भइरहँदा प्रियंकालाई एउटै कुरा मिस भयो । बाहिर स्वतन्त्र भएर निस्कने मन छ । भीडमा गएर निडर भएर फिल्मको काम सुरु गर्ने मन त छ, उनले आफ्नो कुरा राखिन् ।लकडाउनबीच रिमाले पनि युट्युबमा भिडियोहरू बनाइरहिन् । खासमा रिमाले सन् २०१६ मै युट्युब च्यानल खोलेकी हुन् । नेपाल आइडलको वर्ल्ड टुरका विभिन्न भिडियो सार्वजनिक गर्न युट्युबमा राख्थिन् उनी । दर्शकलाई प्रतिस्पर्धीहरूका बारेमा जानकारी दिन रमाइलोका लागि युट्युब खोलेकी थिएँ । लकडाउनको समयमा प्रशस्त समय भयो । मैले कविता लेखें । स्केच बनाउन कोसिस गरें । दर्शकसँगको अन्तर्क्रिया मिस भाको जस्तो पनि भयो । अनि फेरि युट्युबमा सक्रिय भएँ, रिमाले भनिन् ।युट्युबप्रति उनको रुचि बढ्दै गएको छ । आफ्नो युट्युबका लागि उनी नयाँ टिम नै खडा गर्दैछिन् । अवस्था सामान्य भएपछि पनि युट्युबलाई सक्रिय बनाउन टिम निर्माण गरिरहेको रिमा बताउँछिन् । उनी योजना बनाएरै भिडियो बनाइरहेकी हुन्छिन् । अहिले मोबाइलबाट भन्दा पनि क्यामेरा नै प्रयोग गरेर भिडियो खिच्छिन् । प्रोडक्सनका सबै काम हेर्छु आफैंले । हामीलाई त प्रोडक्सनको बानी छैन । अलिकति झ्याउलाग्दो रहेछ, उनले भनिन् ।हप्ताको एउटा भिडियो बनाउने तयारी छ रिमाको । उनी युट्युबलाई लामो समयसम्म निरन्तरता दिन चाहन्छिन् । भविष्यमा लघु फिल्म बनाएर युट्युबबाटै सार्वजनिक गर्ने उनको योजना छ ।पछिल्लो समय युट्युबमा आएका अश्लील कमेन्टलाई लिएर अभिनेत्री र युट्युबरहरूबीच विवाद भयो । अभिनेत्रीहरूले आफूले दिएको अन्तर्वार्तामा आएका अश्लील कमेन्ट हटाउन युट्युबरसँग अनुरोध गरे । केहीले ती अश्लील कमेन्ट डिलिट पनि गरिदिए, कतिले गरेनन् । त्यसपछि पनि अभिनेत्रीहरूले युट्युबरलाई दिएको अन्तर्वार्ताका हेडलाइनलाई लिएर आपत्ति जनाए । अन्तर्वार्ता नै नदिनेसमेत भनेपछि भने युट्युबरहरूसमेत रुष्ट भएका थिए ।त्यसैपछि हो अभिनेत्रीहरूले धमाधम युट्युब च्यानल खोल्न थालेको । युट्युबरसँगको त्यही विवादले गर्दा कलाकारले युट्युब खोलेको प्रियंका बताउँछिन् । युट्युबमा आफ्नो च्यानल चलाउनु नराम्रो होइन । तर, तपाईंले कुनै कलाकारलाई बोलाएर त्यो कलाकारलाई सम्मान दिनुहुन्छ कि भएको सम्मान पनि खोस्दिदिनुहुन्छ भन्ने कुराले फरक पार्ने हो । म कुनै कलाकारलाई कार्यक्रममा बोलाउँदा कतिखेर त्यसले नराम्रो बोल्ला र त्यसको हेडलाइन बनाउँछु भनेर कुरिरहेको हुँदिन, उनले भनिन्, युट्युब च्यानलमा अन्तर्वार्ता दिन हामीलाई समस्या छैन । नकारात्मक कमेन्टले गर्दा हामीले युट्युबमा अन्तर्वार्ता दिन कम गरेको हो । आफ्नो च्यानल खोलेपछि कसैलाई कहीं जानै पर्दैन । यो सबै त्यही नेगेटिभिटीको उपज हो ।प्रियंका थप्छिन्, उहाँहरू कलाकारको इज्जत गए पनि युट्युबको भ्यु बढ्नुपर्छ भन्ने सोच राख्नुहुन्छ । कुनै बेला भन्न खोजेको कुरा मिलेर नआइदेला, बोली चिप्लएला तर म मेरो युट्युबमा त्यो कुरा ध्यान दिएर काट्दिन्छु । तर त्यस्तो कति युट्युबरले हामी गर्छौं भन्न सक्छन् ? स्वस्तिमालाई पनि हेडलाइनलाई लिएर युट्युबरहरू गम्भीर नभइदिएको लाग्छ । त्यसैले आफ्नो च्यानलमा उनी ती कुरामा ध्यान दिने बताउँछिन् । युट्युबरहरूले जे पनि बोल्ने, जस्तो पायो उस्तै हेडलाइन राख्ने म त गर्दिनँ, उनले भनिन् ।"
विश्व खाद्यलाई नोबेल शान्ति,"ओस्लो (एजेन्सी) यस वर्षको नोबेल शान्ति पुरस्कार संयुक्त राष्ट्रसंघीय विश्व खाद्य कार्यक्रमलाई दिइने भएको छ । भोकमरी नियन्त्रण गर्न पुर्याएको योगदानका लागि विश्व खाद्य कार्यक्रम (डब्लूएफपी) लाई उक्त पुरस्कार दिने निर्णय लिइएको नर्वेजियन नोबेल कमिटीले जनाएको छ । पुरस्कार बिजेतालाई एक करोड स्विडिस क्रोनर, मेडल र नोबेल डिप्लोमा प्रदान गरिन्छ । कमिटीका अनुसार विश्व खाद्य कार्यक्रमले भोकमरीलाई युद्ध र द्वन्द्वको अस्त्रका रूपमा प्रयोग गर्न रोक्ने प्रयास गरेकाले पुरस्कृत गरिएको हो । त्यसैगरी, डब्लूएफपीले खाद्य सुरक्षालाई शान्ति स्थापनाको साधन बनाउँदै बहुपक्षीय सहकार्यमा महत्त्वपूर्ण भूमिका खेलेको कमिटीले बताएको छ । संयुक्त राष्ट्रसंघका सदस्यलाई भोकसँग लड्न एकजुट बनाउन पनि डब्लूएफपीले उल्लेख्य भूमिका खेलेको कमिटीको भनाइ छ । शुक्रबार नर्वेको ओस्लोमा आयोजित पत्रकार सम्मेलनमा बोल्दै नोबेल कमिटीकी अध्यक्ष बेरित रेइसएन्डर्सनले भोकमरीको मारमा परेका करोडौं मानिसहरूप्रति विश्वका ध्यान मोड्न चाहेको बताइन् । खाद्य सुरक्षालाई शान्तिको औजारका रूपमा विकसित गर्न डब्लूएफपीले बहुपक्षीय समन्वयका लागि प्रमुख भूमिका निर्वाह गरेको छ, उनले भनिन् । उनका अनुसार हाल विश्वव्यापी महामारीका रूपमा रहेको कोरोना भाइरस (कोभिड१९) ले संस्थाको महत्त्व झन् बढेको छ । विश्वकै सबैभन्दा ठूलो मानवअधिकारवादी संस्था डब्लूएफपीले सन् २०१९ मा ८८ देशमा क्रियाशील छ । संस्थाका अनुसार यसले भोकमरीबाट पीडित करिब १० करोड मानिसलाई सहायता उपलब्ध गराइसकेको छ ।१०१ औं नोबेल पुरस्कार बिजेता डब्लूएफपीले सामाजिक सञ्जाल ट्वीटरमा संस्थाका कर्मचारीको कार्यको पहिचान र उचित मूल्यांकन गरिएको जनाएको छ । यो हरेक दिन विश्वका १० करोड मानिसलाई खाद्यान्न र सहयोग पुर्याउन क्रियाशील डब्लूएफपीका कर्मचारीको कार्यको उचित पहिचान हो, संस्थाको ट्वीटर पेजमा लेखिएको छ । डब्लूएफपी प्रमुख डेभिड बिज्लीले पुरस्कार घोषणासँगै आफू आश्चर्यचकित भएको बताएका छन् । यस वर्षको नोबेल शान्ति पुरस्कारका लागि २ सय ११ जना व्यक्ति तथा १ सय ७ वटा संस्था मनोनयनमा परेका थिए । नोबेल फाउन्डेसनको नियमअनुसार मनोनयनमा परेकाहरूको सूची ५० वर्षसम्म सार्वजनिक गर्न मिल्दैन । नोबेल कमिटीले अनुमानका भरमा मनोनयन सूचीमा परेकाहरू भन्दै हल्ला चलाइएको जनाएको छ । यस वर्ष विश्व स्वास्थ्य संगठन र जलवायुका क्षेत्रमा क्रियाशील ग्रेटा थनबर्गलाई पनि नोबेल शान्ति पुरस्कारका प्रमुख दाबेदारका रूपमा हेरिएको थियो । गत वर्षको नोबेल शान्ति पुरस्कार इथियोपियाका प्रधानमन्त्री आबी अहमद अलीलाई प्रदान गरिएको थियो । यसअघि चिकित्साशास्त्र, भौतिकशास्त्र, रसायनशास्त्र र साहित्यतर्फका बिजेताको नाम घोषणा भइसकेको छ । अर्थशास्त्रतर्फका बिजेताको नाम भने घोषणा हुन बाँकी छ ।"
कवि सापकोटाको निधन,"विराटनगर (कास) हास्यव्यंग्य विधामा लामो समयदेखि क्रियाशील कवि लावण्य सापकोटाको बिहीबार राति निधन भएको छ । केही समयदेखि श्वासप्रश्वासको समस्याले उनी थलिएका थिए । विराटनगर११ निवासी सापकोटाका हाइसञ्चो र अलख निरञ्जन कवितासंग्रह प्रकाशित छन् । भाषाशास्त्री महानन्द सापकोटाका पुत्र लावण्यको जन्म विसं १९९७ वैशाख १ मा धरानमा भएको थियो । निजामती सेवामा लामो समय बिताएका उनी जागिरबाट अवकाशपछि साहित्यकर्ममा सक्रिय थिए । सापकोटाका श्रीमती, एक छोरा र एक छोरी छन् । उनको शुक्रबार विराटनगर हाटखोलामा अन्त्येष्टि गरिएको छ ।"
क्रिकेटको शक्ति विराटनगरमा शून्यता,"घरको कम्पाउन्डमा पिचत्यसबेला विराटनगरलाई क्रिकेटको पावर हाउसको उचाइमा पुर्याउन यहाँको पाण्डे परिवारको महत्त्वपूर्ण योगदान रहेको इतिहास छ । क्रिकेट खेलाडीको दैनिक अभ्यास पाण्डे निवासको चौरमै हुन्थ्यो । पूर्व खेलाडी महबुब सादले भने पाण्डे निवासको चौरमा झन्डै डेढ दशकसम्म खेलाडीले अभ्यास गरे । त्यसका लागि निवासको चौरमा नेट्स र कंक्रिट पिचको व्यवस्था गरिएको थियो । आँगनमा अभ्यास गर्ने खेलाडीको खाना र नास्ताको व्यवस्था पनि पाण्डे परिवारले नै गर्थे । खेलाडीको चयन पनि त्यहींबाट हुन्थ्यो । उनले पाण्डे निवासलाई विराटनगर क्रिकेटको अघोषित मुख्यालय मात्र नभई क्रिकेटको भण्डारण गृह पनि भनिने सुनाए ।वाईसीसीको व्यवस्थापन र नेतृत्वदायी भूमिका पनि लामो अवधिसम्म पाण्डे परिवारवाटै भयो । सादले भने यसमा क्लबका संस्थापक नरेश श्रेष्ठ, आफू र निरञ्जन रिजालको पनि महत्त्वपूर्ण योगदान थियो । पाण्डे परिवारबाट विराटनगरको क्रिकेटले ठूलो उपलब्धि हासिल गरेको थियो ।मनीषको अलवा मनोहरराज, मञ्जयराज, सर्वजीतराज र मनोजराज पाण्डेले राष्ट्रिय प्रतियोगिताहरूमा खेले । खेलको व्यवस्थापन र खेलाडीमात्र होइन । मनीषका कान्छा काका शशिराज पाण्डे विराटनगरमा भएका खेलमा ३० को दशकमा अम्पायरिङ गर्थे । उनी समयमा क्रिकेटको नियम र कानुनको राम्रो ज्ञाता मानिन्थे । त्यसवेला खेलाडीलाई संगठित गरेर र खेल्ने प्रशस्त मौका दिनुपर्ने अनि आफूमात्र नभई टिमलाई नै संगठित गरी खेल्नुपर्छ भन्ने संस्कार हुँदा विराटनगरको टिम सशक्त बनेको मनीषको भनाइ छ । अहिले खेल्ने थलो र संगठित रूपमा नियमित अभ्यास गर्ने परम्परा टुट्दै जानु नै यहाँको खेल स्तर शून्य भएको उनको बुझाइ छ ।"
दिल्लीको जादु कायमै,"शारजहाँ (एजेन्सी) दिल्ली क्यापिटल्सले आफ्नो विजय यात्रा कायमै राख्नेक्रममा शुक्रबार इन्डियन प्रिमियर लिग (आईपीएल) मा राजस्थान रोयल्सलाई ४६ रनले पराजित गरेको छ ।आफूले खेलेका ६ मध्ये पाँचौं खेलमा विजय हात पार्दै दिल्ली अंकतालिकाको शीर्षस्थानमा उक्लेको छ ।टस हारेपछि ब्याटिङमा आएको दिल्लीले शारजहाँ क्रिकेट रंगशालाको पिच र मैदानअनुसार १८४८ को औसत स्कोरमात्र बनाउन सकेको थियो । राजस्थानलाई १९४ ओभरमा १ सय ३८ रनमा अलआउट गरेर दिल्लीले अर्को जित हात पारेको हो । कागिसो राबाडाले ३४ ओभरमा ३५ रन खर्चेर ३ विकेट लिए । रविचन्द्रन अश्विन र मार्कस स्टोइनिसले २२ तथा एनरिच नोर्टजे, हर्सल पटेल र अक्षर पटेलले ११ विकेट लिए ।राजस्थानका राहुल टेवाटियाले ३८, यशस्वी जैसवालले ३४, कप्तान स्टिभ स्मिथले २४ र जोस बटलरले १३ रन बनाए । यसअघि दिल्लीबाट सिमरन हेटमायरले २४ बलमा १ चौका र ५ छक्कासहित ४५, स्टोइनिसले ३० बलमा ४ छक्कासहित ३९, कप्तान श्रेयस ऐरले २२, पृथ्वी शले २०, अक्षरले १७ र हर्सलले १६ रन बनाएका थिए । राजस्थानका जोफ्रा आर्चरले ३ तथा कार्तिक त्यागी, एन्ड्रयु टेइ र टेवाटियाले ११ विकेट लिएका थिए ।"
