शीर्षक,विवरण
पक्राउ गरिएका नेपालीबारे भारतले जानकारी दिएन,"दिल्ली प्रहरीले पत्रकार सम्मेलन गरेर नेपाली नागरिक पक्राउ गरेको बताए पनि भारत सरकारले त्यसको औपचारिक जानकारी दिल्लीस्थित दूतावासलाई दिएको छैन । कूटनीतिक मामिलासम्बन्धी भियना अभिसन्धिअनुसार विदेशी नागरिकलाई कुनै अपराधमा पक्राउ गरिएको छ भने त्यसको जानकारी तत्काल सम्बन्धित मुलुकको दूतावास वा नियोगलाई गराउनुपर्छ । पक्राउ परेका विदेशी नागरिकले मागेको खण्डमा कानुनी परामर्शको सेवा पनि उपलब्ध गराउनुपर्ने व्यवस्था उक्त अभिसन्धिमा छ । भारत र नेपाल त्यसका पक्ष राष्ट्र हुन् । भारतको गृह मन्त्रालयले एक वर्षअघि जारी गरेको परिपत्रमा पनि कुनै विदेशी नागरिकलाई हिरासतमा लिनासाथ तत्कालै सम्बन्धित मुलुकको दूतावासको कन्सुलरलाई जानकारी दिनुपर्ने उल्लेख छ । प्रहरीले सार्वजनिक रूपमा नेपाली नागरिकलाई पक्राउ गरेको बताए पनि दूतावासलाई औपचारिक जानकारी आएको छैन, दिल्लीस्थित नेपाली दूतावासका प्रवक्ता हरि ओडारीले भने । नेपाल सरकारले पनि आफ्ना नागरिकका विषयमा चासो देखाएको देखिँदैन । जबकि बोहराको परिवारले रिहाइका लागि सरकार, दिल्लीस्थित दूतावास र सम्बन्धित निकायलाई आग्रह गरेको छ । परिवारका तर्फबाट भाइ नरेशले असोज १७ मा कञ्चनपुर जिल्ला प्रशासन कार्यालयमा दिएको निवेदनको बोधार्थ प्रधानमन्त्री कार्यालय, परराष्ट्र र गृह मन्त्रालय, सुदूरपश्चिम मुख्यमन्त्रीको कार्यालय र दिल्ली दूतावासलाई समेत पठाइएको थियो । तर यी कुनै पनि निकायले चासो राखेका छैनन् । प्रवासी नेपाली संगठनहरूले भने यस विषयमा सोधपुछ गर्ने गरेका छन् र उनीहरूले नै दूतावासलाई त्यस विषयमा पहल गर्न आग्रह गर्दै आएका छन् । अखिल भारतीय नेपाली एकता मञ्चका केन्द्रीय सचिव आरबी खड्काले बोहरा पक्राउका सम्बन्धमा दूतावासलाई जानकारी गराएको बताए । दोषी हो भने त यहाँको कानुनअनुसार सजाय होला तर निर्दोष व्यक्ति बिनासर्त तत्काल रिहाइ हुनुपर्छ भन्ने हाम्रो माग हो र त्यसका लागि दूतावासले पनि पहल गर्नुपर्छ, उनले भने । उनले बोहरामाथि भारतीय प्रहरीले लगाएको आरोपको निष्पक्ष छानबिनको ग्यारेन्टी हुनुपर्ने मागसमेत गरेका छन् । विगतमा पनि भारतीय पक्षबाट दूतावासलाई तत्काल जानकारी गराइएका घटना विरलै छन् । जसले गर्दा समस्यामा परेका नेपालीबारे दूतावास लामो समयसम्म बेखबर हुने गरेको छ । कतिपय घटनाको जानकारी पाए पनि दूतावासले बेवास्ता गरेका उदाहरण पनि छन् । प्रवासमा रहेका नेपाली संगठनहरूले समेत नेपालीसँग सम्बन्धित विषय तथा घटनाबारे भारतीय पक्षले दूतावासलाई जतिसक्दो चाँडो जानकारी गराउनुपर्ने माग गर्दै आएका छन् । भारतीय पक्षबाट नेपाली दूतावासलाई समयमै जानकारी गराए नेपालीले अनावश्यक झमेला र पीडा व्यहोर्नुपर्दैन । यसले दुई देशबीच विश्वासको वातावरण बनाउन पनि सहयोग मिल्छ, खड्काले भने ।"
सुनसान छ सपनाको गन्तव्य !,"अहिले कोरोना जोखिम छ । सरकारले दीर्घकालीन योजना बनाओस् । छुट्टै नीति बनाओस् । पदमार्गमा जाने र सुरक्षित हुने वातावरण तय गरोस, उनले भने ।लोन्ली प्लानेटले पदयात्रा रुचाउने आफ्ना पाठकलाई आगामी वर्षका लागि चक्रीय अन्नपूर्ण पदमार्गमा साहसिक यात्रा गर्ने तयारी गर्न भनेको छ । अन्नपूर्ण संरक्षण क्षेत्र आयोजना (एक्याप) को संरक्षित क्षेत्रभित्र पर्ने यो मार्ग लमजुङको बेंसीसहरबाट सुरु भएर मनाङ हुँदै पदमार्गको ५ हजार ६ सय १६ मिटर उचाइमा अवस्थित भन्ज्याङ थोराङला पार गरी मुस्ताङ, म्याग्दी भएर पोखरा पुगेर टुंगिन्छ । यात्रामा अग्लो ठाउँमा अवस्थितमध्येको एक तिलिचो ताल हो । यो समुद्र सतहदेखि ४ हजार ९ सय १९ मिटर उचाइमा पर्छ । यहाँ गएकाहरू थोराङला चढ्छन् वा पुनः गएको बाटो फर्किन्छन् । पर्यटन व्यवसायी समिति मनाङका अध्यक्ष विनोद गुरुङका अनुसार तिलिचो पुग्ने र थोराङला पुग्नेले साहसिक अनुभूति गर्छन् ।सन् १९८६ मा स्थापना भएको एक्यापले औपचारिक रूपमा १९९२ देखि अन्नपूर्ण क्षेत्रमा आएका विदेशीको तथ्यांक राख्न थालेको हो । पछिल्लो वर्ष सन् २०१९ मा १ लाख ८१ हजार विदेशी पर्यटक अन्नपूर्ण क्षेत्रमा आएका थिए । चक्रीय अन्नपूर्ण पदमार्गमा सन् २०१९ मा २७ हजार ५१ पर्यटक भित्रिएको एक्यापको तथ्यांक छ । एक्यापका निर्देशक राजकुमार गुरुङका अनुसार एक्याप क्षेत्रमा भित्रिएका पर्यटकले यहाँका बासिन्दालाई रोजीरोटी चलाउने मात्रै नभएर कमाउने बनाएका छन् ।लोन्ली प्लानेटले उत्कृष्ट १० भित्र चक्रीय अन्नपूर्ण पदमार्गलाई समेट्दा लमजुङ उद्योग वाणिज्य संघका निवर्तमान अध्यक्ष पर्यटन व्यवसायी रामकुमार श्रेष्ठले गौरवको अनुभूति गरे । पहिले पनि हामी उत्कृष्ट १० औं नम्बरमा थियौं । मनाङसम्म मोटर पुगेपछि हट्यो । अहिले लोन्ली प्लानेटले राख्यो । यो सौभाग्य हो, उनले भने, प्रकृतिले हामीलाई विश्वमाझ चिनाइरहेको छ । यसको प्रयोग गर्न जान्नुपर्छ । सरकारले पर्यटनलाई पहिलो उद्योगका रूपमा विकास गर्नुपर्ने र सबै विकास पर्यटनमैत्री हुनुपर्ने उनले बताए । चक्रीय अन्नपूर्ण पदमार्गको फेरो पदयात्रा गर्नलाई २१ दिनको प्याकेज हो । मनाङ र मुस्ताङसम्म मोटरबाटो बनाइएपछि अहिले दूरी एक सातामा छोटिएको छ । हिँडेरै यात्रा गर्नेका लागि २१ दिनमा उनीहरू मनाङमुस्ताङ हुँदै पोखरा झर्छन् । मनाङका प्रतिनिधिसभा सदस्य पोल्देन छोपाङ गुरुङ चक्रीय अन्नपूर्ण पदमार्गलाई अझै सरकारले विश्वबजारमा पुर्याउन नसकेको गुनासो गर्छन् ।"
ओलीसँग दाहालनेपाल सशंकित,ओलीको रिस कर्णालीमा फेरिएला ?कर्णाली प्रदेशमा मुख्यमन्त्री महेन्द्रबहादुर शाहीविरुद्ध ओली समूहका यामलाल कँडेलको नेतृत्वमा अविश्वासको प्रस्ताव दर्ता भएको थियो । दाहाल र नेपाल समूहले मन्त्रिपरिषद् पुनर्गठनबारे सहमति गरेर सत्तासंकट टारेका छन् । तर तत्काल सबै गतिविधि रोक्ने भन्दै केन्द्रबाट कर्णालीका नेतालाई काठमाडौं बोलाइएको छ । उनीहरू काठमाडौं झरिनसक्दै बुधबार ओलीले आफूअनुकूलका मन्त्रीहरू नियुक्त गरे । यसबाट रुष्ट नेपाल र दाहाल पक्ष कर्णालीमा ओली पक्षलाई एक्ल्याएर आफूअनुकूल निर्णय गर्दै अघि बढ्ने सम्भावना पनि छ । कर्णालीका आफूपक्षीय नेताहरूलाई काठमाडौंमा दाहाल र नेपालले बिहीबार छुट्टै भेटेका छन् । मुख्यमन्त्री महेन्द्रबहादुर शाही र अन्य नेताले दुवैलाई ब्रिफिङ गरे । शाहीले आफू केही सच्चिने प्रतिबद्धता जनाए भने नेपाल पक्षको नेताहरूले कार्यशैली सुधार्दै मिलेर जाने भए आफूहरूले सघाउने धारणा राखे ।
तीन मन्त्रीलेतीन मन्त्रीले लिए शपथ,"काठमाडौं (कास) नवनियुक्त तीन र जिम्मेवारी हेरफेर भएका दुई मन्त्रीले बुधबार आआफ्नो मन्त्रालयको कार्यभार सम्हालेका छन् । राष्ट्रपति विद्यादेवी भण्डारीबाट शपथ ग्रहण गरेपछि नवनियुक्त मन्त्रीहरूले मन्त्रालय पुगेर कार्यभार सम्हालेका हुन् ।अर्थमन्त्री विष्णु पौडेल, सहरी विकासमन्त्री कृष्णगोपाल श्रेष्ठ र महिला, बालबालिका तथा ज्येष्ठ नागरिकमन्त्री लीलानाथ श्रेष्ठले पदभार ग्रहण गरेलगत्तै कर्मचारीसँग बैठक गरेर मन्त्रालयको काम चुस्त दुरुस्त गर्न निर्देशन दिए । उपप्रधानमन्त्री ईश्वर पोखरेल र मन्त्री पार्वत गुरुङले पनि आफ्नो जिम्मेवारीअनुसार पदबहाली गरेका छन् ।"
"खाना पकाउँदा सिलिन्डर विस्फोट, ११ घाइते","(काठमाडौं)  राजधानीको सोह्रखुट्टेनयाँबजार क्षेत्रको फलफूल चोकमा बिहीबार दिउँसो ११ः५० मा शक्तिशाली विस्फोटको आवाज सुनियो । अति व्यस्त ठाउँमा विस्फोट भएकाले मानिसमा कोलाहल मच्चियो । केही मिनेटमै फलफूल चोकमा स्थानीय र बटुवाको भीड लाग्यो । आपराधिक गतिविधिमा संलग्नबाट विस्फोट भएको वा अरू नै भन्नेमा अन्योल हुँदा झनै त्रास फैलिएको थियो । विस्फोट भएको ठाउँबाट केही पर महानगरीय प्रहरी वृत्त सोह्रखुट्टेको कार्यालय छ । विस्फोटको आवाजसँगै प्रहरी पनि चनाखो बनेको थियो ।केहीबेरमै फलफूल चोक नजिकैको ४ तले घरमा धूवाँको मुस्लोसँगै आगो लागेको देखियो । उक्त घर नीलकुमारी क्षत्रीको हो । घरबाट चिच्याउँदै मानिस बाहिर निस्किए । विस्फोटमा परी घाइते भएका ११ जनालाई प्रहरी र स्थानीयले चिरायु, पिपुल्स, स्टार र मनमोहन अस्पताल पुर्याए । अनि प्रहरी र सेनाको टोलीले घटनास्थल घेराउ गरेर अनुसन्धान अघि बढाए । उपचारपछि ७ जना बिहीबार साँझ नै डिस्चार्ज भएका छन् ।चार जनाको भने अझै उपचार भइरहेको छ । प्रहरीका अनुसार ५० वर्षीय चन्द्र केसी, ६५ वर्षीय नरसिंह केसी, ४२ वर्षीया विन्दा श्रेष्ठ र ४३ वर्षका रमेश श्रेष्ठ उपचाररत छन् । उपचाररत सबै बोल्न सक्ने अवस्थामा भए पनि शरीर, टाउको र खुट्टामा सिसा र आगलागीबाट जलेर चोटपटक लागेको छ । विस्फोटमा परी घाइते ५२ वर्षीय विशाल कँडेल, ४२ वर्षीय अम्बर बस्नेत, ४० वर्षीया सरला बस्नेत र शान्ति अधिकारी, ५० वर्षीय अर्जुन चोखाल, २७ वर्षीया मेचिनी खत्री र २४ वर्षीय ईश्वर खत्री उपचारपछि घर फर्किएका छन् ।विस्फोटपछि घरमा आगलागी पनि भएका कारण सुरुमै भित्र प्रवेश गर्ने स्थिति थिएन । दमकल, सेना, प्रहरी र स्थानीयको सहयोगमा आगलागी नियन्त्रणमा लिएपछि बल्ल घटना कसरी भयो भन्ने खुल्यो । महानगरीय प्रहरी परिसर काठमाडौंका एसपी सोमेन्द्रसिंह राठौरका अनुसार विस्फोट भएको घरको भुइँतलामा मृत्यु संस्कारमा बसेका व्यक्ति (किरियापुत्री) ले खाना पकाउने क्रममा दुईवटा ग्यास सिलिन्डर पड्किएको रहेछ । किरियापुत्री बसेको भुइँतलामा खाना पकाउने क्रममा एउटा सिलिन्डरको पाइप जलेर ग्यास बाहिर निस्क्यो, सँगै अर्को भरेको सिलिन्डर पनि रहेछ, एसपी राठौरले कान्तिपुरसँग भने, दुवै सिलिन्डर एकपछि अर्को गरेर विस्फोट हुँदा क्षति हुन पुग्यो । उक्त विस्फोटको असर छिमेकका अन्य ६ वटा घरमा पनि पुगेको उनले बताए ।खाना पकाउने ग्यास सिलिन्डरको प्रयोग गर्दा हुने मानवीय असावधानीले बर्सेनि जनधनको क्षति हुने गरेको छ । ग्यास बालेर बाहिर ननिस्कन उनले सुझाव दिए । यसअघि असोज २९ मा पेप्सीकोलामा पनि ग्यास सिलिन्डर विस्फोट हुँदा ५ जना घाइते भएका थिए । त्यहाँ पनि खाना पकाउने क्रममा पाइप जलेर ग्यास लिक भई विस्फोट भएको थियो ।"
यसकारण हुन्छ ग्यास विस्फोट,"(काठमाडौं)  प्रयोगविधिमा कमजोरी र सचेतना तथा परीक्षण अभावले ग्यास सिलिन्डर दुर्घटना हुने गरेको छ । जानकारका अनुसार अधिकांश उद्योगले ग्यास सिलिन्डरको हाइड्रोलिक परीक्षण बेलैमा गर्दैनन् । नेपाल गुणस्तर ऐनअनुसार सिलिन्डर पाताको मोटाइ २९ मिलिमिटर (एमएम) हुनुपर्छ, तर निरीक्षण गर्दा १८ एमएमसम्म भेटिन्छन्, पाता पातलो हुँदा विस्फोट हुने गरेको छ, राष्ट्रिय उपभोक्ता मञ्चका अध्यक्ष प्रेमलाल महर्जनले भने, उद्योगीले पर्याप्त परीक्षणबिनै सिलिन्डर बजार पठाएका छन् ।बजारमा रेगुलेटर र ग्यास पाइप पनि कमसल पाइन्छ तर त्यसको अनुगमन हुँदैन । सिलिन्डर र रेगुलेटरको गुणस्तरबारे गुणस्तर तथा नापतौल विभागले हेर्नुपर्ने हो, महर्जनले भने । ग्यास, रेगुलेटर र पाइपको निरीक्षण गर्ने दायित्व आयल निगम र वाणिज्य आपूर्ति तथा उपभोक्ता हित संरक्षण विभागको पनि हो । रेगुलेटर र पाइपको उत्पादन स्वदेशमा मात्र हुँदैन, पर्याप्त मात्रामा आयात पनि गरिन्छ । धेरैजसोले गुणस्तरको मापदण्ड पालना गर्दैनन् । आयल निगमका प्रवक्ता विनितमणि उपाध्यायले गुणस्तर चिह्न (एनएस) अन्तर्गत गुणस्तर विभागले नै निरीक्षण गर्नुपर्ने बताए । विगतमा निगमले पनि अनुगमन गरिरहेको थियो । एनएस अनिवार्य भएपछि गुणस्तर विभागले हेर्छ । उद्योगले सिलिन्डर स्क्राब गर्दा त्यसको विवरण पनि विभागमै बुझाउनुपर्छ, उपाध्यायले भने । गुणस्तर तथा नापतौल विभागका महानिर्देशक विश्वबाबु पुडासैनीले ग्यास उद्योगको अनुगमन भइरहेको दाबी गरे । कोभिड संक्रमण र लकडाउनका कारण बीचमा त्यति अनुगमन गर्न सकेका छैनौं । तौलको हकमा छिटफुट अनुगमन भइरहेकै छ, उनले भने । पछिल्लो समय एनएस चिह्न अनिवार्य भएकाले उद्योगबाट त्यति हेलचेक्य्राइँ नभएको उनले दाबी गरे । विभागका अनुसार धेरैजसो दुर्घटना रेगुलेटर भल्भबाटै हुने गरेको छ । सिलिन्डरको बडी लिकेजबाट पनि दुर्घटना हुन्छ तर यसको सम्भावना कम हुन्छ । बडी लिक भए ग्यास लोडअनलोड गर्दा गन्ध आउँछ । ग्यास उद्योग, वितरक, डिलरमा समेत स्टोर हुने हुँदा लिकेज थाहा हुन्छ, महानिर्देशक पुडासैनीले भने । यस्तै फाइप फिटिङ गर्दा सही ढंगले लक नहुँदा ग्यास लिकेज हुन्छ । कडा खालको पाइपले रेगुलेटरमा समस्या पार्छ, उनले भने, ग्यास लिकेज भएपछि आगलागी हुन्छ र सिलिन्डर पड्किन्छ । धेरैजसो घटना यही कारणबाट हुन्छ । चुलो र पाइपबाट हुने लिकेजबाट पनि दुर्घटना हुने गरेको छ । पाइप नमिल्दा ग्यास लिक हुन्छ । ग्यास प्रयोग गर्नु अगाडि राम्रोसँग जाँच गर्नुपर्छ, महानिर्देशक पुडासैनीले भने ।एलपी ग्यास उद्योग संघका पूर्वअध्यक्ष शिव घिमिरेले पनि रेगुलेटरकै समस्याका कारण ग्यास सिलिन्डर पड्किने गरेको बताए । एनएस प्राप्त सिलिन्डर त्यत्तिकै पड्किँदैन । ग्यास लिकेज भएपछि आगलागी हुन्छ, त्यसपछि मात्रै पड्किने हो, उनले भने ।सिलिन्डरमा सेफ्टी क्याप अनिवार्य हुनुपर्छ । ग्यासको भल्भ पुनः प्रयोगले जोखिम बढ्दै जान्छ, त्यसैले एक पटक मात्र प्रयोग गर्नुपर्छ । पूर्वअध्यक्ष घिमिरेका अनुसार सिलिन्डर बनेको १० वर्षमा हाइड्रोस्टाटिक परीक्षण गर्नुपर्छ, त्यसपछि प्रत्येक ५ वर्षमा अनि ३ वर्षमा गर्नुपर्छ । एलपी ग्यास उद्योग संघका अध्यक्ष गोकुल भण्डारी सिलिन्डर त्यत्तिकै पड्किहाल्दैन । ग्यास लिकेज, विद्युत् सर्टेजले आगलागी हुन्छ, त्यसले सिलिन्डर तात्छ, त्यसपछि मात्रै पड्किने हो, उनले भने । उनका अनुसार आयात हुने सिलिन्डरका लागि पनि नेपालको गुणस्तर चिह्न अनिवार्य लिनुपर्छ । भण्डारीका अनुसार सिलिन्डरको आयु कति वर्ष भन्ने हुँदैन । कतिपय नयाँ सिलिन्डर दुईतीन महिनामै लिकेज भएर स्क्राब गर्नुपर्ने बाध्यता छ, उनले भने, हामीकहाँ ग्याससम्बन्धी ऐन छैन, भारतीय मापदण्डअनुसार उद्योग स्थापना भएका छन् । सिलिन्डर बिक्री गर्दा हाइड्रोलिक परीक्षण गरेको, परीक्षण गरिएको मिति, अर्को पटक पुनः जाँच गराउने मिति उल्लेख गर्नुपर्ने हुन्छ । सिलिन्डर नकुच्चेको, रङ नखुइलेको, सिलिन्डरको मार्किङ लेबल स्पष्ट देखिएको र तौल १४ दशमलव २ केजी भएको हुनुपर्ने मापदण्डमा उल्लेख छ ।"
कोरोनाबाट २६ जनाको मृत्यु,"प्रजिअलाई संक्रमणपछि प्रशासन सिलताप्लेजुङ प्रमुख जिल्ला अधिकारी झरेन्द्रप्रसाद चापागाईंलाई कोरोना पुष्टि भएपछि जिल्ला प्रशासन कार्यालय सात दिन सिल गरिएको छ । ज्वरो आउने, खुट्टा झमझमाउने जस्ता समस्या देखिएका चापागाईंमा बिहीबार संक्रमण पुष्टि भएको हो । चापागार्इं यसअघि ओलाङचुङगोलामा बीओपी उद्घाटनका लागि गएका थिए । उद्घाटन कार्यक्रममा गएका संस्कृति, पर्यटन तथा नागरिक उड्डयनमन्त्री योगेशकुमार भट्टराई पनि संक्रमित भएर आइसोलेसनमा छन् । मन्त्री भट्टराईमा संक्रमण देखिएपछि प्रजिअ चापागार्इं क्वारेन्टाइनमा बसेका थिए ।"
संक्रमितलाई लोक सेवामा नरोक्नू,"काठमाडौं (कास) सर्वोच्च अदालतले कोरोना संक्रमित भएकै आधारमा परीक्षार्थीलाई प्रतिस्पर्धाको अवसरबाट वञ्चित नगर्न लोक सेवा आयोगका नाममा आदेश जारी गरेको छ । कोरोना संक्रमितलाई परीक्षामा सामेल नगराउने भनी आयोगले तयार पारेको मापदण्ड तत्काल कार्यान्वयन नगर्न सर्वोच्चले अन्तरिम आदेश जारी गरेको हो । कोरोना भाइरसबाट संक्रमितहरूलाई परीक्षामा वञ्चित गराउन नहुने माग राखी अधिवक्ताहरू शैलेन्द्र हरिजन र प्रवीनकुमार यादवले रिट दर्ता गरेका थिए । रिटमाथि सुनुवाइ गर्दै न्यायाधीश सपना प्रधान मल्लको इजलासले लोक सेवाको मापदण्डले नागरिकको मौलिक हकमा आघात पुग्ने भन्दै त्यसको कार्यान्वयन नगर्न आदेश जारी गरेको हो । सर्वोच्चले परीक्षामा संलग्न हुने सबैलाई सुरक्षित वातावरणमा प्रतिस्पर्धाको अवसर दिन आदेश गरेको छ । कोही परीक्षार्थी संक्रमित भए वैकल्पिक सुरक्षित व्यवस्थासहित परीक्षा सञ्चालन गर्ने व्यवस्था मिलाउन पनि आदेशमा भनिएको छ । सर्वोच्चले आयोगको मापदण्डबाट संक्रमितलाई परीक्षाबाट मात्रै वञ्चित गर्ने नभई उनीहरूको रोजगार गर्न पाउने हक, समानताको हक, विभेदविरुद्धको हक उल्लंघन हुन जाने भनेको छ । परीक्षार्थीले संक्रमित भएनभएको स्वघोषणा गर्नुपर्ने व्यवस्था मापदण्डमा छ । त्यसले परीक्षामा सामेल हुन आफू संक्रमण भएको घोषणा नगर्ने र सबैलाई जोखिममा पुर्याउने सर्वोच्चले औंल्याएको छ ।"
होम आइसोलेसनमा बस्नेलाई बेवास्ता,"(काठमाडौं)  ललितपुरको एक घरमा सात जना कोरोना संक्रमित छन् । सबैजसोमा लक्षण देखिएको छ । संक्रमण पुष्टि भएको एक साता बितिसके पनि राज्यका तर्फबाट कुनै निगरानी नहुँदा मानसिक समस्यामा छन् । हामी एउटा फ्ल्याटमा बस्दै आइरहेका थियौं, २४ वर्षीया एक संक्रमितले भनिन्, यो रोग भाइरसको आक्रमणबाट हुन्छ भन्नेबाहेक अरू व्यावहारिक पाटोबारे हामीलाई थाहा छैन, जेसुकै होस् भनेर बसिरहेका छौं । पीसीआर रिपोर्ट पोजिटिभ आउनासाथ अस्पताल जानुपर्ने हो या घरमै भए कसरी बस्नेबारे थाहा नभएको उनीहरूको भनाइ छ ।उक्त समूहमा मुटुको शल्यक्रिया गरेकी युवती पनि छिन् । उनलाई सुक्खा खोकी, रिंगटा र पखाला लाग्ने भइरहेको छ । बिरामीका लागि अस्पतालमा बेड छैन भन्ने सञ्चारमाध्यमबाट थाहा पाएपछि उपचार गराउन नखोजेको उनले बताइन् । लक्षण कम गर्न के गर्नुपर्छ, के खानुहुन्छहुँदैन केही थाहा भएन, उनले भनिन्, अपरेसन गरेको मान्छेलाई कोरोनाले च्याप्छ रे, यस्तो भयो भने कहाँ जाने होला ? कोभिड१९ संक्रमितहरूको आइसोलेसनसम्बन्धी स्वास्थ्य मापदण्डमा लेखिएको भए पनि उनीहरू यसबारे जानकार छैनन् ।कालीमाटीमा तरकारी व्यवसाय गर्दै आइरहेका ३४ वर्षीय पुरुष चार दिनदेखि संक्रमित भएर घरमै बसेका छन् । परिवारमा १० भन्दा बढी सदस्य छन् । कोठा सीमित छन् । शौचालय एउटा मात्रै छ । के खानुपर्छ, गाह्रो भए कसलाई बोलाउने केही थाहा छैन, उनले भने, मास्क लगाएर बाहिर जान मिल्छ होला भनेर हिँडे पनि । काठमाडौंको एक होस्टेलमा १२ जना कोरोना संक्रमित छन् । कसैलाई लक्षणसमेत छ, एक संक्रमितले भनिन्, बस्नेखाने तरिकाबारे पनि थाहा भएन ।कोभिड१९ संक्रमितको आइसोलेसनसम्बन्धी मापदण्डअनुसार होम आइसोलेसनमा बसेका बिरामी स्थानीय तहको नियमित निगरानीमा हुनुपर्छ । स्थानीय तहका स्वास्थ्यकर्मीले घरमा बसेका संक्रमितलाई दिनमा कम्तीमा दुई पटक फोन या एसएमएस गरेर स्वास्थ्य अवस्थाको जानकारी राख्नुपर्छ । निर्देशिका व्यवहारमा लागू नहुँदा संक्रमितहरू अलमलिएर बसिरहेका छन् । कान्तिपुरसँग सम्पर्कमा आएका २५ जनाभन्दा बढी संक्रमितले स्थानीय तहबाट कुनै फोन नआएको र मन्त्रालयको हटलाइनमा फोन गर्दा आफ्नै वडामा सोध्नुस् भन्ने जवाफ पाएको बताए । घरमा रहेका संक्रमितहरूको अनुगमनका लागि हरेक स्थानीय तहले ५० जना संक्रमित बराबर एक जना स्वास्थ्यकर्मी व्यवस्था गरेको छ । निर्देशिकामा संक्रमितलाई श्वासप्रश्वासमा कठिनाइ, छाती दुख्ने, होस हराए या जटिल अवस्था आए स्थानीय तहका स्वास्थ्यकर्मीलाई जानकारी दिनुपर्ने उल्लेख छ । संक्रमितको निगरानीमा खटिएका स्वास्थ्यकर्मीलाई सरकारले प्रतिबिरामी २ सय रुपैयाँ भत्ता व्यवस्था पनि गरेको छ । अलमलका कारण संक्रमितहरूले मानसिक रूपमा पनि उत्तिकै तनाव झेलिरहेका छन् । होम आइसोलेसनका संक्रमितलाई निगरानी गर्ने सवालमा काठमाडौं र ललितपुरका स्थानीय जनप्रतिनिधि र स्वास्थ्यकर्मीले कामै नगरेको स्वास्थ्य मन्त्रालयका प्रवक्ता डा जागेश्वर गौतमले बताए ।"
मानवअधिकार उल्लंघन गर्नेमा पूर्वप्रधानसेनापतिहरू पनि,"(काठमाडौं)  सेनाका पूर्वप्रधानसेनापतिद्वय प्रज्वलशमशेर राणा र प्यारजंग थापासहित ८५ भन्दा बढी सैनिक अधिकारीहरू मानवअधिकार उल्लंघन गर्नेको सूचीमा परेका छन् । राष्ट्रिय मानवअधिकार आयोगले बिहीबार आफ्नो २० वर्ष पुगेको उपलक्ष्यमा निकालेको आयोगको २० वर्ष ः आयोगका सिफारिसहरू र कार्यान्वयन अवस्था (२०५७ जेठदेखि २०७७ असार) प्रतिवेदनमा मानवअधिकार उल्लंघन गर्नेको सूची सार्वजनिक गरिएको छ । नामावली सार्वजनिक गर्ने क्रममा आयोगले सशस्त्र द्वन्द्वको समयमा नेपाली सेनाको १० नम्बर वाहिनीअन्तर्गत भैरवनाथ गण तथा युद्धभैरव गण महाराजगन्ज काठमाडौंको थुनामा राखी त्यहींबाट कम्तीमा ४३ जनालाई बलपूर्वक बेपत्ता बनाएको सन्दर्भमा त्यसबेलाका वाहिनीपति र प्रधानसेनापतिसहित ३० जनाको नाम सार्वजनिक गरिएको छ । तर प्रतिवेदनमा प्रधानसेनापति र वाहिनीपतिको नाम भने उल्लेख गरिएको छैन । २०६० वैशाखदेखि २०६१ फागुनबीच उक्त घटना भएको उल्लेख गरिएको छ । प्रधानसेनापतिको नाम उल्लेख नगरे पनि उक्त अवधिमा नेपाली सेनामा दुई जना प्रधानसेनापतिको कार्यकाल परेको थियो । २०६० वैशाखदेखि भदौसम्म करिब ५ महिनासम्म २०५७ सालमा प्रधानसेनापति भएका प्रज्वलशमशेर राणाले जिम्मेवारी सम्हालेका थिए । त्यसपछि २०६० को भदौदेखि २०६३ को भदौसम्म प्यारजंग थापाले सेनाको नेतृत्व गरेका थिए । त्यसैले माथि उल्लेख गरेको सैनिक संख्या अझ बढ्न सक्ने देखिन्छ । उनीहरूलाई प्रचलित कानुनबमोजिम कारबाही तत्काल अगाडि बढाउन सिफारिस गरिए पनि हालसम्म कुनै काम नभएको प्रतिवेदनमा उल्लेख छ । यस्तै, काभ्रेको भगवती मावि खरेलथोकमा कक्षा ९ मा अध्ययनरत मैना सुनुवारलाई पक्राउपछि बेपत्ता पारी मारेको नेपाली सेनाका मेजर निरञ्जन बस्नेतलाई हालसम्म कारबाही नभएको आयोगले उल्लेख गरेको छ । उक्त घटना २०६० साल फागुन ५ गते भएको थियो । आयोगले सार्वजनिक गरेको सैनिकहरूको सूचीमा कतिले अवकाश पाए र कति अझै काम गरिरहेका छन् भन्ने खुलाइएको छैन । सूचीमा परेका केही सैनिक अधिकारीहरू अझै सेनामा काम गरिरहेको हुन सक्ने आयोगले अनुमान गरेको छ । आयोगले हरेक घटना, मिति, व्यक्ति र त्यसको कारबाहीका सम्बन्धमा आफ्नो प्रतिवेदनमा प्रस्टसँग उल्लेख गरेको छ ।नेपाली सेनाले भने आयोगले सार्वजनिक गरेको प्रतिवेदन अध्ययनका क्रममा रहेको र अध्ययन पूरा भइसकेपछि मात्र आवश्यक प्रक्रिया वा प्रतिक्रिया दिने जनाएको छ । सैनिक प्रवक्ता सन्तोषबल्लभ पौडेलका अनुसार सेनाले बिहीबार बेलुकी यसबारेमा थाहा पाएको र यसको अध्ययन गरेपछि मात्र आवश्यक प्रक्रिया अघि बढाइने बताए । सेनाका कानुन हेर्ने एक अवकाश प्राप्त उपरथीका अनुसार सशस्त्र द्वन्द्वकालका घटनालाई लिएर राष्ट्रिय मानवअधिकार आयोगले यस्तो सूची सार्वजनिक गर्नुलाई अचम्म माने । उनले भने, सशस्त्र द्वन्द्वकालीन घटनालाई हेर्ने भनेर छुट्टै सत्य निरूपण तथा मेलमिलाप आयोग र बेपत्ता छानबिन आयोग गठन गरिएको छ । त्यस बेलाका घटनाहरूलाई ती आयोगले हेर्ने भनेर १२ बुँदे सम्झौतादेखि उल्लेख गरिएको छ । अहिले आएर मानवअधिकार आयोगले यस्तो गर्नु ठीक होइन ।ती उपरथीका अनुसार त्यसबेला सैनिक संगठनले सरकारको निर्णय पालना गर्ने क्रममा भएका घटनालाई अहिले आएर मानवअधिकार उल्लंघन भनेर कारबाही गर्ने हो भने भोलि सुरक्षाकर्मीहरूले कसरी काम गर्छन् भन्ने प्रश्न उठ्ने बताए ।"
गण्डकी सरकारविरुद्ध एकै वर्ष २७ मुद्दा,"पोखरा (कास) गण्डकी प्रदेश सरकार र मातहतका विभिन्न कार्यालयविरुद्ध गत आर्थिक वर्ष २०७६०७७ मा २७ वटा मुद्दा परेका छन् । सबैभन्दा बढी मुद्दा मुख्यमन्त्री तथा मन्त्रिपरिषद् कार्यालयविरुद्ध १२ वटा छन् ।२०७५०७६ बाट जिम्मेवारी सरेका ११ सहित ३८ मुद्दामध्ये ७ वटा फैसला भएको मुख्य न्यायाधिवक्ताको कार्यालयले जनाएको छ । २०७४ चैत ८ मा मुख्य न्यायाधिवक्ता नियुक्त र प्रदेश सरकार गठनसँगै मुद्दा पर्न थालेका हुन् । ३८ मध्ये सर्वोच्च अदालतमा २४ मुद्दा परेकामा २ वटाको मात्र फैसला भएको छ । यसैगरी, उच्च अदालत पोखरामा ११ वटा मुद्दा परेकामा ४ वटा फर्छ्योट भएको, उच्च अदालत पोखराको बागलुङ इजलासमा २ वटा मुद्दामा एउटा किनारा लागेको र कास्की जिल्ला अदालतमा परेको एक मुद्दा फैसला हुन बाँकी नै रहेको प्रदेशका मुख्य न्यायाधिवक्ता राजेन्द्र घिमिरेले बताए । दर्ता मुद्दामध्ये अधिकांश रिट निवेदन छन्, उनले भने, फैसला भएका ७ मुद्दामा २ वटाको रिट खारेज भएको, एउटामा निर्देशनात्मक आदेश जारी भएको, २ वटामा रिट जारी, अर्को एउटामा वादी दाबी नपुग्ने र एक निवेदकले मुद्दा फिर्ता लिएका छन् ।स्थानीय तहका जनप्रतिनिधिको सेवासुविधासम्बन्धी ऐन खारेजी सम्बन्धमा परेको मुद्दा बढी चर्चामा थियो । प्रदेश १ बाहेक अन्य ६ प्रदेशले बनाएका सेवासुविधासम्बन्धी कानुन संविधानअनुसार नभएको भन्दै रिट परेपछि खारेज भएको थियो । कार्यालयका उपसचिव (सरकारी वकिल) दयाशंकर अधिकारीका अनुसार प्रदेशसभाका सभामुख र उपसभामुख फरकफरक दलको हुनुपर्ने व्यवस्था रहेकामा एउटै दलबाट भएको र यातायात व्यवस्था कार्यालय कास्कीको जग्गाका विषयमा मुद्दा परेको थियो । गठन, सीपमूलक तालिम, गाउँपालिका केन्द्र, क्रसर उद्योग बन्द, प्रदेश न्याय सेवा आयोग गठन, रात्रिकालीन व्यवसाय सञ्चालन, ऐन बदर, जालसाजी, अदालतको अवहेलना र विभिन्न विकास निर्माणसम्बन्धी मुद्दासमेत परेका थिए ।"
१० सचिवको सरुवा,काठमाडौं (कास) मन्त्रिपरिषद् बैठकले बिहीबार रिक्त रहेका मन्त्रालय र आयोगका १० सचिवहरूको सरुवा गरेको छ । तीन जना मन्त्रीहरूले शपथ लिएपछि बसेको बैठकले सचिवहरूको हेरफेरको निर्णय लिएको छ । मन्त्रिपरिषद् स्रोतका अनुसार झन्डै एक महिना बढी जगेडामा राखेर प्रधानमन्त्री कार्यालयको सचिवको जिम्मेवारी दिएका केदार न्यौपानेलाई उपराष्ट्रपति कार्यालयमा पठाइएको छ । उपराष्ट्रपति कार्यालयका खगराज बराललाई प्रधानमन्त्री कार्यालयमा ल्याइएको छ । संघीय मामिला तथा सामान्य प्रशासन मन्त्रालयका सचिव सूर्य गौतम युवा तथा खेलकुदमा र युवा खेलकुदका रामप्रसाद थपलिया सार्वजनिक खरिद अनुगमन कार्यालयमा सरुवा भएका छन् । काठमाडौं महानगरपालिकाका प्रशासकीय अधिकृत एकनारायण अर्याललाई पर्यटनको जिम्मेवारी दिइएको छ । पर्यटन मन्त्रालयमा सचिव रिक्त थियो । भौतिक पूर्वाधार मन्त्रालयका देवेन्द्र कार्कीलाई जल तथा ऊर्जा आयोगमा लगिएको छ । ऊर्जा जलस्रोत तथा सिँचाइ मन्त्रालयका सचिव रवीन्द्रमान श्रेष्ठलाई भौतिक पूर्वाधारमा ल्याइएको छ । स्वास्थ्य मन्त्रालयबाट केही महिनाअघि प्रधानमन्त्री कार्यालय तानिएका यादव कोइरालालाई संघीय मामिलामा लगिएको छ । जल तथा ऊर्जा आयोगमा रहेका रमेशप्रसाद सिंहलाई सहरी विकास मन्त्रालयमा सरुवा गरिएको छ । सहरी विकासका मधुसुदनप्रसाद अधिकारीलाई ऊर्जामा सरुवा गरिएको छ ।
मुद्दा नलिन प्रहरीलाई ॅदबाब,(सर्लाही)  अघिल्लो साता सर्लाहीको रामनगर७ सिसौटको चमार बस्तीमा सामान्य विषयमा भएको झगडा कुटाकुटमा परिणत भयो । ६० वर्षीय महेन्द्र राम गम्भीर घाइते भए । दीर्घरोगीसमेत रहेका उनको उपचारका क्रममा असोज २२ गते ज्यान गयो ।आना कार्यकर्ताको कुटपिटबाट ज्यान गएको भन्दै कांग्रेसले ११ जनाको नाम किटान गरेर प्रहरीमा उजुरी दर्ता गराउन खोज्यो । प्रहरीले लिन मानेन । कांग्रेसले प्रहरीमाथि दबाब दिन मृतकलाई सहिद घोषणा र घटनामा संलग्नलाई पक्राउ गरी कानुनी कारबाही गर्नुपर्ने माग राखी बुधबार प्रदर्शन गर्यो । प्रदर्शनमा सहभागी कार्यकर्तासहित जाहेरी लिएर जाँदा प्रहरीसँग झडप भयो । घटनामा १७ प्रदर्शनकारी र ३२ सुरक्षाकर्मी घाइते भए । प्रदर्शनकारीतर्फ घाइतेमा अधिकांश महिला छन् । दुईको हात र एक जनाको खुट्टा भाँचिएको छ । रामका परिवारले अझैसम्म शव बुझेका छैनन् । शव वीरगन्जको नारायणी उपक्षेत्रीय अस्पतालमै छ । दोषीमाथि कारबाही नभएसम्म शव नबुझ्ने कांग्रेसको अडान छ । यो घटनामा कांग्रेसले राजनीतिक रंग दिन खोजेको सत्तारूढ नेकपाको आरोप छ । सर्लाही क्षेत्र नम्बर ४ मा यस्ता घटनामा पहिलेदेखि नै राजनीति हुँदै आएको छ । यहाँ एक पक्षले अर्को पक्षलाई फसाउने र राजनीतिक रिसिइबी साँध्दै आएका छन् । यस्तोमा प्रहरी पनि दबाबमा पर्ने गरेका छन् । गत असार ११ मा रामनगर४ का ५५ वर्षीय रामजलमको शव शंकास्पद अवस्थामा फेला पर्यो । फेला परेको वडाध्यक्ष नरेश महतोले प्रहरीलाई खबर गरे । घटनामा अनुसन्धान गरिरहँदा प्रहरीले वडाध्यक्ष महतोलाई नै नियन्त्रणमा लियो । कांग्रेसबाट निर्वाचित उनी हाल पुर्पक्षका लागि कारागारमा छन् । प्रहरीले सत्तापक्षको दबाबका कारण वडाध्यक्षलाई पक्रेर जेल चलान गरेको दाबी रामनगर गाउँपालिकाका अध्यक्ष कृष्णकुमार वर्माको छ । यही घटनामा पटकपटक कांग्रेस र नेकपाका कार्यकर्ताबीच झडप भइसकेको छ । दुई वर्षअघि वडाध्यक्ष महतोका काका रामविलासको हत्यामा नेकपाका कार्यकर्ता जेल चलान भएपछि उनीहरूको डिजाइनमा वडाध्यक्ष महतोलाई फसाइएको वर्माको आरोप छ । विभिन्न स्वार्थसँग जोडिएर दलका नेता कार्यकर्ताबीच पटकपटक झडप र भिडन्त भइसकेको छ ।
बलात्कार आरोपितलाई अभद्र व्यवहारमा मुद्दा,ॅबलात्कार गर्न खोज्दा हत्याधनकुटा महालक्ष्मी१ घुमाउनेमा खुकुरी प्रहारबाट ३० वर्षीय लीलबहादुर गुरुङको हत्या भएको छ । पक्राउ परेकी ३० वर्षीया कमला गुरुङले मध्यराति घरको ढोका फुटाएर आफूमाथि बलात्कार प्रयास गरेकाले प्रतिकार गर्दा उनको मृत्यु भएको बयान दिएकी छन् । जिल्ला प्रहरी प्रमुख एसपी गोविन्द अधिकारीका अनुसार महालक्ष्मी१ को लाहुरे खोल्सीमा बुधबार लीलबहादुर मृत अवस्थामा फेला परेका थिए ।
छोरीकी साथीको बलात्कारपछि हत्या,"रौतहट (कास) आफ्नै छोरीकी साथीलाई बलात्कारपछि हत्या गरेको घटना सार्वजनिक भएको छ । बृन्दावन नगरपालिका४ का ४५ वर्षीय चुनु साहले १४ वर्षीया सञ्जाकुमारी साहलाई बलात्कारपछि घाँटी थिचेर हत्या गरेको प्रहरी अनुसन्धानबाट खुलेको हो ।गत असोज १६ गते दिउँसो उखुबारीमा घाँस लिन गएकी सञ्जालाई साहले ललाइफकाई बलात्कार गरेको र बेहोस भएपछि घाँटी थिचेर हत्या गरेको जिल्ला प्रहरी प्रमुख एसपी सिद्धिविक्रम शाहले बताए । गढीमाई नगरपालिका१ समनपुर घर भएकी बालिका बृन्दावन४ पलटुवास्थित मामा बैनाथी साहको घरमा बस्दै आएकी थिइन् । स्थानीय होसनारायण यादवको उखुबारीमा उनलाई मृत अवस्थामा गाउँकै एक बालकले देखेपछि गाउँलेलाई खबर गरेका थिए । त्यसपछि प्रहरी घटनास्थल पुगेको थियो । घटनाको ६ दिनपछि साह पक्राउ परेका थिए । प्रतिकार गर्दा बालिकाले चिथोरेकाले त्यसैका आधारमा प्रहरीले उनको स्वास्थ्य जाँचसमेत गराएको थियो । लामो सोधपुछपछि मात्र साहले अपराध स्विकारेको प्रहरीले जनाएको छ । उनकी छोरी र सञ्जा निकै मिल्ने रहेछन् । कहिलेकाहीं सञ्जा साथी भेट्न जाँदा यिनले कुदृष्टि लगाएका रहेछन्, एसपी शाहले भने । आरोपित साहलाई जिल्ला अदालतबाट १५ दिनको म्याद थपेर थप अनुसन्धान भइरहेको उनले बताए ।"
प्रकृतिमाथिको चकचकी,"प्रधानमन्त्री केपी शर्मा ओलीले प्राकृतिक विपद् जोखिम न्यूनीकरणसम्बन्धी अन्तर्राष्ट्रिय दिवसको अवसरमा मंगलबार आयोजित एक भर्चुअल कार्यक्रमलाई सम्बोधन गर्दै भने, व्यापक जागरण र सबैको साझा प्रयासबाट जोखिम न्यूनीकरण गर्न सकिन्छ । प्रधानमन्त्रीले भनेको एकदमै सही हो, तर प्रश्न त्यस्तो जागरण जगाउन र साझा प्रयासको खोजी गर्न हामीले के गरिरहेका छौं भन्ने हो । खासमा सरकार आफैं के गर्दै छ भन्ने हो । किनभने, त्यसको अघिल्लो दिन सोमबार मात्रै यसै दैनिकमा ललितपुरको लेलेस्थित जथाभावी भत्काइएको एउटा वनको बीभत्स तस्बिरसहितको समाचार छ मापदण्डविपरीतका क्रसरद्वारा वन क्षेत्रमा डोजर । त्यससँगै रौटहटको अर्को समाचार छ स्थानीय तहकै अनुमतिमा चुरे दोहन । यसको अर्थ हो, मुलुकको नेतृत्वले जोखिम न्यूनीकरणको कुरा जति गरे पनि व्यवहारमा यसका लागि खासै प्रयास भएको छैन । परिणामस्वरूप क्रसर उद्योगहरूले निर्धक्क मनपरी डोजर चलाइरहेका छन्, अनियोजित विकास ले प्रकृतिलाई जथाभावी दरालिरहेको छ । र, यिनै कतिपय मानवीय गतिविधिका कारण जानाजान विपद्समक्ष निम्तोपत्र पुगिरहेको छ ।उल्लिखित दुई समाचार त केवल हाम्रो प्रकृति विनाशको प्रतिनिधि उदाहरण मात्रै हुन् । यतिबेला देशभरका पहाडहरू अनेक बहानामा जथाभावी चिथोरिएका छन्, नदीजन्य पदार्थको दोहन त्यत्तिकै छ । केही स्वार्थ समूहको लाभका लागि प्रकृतिको विनाश भइरहेको छ । र, यस्ता गतिविधिमा स्थानीय नीति निर्माता, प्रभावशाली व्यक्ति तथा कर्मचारीहरू प्रत्यक्ष वा परोक्ष रूपमा कि आफैं संलग्न छन्, कि तिनले संरक्षण दिइरहेका छन् । जसलाई यो सब गलत भइरहेको छ भन्ने लाग्छ, शक्तिशाली क्रसर उद्योगीसामु उनीहरू निरीह छन् । त्यही भएरै, यस्ता क्रियाकलाप रोक्न कुनै पहल भैरहेको छैन । नत्र, राजधानी आसपासमै समेत पहाडै खसाउने जसरी क्रसर उद्योगले डोजर चलाउन कसरी सक्थ्यो र πललितपुर, गोदावरी नगरपालिकाको लेलेस्थित नल्लु खोला क्षेत्रमा स्थापित क्रसर उद्योगहरू मापदण्डविपरीत मात्रै छैनन्, तिनले ठाडै वन क्षेत्र मिचिरहेका छन् । दुःखलाग्दो त, यी गतिविधिलाई नियन्त्रणमा लिनुपर्ने दायित्व भएका स्थानीय तहका जनप्रतिनिधिहरू नै यसमा संलग्न छन् । निजी जग्गामा खानी सञ्चालन गर्ने स्वीकृति लिइए पनि त्यहाँ पुग्न डोजर लगाएर वन क्षेत्र खनिएको छ । र, यी क्रसरहरूले नगरपालिका क्षेत्रमा स्थापना गर्न नपाइने, बफर जोनमा वृक्षरोपण गर्नुपर्ने, राजमार्ग र खोला किनाराबाट ५५ सय मिटर, शिक्षण, स्वास्थ्य संस्था र धार्मिक, सांस्कृतिक र पुरातात्त्विक महत्त्वका स्थानबाट २२ किमि टाढा हुनुपर्ने कानुनी प्रावधानको कुनै पालना गरेका छैनन् । वन, निकुञ्ज, आरक्षण र घना बस्तीबाट २२ किमि टाढा हुनुपर्ने व्यवस्थाको ठाडै उल्लंघन गरेका छन् ।डम्सीडोल सामुदायिक वनको पूर्वतर्फको भागमा छुट्टाछुट्टै ५ समूहले एक्स्काभेटर लगाएर ढुंगा निकालिरहेका छन् । अर्को एक समूहले सीधै नल्लु खोलाबाटै ढुंगा निकालिरहेको छ । यी समूहहरूले वन र नदीको दोहन त गरेकै छन्, अवैध उत्खनन गरी नगरपालिकालाई करसमेत छलेका छन् । आफूले निजी जग्गाबाट मात्रै ढुंगा निकालिरहेको दाबी कतिपय उद्योगीको भए पनि वन क्षेत्रबाट मात्रै दैनिक २ सय टिपर ढुंगा निकालिन्छ । यसबाट राज्यलाई दैनिक ६ लाख रुपैयाँ राजस्व घाटा त भइरहेको छ नै त्यसभन्दा बढी वन मासिएको छ, प्रकृतिमा दख्खल पुग्दा वन्यजन्तु, चराचुरुंगीको बासस्थानसमेत प्रभावित भएको छ ।अवैध उत्खननबाट स्थानीयवासी चिन्तित छन् । डम्सीडोल सामुदायिक वन उपभोक्ता समितिले डिभिजन वन कार्यालय, ललितपुरलाई नै गुहारेको छ । अवैध उत्खनन गर्ने दुइटा टिपर नियन्त्रणमा लिइसकेको डिभिजन वनले यस्ता क्रियाकलाप रोक्न गोदावरी नगरपालिकालाई पत्राचार पनि गरेको छ । वन र निजी जग्गा सीमांकन गरेर मात्र सञ्चालन गर्न लगाउन भनेको छ । तर नगरपालिकाले अटेर गरेको उसको आरोप छ । यस्तो सार्वजनिक रूपमै भइरहेको वन र नदीको दोहनप्रति नगरपालिका त्यसै चुपचाप बस्न मिल्दैन । गलत काममा संलग्न हुनेमा आफ्नै जनप्रतिनिधि छन् भने पनि तिनलाई कुनै संरक्षण गर्न पाइँदैन । अवैध कार्य गर्ने जोसुकैलाई कानुनी कारबाहीको दायरामा ल्याउने वातावरण बनाउनुपर्छ । र, क्रसर उद्योगका मनपरी हेर्ने मुख्य दायित्व स्थानीय सरकारको भए पनि यो देशभरिको समस्या भएकाले संघीय र प्रदेश सरकार पनि यसमा गम्भीर बन्नुपर्छ । प्रकृति र पर्यावरणमाथिको क्षति अपूरणीय भएकाले यसलाई रोक्न सबै सरकारले तदारुकता देखाउनुपर्छ । सीमित समूहको स्वार्थका खातिर भइरहेको वर्तमान र भविष्यको पुस्ताको जीवनमाथिको खेलबाड रोकिनुपर्छ ।"
सीमा अतिक्रमण ढाकछोप,"गत साता निकै सनसनीपूर्ण बनेका उत्तरी सीमा हुम्लाको अतिक्रमणको खबर पुनः छापामा देखिनुले सीमा र त्यसको संवेदनशीलताप्रति सरकारको जिम्मेवारीलाई चुनौती दिएको छ । अन्तर्राष्ट्रिय सीमास्तम्भलाई दुवै देशको उपस्थितिमा मात्र अनुगमन र मर्मतसम्भार गर्नुपर्ने हो । तर सीमास्तम्भ नं १२ सही ठाउँमा नरहेको, सीमास्तम्भहरू क्रमशः ५(१) र ५(२) लाई छिमेकीले तारबार गरी आफ्नो क्षेत्रमा राखेको, पुरानो ५(२) नम्बर स्तम्भलाई उखेलेर हाल एकलौटी नयाँ बनाइएको, नयाँ निर्माण गरिएका र पुराना सीमास्तम्भहरूको बनोट र अक्षरका लिपिहरूमा फरक रहेको वाक्यांशसहित कर्णाली प्रदेशका विपक्षी दलका नेता जीवनबहादुर शाहीको टोलीले ११ दिनसम्म स्थलगत अध्ययन गरी बुझाएको सीमा अध्ययन प्रतिवेदन र नेपाली कांग्रेसले सार्वजनिक गरेको विज्ञप्तिअनुसार हुम्लाको लिमी क्षेत्रमा चीनले अतिक्रमण गरेको देखिन्छ । उक्त अतिक्रमण सार्वजनिक भएपछि सीमा अतिक्रमण भएको होइन भनी माफीसहित हुम्लाका प्रमुख जिल्ला अधिकारीको विज्ञपतिमार्फत सामसुम पारेको सीमासँग सम्बन्धित संवेदनशील घटनाको वास्तविकताबारे हामी सबैले जान्न चाहेका छौं । महेन्द्रसिंह बम, टीकापुर१, कैलाली"
भ्रष्टाचारको आरोप संवेदनशील,"पूर्वप्रधानमन्त्री बाबुराम भट्टराईले बहालवाला प्रधानमन्त्री र दुई पूर्वप्रधानमन्त्रीलाई सार्वजनिक रूपमै ९ अर्ब रुपैयाँ संयुक्त रूपमा भ्रष्टाचार गरेको प्रमाण आफूसँग रहेको खुलासा गरेका छन् । भट्टराईको यो खुलासाले यतिखेर नेपाली समाजलाई तरंगित बनाएको छ । साथै केही संवेदनशील प्रश्न पनि खडा गरेको छ । भट्टराईले त्यो प्रमाण सरकारलाई बुझाउन सक्छन् वा आफू चर्चामा आउनकै लागि उनले प्रजातन्त्रको उपभोग गरे भन्ने कसैलाई थाहा छैन । बौद्धिक नेताको स्थान बनाएका पूर्वप्रधानमन्त्रीजस्ता व्यक्तिले सार्वजनिक ठाउँमै यो उद्घोष गरिसकेपछि आरोपित उच्च नेताहरूले यसको छानबिन गर्नुपर्छ । यो आरोपलाई सहज तरिकाले ग्रहण गर्ने होइन । भोलिका दिनमा भट्टराईले यो देशमा भ्रष्टाचार नियन्त्रणका लागि खडा भएका कार्यालयमा त्यो प्रमाण बुझाउने हो भने ती कार्यालयले ओरोपितलाई कानुनको दायरामा ल्याउने हिम्मत गर्न सक्छन् ? यति ठूलो उचाइमा रहेका भट्टराईले कपोलकल्पित कुरा गरेको हो भने उनीलाई कारबाही किन नगर्ने ? यो आरोप सार्वजनिक हुनेबित्तिकै ती व्यक्तिहरूले संयुक्त रूपमा उक्त आरोपको खण्डन गर्नुपर्ने कि नपर्ने ? अतः सरकार कम्तीमा लोकतन्त्रको रक्षाका लागि भए पनि यस्ता संवेदनशील आरोपमा आफ्नो मत जाएर गर अन्यथा हजारौं नागरिकको बलिदानीपछि प्राप्त बहुदलीय व्यवस्थाप्रति नै विश्वास गुम्नेछ । रामकृष्ण बराल, जोरपाटी५, काठमाडौंरुवान्डाको अनुभव उपयोगीसुजीव शाक्यको रुवान्डाबाट सिकौं लेख उदाहरणीय लाग्यो । लेखकले नेपालको भन्दा आधा अर्थात् डेढ करोड मात्र जनसंख्या भएको अफ्रिकी मुलुक रुवान्डाबारेको आफ्नो अनुभव पोख्दै नेपालले धेरै महत्त्वपूर्ण पाठ सिक्न सक्ने बताएका छन् । रुवान्डामा एक महिना पहिलेसम्म कोरोना संक्रमित दैनिक एक सय हुने गरेकामा अचेल ३४ जना मात्र भेटिन्छ रे ! हाम्रो सरकार भने जनतालाई अलमलमा पारेर रमाउने गरेको छ । बाहिरबाट आएका र शंकास्पद संक्रमितलाई क्वारेन्टिन र संक्रमितलाई आइसोलेसनको व्यवस्था छैन । पीसीआर परीक्षणको क्षमता २२ हजार भएको गुड्डी हाँक्ने तर दिनहुँ ९ देखि ११ हजार जना पहुँच पुग्नेको मात्र परीक्षण गर्ने गरिन्छ । संक्रमितलाई श्वास फेर्न अप्ठेरो परेको बेला स्वास्थ्यकर्मी, स्वास्थ्य संस्थामा उपचार पुर्याउन नसक्ने, बेहोस नभएसम्म अस्पताल नजानू भन्ने आदेश दिने र स्वास्थ्य मन्त्रालयले गर्नुपर्ने काममा पनि सर्वोच्चको आदेश चाहिने, यस्तो मुलुकको सरकारले कसरी कोरोना महामारी रोकथाम गर्न सक्ला ? स्वास्थ्य सामग्री खरिदमा भ्रष्टाचार हुँदा पनि छानबिनै नगरी भ्रष्टाचार नभएको ठोकुवा गर्ने, परीक्षणको प्रतिवेदन आउन २३ दिनसम्म लाग्ने, विज्ञहरूको सुझावलाई रद्दीको टोकरीमा फालेर कमिसनको खेलमा विवादास्पद र ५० प्रतिशत मात्र सही नतिजा आउने आरडीटी र एन्टिजन परीक्षणको भरमा जनतालाई अलमल्याउने, संक्रमितको संख्या केही बढ्नासाथ लकडाउन गरी मजदुरलाई घरमा थुनेर आनन्द मान्ने सरकारबाट के आशा गर्नु ? यदि मुलुकमा कोरोना महामारी नियन्त्रण गर्ने इच्छा शक्ति हुने हो भने चीन, रुवान्डाको अनुसरण गरी पीसीआर परीक्षणमा वृद्धि, कन्ट्याक्ट ट्रेसिङ, सम्भावित संक्रमितको गहन खोजपड्ताल गरे दुई हप्तामै कोरोना महामारी नियन्त्रण गर्न नसकिने होइन । तर सरकारको ध्यान यसमा छैन । गंगाराज अर्याल, पाणिनि८, अर्घाखाँची"
नेकपामा बारम्बार विवाद,"नेकपा विवाद एकातिर टाल्यो अर्कोतिर च्यातिन्छ । नेकपाको शक्ति प्रधानमन्त्री केपी शर्मा ओली, पुष्पकमल दाहाल र माधव नेपालमा केन्द्रित छ । माओवादी केन्द्रसँगको एकता पहिले पनि प्रधानमन्त्री ओली र नेपालको सम्बन्ध सुमधुर थिएन । नेकपाको गठन भइसकेपछि प्रधानमन्त्री ओली र नेपालको सम्बन्ध झनै चिसियो । कहिलेकाहीं मिलेको भनिए पनि भित्रैदेखि मिलेको आभास पाइँदैन । गत असार १० देखि सुरु भएको स्थायी कमिटी बैठक विवादकै कारण दर्जनभन्दा धेरैपटक स्थगित भएर झन्डै चार महिनापछि जसोतसो टुङ्ग्याइयो । बल गरेर मिलाउन खोजिएको विवाद अहिले बल्झियो । विवाद समाधान गर्न गठन गरेको समितिको प्रतिवेदनलाई आधार मानेर पाटी र सरकार चलाउने भनिए पनि प्रधानमन्त्री ओलीले त्यसको वास्तै नगरी आफूखुसी राजदूतलगायतका नियुक्तिलाई निरन्तरता दिए । नियुक्तिको निर्णयमा पार्टीको सहमति थिएन । पार्टीमा धेरै सक्षम नेता हुँदाहुँदै पनि एउटै व्यक्तिलाई घुमाईघुमाई अवसर दिएको भन्दै वरिष्ठ नेताहरूले असन्तुष्टि जाहेर गरेका थिए । केन्द्रको विवाद मिलाउन खोज्दाखोज्दै एकाएक कर्णाली प्रदेशमा नेकपा विवादले उग्र रूप लियो । त्यहाँको विवाद मिलाउनका लागि केन्द्रबाट बोलावट भएर कर्णालीका नेताहरू काठमाडौं आउँदै गर्दा केन्द्रमै फेरि नयाँ विवाद सुरु भएको छ । यसको सुरुआत स्वयम् प्रधानमन्त्री ओलीबाट भएको छ । दिउँसो पार्टीका अर्का अध्यक्ष दाहालसँग एउटा सहमति गरेर साँझ एकल निर्णयका आधारमा आफ्नै गुटका नेताहरूलाई मन्त्रीका लागि सिफारिस गर्नुले प्रधानमन्त्री ओलीले पेलेरै जाने नीतिलाई नै यथावत् रोखेको प्रस्ट देखिएको छ ।केन्द्रमा प्रधानमन्त्री ओली र दाहाल एक ठाउँमा आए पनि कर्णालीमा भने दाहाल नेपाल समूह एक ठाउँमा उभिन पुगेका छन् । समग्रमा नेकपाको सरकार भनिए पनि अहिले संघलगायत ६ वटै प्रदेशमा प्रधानमन्त्री ओली पक्षको मात्रै सरकार भएजस्तो देखिन्छ । ६ प्रदेश सरकारमध्ये कर्णाली र सुदूरपश्चिममा मात्रै तत्कालीन माओवादी केन्द्रका मुख्यमन्त्री छन् तर संसदीय हिसाबमा उनीहरू बलियो अवस्थामा छैनन् । त्यसैले सबै ठाउँमा प्रधानमन्त्री ओलीको हैकम कायम छ । दुइटा ठूला पार्टी मिलेर बनेको एउटै पार्टीमा यदाकदा विवाद आउनुलाई सामान्य रूपमा लिन सकिन्छ तर बारम्बार विवाद आउनु राम्रो होइन । यसले एकताको सन्देश प्रवाह गर्न सक्दैन । सबै समान हैसियतका नेता भएपछि एउटाले अर्कोलाई अलिकति पनि तल पारेको सहन सक्दैन, अहिले नेकपाभित्र भएको पनि त्यही हो । सुजन देवकोटा, पालुङटार४, गोरखािििनेकपाको महासचिव रहेका विष्णु पौडेललाई प्रधानमन्त्री ओलीले अर्थमन्त्री बनाएपछि अब उक्त पदमा कसलाई ल्याउने हो भन्ने चासोको विषय बनेको छ । त्यसो त अर्थमन्त्रीमा नेपाल समूहका सुरेन्द्र पाण्डेको चर्चा थियो । तर प्रधानमन्त्री ओलीले पाण्डेको सट्टा पौडेललाई अर्थमन्त्री बनाएपछि अब स्वतः महासचिव पदको मुख्य भागीदार पाण्डे बनेका छन् । र पाण्डे उक्त पदका लागि हकदार मात्र नभै सक्षम पनि छन् । उनलाई दिनु न्यायोचित पनि हुन्छ । अन्यथा उनीमाथि ठूलो अन्याय हुन्छ । उसो त ओली महासचिवमा पाण्डेको सट्टा आफ्नै समूहको मान्छे ल्याउन चाहन्छन् । र, ल्याउन नपाए पौडेललाई नै निरन्तरता दिन खोज्छन् । तर पनि कसैलाई पदैपद र जिम्मेवारी अनि कसैलाई खाली हात अर्थात् बिनाजिम्मेबारी राख्नु न्यायोचित होइन, हुँदैन । त्येसै पनि नेकपाभित्र घेरै अघिदेखि एक व्यक्ति एक मुख्य जिम्मेवारीको इस्यु उठ्दै आएको छ । त्यसलाई मूर्तरूप दिन पनि अब पौडेललाई महासचिवबाट बिदा दिई उनको ठाउँमा पाण्डे वा राम कार्कीजस्ता नैतिकबान र सक्षम व्यक्तिलाई ल्याउनुपर्छ । प्रधानमन्त्री ओलीले यसमा बाधा विरोध गरे कार्यकारी अध्यक्ष बनेका दाहालले अविलम्ब पार्टी बैठक बोलाई बहुमतबाट त्यसको निर्णय गराउनुपर्छ । आगामी महाधिवेशनमा आफूलाई एकल अध्यक्ष बन्न ओलीले सघाउलान् भन्ने प्रलोभनमा दाहाल परेमा न उनले पार्टी राम्रोसँग चलाउन सक्छन् न त सरकारमा ओलीले मनपरी गर्दासमेत विरोध गर्ने नैतिक अधिकार नै राख्छन् । नेपाल समूहले साथ दिँदासमेत दाहालले ओलीको मनपरीतन्त्रलाई रोक्न असफल हुनु भनेको दाहालको ठूलो असफलता हो । भन्ने बेलामा पार्टीको सरकार भन्ने गरिएको छ । तर पार्टीमा कुनै छलफल नै नगरी ओलीले मनपरी रूपमा राजदूत र मन्त्रीहरू बनाउँदा पनि दाहालले त्यसलाई बहसको विषय बनाउन नसक्नु र ओलीलाई पार्टीको विधानभित्र बाँध्न नसक्नु उनको ठूलो कमजोरी हो । आज प्रधानमन्त्री ओलीले सुशील भट्ट, दिगम्बर झा, उपेन्द्र कोइरालाजस्ता पात्रहरूलाई काखी च्याप्दा र कुलमान, गोकर्ण विष्टजस्ता पात्रहरूलाई जनभावनाविपरीत हटाउँदा नेकपाप्रति ठूलो वितृष्णा जन्मेको छ जसको असर आगामी चुनावमा देखिन्छ नै । प्रधानमन्त्री ओलीका कारण नेकपाको भोट बैंक घट्दा पनि दाहाल र नेपालहरूले दृढताको साथ विरोध गर्न नसक्नुले पार्टीको भविष्य अन्धकार बन्दै गएको छ । गोपाल देवकोटा, जोरपाटी, काठमाडौं"
कसको सरकार हो यो ?,"एउटा प्रश्न अनुत्तरित छ । हुन त धेरै प्रश्न छन् अनुत्तरित तैपनि यो प्रसंगचाहिँ प्रमुख प्रश्नको हो । मेरोजस्तै धेरै संवेदनशील नेपालीका मनमा यो प्रश्न उठ्छ, पहिलापहिलाभन्दा बढी नै, अचेल लगातार उठ्छ । उठ्छ तर अनुत्तरित छ । उत्तर दिने कोही छैन । प्रश्न हो खड्गप्रसाद शर्मा ओली, छोटकरीमा केपी शर्मा ओलीले नेतृत्व गरेको वर्तमान सरकार कसको सरकार हो ? यस प्रश्नसँगै जोडिएर आएका प्रश्नहरूको फेहरिस्त पनि छ । म यहाँ पाठकहरूसमक्ष जोडिएर आएका प्रश्नहरूको फेहरिस्तसमेत पेस गर्ने अनुमति चाहन्छु । यससँग जोडिएको पहिलो प्रश्न हो के यो ओलीको निजी स्वामित्व भएको सरकार हो ? कि यो नेपाल कम्युनिस्ट पार्टीका नेताकार्यकर्ताहरूको भरणपोषणनिम्ति बनेको व्यावसायिक कम्पनी हो, त्यो पनि नेकपाका पूर्वएमालेको र एमालेमा पनि ओली समर्थकहरूको मात्र ?प्राविधिक रूपमा भए पनि व्यवहारमा यसको संसद्का प्रति र संसद्मार्फत देशका प्रति कुनै उत्तरदायित्व भएको प्रतीत हुँदैन । नभएको सायद यसैकारण हो । के यही यथार्थ हो ? यो यथार्थ हो भने सम्झिँदै भयानक यथार्थ हो ।हो यो कसको सरकार त ? सरकारी अड्डाहरूमा दिउँसै ठगिने र लुटिने नागरिकको त पक्कै होइन । हुन्थ्यो भने ठगिनु, लुटिनुपर्ने निश्चय नै थिएन । नागरिकको सरकार सरकारी अड्डामा देखिन्थ्यो । यद्यपि ओली बारम्बार भ्रष्टाचार सहन्नँ भनिरहन्छन् तर उनको शासनकालमा एकरत्ती परिदृश्य फेरिएको छैन । सरकारी अड्डामा हुने घूस काण्डहरू उस्तै, पहिलेजस्तै छन् । कुनै बदलाव आएको छैन । बरु झन् बढेको छ । नपत्याए ओली आफैँ भेष बदलेर सेवाग्राहीका रूपमा मालपोत कार्यालय गए हुन्छ, भन्सार गए हुन्छ । हरेक सरकारी अड्डा उही नमुनाका छन् । मालपोतमा जस्तै सर्वत्र सेवाग्राहीप्रति दुर्व्यवहार गर्छन्, दलाल लाग्छन् । लगाइन्छन् । हुँदै नभएका फत्तुर खडा गरेर प्रतिदिन नागरिक लुटिन्छन् । जो सेवा दिन बसेको छ, उसैले जनताको बाध्यताको फाइदा उठाएर लुट्छ ।राज्याधिकारी, जनप्रतिनिधि भनिनेहरूलाई आफ्नो दुनो सोझो भए भयोÙ यता कसैको ध्यानै छैन । हरेक दिन पाइलैपिच्छे सेवाग्राही अनेक बहानामा लुटिन्छन् । सेवाग्राही खिन्न मनले घर फर्किन्छन् । घर फर्केको सेवाग्रही मनोवैज्ञानिक रूपमा आहत हुन्छ । क्षुब्ध हुन्छ । त्यो क्षोभ उसले घरमा पोख्छ ।सरकारी अड्डा र संयन्त्रबाट हुने प्रतिदिनको यातनाका कारण हरेक नागरिक कुनै न कुनै प्रकारले क्षुब्ध छ । विषादग्रस्त छ । हरेक नागरिकको कुनै न कुनै रूपमा सरकारी अड्डामा काम पर्छ र एकपटक त्यहाँ गएर आएपछि उसको मन फेरि फर्केर जान मान्दैन । पटकपटक जानुपर्ने भएमा मानिस उमेरै नपुगी बूढो हुन्छ । लुटिन जान मन कसलाई लाग्छ ! वितृष्णा हुन्छ । वितृष्णाको गुणन हुँदै जान्छ प्रतिदिन । माथि पनि भनियो, हरेक मानिस सरकारी अड्डापीडित छ, कुनै न कुनै विषय र तरिकाले । यसको निराकरण र निदानतर्फ विरलै कुनै पनि सरकारको ध्यान गएको छ ।मालपोत, भन्सार, कर कार्यालयमा मानिस जान्छ कर बुझाउन । कर त जेमा पनि पाइलैपिच्छे बुझाउनुपर्छ र बुझाउँदासमेत बुझिलिनेले घूस पनि खान्छ भने के यसलाई राज्य भएको भनिन्छ ? दस्तुर बुझाएपछि त डाकाहरूले पनि लुट्दैनन् भन्ने पढिएको, सुनिएको हो । सरकारी अड्डामा दस्तुर बुझाउन पनि खुसामद गर्नुपर्छ । यस्तो अवस्था छ भने यो राज्य के हो ? राज्यको अर्थ के हो ? बरु यसलाई समानान्तर हप्ता असुली अखडा भन्दा फरक पर्दैन । पर्छ त ? ओली, ओलीका मन्त्रीहरूलाई सरकारी अड्डाबाट नागरिकले नारकीय अनुभव लिएर फर्किन्छ भन्ने थाहा नहुने भन्ने कुरै छैन । सत्ताधारी र प्रतिपक्षी पार्टीका अरू नेताकार्यकर्तालाई पनि निश्चय नै थाहा छ ।थाहा छ तर गर्छ के सरकार ? यो विषय मन्त्रिपरिषद्मा चर्चाको विषय नै बन्दैन ।नागरिकलाई सेवा सहज रूपमा दिन खै केचाहिँ गर्छ त सरकार भन्ने हो भने उत्तर प्रायः नकारात्मक नै पाइन्छ । मन्त्रिपरिषद्मा त भएनछ, सत्ताधारी दलका बैठकमा त होस् । हुँदैन । सत्ताधारीकहाँ नहुँदा प्रतिपक्षका बैठकमा नागरिककेन्द्री सेवासुविधाबारे चर्चा होस् । अहँ, त्यहाँ पनि हुँदैन । सेवा कसरी सहज बनाउने भन्ने विषयमा कुनै दिन नेकपाको सचिवालयमा एजेन्डा बन्ने गरेकै छैन । प्रतिपक्षको केन्द्रीय समिति, महासमिति, महाधिवेशन त परै पदाधिकारी बैठकमा समेत यस विषयमा प्रस्ताव ल्याइँदैन । जबकि यस व्यवस्थाको स्थापनाको प्रयोजन र उद्देश्य नै लोककेन्द्री शासन थियो, लोकार्पित जनप्रतिनिधिहरूको बाहुल्य होस् भन्ने थियो । तर व्यवहारमा भइदियो नेताहरूको अहंकारको पूजा र केही सीमित व्यक्तिहरूको तुष्टिमा राज्यका सम्पूर्ण सामर्थ्यको विसर्जनजस्तै । त्यसैले केही सीमित व्यक्तिको सेवामा सम्पूर्ण राज्य संयन्त्रको दुरुपयोग गर्नु नै यस प्रथाको विशेषता प्रतीत हुन थालेको छ ।जबकि तीन तहका सरकार छन् र तीनै तहमा नेकपाकै वर्चस्व छ, प्रदेश २ मा बाहेक । त्यहीँ पनि नेकपाको कम सशक्त उपस्थिति छैन । जनादेशका हिसाबले योभन्दा बढीचाहिँ जनताले के गर्नुपर्थ्यो र कार्यप्रदर्शनमा बाधा हुने थिएन भन्ने प्रश्न गर्ने ठाउँ नै नराखी जनादेश पाएको छ । गर्ने इच्छा र इच्छाशक्ति भए वास्तवमा जनताका आकांक्षाहरूको आपूर्तिका लागि कार्यप्रदर्शन गर्न रोक्ने कोही छैन । प्रतिपक्षबाट नराम्रो गर्न त छुटैछुट छ भने, लोकहितमा काम गर्न प्रतिपक्षको अनुमोदन लिनुपर्ने बाध्यता नै छैन । तर गजब त के छ भने, नागरिकमुखी सेवा प्रदान गर्न सहयोग त परै, उल्टै सत्ताधारी र प्रतिपक्षी पार्टीका कार्यकर्ता नागरिक यातना कार्यक्रमहरूमा भने साथसाथै हुन्छन् ।नियमित भोगिने कष्टका अतिरिक्त, हेर्नुहोस् त दुर्भाग्य, सर्वसाधारणले महामारीमा स्वास्थ्य जाँचको अवसरसम्म सहज रूपमा पाएनन् । दिनभर, रातरातभर लाम लागेर परीक्षण गराए, उल्टै बिरामी पर्ने गरी र कतिपयले गराउन पनि पाएनन् । सुरुदेखि नै सतर्क गराउँदागराउँदै पनि महामारी नियन्त्रण गर्न चौतर्फी असफलताकै कारण संक्रमण वन डढेलोझैँ फैलिएको छ । कहाँ रोक्ने, कहाँ थाम्ने, कसैले भेउ पाउने अवस्थै छैन । महामारीको महासंकटका बेलासमेत सर्वसाधारणले सरकारको साथ त परै, आस गर्नुपर्ने, मन राख्ने ठाउँसम्म पाएनन् । मानिस सयकडौँ किलोमिटर पैदलै हिँडेर घर पुगे । घर पुगेर पनि आफ्नो गाउँठाउँमा कुनै इलम गर्ने अवसर पाएनन् । फर्के कतिपय तर फर्केर काम पाएनन् । भोकभोकै परे । फलस्वरूप, महामारीले मर्नेभन्दा आत्महत्या गर्नेहरूको संख्या कहालीलाग्दो हुँदै गएको छ ।फेरि प्रश्न कानभरि प्रतिध्वनित हुन्छ । कसको हो त यो सरकार ? महामारीबाट जोगिन भारततर्फबाट खोलामा हामफालेर यता तर्ने तर यता भोकभकै परेर फेरि उतै फर्किन बाध्य दुःखीको सरकार हो भन्न मिलेन । त्यसैले तिनका घरजहान र लालाबालाको झन् निश्चय नै होइन । हुन्थ्यो भने हजारौँ र क्रमशः लाखौँको संख्यामा उनीहरू उतै फर्किनुपर्ने थिएन । त्यो पनि झन् उता भारतमा आतंकित नै पार्ने गरी संक्रमण फैलिरहेको बेलामा । देशभित्र बसेका र बिदेसिएका कसैले पनि जरुरतका बेलामा राज्यको आश्रय पाउँदैनन् भने जबर्जस्ती यो सरकार तिम्रो हो भन्न मिलेन र सरकारले देशप्रेमको जतिसुकै बखान गरे पनि त्यो देशप्रेम होइन, प्रेमको आडम्बर हो । मात्र नक्साले त देशप्रेम कहाँ थाम्छ र ! नक्साभित्र पर्ने भूभागमा बस्ने मानिस निरन्तर शोषित, पीडित र आतंकित छ भने राष्ट्रवादको दुन्दुभि र देशप्रेमको रागले मानिसमा भक्तिभाव जगाउँदैन ।भर्खरै प्रधानमन्त्री ओलीले मन्त्रिपरिषद् पुनर्गठन गरेको समाचार हातहातमा लिएर प्रचार गर्नेहरूले जेसुकै भनून्, तर यो समाचार सरकार कसको हो भन्ने प्रश्नको उत्तर होइन । यो यस विशद प्रश्नको उत्तर होइन । ईश्वर पोखरेललाई रक्षा मन्त्रालय हेर्ने अभिभाराबाट मुक्त गर्दा र उनलाई प्रधानमन्त्री कार्यालयको अभिभारा दिइनु र विष्णु पौडेललाई अर्थमन्त्री बनाइनु कसरी सरकार कसको हो भन्ने प्रश्नको उत्तर हुन सक्छ ! सरकार कसको हो भन्ने प्रश्न किन उठिरहेछ भने, सरकार बालुवाटार, शीतल निवास र मन्त्री आवासमा होला तर जनतासँग छैन । जनताको कष्टपूर्ण दिनचर्या कसरी कम गर्ने भन्ने विषयमा सरकारको ध्यान र ध्याउन्न दुवै छैन ।अझ प्रस्ट भनौँ, आज कोरोना महामारीले थपेको कष्टका बीच ठ्याक्कै के भन्न सकिने भइयो भने, यो सरकार होला दुईतिहाइ छुनै खोजेको तर यो नेपाली जनताको सरकार भएन, हुनै सकेन । ओलीको भयो । ओलीका मन्त्रीको भयो । उनका कृपापात्रहरूको भयो । साइनबोर्डमा नेपाल सरकार लेखिएको भए पनि व्यवहारमा नेपाली जनमनको भएन । लगातार व्यवहारमा नभएपछि जनताले यस सरकारको अवज्ञा गरे भने त्यसमा आश्चर्य नमाने हुन्छ । नमाने हुन्छ किनभने जनताले अवज्ञा गरेकै कारण आफ्नै पूर्वजले बनाएको भन्ने मौसुफहरूले बिदा लिनुपरेको प्रकरण आज सरकारमा हुनेहरूलाई पक्कै सम्झना होला । कि छैन ? छैन भने २०४६ साल र २०६२६३ सालका पानाहरू फेरि पल्टाएर हेरे हुन्छ । जनताले अवज्ञा गर्ने अवस्था नआओस् भन्ने सुनिश्चित गर्न राज्य जनताको सेवक र रक्षक हो भन्ने व्यवहारमा देखिनुपर्छ । सरकारी संयन्त्रहरूले जनतालाई सास्ती होइन, सेवा प्रदान गरेको हुनुपर्छ ।"
सरकारी बन्धकीमा दलित आयोग,"नीतिगत सुधारमा प्रतिकूलतादलित आयोग हालसम्म सरकारी बन्धकीमा रहेकाले दलित समुदायको स्थितिको अपेक्षित अध्ययनअन्वेषण हुन सकेको छैन । नीतिगत, कानुनी र संस्थागत सुधार गर्नलाई समस्याको पहिचान हुन सकेन । जातीय भेदभाव, छुवाछूत र विभेदको अन्त्य तथा दलित उत्थान, सशक्तीकरण र विकासका लागि नीति तथा कार्यक्रमको तर्जुमा हुन सकेन । दलितसँग सम्बन्धित अन्तर्राष्ट्रिय सन्धिसम्झौता तथा प्रतिबद्धताको कार्यान्वयन भएनभएको अनुगमन तथा मूल्यांकन हुन सकेको छैन ।वर्तमान संविधानबमोजिम केही नयाँ कानुन निर्माण तथा पुराना कानुनको संशोधन भइसक्यो, केहीमा संशोधन हुँदै छ । मौलिक हक कार्यान्वयन गर्न विभिन्न कानुन निर्माण भइसके । यसरी ती कानुन र नीतिकार्यक्रममा दलितको हकहित तथा सरोकारका विषयमा आधिकारिक रूपमा अध्ययन गरी सल्लाह, सुझाव तथा सिफारिस लिने काम भएको छैन । तसर्थ कानुन, नीतिकार्यक्रमहरूको सुधारमा प्रतिकूलता आउनु स्वाभाविक हो ।अन्त्यमा, संविधानले परिकल्पना गरेकै निकायको गठनमा बेवास्ता हुनु हुँदैन । संविधानको मर्म र भावनाविपरीतको उदासीनताप्रति दलित समुदाय मूकदर्शक बनिरहनु पनि हुँदैन । दलित समुदायमाथि पटकपटक विभेदमाथि विभेद थपिने यथार्थलाई हामीले बेवास्ता गरिरहनु हुँदैन । संघर्षको बलमा प्राप्त गरेको अधिकारलाई हामीले छोड्ने कुरा आउँदैन ।तसर्थ दलित आयोगमा आवश्यक संरचना, पदाधिकारीको नियुक्ति, उचित प्रविधि, दक्ष कर्मचारीको व्यवस्थापन यथाशीघ्र गर्नुपर्छ । राष्ट्रिय दलित आयोगलाई, सम्पूर्ण दलित समुदाय र दलितहरूको हकअधिकारको वकालत गर्ने निकायलाई सरकारी बन्धकीबाट तत्काल मुक्त गर्नुपर्छ ।"
श्रीमान् नेता हुँदाको बह,"नेताकी श्रीमती कर्मठ, व्यावहारिक, कार्यकर्ताको मन जित्ने, सोझी, सहनशील र शालीन हुनुपर्छ भन्ने हामीले सुन्दै आएका छौँ । सफल नेता बनाउन श्रीमतीको ठूलो योगदान हुन्छ । आफ्नो इच्छा दबाएर भए पनि श्रीमान्लाई हरेक किसिमले मद्दत गर्नुपर्छ । साथै पुरुषले नेता बन्ने प्रक्रियामा परिवारका अन्य सदस्यको पनि त्यत्तिकै सहयोग पाउँछन् । तर जब महिलाको विकासको कुरा आउँछ, त्यति बेला पारिवारिक, सामाजिक र आर्थिक बाधाअडचनको सामना गर्नुपर्छ । त्यसमा पनि मधेसका महिलाहरूलाई अरू समुदायका महिलाका तुलनामा कैयौँ गुणा बढी यस्ता बाधाअडचन हुन्छन् । श्रीमान् सहयोगी पाइहाले पनि श्रीमान्को परिवारले महिला राजनीतिमै लाग्ने चाहनाको प्रायः कदर गर्दैनन् । नेतृत्व गर्न सक्ने क्षमता भएका नेताका श्रीमतीले आफूलाई लागेको कुरा बोले उत्ताउली भएको आरोप लगाएर अघि बढ्न दिइँदैन । अर्कातर्फ, नेता श्रीमान्ले श्रीमतीलाई प्रायः कठपुतलीका रूपमा राजनीतिमा ल्याउँछन् । श्रीमान्ले भनेको नमाने अगाडि बढ्न धेरै गाह्रो हुने कुरा कतिपय महिला नेत्रीले स्विकार्छन् ।कुनै महिलाको विवाह राजनीति गर्ने व्यक्तिसँग भएको छ भने विवाहअघि उनले आफ्नो पेसाव्यवसायका लागि गरेको संघर्ष र अनुभवबाट सिकेका विषयलाई राजनीतिमा लगाउँछु भन्दा पचाइँदैन । समाजमा हुने टीकाटिप्पणीले ती महिलालाई यति कमजोर बनाउँछन्, उनी घरमै चुप लगेर बस्न बाध्य हुन्छिन् । जब उनले कतै जागिर पाउँछिन्, त्यति बेला श्रीमान्का कारण जागिर पाएको मानिन्छ । कुनै विषयमा पढ्न खोज्दा श्रीमान् नेता भएका कारण उनको छनोट भएको र कतै कार्यक्रममा जाँदा नेताकी श्रीमती भएकैले मान पाएको भनिन्छ । यस्ता भनाइले ती महिलाको हौसलालाई कति टुटाउँछ होला ? कतिचोटि तिनको आत्मविश्वास गुम्छ होला ? आफ्ना खुट्टामा उभिने इच्छालाई सदासदाका लागि मनभित्र कैद गर्दाको विवशतालाई कसैले बुझ्न सक्दैन । नेताकी श्रीमतीभन्दा पहिले महिलाका रूपमा उनको क्षमता र गुणलाई ग्रहण गर्ने संस्कृतिको विकास हुनु जरुरी छ । के नेताका श्रीमती नेता हुन् सक्दिनन् ? के हरेक ठाउँमा उनको श्रीमान्लाई नै जोडेर हेर्न आवश्यक छ ? नेता बन्ने सबै क्षमता हुँदाहुँदै नेतासँग विवाह भएकै कारण महिलाले राजनीतिमा आउन पाएका छैनन् । सधैँ श्रीमान्कै छायामा बस्नुपर्ने अवस्था र समाजले हेर्ने नजर बदलिनुपर्छ ।मंगलादेवी सिंहले प्रजातन्त्रको बहालीसँगै राज्यको हरेक निकायमा महिलाको अर्थपूर्ण सहभागिताको माग उठाउनुभएको थियो । लामो संघर्ष गरे पनि उहाँ गणेशमान सिंहको छायामै रहनुभयो । हाम्रो समाजले उहाँलाई कहिल्यै नेत्रीका रूपमा स्विकारेन । नेताको भाइ, दाइ वा छोरा राजनीतिमा आउँदा समाजलाई अप्ठ्यारो हुन्न तर श्रीमती आउनेबित्तिकै समस्या पर्छ । पितृसत्तात्मक सोचका कारण यस्तो भएको हो ।हाम्रोमा अझै पनि महिलालाई चिनाउँदा कसैकी छोरी, श्रीमती, बुहारी वा आमा भन्नुपर्छ । पुरुषप्रधान नेपाली समाजले महिलाको परिचय खोसिदिएको छ । आफ्नै कर्मले पहिचान बनाउन खोज्दा धेरै समस्या बेहोर्नुपरिरहेछ । नेताकी श्रीमतीको पनि हरेक क्षेत्र वा निकायलाई नेतृत्व गर्ने साहस र क्षमता हुन सक्छ र त्यसलाई समाजले स्विकार्न गाह्रो मान्नु हुन्न । परापूर्वकालदेखि नै नेपाली समाज पुरुषप्रधान भएकाले हरेक पुरुषमा पितृसत्तात्मक सोच र व्यवहार हाबी छ । कुनै समुदाय वा परिवारमा यस्तो सोच कम होला, कुनैमा बेसी । संविधानमा महिला सशक्तीकरणका विषयहरू आए, महिला तथा पुरुष नेताहरूले महिला अधिकारका चर्का भाषण गरे, सामाजिक अभियन्ताहरूले लैंगिक समानताका नारा लगाए तर व्यवहारमा महिला र पुरुषबीच भेदभाव र असमानता अझै कायम छ ।दुःख तब लग्छ जब पुरुष नेतागण मञ्चमा उफ्रीउफ्री म महिलावादी हुँ, महिलाको उत्थान हुनैपर्छ र महिलाले समान अवसर पाउनैपर्छ भन्छन्् तर उनीहरूका श्रीमती, छोरी र परिवारका अन्य महिलाले विभिन्न हिंसा तथा अन्याय सहनुपरिरहेको छ । पुरुष नेता मात्र होइन, महिला नेत्री तथा समाजका अगुवाहरू पनि महिलाको विकासमा अवरोधकका रूपमा देखा परेका छन् । यसले झनै हाम्रो मन दुखाएको छ । अगाडि पुगेका महिलाहरूले पितृसत्तात्मक सोचका कारण अरू महिलाले भोगेका दुःख, पीडा, हिंसा, अन्याय, शोषण देखेर पनि विरोध नगरिदिँदा यस्ता दुर्व्यवहार सहन आममहिला बाध्य भएका छन् । २१ औँ शताब्दीमा पनि हरेक ठाउँमा लैंगिक विभेद महसुस गर्न सकिन्छ । आफूलाई सभ्य, सुसंस्कृत भएको घोषणा गर्ने परिवारमा समेत महिलाको जीवनलाई नियन्त्रण गरिन्छ । नेपाली परिवेशमा महिला आर्थिक तथा सामाजिक रूपमा पिछडिएका छन् । उनीहरूले चाहेर पनि घरबाहिर निस्किने आँट गर्दैनन् । खास गरी मधेसमा यस्तो अवस्था बढी छ । महिला नेतृत्वलाई न घरमा पचाइन्छ न बाहिर । जतिसुकै महिला सशक्तीकरणका विचार आए पनि पुरुषहरूले आफ्नो घरका महिलाका लागि पनि उक्त विचार लागू हुनुपर्छ भनेर सोच्दैनन् । धेरै महिला राजनीतिमा आउन चाहन्छन् तर समाजको डर र आत्मविश्वासको कमीले मुखमा पट्टी बाँधेर चारदिवारीभित्र बस्न बाध्य छन् ।हाम्रो समाजमा शक्ति सन्तुलनको डोरी पुरुषको पकडमा हुन्छ । पिता, दाजुभाइ, श्रीमान्, ससुरा, देवर वा छोराका नाममा महिलाको अभिभावकत्वको जिम्मेवारी लिने प्रवृत्ति छ । महिलाहरू आफ्नो इच्छा र क्षमताबाट राजनीतिमा आउनुपर्छ । नातावाद र कृपावादबाट आउने महिलाहरूले कुनै पनि हालतमा आफूले पाएको पद वा स्थानको सदुपयोग गर्न सक्दैनन् । त्यस्ता महिलाहरू कठपुतली हुन्छन् । समग्र महिलाको हितमा तिनले कम गर्न सक्दैनन् । महिलाहरू कठपुतली भएका थुप्रै उदाहरण चुनावताका देख्न पाइन्छ । श्रीमानले टिकट नपाउने अवस्था भए उनकी श्रीमतीलाई राजनीतिमा कुनै इच्छा वा भनौँ क्षमता नभए पनि टिकट दिइन्छ । राजनीतिमा लामो समयदेखि संघर्ष गर्दै आएका महिला नेतृहरूलाई पाखा लगाउने प्रवृत्तिले गर्दा नेताका श्रीमतीलाई राजनीतिमा स्विकार्न गाह्रो भएको हो । गएको स्थानीय, प्रदेश र प्रतिनिधिसभाको चुनावबाट केही यस्ता महिला आए जसलाई न सही गर्न आउँछ न त कुनै समस्या राख्न नै । प्रदेश२ का केही महिला वडाध्यक्षले श्रीमान्लाई बैठकमा लैजाने र सबै काम श्रीमान्लाई सोधेर मात्र गर्ने गर्छन् । उनीहरू भने घरकै काममा व्यस्त हुन्छन् । श्रीमान् वा घरको अन्य पुरुष सदस्य वडा कार्यलयमा भेटिन्छन् । अन्यत्र पनि स्थिति खासै फरक छैन । यस्ता उदाहरणले गर्दा नेताकी श्रीमतीलाई राजनीतिमा पचाउन गाह्रो हुनु स्वाभाविक हो । नेतृत्व गर्ने क्षमता नभए पनि नेताहरूले आफ्ना श्रीमतीलाई स्थान दिने गरेका कारण राजनीतिमा परिवारवाद हाबी भइरहेछ । प्रायः यस्तै हुने गरेकाले सबै नेताका श्रीमतीलाई एउटै ठाउँ वा परिवेशमा राखेर समाजले औँला तेर्स्याउने गर्छ । राजनीतिमा आफ्नो जीवन दिने महिलाहरूले जब परिवारवाद र कृपावादका कारण अवसर पाउँदैनन् तब किन यस्तो भयो भनेर प्रश्न उठ्नु स्वाभाविक हो ।राजनीतिमा महिलाहरूले प्रवेश गर्दा उनीहरू प्रतिनिधित्व गर्न आएका हुन् कि नेतृत्व भन्ने प्रश्नको जवाफ खोज्ने प्रयास हामीले गर्नुपर्छ । महिलाहरू नगण्य मात्रामा राजनीतिमा छन् । इच्छा, नेतृत्व क्षमता, आफ्नो कुरा बिनाहिचकिचाहट राख्न सक्ने साहस र पढाइलेखाइ भएका महिलाहरू राजनीतिमा आउन खोजे कसैकी पत्नी वा छोरी हो भन्ने मात्र ठान्नु हुन्न । उनीहरूसँग भएको क्षमताका आधारमा पहिचान र सम्मानका साथ राजनीतिमा स्वागत गर्न जरुरी छ । हैन भने महिलाहरूले कहिले पनि पितृसत्तात्मक सोच र व्यवहारबाट बाहिर आएर लैंगिक सशक्तीकरणमा आफ्नो भूमिका इमानदारीका साथ निभाउन सक्दैनन् ।नेताकी श्रीमती हुनुअघि महिला मातापिताको सपनालाई नेतृत्व दिने छोरी हो । विभिन्न समस्याका बावजुद आफूलाई शिक्षित बनाउन मिहिनेत गर्ने विद्यार्थी हो । महिलाहरूले पनि आफू र आफ्नो परिवारलाई उभ्याउन जीवन खर्चेका हुन्छन् । जिम्मेवार नागरिकका रूपमा देशका लागि केही गर्न चाहन्छन् उनीहरू पनि । नेताकी श्रीमतीलाई पनि सामान्य छोरी, नारी वा मानव भनेर बुझिदिने हो भने, उसले आफ्नो काम गर्ने क्षेत्र आफ्नो इच्छा र क्षमताअनुसार आफैँ रोज्ने स्वतन्त्रता पाउँछे । नेताका रूपमा भन्दा पनि पतिका रूपमा श्रीमान्को भूमिका महिलाका लागि महत्त्वपूर्ण हुन्छ ।महिला सशक्तीकरणको पक्षमा बोल्नेहरूले लैंगिक विभेद र यस्ता मनोविज्ञानलाई हटाएर समतामूलक समाज बनाउन मन, वचन र कर्मले लाग्नुपर्छ । सबै एकढिक्का भएर आवाज उठाए महिलाहरूले खुलेर हरेक क्षेत्रमा आफ्नो पहिचान बनाउन सहज हुन्छ । जसरी एउटा बालकलाई सक्षम पुरुष बनाउन परिवार र समाजको प्रत्यक्ष वा अप्रत्यक्ष सहयोग चाहिन्छ, त्यसै गरी एउटी बालिकालाई पनि सक्षम महिला बनाउन सबैको साथ जरुरी छ ।"
बिहारमा भाजपाको अग्निपरीक्षा,"नेपालको सीमावर्ती भारतको राज्य बिहारमा यतिबेला चुनावी सरगर्मी निकै बढेको छ । भारतको केन्द्रीय चुनाव आयोगले सेप्टेम्बर २५ मा राज्यमा विधानसभा चुनावको घोषणा गरेसँगै चुनावी माहोल तातेको हो । आयोगले बिहारको २४३ विधान सिटका लागि अक्टोबर २८, नोभेम्बर ३ र ७ का लागि मतदानको मिति तय गरिसकेको छ । तीन चरणमा हुने चुनावमा करिब साढे सात करोडले मतदान गर्नेछन् । कोभिड१९ को महामारीबीच भारतमा हुन गइरहेको यो पहिलो चुनाव हो । त्यसकारण पनि यो चुनावले महामारीको रोकथामका लागि केन्द्र र प्रदेश सरकारले गरेको प्रयास र प्रदेश सरकारले विगत पाँच वर्षमा गरेका कामप्रति जनमतको बुझाइ पनि प्रस्ट हुनेछ । गत वर्षको लोकसभा चुनावपछि भएका राज्य चुनावहरूमा एकपछि अर्को हार व्यहोरेकाले पनि नरेन्द्र मोदी सरकार र भारतीय जनता पार्टी (भाजपा) का लागि पनि बिहारको चुनाव अर्को अग्निपरीक्षा हुने ठानिएको छ । विगतदेखि नै बिहार राजनीतिमा जातीय समीकरण निर्णायक रहँदै आएको छ । यही जातीय समीकरणलाई आधार बनाएर चुनावी समीकरण बन्ने गरेको छ । र त्यसैअनुसारको उम्मेदवार पनि चयन पनि गर्ने गरिएको छ । जातीय समीकरणले प्रमुख भूमिका खेल्ने भएकाले गठबन्धन निर्माणदेखि सिट बाँडफाँट र उम्मेदवार चयन पनि त्यसैअनुसार हुने गरेको छ । सन् २०११ को जनगणनाअनुसार बिहारको १० करोड जनसंख्यामा पिछडा वर्ग (ओबीसी) र अति पिछडा वर्ग (ईबीसी) को हिस्सा ५० प्रतिशतभन्दा बढी छ । जसमा सबैभन्दा बढी करिब १५ प्रतिशत यादव छन् । त्यसैगरी करिब कुशवाहा (कोइरी) ६४ प्रतिशत र कुर्मी ४ प्रतिशत छन् । त्यसैगरी करिब १७ प्रतिशत मुस्लिम छन् । दलितसहितको अनुसूचित जाति (एसी) १६ प्रतिशत छन् भने करिब १७ प्रतिशत उच्च जाति छन् । उच्च जातिमा भूमिहार, ब्राह्मण, राजपुत र कायस्थ पर्छन् । यसमा भाजपाको पकड रहेको छ । पिछडा वर्गमा पर्ने कुर्मी जातिमा नितिशकुमार आफैँ पनि कुर्मी भएकाले एनडीए बलियो देखिन्छ । दलितमध्ये सबैभन्दा धेरै जनसंख्या दुसाध (पासवान) को छ । उक्त जातिमा एलजेपीको राम्रो पकड रहेको मानिन्छ । त्यसबाहेक पूर्व मुख्यमन्त्री जितनराम माझी आफैँ महादलितको भएकाले त्यो समुदायमा उनको बलियो पकड रहेको छ । बिहारको राजनीतिमा विगतदेखि नै अति पिछडा वर्ग (ईबीसी) र मुस्लिम र यादव समीकरण (एमवाई) लाई निर्णायक शक्ति मानिँदै आएको छ । एमवाई समीकरण सधैजसो लालु यादवको राजदको पक्षमा रहँदै आएको हुँदा सत्तारूढ गठबन्धनको प्रयास त्यसलाई तोड्नमा छ । गत वर्षको लोकसभा चुनावमा राज्यका सबै ४० सिट जितेको सत्तारूढ राष्ट्रिय लोकतान्त्रिक गठबन्धन (एनडीए) विधानसभा चुनावमा पनि त्यही नतिजा दोहोर्याउन चाहन्छ भने राष्ट्रिय जनता दल (आरजेडी) र भारतीय राष्ट्रिय कंग्रेसलगायतको विपक्षी महागठबन्धन पुनः एक पटक सन् २०१५ को परिणाम निकाल्न जोडतोडका साथ लागिपरेका छन् । पाँच वर्षअघि आरजेडी ८० सिट जितेर पहिलो पार्टी बनेको थियो दोस्रोमा जेडीयूले ७१ सिट हात पारेको थियो । भाजपा भने ५३ सिटमा सीमित भएको थियो । त्यसैगरी कांग्रेसले २७ सिट जितेको थियो । वाम पार्टीहरूले भने तीन सिट मात्र जितेका थिए । एलजेपीले २, कुशवाहाको आरएलएसपीले दुई र हमले एक सिट जितेका थिए । तर पाँच वर्षको अवधिमा बिहारको राजनीतिक समीकरणमा ठूलै फेरबदल भएको छ । अघिल्लो चुनावमा महागठबन्धनको साथमा रहेको मुख्यमन्त्री नितिशकुमारको जनता दल युनाइटेड (जेडीयू) यस पटक भाजपासँगै एनडीएमा छ भने त्यतिबेला एनडीएमा रहेको लोकजनशक्ति पार्टी (एलजेपी) गठबन्धनबाट बाहिरिएको छ । त्यसैगरी यसअघि महागठबन्धनमा रहेका राष्ट्रिय लोकसमता पार्टी (आरएलएसपी) का उपेन्द्र कुशवाहले अन्य साना दलसँग मिलेर तेस्रो मोर्चा बनाएका छन् भने माझी एनडीएमा सामेल भएका छन् । बिहारमा राजनीतिक गठबन्धनमा हुने फेरबदलका पछाडिको प्रमुख कारण यहाँको जातीय समीकरण नै हो । दुवैले बिहारको जातीय समीकरणलाई आफू अनुकूल पार्न त्यहीअनुसारको रणनीति अख्तियार गरेका छन् । विगतमा जस्तै यस पटक पनि भोट बैंकलाई हेरेर पुरानो भत्काउने र नयाँ बनाउन भएको छ । वामपन्थीहरू पनि सामेल भएपछि विपक्षी महागठबन्धन थप बलियो बनेको विश्लेषण गरिएको छ । बिहारमा वामपन्थी पार्टीहरूको निर्णायक हैसियत नरहे पनि संगठित कार्यकर्ता भएकाले दुई दर्जन स्थानमा उनीहरूले चुनावी परिणामलाई तलमाथि पार्ने हैसियत राख्छन् ।गठबन्धनमा भएको फेरबदल र सरकारविरुद्ध बढ्दो असन्तुष्टिका कारण नितिशका लागि यो चुनाव निकै चुनौतीपूर्ण हुने राजनीतिक विश्लेषकहरूको ठम्याइ छ । त्यसमाथि नितिशकुमारको विकास पुरुष र सुशासन बाबुको विगतको जस्तो गाढा पनि नरहेको उनीहरू दाबी गर्छन् । कोभिड१९ को महामारीले आगोमा घिउ थप्ने काम गरेको छ । महामारी नियन्त्रणका लागि गरिएको लकडाउनका कारण बिहारबाट अन्य राज्यमा पुगेका प्रवासी कामदारहरूले निकै नै सास्ती खेप्नुपरेको थियो । गाउँ फर्केपछि पनि रोजगारीको व्यवस्था नहुँदा ती कामदारहरूमा सरकारप्रति तीव्र आक्रोश रहेको बुझिन्छ ।भाजपासँगै एउटै गठबन्धनमा रहेका कारण कामदारहरूको आक्रोश नितिशतर्फ सोझिन पुगेको विश्लेषकहरूको बुझाइ छ । त्यसका अतिरिक्त करार शिक्षक र आशा कार्यकर्ताको तलब सुविधा जस्ता मुद्दाले पनि एनडीएलाई केही असहज बनाउने देखिन्छ । नितिश सरकारविरुद्धको विगतको तुलनामा असन्तुष्टि बढेको देखेर नै एनडीएले पनि लोकसभा चुनावमा यस पटक पनि जस्तै नरेन्द्र मोदीको अनुहार लाई नै अघि सारेको छ । तर नितिशका केही पक्ष अझै बलिया छन् । राज्यमा मदिरा निषेध र पञ्चायत चुनावमा ५० प्रतिशत आरक्षणको व्यवस्थाले महिलाहरूको ठूलो समर्थन नितिशलाई रहेको छ । विपक्षी महागठबन्धनमा पनि समस्या नभएका होइनन् । आरजेडीभित्र तेजस्वी यादवको नेतृत्व शैलीलाई लिएर असन्तुष्टि बढ्दो छ । भाजपा त्यसलाई भजाउने प्रयासमा छ । त्यसबाहेक विपक्षी गठबन्धनका सामु सबैभन्दा ठूलो चुनौती भनेको लालु राजको भूत पनि हो । एनडीएले लालु यादवको जंगल राज फर्कने दाबी गरिरहेको छ । तर त्यसप्रति मतदाता आश्वासन हुने सम्भावना कम देख्छन् पटनाका राजनीतिक विश्लेषक तथा एन सिन्हा इन्स्टिच्युट अफ सोसल स्टडिजका पूर्वनिर्देशक डीएम दिवाकर । नितिशले नै शासन गरेको १५ वर्ष भइसक्यो । मतदाताले गएको १५ वर्षमा के भयो भनेर सोधिरहेका बेला लालुको शासनको कुरा गर्दा पत्याउने अवस्था रहन्न । लालुको शासनकै नकारात्मक कुरा गर्ने भनेको आफ्नो शासनमा केही राम्रो गर्न नसकेको आफैंले स्विकारेको जस्तो देखिन्छ, उनले भने उनीहरूलाई आफूले गरेको विकासको मुद्दाले भोट पाइँदैन । त्यही भएर लालुको नाममा डर देखाउन खोजिरहेका छन् । त्यसले यस पटक काम गर्ला जस्तो लाग्दैन । उपेन्द्र कुशवाहाको मोर्चामा सामेल रहेको असादुद्दिन ओआईसी नेतृत्वको एआईएमआईएमले मुस्लिम मत तानेको खण्डमा विपक्षी महागठबन्धनलाई नोक्सान हुने सम्भावना पनि रहेको छ । तर यसपटक चिराग पासवानको एलजेपीमाथि सबैको नजर छ । बिहारको चुनावी रणभूमिमा ३७ वर्षीय पासवानको एनडीएबाट बाहिरिने निर्णयसँगै बिहारको चुनावी पारो एकाएक उकालो लाग्यो । विश्लेषकहरूले पासवानप्रतिको युवाहरूको आकर्षण र रामविलास (बुबा) को सहानुभूतिका कारण एलजीपीले पाउने मतको चुनावी परिणाममा निर्णायक भूमिका खेल्ने दाबी गरेका छन् । केन्द्रमा एनडीएमै रहेको एलजीपी बिहारमा भने नितिशकुमारप्रति रुष्ट रहँदै आएको थियो । नितिशले जितनराम माझीलाई बढी भाउ दिएको भन्दै पार्टीका अध्यक्ष चिराग पासवान नितिशसँग टाढिँदै गएका थिए । अर्कोतर्फ भाजपाको नितिशलाई सकेसम्म पाखा लगाउने योजना थियो । स्रोतका अनुसार आन्तरिक सर्वेक्षणले पार्टीले पहिलो स्थान हासिल गर्ने देखाएपछि जेडीयूलाई किनारा गर्ने रणनीति पनि बनाइएको थियो । र, पार्टीको एउटा पंक्ति एलजेपीसँग मिलेर चुनाव लड्न चाहन्थ्यो । तर पछि जेडीयूलाई बाहिर राख्दा ऊ विपक्षीसँग मिल्न सक्ने र त्यसले थप नोक्सान हुने विश्लेषणपछि नितिशलाई नै मुख्यमन्त्रीको उम्मेदवार स्वीकार गरेर चुनावमा जाने निर्णयमा पार्टी नेतृत्व पुगेको बुझिएको छ । भाजपाको उक्त निर्णयपछि एलजेपीले एनडीएबाट बाहिरिने निर्णय गर्यो । तर भाजपाले चुनावी परिणाम आफू अनुकूल आएको खण्डमा लोजपालगायत दलको साथ लिएर सरकार गठन गर्ने रणनीति पनि बुझेको देखिन्छ । लोजपासँगको सम्बन्ध कायम राख्नु र लोजपाले भाजपाका विरुद्ध उम्मेदवारी दिनुलाई पनि त्यही रणनीतिको पृष्ठभूमिमा हेरिएको छ । लोजपाले ११५ सिटमा उम्मेदवारी दिने आँट जुटाउनुका पछाडि पनि भित्री रूपमा भाजपाको आडभरोसा रहेको विश्लेषकहरू बताउँछन् । यसरी हेर्दा भाजपाले एकातिर जेडीयूसँग मिलेर चुनाव लड्ने र अर्कोतर्फ लोजपालाई पनि सँग सार्ने रणनीति बुनेको प्रस्ट हुन्छ । यदि जेडीयूले राम्रो सिट ल्यायो भने उसँग मिलेर सरकार बनाउने यदि लोजपाले सन्तोषजनक सिट ल्यायो भने उसलाई साथमा लिने भाजपाको योजना रहेको बुझ्न सकिन्छ । राज्यमा नेतृत्व बलियो नभएकै कारण भाजपालाई सधैं एउटा वैशाखीका खाँचो पर्दै आएको छ, यसपटक पनि त्यो वैसाखी छाड्ने हिम्मत देखाएन । त्यही भएर नितिशको पछि लागेका हो, उनले भने । नितिशको साथ उभिँदा भाजपाको केही भोट लोजपा र विपक्षीमा जाने जोखिम पनि रहेको उनको दाबी छ । तर अन्तिम नतिजाका लागि भने नोभम्बर १० को मतपरिणाम कुर्नैपर्ने हुन्छ ।"
थाइल्यान्डको प्रदर्शनमा २२ पक्राउ,"बैंकक (एजेन्सी) प्रधानमन्त्रीको राजीनामा तथा नयाँ संविधानको माग गर्दै थाइल्यान्डको राजधानी बैंककमा गरिएको प्रदर्शनका क्रममा प्रभावशाली केही नेतासहित २२ जना पक्राउ परेका छन् । प्रदर्शनकारीले राजाको अधिकार कटौती गरी पूर्ण लोकतन्त्र बहालीको माग गरेका छन् । प्रदर्शन चर्केपछि सरकारले संकटकाल जारी गर्दै पाँच जनाभन्दा बढीलाई भेला हुन रोक लगाएको छ । लोकतन्त्र पक्षधरहरूले बुधबार राजधानी बैंककस्थित लोकतान्त्रिक स्मारकमा बृहत् प्रदर्शन गरेपछि बिहीबार बिहानदेखि प्रदर्शनमा रोक लगाइएको हो । थाई नरेश महा भाजिरालंकर्ण जर्मनीबाट फर्किने क्रममा आन्दोलनरत समूहले राजाविरुद्ध नाराबाजी गरेका थिए । शान्तिपूर्ण प्रदर्शन तथा ठूला भेला रोक्न कडा संकटकालीन आदेश जारी गरेको विपक्षी नेताहरूले बताएका छन् । प्रहरीले केही प्रभावशाली नेतासहित २२ जनालाई पक्राउ गरेको विपक्षी समूहले बताएको छ । आन्दोलनरत समूहले पक्राउ परेकाहरूको रिहाइ तथा नागरिक अधिकारको माग गर्दै प्रदर्शन जारी राखेका छन् । प्रदर्शनमा सहभागीले हाम्रा साथीहरूलाई रिहा गर भन्दै नाराबाजी गरेको बीबीसीले जनाएको छ । विद्यार्थी समूहहरूले नेतृत्व गरेको प्रदर्शनका सहभागीले प्रधानमन्त्री प्रयुथ चानओचाको राजीनामाको माग गर्दै प्रदर्शन चर्काएका हुन् । पूर्वसेना प्रमुख चानओचा गत वर्ष भएको विवादास्पद चुनावमार्फत प्रधानमन्त्री बनेका हुन् । त्यसअघि सन् २०१४ मा उनले एक रक्तपातविहीन कू मार्फत शासनसत्ता सम्हालेका थिए । प्रहरीले केही प्रदर्शनकारीलाई पक्राउ गरिएको स्वीकार गरेको छ । यद्यपि, पक्राउ परेकाहरूको विवरण भने सार्वजनिक गरिएको छैन । आन्दोलनकारीले आफ्ना गतिविधिलाई हिंसात्मक बनाएपछि शान्ति तथा सुव्यवस्था कायम गर्न कम्तीमा २२ जना प्रदर्शनकारीलाई नियन्त्रणमा लिई प्रहरी हिरासतमा राखिएको छ । आवश्यक अनुसन्धानपछि उनीहरूलाई रिहा गरिनेछ, राष्ट्रिय प्रहरी प्रवक्ता यिङग्युस थप्जुमनोङले भने । थाइल्यान्डमा राजतन्त्र र राजपरिवारविरुद्ध बोल्न वा लेख्न नपाइने कानुनी व्यवस्था भए पनि प्रदर्शनकारीहरूले राजाविरुद्ध नाराबाजी गरेपछि शान्ति र सुव्यवस्था कायम गर्न संकटकाल लगाउनुपरेको सरकारले जनाएको छ । लोकतन्त्रका लागि भन्दै युवाहरूले गर्दै आएको आन्दोलन थप हिंसात्मक बन्ने देखेपछि देशमा संकटकाल लगाउनुको विकल्प नदेखिएको सरकारी अधिकारीको दाबी छ । प्रदर्शनकारीले नागरिक अधिकारका लागि बैंककका सडकमा ओर्लिन र आन्दोलनलाई थप सशक्त पार्न आह्वान गरेको अन्तर्राष्ट्रिय सञ्चारमाध्यमले जनाएका छन् । पछिल्लो समय राजा भाजिरालंकर्णको भूमिकाका कारण अधिकांश थाई जनताहरू रुष्ट देखिन्छन् । बैंककस्थित सैन्य इकाईको निर्देशन आफ्नो हातमा लिनुका साथै अन्य शक्ति केन्द्रित गरेपछि भाजिरालंकर्णप्रति सर्वसाधारणहरू असन्तुष्ट बनेका हुन् ।"
नवनियुक्त अर्थमन्त्रीको पहिलो निर्णय २० अर्ब ऋण !,"नवनियुक्त अर्थमन्त्री विष्णु पौडेलले पदभार सम्हालेका छन् । राष्ट्रपति भवन शीतलनिवासमा बिहीबार राष्ट्रपति विद्यादेवी भण्डारीबाट पद तथा गोपनीयताको शपथ लिएलगत्तै पौडेलले सिंहदरबार पुगेर पदभार ग्रहण गरेका हुन् । अर्थ सचिव शिशिर ढुंगाना, राजस्व सचिव रामशरण पुडासैनी, मन्त्रालयका महाशाखाका प्रमुख तथा अर्थ मन्त्रालय मातहतका विभागीय प्रमुखसँग उनले केहीबेर ब्रिफिङ लिएका थिए । पदभार ग्रहण गरेलगत्तै पौडेलले विश्व बैंकसँग ऋण लिन प्रक्रिया अघि बढाउनेसम्बन्धी निर्णय गरेका छन् । दुई सय मिलियन अमेरिकी डलर (करिब २० अर्ब रुपैयाँ) ऋण स्वीकार गर्ने प्रस्ताव तयार पारी मन्त्रिपरिषद्मा पेस गर्ने निर्णय अर्थमन्त्री पौडेलले गरेको अर्थ सचिव ढुंगानाले जानकारी दिए । यो ऋण बजेटरी सहायताअन्तर्गतको हुनेछ, उनले भने, ऋण प्राप्त भए हाम्रा प्राथमिकताका क्षेत्रमा खर्च गर्न पाउनेछौं । जसको ब्याजदर ०७५ प्रतिशत मात्रै हुनेछ । अर्थमन्त्रीले निर्णय गरिसक्नुभएकाले अब हामीले प्रस्ताव तयार पारी मन्त्रिपरिषद्मा पठाउँछौं, उनले भने । दातृ निकायसँग ऋण लिने विषय नियमित भए पनि हालको अवस्थामा विशेष महत्त्व छ । विश्वव्यापी रूपमा कोभिड१९ का कारण आर्थिक गतिविधि कम भई राजस्व संकलनमा कमी आइरहेको छ । सरकारी खर्चको चाप कम भएको छैन । खर्चको स्रोत जुटाउन आन्तरिक ऋण, वैदेशिक सहायता तथा ऋण लिने कार्यलाई सरकारले प्राथमिकता दिइरहेको छ ।महालेखा नियन्त्रकको कार्यालयको तथ्यांकअनुसार मंगलबारसम्म चालु खर्चकै लागि राजस्वले धान्न छाडिसकेको देखिन्छ । अर्थात् मंगलबारसम्म १ खर्ब ६० अर्ब १३ करोड रुपैयाँ राजस्व संकलन भएकोमा १ खर्ब ६६ अर्ब ६८ करोड ६३ लाख रुपैयाँ चालु खर्च भइसकेको छ । चालु शीर्षकका लागि केही रकम र अन्य क्षेत्रको खर्चका लागि गत वर्षको मौज्दात, आन्तरिक ऋण तर वैदेशिक सहायताको रकम उपयोग गर्नुपरेको छ । यसले बचतमा रहेको राष्ट्रिय ढुकुटीको अंश घटाउँदै लगेको अर्थका अधिकारीहरूको भनाइ छ । राजस्व उठाउन जोड दिनुका साथै सुविधाभोगी ठूलो संरचनाका सार्वजनिक निकायको खर्च कटौतीमा पौडेलले कठोरता देखाउनुपर्ने सरोकारवाला अधिकारीले सुझाएका छन् । पौडेल दोस्रो पटक अर्थमन्त्री भएका हुन् । २०७२ कात्तिकमा अर्थमन्त्री हुँदा उनले अघिल्ला अर्थमन्त्री रामशरण महतले ल्याएको बजेट कार्यान्वयन गर्नुपरेको थियो । यस पटक पनि उनले पूर्वअर्थमन्त्री युवराज खतिवडाले ल्याएको बजेट कार्यान्वयन गर्नुपर्नेछ ।"
लाइसेन्सबिनै कमोडिटी एक्सचेन्ज सञ्चालन,"कागजात नपुगेको भए भन्नुपर्यो, वर्षौंसम्म त्यत्तिकै थन्काएर राख्नु त भएन नि, ती अधिकारीले भने, यति लामो समयसम्म आवेदन अध्ययन गर्न बोर्डलाई केले रोकेको थियो ? धितोपत्र बोर्ड गैरजिम्मेवार बनेकै कारण कमोडिटी बजार सञ्चालन हुन नसकेको उनको आरोप छ ।सुरुमा केकति एक्सचेञ्ज कम्पनीलाई अनुमति दिने भन्नेबारे बोर्ड केही बोलेको थिएन । दोस्रो पटक आवेदन आह्वान गर्दा दुई वटा कम्पनीलाई मात्र अनुमति दिने निर्णय गरेको थियो । अहिले उक्त निर्णयविपरीत अनुमति दिने तयारी बोर्डले गरेको स्रोतले बताएको छ । कि त प्राप्त सबै कम्पनीलाई आवेदन दिने, नभए प्राप्त सबै आवेदन रद्द गरी नयाँ आवेदन आह्वान गर्ने भन्नेबारे छलफल भइरहेको छ, स्रोतले भन्यो ।प्राप्त आवेदन खारेज गरी फेरि नयाँ आह्वान गर्ने विषयमा बोर्ड सञ्चालक समितिमा विवाद देखिएको छ । छलफलमा सञ्चालकहरूले आवेदन खारेजीको औचित्यमाथि प्रश्न उठाएपछि बोर्ड व्यवस्थापन पछि हटेको स्रोतले बताएको हो । एक पटक प्राप्त आवेदन खारेज गरिसकेको बोर्डले पुनः खारेज गर्दा नियामक निकायको विश्वसनीयतामा पनि प्रश्न उठ्ने जानकारहरू बताउँछन् ।बोर्डका केही उच्च अधिकारीको स्वार्थ जोडिएकाले मापदण्ड पुगेका आवेदनले पनि न्याय पाएका छैनन्, स्रोतले भन्यो, बोर्डका नीतिमा स्थिरता हुन सकेन । गाईजात्रा भयो । प्राप्त आवेदनलाई पटकपटक खारेज गर्दै नयाँ आह्वान गर्ने कानुनी अधिकार अब बोर्डसँग नभएको जानकारहरूको भनाइ छ ।कमोडिटी एक्सचेञ्ज कम्पनीलाई केकसरी अनुमति दिने भन्ने सम्बन्धमा सञ्चालक समितिमा छलफल भइरहेको धितोपत्र बोर्डका अध्यक्ष ढुंगानाले जानकारी दिए । ऐनमा सबै कागजात पुगेका कम्पनीलाई ३० दिनभित्र अनुमति दिइसक्नुपर्ने व्यवस्था रहेछ, उनले भने, पछिल्लो पटक आवेदन आएको पनि डेढ वर्ष पुगिसकेको छ । यस्तो अवस्थामा केकसरी अनुमति दिन सकिन्छ भन्ने विषयमा छलफल भइरहेको उनको भनाइ छ । कमोडिटी बजार सञ्चालनका लागि बोर्डमा जनशक्ति थप्नुका साथै संस्थाको क्षमता अभिवृद्धि गर्नुपर्ने उनले बताए । प्राप्त आवेदनलाई नै अनुमति दिने वा तिनलाई खारेज गरी नयाँ आवेदन माग्ने वा कति संख्यामा अनुमति दिनेलगायत विषयमा छलफल भइरहेको छ, उनले भने ।पछिल्लो पटक बोर्डले आफ्नो पूर्वनिर्णयविपरीत दुईभन्दा बढी कमोडिटी एक्सचेञ्ज कम्पनीलाई सञ्चालन अनुमति दिने तयारी थालेको स्रोतले बताएको छ । २०७५ फागुनमा बोर्डले दुई वटा एक्सचेञ्ज कम्पनीलाई मात्र सैद्धान्तिक सहमति र अन्तिम सञ्चालन अनुमति दिने निर्णय गरिसकेको छ । यो विषय बोर्डको गत आर्थिक वर्षको नीति तथा कार्यक्रममा पनि उल्लेख छ । हालसम्म पनि वस्तु विनिमय बजार सञ्चालन हुन नसक्दा महालेखा परीक्षकको कार्यालयले प्रश्न उठाएको छ । २०७४ माघ ९ देखि वस्तु विनिमय बजारसम्बन्धी ऐन लागू भए पनि बोर्डले हालसम्म किन कारोबार सञ्चालन अनुमति दिन सकेन भन्दै महालेखाले प्रश्न गरेको थियो । ऐनमा कमोडिटी एक्सचेञ्ज कम्पनीको चुक्ता पुँजी न्यूनतम ५० करोड रुपैयाँ हुनुपर्छ । कमोडिटी एक्सचेन्ज पब्लिक लिमिटेड कम्पनी हुनुपर्ने व्यवस्था ऐनमा छ ।"
निर्माण व्यवसायीले फेरि एक वर्ष समय मागे,"समय थप माग्नु बहानाबाजी मात्र यता पूर्वसचिव तुलसी सिटौला भने रुग्ण ठेक्कालाई कोभिड१९ ले झनै रुग्ण बनाएको बताउँछन् । रुग्ण भनिएका २२ सय ठेक्कालाई सरकारले एकमुष्ट रूपमा एउटै घानमा हाल्नु गलत रहेको उनको भनाइ छ । निर्माण व्यवसायीले प्रयत्न गर्दागर्दै पनि कहाँ काम हुन सकेको छैन, कहाँ व्यवसायी काममा जाँदै गएका छैनन्, यो छुट्याउनुपर्नेमा सबैलाई एउटै डालोमा हाल्ने काम भयो, उनले भने, समस्या यहीँ नै भएको छ । सरकारको व्यवस्थापन नमिलेर दुईचार सय र दुवै पक्ष जिम्मेवार नहुँदा थप दुईचार सय ठेक्का रुग्ण भएको हुन सक्ने उनको भनाइ छ । अझै पनि १४१५ सय ठेक्का निर्माण व्यवसायीले करारको सर्तअनुसार काम नगर्दा रुग्ण बनेका हुन्, उनले भने, तर त्यसलाई सरकारले छुट्याउन सकेन । अहिलेको महामारीले काम ठग्ने व्यवसायीलाई बहानाबाजी गर्न सजिलो बनाइदिएको उनले बताए । कोभिड१९ एउटा ठग्ने बहाना मात्र बनेको छ, ६ महिना, एक वर्ष म्याद थपे पनि त्यसले खासै प्रभाव पर्दैन, उनले भने, चारपाँच वर्षमा नभएको काम थपिएको एक वर्षमा सकिन्छ भन्ने के ग्यारेन्टी ?"
गैरनाफामूलक यातायात कम्पनीको रुट परमिट खारेज,"काठमाडौं (कास) सरकारले गैरनाफामूलक कम्पनीका रूपमा दर्ता भएका यातायात कम्पनीको रुट परमिट खारेज गर्ने निर्णय गरेको छ । गृहमन्त्री रामबहादुर थापा र भौतिक पूर्वाधार तथा यातायातमन्त्री वसन्तकुमार नेम्बाङको उपस्थितिमा बिहीबार गृह मन्त्रालयमा बसेको बैठकले यस्तो निर्णय गरेको हो । केही कम्पनीले पुरानै यातायात समितिको सिन्डिकेटलाई निरन्तरता दिने गरी गैरनाफामूलक कम्पनी र एकल स्वामित्वमा रहने गरी यातायात कम्पनी खोलेको गुनासोपछि त्यस्ता कम्पनीको रुट परमिट खारेज गर्ने निर्णय भएको गृह मन्त्रालयका प्रवक्ता चक्रबहादुर बुढाले जानकारी दिए । तर सबैको खारेज गर्ने भन्ने होइन, उनले भने । बैठकले यसअघि गृह मन्त्रालयले गरेको सिन्डिकेट खारेजीको निर्णय कार्यान्वयनको अनुगमन बढाउने निर्णय पनि गरेको छ ।"
पार्किङ समस्याले नाकाबाट आयात असहज,"वीरगन्ज नाकाको तुलनामा भैरहवा नाकाबाट एक कन्टेनर तोरी आयात गर्दा ६८ हजार रुपैयाँ भाडा महँगो हुने गरेको छ । आयातित सामानमा फरक पर्ने यस लागतबाट भैरहवा क्षेत्रका उद्योग व्यवसायले अन्य ठाउँमा उत्पादित सामान तथा वस्तुसँग कसरी प्रतिस्पर्धा गर्न सक्छन् ? गोयन्काले भने, भैरहवा क्षेत्रको उत्पादन व्यवसाय नै धराशायी हुने अवस्थामा पुगेको छ । भैरहवा भन्सारमा पार्किङ संरचना पुरानो छ । भैरहवा भन्सार परिसरमा मुस्किलले तीन वटा गाडी अट्ने क्षमता छ । जतिसक्दो छिटो ती गाडी भन्सार प्रक्रिया पूरा भई बाहिरिन्छन्, त्यो ठाउँ खाली हुँदै जाने हो । सार्वजनिक बिदा वा कुनै कारणले भन्सारको काम रोकिनासाथ गाडीको जाम लाग्ने गर्छ । तरकारी, फलफूल पेट्रोलियम पदार्थका ट्यांकरबाहेक यति बेला चाडपर्व र अनुकूल मौसमका कारण दैनिक ६ सयभन्दा धेरै मालवाहक गाडी नेपाल आउँछन् । भन्सार परिसरबाटै पल्टी (अर्को गाडीमा लोड गर्ने) गर्नुपर्ने सामान लोड गर्न आउने गाडीे उत्तिकै हुन्छन् । पल्टी गर्न आउने गाडी पनि त्यही पार्किङ स्थलको प्रयोग गर्छन् । ७० प्रतिशत गाडी पल्टीका लागि आउने भैरहवा भन्सार कार्यालयले जानाएको छ । भन्सार जाँचपास भएका गाडी भन्सार परिसरबाट बाहिर निस्किएपछि मात्रै खाली ठाउँ हुने भएकाले त्यही अनुपातमा सिमानाबाट गाडी नेपालतर्फ छिर्ने गर्छन् । भारततर्फ अत्यधिक गाडीको लाइन हुने भएकाले त्यसलाई व्यवस्थापन गर्न सीमावर्ती भारतको सुनौली भन्सारले टोकन दिएपछि मात्रै बल्ल गाडीको जाँचपास भई नेपाल आउने अनुमति पाउने गर्छन् । भैरहवा नाकाबाट सामान आयात गर्न भारतीय ट्रान्सपोर्ट कम्पनी सामान लोड गर्न तयार नहुने गरेको सिद्धार्थ औद्योगिक समूहका सञ्चालक तथा नेपाल उद्योग वाणिज्य महासंघका सदस्य राजेश अग्रवालले बताए । यसको मुख्य कारण अन्य नाकाबाट तीन ट्रिप नेपालका लागि ढुवानी गर्ने बेलासम्म भैरहवा नाकाबाट एक पटक पनि गर्न नसकिनु हो, उनले भने, भन्सारमा आवश्यकताअनुरूपको पूर्वाधारको कमी भयो । पूर्वाधार तयार गर्नेतर्फ सरकारको ध्यान जान सकेन । १५ वर्ष पुरानो संरचनाबाटै काम चलाउन खोज्ने र सरकारले राजस्व जसरी पनि उठाउने तर भन्सार सहजीकरणका लागि पूर्वाधार तयार पर्नेतर्फ ध्यान नदिँदा यस्तो समस्या आएको अग्रवालको भनाइ छ । भन्सारमा पार्किङको समस्याका कारण पछिल्लो समय भैरहवा क्षेत्रमा लगानीको वातावरण खुम्चिँदै गएको छ, उनले भने, अविलम्ब पार्किङको उचित व्यवस्थापन गरिएन भने भएका उद्योग पनि विस्थापित हुने निश्चित छ । भैरहवा नाकाबाट नेपाल आउने मालवाहक गाडीका चालक र अन्य स्टाफले हप्तौंसम्म भारततर्फको सडकमा पालो कुरेर बस्नुपर्दा पकाउने, खाने, सुत्ने र शौचालयको चर्को समस्या सामना गर्नुपर्ने बाध्यता छ । व्यवसायीका अनुसार भैरहवा नाकाबाट आउने न्यूनतम दैनिक ४ सय मालवाहक गाडीको हिसाबले प्रतिगाडी ३० टनका दरले कुल सामान १२ हजार टन हुन आउँछ ।"
आएनन् तिब्बती च्यांग्रा,"दसैं सँघारमा छ । यो पर्वलाई लक्ष्य गरी मुस्ताङबाट बर्सेनि भेडाच्यांग्रा बागलुङ, पर्वत, कास्कीलगायत जिल्लामा ल्याइन्थ्यो । पछिल्लो समय काठमाडौं, चितवन, बुटवललगायत क्षेत्रमा पनि लैजान सुरु भएको थियो । यस पटक भने च्यांग्रा निकै कम मात्रामा झरेका छन् । यसले मूल्य अकासिएको छ । आपूर्ति घटेपछि बढी मूल्य हुँदा सामान्य परिवारले मुस्ताङी च्यांग्राको मासु खान नसक्ने अवस्था आएको छ । च्यांग्राको मासु नखाएसम्म दसैं खल्लो हुने सर्वसाधारणको गुनासो छ । मुस्ताङको च्यांग्रासमेत हेर्ने प्रधानमन्त्री कृषि आधुनिकीकरण परियोजनाको अभिलेखअनुसार यो वर्ष मुस्ताङबाट दसैं बजार लक्षित गरी जम्मा ६ हजार २ सय खसी जिल्लाबाहिर गएका छन् । संघ तथा प्रदेश सरकारले परियोजनालाई दसैं लक्षित बजार पठाइने च्यांग्राको क्वारेन्टाइन (स्वास्थ्य परीक्षण) गर्ने जिम्मेवारी दिएको छ । बजार लैजान लागिएका खसीको ज्वरो, झोक्राउने, खाना नखाने, छेरौटे लागेकोलगायत रोग लागेनलागेको परीक्षण गरी पठाउने गरेका छौं, परियोजना प्रमुख समीर थापाले भने, यो वर्ष ६ हजार २ सय खसी हाम्रो चेकपोस्टमा अभिलेख गरी तल लगिएको छ । सबै च्यांग्रा यहाँ रहँदा स्वस्थ्य छन् । यसअघि पोखरामा मात्रै ३० हजार हाराहारीमा च्यांग्रा लगिन्थ्यो । मुस्ताङको लोमन्थाङ, लोघेकर दामोदरकुण्ड र बाह्रगाउँ मुक्तिक्षेत्र गाउँपालिकामा च्यांग्रा पाल्ने गरिन्छ । यो वर्ष लोमान्थाङबाट २ हजार र लोघेकर दामोदरकुण्डबाट १५ सयको हाराहारीमा च्यांग्रा तल झारिएको छ । दसैंमा मुस्ताङबाहेक डोल्पाको छर्काभोट, मुगुबाट केही र तिब्बतको कोरला नाकाबाट धेरै खसी ल्याउने गरिन्थ्यो । पहिलापहिला तिब्बतीहरू आफैंले खसी लिएर बेच्न आउँथे । पछिल्ला वर्ष लोमन्थाङ क्षेत्रका व्यापारीले तिब्बती च्यांग्रा एकमुष्ट खरिद गरी ल्याउने गर्न थालेका थिए ।कोरोना महामारीका कारण कोरला नाका सिल हुँदा तिब्बतबाट एउटै च्यांग्रा नआएको, मुगु र डोल्पाली पनि च्यांग्रा कम भित्रिएको र मुस्ताङमा उत्पादन ह्वात्तै घटेकाले यस पटक कम भएका हुन् । अघिल्लो वर्ष डोल्पाबाट ३ हजार र कोरला नाकाबाट १० हजार तिब्बती च्यांग्रा भित्रिएका थिए । दुई वर्षअघि लामो समयसम्म अधिक भारी हिमपातमा पुरिएर उपल्लो मुस्ताङमा आठ हजारभन्दा बढी भेडाच्यांग्रा मरेका कारण यो वर्ष उत्पादन घटेको लोमन्थाङ र लोघेकर दामोदरकुण्ड गाउँपालिकाले जनाएका छन् ।"
क्लिन फिडको निर्देशन स्वागतयोग्य,"काठमाडौं (कास) कात्तिक ७ देखि क्लिन फिड लागू गर्न निर्देशन दिँदै सञ्चार तथा सूचना प्रविधि मन्त्रालयले बुधबार जारी गरेको विज्ञप्तिको नेपाली मिडिया क्षेत्रले स्वागत गरेको छ । वर्तमान सरकार बनेपछि हाम्रो विशेष पहल र सरकारको तदारुकतामा विज्ञापनसम्बन्धी व्यवस्था गर्न बनेको विधेयकमा क्लिन फिड नीति लागू गर्ने स्पष्ट कानुनी व्यवस्था गरेकामा नेपाल मिडिया सोसाइटी, अक्युराव र बानलगायत मिडियासम्बन्धी संघसंस्थाले हार्दिक स्वागत गरेको स्मरणसमेत गराउन चाहन्छौं, नेपाल मिडिया सोसाइटी, ब्रोडकास्टिङ एसोसिएसन अफ नेपाल र सामुदायिक रेडियो प्रसारण संघले संयुक्त रूपमा जारी गरेको विज्ञप्तिमा भनिएको छ । केपी शर्मा ओली प्रधानमन्त्री रहँदा २०७३ साउन ७ को मन्त्रिपरिषद् बैठकले नेपालमा वितरण भइरहेका विदेशी टीभी च्यानलले क्लिन फिड लागू गर्ने नीति पारित गरेको थियो । संयोगले अहिले क्लिन फिड नीति लागू गर्न निर्देशन जारी गर्ने बेला पनि प्रधानमन्त्रीका अतिरिक्त सूचना तथा सञ्चार प्रविधिमन्त्री केपी शर्मा ओली नै हुनु र उहाँकै विशेष अग्रसरतामा क्लिन फिड नीति आगामी कात्तिक ७ बाट बाध्यकारी रूपमा लागू गर्नैपर्ने निर्देशन जारी हुनु एक सुखद क्षण हो, विज्ञप्तिमा भनिएको छ । ऐन कार्यान्वयनका लागि विज्ञापन बोर्ड गठन अत्यावश्यक भएकाले सरोकारवाला संस्थासँगको परामर्श लिएर तथा विज्ञापन ऐनमा रहेका कतिपय अस्पष्टतालाई नियमावलीबाट स्पष्ट पार्नुपर्ने आवश्यकता रहेको पनि विज्ञप्तिमा जनाइएको छ ।"
एमएडब्लू अर्थमुभर्सको जेसीबी एनएक्सटी २२१ एलसी,काठमाडौं (कास) नेपालका लागि जेसीबी ब्रान्डका हेभी इक्विपमेन्टको आधिकारिक विक्रेता एमएडब्लू अर्थमुभर्स प्रालिले नयाँ एक्स्काभेटर जेसीबी एनएक्सटी २२१ एलसी सार्वजनिक गरेको छ । नयाँ एक्स्काभेटर नेपालको भूबनोटलाई ध्यानमा राखी डिजाइन गरिएको छ । साथै यसमा नेक्स्ट लेभल फिचर पनि छन् । यसले १३ सय आरपीएममा अधिकतम ५७१ एनएम टर्क उत्पन्न गर्छ । पावर बुस्ट फिचरसहितको यो मेकानिकल मेसिनमा प्रयोग भएको हाइड्रोलिक सिस्टमले ९ प्रतिशतसम्म बढी प्रेसर उत्पन्न गर्ने कम्पनीले जनाएको छ ।
केन्ट आरओको दसैंतिहार अफर,काठमाडौं (कास) केन्टको नेपालका लागि आधिकारिक वितरक सीजी इलेक्ट्रोनिक्सले दसैंतिहारलाई लक्ष्य गर्दै ग्राहक योजना ल्याएको छ । योजनाअनुसार केन्टको कुनै पनि आरओ मोडलको खरिदमा ग्राहकले चार वटा एलईडी बल्ब उपहार प्राप्त गर्नेछन् । यो योजना सीमित अवधिका लागि रहेको कम्पनीले जनाएको छ ।
ग्लोबलमा इन्क्युबेसन सेन्टर,काठमाडौं (कास) पर्यटनसम्बन्धी विषय अध्ययन गरेका विद्यार्थीको ज्ञानलाई सीपमा उतार्न ग्लोबल इन्टरनेसनल ट्राभल एन्ड एड्भेन्चर टुरले काठमाडौंको नयाँ बानेश्वरमा इन्क्युबेसन सेन्टर सञ्चालनमा ल्याएको छ । सेन्टर उद्घाटन गर्दै सञ्चालक डा करन सिंह ठगुन्नाले बुधबार पर्यटन क्षेत्रका लागि यस्तो सेन्टर पहिलो भएको दाबी गरे ।
घण्टौं जामले हैरानी,"तराईबाट पहाड जोड्ने छोटो दूरीको सडकमध्येमा पर्छ सिद्धार्थ राजमार्ग । यो राजमार्ग भएर रूपन्देहीबाट गुल्मी, पाल्पा, स्याङ्जा, कास्की, अर्घाखाँची, बागलुङ, पर्वत, म्याग्दी, मुस्ताङसम्म पुग्न सकिन्छ । भारतीय सीमा सुनौलीदेखि १ सय २० किलोमिटरमा गण्डकी प्रदेशको राजधानी पोखरा पुगिन्छ तर समयमै सडक मर्मत नगर्दा यात्रु र चालकले सास्ती बेहोर्दै आएका छन् । वर्षायाम होस् वा हिउँद, जहिलेसुकै सिद्धबाबा क्षेत्रमा यात्रु र चालकले हैरानी खेप्नुपर्छ ।पछिल्लो केही महिनायता सडकमा खसेको पहिरो हटाउने कामसमेत अहिलेसम्म भएको छैन । ठाउँठाउँमा सडक भासिएको छ । यसका कारण चालक र यात्रुले जोखिम र सास्ती बेहोर्दै यात्रा गर्नुपरेको बताउँछन् चालक शिव शेरचन । उनका अनुसार अहिले काठमाडौंबाट पाल्पा पुग्दा कम्तीमा ४ देखि ६ घण्टा जाममा बस्नुपर्छ । पूर्वपश्चिम राजमार्गअन्तर्गत दाउन्नेमा जामको हैरानी खेपेका उनले सिद्धार्थ राजमार्गमा कम्तीमा ४ घण्टा जाममा बस्नुपरेको सुनाए । दाउन्ने अनि यहाँको जाम, नहिँडी हुँदैन, हिँडौं हैरानी मात्रै छ, उनले भने, एक दिन होइन, महिनौंदेखि यस्तै समस्या छ । शेरचनको मात्र होइन, केही महिनायता सिद्धार्थ राजमार्गमा यात्रा गर्ने हरेकको यस्तै अनुभव छ ।विशेष गरी यस राजमार्गको बर्तुङचिडियाखोला सडक खण्ड क्षतविक्षत बनेको छ । यस वर्षको वर्षायाममा धेरै स्थानमा सडक भासिएकाले पनि यातायात सञ्चालन एकतर्फी हुँदा जामको हैरानी खेप्नुपरेको हो । बुटवल पुगेर तानसेन फर्किन ४ देखि ६ घण्टाको समय छुट्याए हुन्छ, जिप चालक सुमित कुँवरले भने, घण्टौं जाममा फस्नु सामान्य भइसकेको छ । राजमार्गको चिडियाखोला नजिकै कदमबास, सिद्धबाबा क्षेत्र, ड्यामसाइड, पैठेडाँडामा सडक भासिएको छ । यस्तै, भूतखोला, झुम्सा, पानीमिल, चौबीस माइलमा पनि सडक भासिएर यातायात एकतर्फी मात्रै सञ्चालनमा छ । सडक कहिलेसम्म मर्मत हुने हो कुनै ठेगान छैन ।सडक डिभिजन कार्यालय, पाल्पाले भने भासिएको सडक यस वर्ष नबन्ने जनाएको छ । पहिरो सफा गर्न बजेट छ, सडक डिभिजन प्रमुख मुकुन्दराज अधिकारीले भने, तर भासिएको सडक बनाउन बजेट छैन । अहिले आउनेजस्तो अवस्था पनि देखिएको छैन । चुनढुंगा खानी सञ्चालनमा रहेकाले हाल यो सडक हुँदै दैनिक ८ सयभन्दा बढी टिपर मात्रै आउजाउ गर्छन् । चाडपर्वका मुखमा टिपर सञ्चालनले झनै जाम हुने गरेको छ, चालक कुँवरले भने, यस्तै हो भने यस वर्ष झन् दुःख पाउने अवस्था हुन्छ । राजमार्गका केही स्थानमा अघिल्लो वर्षदेखि नै भासिन सुरु गरेको हो । यस वर्ष धेरै स्थानमा दुईतर्फी सवारी सञ्चालन हुन नसक्ने गरी सडक भासिएको छ ।कतिपय स्थानमा कम्तीमा ५० देखि ८० मिटर लम्बाइमा राजमार्ग भासिएको छ । सडकमा भेटिएका लेन्थमेन सुपरभाइजर जंगबहादुर सुनारले भने, यस वर्षको वर्षातमा सडक धेरै भासियो, पानी धेरै परेकाले सडकको ५० मिटर माथिबाट तिनाउ खोलासम्मै बगेको छ । उनका अनुसार अघिल्लो वर्ष भूतखोला र सिद्धबाबा नजिकै सडक भासिएको थियो । भासिएको सडकमा ग्राभेल राख्ने र कटिङ गर्नुपर्ने हुन्छ । यस सडक खण्डमा दैनिक ५ हजारभन्दा बढी सवारीसाधन गुड्छन् । पहाडी भेगमा जाने मालवाहक ट्रक र असोज लागेपछि चुनढुंगा बोक्ने टिपर गुड्ने भएकाले बढी जाम हुने गरेको पाल्पाका ट्राफिक प्रहरी प्रमुख पृथ्वीनारायण काफ्लेले बताए ।"
धूलोले दिउँसै देखिन्न दाउन्ने सडक,"नवलपरासी (कास) पूर्वपश्चिम राजमार्गअन्तर्गत बुटवलनारायणगढ सडकको दाउन्ने खण्डमा खाल्डाखुल्डी र धूलोका कारण दिउँसै बत्ती बाल्नुपर्ने अवस्था छ । घण्टौं जामको सास्ती पनि छँदै छ । यसले दुर्घटनाको जोखिम बढाएको छ । दुम्कीबास र बर्दघाटबीचमा पर्ने यो खण्डको १४ किलोमिटर दूरी पार गर्न अहिले ३ घण्टाभन्दा बढी समय लाग्छ । वर्षातमा गएको पहिरो सुकेर सडक धुलाम्य छ, सयौं खाल्डाखुल्डी छन् । महिनौं भइसक्दा पनि पहिरो पन्छाइएको छैन । जसका कारण धुलाम्य सडकमा अगाडिको गाडी नै देख्न मुस्किल हुने गरेको चालकहरू बताउँछन् ।बिग्रिएको सडक मर्मत सम्भारमा कसैले चासो देखाएको छैन । बुटवलनारायणगढ सडकखण्ड फराकिलो गर्न चिनियाँ कम्पनी चाइना स्टेट कन्स्ट्रक्सन इन्जिनियरिङ कर्पोरेसनले जिम्मा पाएको छ । १७ अर्ब रुपैयाँको लागतमा चार वर्षभित्र सडक विस्तार सक्ने गरी ठेक्का दिइएको हो । विस्तारको कामसँगै निर्माण अवधिमा सडकको खाल्डाखुल्डी पुर्ने तथा सरसफाइ गर्ने जिम्मेवारीसमेत ठेकेदार कम्पनीकै हो । तर कम्पनीले लकडाउनपछि काम अघि बढाएको छैन ।दाउन्ने मात्रै होइन पूर्वी र पश्चिम नवलपरासीका मुख्य बजारका चोकचोकमा सडक भत्किएर क्षतविक्षत हुँदा पनि मर्मतसम्भार र सामान्य पानी हाल्ने कामसमेत नगर्दा यात्रु तथा स्थानीयले सास्ती भोगिरहेका छन् । गैंडाकोट नगर प्रमुख छत्र पौडेलले राजमार्गका पुल, कल्भर्ड भत्काएर अलपत्र छोडेका कारण यात्रुले दुःख पाएको बताए ।"
खोजिँदैन अब दसैंमा सारंगी धुन,"कोरोनाले नपारोस् रुननबिर्सनू साबुनले हात धुन माछामासु पखाली खानूमास्क नलाई बाहिर नजानू।बाँकेको कोहलपुर११ का ५७ वर्षीय वीरबहादुर गन्धर्वले यस्तै गीत गाउन थालेका छन् । समयअनुकूलका गीत लेखिएन भने जगत्को प्यारो भइँदैन भन्ने उनलाई राम्रोसँग थाहा छ । त्यसैले उनले कोरोनाका समसामयिक गीत कोरेका हुन् । सरकारले गत वर्ष मिलाइदिएको एकीकृत बस्तीमा बस्न थालेपछि घामपानीबाट ढुक्क थिए । सारंगी बजाएर छाक टारेका थिए । घरघरै डुल्ने, सारंगी बजाउने उनको पुर्ख्यौली पेसा अहिले संकटमा छ । यस वर्ष सारंगी नबजाई बित्ने भो, उनले भने, मान्छेदेखि मान्छे डराउने बेला आयो, कसले सुन्छ र सारंगीका धुन ? लोकनगरमा मात्रै गन्धर्वका १० घर छन् । यहाँका अधिकांश पाको पुस्ताको आयआर्जन सारंगीबाटै हुन्छ । युवापुस्ता अटोरिक्सा चलाएर पेसा फेर्न थालेका छन् । दमका बिरामी वीरबहादुरको स्वर हराउँदै छ तर हौसला कम छैन । सारंगी रेट्ने दम छ । कोहलपुर बजार डुल्दा पनि दिनमा ३ हजार रुपैयाँ कमाउने उनी अहिले बेकामे भएका छन् । छोराछोरी आआफ्नै घरव्यवहार चलाउन व्यस्त छन् । पत्नीको र आफ्नो स्वास्थ्योपचारको जिम्मेवारी उनकै बूढो काँधमा छ । त्यही सारंगीका सहारामा बुढेसकाल बिताउनु छ उनलाई । गएका वर्षमा उनले थुप्रै सचेतनामूलक कार्यक्रममा सहभागी भई पैसा कमाएका थिए । वन, वातावरण, संघसंस्थाका सन्देशमूलक गीत गाउने अवसर हुन्थ्यो । अहिले सबै काम ठप्प छ, उनले भने, सारंगी बनाएको छु, बिक्री हुँदैन ।बस्तीका प्रेमबहादुर गन्धर्व गाडी चल्न थालेपछि सारंगी बोकेर बजार डुल्न थालेका छन् । दिनभरि डुल्दाडुल्दै बेलुका थकानबाहेक उनका हातमा केही पर्दैन । उसै त गाइने भनेर टाढैबाट तर्किने समाजमा कोरोना महामारीले झनै विभेद महसुस गराएको उनले बताए । कोरोना सर्छ, नआऊ भन्दै तर्किन्छन् मान्छे, उनले भने । कोरोना प्रभावले ओझेल पर्न थालेको सारंगी बचाउन उनी विकल्प खोज्दै छन् । १३ वर्षको उमेरदेखि गीत गाउँदै सारंगी बजाउँदै हुर्किएका उनले समय सान्दर्भिक धेरै गीत गाए । ५० वर्षका उनी १५ वर्ष पहिले बाढीपहिराका गीत खुब गाउँथे । खास गरी बर्खायाममा पहिरो जाँदा हुने घटनाका समाचार उनी भाका मिलाएर सुनाउँथे । अचेल ती समाचार गीत बन्दैनन् । पत्रपत्रिका, रेडियो र टेलिभिजनले समाचार भनिसकेका हुन्छन् । युवापुस्ताको फर्माइस (माग) अनुसारका गीत उध्रेको चोलीजस्ता आइटम गीतमा समेत सारंगी बजाउनुपरेको प्रेमको अनुभव छ । पुराना भाका हराउन थाले, जस्तो माग उस्तै गाउन सिकेको छु, उनले भने, अहिले महामारीकै विषयमा गाउँछु । महामारी नहुँदो हो त दलबहादुर गन्धर्वले सारंगी बोकेर सुदूरपश्चिमदेखि पूर्वसम्म पुग्ने योजना बनाएका थिए । विभिन्न कार्यक्रम र समारोहमा सारंगीको माग हुन्थ्यो । आम्दानी राम्रै हुने आशा थियो । महामारीले आएको सबै काम खेर गएपछि आयआर्जनका अरू विकल्प सोच्न बाध्य हुनुपरेको उनले बताए । युट्युबमा सारंगीको धुन अपलोड गर्न सिक्दै छु, उनले भने, अब घरघरै डुल्ने संस्कृति हराउँदै छ । कोहलपुरमा ३० वर्ष अघिदेखि सल्यान, सुर्खेत, स्याङ्जाबाट बसाइँसराइ गरी आएका गन्धर्व समुदायको बाहुल्य छ । लगभग ३५ घर रहेको यो समुदायका पाका पुस्ता मात्रै सारंगी संरक्षण गर्दै आएका छन् ।"
भालु धपाउन बाँदर तर्साउने यन्त्र !,"ओखलढुंगा (कास) घाँसदाउरा गर्न गाउँलेले वन नपुगी घरधन्दा चल्दैन । निस्केकाहरू कतिबेला कालो भालुको आक्रमणमा पर्ने हुन् भन्ने त्रास बढेको छ । भालुको आक्रमणका घटना बढेपछि प्रभावित क्षेत्रमा डिभिजन वन कार्यालयले यन्त्र बाँडेको छ । तर, राष्ट्रिय आविष्कार केन्द्रले बाँदर धपाउन बनाएको यन्त्रलाई भालुले टेरेको छैन । तीन साताभित्र सोलुखुम्बुको तीनवटा फरकफरक स्थानमा भालुले सर्वसाधारणमाथि आक्रमण गरेको छ । घटनामा एक जनाको मृत्यु भएको छ भने ६ जना घाइते भएका छन् । मालिंगो काट्न निस्केका महाकुलुङ३ छेस्कामका प्रेम कुलुङ र उनका आफन्तको टोली असोज २ मा भालुको आक्रमणमा परे । सख्त घाइते प्रेमलाई नजिकैको स्वास्थ्यचौकी लाने क्रममा बाटैमा मृत्यु भएको थियो । मृतकका भाइसहित अन्य चार जना घाइते भएका थिए ।गत सोमबार मात्रै सोलु दूधकुण्ड६ खोरियामा ८० वर्षीया विमाया नेवार भालुको आक्रमणमा परी गम्भीर घाइते भइन् । उनलाई घर नजिकै बाटोमै भालुले आक्रमण गरेको थियो । उनको फाप्लु जिल्ला अस्पतालमा उपचार भइरहेको छ । भोलिपल्ट मंगलबार नै सोलु दूधकुण्ड१ टाक्सिन्दुकी सीताकुमारी अधिकारी पनि भालुको आक्रमणमा परिन् । उनको टाउकोमा गम्भीर चोट लागेको छ । भालुको बढ्दो आक्रमणका यी केही प्रतिनिधि घटना हुन् । पछिल्लो समय सोलुखुम्बुमा बर्सेनि कालो भालुको आक्रमण बढेको छ । डिभिजन वन कार्यालय सोलुखुम्बुका अनुसार जिल्लामा पछिल्लो पाँच आर्थिक वर्षमा २४ जनाभन्दा बढी भालुको आक्रमणमा परिसकेका छन् । ०७३७४ मा तीन जनालाई भालुले आक्रमण गरी घाइते बनाएको थियो । ०७४७५ मा चार, ०७५७६ मा आठ र ०७६७७ मा सात जना भालुको आक्रमणमा परेको तथ्यांक छ । डिभिजन वन प्रमुख डा इन्द्र सापकोटाले भन्छन्, यो हठात हुने घटना होइन, भालु कसरी मान्छे भएका ठाउँ पुग्छ र झम्टन्छ भन्ने अध्ययन गरिनुपर्ने देखियो ।"
मनास्लु चढे खलिफा,"गोरखा (कास) बहराइनका राजकुमार शेख मोहम्मद हमाद मोहम्मद अल खलिफाले मनास्लु हिमालको आरोहण गरेका छन् । चुमनुब्री गाउँपालिका१ सामागाउँमा रहेको ८ हजार १ सय ६३ मिटर अग्लो मनास्लु बिहीबार बिहान ६ बजेर १० मिनेटमा राजकुमारसहितको टोलीले आरोहण गरेको सेभेन समिट ट्रेक्स प्रालिका प्रबन्ध निर्देशक पासाङ फुर्बा शेर्पाले बताए । आरोहण टोलीमा बहराइनका शाही परिवार, सुरक्षा टोली र नेपाल तथा हल्यान्डका गाइडसहित ५० जनाभन्दा बढी रहेको ट्रेक्सले जनाएको छ । सन् २०२० मा नेपालमा ८ हजार मिटरभन्दा अग्लो हिमाल आरोहण भएको यो पहिलो हो । राजकुमारको टोली असोज २० मा हेलिकप्टरमार्फत सामागाउँ पुगेको थियो । सामागाउँवासीले करिब ५ हजार मिटरको स्थानीय हसुरडाँडालाई रोयल बहराइन पिक नामकरणमसेत गरेका छन् ।८ हजार मिटरभन्दा अग्ला १४ वटै हिमाल चढ्ने मिङ्मा शेर्पा, अक्सिजनबिनै सगरमाथा चढ्ने कान्छा आरोही टासीलाक्पा शेर्पा, २४ पटक सगरमाथा चढेर कीर्तिमान बनाएका कामीरिता शेर्पा पनि आरोहण टोलीमा छन् । यसअघि असोज १७ गते राजकुमारको टोलीले सोलुखुम्बुको ६ हजार ११९ मिटर अग्लो लुबुचे हिमाल आरोहण गरेको थियो । दुवै हिमाल आरोहणका लागि अनुमति पाएसँगै राजकुमार खलिफासहितको टोली भदौ ३१ मा नेपाल आएको थियो ।"
गैंडालाई निकुञ्ज फर्काउनै सास्ती,"मुन्सीकुमार हरिजनको गाउँ चितवन राष्ट्रिय निकुञ्जबाट निकै टाढा छ । नारायणी नदीले बनाएको भँगालो तरेर जानुपर्ने नवलपरासीको सुस्ता उनको गाउँ हो । यो गाउँको नाम भारतसँगको सीमा समस्याको चर्चा हुँदा जोडिएर आउने गर्छ । केही वर्षयता त्यो गाउँमा निकुञ्जमा बस्ने दुर्लभ वन्यजन्तु एकसिंगे गैंडा देखा पर्न थालेको छ । मुन्सीकुमारको गाउँमा गत मंगलबारयता दुईवटा गैंडा डुल्दै छन् ।निकुञ्जको पश्चिमी सिमानाभन्दा परको यो गाउँमा गैंडा पुग्नुको कारण हो बाढी । असोज ७ पछि लगातार वर्षा हुँदा नारायणीमा बाढी आयो । भेलमा बग्दै गैंडा सुस्तासम्म पुगेको अनुमान निकुञ्जका अधिकारीहरूको छ । गैंडाको एउटा बच्चा बगेकै देखेको हो । अरू पनि बगे होलान् । उनीहरू तैरिँदै सुस्ता त्रिवेणीमा निस्कने गर्दछन्, चितवन निकुञ्जका प्रमुख संरक्षण अधिकृत अणनाथ बरालले भने ।नदीमा बगेर गएको एउटा गैंडा शनिबार त्रिवेणीमा मृत भेटियो । अन्य दुईवटा गैंडा सुस्ता क्षेत्रमा डुल्न थालेको प्रमुख संरक्षण अधिकृत बरालले बताए । निकुञ्जका अधिकारीहरू त्रिवेणीसँग सिमाना जोडिएको भारतीय वनमा पनि थप एउटा गैंडा देखिएको बताउँछन् । सुस्तामा देखिएका गैंडा पनि भारततर्फ जाने र नेपाली भूभागमा फर्किने गरिरहेका छन् । नदीमा भेल उर्लेका कारण डुंगाबाट तत्काल उद्धार कार्य सम्भव छैन ।कतिवटा गैंडा निकुञ्ज बाहिर पुगेका छन् हेर्दै पनि छौं । भारतीय अधिकारीहरूसँग पनि सम्पर्क, समन्वय र छलफल हुनेछ । उद्धारका लागि पानी पनि घट्नुपर्छ, प्रमुख संरक्षण अधिकृत बरालले भने । अहिले उक्त गैंडाको निगरानी वन कार्यालय र सुस्तामा रहेको सशस्त्र प्रहरीले गरिरहेको उनले बताए । मुन्सीकुमारलगायत सुस्तावासी पनि गैंडाको रेखदेखमा जुटेका छन् । आजभन्दा तीन वर्षअघि पनि बाढीमा बग्दै गैंडाहरू सुस्तासम्म पुगेका थिए ।२०७४ साउन अन्तिममा आएको बाढीमा बगेर १० वटा गैंडा सुस्ता र त्यहाँभन्दा पनि पर भारतीय क्षेत्रमा पुगेका थिए । त्यो बेला बगेका एउटा गैंडा नेपालको त्रिवेणी र नौवटा गैंडा भारतीय क्षेत्रबाट उद्धार गरेर निकुञ्जको सौराहा क्षेत्रको जंगलमा ल्याएर छाडिएको थियो । निकुञ्जका तत्कालीन सहायक संरक्षण अधिकृत नुरेन्द्र अर्याल नेपाली सिमानाभन्दा ४७ किलोमिटर पर भारतीय क्षेत्रमा गएर गैंडा ल्याएको बताउँछन् ।सुस्ता वा भारतीय वन क्षेत्र गैंडाका बासस्थान होइनन् । त्यहाँको वन क्षेत्र ठूलो छैन । गैंडाले खाने आहारा प्रजातिको घाँस छ न खेल्नेबस्ने आहाल । न त तिर्खाएका बेलामा पानी खाने घोलहरू नै छन् । बगेर गएका गैंडा भौतारिँदै मान्छेनजिक पुग्ने सम्भावना रहन्छ । त्यसो हुँदा मान्छे र गैंडा दुवै जोखिममा पर्दछन् । यस्तो बेला गैंडाले मान्छे मार्ने वा मान्छेको आक्रमणमा परेर गैंडा मर्न सक्छ । चोरीसिकारको जोखिम पनि रहन्छ ।दुर्लभ वन्यजन्तु हो । हिंस्रक पनि हुन्छ । त्यसैले मुख्य बासस्थानमा ल्याउनुपर्छ । यसका लागि उद्धार गर्नुपर्छ, प्रमुख संरक्षण अधिकृत बरालले भने, तर बडेमानको जन्तुलाई उद्धार कुरा गरेजस्तो सहज छैन । भारतीय भूमिमा पुगेकाले समकक्षी अधिकारीसँग गर्नुपर्ने समन्वय पनि गाह्रो कुरा होइन । बासस्थानबाट निस्केका जन्तुलाई नियन्त्रणमा लिएर फर्काउन स्रोत साधनको समस्या छ । बस्तीसम्म पुगेका जन्तुलाई मान्छेको डर हुन्छ, मान्छेलाई जन्तुको । मूल बासस्थान मानिएका क्षेत्रबाट बाहिरिएका वन्यजन्तुहरू लामो दूरी पार गरेपछि फर्कन जान्दैनन् । त्यस्ता जन्तु बस्तीमा पस्ने जोखिम अधिक हुन्छ । समन्वय गर्ने अधिकारी, पशु चिकित्सक र प्राविधिकहरू गरेर तीनवटा समूहका १०१५ जना यसमा खट्नुपर्छ । मान्छे मात्र खटेर भएन, हात्तीहरू पनि हिँडाउनुपर्छ । हात्तीमा बसेर सिपालु प्राविधिकहरूले डार्ट गरेपछि शिथिल भएको गैंडालाई खोरसम्म ल्याएर थुन्नु पनि चानचुने काम हुँदैन । त्यसपछि वन्यजन्तु राखेको खोर गाडीमा राखेर ल्याउनुपर्छ । साना जनावर भए सानै गाडीले हुन्छ । गैंडालाई ल्याउन ठूलो डाला भएको ट्रक नै चाहिन्छ ।वन्यजन्तुको उद्धारका लागि चितवन सौराहामा रहेको राष्ट्रिय प्रकृति संरक्षण कोषको कार्यालयका प्राविधिकहरू चितवन निकुञ्जसँग समन्वय गरेर उद्धारका लागि देशभर पुग्ने गरेका छन् । ०७४ सालमा बाढीले बगाएर भारतसम्म पुर्याएका गैंडाहरू ल्याउन १६ लाख रुपैयाँको हाराहारीमा खर्च लागेको कार्यालयका तत्कालीन प्रमुख रामकुमार अर्यालले बताए । यो काम जोखिमका साथै खर्चिलो पनि छ । कम्तीमा प्रत्येक प्रदेशमा चितवनकै जस्तो टिम आवश्यक छ । किनकि वन्यजन्तुको संख्या बढ्दो छ । बस्तीमा आउने क्रम पनि बढ्दो छ, पूर्वप्रमुख अर्यालको सुझाव छ । मान्छे र जनावर दुवैलाई संकट नहोस् भन्नका लागि तत्काल उद्धार हुनुपर्ने र यसका लागि पर्याप्त जनशक्ति खटाउनुपर्ने उनले बताए । उद्धारका लागि चाहिने पर्याप्त औजार उपकरण, त्यस्ता औजार उपकरणको मर्मतको प्रबन्ध र उद्धारपछि वन्यजन्तु ओसार्न उपयुक्त गाडी तथा उपचार आवश्यक भएमा अस्पताल सञ्चालन गर्न संघीय सरकारले वा प्रदेश सरकारले ध्यान दिनुपर्ने उनले बताए ।उद्धारमा खट्ने टोलीले चितवन र आसपासको क्षेत्र मात्रै हाम्रो कार्य क्षेत्र भन्न पाउँदैनन् । जहाँ खाँचो देखिन्छ उहीं पुग्नुपर्छ । ठूला खाले हिंस्रक वन्यजन्तु नियन्त्रणमा लिनका लागि टोली मुलुकको जुनसुकै भागमा पुग्न तम्तयार बस्नुपर्छ । राष्ट्रिय प्रकृति संरक्षण कोष सौराहा कार्यालयका प्रमुख बाबुराम लामिछाने लकडाउनका बेला म्याग्दीदेखि बैतडीसम्म पुगेर ६ वटा चितुवा उद्धार गरेको बताउँछन् ।उनले भने, दक्षिणमा त भारतभित्रैसम्म पुग्यौं । उत्तरमा सोलुखुम्बु, पूर्वमा झापा, पश्चिममा बैतडी डडेलधुरासम्म पुगेर उद्धारको काम गर्नुपरेको छ । अघिल्लो वर्ष कोषका प्राविधिकहरूले १२ वटा गैंडा, १२ वटा चितुवा, एउटा बाघ र चारवटा हात्तीको व्यवस्थापन र उद्धारका लागि काम गरेका थिए । कोसीटप्पु, बर्दिया र शुक्लाफाँटा निकुञ्जमा पनि डार्ट गर्न सक्ने प्राविधिकहरू छन् । तर ठूला जनावर नियन्त्रणमा लिन चितवनकै टोली पुग्छ ।उद्धारपछि आवश्यक भए उपचार गर्ने र अन्य कुनै समस्या नभए बासस्थानमा छाड्ने गरिन्छ । यसका लागि खट्ने प्राविधिक टोलीको विस्तारमा ध्यान दिन आवश्यक छ ।"
विश्वकप फाइनलको पुनरावृत्ति,"लन्डन (रोयटर्स) विश्व च्याम्पियन फ्रान्सले क्रोएसियाविरुद्ध आफ्नो अपराजित यात्रालाई आठ खेल पुर्याउँदै बुधबार यूईएफए नेसन्स लिगमा २१ को जित निकालेको छ । त्यसमा केलियन एमबाप्पेले निर्णायक गोल गरे । यो सन् २०१८ को विश्वकप फाइनलको अर्को पुनरावृत्ति खेल रह्यो । खेल सकिन ११ मिनेट अगाडि एमबाप्पेले फ्रान्सका लागि आफ्नो १६ औं गोल गरे । फ्रान्सले एन्टोइन ग्रिजमनको गोलमा अग्रता लिएको थियो, निकोल भ्यालसिचले क्रोएसियाका लागि बराबरी गोल फर्काए । यससँगै फ्रान्स समूह थ्री को दोस्रो स्थानमा रह्यो । फ्रान्सको ४ खेलबाट १० अंक भएको छ । गोल अन्तरमा पोर्चुगल समूहको शीर्षस्थानमा छ । अर्को खेलमा क्रिस्टियानो रोनाल्डोबिनाको पोर्चुगलले स्विडेनलाई ३० ले हरायो । त्यसमा लिभरपुलका डिएगो जोटाले दुई गोल गरे । प्रतियोगिताको डिफेन्डिङ च्याम्पियन पोर्चुगलले म्यानचेस्टर सिटीका मिडफिल्डर बर्नार्डो सिल्भाको गोलमा अग्रता लिएको थियो । स्विडेनको भने यो लगातार चौथो हार हो । समूह वान मा इटाली र नेदरल्यान्ड्ससँगको खेल ११ को बराबरीमा टुंगियो । इटालीले निकोलो बरेलाको गोलमा सुरुआती अग्रता लिएको थियो । बराबरीका लागि म्यानचेस्टर युनाइटेडका डोनी भान डी बिकले गोल गरे । यो टिमको प्रशिक्षकमा फ्रान्क डी बोएर आएयता पहिलो गोल हो । डी बोएरले टिम सम्हालेपछि नेदरल्यान्ड्सले लगातार ३ सय २३ मिनेटको खेलमा गोल गर्न सकेको छैन । भान डी बिकको गोलले यो गोलको खडेरीमा पूर्णविराम भने लागेको छ । यसै समूहमा पोल्यान्डले बोस्नियाहर्जगोभिनालाई ३० ले पराजित गर्यो । पोल्यान्डका लागि बायर्न म्युनिकका स्टार खेलाड िरोबर्ट लेवान्डोस्कीले दुई गोल गरे । समूह टु मा इंग्ल्यान्ड भने वेम्बलीमा डेनमार्कसँग १० ले स्तब्ध भयो । खेलको एकमात्र गोल क्रिस्टियन एरिक्सनले पेनाल्टीबाट गरे । म्यानचेस्टर युनाइटेड कप्तान ह्यारी मगायरका लागि सिजनको खराब सुरुआत कायम रह्यो । उनी दोहोरो पहेँलो कार्ड खाएर मैदान छाड्न बाध्य रहे । चेल्सीका डिफेन्डर रेस जेम्सले खेलको अन्त्यमा रेफ्रीसँग विवाद गरेपछि रातो कार्ड पाए । एरिक्सनले भने डेनमार्कका लागि सय खेल खेलेर ३४औं गोल गरे । यसै समूहमा बेल्जियमले आइसल्यान्डलाई २१ ले हराएर शीर्षस्थानमा पकड बनायो । बेल्जियमका लागि दुवै गोल रोमेलु लुकाकुले गरेका थिए । यस्तै स्कटल्यान्डले आफ्नो आठ खेलको अपराजित यात्रालाई निरन्तरता दिँदा चेक गणतन्त्रलाई १० ले हरायो । स्कटल्यान्डको फुटबल इतिहासमा यो ३२ वर्षयताको सबैभन्दा राम्रो प्रदर्शनको स्थिति हो । खेल सकिन ६ मिनेट अगाडि रायन फ्रेसरले निर्णायक गोल गरेका थिए ।"
पन्जाबको आशा,शारजहाँ (एजेन्सी) कप्तान केएल राहुल र क्रिस गेलको अर्धशतकमा किंग्स इलेभेन पन्जाबले बिहीबार रोयल च्यालेन्जर्स बेंग्लोरलाई ८ विकेटले पराजित गरी इन्डियन प्रिमियर लिग (आईपीएल) को प्लेअफमा पुग्ने झिनो आशा कायमै राखेको छ ।राहुलले अविजित ६१ र गेलले ५३ रन बनाएपछि पन्जाबले १ सय ७२ रनको लक्ष्य अन्तिम बलमा १ सय ७७ रन बनाउँदै पूरा गरेको हो । पन्जाबलाई अन्तिम ओभरमा विजयका लागि २ रन चाहिन्थ्यो । पहिलो दुई बलमा कुनै रन बनाउन नसकेका गेलले तेस्रो बलमा १ रन बनाए । स्ट्राइकमा रहेका राहुलको कलमा पाँचौं बलमा उनी रनआउट भए । आइपिएलमा यस सिजन गेलको यो पहिलो खेल हो ।अन्तिम बलमा १ रन बनाउनुपर्ने अवस्थामा क्रिजमा आएका निकोलस पूरनले युजभेन्द्र चहालको बलमा छक्का प्रहार गरेर टोलीलाई जिताए । गेलले ४५ बल खेली १ चौका र ५ छक्का प्रहार गरे । प्रतियोगितामा सर्वाधिक रनकर्ता राहुलले ४९ बल खेल्दै १ चौका र ५ छक्का प्रहार गरे । यसअघि बेंग्लोरले १७१६ को स्कोर बनाउँदा कप्तान विराट कोहलीले ३९ बलमा ४८ र क्रिस मोरिसले ८ बलमा अविजित २५ रन बनाएका थिए । ८ खेलमा पुछारको पन्जाबको यो केवल दोस्रो जित हो ।
बोर्डसँग ल्याङ्गरको असहमति,"उनले टेस्ट र ट्वान्टी२० क्रिकेटका लागि फरकफरक अस्ट्रेलियन टिम हुनु राम्रो नहुने बताए । हामी एकै देश हौं, एउटा देशको एकै समय दुई फरक राष्ट्रिय टिम हुनु ठीक होइन, भलै अहिलेको समयमा कोरोना भाइरस संक्रमणको महामारीका कारण फरक परिस्थिति बनेको छ ।"
वर्षालाई कातामा स्वर्ण,धनगढी कराते एकेडेमीकी कराते प्रशिक्षक वर्षा सुदूरपश्चिम प्रदेशको प्रतिनिधित्व गर्दै च्याम्पियनसिपमा सहभागिता जनाएकी थिइन् । रजत पदक कर्णालीकी एलिसा रासकोटी मगरले जितिन् । पुरुषतर्फ सशस्त्र प्रहरी बलका सुभाष घतानेले वाग्मती प्रदेशका रवीन्ऽ मानन्धरलाई पराजित गर्दै स्वर्ण जिते । प्रतियोगिताका निर्णायकमा १३औं दक्षिण एसियाली खेलकुदमा नेपाली राष्ट्रिय कराते टोलीका रहेका प्रशिक्षक गंगाराम महर्जन र १३औं सागका दोहोरो स्वर्ण विजेता मन्डेकाजी श्रेष्ठ थिए ।
एनरिकको बलको गति तीव्र,"अबुधाबी (रोयटर्स) तीव्र गतिका बलर एनरिक नोकिआ इन्डियन प्रियिमर लिगमा बुधबार सबैभन्दा तीव्र गतिको बल फालेको कीर्तिमान बनाएका छन् । उनको टिम दिल्ली क्यापिटल्सले राजस्थान रोयल्समाथि प्राप्त गरेको १३ रनको जितमा यो सम्भव भएको हो । दक्षिण अफ्रिकी २६ वर्षीय एनरिकले दुबईमा १ सय ५४७४ र १ सय ५५२१ किलोमिटर प्रतिघण्टामा बलिङ गरे । पछि उनले कीर्तिमानी १ सय ५५२१ किलोमिटर प्रतिघण्टा नयाँ कीर्तिमान बनाए । यसक्रममा आफ्नै देशका डेल स्टेयनको नाममा रहेको कीर्तिमान उछिने । सन् २०१२ मा स्टेयनले १ सय ५४४० किलोमिटर प्रतिघण्टाको कीर्तिमान बनाएका थिए । एनरिकको कीर्तिमान बलिङमा उनका प्रतिद्वन्द्वी इंग्लिस ब्याट्सम्यान जोस बटलरले भने चौका प्रहार गरेका थिए । त्यसको बदला लिँदै उनले तेस्रो ओभरमा अर्को तीव्र गतिको बल फाले र त्यसमा बटलर बोल्ड भए । आफ्नो चार ओभरमा उनले ३३ रन खर्चेर दुई विकेट लिए । उनले ८ खेलमा यो सिजन १० विकेट लिएका छन् । खेलपछिको अन्तर्वार्तामा उनले भने, मलाई तीव्र गतिको बलिङको कीर्तिमान बनेकोबारे थाहा थिएन, तर आफ्नो पेस बढाउन मैले निकै मिहिनेत भने गरिरहेको थिएँ । उनले गतिसँगै बल सही स्थानमा पर्नु पनि उत्तिकै महत्त्वपूर्ण रहेको बताए । जितका लागि १ सय ६२ रनको लक्ष्य पछ्याइरहेको राजस्थानले २० ओभरमा ८ विकेट गुमाएर १ सय ४८ रनमात्र बनाउन सक्यो । प्रतियोगितामा राम्रो प्रदर्शनका लागि संघर्षरत राजस्थानका लागि यो निराशाजनक हार रह्यो । जितले भने दिल्ली अंकतालिकाको शीर्षस्थानमा उक्लिन सफल भयो ।"
