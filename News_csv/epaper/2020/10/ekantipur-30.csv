शीर्षक,विवरण
कसरी नांगियो साइपाल ?,"एकपटक हिमाल आरोही टोलीसँगै कात्तिकमै पनि पुगे । जुन मौसममा गए पनि साइपालको सौन्दर्य उस्तै हुन्थ्यो । साइपालमा छिटो छिटो बदलिने मौसमको लुकामारी चित्ताकर्षक हुन्थ्यो । साइपालको चुचुरो लजालु बेहुली जस्तै छिनमै बादलको घुम्टोभित्र लुक्थ्यो । हावाको गतिसँगै बिस्तारै बादल हट्थ्यो अनि हिउँको सिरकले गमक्क छोपिएको साइपाल खुल्दा वरिपरिको वातावरण पनि थप उज्यालिन्थ्यो । यहाँ पुग्ने स्वदेशी र विदेशी पर्यटक पनि साइपालको मोहनी रूपमा आफू लट्ठिएको कुरा धामीलाई सुनाउँथे । अध्यक्ष धामी पनि आजसम्म कसैले टेक्न नसकेको साइपालको चुचुरोलाई एक दिन विश्व पर्यटनको केन्द्र बनाउने सपना बुन्थे । जिल्लाका हरेक नेतालाई बृहत् साइपाल पर्यटन विकास योजनामा सहयोग गर्न अनुरोध गर्थे । यसै सिलसिलामा जब उनी आइतबार प्रतिनिधिसभा सदस्य आशा विकको टोलीसहित त्यहाँ पुगे । साइपालको फेरिएको रूप देखेर नराम्रोसँग झस्किए, साइपालको हिउँ त गायब भइसकेको रहेछ ।यत्रो वर्ष साइपालकै फेदीमा बिताएको मलाई अहिले हेर्दा यो हिमाल साइपाल हो कि होइन, अनौठो के भने साइपालभन्दा होचा तर साइपाल आसपासमा रहेका साना टाकुरामा टन्नै हिउँ छ । साइपालमा मात्रै हिउँ छैन, उनले भने । धामीले खिचेर ल्याएको फोटो गाउँका बुढापाका लाई पनि देखाए । हिउँविहीन साइपाल देखेर बुढापाका मात्रै होइन, स्थानीय सबै चकित भए । १० वर्षको उमेरदेखि प्रत्येक साल साइपाल पुगेको छु, जिमाका ७२ वर्षीय जब्बरे बोहराले भने, साइपाल यसरी नांगै भएको कहिले देखेको छैन । उनले हिउँदका दुईचार महिनाबाहेक आफू हरेक सिजनमा साइपाल पुगेको तर यसरी हिउँ नभएको कहिल्यै नदेखेको बताए । ठूलो ठूलो खडेरी पर्दा पनि नहराएको हिउँ कसरी गायब भयो भन्ने उनले अनुमानै गर्न सकेनन् । बझाङमा गत हिउँदमा २५ वर्षयताकै ठूलो हिमपात भएको थियो । मंसिर अन्तिम सातादेखि सुरु भएको हिमपात चैत मध्यसम्म जारी थियो । गत वर्ष जिल्लाकै सबैभन्दा होचो भूभाग देउरा (समुद्र सतहबाट ९१५ मि) मा पनि २५ वर्षपछि हिउँ जमेको थियो । सबैभन्दा बढी हिउँ परेको वर्ष साइपालमा हिउँ नै नहुनुको यकिन कारण कसैले बताउन नसके पनि हिउँ बढी भएर पहिरो गएको हो कि भन्ने अनुमान गाउँपालिका अध्यक्ष धामीको छ । साइपालको बनोट एकदम भिरालो छ । यो वर्ष धेरै हिउँ परेकाले भार थाम्न नसकेर पहिरो गएको हुनुपर्छ, उनले भने । उनले यहाँको हिउँ कसरी गायब भयो भन्नेबारे वैज्ञानिक अध्ययन हुन सके राम्रो हुने बताए । कसैले यस विषयमा अध्ययन गर्न चाहे गाउँपालिकाले सहयोग गर्ने उनको भनाइ थियो । साइपालमा हिउँ कसरी हरायो भन्नेबारे दर्जनौंपटक हिमाल आरोहण गरिसकेका आरोहीले पनि केही अनुमान गर्न सकेनन् । संसारभर रहेका ८ हजार मिटरभन्दा अग्ला सबै हिमाल आरोहण गरेर कीर्तिमान कायम गरेका स्पेनी आरोही डा जर्ज इचोएगा पनि साइपालको अहिलेको तस्बिर हेरेर छक्क परे । दुई वर्ष पहिला झन्डै २५ दिन साइपाल बेसक्याम्प बसेर उनको टोलीले आरोहणको असफल प्रयास गरेको थियो । कसरी यस्तो हुन सक्छ । मलाई त विश्वास नै लागेन, उनले भने, यो कसरी भयो, म भन्न सक्दिनँ तर मेरो जीवनकालमा ७ हजार मिटर अग्ला हिमालमा यसरी हिउँ हराएको देखेको छैन ।साइपालको हिउँ कसरी हरायो भन्ने सम्बन्धमा यस विषयका जानकारहरूले पनि अध्ययनबिना यकिन कारण भन्न सकेका छैनन् । हिउँको भार बढी हुनु र तापक्रम बढ्नुले ठूलो हिमपहिरो खस्न गई यसो भएको हुन सक्ने अनुमान अन्तर्राष्ट्रिय एकीकृत पर्वतीय विकास केन्द्र (इसिमोड) का वरिष्ठ जलवायु परिर्वतन विशेषज्ञ एवं हिमालविद् डा अरुणभक्त श्रेष्ठको छ । भिरालो भूबनोट भएको हिमालमा हिउँको भार बढी भएका बेला तापक्रम पनि बढ्न जाँदा हिउँ अस्थिर हुन्छ र सानाठूला हिमपहिरो खस्ने सम्भावना बढी हुन्छ, श्रेष्ठले भने, साइपालमा पनि त्यस्तै भएको हुन सक्छ । यस विषयमा थप अध्ययन जरुरी छ । उनले कारण जुनसुकै भए पनि सबैभन्दा धेरै हिउँ परेको वर्ष नै यसरी हिउँ हराउनु विडम्बना भएको बताए । सधैँ हिउँ जमिरहने हिमाल हिउँविहीन हुॅदा यसको प्रत्यक्ष असर स्थानीय जनजीवन र जैविक विविधतामा पर्ने उनको भनाइ छ । त्रिभुवन विश्वविद्यालय वातावरण विभागका एसोसिएट्स प्रोफेसर सुदीप ठकुरीले साइपालमा हिउँ मात्रै नभएर विगतका वर्षदेखिको जमेको आइस पनि पग्लिएको देखिएकाले यसको सम्बन्ध तापक्रम, हावाको बहाव आदिसँग हुन सक्ने बताए । कहिलेकाहीँ दक्षिणतिर हावाको बहाव बढी हुँदा उत्तरी क्षेत्रमा हिउँ नपर्ने पनि हुन्छ । यहाँ आइससमेत पग्लिएको देखिन्छ, उनले भने, यसो हुनुमा हावाको बहाव र तापक्रमको कुनै न कुनै सम्बन्ध चाहिँ छ तर अध्ययन नगरी ठ्याक्कै के हो भन्न सकिन्न ।"
देहरादूनमा पिटिएका मध्ये दुई विद्यार्थी भागेर स्वदेश,"साताभित्र विद्यार्थी फिर्ता पठाउने सहमतिनेपाली विद्यार्थीमाथि सोमबार गरिएको कुटपिटप्रति एकेडेमीकी प्रिन्सिपलले माफी मागेकी छन् । प्रिन्सिपल छिरिङ छोदेनले विद्यार्थीमाथिको हातपात एवं अमानवीय व्यवहारमाथि क्षमायाचना गर्दै यसमा छानबिन हुने बताउनुभएको छ, नेपाली समाजका प्रतिनिधि हरिद्वारका पुष्पराज पाण्डेयले कान्तिपुरसँग भने, घर फर्कन चाहने विद्यार्थीको अन्तिम सूची एकेडेमीले तयार गरेर पठाउने र त्यहीअनुसार एक साताभित्र विद्यार्थीलाई फिर्ता पठाउन प्रबन्ध गरिने भएको छ ।हरिद्वारऋषिकेश र देहरादूनस्थित नेपाली समाजका प्रतिनिधिले बिहीबार गरेको ताकेतापछि एकेडेमी व्यवस्थापनसँग भएको वार्ता साँझ ६ बजे टुंगिएको थियो । नेपाली विद्यार्थीमाथि भएको अमानवीय व्यवहार तथा निर्मम कुटपिटबारेको खबर सार्वजनिक भएपछि हरिद्वारबाट पाण्डेय, देहरादूनस्थित गोरखा डेमोक्रेटिक संघका सूर्यविक्रम शाही, उत्तराखण्ड सरकारमा गोरखा कल्याण परिषद्का राज्यमन्त्री टीडी भुटिया, उत्तराखण्ड बाल अधिकार संरक्षण आयोगकी अध्यक्ष उषा नेगीसहितका प्रतिनिधि एकेडेमी पुगेका थिए ।एकेडेमीसँग वार्ता गर्न गएको नेपाली टोलीका संयोजक पाण्डेयका अनुसार सोमबार रातिको कुटपिट घटनामा सख्त घाइते भएका ३ जनालाई तत्काल अस्पतालमा लगेर उपचार गरिने र अरूको हकमा इच्छाअनुसार घर पठाउन प्रबन्ध मिलाइनेछ । एकेडेमीकी प्रिन्सिपल छिरिङ छोदेनसँग भएको लिखित सहमतिअनुसार विद्यार्थी घर फिर्ता पठाउने क्रममा पाण्डेयले सबै विद्यार्थीका अभिभावकसँग सम्पर्क गरेर नेपालभारत सीमा नाकासम्म पुर्याउने प्रबन्ध गर्ने भएका छन् ।एकेडेमीको व्यवस्थापन एवं खानपिनसहितको प्रबन्धबाट असन्तुष्ट भएर ३ देखि ७ कक्षासम्म पढ्नेले घर फिर्नका लागि निवेदन दिएका थिए । घटनाबारे दिल्लीस्थित नेपाली दूतावास जानकार रहे पनि त्यहाँबाट ५ घण्टाको सडक यात्रामा पुगिने देहरादूनमा कोही पनि प्रतिनिधि पुगेका छैनन् । दूतावासका प्रथम सचिव बाबुराम सिग्देलले फोन सम्पर्कबाट नेपाली समाजका प्रतिनिधिहरूसँग कुराकानी गरेका थिए ।"
दसैंको टीका नसकिँदै भारत जानेको लर्को,"कैलाली मोहन्याल७ का तीर्थराज जोशी पनि परिवारसहित भारतको बेंग्लोर जान लागेका छन् । उनी पनि असारमै घर आएका थिए । दसैंको टीकासम्म पर्खियौं, उनले भने, हामी त उतैका मान्छे जस्ता हौं । उतै कमाउनु छ, उतै खानु छ । बचेपछि यता पठाउने हो ।डडेलधुरा परिगाउँका प्रकाश धामीसहित ६ जना युवा पनि नाकाबाट भारत छिर्दै थिए । उनीहरूले यहाँबाट गएर तुरुन्तै घरमा पैसा पठाउन सके मात्रै परिवारले तिहार मनाउन पाउने बताए । बर्दिया राजापुरका १५ जनाको समूहमा रहेका रमेश सुनुवारले गरिबीका कारण बैंग्लोरमा काम गर्न जान लागेको बताए । भारतमा नेपाली केका लागि जान्छन्, किन जान्छन्को एउटै उत्तर हो गरिबी र बेरोजगारी, उनले प्रतिप्रश्न गरे, बरु आउनेजाने समस्या के छ, त्यो सोध्नुहोस् । कैलालीको लम्की राजपुरका ज्ञानश थापा परिवारसहित भारतको पुने सहर जान लागेका छन् । ६ जना गाउँले पनि साथमै छन् । उनीहरूले पनि आफ्नो परिवार भारत आश्रित भएको बताए । भारत नगए जीवन चल्दैन, उनले भने, नेपाल त आफ्नो देश भन्नमात्रै हो । यहाँ हामीसँग न खान पुग्ने जमिन छ न त रोजगारी ।नेताहरूका कारण गरिबी र बेरोजगारी बढेको माओवादीका पूर्वलडाकु अछाम साँफेबगरका कमल साउदको गुनासो छ । देश बनाउने योजना कोहीसँग छैन, क्रान्तिका नारा लगाएर सत्ताको भर्याङ बनाएका नेताहरू झन् खराब निस्के, अनि कसरी बन्छ देश ? उनले ज्यान र जहान पाल्न भारतमा नोकरी गर्न जानुपरेको सुनाए । कर्णाली प्रदेश सरकारले समेत जनताका लागि राजनीति नगरेको आरोप उनले लगाए । भारतमा कामका लागि जाने नेपालीहरूलाई देशमै रोजगारी दिलाएर विदेशिनबाट रोक्न सरकार असफल भएको उनको ठहर छ । मुख्यमन्त्रीज्यूले हामीजस्ता भारत पस्नेको पीडा बुझ्नुभएको छ तर उहाँले पनि जनताका लागि राजनीति गर्नुभएको छैन, उनले भने ।सशस्त्र प्रहरी बलको गौरीफन्टा सीमा चेक पोस्टका असई शंकर बोगटीका अनुसार बिहीबार मात्रै १ हजार ७ सय ८७ जना नेपाली भारततर्फ लागेका छन् । बुधबार यो संख्या १ हजार ६ सयभन्दा बढी थियो । दसैंको टीकापछिका ३ दिनमा ३ हजार ५ सय जनाभन्दा धेरै नेपाली यो नाका हुँदै भारत पसेका छन् ।"
साउदीमा रोजेको काम,"(काठमाडौं)  साउदी अरबको रियादमा १० वर्षदेखि काम गर्दै आएका पर्साका उमेश पासवानले बुधबार सूचना पाए साउदी सरकारले कफला प्रणाली हटाउँदै छ । यो उनले नसोचेको सूचना थियो । अब आफ्नो क्षमताअनुसार स्वतन्त्र भएर काम गर्न पाइने भयो, उनले भने ।माल अनलाइन बिजनेस दैनिकले २०२१ को मध्यबाट साउदी सरकारले रोजगारदाता र श्रमिकबीच हुने करार सम्बन्धलाई सुधार गरी केही साताभित्र कफला प्रणाली हटाउने घोषणाको तयारी गरिरहेको समाचार प्रकाशन गरेको थियो । यो सूचनाले साउदीमा कार्यरत नेपालीसहित आप्रवासी श्रमिकले आशापूर्वक चासो बढाएका छन् । साउदीले ५० को दशकदेखि विदेशी श्रमिकलाई नियन्त्रण गर्न कफला प्रणाली कार्यान्वयन गरेको छ । यो प्रणालीका कारण श्रमिकलाई जबर्जस्ती श्रम गर्न बाध्य बनाउनुका साथै शोषण गर्ने, राहदानी खोसेर राख्ने, तलब चोरी गर्ने, अनुपयुक्त बासस्थानमा राख्ने, अमर्यादित कार्यक्षेत्रमा खटाउने गरिएको छ । हामी त जेलमा बसेर काम गरेको जस्तै हो । कम्पनीले जे चाहन्छ, त्यही हुन्छ, पासवानले टेलिफोनमा कान्तिपुरसित भने, श्रमिकमाथि शरीरिक, मानसिक र यौन शोषणसमेत हुन्छ । पासवानको एक दशकको अनुभवमा कफला प्रणालीले श्रमिकलाई कमजोर र कम्पनीलाई बलियो बनाएको छ । यो प्रणाली हटाउने तयारीसम्बन्धी खबर सुनेर असाध्यै खुसी लागेको छ, उनले भने । खाडी क्षेत्रमा प्रतिस्पर्धीका रूपमा रहेको कतारले अन्तर्राष्ट्रिय श्रम संगठन (आईएलओ) को प्राविधिक सहयोग लिई श्रममैत्री कानुनहरू बनाएको छ । कफला प्रणाली हटेपछि श्रमिकले सहजै कतार छोड्न पाउँछन् । आउँदो मार्चदेखि लागू हुने गरी श्रमिकको न्यूनतम तलब १ हजार रियाल तोकिएको छ । श्रमिकले आफ्नो क्षमताअनुसार नयाँ रोजगारदातासँग काम गर्न पाउने अवस्था बनेको छ । यस्तो व्यवस्था साउदीमा छैन । कतारले श्रम बजार सुधार गरेपछि साउदी अरबमाथि दबाब परेको हो । कफला प्रणाली हटाउने तयारीबारे चासो बढेपछि साउदीको मानव संसाधन तथा सामाजिक विकास मन्त्रालयका प्रवक्ता नासिर अल हाज्नीले ट्वीटरमा श्रम बजारको विकासका लागि प्रवर्द्धनात्मक कार्यहरू गरिरहेको जानकारी दिँदै पूर्ण भइसकेपछि घोषणा गर्ने तयारी रहेको जनाएका छन् । साउदी सरकारले श्रममैत्री कानुन बनाइरहेको संकेत कूटनीतिक क्षेत्रलाई जानकारी दिएको थियो । कफला प्रणाली नै हट्ला कि नहट्ला यसै भन्न सकिँदैन । यसबारे हामीलाई औपचारिक खबर छैन । तर श्रम क्षेत्रमा सुधार गर्ने जानकारी छ, साउदीस्थित नेपाली दूतावासका एक अधिकारीले कान्तिपुरलाई भने, श्रमिकअनुकूल कानुन व्यावहारिक, सरल र समयानकूल बनाउने प्रयास भइरहेको देखिन्छ । श्रमिकको न्यूनतम ज्यालादर निर्धारण गर्ने, रोजगारदाता र श्रमिकबीचको करार सम्झौतालाई गुणस्तरीय बनाउने र आवासीय भिसाको अवधि सरकारबाटै आपसेआफ थपिने गरी काम भइरहेको सूचना दूतावासहरूसँग छ । साउदीमा तीन लाख नेपालीसहित ६० लाख आप्रवासी श्रमिक कार्यरत छन् । साउदीले ३० को दशकमा तेल पहिचान गर्न थालेपछि विदेशी श्रमिक भित्र्याएको हो । त्यहाँ सबैभन्दा बढी एसिया र अफ्रिका क्षेत्रका छन् । श्रमिकहरू निर्माण, सेवा, खरिदबिक्री र घरेलु क्षेत्रमा कार्यरत छन् ।अन्तर्राष्ट्रिय संस्था फेयरस्क्वायरले बुधबार नै साउदीको नीतिगत पत्र जारी गर्दै त्यहाँको सरकार श्रम बजारको सुधारबाट अब पछाडि हट्न नसक्ने जनाएको छ । साउदीमा रहेका विदेशी श्रमिकले अधिकारका लागि अन्तर्राष्टिय सुरक्षाको खोजी गरिहेका छन् । यसका लागि साउदी सरकारले काम गर्न आवश्यक देखिन्छ, फेयरस्क्वायरले भनेको छ । साउदीले सन् २०३० सम्ममा विदेशी श्रमिकको परनिर्भरता हटाउन आफ्ना नागरिकलाई नै विभिन्न क्षेत्रमा प्रोत्साहन गर्ने नीति लिएको छ । एक दशकदेखि प्रत्येक वर्ष २ लाख ५० हजार साउदी युवा श्रम क्षेत्रमा भित्रिने गरेका छन् । निश्चित क्षेत्र र पदमा विदेशी श्रमिकलाई रोजगारी दिन नपाइने नियम लगाइएको छ ।"
कोरोनाले थप २३६४ संक्रमित,"काठमाडौं (कास) पछिल्लो २४ घण्टामा बिहीबार २ हजार ३ सय ६४ जनामा कोरोना संक्रमण पुष्टि भएको छ । योसँगै नेपालमा कुल संक्रमितको संख्या १ लाख ६४ हजार ७ सय १८ जना पुगेको स्वास्थ्य तथा जनसंख्या मन्त्रालयले जनाएको छ । काठमाडौं उपत्यकामा मात्रै १ हजार ६ सय १५ संक्रमित देखिएका छन् । काठमाडौंमा १ हजार ३ सय ३८, भक्तपुरमा ९७ र ललितपुरमा १ सय ८० जना संक्रमित थपिएका हुन् । त्यसैगरी २४ घण्टामा ३ हजार ३८ जना कोरोना संक्रमणबाट निको भएर डिस्चार्ज भएका छन् । योसँगै निको हुनेको संख्या १ लाख २४ हजार ८ सय ६२ पुगेको छ । देशभर सक्रिय संक्रमितको संख्या हालसम्म ३८ हजार ९ सय ५२ छ । मन्त्रालयका अनुसार पीसीआर विधिबाट १४ लाख १९ हजार ६४ परीक्षण गरिएको छ । १७ जना मृतक थपिएसँगै हालसम्म कोरोनाबाट मृत्यु हुनेको संख्या ९ सय ४ पुगेको छ ।"
सांसदलाई अब सुधारिएको लोगो,"काठमाडौं (कास) संघीय सांसदहरूले लगाउने लोगो परिमार्जन भएको छ । नेपालको नक्सामा भारतद्वारा अतिक्रमित भूमि कालापानी, लिपुलेक र लिम्पियाधुरा समेटिएपछि संघीय सांसदहरूले लगाउने लोगोमा नयाँ नक्सा प्रयोग गरिएको थियो । साउन अन्तिम साता प्रयोगमा आएको सांसदहरूको लोगो भद्दा देखिएको, लोगोमा प्रयोग भएको नक्सा र रङ नमिलेको तथा लोगोमा लेखिएका अक्षरमा भाषागत अशुद्धता रहेको भन्दै आलोचना भएपछि संघीय संसद् सचिवालयले निर्माणकर्तालाई फिर्ता गरेको थियो । लोगो निर्माता घरेलु तथा साना उद्योग कार्यालय, ललितपुरले पहिलेको भद्दा लोगो परिमार्जन गरेर संसद् सचिवालयमा पठाएको छ । लोगोको डिजाइन कलाकार टेकवीर मुखियाले गरेका हुन् ।"
५ सय स्मार्ट लाइसेन्स खेतमा,जनकपुर (कास) यातायात व्यवस्था कार्यालय जनकपुरले सेवाग्राहीलाई वितरण गर्न राखेको करिब ५ सय थान स्मार्ट सवारी चालक अनुमतिपत्र (ड्राइभिङ लाइसेन्स) धान खेतमा भेटिएको छ । जनकपुरको मुजेलियास्थित यातायात कार्यालय नजिकै रहेको खेतमा सवारी चालक अनुमतिपत्र भेटिएको कार्यालय प्रमुख विपिन कर्णले स्विकारे । धान काट्ने क्रममा मजदुरहरूले लाइसेन्स देखेपछि बटुलेर बुधबार कार्यालयमा बुझाइदिएका थिए । कार्यालयमा सुरक्षित राखिएको लाइसेन्स खेतमा कसरी पुग्यो भन्नेबारे अनुसन्धान भइरहेको कर्णले बताए ।
प्रदेश २ मा शुक्रबार बिदा,जनकपुर (कास) इस्लाम धर्मका प्रवर्तक पैगम्बर हजरत मोहम्मदको जन्मदिन परेकाले प्रदेश २ सरकारले शुक्रबार प्रदेशमा सार्वजनिक बिदा दिएको छ । मुख्यमन्त्री लालबाबु राउतले पैगम्बर हजरत मोहम्मदको जन्मदिनको शुभकामना वक्तव्य जारी गर्दै शुक्रबार प्रदेश २ मा सार्वजनिक बिदा दिइएको जनाएका छन् ।
चन्द समूहका दुई जना हतियारसहित पक्राउ,"विराटनगर (कास) नेत्रविक्रम चन्द समूहका दुई जना बुधबार साँझ मोरङको मिक्लाजुङबाट हतियार, विस्फोटक पदार्थसहित पक्राउ परेका छन् । इलाम चुलाचुली६ का सनम भनिने १८ वर्षीय विज्ञान राई र सप्तरी सुरुंगा२ का प्रतीक भनिने ३२ वर्षीय काशीनाथ घिमिरे पक्राउ परेका हुन् । घिमिरे चन्द समूहको पूर्वी कमान्ड मेचीकोसी ब्युरो चौथो कम्पनीका कमिस्नर (पूर्वसप्तरी जिल्ला सेक्रेटरी) र राई पार्टीको साधारण सदस्य रहेको प्रहरीले जनाएको छ ।"
तिहारको तयारी,काठमाडौंको नागार्जुनस्थित इचंगुनारायणमा सयपत्री फूल टिप्दै किसान । तिहार नजिकिएसँगै यहाँका किसानमा फूल टिप्ने र बजार पुर्याउने व्यस्तता बढेको छ । तस्बिर ः बिजु महर्जनकान्तिपुर
कांग्रेस केन्द्रीय समिति बैठक कात्तिक २१ मा,"काठमाडौं (कास) कांग्रेसले पार्टीको महाधिवेशन तयारीबारे निर्णय लिन कात्तिक २१ गते केन्द्रीय कार्यसमिति बैठक बोलाएको छ । वरिष्ठ नेता रामचन्द्र पौडेल पक्षले भने बैठक बस्नुअघि आफूहरूले उठाएका मुद्दा सम्बोधन हुनुपर्ने अडान राखेको छ । पौडेल पक्षले असोज १२ गते पार्टीको केन्द्रीय कार्यलयमा ज्ञापनपत्र दर्ता गराएको थियो । तिनै विषय सम्बोधन गरेर असोज १९ गते बैठक बस्ने तय भएको थियो । केन्द्रीय कार्यसमितिका आधा दर्जन सदस्यहरू कोरोनाबाट संक्रमित भएपछि बैठक स्थगित भएको थियो । पार्टी सभापति शेरबहादुर देउवाले पौडेल पक्षले उठाएका मुद्दामा छलफल गर्न १७ गते पदाधिकारी र पूर्वपदाधिकारीसहितको अनौपचारिक बैठक डाकेका छन् । सहमहामन्त्री प्रकाशशरण महतले महाधिवेशनको तयारी, तालिका र क्रियाशील सदस्यतालगायत सबै विषयमा सहमति जुटाएर अघि बढ्ने कोसिस भएको बताए । आफ्नो पक्षका पदाधिकारी र केन्द्रीय सदस्यसहित २७ जनाको हस्ताक्षरसहित दर्ता गराइएको ज्ञापनपत्रमा पौडेल पक्षले सभापति देउवाले विधान र प्रक्रिया मिचेर महाधिवेशनलाई प्रभावित पार्न खोजेको आरोप लगाएको छ । विधानविपरीत गठन भएका केन्द्रीय विभागका मनोनयन र प्रक्रियाविपरीत वितरण भएका क्रियाशील सदस्यतासम्बन्धी निर्णय खारेज गरिनुपर्ने माग पनि उठाइएको छ । हामीले भागबण्डा होइन, विधान र प्रक्रियाको कुरा उठाएको हो, विधानअनुसार नेतृत्व चल्नासाथ सहमतिमा पुग्न सकिन्छ, वरिष्ठ नेता पौडेलले कान्तिपुरसित भने । आसन्न महाधिवेशनमा पार्टी सत्ता दुरुपयोग गरेर सभापति देउवाले आफ्नो पक्षमा माहोल बनाउन खोजेको आरोप पौडेल पक्षको छ । पौडेल पक्षको मुख्य चासो नै पार्टीका क्रियाशील सदस्यताको नवीकरण र वितरणप्रति छ । पार्टीका क्रियाशील सदस्य सुरु मतदाता हुने र उनीहरूको प्रभाव केन्द्रीय महाधिवेशनको नेतृत्व चयन सम्ममा पर्ने भएकाले दुवै समूहको चासो यसैमा देखिन्छ । सभापति देउवाले अन्य राजनीतिक दलबाट कांग्रेस प्रवेश गर्नेहरूको समायोजनका लागि भन्दै क्रियाशील सदस्यता वितरणमा विधानविपरीत निर्णय लिएको आरोप पौडेल पक्षले लगाउँदै आएको छ । विधानविपरीत बाँडिएको क्रियाशील सदस्यताले वैधानिकता नपाउने तर्क उनीहरूको छ । सहमहामन्त्री महतले विधानविपरीत सदस्यता नबाँडिएको दाबी गरे । उहाँहरू (पौडेलपक्ष) को मुख्य चासो समायोजनमा देखिएको छ । अन्य राजनीतिक दलबाट कांग्रेस प्रवेश गर्नेहरूलाई कति र कसरी सदस्यता वितवरण गर्ने भन्नेबारेमा थप प्रस्ट्याउन बाँकी छ, उनले भने । महाधिवेशनको तालिका प्रभावित भइसकेकाले क्रियाशील सदस्यतासम्बन्धी विषयलाई मात्रै सार्ने वा सबै तालिकालाई केही समयपछि सार्ने भन्नेबारे पनि केन्द्रीय कार्यसमितिको बैठकमा छलफल हुने उनले बताए ।कोरोना संक्रमणका कारण क्रियाशील सदस्यता वितरण र नवीकरणको तालिका प्रभावित भइसकेको छ । पौडेलपक्ष भने महाधिवेशनका सबै तालिका सार्ने पक्षमा छैनन् । क्रियाशील सदस्यता वितरण र नवीकरणको तालिका संशोधन गरे पनि अन्य तालिका अहिल्यै सार्नु नपर्ने पौडेल पक्षको भनाइ छ । क्रियाशील सदस्यताको टुंगो चाँडै लगाउने हो भने फागुनमा केन्द्रीय महाधिवेशन हुने सम्भावना अझै नटेरको वरिष्ठ नेता पौडेलले बताए । जिल्लामा पनि क्रियाशील सदस्यतासम्बन्धी विवाद छानबिन गर्न समिति बन्ने भएकाले समस्या नहुने उनको भनाइ छ । जिल्लाले पनि छानबिन गर्छ । जिल्लाबाट सूची केन्द्रमा आएपछि ठूलो समस्या हुँदैन, पौडेलले भने, क्रियाशील सदस्यताको टुंगो लगाएको डेढ महिनामा वडादेखि केन्द्रसम्मका अधिवेशन सकिन्छ ।"
संवादका लागि 'दूत को दौडधुप,"माधव नेपाल तानातानमा आफूहरूका बीचमा कटुता बढेपछि दुवै अध्यक्षले वरिष्ठ नेता माधवकुमार नेपाललाई फेरि आआफ्नो पक्षमा राख्ने प्रयत्न गरेका छन् । गत साउन ९ गतेयता छलफल नगरेका प्रधानमन्त्री ओली र वरिष्ठ नेता नेपालबीच गत कात्तिक ४ गते र मंगलबार गरी दुईपटक संवाद भइसकेको छ । दुवै भेट प्रधानमन्त्री ओलीको चाहनामा भएको र ओलीले मिलेर अघि बढ्न प्रस्ताव गरेको नेपालनिकट नेताले बताए । अहिले कर्णाली प्रदेशको विवादमा ओली अल्पमतमा हुनुहुन्छ, नेपालको भनाइ उद्धृत गर्दै ती नेताले भने, आफूलाई अप्ठ्यारोमा पर्दा साथ खोज्ने र सजिलो हुँदा लात हान्ने उहाँको स्वभाव नै हो । नेता नेपाल र अध्यक्ष दाहालबीच बिहीबार दिउँसो भएको संवादमा पनि ओलीले हेपाहा शैली अपनाएको र आफूहरूबीच फाटो ल्याउने प्रयत्न गरेको निचोड निस्किएको थियो । उहाँको तरिका नै त्यस्तै छ, मलाई भेटे अर्को गलत भन्नुहुन्छ, अर्कोलाई भेटे मलाई गलत भन्नुहुन्छ, नेता नेपालले कान्तिपुरसँग भने, कोठाकोठामा बसेर किन नेता भड्काउनुपर्यो, पार्टीको बैठक डाकेर छलफल गरे भइहाल्यो भनिदिएको छु । पछिल्लो समय ओलीले नेपाललाई आफ्नो पक्षमा लिन खोजे तापनि नेपालको सदाशयता भने दाहालतिरै देखिन्छ । दाहाल र नेपालबीच दिनदिनैजसो संवाद हुने गरेको उनीहरू निकटस्थको भनाइ छ ।"
किन हुन्छ अपराधमा राजनीतिक संरक्षण ?,"(काठमाडौं)  सत्तारूढ दल नेकपाका कार्यकर्ताबीच भएको दोहोरो झडपमा गत बिहीबार पर्साको विन्दवासिनी गाउँपालिकास्थित नेकपाका स्थानीय नेता मुकेश चौरसिया घाइते भए । उपचारक्रममा उनको भोलिपल्ट मृत्यु भयो । घटना नेकपाकै नेता राजकुमार गुप्तासहितको योजनामा भएको भन्दै पीडित पक्षले किटानी जाहेरी दर्ता गर्न खोज्दा प्रहरीले एक सातासम्म लिन मानेन ।व्यक्ति हत्याजस्तो जघन्य अपराधको अनुसन्धान पनि सहजै हुन सकेन । एक सातापछि बल्ल बिहीबार दिउँसो जिल्ला सरकारी वकिलको कार्यालयमार्फत चौरसियाको हत्या आरोपमा गुप्तासमेतलाई विपक्षी बनाएर किटानी जाहेरी दर्ता भयो । व्यक्तिको ज्यान जाने गरी भएको घटनामा प्रहरी आफैंले आरोपितलाई नियन्त्रणमा लिएर अनुसन्धान गर्नुपर्ने हो तर सोधपुछका लागि नियन्त्रणमा लिइएका गुप्तासहितका व्यक्तिलाई झडप भएकै साँझ रिहा गर्यो । यसले मृतकका परिवार तथा नातागोतालाई थप आहत त बनायो नै, हत्यामा संलग्नमाथि सहजै कानुनी कारबाही हुन्छ भन्ने भरोसा पनि कमजोर बनाएको छ । सत्तारूढ दलकै एक जना कार्यकर्ता झडपमा मारिए । नेकपाकै प्रधानमन्त्री छन् । नेकपाकै गृहमन्त्री । झडपमा मारिने र आरोपित भनिएका व्यक्ति पनि दुई अध्यक्ष केपी शर्मा ओली र पुष्पकमल दाहालनिकट हुन् । आरोपित भनिएका गुप्तालाई जोगाउन माथिबाटै ठाडो आदेश भएपछि प्रहरीले किटानी जाहेरी लिन नमानेको आरोप लाग्यो । राजनीतिको आवरणमा भएको यो पछिल्लो अपराधले दण्डहीनतालाई प्रोत्साहन गर्नेहरू अझै सशक्त छन् भन्ने उजागर पनि गरिदिएको छ ।संविधानसभाबाट संविधान जारी भएको ५ वर्ष भइसक्यो । पुराना कानुन संशोधन गरी मुलुकी अपराध संहिता लागू भएको पनि तीन वर्ष पुगिसकेको छ तर आफैंले बनाएका कानुन उल्लंघन गर्दै अपराधमा संलग्नलाई संरक्षण दिने प्रवृत्ति राजनीतिक तहबाट रोकिएको छैन । चौरसिया प्रकरण मात्रै होइन, यसअघिका थुप्रै घटनामा अपराधी जोगाउन राजनीतिक आवरण र संरक्षण दिइएका तथ्यहरू ताजै छन् ।पहिलो संविधानसभा चुनावताका २०६४ चैत २७ गते जिउँदै इँटाभट्टामा हालेर मान्छे जलाएको अपराधमा संलग्न कांग्रेस नेता तथा पूर्वमन्त्री मोहम्मद आफताब आलमलाई कानुनी दायरामा ल्याउन १२ वर्ष लाग्यो । अपराध गरेपछि प्रभावकारी अनुसन्धान अभाव र राजनीतिक संरक्षणकै कारण आलम मन्त्री र सांसद नै बने । गत वर्षमात्रै उनी पक्राउ परी हाल पुर्पक्षका क्रममा जेलमा छन् । २०६७ असार १२ गते हिन्दु युवा संघ पर्साका अध्यक्ष काशी तिवारीको हत्या भयो । घटनाका योजनाकार भनी तत्कालीन बहालवाला मन्त्री प्रभु साहमाथि आरोप लाग्यो तर दबाब र प्रभाव अनि राजनीतिक संरक्षणका कारण उनीमाथि मुद्दा चलेन । साह अहिले सत्तारूढ दल नेकपाकै नेता छन् । घटना हुँदा पर्सा प्रहरी प्रमुख रहेका तर हाल अवकाशप्राप्त डीआईजी रमेशप्रसाद खरेलले साहलाई जोगाउन तत्कालीन प्रधानमन्त्री बाबुराम भट्टराई लागिपरेको धारणा सार्वजनिक गरेका थिए ।२०७० असोज १८ गते एमालेका तर्फबाट तत्कालीन संविधानसभा सदस्य उम्मेदवार मोहम्मद आलम एमालेकै नेता तथा पूर्वमन्त्री रामचन्द्र कुसवाह प्यासीको योजनामा मारिए । सुरुमा प्यासीलाई जोगाउन एमालेका नेताहरू नै सक्रिय भएका थिए । पछि अनुसन्धान गर्दै जाँदा हत्यामा प्यासीको संलग्नता पुष्टि भयो । हाल उनी डिल्लीबजार कारागारमा सजाय भुक्तान गरिरहेका छन् । २०६८ वैशाख १८ गते जनकपुरमा भएको बम विस्फोटमा परी पाँच जनाको ज्यान गयो । घटनामा पूर्वमन्त्री सञ्जय साह मुछिए । सद्भावना पार्टीका उपाध्यक्षसमेत रहेका उनलाई जोगाउन पटकपटक आन्दोलन नै भएको थियो । एसएसपी लक्ष्मण न्यौपानेसहित आधा दर्जन प्रहरीको हत्या हुने गरी भएको टीकापुर काण्डका आरोपित रेशम चौधरी अदालतबाट दोषी ठहर भई कैद भुक्तान गरिरहेका छन् । टीकापुर काण्डपछि फरार रहेकै अवस्थामा २०७४ को प्रतिनिधिसभा चुनावमा उनी विजयी भए । नेकपा पार्टी विभाजनसँग जोडिएको सांसद अपहरण प्रकरणमा पूर्वआईजीपी सर्वेन्द्र खनाल तथा नेकपा सांसदद्वय महेश बस्नेत र किसान श्रेष्ठको पनि यसअघि काठमाडौं प्रहरीले किटानी जाहेरी लिन मानेको थिएन । पछि सरकारी वकिलको कार्यालयबाटै जाहेरी दर्ता भएको थियो । यीबाहेक राजनीतिक आवरणमा भएका थुप्रै अपराधलाई प्रभावित गर्ने काम भए । कतिपय जनदबाबका कारण अनुसन्धानको दायरामा आए पनि दबाब र प्रभावकै कारण निष्पक्ष छानबिन हुन नपाएका तथ्य थुप्रै छन् । पूर्वडीआईजी खरेल राजनीतिक दलका नेता कार्यकर्ता जोडिएका हत्या, तस्करीलगायतका अपराधमा संलग्नलाई पावरसेन्टर मा बसेकाले संरक्षण दिने गरेको बताउँछन् । म पर्सा प्रहरी प्रमुख हुँदा काशी तिवारीको हत्या बहालवाला मन्त्री प्रभु साहको योजनामा भएको यथेष्ट प्रमाणसहित मुद्दा चलाउन सरकारी वकिल कार्यालयमा अनुसन्धान प्रतिवेदन बुझायौं तर तत्कालीन प्रधानमन्त्री बाबुराम भट्टराईले नै मुद्दा नचलाउन ठाडो हस्तक्षेप गर्नुभएको थियो, खरेलले कान्तिपुरसँग भने, पछिल्लो पटक पर्साकै विन्दवासिनीमा नेकपाका एक जना कार्यकर्ता मारिएको विषयमा प्रधानमन्त्रीनिकटकै मानिस जोडिए, यसमा पनि माथिबाटै प्रहरीको काममा अवरोध हुन पुगेको हो । प्रहरीले पीडितबाट आएको किटानी जाहेरी लिन नमान्नु दुःखद भएको उनको भनाइ छ । प्रहरीले आफ्नो कार्यसम्पादन आस र त्रासबाट मुक्त भएर गर्नुपर्ने उनको सुझाव छ । सर्वोच्च अदालतका पूर्वन्यायाधीश तथा राष्ट्रिय मानवअधिकार आयोगका निवर्तमान सदस्य प्रकाश वस्तीले अपराधीलाई कानुनी दायरामा ल्याउनुको सट्टा संरक्षण र उन्मुक्ति हुने गरी भएका गतिविधिले फौजदारी न्यायप्रणालीको मर्म नै मर्ने जोखिम बढेको बताए । अपराधमा संलग्नमाथि कारबाही गर्न पीडित पक्षले माग गर्दा थुप्रै अपराधका घटनामा किटानी जाहेरी लिन नमान्ने प्रहरी प्रवृत्ति खतरनाक भएको उनले टिप्पणी गरे ।अपराध अनुसन्धान तथा अभियोजनमा कलुषित र कपटपूर्ण व्यवहार हुनै हुँदैन तर थुप्रै घटनामा यही प्रवृत्ति दोहोरिरहेको छ, पूर्वन्यायाधीश वस्तीले कान्तिपुरसँग भने, पर्साकै पछिल्लो घटनामा प्रहरी आफैं न्यायाधीशजस्तो भएर किटानी जाहेरी लिन्न भन्ने कुरा आयो, यो निकै गम्भीर विषय हो । उनले पीडितले न्याय पाउनुको सट्टा अनुसन्धान र अभियोजन चरणबाटै न्याय शक्तिको दबाब र प्रभावबाट निर्देशित हुँदै गएको उनले बताए ।"
सरकारी वकिलमार्फत चौरसिया हत्याको जाहेरी,"वीरगन्ज (कास) जिल्ला प्रहरी कार्यालय पर्साले मुकेश चौरसिया हत्याको जाहेरी लिन नमानेपछि पीडित पक्षले बिहीबार सरकारी वकिल कार्यालयमार्फत कर्तव्य ज्यानको जाहेरी दर्ता गराएका छन् । गत बिहीबार नेकपा पर्साको विन्दवासिनी गाउँपालिका कमिटीको शपथग्रहण कार्यक्रममा दुई पक्षबीच भएको झडपमा गम्भीर घाइते भएका चौरसियाको उपचार क्रममा शुक्रबार वीरगन्जमा मृत्यु भएको थियो । घटनाको सात दिन बितिसक्दा पनि प्रहरीले जाहेरी दर्ता गर्न नमानेपछि पीडित पक्ष बिहीबार निवेदनसहित जाहेरी लिएर सरकारी वकिल कार्यालय पुगेको थियो । सरकारी वकिल कार्यालयका वकिल पदमबहादुर कार्कीले निवेदन दर्ता गरी आवश्यक कारबाहीका लागि जाहेरी जिल्ला प्रहरी कार्यालयमा पठाएको बताए । मुद्दा दर्ता र अनुसन्धान गर्ने जिम्मा प्रहरीको हो, उनले भने, निवेदन दर्ता गरी आवश्यक कारबाहीका लागि जाहेरी त्यहीँ पठाएका हौं । सरकारी वकिल कार्यालयबाट पत्र आएपछि प्रहरीले कर्तव्य ज्यानको पुरानै जाहेरी दर्ता गरेको मृतकका भाइ महेश चौरसियाले बताए । राजकुमार गुप्तासहितको जाहेरी दर्ता भएको छ, उनले भने, जिल्ला प्रहरी कार्यालयको मुद्दा फाँटको दर्ता नम्बर १९० मा कर्तव्य ज्यान मुद्दा बिहीबार दर्ता भयो । हत्याको मुख्य योजनाकारमा सांसद तथा नेकपा नेता गुप्तासहित १२ जनाको जाहेरी दर्ता गराउन खोज्दा प्रहरीले लिन नमानेको उनले बताए । उनका अनुसार गुप्ताको नाम हटाई जाहेरी ल्याए मात्र दर्ता गर्ने प्रहरीले अडान राखेको थियो । चौरसियाको शव नारायणी अस्पतालमा राखिएको थियो । मुद्दा दर्ता भएपछि शुक्रबार पोस्टमार्टम गरी दाहसंस्कार गरिने परिवारले जनाएको छ ।"
नरभक्षी बाघ चिन्न रूखमा सीसीक्यामेरा,"बर्दिया (कास) नरभक्षी बाघ नियन्त्रणमा लिन खाता जैविकमार्गमा सीसीक्यामेरा जडान गरिएको छ । नेपालभारत सीमामा रहेको उक्त मार्गमा मंगलबार बाघको आक्रमणबाट दुई जनाको ज्यान गएपछि जैविकमार्गका रूखहरूमा सीसीक्यामेरा जडान गरिएको हो । मधुवन नगरपालिका३ धनौराका अन्दाजी २८ वर्षका दिनेश चौधरीको च्याउ टिप्न जंगल जाँदा बाघको आक्रमणमा परी मृत्यु भएको थियो । उनको खोजी गर्न जाने क्रममा रमेश थारूलाई पनि बाघले आक्रमण गर्दा मृत्यु भएको हो । नेपालभारत सीमास्तम्भ ८० देखि ८१, मुक्त कमैया बस्ती र खाता समन्वय समितिको खेलकुद मैदाननजिक १० वटा सीसीक्यामेरा जडान गरिएको जिल्ला वन अधिकृत महेन्द्र वाग्लेले बताए । बाघले यसै क्षेत्रमा सात दिनअघि घाँस काट्न गएकी मधुवन नगरपालिका३ भगरैया गाउँकी २६ वर्षीया गंगा खत्रीलाई पनि आक्रमण गरी मारेको थियो । यस क्षेत्रमा चार महिनायता ५ जनालाई बाघले मारेको वन कार्यालयले जनाएको छ ।विश्व वन्यजन्तु कार्यालयको सहयोगमा सीसीक्यामेरा जडान गरिएको हो । जिल्ला वन अधिकृत वाग्लेले बाघको पहिचान हुनासाथ बर्दिया निकुञ्जको सहयोगमा नियन्त्रणमा लिइने बताए । बर्दिया निकुञ्जका प्रमुख संरक्षण अधिकृत विष्णु श्रेष्ठले वन कार्यालयको मातहतमा उक्त जंगल परेकाले समन्वय गरी बाघलाई नियन्त्रणमा लिने काममा सहयोग गर्ने बताए । यसैबीच जंगलमा घाँसदाउरा गर्न नजान स्थानीयलाई आग्रह गरेको प्रमुख जिल्ला अधिकारी लीलाधर अधिकारीले बताए ।"
अझै सुल्झिएन डुबान र मुआब्जा विवाद,"(विराटनगर)  सडकमार्गबाट ट्रकमा ढुवानीको साटो मालवस्तु रेलमा ल्याउनपठाउन पाउँदा खर्च घट्नुका साथै छिटोछरितो पनि हुन्छ । सुनसरीमोरङ औद्योगिक करिडोरका उद्योगीहरूले वर्षौंदेखि नेपालसम्म रेल ल्याइदिन गरेको आग्रहको प्रतिफल हो, बथनाहाकटहरी रेलमार्ग । दुई वर्षमा पूरा हुने भन्दै थालिएको १८६ किलोमिटरको यो परियोजनामा भारततर्फ निर्माण पूरा भइसक्यो । नेपालतर्फ अधिग्रहण गरिएको जग्गाको मुआब्जा विवाद र डुबानको निकासको समस्या अझै सुल्झिएको छैन । घरछेउबाटै रेल गुड्ने भएपछि विराटनगर८ बलुवाहीवासी ७५ वर्षीया उम्दादेवी राय निकै खुसी थिइन् । अधिग्रहणमा उनको घडेरीको एक धुरमात्रै जग्गा पर्यो । मुआब्जामा ३० हजार रुपैयाँ पाइन् । निर्माण सुरु भएयता उनी बर्सेनि रेल परियोजनालाई सराप्न थालेकी छन् । वर्षाको पानी बगेर जाने निकास नै थुनिदिए, सधैं पानी पर्दा हाम्रो बस्ती जलमग्न हुन्छ, उनले भनिन् । पानीको प्राकृतिक बहावको निकासका लागि व्यवस्थित ढंगले पुल, कल्भर्ट र नाला निर्माण नगरिएकाले आकाशमा बादल देख्नेबित्तिकै त्रसित हुनुपर्ने अवस्था रहेको स्थानीय सूर्यनारायण यादवले बताए । गुनासो गर्दा ठेकेदार कम्पनी इरकन इन्टरनेसनलका कर्मचारीहरूले दिल्लीबाटै बनेर आएको नक्सा भएकाले परिवर्तन गर्न नमिल्ने जवाफ दिने गरेको उनले गुनासो गरे । यहाँका कतिपय जग्गाधनीसँग मुआब्जामा अझै विवाद छ । बीचमै काम पनि बन्द भएको छ, वरिपरि खनेर छाडेकाले हाम्रो गाउँमा अभर पर्दा एम्बुलेन्स पनि छिर्न नसक्ने बनाइदिएका छन्, उनले भने । रेलमार्गको ट्र्याकबेड निर्माणका लागि १ सय १९ बिघा जग्गा अधिग्रहणमा परेको छ । रेलमार्ग बनाउँदा वरिपरिको बस्तीलाई पर्न सक्ने समस्याबारे नेपालभारत दुवै सरकारले मतलब नगरेको विराटनगर१४ जतुवाका अशोक यादवले बताए । रेल जस्तो पूर्वाधारले व्यवसाय बढ्दा फाइदा हुने भए पनि निर्माण गर्दा स्थानीयसँग सल्लाह जरुरी भएको उनको भनाइ छ । लिकका लागि निर्मित अग्लो सडकले पानी थुनिएर पश्चिमको भूभाग पूरै डुब्ने गरेको विराटनगर१८ फँडानी बस्तीका दीपचन्द सुतिहारले बताए । उनले भने, मुआब्जा आफूखुसी तय गरे । वर्षाको पानी बगेर जाने बाटो नै छोकिदिए । मुआब्जामा चित्त नबुझाएका जग्गाधनी सर्वोच्च अदालत पुगेका थिए । अदालतले जग्गावालाकै पक्षमा फैसला गरेको सुतिहारले बताए । ठाउँ हेरेर प्रतिकट्ठा ९० हजारदेखि २५ लाख रुपैयाँसम्म मूल्यांकन गरिएको छ, जुन चलनचल्तीको दरभन्दा निकै कम हो, उनले भने ।यो मार्गमा रहने भनिएका तीन स्टेसनमध्ये भारतको बथनाहा र नेपालतर्फ बुधनगरमा स्टेसन बनिसकेका छन् । कटहरीमा निर्माण गर्न बाँकी छ । स्थानीयका अनुसार जमिनको सतहबाट ५ देखि १२ फिट अग्लो बाँध जस्तो रेलवे मार्ग र नेपालतर्फको एकीकृत भन्सार जाँच चौकी (आईसीपी) लाई चारैतिरबाट पर्खाल लगाइएकाले पानीको प्राकृतिक निकास थुनिएको हो । त्यसैले वर्षायाममा विराटनगरका १३ देखि १८ सम्मका वडा जलमग्न हुँदा करिब तीन हजार घरपरिवार प्रभावित हुने गरेका छन् ।दुई वर्षभित्र निर्माण सम्पन्न गर्ने गरी सन् २०११ मा सुरु भएको बथनाहाकटहरी रेलमार्गमध्ये ५ किमि भारततर्फ पर्छ भने नेपालतर्फ बुधनगरदेखि कटहरीसम्म १३६ किमि पर्छ । २०७५ कात्तिक १८ मा भारतको बथनाहाबाट विराटनगर१८ बुधनगरस्थित कस्टम यार्डसम्म रेल इन्जिनको परीक्षणसमेत भइसकेको छ । निर्माण पक्षका अनुसार परियोजना थाल्दा ४ अर्ब ४८ करोड लागत अनुमान गरिएको थियो । त्यसमध्ये २ अर्ब १३ करोड भारत सरकारले खर्च गरिसकेको छ । दुई वर्ष अगाडि नै लागत बढेर ५ अर्ब ८६ करोड ९६ लाख रुपैयाँ पुगिसकेको छ ।विराटनगर नाकादेखि ९ किमि दक्षिणको बथनाहा स्टेसनसम्म विद्युतीय कार्गो ट्र्याकिङ प्रणालीमा मालवाहक कार्गो रेल सेवा सञ्चालनमा छ । सडक साँघुरो भएकाले बथनाहामा झारिएका कन्टेनर पनि सडकमार्ग विराटनगरसम्म आइपुग्न कम्तीमा पाँच दिन लाग्छ । सोझै समान नेपालमा नआइपुग्दा भारतीय बन्दरगाहमार्फत नेपालले तेस्रो मुलुकसँग गर्ने आयातनिर्यातमा विभिन्न खाले शुल्क तिर्नुपरेको छ । नेपालतर्फको भेडियारीबाट उत्तर ५ किमिसम्म मात्र रेलमार्गको लिक र कस्टम यार्ड निर्माण भएको छ । विराटनगररंगेली सडकसँग जोडिएको मोरङको कटहरी गाउँपालिकासम्म रेल ल्याउने योजना भए पनि यो मार्गमा पर्ने विराटनगरको बुधनगरदेखि उत्तरतर्फ काम ठप्प छ । सीमा क्षेत्रको स्टेसनबाट कटहरीसम्म १० किमिमध्ये ३ किमि क्षेत्रमा जग्गा विवाद छ । रंगेलीविराटनगर सडकसँग जोडिएको कटहरी क्षेत्रको जग्गा हस्तान्तरण नहुँदा १८ किमि क्षेत्रमा ट्र्याक खोल्नै बाँकी छ । रेलमार्ग विस्तार एवं स्टेसन निर्माणका लागि अधिग्रहण गरिएको मोरङको कटहरी१ महेशपुरको खेतमा भारतीय ठेकेदारहरूले पिलर भने गाडेका छन् । महेशपुरमा स्टेसन बनाउन २१ बिघा जग्गा अधिग्रहण गर्ने क्रममा मुआब्जा विवाद भएको हो । यहाँ प्रतिकट्ठा जग्गाको न्यूनतम् मूल्य ४० लाख रुपैयाँ पुगे पनि २ लाख रुपैयाँका दरले मुआब्जा वितरण गर्न खोजिएको स्थानीयले बताएका छन् । उक्त रेलवे संरचनामा पर्ने जग्गाका धनीलाई जानकारी नदिई मुआब्जा तोकिएको स्थानीय किसान रमेशलाल चौधरीले बताए । उनको १७ कट्ठामध्ये १२ कट्ठा खेतीयोग्य जग्गा अधिग्रहणमा परेको छ । मुआब्जा निर्धारण गर्न निरीक्षण टोली आउँदा जग्गाधनीहरूलाई खबर नै गरिएन, रेलवे लिकले बिल्कुलै नछुने जग्गाधनीहरूलाई भेला पारेर उनीहरूले भनेको भरमा मुआब्जा तोकियो, उनले भने, आफ्नो जग्गा अधिग्रहणमा नपर्ने हुनाले केही स्थानीयले जे मन लाग्यो त्यही दर भन्दिए, निरीक्षणमा आएकाले त्यसैलाई सदर गरिदिए ।समस्या सुल्झाउन जग्गाधनीसँग पटकपटक छलफलपछि सहमतिनजिक पुगेको कटहरी गाउँपालिकाका अध्यक्ष रामकुमार कामत दाबी गर्छन् । वर्षामा लिकको दुवैतिरको बस्ती र खेतमा जम्मा हुने पानीको निकास र मुख्य सडकछेउको जग्गाको उचित मुआब्जा नै स्थानीयको माग रहेको उनले बताए ।अधिग्रहणमा परेको १ सय १९ बिघा जग्ग्गाका ५ सय ६५ धनीमध्ये ९५ प्रतिशतले मुआब्जा बुझेको जिल्ला प्रशासन कार्यालय मोरङले जनाएको छ । सर्वपक्षीय सहमति जुटेपछि विवाद टुंगिने क्रममा रहेको मोरङका प्रमुख जिल्ला अधिकारी कोशहरि निरौलाले बताए । समग्र परिवर्तनको संवाहक यस्ता अन्तर्राष्ट्रिय परियोजनालाई मुआब्जाका कारणले अल्झाइराख्न हुँदैन, उनले भने । बुधनगरमा १ हजार ५ सय मिटर लामो र १ सय ५० मिटर चौडा रेलवे स्टेसन निर्माण दुई वर्षअघि पूरा भएको थियो तर नेपाली भूभागमा अझै ८ किमि लिक बिछ्याउन बाँकी छ ।"
छानबिन र उद्धारसमन्वय जरुरी,"भारतको उत्तराखण्ड राज्यको राजधानी देहरादूनस्थित बौद्धशिक्षा पढाइ हुने एउटा एकेडेमीमा अध्यनरत नेपाली विद्यार्थीमाथि भएको अमानवीय व्यवहार तथा सांघातिक तवरको कुटपिटसम्बन्धी खबरले सम्बद्ध विद्यार्थीका अभिभावक मात्रै नभएर जोकोहीलाई क्षुब्ध बनाएको छ । अभिभावकत्व प्रदान गर्ने तथा निःशुल्क शिक्षादीक्षा दिलाउने भनेर नेपालका दूरदराजबाट विपन्न समुदायका बालबालिका लगिने र कुनै सानातिना बहानामा उनीहरूमाथि अमानवीय व्यवहार हुने गरेकोबारे बरोबर समाचार आइरहेकै हुन् । तर, यसपटक शान्ति, सद्भाव र सहचर्यको पढाइ हुने भनिएको देहरादूनको शाक्य एकेडेमीमा भएको जुन तहको अमानवीय र असंवेदनशील व्यवहारको समाचार बाहिर आयो, यसले देशविदेशका विभिन्न शिक्षालयमा विद्यार्थीमाथि हुने शारीरिक तथा मानसिक यातनाका अनेक आयामबारे घोत्लिन बाध्य तुल्याएको छ । यस्ता घटना दोहोरिन नदिन सरोकारवाला सबैको गम्भीर ध्यानाकर्षण हुन जरुरी छ । शाक्य एकेडेमीमा अध्यनरत नेपाली विद्यार्थीमध्ये ५१ जनाले दसैंतिहारको बिदामा घर फर्कन पाऊँ भन्दै निवेदन दिएपछि बढेको विवादले विद्यालय तहका बालबच्चालाई बन्धक बनाइएको घटना ढिलो गरी नेपालका अभिभावकसामु आइपुगेको हो । कोरोनाको संकटमाझ द्विदेशीय आवतजावतमा असहज अवस्था यथावत् रहेकै कारण कतिपय अभिभावक थाहा पाएर पनि पश्चिम नेपालको सीमावर्ती विन्दु उत्तराखण्डसम्म वस्तुस्थिति बुझ्नका लागि जानै पाएनन् भने कतिपय यस्तो विषम अवस्थामा नेपाली दूतावास अथवा परराष्ट्र मन्त्रालयसँगको पहुँचमा पुग्नै सकेनन् । यहाँ विडम्बना के छ भने, यस्ता घटना सार्वजनिक भएकै बेला र यस्ता सूचनाहरू बाहिर आएपछि मात्रै सम्बद्ध स्थानहरूमा सम्पर्क वा त्यस्तो संयन्त्रको अपेक्षा गरिनु आम नेपाली शैली अर्थात् चलिआएको परिपाटी बनेको छ । यसपटक देहरादूनको शाक्य एकेडेमीमा अध्ययनरत २ सयमध्ये ५१ विद्यार्थीमाथि भएको सांघातिक व्यवहारको समाचार बाहिर आएपछि देखिएको स्थिति पनि त्यही हो ।दिल्लीस्थित नेपाली दूतावासबाट राजदूत नीलाम्बर आचार्यले घटनाबारे खोजीनिती गरिनेछ भनेर सार्वजनिक रूपमा प्रतिबद्धता जनाए पनि स्थानीय नेपाली समाजसँग दिल्लीमा रहेको दूतावासले सम्पर्कसंयन्त्र स्थापना गर्न सकेकै देखिन्न । यस्तो संवेदनशील घटना तथा अवस्थामा दूतावासले प्रतिबद्धता जनाएर मात्र पुग्दैन, तुरुन्त त्यो नतिजामा पनि देखिनुपर्छ । अन्यथा दूतावास यसप्रति गम्भीर नभएको बुझिन्छ । यसमा विशाल भारतका उत्तराखण्ड, हिमाचल मात्रै होइन, कर्नाटकादेखि दिल्लीसम्म फैलिएर रहेका नेपाली विद्यार्थी अथवा गैरआवासीय नेपालीको कुनै समस्या र कठिनाइ सुल्झाउनमा स्थानीय तहमा बन्ने नेपाली समाजका संयन्त्रहरू पनि उत्ति नै महत्त्वपूर्ण हुन्छन्, यिनको सक्रियताले भारतमा अहिलेसम्म खुल्न नसकेको गैरआवासीय नेपाली संगठन नामक संरचनालाई अनौपचारिक तहमै स्थापित गर्न पनि मद्दत पुग्नेछ । पक्कै पनि, दिल्लीमा रहेको नेपाली दूतावास वा कोलकाताको नेपाली महावाणिज्य दूतावासकै पकड अथवा पहुँचका भरमा भारतभर रहेका (गैरआवासीय) नेपालीको समस्या र सरोकार सम्बोधन हुन सक्ने स्थिति रहन्न । तर, यसका लागि दूतावासले बनाउने सञ्जाल र राख्न सक्ने विश्वासको सम्बन्ध पनि उत्तिकै महत्त्वपूर्ण हुनेछ । यतिखेर देहरादूनको बौद्धधर्म पढाइ हुने एकेडेमीमा देखिएको निन्दनीय घटनाको छानबिन र कारबाही तथा घर फर्कन चाहने विद्यार्थीको उद्धार समन्वयका लागि नेपाली दूतावासको सक्रियता जरुरी देखिएको छ । एकेडेमीमा उब्जिएको नेपाली विद्यार्थीमाथिको समस्या समाधानमा उत्तराखण्डको हरिद्वारऋषिकेशस्थित नेपाली समाजका प्रतिनिधिहरू स्वतःस्फूर्त अगाडि आइसकेका छन् । यसबेला उद्धारसमन्वय जुटाउन वा विद्यार्थीको घरफिर्तीका लागि पनि कानुनसम्मत उपाय अवलम्बन गर्नु जरुरी हुन्छ, जहाँ दूतावासको उपस्थिति अनिवार्य देखिन्छ । समस्या समाधानको यो पाटोसँगै यसरी सयौंको संख्यामा नेपाली विद्यार्थीहरू बर्सेनि भारत लगिने र तिनीहरूबारेको अभिलेख उनीहरूकै अभिभावकबाहेक राज्य पद्धतिमा कहीँकतै नरहने यो स्थिति पनि आफैंमा पद्धतिगत लापरबाहीको चरम नमुना हो । त्यसमाथि अहिले सूचनामा आएअनुसार, जिल्लाका भित्री गाउँबस्तीबाट आफ्नै स्वेच्छामा गरिबविपन्न बाबुआमाका छोराछोरीलाई उच्च शिक्षादीक्षाका नाममा आफूखुसी देशबाहिर लैजाने यो शिक्षाशिक्षणको पद्धतिबारे पनि ट्र््याकरेकर्ड खोजिन जरुरी छ । देहरादूनको शिक्षालयमा देखिएको वितण्डा र नेपाली विद्यार्थीले बेहोरेको बुहार्तन आज आइपरेपछिको यो अवस्थामा तत्कालीन समस्या समाधानमा त ध्यान दिनुपर्छ नै, फेरिफेरि पनि यस्ता घटना दोहोरिन नदिन समस्याको स्थायी कारककारण खोज्नेतर्फ पनि ध्यान दिनुपर्छ ।"
जनप्रतिनिधिले काम गरेनन्,"नयाँ संविधानको व्यवस्थाअनुसार संघ, प्रदेश र स्थानीय सरकार सञ्चालनमा छन् । तीनवटै सरकार बनेपछि सोचेभन्दा धेरै छिटो मुलुक समृद्ध बन्छ भन्ने भाषण नेताहरूले पछिल्लो चुनावताका खुब दिन्थे । सिंहदरबारको अधिकार जनताका घरघरमा पुग्नेछ । गाउँसहरका कुनाकुनामा विकासका मूल फुट्नेछन् । प्रतिव्यक्ति आय बढ्नेछ । कोही पनि विदेश गएर अर्काको गुलामी गर्नु पर्दैन । बन्द भएका वा जीर्ण अवस्थाका सबै उद्योग चलाइनेछ । कोही पनि भोक, रोग अनि शीतलहरले मर्नु पर्दैन । सबै घरलाई चिल्ला सडकले जोडिनेछ । देशैभरि अस्पतालहरू खुल्नेछन् । श्रम गर्नेलाई उचित ज्यालासहित कामको खाँचो हुनेछैन । लगानी गर्नेलाई सुरक्षित वातावरण तयार हुनेछ । हरेक पालिकामा जनप्रतिनिधि भएपछि त्यहाँका जनताका सानाभन्दा साना समस्याहरू पनि तत्काल सम्बोधन हुनेछन् । दण्डहीनता निर्मूल हुनेछ । कानुनी राज्यको प्रत्याभूति हुनेछ । तस्कर, भ्रष्टाचारी र माफियाहरूको पत्तासाफ गरिनेछ । यस्ता सपना र आशा देखाएका नेताहरू अहिले कता छन् ? के उनीहरूले भनेजस्तो विकास भयो ? जनताले सुख पाए ?सत्तारूढ दल आन्तरिक किचलोमा पटकपटक रुमलिँदा संघीय सरकारका कामकारबाही प्रभावित भएका छन् । नेताहरूको समय कुर्सी मिलाउनमै खर्च भइरहेको छ । मन्त्री फेर्ने, मन्त्रालय फुटाउने, कर्मचारीको छिटोछिटो सरुवा गर्नेजस्ता काममा सरकारले समय खेर फालिरहेको छ । प्रदेश सरकार कता छ, के गर्दै छ, जनताका लागि के योजना बनायो भन्ने कुरा थाहा पाउन सकिएन । स्थानीय सरकार त्यसै अलमलमा परेजस्तो देखिन्छ । प्रदेशको मुख्यमन्त्रीभन्दा सिडियोको हैसियत बलियो बनाइएको छ । भत्ता बुझ्नेबाहेक अरू भूमिका प्रदेश प्रमुखहरूको देखिँदैन । प्रशासनिक खर्चमा व्यापक वृद्धि भएर होला, सरकारसँग जनताको उपचार गर्ने खर्च छैन । तरकारी, खाद्यान्नजस्ता अत्यावश्यक वस्तुको मूल्य आकासिएको छ । शिक्षा, स्वास्थ्यजस्ता आधारभूत क्षेत्रमा जनताको पहुँच बढेको छैन । अनियमितता र तस्करीहरू मौलाइरहेका छन् । हुँदा खाने जनताको अवस्था झन्झन् कमजोर भइरहेको छ । राज्यको खर्चबाट सिटामोल खान जनताले नपाउने तर उच्च नेताको निवासमा करोडौंको कार्पेट फेर्ने ? यस्तो चलन कहिले रोकिन्छ ? जनताको काम पटक्कै नगर्ने जनप्रतिनिधिको सुविधाका लागि कहिलेसम्म कर तिरिरहने ? जनताले कहिलेसम्म यस्ता प्रतिनिधिहरूलाई पाल्नुपर्ने हो ? गोविन्द विक, बूढानीलकण्ठ१२, काठमाडौं"
नेकपासँगै जनता पनि भुमरीमा,"नेकपा फेरि विवादको भुमरीमा समाचार पढेपछि सत्तारूढ दलभित्र फेरि भाँडभौलो सुरु भयोजस्तो लाग्यो । फरक दृष्टिकोण र भिन्न धार मिलेर बनेको पार्टीभित्र संघर्ष हुन्छ नै । तर, यहाँ विवाद केका लागि भइरहेको छ भन्ने बुझ्न सकिएन । पार्टी एकताको काम पूरा भएको छैन । आफूले भाग पाए विवाद तुरुन्तै समाधान पनि भइहाल्छ । पार्टी चलायमान छैन । गुटगत राजनीति हावी भएपछि एक गुटले अर्को गुटलाई कमजोर पार्ने रणनीतिअनुरूप विवादहरू उब्जाइन्छ । घातप्रतिघातका खेलहरू खेलिन्छन् । कोरोना महामारी रोकथाम तथा नियन्त्रणलाई एक मात्र एजेन्डा बनाएर अघि बढ्नुपर्नेमा सत्ताको चाबी कसको हातमा हुने भन्ने विषय प्रमुख बनेको छ । यस्ता विवादले महामारीलाई ओझेल पारेको छ । दिनैपिच्छे असमझदारी बढेर विवाद चुलिनुको मुख्य कारण प्रधानमन्त्रीको एकलकाटे कार्यशैली हो । वरिष्ठ नेताहरूसँगको सहमतिमा गर्नुपर्ने राजदूत नियुक्ति र मन्त्रिमण्डल हेरफेरका कार्य प्रधानमन्त्री केपी शर्मा ओलीले मनोमानी ढंगले गरेका छन् । आफ्नो प्यारो व्यक्तिलाई पटकपटक लाभको पद बाँड्छन् । पार्टीमा अरू कोही प्रभावशाली र क्षमतावान् व्यक्ति नभएको झल्को दिने गरी । पार्टी छलफलपछि मात्र महत्त्वपूर्ण निर्णयहरू गर्नुपर्ने हो तर त्यसो हुन सकेको छैन । पुष्पकमल दाहालसँग दर्जनौंपटक सहमति गरेर पनि मसी सुक्न नपाउँदै उक्त सहमति उल्लंघन हुने गरेको छ । आफ्नालाई काखा र अरूलाई पाखा गर्ने प्रधानमन्त्रीको शैलीले विवाद बल्झिरहेको छ । यदि समयमै यस्तो शैलीलाई रोकिएन भने भविष्य झन् अन्धकार हुनेछ । र, अहिलेको विवाद त्यो अँध्यारो भविष्यको प्रस्थानविन्दु मात्र हो । श्यामसुन्दर कुइँकेल, हाँडीगाउँ, काठमाडौंिििनेकपा विवादले जनतालाई कष्ट दिएको छ । केही समयका लागि लेनदेन मिले पनि त्यो दीर्घकालीन हुन सकेको छैन । दुई फरक विचार बोकेका पार्टीबीच एकता हुँदा विवाद हुनु स्वाभाविक पनि होला । अहिले भागबन्डाको राजनीतिलाई एकताको नाम दिएजस्तो लाग्दै छ । जनतालाई कोरोना महामारीले आक्रान्त पारेको बेला सत्तारूढ दल अर्थहीन विवादमा अल्झिनु उचित होइन । यस्तो संकटको बेला एक भएर जनताको समस्या हल गर्नतिर लाग्नुपर्छ । पुरुषोत्तम घिमिरे, जोरपाटी, काठमाडौं"
कूटनीतिक मर्यादाविपरीतको भेटघाट,"भारत र नेपालका प्रशासक र राजनीतिकर्मीले सार्वजनिक रूपमा जहिल्यै हामी असल छिमेकी हौं भन्छन् । व्यवहारमा भने नेपालको हरेक राजनीतिक गतिविधिमा भारतको चासो हुने गर्छ । भारतले हामीलाई खासै महत्त्व दिएजस्तो पनि लाग्दैन । तर, नेपालका नेताहरूलाई कुर्सी जोगाउन भारतकै भर पर्नुपर्छ । भारत अहिले विश्वकै सर्वशक्तिमान देश हुने दौडमा छ । हाम्रोमा विकासका कामहरू पनि भारतले नै गरिदिओस् भन्ने मनोविज्ञान हाबी छ । देश आफ्नै मिहिनेतले बनाउने हो । आफ्नो सिमानाको सुरक्षा आफैंले गर्ने हो । कालापानी विवादले उत्पन्न गरेको समस्याले अहिले नेपालभारत सम्बन्ध नाजुक मोडमा छ । नेपालले जारी गरेको नयाँ राजनीतिक नक्साले असल भनिएको छिमेकी चिडिएको छ । दुई देशबीच सरकारी स्तरमा संवाद नभइरहेको बेला हाम्रा प्रधानमन्त्रीले भारतीय जासुसी संस्थाका प्रमुखलाई दिएको महत्त्वले नेपाली समाजमा तरंग ल्याएको छ । एउटा सर्वभौम राष्ट्र प्रमुखले एउटा संस्थाका प्रमुखलाई लुकीछिपी गोप्य तरिकाले भेट्नुलाई कसरी लिने ? परराष्ट्रनीतिले यस गतिविधिलाई सही भन्छ ? यस घटनाले नयाँ नक्सा जारी गरेपछि भारत सरकारले साधेको मौनता भंग गरेको भनेर जानकारहरू बताउँछन् । अहिल्यै यसो भन्ने बेला भएको छैन । आगामी दिनमा भारत कसरी यो समस्या समाधान गर्न अग्रसर हुन्छ भन्नेले धेरै कुरा निर्धारण गर्छ । रामकृष्ण बराल, जोरपाटी५, काठमाडौं"
नेताहरूलाई मात्र निःशुल्क उपचार !,"दसैंअघि प्रधानमन्त्री केपी शर्मा ओलीले सक्दिनँ भनेर स्वघोषणा गर्ने को मात्रै राज्यले निःशुल्क उपचार गर्ने भाषण दिनुभयो । कोभिड पोजिटिभ तर अवस्था सामान्य रहेका मुख्यमन्त्री डोरमणि पौडेललाई घरबाटै सरकारी हेलिकप्टरले काठमाडौंको हस्पिटल पुर्यायो । के उहाँले म सक्दिनँ भनेर स्वघोषणा गर्नुभएको हो ? के यस्तो घोषणा साधारण नागरिकले मात्रै गर्नुपर्ने हो ? पोजिटिभ देखिनेबित्तिकै संसारमै विरलै देख्न पाइने गरी मेयर विद्यासुन्दर शाक्यका लागि फाइभस्टार होटलमै हस्पिटल आफैं हाजिर भयो । के उनले म निमुखो, असहाय र दीनहीन छु भनेर घोषणा गरेका थिए ?हप्ता दिनमै दुईपल्ट पीसीआरको सुविधा लिने सल्लाहकार थापाहरूले घोषणा नगरे पनि हुने तर साधारण नागरिकले चाहिँ यो महामारीमा उपचार पाउन स्वघोषणा गर्नुपर्ने ? के आजसम्म राज्यबाट उपचारको नाममा मोटो रकम लिने उहाँ आफैंदेखि मन्त्री र सांसदहरूले कहिल्यै यस्तो घोषणा गरेका छन् ? यस्तो विश्वव्यापी महामारीमा पनि कुर्सीमा बस्ने र भुइँमा बस्नेका लागि छुट्टाछुट्टै कानुन हुन्छ ? आधारभूत स्वास्थ्यसेवा पनि कुर्सीमा बस्नेका लागि हकअधिकार हुने तर भुइँमा बस्नेका लागि दयामायाको विषय हुने हुन्छ र ? कति ठाउँमा कोकोसँग कसरी घोषणा गर्ने ? यसै त एम्बुलेन्समै यता र उता गर्दै धेरैले ज्यान गुमाएका छन् । धरौटी राख्ने ठाउँमा यस्तो घोषणा गर्नेले हस्पिटलमा बेड पाउँछ भन्ने के छ ? सही उपचार र सम्मानपूर्ण व्यवहार पाउँछ भन्ने के ग्यारेन्टी छ ? यत्ति त सबैलाई थाहै छ, यो देशमा सुकुम्बासीका नाममा जग्गा पाउने विष्णु पौडेलहरू हुन् जसको हैसियत बालुवाटारमा घडेरी किन्ने हुन्छ । गरिबले त गरिब भएको सिफारिस शुल्कसमेत तिर्न सक्दैन, अझ त्यसमाथि पार्टीको सदस्यता शुल्क र नजराना त परको कुरा ।प्रधानमन्त्रीका शब्दहरू हेर्नुहोस् । राज्यलाई बोझ नबनी आफैं उपचार गर्नेलाई उहाँले प्रशंसा गर्नुभएको छ । राज्यका बोझहरूप्रति दया पोख्नुभएको छ । उहाँकै भाषामा राज्यबाट निःशुल्क उपचार लिनेहरू राज्यका बोझ हुन् भने सबैभन्दा ठूलो बोझ को होला ? यो सामान्य अवस्था होइन । महामारी हो । यो वर्ग या स्तर विभाजनको समय होइन । धनी र गरिबको सर्टिफिकेट बाँड्ने बेला होइन । प्रिय प्रधानमन्त्रीज्यू, महामारीका बेला नागरिकको उपचारमा कटौती गर्ने होइन, अनावश्यक भत्ता र कार्पेटको खर्च कटौती गर्ने हो । करोडौंका गाडी र हेलिकप्टर कटौती गर्ने हो । जिउँदै मान्छेको नाममा प्रतिष्ठान खोलेर पैसा बाँड्ने काम कटौती गर्ने हो । उद्घाटनदेखि भोजभतेरका खर्चमा कटौती गर्ने हो । सल्लाहकारदेखि पीएसम्मका जम्बो टोली कटौती गर्ने हो । सबै कटौती गर्दा पनि पुगेन भने घोषणा गरौंला तर यत्ति हो, हस्पिटल जानुअघि यस्तो घोषणा तपाईं आफैंले पनि गर्ने गरी कानुन बनाउनुहोला ! नारायण गाउँले, बेलायत"
सामरिक महत्त्वको गम्भीर प्रश्न,"विश्व परिदृश्यमा व्यापक फेरबदल हुने लक्षण देखिँदै छन् । यसमा नेपाल अपवाद होइन, त्यसैले सम्भावित परिवर्तनबाट आगामी दिनहरूमा नेपाली धरती र परिवेश पनि प्रभावमुक्त रहनेछैन । त्यसको संकेत भारतीय गुप्तचरहरूको बालुवाटार ओहोरदोहोरले प्रकट गरेको त छ नै, गुप्तचर गुप्त रूपमा आएनन्, दिल्लीदेखि नै थाहा दिँदै यसरी खुलेआम किन आए, यसको विशेष अर्थ हुनुपर्छ, र हुन्छ नै । त्यो अर्थ कि भने प्रधानमन्त्री केपी शर्मा ओलीलाई थाहा होला, नत्र भने उनै भारतीय गुप्तचर प्रमुख सामन्त गोयललाई । यहाँ प्रश्न गुप्तचर किन आए, ओलीलाई किन भेटे, त्यो आफ्नो ठाउँमा छÙ त्यसरी भेट्नु गलत होÙ यद्यपि गुप्तचरले भेट्छन् । तर उदेक के भने, गुप्तचर टोली दिल्लीबाटै सूचना प्रवाहित गराउँदै आउनुचाहिँ अर्थपूर्ण र अस्वाभाविक हो । अस्वाभाविक हो किनभने राज्य कार्यकारिणीलाई आफ्नै देशका र विभिन्न मित्र देशका गुप्तचरहरूले भेट्छन् नै र विभिन्न सिलसिलामा संयुक्त राज्य अमेरिका, चीन, उत्तर कोरिया, रुसका गुप्तचरहरूले भेटेकै होलान् । तर हल्ला चलाएर भेट्दैनन् । गोप्य आउँछन्, गोप्यै जान्छन् ।राज्य कार्यकारिणीले गुप्तचरहरूसँग भेट्छन् । गोयल टोलीले बडो ठूलो हल्लीखल्ली गर्दै भेट्नुको प्रयोजनलाई, एक थरीले भनेजस्तै, ओली उदांगिएका अर्थमा लिनु हतार हुन्छ । जे देखिएका छन्, त्यो उनको देखावटी रूप हो, भित्री रूप अर्कै छ र राष्ट्रवाद भोट बटुल्ने तिकडम मात्रै थियो भन्ने निष्कर्षमा अहिल्यै पुगिहाल्नु पनि उचित होइन । ओली ठूलै बाध्यतामा परेका होलान् । परिबन्दमा बेरिएका होलान्, नत्र त्यतिका बोलन्ता ओली यस सन्दर्भमा यसरी मौन धारण गरेर बस्ने थिएनन् । उनी पक्कै त्यत्तिकै मौनधारण गरेर बसेका होइनन् । मनन गरौं, क्षेत्रीय र वैश्विक परिस्थितिमा धेरै ठूलो परिवर्तन हुनेतर्फ घटनाहरू उन्मुख छन् । यी बदलिँदा घटनाहरूको परिवेशमा नेपाल पनि सानोतिनो होइन, बरु गम्भीर रूपमा प्रभावित हुने सम्भावना छ । सम्भावना छ किनभने दुई द्वन्द्वरत प्रतिद्वन्द्वी र महत्त्वाकांक्षी देशहरूबीच धेरै नै सन्तुलन मिलाउनुपर्ने हुन्थ्यो, त्यो सन्तुलन मिलाउन ओलीले धेरै विलम्ब गरे । गोयलको आगमन त्यसैले सांकेतिक छ । त्यो संकेत सार्वजनिक जानकारीमा पुगोस् भन्न नै उनी छर्लंगै देखिने गरी आएका हुन् र यसलाई त्यसै रूपमा बुझ्नु उचित हुन्छ ।प्रस्टै छ, संयुक्त राज्य अमेरिका खुलेरै चीनलाई घेराबन्दी गर्न लागेको छ र चीनले पनि बेल्ट एन्ड रोड इनिसिएटिभ अन्तर्गत आफ्नो आर्थिक र सामरिक महत्त्वाकांक्षाको विस्तार नै गर्न खोजेको हो । भनिरहनु नपर्ला, नेपाल बेल्ट एन्ड रोडमा हस्ताक्षरकर्ता हो । पाकिस्तानसँग चीनको सहकार्य कति सघन छ, यसको पुनरावृत्ति आवश्यक छैन । यस्तोमा भारतले आफूलाई चीनबाट घेरिइरहेको महसुस गर्नु अस्वाभाविक थिएन र होइन । पाकिस्तान, श्रीलंका, बंगलादेश र नेपालमा चीनको रणनीतिक अभिरुचि न अमेरिकाबाट लुकेको छ, न त भारतबाट नै । यति मात्र होइन, आज चीनका पखेटा युरोप र अफ्रिकासम्म फैलिएका छन् । स्वयं अमेरिकै चीनको व्यापार विस्तार र सामरिक महत्त्वाकांक्षाका कारण आक्रामक हुँंदै गएको छ । यी हरफसँगै के पनि ख्याल राख्नुपर्छ भने, कुनै देशको प्रभाव विस्तार हुनुको अर्थ केवल व्यापार विस्तार होइन, देशविशेषको जीवनशैली, राजनीतिक मान्यता र आन्तरिक ध्येयको विस्तारसमेत हो र यसमा चीनको मनसाय फरक छैन ।अमेरिका चीनको यस रूपमा विस्तार होस् भन्ने चाहँदैन र भारत मात्र होइन, जापान, अस्ट्रेलिया र युरोपीय देशहरूसमेत महत्त्वाकांक्षी चीनको पक्षमा छैनन् । छैनन् किनभने चीन, विघटित सोभियत संघजस्तै, उनीहरूले दुत्कारेको कम्युनिस्ट व्यवस्थाको संवाहक हो र त्यस्तो चीनको प्रभाव विस्तार रोक्नु अमेरिका लगायतका उल्लिखित देशहरूको साझा स्वार्थ हो । दोस्रो विश्वयुद्धताका एक थरी र त्यसपछिको अवस्थामा अमेरिकी नेतृत्वमा थप अरू देशहरूको गठबन्धन बनेजस्तै यसपाला चीनविरुद्ध नयाँ गठबन्धन बन्दै छ । विश्लेषण गरिरहँदा यसका कारण सृजित दबाब कस्तो होला, त्यसको अनुमान गर्नु आवश्यक छ । यसमा राजनीतिक भविष्यसित जोडिएको प्रश्न हुन सक्छ ।गोयल काठमाडौं आएर गएको प्रसंग नसेलाउँदै गए मंगलबार भारतको नयाँ दिल्लीमा संयुक्त राज्य अमेरिकाका विदेशमन्त्री माइक पम्पियो र रक्षामन्त्री मार्क एस्पर तथा भारतीय विदेशमन्त्री एस जयशंकर र रक्षामन्त्री राजनाथ सिंहबीच वान टु वान वार्ता भएको थियो । भ्रमणमा रहेका अमेरिकी मन्त्रीहरूले भारतीय प्रधानमन्त्री नरेन्द्र मोदीसँग शिष्टाचार भेट गरे । शिष्टाचार भेट गरे पनि मात्र शिष्टाचारवश उनीहरू दिल्ली पुगेका थिएनन् । दुई देशबीच गम्भीर र दूरगामी महत्त्वका निर्णय गर्न गएका र त्यसैअनुरूप उनीहरूबीच सामरिक महत्त्वका सम्झौताहरू भएका छन् ।सन् १९८० को दशकमा अमेरिकाले तत्कालीन सोभियत संघविरुद्ध गरेकै जस्तो तयारी अहिले पनि चल्दै छ र यो तयारी अझ कठोर पनि छ । किनभने, उतिखेरका सोभियत नेता मिखाइल गोर्वाचोभसँग अमेरिकी तत्कालीन राष्ट्रपति रोनाल्ड रेगन र त्यसपछिका जर्ज बुस (सिनियर) को व्यक्तिगत सम्बन्ध राम्रो थियो, जबकि चीनका वर्तमान नेता सी चिनफिङ र अमेरिकी राष्ट्रपति डोनाल्ड ट्रम्पबीच कुनै किसिमको मिल्ती छैन । सोभियत संघ सुधारोन्मुख थियो । आजको चीन राजनीतिक रूपमा सुधार र खुलापनतर्फ उन्मुख हुनु त परै, अरू कठोर बनिरहेको छ । यसर्थ, भावी द्वन्द्व, यदि भएमा, निकै चर्को हुन सक्ने देखिन्छ । तिनका लक्षणले व्यापक परिवर्तनतर्फ इंगित गरिरहेका छन् । त्यसैले अनुमान गर्न मिल्छ र सकिन्छ । विश्वशक्तिहरूबीच पुनश्च वर्चस्वका निम्ति एउटा नयाँ घमासान हुनेछ । यसमा आश्चर्य नमाने हुन्छ ।सन् १९९० को दशक प्रारम्भका घटनासँगै शीतयुद्धको अन्त्य र नयाँ विश्व व्यवस्थाको उदय भएको थियो र त्यस बखत पनि विश्व मानचित्रमा नयाँ राज्यहरूको उदय भएको थियो । जस्तै सन् १९९१ को डिसेम्बरमा सोभियत संघ पन्ध्र टुक्रामा विभाजित भएको र त्यससँगै सोभियत अस्तित्व अतीतका पानामा विलीन हुन पुगेको थियो । विश्व परिदृश्यमा आज जेजस्ता संकेत देखिँदै छन् यसबाट के अनुमान गर्न सकिन्छ भने २०४६ साल अर्थात् सन् १९९० को दशककै शैलीका फेरबदल हुन सक्छन्, व्यापक र दूरगामी । चीन र भारतका बीचमा अवस्थित भएका कारण नेपाल सम्भावित उथलपुथलको प्रत्यक्ष साक्षी बन्ने सम्भावना त्यत्तिकै प्रबल छ । तर यसमा चिन्ता तथा जिज्ञासा के भने साक्षी मात्रै बन्ने हो कि उथलपुथलमा होमिने नै हो भन्ने असमञ्जस त्यत्तिकै छ । कतै यसले सन् १९८५९० ताकाको अफगानिस्तानको नियति त भोग्ने होइन, जहाँ अमेरिकी र तत्कालीन सोभियत स्वार्थहरूको अन्तरसंघर्षमा देशको भविष्य नै बरबाद भएको र त्यहाँ अहिलेसम्म शान्ति स्थापित हुनु त परै, दिनहुँ रक्तपात चलिरहेको छ ?एकै छिन, (२०४६ सालभन्दा पहिलाका अवस्थाको) फ्ल्यासब्याकमा जाऔं । सन् १९९० आउँदानआउँदै पूर्वी युरोपका एकतन्त्री कम्युनिस्ट शासन धराशायी भएका थिए । प्रथम विश्वयुद्धकै हाराहारी स्थापित कम्युनिस्ट पार्टीको सोभियत साम्राज्य भत्किँदै थियो र अन्ततः माथि भनिएझैं स्थापित भएको ७४ वर्षपछि सन् १९९१ मा धराशायी हुन पुगेको थियो ।लोकतन्त्रका पक्षमा कम्युनिस्टविरुद्धको त्यो लहरले सम्पूर्ण विश्वलाई नै लपेटेको थियो । मानौं सागरदेखि नदी, खोल्साखोल्सीसम्मकै जल तरंगित भएको थियो एकैसाथ । त्यो भव्य परिवर्तनले पूरै इतिहासकै दिशा बदलिदिएको थियो । बडो रोमाञ्चक थियो त्यो समय । कम्युनिस्टविरुद्धको त्यो लहर भव्य र युगान्तकारी थियो । विश्वलाई चकित पारेको थियो, किनभने त्यो लहर मुख्यतः कम्युनिस्टहरूविरुद्ध एकोहोरिएको मात्र होइन, विश्वका कम्युनिस्टइतर तानाशाहहरूको मुटु पनि हल्लिएको थियो र त्यसैमा सामेल थियो नेपालको त्यति बेला राजा नेतृत्वको निरंकुश पञ्चायती व्यवस्था । तर त्यस्तो अवस्थामा पनि विचित्र के भने, नेपालका कम्युनिस्टहरू लोकतान्त्रिक आन्दोलनको हिस्सा बन्न आएकाले उनीहरू मासिनबाट जोगिएका थिए । जोगिएका मात्र होइन, बिस्तारै पहिलाभन्दा बढी सशक्त रूपमा प्रस्तुत हुन थालेका र आज आउँदा झन्डै दुईतिहाइ मत प्राप्त गरेर सरकारै बनाएका छन् ।फेरि उतै फर्कौं, निश्चय नै कम्युनिस्ट शासनै भएर पनि चीन, उत्तर कोरिया, क्युबा धराशायी हुनबाट जोगिएका थिए । त्यति बेला जोगिएको चीन आज द्वन्द्वको लक्ष्य बनेको छ । सन् १९९० पछिको अवस्थामा उपस्थित हुन आएको विश्व व्यवस्था र त्यसपछि कायम हुन आएको सन्तुलन गडबडाउन थालेको छ । नयाँ गठजोडहरू निर्माण हुन थालेका छन् । संयुक्त राज्य अमेरिका दोस्रो विश्वयुद्धपश्चात् बनेको उत्तर आन्ध्र सन्धि संगठन अर्थात् नर्थ अटलान्टिक ट्रिटी अर्गनाइजेसन (नेटो) जस्तै तर अझ सशक्त सामरिक गठबन्धन निर्माण गर्नतर्फ अग्रसर भइरहेको छ । पम्पियो र एस्परको भ्रमण त्यसै सिलसिलाको एउटा महत्त्वपूर्ण कडी हो ।यसपालि त्यसको प्रमुख किरदार हिन्दप्रशान्त रणनीतिक गठबन्धन अर्थात् इन्डोप्यासिफिक स्ट्राटेजिक अलाएन्स रहनेछ भने, त्यहीँ चतुष्कोणीय सुरक्षा सहकार्य अर्थात् क्वाड सक्रिय छ । अमेरिका, भारत, जापान र अस्ट्रेलिया यसका सदस्यराष्ट्रहरू हुन् । यो सामरिक सहकार्य हो । यसको परिकल्पना सन् २००७०८ मै गरिएको र सन् २०१७ देखि अझ सशक्त रूपमा सक्रिय बनाइएको छ । स्मरणीय छ, क्वाड जापानका तत्कालीन प्रधानमन्त्री सिन्जो आबेको अग्रसरतामा गठन भएको र यसमा गए पंक्तिमा उल्लिखित विश्वका चार प्रमुख लोकतान्त्रिक देश अमेरिका, भारत, जापान र अस्ट्रेलियाको सहभागिता रहेको छ ।यथार्थमा इन्डोप्यासिफिक र क्वाड दुवै छुट्टै प्रतीत भए पनि पृथक् होइनन् । परस्पर परिपूरक हुन् र यी दुवै अवधारणाको ध्येय चीनको उचालिँदो महत्त्वाकांक्षा नियन्त्रित गर्नु र उसको विस्तारलाई रोक्नु हो । यसै सन्दर्भमा हालै अमेरिकाका विदेशमन्त्री पम्पियो र रक्षामन्त्री मार्क एस्परले दुई देशका बीच विशेष सामरिक महत्त्वका भूअवस्थितिसम्बन्धी तथ्यांक आदानप्रदान गर्ने सम्झौता भएको हो । यता भारतको चीनसँग बढ्दो तनाव र यी दुईबीच, पहिला दोक्लम र गत केही महिनादेखि लद्दाखको गल्वान उपत्यकामा एकपछि अर्को गर्दै निरन्तर भिडन्तको अवस्था उत्पन्न भइरहेकै परिवेशमा भारतको अमेरिकासँग सघन भइरहेको सामरिक सम्बन्धलाई निश्चय नै अर्थपूर्ण मान्नुपर्छ । यस्तोमा नेपालसामु गम्भीर सामरिक प्रश्न उपस्थित भएको छ, आफूलाई कहाँ राख्ने ? चीनसँग कि भारतअमेरिकासँग ?"
बलात्कार र यौन शिक्षा,"७ वर्षकी बालिकालाई हाडनाता करणी गरेको आरोपमा धादिङका १७ वर्षीय बालक बाल सुधारगृह, सानोठिमीमा छन् । १६ वर्ष टेकेपछि उनलाई जवान भएको महसुस भएछ । गाउँका अलि ठूला केटाहरूसँगको संगतमा उनले हस्तमैथुन गर्न थालेछन् । ती केटाहरू प्रायः जंगलमा गएर सिकार गर्ने कुरा गर्थे रे ! केटीहरूसँग शारीरिक सम्बन्ध राख्नुलाई सांकेतिक रूपमा सिकार भनिँदो रहेछ । उनले शारीरिक सम्बन्ध राखेको देखे वा कल्पना गरे होलान्, जसका कारण उनमा यौनसम्पर्कको चाहना बढ्यो होला । फलस्वरूप घरमा कोही नभएको मौकामा काकाकी ७ वर्षे छोरीलाई बलात्कार गर्न पुगे । त्यस्तै, जबरजस्ती करणी तथा कर्तव्य ज्यान मुद्दाका आरोपित धनुषाका १६ वर्षीय दिले २०७१ सालदेखि बाल सुधारगृहमा छन् । १२ वर्षकी बालिकालाई पैसाको लोभ देखाई बस्तीभन्दा पर लगेर सामूहिक बलात्कार गरियो । २८ वर्षे वयस्कको अगुवाइमा भएको यो घटनामा दिले पनि संलग्न भए । करणीपछि बालिकालाई मारेर झाङमा फालियो ।एकपछि अर्को बलात्कारका दर्दनाक घटनाहरू सार्वजनिक हुन थालेपछि सचेत वर्गले यसलाई रोक्न चासो देखाउन थालेका छन् । जनदबाबले हो वा आवेगले, बलात्कारीलाई मृत्युदण्ड दिनुपर्ने बहस सांसदहरूले चलाउँदै छन् । तर, के मृत्युदण्डको व्यवस्था गर्दैमा बलात्कार रोकिएला ? बलात्कारको हरेक घटना आफैंमा जटिल प्रकृतिको हुन्छ । र, त्यसका कारक तत्त्व र दोषीहरू एकै खालका हुँदैनन् । नाबालकले बलात्कार गरेका घटनाहरू हेर्दा स्थिति भयावह देखिन्छ । वयस्क संलग्न हुने अपराध आशयनिहित हुन्छ, तर बालकको आशयपूर्ण संलग्नता हुँदैन भन्ने सैद्धान्तिक मान्यता छ । बालबालिकासम्बन्धी ऐन, २०७५ ले १८ वर्षमुनिकालाई नाबालक भनी परिभाषित गरेको छ । कानुन उल्लंघन गर्न पुगेका बालबालिकाका लागि यही ऐनले कारागारको सट्टा बाल सुधारगृहको व्यवस्था गरेको छ । १० देखि १४ वर्षका बालबालिकाले जुनसुकै अपराध गरे पनि ६ महिना कैद सजाय हुन्छ । १४ देखि १८ वर्षका लागि कसुरअनुसार वयस्कलाई भन्दा आधा कैद तथा जरिवाना लाग्ने व्यवस्था छ । बालबालिका संलग्न भएका अपराधजन्य मुद्दाको विवरण गोप्य राखिन्छ । फौजदारी कानुन उल्लंघन गरी बाल सुधारगृहमा आउने कुल मुद्दाहरूमध्ये बलात्कारसम्बन्धी मुद्दा मात्र ६० प्रतिशतको हाराहारीमा छन् ।२०७२ सालमा १५ वर्षे सचीन ले ५३ वर्षकी महिलालाई जबरजस्ती करणी गरेको मुद्दा प्युठान जिल्ला अदालतमा दर्ता भयो । बालअधिकारकर्मीको स्थलगत अध्ययनअनुसार, सचीन की आमाको मानसिक स्वास्थ्य ठीक थिएन । त्यस बेला उनका बुबा कमाउन भारत गएका थिए । परिवारलाई एक छाक खानसम्म धौधौ थियो । घरनजिकै बस्ने, सामान्य प्यारालाइसिस भएकी ५३ वर्षीया महिलाले श्रीमान् बाहिर गएका बेला उनलाई घरायसी काम गर्न बोलाउँदी रहिछन् । पेट भर्न उनले त्यो काम गरे । बिस्तारै ती महिलाले उनलाई घरका अन्य कामबाहेक आफ्नो यौनाङ्ग पनि मालिस गर्न लगाउन थालिन् । यौन सम्बन्ध राख्ने कलासमेत सिकाइन् । एक दिन यौनांग मालिस गरिरहेका बेला ती महिलाकी छोरीले देखिछन् । सचीन लाई बलात्कारको आरोप लगाइयो । प्यारालाइसिस भएकी महिलाले प्रतिरोध गर्न नसक्ने हुनाले यसलाई बलात्कार भनियो । हाल सचीन बाल सुधारगृहमा सजाय भोगिरहेका छन् । यहाँ पीडक महिला हुन् र पीडित किशोर ।महिलाहरूले यौन चाहना पूरा गर्न किशोरहरूलाई दुरुपयोग गरेका घटना यदाकदा सुनिन्छन् । पारिजातको मैले नजन्माएको छोरो कथाले समाजको यो पाटोलाई प्रस्टसँग प्रस्तुत गरेको छ । किशोर उमेरमा यौन जिज्ञासा बढी हुने हुँदा महिलाहरूले उनीहरूलाई सहजै आकर्षित गर्न सक्छन् । किशोरसँग शारीरिक सम्बन्ध बनाउँदा गोपनीयता कायम रहने र यसबारे झट्ट कसैले शंका पनि गरिनहाल्ने भएकाले यस्तो सम्बन्ध सहजै स्थापित हुन्छ । नेपालको कानुनमा बलात्कारको मुद्दामा पुरुषलाई मात्र दोषी ठहर्याउने प्रावधान छ । महिलाले यौन दुराचार गरे पनि कानुनले दोषी मान्दैन ।कुनै पनि व्यक्ति आपराधिक मानसिकता लिएर जन्मँदैन । उसलाई परिस्थिति, सिकाइ र हुर्काइले अपराधी बनाउन सहयोग गर्छ । हाम्रोमा अभिभावक र शिक्षकले हुर्कंदा बालबालिकालाई आवश्यक यौन शिक्षा र परामर्श प्रभावकारी तरिकाले दिने गरेको पाइँदैन । अधिकांश अभिभावक यस विषयमा कुरा गर्नै चाहँदैनन् । केही गरी छोराछोरीले जिज्ञासा राखे चुप लाग् भनेर पन्छिन्छन् । बच्चा कसरी जन्मन्छ वा म कहाँबाट जन्में जस्ता बालकालिकाका सामान्य प्रश्नको पनि सही जवाफ आमाबुबाले दिने गरेको पाइँदैन । अस्पतालमा भेटेको, पानी परेको बेला आकाशबाट झरेको, सुपरमार्केटबाट किनेर ल्याएको भनी अन्योल र भ्रमपूर्ण जवाफ दिने गरेको पाइन्छ । विद्यालयस्तरमा प्रजनन प्रणाली, परिवार नियोजन तथा यौनरोगसम्बन्धी पठनपाठन गराउँदा संकोच मान्ने गरिन्छ । कुनैकुनै परिवारमा किशोर सन्तान र वयस्कहरू एउटै कोठामा सुत्छन् । यस्तो बेला वयस्कहरूले यौनजन्य गतिविधि गर्दा गोप्यताको ख्याल राख्नुपर्छ । बच्चै छन्, चाल पाउँदैन भनेर हेलचेक्र्याइँ गर्दा उनीहरूको मनस्थितिमा नराम्रो असर पार्न सक्छ ।बलात्कार कम गर्न संरचनागत कारक तत्त्व सुधार्नुपर्छ । खोटपूर्ण सामाजिक प्रवृत्तिलाई बदल्नुपर्छ । जोखिममा रहेका बालबालिकालाई राज्यले आवश्यक संरक्षण र सुरक्षा दिनुपर्छ । प्रभावकारी अपराध अनुसन्धान, न्याय सम्पादन, कानुनी दण्डसजायसम्बन्धी जनचेतनाले व्यापकता पाउनुपर्छ । मृत्युदण्डले बलात्कार कम गर्दैन ।कासुला मनोविज्ञानकी सहायक प्राध्यापक हुन् ।"
फास्ट ट्र्याक कोर्ट : अबको न्यायिक सुधार,"अमेरिकामा भएको एक अध्ययनमा वर्तमान न्याय प्रणालीमा यौन हिंसाबाट पीडित व्यक्तिहरूले कानुन कार्यान्वयन गर्ने निकाय अर्थात् त्यहाँ कार्यरत कर्मचारीहरूले उनीहरूलाई उत्साहित होइन निरुत्साहित गर्छन् भन्ने अनुभव गरेको तथ्य बाहिर आएको छ । उक्त अध्ययनअनुसार ५२ प्रतिशत पीडितहरूले, जो न्यायका लागि सम्पर्कमा आएका थिए, आफूहरूप्रतिको सरकारी व्यवहार असहयोगी मात्र होइन, आत्मसम्मानमा चोट नै पुग्ने खालको थियो भन्ने अभिव्यक्ति दिएका छन् । यस्तो अनुभवबाट कानुन कार्यान्वयन गर्ने निकायप्रतिको अविश्वास झल्किन्छ ।हाल नेपालमा महिला तथा बालबालिकाविरुद्ध हिंसाका घटनाहरू (जस्तै ः जबरजस्ती करणी, यौन शोषण, मानव बेचबिखन, वेश्यावृत्ति, घरेलु हिंसा) उल्लेखनीय रूपमा बढेका छन् । यस्ता घटनाका पीडितहरूमध्ये थोरैले मात्र कारबाहीका लागि उजुरी दर्ता गर्ने गरेका छन् । दर्ता भएका उजुरीहरूमध्ये पनि थोरै मात्रामा अभियोजन हुने र अभियोजित मुद्दामा पनि साह्रै थोरैले मात्र सजाय पाउने तथा अधिकांशले सफाइ पाउने गरेको अवस्था छ ।यसरी महिला तथा बालबालिकाविरुद्ध बलात्कार, बेचबिखन, यौन शोषण, घरेलु हिंसाजस्ता निन्दनीय घटनाहरू प्रशस्त भइरहे पनि त्यस्तो घटना गराउने व्यक्तिहरूउपर किन पर्याप्त उजुरी परेको छैन र उजुरी परे पनि किन कारबाही प्रभावकारी रूपमा हुन सकेको छैन ? यसो हुनुमा मूलतः यस्ता कार्यबाट पीडितहरूउपर उल्टै अपमान हुने डरले, आफ्नो परिवारको जीउमा वा सम्पत्तिमा पुनः खतरा उत्पन्न हुने डरले, निजहरूलाई आफ्नो सुरक्षा, संरक्षण र कारबाही प्रक्रियामा कानुनी ज्ञानको अभावले नै भूमिका खेलेको छ । मौकामा अपराधीहरूविरुद्ध उजुरी दिन नसक्नु, दिइएका उजुरीहरूमा पनि बकपत्र गर्न नआउनु र बकपत्र गर्न आइहाले पनि प्रतिकूल भइदिनुजस्ता समस्या विद्यमान छन् ।पछिल्ला दिनमा त झन् यौन हिंसा तथा बलात्कारका यति क्रूर र अमानवीय घटनाहरू भइरहेका छन्, समाचार सुन्नेपढ्ने जोकोहीको पनि आङ सिरिंग हुन्छ । अपराधीप्रति घृणा जागी रगत उम्लेर आउँछ । नेपाली समाजले भनिरहेको छ यस्ता आततायी दुष्टहरूलाई मृत्युदण्डको सजाय दिन नमिल्ने भए नपुंसक बनाउने (फिजिकल क्यास्ट्रेसन) को कानुन ल्याइनुपर्दछ । अपराधीहरूले अबोध नाबालकदेखि वृद्ध आमाहरूलाई समेत छाडेका छैनन् । दिनप्रतिदिन आफ्नै ससुरादेखि नजिकका नातेदारसम्मले बर्बरतापूर्वक छोरीचेलीहरूको इज्जत लुटिरहेका छन् । निर्दोष युवतीहरू घर वा बसभित्र, बाटोघाटो, खेत र जंगलमा सामूहिक बलात्कारको सिकार भएका छन् । पीडितहरू कतिलाई स्वयं अपराधीले मृत्युको मुखमा धकेलिदिएका छन् भने, कति पीडितले त हीनताबोध र मानसिक तनावका कारण आत्महत्या गरेर आफ्नो अमूल्य जीवन नै समाप्त गरेका छन् ।कानुनी सुधारका रूपमा क्रूर यौन अपराधीका लागि फिजिकल वा केमिकल क्यास्ट्रेसन, आजीवन काराबास र पीडितलाई उचित क्षतिपूर्तिजस्ता दण्ड विधानका अरू वैकल्पिक उपायहरू पनि अपनाउन सकिएला । तर, अहिलेको समस्याको मूल कडी भनेको कानुनको कमजोरी नभएर न्यायमा ढिलाइ र सहज पहाुचको समस्या नै हो । अहिलेको अवस्थामा पीडितले फास्ट ट्र्याक सुनुवाइ पद्धतिको अभावमा वर्षौंवर्षसम्म मुद्दाको फैसला कुरेर बस्नुपर्ने बाध्यता छ । यस अवस्थालाई सम्बोधन नगरिँदासम्म कानुन जति नै कठोर बनाए पनि पीडितको न्याय जहााको तहीँ रहन्छ ।यस्ता जघन्य अपराधमा पनि किन नेपाली समाजले न्यायको अनुभूति गर्न सकिरहेको छैन ? बलात्कारजस्ता संगीन अपराध नियन्त्रणमा के हाम्रो न्यायप्रणाली असफल भएकै हो त ? अवश्य पनि होइन । न्यायालयको ढोकामा पुगिसकेका पीडितले नागरिक समाज, प्रहरी, सरकारी वकिल र अदालतको सहयोगमा न्याय पाएका छन् । यति हुँदाहुँदै पनि व्यवहारमा जिम्मेवार निकायहरूले पीडितलाई वास्तविक न्यायको अनुभूति गराउन नसकेको चाहिँ अवश्य हो । बढी समस्या कानुनमा होइन, पद्धति र अभ्यासमा छ ।मूलतः सरकारी अंगहरू न्यायमा पीडितको सहज पहुँच स्थापित गर्नमै असफल छन् । कानुन कार्यान्वयनको उत्तरदायित्व बोकेको जनशक्तिलाई जतिसुकै ज्ञान, सीप र तालिम एवं साधनस्रोतले सुसम्पन्न गराए पनि पीडितको न्यायका लागि स्थापित यी राज्यसंयन्त्रको कार्यशैली पूर्णतः पीडितमैत्री छैन । पीडितलाई तत्काल उपचार, शारीरिक जाँच, अन्तरिम राहत, संरक्षण, पुनःस्थापना र मनोपरामर्श उपलब्ध गराउनुपर्ने कानुनी दायित्वको थोरै मात्र पनि अभ्यास भएको छैन । अपराधीको भय र त्रासले सम्बद्ध निकयसम्म आउन असमर्थ पीडितको निवासस्थानमै गएर भिडियो कन्फरेन्समार्फत अनुसन्धान गर्नुपर्ने कानुन भए पनि प्रहरीदेखि अदालतसम्म जोखिम मोलेरै पीडितलाई उपस्थित हुन बाध्य पारिएको छ । यसका निम्ति अन्य मुलुकमा जस्तै जस्टिस अन द ह्वील पद्धति अपनाउन केही गाह्रो थिएन, छैन ।उजुरी लिएर प्रहरीमा जाँदा पीडितहरूले सहजीकरणको बदला थप मानसिक पीडा झेल्नुपर्ने स्थिति छ । सरकारी वकिलले आफूलाई पीडितको न्यायका लागि लड्ने आधिकारिक निकाय हो भन्ने अनुभूति दिलाउन सकेको पाइँदैन । अदालतमा सयौं थरीका मुद्दामामिलामा सुनुवाइ हुने हुँदा बलात्कारजस्ता जघन्य अपराधका पीडितलाई पनि सामान्य रूपमै लिने र विशेष निगरानीका साथ सेवा प्रवाह गर्ने दायित्वलाई हृदयंगम गर्न सकेको पाइँदैन । पाइलापाइलामा भोग्नुपर्ने यस्ता प्रतिकूलताका कारण पीडितहरूले न्याय माग्नबाट सुरुमै हतोत्साहित हुने, थाक्ने र मानसिक रूपमा समेत असुरक्षित महसुस गर्ने वातावरण बनिरहेको हुन्छ । कतिपय अवस्थामा अक्षम जनशक्ति, अनुत्तरदायी अधिकारी, झन्झटिलो कार्यविधि, कमजोर न्याय पद्धति र राजनीतिक गुण्डागर्दी एवं पदीय धाक तथा विविध प्रकारका दबाब प्रभाव र न्यायिक विचलनहरू हावी भएकाले पनि अपराधका पीडितले प्रभावकारी न्याय पाउनबाट वञ्चित हुनुपरिरहेको छ ।माथि उल्लिखित कमजोरीहरूको समाधान भनेको नेपालमा फास्ट ट्र्याक कोर्ट (शीघ्र कारबाही अदालत) को स्थापना नै हो । हुन त अदालत नियमावलीअनुसार निरन्तर सुनुवाइबाट छिटोछरितो न्याय सम्पादन गर्ने भनिएको छ, तर समयक्रममा यो उपक्रम पनि त्यत्ति प्रभावकारी देखिन आएको छैन । यसका आफ्नै कारणहरू छन् । निरन्तर सुनुवाइ गर्ने इजलासले बलात्कारका अपराध मात्र हेर्दैन, उसलाई देवानी तथा फौजदारी सबै प्रकृतिका मुद्दासमेत हेर्ने जिम्मेवारी रहने हुँदा यौनजन्य जघन्य अपराधको कार्य पद्धतिमा मात्र ध्यान केन्द्रित गर्न पाउँदैन । बलात्कार तथा मानव बेचबिखनजस्ता जघन्य अपराधहरूको अनुसन्धानका लागि निकै संवेदनशील तथा तालिम र अनुभवले सुसज्जित जनशक्ति आवश्यक पर्छ, दक्ष प्रहरीको टिम चाहिन्छ । सरकारी अभियोक्ता पनि दक्ष र अनुभवी हुनुपर्छ । सुनुवाइ गर्ने न्यायाधीश फास्ट ट्र्याक कोर्टका लागि मात्र तोकिनुपर्छ । महिला र बालबालिका पीडित हुने यस्ता अपराधको संवेदनशीलतालाई विचार गरेर महिला न्यायाधीश नै तोक्ने अभ्यास छ ।हाम्रो सन्दर्भमा फास्ट ट्र्याक कोर्ट चरणबद्ध रूपमा पनि सुरु गर्न सकिन्छ । प्रथम चरणमा कम्तीमा सातै प्रदेशका ठूला जिल्ला अदालतबाट यो पद्धति अविलम्ब सुरु गर्नु समयको माग हो । त्यसपछि क्रमिक रूपले अन्य अदालतहरूमा पनि यस प्रकारले अघि बढ्न सकिन्छ । नेपालमा अब जबरजस्ती करणी र मानव बेचबिखनका अपराधको सुनुवाइका लागि विशिष्टीकृत अदालतका रूपमा फास्ट ट्र्याक कोर्ट अपरिहार्य भएको छ । सर्वोच्च अदालतले दशकअघि नै यस्तो अदालतको आवश्यकता महसुस गरी सो स्थापनाका लागि सरकारलाई निर्देशन गरिसकेको हो । सो आदेशको कार्यान्वयनका लागि पनि सरकारले अविलम्ब फास्ट ट्र्याक कोर्ट स्थापना गर्न आवश्यक छ । यस अदालतलाई जबरजस्ती करणी, बाल यौन दुर्व्यवहार, मानव बेचबिखन, घरेलु हिंसा लगायतका महिला तथा बालबालिकाविरुद्ध हुने हिंसात्मक अपराधको सुनुवाइ गर्ने क्षेत्राधिकार तोकिनुपर्छ ।खासगरी अपराधबाट पीडित महिला तथा बालबालिकाहरू अन्य साक्षीहरूभन्दा आपराधिक गिरोहको डर, त्रास, धम्की र आर्थिक प्रलोभनबाट अत्यन्त नाजुक तरिकाबाट पीडित हुन्छन् । यसले गर्दा यस्ता अपराधहरूको रोकथाम गर्न र तिनीहरूसँग लड्ने उपाय अपनाउँदा सम्पूर्ण मानवाधिकारको संरक्षणलाई केन्द्रविन्दु मान्नुपर्छ । प्रायः हिंसात्मक अपराधका पीडितले गरेको बकपत्र नै सर्वोत्तम र एक मात्र प्रत्यक्ष प्रमाण मानिन्छ ।तसर्थ फौजदारी न्याय सम्पादनका क्रममा घटनामा स्वयं पीडित हुने साक्षीहरू एवं घटनाका बारेमा जानकारी राख्नेदेख्ने साक्षीहरूलाई अभियुक्तका तर्फबाट दिइने मानसिक र शारीरिक डरधम्कीबाट संरक्षणको प्रत्याभूति प्रदान गरिनुपर्छ । पीडित र साक्षीहरूको विशेष हैसियतलाई मान्यता दिनुपर्छ । पीडित एवं साक्षीहरूको संरक्षण गरी उनीहरूको मानवाधिकारको संरक्षण गर्नु राज्यको मूल दायित्व हो । यसरी फास्ट ट्र्याक कोर्टको स्थापनामार्फत पीडित र साक्षीको संरक्षण र सहायताले अपराधको सूचना प्राप्त हुने, अपराधीलाई कारबाही हुने, पीडितले न्यायको अनुभूति प्राप्त गर्ने भै मुलुकको फौजदारी न्याय प्रशासन प्रभावकारी बन्न पुग्छ ।कुँवर उच्च अदालत, पाटनका न्यायाधीश हुन् ।"
चक्कु आक्रमणमा ३ जनाको मृत्यु,पेरिस (कास) दक्षिणी फ्रान्सको निस सहरस्थित नोर्थदाम चर्चमा बिहीबार बिहान गरिएको चक्कु आक्रमणमा तीन जनाको मृत्यु भएको छ । घटनामा केही घाइते छन् । अधिकारीहरूले घटनालाई आतंककारी आक्रमणको संज्ञा दिएका छन् । स्थानीय समयअनुसार बिहीबार बिहान ९ बजे गरिएको आक्रमणमा संलग्नलाई प्रहरीले खोजिरहेको स्थानीय सञ्चारमाध्यमहरूले उल्लेख गरेका छन् । निसका नगरप्रमुख क्रिस्चियन एस्त्रोसीले प्रहरीले केही सन्दिग्धलाई पक्राउ गरेको ट्वीटरमा उल्लेख गरेका छन् । तर उनले संदिग्धबारे विस्तृत विवरण खुलाएका छैनन् । प्रहरीले कब्जामा लिएकामध्ये घाइते अवस्थामा फेला परेका एक जनालाई अस्पताल पुर्याएको रिपोर्टहरूमा उल्लेख छ । नगर प्रमुखको ट्वीटरमा हमलाकारीले चर्चभित्रै गएर हमला गरेको उल्लेख गरे पनि अन्य रिपोर्टहरूमा चर्चबाहिर हमला गरिएको उल्लेख छ । घटनालगत्तै फ्रान्सका गृहमन्त्री हेरार्ड दार्मानिनले मन्त्रालयमा आपत्कालीन बैठक डाकेका छन् । उनले निस सहरका नागरिकलाई घटना स्थलवरिपरि नजान आह्वान गरेका छन् । फ्रान्सेली शिक्षक सामुयल पार्टीको इस्लामिक अतिवादीले हत्या गरेको एक सातापछि निसमा यो घटना भएको हो । ती शिक्षकले आफ्नो कक्षाकोठामा चार्ली हेब्दोको कार्टुन बनाएर वाक् स्वतन्त्रता भन्दै विद्यार्थीहरूलाई देखाएपछि इस्लामिकहरूप्रति व्यंग्य गरेको आरोपमा उनको हत्या गरिएको थियो ।त्यसलगत्तै फ्रान्सेली राष्ट्रपति एमानुयल म्याक्रोंले उक्त कार्टुनको बचाउ गर्दै आएका थिए । राष्ट्रपतिको उक्त भनाइले मुस्लिमहरूको अपमान गरेको भन्दै मुस्लिम समुदायबाट उनको आलोचना हुँदै आएको छ । इस्लाम धर्मावलम्बीहरूले विश्वका धेरै ठाउँमा म्याक्रोंविरुद्ध प्रदर्शन गर्दै आएका छन् । उनीहरूले फ्रान्सेली उत्पादन बहिष्कार गर्नुपर्ने माग राख्दै आएका छन् ।
रोमानियामा ५०० नेपाली संक्रमित,"पेरिस (कास) युरोपेली मुलुक रोमानियामा करिब ५ सय जना नेपाली कोभिड१९ बाट संक्रमित भएका छन् । संक्रमितमध्ये दुई दर्जनको अवस्था गम्भीर छ । केही नेपाली उपचारपछि फर्किएका तथा करिब डेढ सय नेपालीहरू घरैमा आइसोलेसनमा छन् । रोमानियाका अस्पतालहरू कोभिड१९ का बिरामीले भरिएपछि उनीहरू आफ्नै घरमा बस्न बाध्य भएका हुन् । रोमानियाको राजधानी बुखारेस्टका अधिकांश अस्पतालहरू कोभिड१९ का बिरामीले भरिएका छन् । रोमानियाका लागि नेपाली वाणिज्यदूत नवराज पोखरेलले तोताल अटो सर्भिस कम्पनीमा कार्यरत ४२ नेपालीमध्ये सबैमा भाइरसको संक्रमण पुष्टि भएको बताए । तीबाहेक सुसी रेस्टुरेन्ट, भवन निर्माणलगायत क्षेत्रमा काम गर्ने नेपालीमा कोभिड१९ देखिएको पोखरेलले जनाए ।"
खुल्न थाले पर्यटकीय क्षेत्र,"सुरु हुँदै चहलपहलइलाम मौसममा सुधार आउनासाथ असोज दोस्रो सातादेखि इलाम नगरपालिका३ स्थित पुवामझुवाको दिदीबहिनी (महभीर) झरनामा आन्तरिक पर्यटक पुग्न थालेका छन् । कोरोना महामारीको पट्यारलाग्दो समय र लामो मनसुनका कारण अत्यावश्यक काममा बाहेक घरबाहिर ननिस्केकाहरू पनि मन बहलाउन निस्किएका हुन् ।पछिल्लो समय चर्चामा रहेको यो झरनासम्म सदरमुकाम इलाम बजारसहित झापा र पूर्वका विभिन्न स्थानबाट आउने क्रम बढ्दै छ । करिब २ सय मिटरको अन्तरमा रहेका यी झरनाको दृश्य यसअघि खासै प्रचारमा आएन । तर कोभिड१९ को संक्रमण र भारी वर्षापछि भने एकाएक रूपमा यी झरना आन्तरिक पर्यटकको रोजाइमा परे ।कोभिड१९ को संक्रमण बढ्दै जाँदा पनि स्वास्थ्य सावधानी अपनाएर भए पनि झरनामा पुग्ने बाक्लिँदै गएका छन् । यससँगै झरना क्षेत्र वरपर रहेका ससाना खाजा घर, चिया पसल आदि सञ्चालनमा आए । मेची राजमार्गमै रहेको बाघखोर बजारका होटलमा पनि चहलपहल बढ्दै गएको छ । यता पूर्वी कन्याम, अन्तुलगायत क्षेत्रमा पनि पर्यटक फाटफुट रूपमा जान थालेका छन् । अन्तु डाँडामा बुधबार बिहान एक हजारभन्दा धेरैले सूर्योदयको दृश्यावलोकन गरेको स्थानीयले बताए ।अन्तुको रमणीयतामा रम्न आउने क्रम बढेको छ, पर्यटन व्यवसायी रुद्र घिमिरेले भने, सकेसम्म कोरोना फैलन नदिन सुरक्षा सजगता अपनाइएको छ । तर यही हिसाबमा पर्यटक आवगमन बढ्दै गए सुरक्षा सतर्कता अपनाउन पनि समस्या हुने उनको भनाइ छ ।"
दसैंमा ८० करोडका खसीबोका र च्यांग्रा खपत,"माछा खपत बढ्योदसैंमा जिउँदो माछाको खपत भने बढ्यो । गत वर्षको दसैंमा दैनिक ५५ देखि ६० क्विन्टल खपत भएको माछा व्यवसायी संघको तथ्यांक छ । यस वर्ष खपत बढेर दैनिक ७५ देखि ८० क्विन्टलसम्म पुग्यो । सामान्य दिनमा प्रतिक्विन्टल ५० क्विन्टल खपत हुन्छ । दसैंको अष्टमीदेखि ३ दिन दैनिक खपत बढेर ७५ देखि ८० क्विन्टलसम्म पुग्यो, संघका केन्द्रीय अध्यक्ष जगबहादुर साहले भने, दसैंमा व्यापार राम्रो भयो । जिउँदो माछामा रहु, नैनी, कमन, बिगहेटलगायतको माग बढ्दो छ ।"
कृषि क्षेत्रलाई विश्व बैंकको ९ अर्ब ४३ करोड,"काठमाडौं (कास) कोभिड१९ पछिको अवस्थामा सहयोग पुर्याउन र कृषि क्षेत्रको सशक्तीकरणका लागि विश्व बैंकले नेपाललाई ८ करोड अमेरिकी डलर (हालको विनिमय दरअनुसार ९ अर्ब ४३ करोड २८ लाख रुपैयाँ) सहयोग गर्ने भएको छ । उक्त रकम बराबरको परियोजना स्वीकृत भइसकेको बैंकले जारी गरेको विज्ञप्तिमा जनाइएको छ । ग्रामीण उद्यम तथा आर्थिक विकास (आरईईडी) परियोजनामार्फत उक्त सहयोग प्राप्त हुने बताइएको छ । यो परियोजनाले ग्रामीण उद्यम वृद्धिका लागि बजार अन्तरसम्बन्धलाई सघाउनेछ । साथै कृषि सशक्तीकरण गर्ने जनाइएको छ । यसले रोजगारी सिर्जना गर्न, सानो उद्यमको उत्पादन र संस्थागत खरिदकर्ताबीच सम्बन्ध बनाउने र उत्पादन वृद्धिमा ध्यान दिने विज्ञप्तिमा उल्लेख छ । परियोजना प्रदेश १, २, वाग्मती, गण्डकी, लुम्बिनी र सुदूरपश्चिम प्रदेशका आर्थिक क्षेत्रमा केन्द्रित रहने जनाइएको छ । हाल नेपालमा विश्व बैंकको सहयोगमा २४ परियोजना सञ्चालनमा छन् । कृषिसम्बन्धी यो परियोजनाले कफी, चिया, फलफूल, औषधि उत्पादनलगायतलाई प्रोत्साहन, उत्पादन वृद्धि र कोभिड१९ पछिको अवस्थामा सहयोग गर्ने विश्व बैंकका नेपाल, माल्दिभ्स र श्रीलंका निर्देशक फारिस हदाद जर्भोसले बताए ।"
२५० क्विन्टल चामल नियन्त्रणमा,"सुर्खेत (कास) सुर्खेतबाट बाहिर ढुवानी हुँदै गरेको शंकास्पद खाद्यान्न बिहीबार सुर्खेत प्रहरीले नियन्त्रणमा लिएको छ । खाद्य संस्थानको चामल बिक्री गर्न लागिएको आशंकामा सुब्बाकुनाबाट चामल नियन्त्रणमा लिइएको हो । उक्त चामल ट्रकबाट भक्तपुर लैजान लागिएको थियो । ट्रकमा २ सय ५० क्विन्टल चामल रहेको जिल्ला प्रहरी कार्यालयका एसपी राजेन्द्र भट्टले जानकारी दिए । वीरेन्द्रनगरको दुर्गा भगवती सप्लायर्सले भक्तपुरको अजय सप्लायर्सका नाममा बिल बनाएको छ । प्रतिकिलो ४२ रुपैयाँका दरले बिल काटिएको छ । दुर्गा भवानी नेपाल खाद्य संस्थानको खाद्यान्न ढुवानीकर्ता व्यापारिक फर्म हो । वासुदेव शर्माको स्वामित्वको सप्लायर्सले कर्णालीका हिमाली जिल्लामा ढुवानीको जिम्मा लिएको छ । संस्थानको चामल बेच्न लागिएको शंका गरिएकाले ट्रकसहित चामल समातिएको एसपी भट्टले बताए । वीरेन्द्रनगरस्थित सप्लायर्सको गोदामसमेत सिल गरिएको उनको भनाइ छ । सामान्यतया सुर्खेतबाट बाहिर खाद्यान्न ढुवानी हुँदैन, यति ठूलो परिमाणमा बाहिर लैजान खोजिनु शंकास्पद छ, उनले भने ।"
३६ हजारले पाए सहुलियत ऋण,"गत भदौसम्म करिब ३६ हजार २ सय जनाले ब्याज अनुदानको सहुलियत ऋण पाएका छन् । यो कृषिलगायत विभिन्न नौ प्रकारका कर्जा कार्यक्रमअन्तर्गत नागरिकले लिएको सहुलियत दरको ऋण हो । यसमा कृषिबाहेकको अन्य कर्जा लिनेको संख्या १० हजार ५ सय ९२ छ । सहुलियत दरको कर्जामा सरकारले ५ देखि ६ प्रतिशतसम्म ब्याज छुट दिँदै आएको छ । गत असारसम्म ३२ हजार ४ सय ८४ जनाले यस्तो कर्जा सुविधा लिएका थिए । अघिल्लो आर्थिक वर्षको अन्त्यसम्म यस्तो कर्जा लिने १८ हजार ३ सय जना मात्र थिए । राष्ट्र बैंकका अनुसार गत भदौसम्म बैंक तथा वित्तीय संस्थाले ३६ हजार १ सय ८१ जनालाई ६४ अर्ब ९५ करोड ४६ लाख रुपैयाँ सहुलियत दरको कर्जा प्रवाह गरेका छन् । जसमध्ये ३२ हजार १ सय ९० जनाले ५७ अर्ब ४३ करोड ९२ लाख रुपैयाँ व्यावसायिक कृषि तथा पशुपालन कर्जा लिएका छन् । संख्याका आधारमा कुल सहुलियत कर्जामा कृषि कर्जा लिने ७१ प्रतिशत र रकमका आधारमा ८८ प्रतिशत छन् । नौ प्रकारको सहुलियत कर्जामा अधिकांश हिस्सा कृषि कर्जामै प्रवाह भएको छ । ब्याज अनुदानको कृषि कर्जा चार वर्षअघि (०७३ सालमै) आएको हो । पछि यो कार्यक्रमलाई पनि समावेश गरी सरकारले एकीकृत रूपमा ब्याज अनुदानको सहुलियत दरका अन्य कर्जा कार्यक्रम ल्याएको हो । गत भदौसम्म प्रवाह भएको सहुलियत दरको कर्जा कार्यक्रममा कृषिपछि धेरै कर्जा महिला उद्यमी शीर्षकमा प्रवाह भएको छ । सो अवधिमा ९ हजार ३ सय ७६ जना महिला उद्यमीले ६ अर्ब ४२ करोड रुपैयाँ कर्जा लिएका छन् । यो शीर्षकमा प्रवाह भएको कर्जा पनि वास्तविक महिला उद्यमीले नपाएको बैंकरहरू नै बताउँछन् । महिलाका नाममा कर्जा लिँदा ६ प्रतिशत ब्याज छुट पाइने, १५ लाखसम्म कर्जा पनि पाइने व्यवस्थाले महिलाका नाममा कर्जा लिने बढेका हुन्, एक वाणिज्य बैंकका प्रमुख कार्यकारी अधिकृतले भने, सीमितबाहेक वास्तविक महिला उद्यमीसमक्ष यो कर्जा पुगेकै छैन । कमजोर नीतिगत व्यवस्थाको फाइदा उठाउँदै महिला उद्यमीका नाममा पुरुषले सुविधा लिइरहेको ती अधिकारीको दाबी छ । यसमा राष्ट्र बैंकले पनि सूक्ष्म रूपमा हेरेको छैन, ती अधिकारीले भने, बैंकहरूले संख्या बढाउनुपर्ने भएकाले कर्जा प्रवाह गरिरहेका छन् । महिला उद्यमीलाई प्रदान गरिने कर्जामा सरकारले ६ प्रतिशत ब्याज अनुदान दिन्छ । बैंक तथा वित्तीय संस्थाले तोकेको ब्याजदरमा महिलाले ६ प्रतिशत घटाएर बाँकी ब्याज मात्र तिर्नुपर्छ । महिलालाई उद्यमशीलतामा प्रोत्साहन गर्ने उद्देश्यले सरकारले सहुलियतपूर्ण कर्जा कार्यक्रम सुरु गरेको हो । यो कार्यक्रमअन्तर्गत महिलाले १५ लाख रुपैयाँसम्म ऋण पाउँछन् । कोभिड१९ को जोखिमबाट बच्न गत चैतदेखि लकडाउन भएको थियो । सो अवधिमा बैंक तथा वित्तीय संस्थाले नयाँ कर्जा प्रवाह गरेका थिएनन् । तर तथ्यांकमा भने लकडाउनमा पनि ऋण लिनेको संख्या बढेको देखिन्छ । लकडाउनअघि नै प्रक्रियामा रहेका कर्जा अहिले स्वीकृत भइरहेकाले केही बढेको हुन सक्ने बैंकहरूले बताएका छन् । लकडाउनपछि केही नयाँ कर्जाका लागि आवेदन आउन थालेको उनीहरूले जानकारी दिए । राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । सरकारले सुरुमा कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जा कार्यक्रम ल्याइएको थियो । कार्यविधिको दोस्रो संशोधनमार्फत गरी कपडा उद्योग र सीटीईभीटीलाई पनि जोडेर नौ प्रकारको कर्जा कार्यक्रम बनाइयो । गत असोजमा तेस्रो पटक कार्यविधि संशोधन गर्दै युवा वर्ग स्वरोजगार कर्जा थप गरी १० वटा कर्जा कार्यक्रम बनाइएको छ । यी १० प्रकारका कर्जा कार्यक्रममध्ये महिला उद्यमीमा ६ प्रतिशत र बाँकी सबै कर्जामा ५ प्रतिशतसम्म ब्याज अनुदान पाइन्छ ।पछि थपिएका तीन प्रकारका कर्जामध्ये गत भदौसम्म कपडा उद्योगमा ८८ जनाले करिब ५५ करोड ३८ लाख रुपैयाँ कर्जा लिएका छन् । तर सीटीईभीटी र युवा वर्ग स्वरोजगार शीर्षकमा अझै कर्जा प्रवाह भएको छैन । सरकारको निर्देशनअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । धेरैलाई सहुलियत दरको कर्जा प्रदान गर्ने सरकारको लक्ष्य भए पनि करिब १० हजार ६ सय जनाले मात्र कृषिबाहेकको कर्जा लिएका छन् । त्यसमा पनि ९ हजार ३ सय ७६ जनाले महिला उद्यमी कर्जा लिएका छन् । करिब १ हजार २ सय जनाले मात्र बाँकी ८ प्रकारका कर्जा लिएको देखिन्छ । जुन अपेक्षाभन्दा धेरै कम हो । यही कारण राष्ट्र बैंकले हरेक बैंकलाई संख्या तोकेरै अनिवार्य रूपमा कर्जा प्रवाह गर्नुपर्ने निर्देशन दिएको छ । जसमध्ये राष्ट्र बैंकले मौद्रिक नीतिमार्फत वाणिज्य बैंकले कम्तीमा ५ सय वा न्यूनतम प्रतिशाखा १० र राष्ट्रियस्तरका विकास बैंकले कम्तीमा ३ वा न्यूनतम प्रतिशाखा ५ मध्ये जुन बढी हुन्छ, सोही संख्यामा कर्जा प्रवाह गर्नुपर्ने निर्देशन दिएको छ । तोकिएको संख्या ०७८ असारसम्म बैंक तथा वित्तीय संस्थाले पूरा गर्नुपर्नेछ । तर कोभिडको कारण देखाउँदै बैंक तथा वित्तीय संस्थाले अपेक्षित रूपमा यो कर्जा प्रवाह गरेका छैनन् ।तेस्रो संशोधनमार्फत सरकारले ब्याज अनुदानको सहुलियत कर्जामा कर्जा सुरक्षण र बिमामा दिइँदै आएको अनुदान कटौती गरिएको छ । नयाँ व्यवस्थाअनुसार अब बैंक तथा वित्तीय संस्थाले कर्जा सुरक्षण गर्दा लाग्ने शुल्कको ५० प्रतिशत भुक्तानी गर्नुपर्नेछ । यसअघि कर्जा सुरक्षणबापत शुल्कको ७५ प्रतिशत सरकार र २५ प्रतिशत मात्र बैंक तथा वित्तीय संस्थाले बेहोर्ने व्यवस्था थियो । कर्जा सुरक्षण शुल्क अनुदानमा १० लाख रुपैयाँभन्दा बढी व्यावसायिक तथा पशुपन्छी कर्जाबाहेक अन्य कर्जाको बैंक तथा वित्तीय संस्थाले निक्षेप तथा कर्जा सुरक्षण कोषमार्फत सुरक्षण गराउँदा लाग्ने ५० प्रतिशत अनुदान शुल्क उपलब्ध हुनेछ, संशोधित कार्यविधिमा भनिएको छ । यो व्यवस्थापछि अब बैंक तथा वित्तीय संस्थाले कर्जा सुरक्षण शुल्कको ५० प्रतिशत तिर्नुपर्नेछ । बाँकी ५० प्रतिशत मात्र सरकारले अनुदान दिनेछ ।"
३ महिनामा ४ प्रतिशत खर्च,"लुम्बिनी प्रदेशले आर्थिक वर्षको पहिलो चौमासिकमा १५ प्रतिशत विकास बजेट खर्च गर्ने लक्ष्य लिएको थियो । तर ३ महिना सकिँदासम्म विकास बजेटको करिब ४ प्रतिशत मात्रै खर्च गरेको छ । लक्ष्यअनुसार बजेट खर्च नहुँदा खर्चको अनुपात र विकास उपलब्धि हुन सकेको छैन ।असोज मसान्तसम्म प्रदेश सरकारले पुँजी बजेटको ४४६ प्रतिशत खर्च गरेको प्रदेश लेखा नियन्त्रण कार्यालयले जनाएको छ । रकमका हिसाबले ८२ करोड ९५ लाख ५८ हजार रुपैयाँ खर्च भएको छ । प्रशासनिक खर्च भने दोब्बर बढी अर्थात् ९६८ प्रतिशत भएको छ । रकमअनुसार १ अर्ब ७१ करोड ६८ लाख ११ हजार रुपैयाँ खर्च भएको छ । विकास बजेट खर्चको यस्तो अनुपातले यस वर्ष पनि विकास बजेट आर्थिक वर्षको अन्त्यमा मात्रै खर्च हुने देखिएको प्रदेश लेखा नियन्त्रक दीपक ज्ञवालीले बताए । त्यसले विकास योजनाको उपलब्धि देखाउन, खर्चको अनुपात मिलाउन र सुशासन प्रवर्द्धन गर्न समस्या हुन सक्छ, उनले भने । मुख्यमन्त्री शंकर पोखरेलले नेतृत्व गरेको आर्थिक मामिला तथा योजना मन्त्रालयले समयमा बजेट खर्च गर्न भन्दै आर्थिक वर्षको सुरुवातदेखि नै मन्त्रालयहरूलाई ताकेता गरेको थियो । तर धेरै बजेट खर्च गर्ने मन्त्रालयले नै विकास बजेट खर्चमा चासो देखाएनन् । जसले गर्दा लक्ष्य एकातिर तर परिणाम अर्कोतिर भएको हो । सचिवस्तरीय बैठकमा समेत विकासलाई प्राथमिकतामा राख्न र बजेट उपयोगमा लैजानेबारे छलफल भएको आर्थिक मामिला तथा योजना मन्त्रालयका उपसचिव एवं प्रवक्ता जनार्दन पौडेलले बताए । हरेक मन्त्रालयका डिभिजन कार्यालयहरूलाई वर्षको सुरुवातबाटै बजेट कार्यान्वयनमा लैजान आग्रह गरिएको छ, उनले भने, धेरैजसो योजना कार्यान्वयनमा गएको तर खर्च भुक्तानी हुन बाँकी रहेकाले कम खर्च देखिएको उनीहरूले बताएका छन् । मन्त्रालयगत रूपमा सबैभन्दा कम विकास बजेट आन्तरिक मामिला तथा कानुन मन्त्रालयले ०७८ प्रतिशत खर्च गरेको छ । मुख्यमन्त्री तथा मन्त्रिपरिषद्को कार्यालयमा १७५ प्रतिशत खर्च भएको छ । धेरै बजेट हुने उद्योग, पर्यटन, वन तथा वातावरण मन्त्रालयले १०९ र भूमि व्यवस्था, कृषि तथा सहकारी मन्त्रालयले २१९ प्रतिशत खर्च गरेका छन् ।"
गुर्जो चियाको माग बढ्यो,"गोरखा (कास) कोभिड१९ को त्रासमा चैतदेखि नै प्रायः कलकारखाना सञ्चालन नहुँदा गोरखा सदरमुकाममा रहेको गोरखा आयुर्वेद कम्पनीले भने उद्योग बन्द गर्नुपरेन । उद्योगमा कार्यरत ३५ कर्मचारी आयुर्वेदिक औषधि उत्पादनमा व्यस्त रहे । लकडाउनयता यो उद्योगबाट उत्पादित औषधिको माग थेगिनसक्नु छ । साढे तीन दशकअघि स्थापनाको समयमा कम्पनीले गुर्जो (गुडुची) चियाबाट उत्पादन सुरु गरेको थियो । सुरुवाती अवस्थामा यो चियाले नै कम्पनीलाई चिनाएको उत्पादन अधिकृत अर्जुन अर्यालले बताए । ०४५ सालसम्म गुर्जो चिया मात्र उत्पादन भयो, अरू अनुसन्धान गर्ने काम भए, उनले भने, झन्डै ४० वर्षपछि अहिले फेरि यो चियाको माग बढी छ । कम्पनी स्थापनाकालमा उत्पादित गुर्जो चिया इटली र फ्रान्सका बजारसम्म पुग्थ्यो ।"
क्याथे प्यासिफिक ग्रुपको कोभिड कर्पोरेट पुनर्गठन,काठमाडौं (कास) क्याथे प्यासिफिक ग्रुपले विमान बजारमा कोभिड१९ महामारीको निरन्तर प्रभावबीच कर्पोरेट पुनर्गठन गरेको छ । पुनर्गठित कम्पनी आफ्नो भविष्य सुरक्षित गर्नलाई सक्षम हुने बताइएको छ । हङकङ विमान केन्द्र र यसका ग्राहकका लागि आफ्ना जिम्मेवारी पूरा गर्दै धेरै रोजगारीको सुरक्षा गर्न सक्ने ग्रुपले बताएको छ ।
कैलाशधामलाई इन्भेस्टर क्लबको सहयोग,काठमाडौं (कास) इन्भेस्टर क्लबले कैलालीको लम्कीमा निर्माणाधीन कैलाशधाम तीर्थस्थललाई ५० हजार रुपैयाँ आर्थिक सहयोग गरेको छ । क्लबले एक समारोहबीच कैलाशधाम तीर्थस्थल निर्माण समितिका अध्यक्ष लक्ष्मीराम रिमाललाई उक्त रकम हस्तान्तरण गरेको जानकारी दिएको छ ।
झिमरुकमा तोरी खेती,"प्यूठान (कास) जिल्लाको अन्न भण्डारले चिनिने प्यूठानको झिमरुक फाँटमा यस वर्षबाट तीन खेती लगाउन थालिएको छ । उत्पादन बढाउन भनेर प्यूठान नगरपालिकाले किसानलाई धान भित्र्याएलगत्तै तोरी लगाउन प्रोत्साहन गरेको थियो । त्यसपछि किसानले फाँटभरि तोरी छरेका छन् । तोरी भित्र्याएपछि गहुँ छर्ने किसानको योजना छ । यसअघि झिमरुक फाँटमा धान भित्र्याएपछि गहुँ मात्र छर्ने चलन थियो । पहिलो पटक झिमरुकको खेतमा तोरी छरेको प्यूठान नगरपालिका२ का किसान मानबहादुर खड्काले बताए । असोजमा धान भित्र्याएपछि पुस महिनासम्म खेत बाँझै हुन्थ्यो, उनले भने, यसपालि सबैले तोरी छरेका छौं ।"
चेन्नईको विजयले मुम्बई प्लेअफमा,"दुबई (एजेन्सी) रवीन्द्र जडेजाले अन्तिम बलमा छक्का प्रहार गरेपछि चेन्नई सुपर किंग्सले इन्डियन प्रिमियर लिग (आईपीएल) क्रिकेटमा बिहीबार कोलकाता नाइट राइडर्सलाई ६ विकेटले पराजित गरेको छ । चेन्नईको यस विजयले मुम्बईको औपचारिक रूपमै प्लेअफमा स्थान पक्का भएको छ ।टस हारेपछि ब्याटिङमा आएको कोलकाताले दुबई अन्तर्राष्ट्रिय क्रिकेट रंगशालामा ५ विकेट गुमाई १ सय ७२ रन बनायो । चेन्नईलाई विजयका निम्ति अन्तिम दुई ओभरमा ३० रन चाहिने थियो । लोकी फर्गुसनले फालेको खेलको दोस्रो अन्तिम ओभरमा २० रन जोड्दै चेन्नई खेलमा फर्किएको थियो । जडेजा एक्लैले त्यसमा दुई चौका र एक छक्कासहित १७ रन जोडे ।अन्तिम ओभरमा पहिलो तीन बलमा साम करनले ३ रनमात्र बनाउन सकेका थिए । चौथो बलमा जडेजाले पनि कुनै रन बनाउन सकेनन् । पाँचौं बलमा जडेजाले कमलेश नगरकोटीलाई छक्का प्रहार गर्दै स्कोर बराबरीमा ल्याए । जडेजाले अन्तिम बलमा पनि छक्का प्रहार गर्दै चेन्नईलाई नाटकीय विजय दिलाए । जडेजा ११ बलमा २ चौका र ३ छक्का प्रहार गर्दै ३१ र करन १४ बलमा १३ रन बनाई अविजित रहे ।१२ खेलमा आठ विजयसहित शीर्ष स्थानमा रहेको मुम्बई प्लेअफमा पुगेको हो । शीर्ष चार स्थानमा रहने टोली प्लेअफमा पुग्ने प्रावधान छ । त्यसमा पहिलो दुई स्थानमा रहने टोलीले क्वालिफायर १ मा खेल्ने छ र विजेता टोली फाइनलमा पुग्ने छ । पराजित हुने टोलीले तेस्रो र चौथो बीचको विजेतासँग फाइनलमा स्थान पाउन खेल्ने छ ।बेंग्लोर र दिल्ली क्यापिटल्सको समान १४ अंकसहित क्रमशः दोस्रो र तेस्रो स्थानमा छ । किंग्स इलेभेन पञ्जाब, कोलकाता नाइट राइडर्स समान १२ अंकसहित क्रमशः चौथो र पाँचौं स्थानमा तथा सनराइजर्स हैदराबाद र राजस्थान रोयल्स समान १० अंकसहित छैटौं र सातौं स्थानमा छन् । दस अंक पुर्याएको चेन्नई यसअघि नै प्लेअफ दौडबाट बाहिरिसकेको थियो । यस हारले कोलकाताको प्लेअफमा पुग्ने सम्भावना पनि गणितीय हिसाबमा मात्र सीमित बनेको छ । राउन्ड रोबिन लिगमा कोलकाता र चेन्नईले ११ खेल खेल्नमात्र बाँकी छ ।चेन्नईलाई विजय दिलाउनेक्रममा रुतुराज गायकडले ७२ रन बनाए । उनले ५३ बल खेली ६ चौका र २ छक्का प्रहार गरे । शेन वाटसन १४ र अम्बती रायडु ३८ रनमा आउट भए । कोलकाताका बरुण चक्रवर्तीले ४ ओभरमा २० र प्याट कुमिन्सले ४ ओभरमा ३१ रन खर्चेर समान २ विकेट लिए । यसअघि कोलकाताबाट नितिश रानाले ८७ रन बनाएका थिए । ६१ बलको इनिङ्समा उनले १० चौका र ४ छक्का प्रहार गरे । सुबमन गिल २६, सुनिल नारिन ७, रिंकु सिंह ११ र कप्तान इयन मोर्गन १५ रनमा आउट भए । दिनेश कार्तिक १० बलमा २१ रन बनाई अविजित रहे ।"
कसको सम्भावना कस्तो ? जटिल समीकरण,"राजस्थान रोयल्सराजस्थान रोयल्सको नेट रनरेट कमजोर छ, अझ नकारात्मक छ, त्यसैले सम्भवतः उसको सम्भावना अरूको तुलनामा कमजोर जस्तै छ । आफ्ना बाँकी दुई खेलमा उसको प्रतिद्वन्द्वी रहेको छ, किंग्स इलेभेन पञ्जाब र कोलकाता नाइट राइडर्स । अहिले उसको १० अंक छ । यदि राजस्थानको १४ अंक हुन्छ र नेट रनरेटको समीकरण आवश्यक परेन भने उसको छनोट सम्भावना बढ्न सक्छ । त्यस अर्थमा राजस्थानले सबैभन्दा पहिले बाँकी दुई खेल नै जित्नु पर्यो । क्रिकइन्फो"
घरेलु किचलो बिर्संदै बार्सिलोनाको जित,"लन्डन (रोयटर्स) ओसमन डेम्बेले र लियोनल मेसीले पेनाल्टीबाट गरेको गोल मद्दतले बार्सिलोनाले युरोपेली च्याम्पियन्स लिग फुटबलमा बुधबार युभेन्ट्सलाई २० ले हराएको छ । आफ्नो घरेलु मैदानमा युभेन्ट्स भाग्यमानी रहेन र उसका अल्भारो मोराटाको तीन गोललाई मान्यता दिइएको थिएन ।डेम्बेलेले १४ औं मिनेटमा डिफ्लेक्ट प्रहारको मदतले पहिलो गोल गरे भने मेसीले च्याम्पियन्स लिगमा आफ्नो १४ औं पेनाल्टी गोललाई सम्भव पारे । क्लबभित्रको आन्तरिक किचलोलाई बिर्सेर समूह जी मा बार्सिलोनाले सिरी ए क्लबमाथि यो सुखद जित निकालेको हो । यो खेलको ड्र निस्कँदा सबैले यसलाई दुई वर्षयताको पहिलो मेसीविरुद्ध रोनाल्डोको खेलका रूपमा लिएका थिए, तर क्रिस्टियानो रोनाल्डो कोभिड१९ बाट संक्रमित भएको हुनाले यो सम्भव भएन । रोनाल्डोबिना युभेन्ट्स फिक्का देखिएको छ र उनी अक्टोबर १३ मा संक्रमित भएयता अहिले आइसोलेसन मा रहेका छन् ।खेलपछि मिडफिल्डर सर्जियो रोबर्टोले मैदानमा जित नै टिमले दिन सक्ने सबैभन्दा राम्रो उत्तर रहेको बताए । घरेलु लिगमा पनि बार्सिलोना रियल म्याड्रिडसँग पराजित रहेको थियो । उनले भने, हामीले गर्न सक्ने भनेको यस्तै जित निकाल्ने हो । अहिले बार्सिलोनाबारे थरी थरीका चर्चा चलिरहेका छन्, हामी भने यस्तै जित चाहन्छौं । यही समूहमा फेरेन्कभारोस र डिनामो किभ बीचको खेल २२ मा टुंगियो ।समूह एच मा सब्स्टिच्युट मार्कस रसफोर्डको सानदार ह्याट्रिक मद्दतले म्यानचेस्टर युनाइटेडले जर्मनीको आरबी लाइपजिगलाई ५० ले हरायो । ओल्ड ट्राफोर्डमा खेल सकिन २७ मिनेट बाँकी छँदा रसफोर्ड मैदान छिरे र तीन गोल गरे । क्लबका व्यवस्थापक ओले गन सोल्सारपछि उनी म्यानचेस्टरका लागि सब्स्टिच्युटका रूपमा ह्याट्रिक गर्ने पहिलो खेलाडी हुन् । यसअघि सोल्सारले सन् १९९९ मा नटिङघम फरेस्टविरुद्ध यो उपलब्धी हात पारेका थिए । लाइपजिगविरुद्ध गोल गर्ने अरू दुई खेलाडी मेसन ग्रिनउड र एन्टोनी मार्सिएल रहे ।यही समूहमा पेरिस सेन्ट जर्मेन (पीएसजी) ले इस्तानबुल बासाकसेहिरलाई २० ले हरायो । पीएसजीका लागि यो जित केही महँगो सावित भयो र त्यसमा टिमका सबैभन्दा ठूला स्टार नेयमर घाइते भए । ब्राजिली खेलाडी चोटका कारण २६ औं मिनेटमा मैदान छाडेका थिए र उनको स्थानमा पाब्लो साराबियाले खेलेका थिए । खेलपछि पीएसजीका प्रशिक्षक थोमस टुचेलले नेयमर खेलको बाँकी समय मैदानमा रहन असमर्थ रहेको बताउँदै उनको चोट गम्भीर नहोस भनेर पनि कामना गरे । उनले भने, मलाई विश्वास छ, यो धेरै गम्भीर हुने छैन् । टिमका दुवै गोल भने एभर्टनबाट लोनमा आएका मोइस केनले गरे ।अर्को प्रिमियर लिग क्लब चेल्सीले समूह ई मा क्रान्सडोरलाई ४० ले हरायो भने सेभियाले रेनेसलाई १० ले पन्छायो । चेल्सीका लागि हाकिम जियेच, कलम हडसन ओडोइ, टिम वेर्नर क्रिस्टियन पुलिसिचले गोल गरे । खेलपछि चेल्सी व्यवस्थापक फ्रायन्क लाम्पार्डले क्लब माथि रोमन अब्रामोभिचको पूर्ण समर्थन आफ्नो पक्षमा रहेको दाबी गरे । पछिल्लो समय चेल्सी मालिक अब्रोमोभिचले भिसाको समस्याका कारण इंग्ल्यान्डमा चेल्सीको खेल हेर्न पाएका छैनन् र रुसी भूमिमा प्राप्त जितमा ११ हजार दर्शकमध्ये उनी पनि एक रहे । लाम्पार्डले भने, आजको खेलमा हामीले चार गोल गर्यौं, कुनै गोल पनि खाएनौं । आजको जितमा अब्रामोभिच पनि पक्कै खुसी रहेको हुनुपर्छ । समूह एफ मा लाजियो र क्लब ब्रुगको खेल ११ को बराबरीमा रोकियो । यस्तै बोरुसिया डर्टमुन्डले जेनिथ सेन्ट पिटरर्सबर्गलाई २० हरायो । डर्टमुन्डका तर्फबा जोर्डन सान्चो र इर्लिङ हल्यान्डले गोल गरे ।"
