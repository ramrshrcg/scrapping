शीर्षक,विवरण
ट्युबबाट नदी तर्न १ हजार,"(मकवानपुर)  मकवानपुरगढी गाउँपालिका घर भएकी सजना तामाङ वाग्मतीपारि सिन्धुलीको हरिहरपुरगढी गाउँपालिकाको एक पोलिक्लिनिकमा काम गर्छिन् । दसैंमा घर फिर्न उनी नदी किनारसम्म गाडीमै आइन् । पारि तर्न भने एक हजार रुपैयाँ तिरेर ट्युबको सहारा लिनु पर्यो । तामाङमात्रै होइन वाग्मती नदी वारिपारि गर्न वर्षौंदेखि यो क्षेत्रका बासिन्दा ट्युबकै सहारा लिन बाध्य छन् । नदीमाथि निर्माणाधीन पुल १० वर्षदेखि अलपत्र छ । ठेकेदारले बेलैमा काम गरेको भए तामाङ जस्ता वारिपारि गर्नेले गाडीमै नदी तर्न सक्थे । मैले काम गर्न थालेको पाँच वर्ष भयो । सधैं ट्युबकै सहाराबाट नदीे तरिरहेकी छु, तामाङले भनिन् । मकवानपुरबाट सिन्धुलीतर्फ जाँदै गरेका रोशन थापाले ट्युबबाटै मोटरसाइकलसँगै आफू नदीे तर्न एक हजार पाँच सय रुपैयाँ तिरे । वाग्मती नदीमा हिउँदमा सवारीसाधन जसोतसो वारपार गर्न सकिन्छ तर वर्षामा सक्ने अवस्था हुँदैन, उनले भने । स्थानीय जगतबहादुर माझी ३५ वर्षका भए । ट्युबको सहयोगमा मोटरसाइकलसँगै मानिसलाई वाग्मती नदीे वारपार गराउनु उनको दैनिकी हो । उनले त्यस क्षेत्रका मानिसलाई नदीे तार्ने ठेक्का नै लिएका छन् । अलपत्र पुलको समेत रेखदेख गरिरहेका छन् । १० वर्ष भयो पुल अलपत्र भएको । पुल बनेको भए हामीलाई पनि सजिलो हुन्थ्यो, उनले भने, पाँच वर्षदेखि ट्युबमा मान्छेलाई नदीे तारिरहेको छु । हामी पाँच जना मिलेर यो काम गरिरहेका छौं ।वाग्मती नदी सरकारको राष्ट्रिय गौरवको आयोजना धरानचतरा (मदन भण्डारी) लोकमार्गमा पर्छ । सिन्धुलीको हरिहरपुरगढी४ र मकवानपुरको वाग्मती४ जोड्ने पुल निर्माण हुँदाहुँदै छाडिएपछि अलपत्र भएको हो । पुल निर्माणस्थल हेटौंडा बजारबाट करिब ५३ किलोमिटर पूर्वमा पर्छ ।मदन भण्डारी लोकमार्ग पश्चिम खण्ड आयोजना कार्यालय हेटौंडाका अनुसार उक्त पुल ०६८ असार २९ मा स्वच्छन्द भैरव निर्माण सेवाले २१ करोड रुपैयाँमा पाँच वर्षमा सम्पन्न गर्ने गरी ठेक्का लिएको थियो । उक्त अवधिमा निर्माण नसकिएपछि ठेक्का सम्झौताअनुसार ०७५ असोजसम्म म्याद थप गरिएको थियो । निर्माण कम्पनीले तेस्रोपटक म्याद थप गर्दा ०७७ जेठसम्ममा सक्छौं भनेर प्रतिबद्धता जनाएको भए पनि कोरोनाका कारण त्यो सम्भव भएन, आयोजना प्रमुख अर्जुन अर्यालले भने । उनका अनुसार चालु आर्थिक वर्षभित्र पुल निर्माण सम्पन्न गर्ने प्रतिबद्धता ठेकेदार पक्षले गरेको छ ।निर्माण कम्पनीले क्यानन गौतम जेभीलाई पेटी ठेक्कामा काम दिएका कारण समयमै पुल नसकिएको हो । पेटी ठेक्काबाट काम नभएपछि कम्पनी आफैंले निर्माण सुरु गरेको छ । पुलका ११ वटा स्पानमध्ये पाँचवटाको काम भइसकेको छ । कोरोना भाइरस र अहिले वाग्मती नदीको बहाव तीव्र भएका कारण काम हुन सकेको छैन, अर्यालले भने । पुलको लम्बाइ चार सय तीन मिटर छ । ठेकेदार पक्षले समयमा काम सम्पन्न नगरेपछि दुई करोड रुपैयाँ जरिवाना भराएर समय थप गरिएको आयोजनाले जनाएको छ ।"
महँगी अचाक्ली,"सिंगापुर र मलेसियाबाट पनि कच्चा तेल आउँछ । त्यसलाई रिफाइन गरेर उद्योगीले बिक्री गर्छन् । दाल र गेडागुडी पनि आयातै गर्ने हो, उनले भने, चना अस्ट्रेलिया, केराउ क्यानाडा, मासदाल बर्माबाट ल्याइन्छ । नेपाल चामल, तेल, दाल उद्योग संघका अध्यक्ष सुबोधकुमार गुप्ताले अन्तर्राष्ट्रिय बजारमै मूल्य बढ्दा यहाँ प्रभाव परेको दाबी गरे । गत वर्षको तुलनामा बजारभाउ २३ प्रतिशत बढेको उनको भनाइ छ । मूल्य उद्योगीले बढाएरघटाएर हुने होइन, बजार र मौज्दातको अवस्थाले हुने हो, वीरगन्ज उद्योग वाणिज्य संघका वरिष्ठ उपाध्यक्षसमेत रहेका उनले भने, अन्तर्राष्ट्रिय बजारमा बढ्दा अहिले किलोमा ८१० रुपैयाँ वृद्धि भएको छ । उनले चामलको मूल्य बोरामा १ सय रुपैयाँ घटेको दाबी गरे । चामल सिजनल भएकाले केही मूल्य घटेको गुप्ताको दाबी छ । गत वर्षको तुलनामा भने चामल किलोमा १० रुपैयाँ बढेको छ । उद्योगीहरूले चामलको मूल्य घटेको बताइरहँदा खुद्रामा भने घटिसकेको छैन । चामल गोदाम (होलसेल) मा बोरामा एक सय रुपैयाँ घटेको जानकारी पाएका छौँ, खुद्रा व्यापार संघका अध्यक्ष श्रेष्ठले भने, खुद्रामा घटिसकेको छैन ।नेपाल वितरक संघका पूर्वअध्यक्ष दुर्गाराज श्रेष्ठले पछिल्लो समय दाल र तेलमा ४५ प्रतिशत मूल्य बढेको बताए । उनका अनुसार गत वर्षभन्दा करिब ८ प्रतिशत बढी मूल्य छ । नेपालमा जति उपभोग हुन्छ, त्यसको करिब ८७ प्रतिशत आयात हुन्छ, उनले भने, अन्तर्राष्ट्रिय बजारमा निर्भर हुँदा मूल्य बढेको छ । चाडबाड नजिकिँदै गर्दा आलु, प्याज, बोडी, भिन्डीलगायत तरकारीको मूल्य पनि बढेको छ । होलसेलमै मूल्य बढ्दा खुद्रा पसलेले मनोमानी असुल्दै आएका छन् । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले संघीय सरकारको स्पष्ट आपूर्ति नीति नहुँदा मूल्यवृद्धि भइरहेको तर्क गरे । बजार हस्तक्षेप गर्ने निकायले इमानदारीपूर्वक काम नगर्दा यस्तो समस्या देखिएको हो । त्यसको फाइदा व्यवसायीले उठाएका छन्, उनले भने । पछिल्लो समय जारको पानीको मूल्य पनि आफूखुसी बढाइएको छ । लत्ताकपडा व्यवसायीले पनि मूल्य बढाएका छन् । खसीबोकाका हकमा खाद्य व्यवस्था तथा व्यापार कम्पनीले पनि बिक्री गरेपछि केही नियन्त्रणमा छ तर खाद्यले जम्मा एक हजार खसीबोका बिक्री गर्ने जनाएको छ । पहिलो दिनमै ५ सय ४० वटा बिक्री भइसकेका छन् । खाद्यको खसीबोका बिक्री सकिएपछि बजार पुनः व्यवसायीकै कब्जामा रहने देखिएको छ । कालोबजारी ऐनअनुसार २० प्रतिशतभन्दा बढी नाफा लिन पाइँदैन तर उत्पादकले २० प्रतिशतभन्दा बढी एमआरपी राखेरै बजारमा पठाउने गरेका छन् । चलखेल गरेर मूल्य २० प्रतिशतभन्दा बढीसमेत राखेको पाइन्छ । १ सय १० रुपैयाँमा पाउने सामानलाई १ सय ५० रुपैयाँसम्म एमआरपी तोकेर पठाएका हुन्छन्, खुद्रा व्यापार संघका अध्यक्ष श्रेष्ठले भने, उद्योगपतिले मूल्य जति तोक्दा पनि हुने तर खुद्रा व्यवसायीले २ रुपैयाँ बढाउँदा पक्राउकारबाहीमा पर्ने गरेका छन् । उद्योगीलाई छुट, सानालाई कानुन लागेको छ ।चाडबाडका मुखमा मूल्यवृद्धिसँगै बजारमा म्याद नाघेको सामान पनि छ्यापछ्याप्ती छ । नेपाल वितरक संघका पूर्वअध्यक्ष दुर्गाराज श्रेष्ठका अनुसार बजारभरि करिब दुई अर्बको म्याद नाघेको सामान छ । प्रहरी र वाणिज्य विभागको सक्रियतामा भएको अनुगमनले पनि यसलाई पुष्टि गर्छ । म्याद नाघेको सामान धेरै छ । यो सबै कोरोनाका कारणले भएको हो, पूर्वअध्यक्ष श्रेष्ठले भने, राज्यले नै केही निकास दिन जरुरी छ । बजार हस्तक्षेप तथा मूल्य नियन्त्रण गर्ने दायित्व पाएको वाणिज्य आपूर्ति तथा उपभोक्ता हित संरक्षण विभागका प्रवक्ता रवीन्द्र आचार्यले अनुगमन तीव्र बनाएको दाबी गरे । उनले असोजमा मात्रै ४ सय ४१ वटा व्यावसायिक फर्ममा अनुगमन भएको बताए । चाडबाडलाई लक्ष्य गरेर माछामासु र खाद्यपदार्थमा केन्द्रित छौं, उनले भने, सामान्य प्रशासन मन्त्रालयबाट थप कर्मचारी पनि मगाएका छौं, अनुगमनलाई निरन्तरता दिन्छौं । उनले स्थानीय उत्पादन नहुँदा बजार हस्तक्षेप गर्न नसकिएको पनि बताए । कारबाही गर्न भनेर गयो, व्यवसायीले महँगोमा ल्याएको प्रज्ञापनपत्र देखाउँछन्, प्रवक्ता आचार्यले भने, त्यही भएर गाह्रो भयो ।"
"दाहालसँग विवाद, नेपालसँग सहकार्य प्रस्ताव","(काठमाडौं)  स्थायी कमिटीका निर्णय कार्यान्वयनमा जटिलता देखिइरहेका बेला प्रधानमन्त्री केपी शर्मा ओली र नेकपाका वरिष्ठ नेता माधवकुमार नेपालबीच मंगलबार छलफल भएको छ ।स्थायी कमिटीका निर्णय कार्यान्वयनबारे प्रधानमन्त्री ओली र कार्यकारी अध्यक्ष पुष्पकमल दाहालबीच लगातार छलफल हुँदा पनि सहमति नभएका बेला ओली र नेपालबीच भेटवार्ता भएको हो । दाहालसँग मतभेद बढेको समाचार आइरहेका बेला प्रधानमन्त्री ओलीले नेता नेपालसँग झन्डै सवा दुई घण्टा छलफल गरेका हुन् ।नेता नेपालका स्वकीय सचिव मोहन गौतमले प्रधानमन्त्री ओली र नेपालबीच छलफल भएको पुष्टि गरे । उनले छलफलको विषयवस्तुबारे आफूलाई जानकारी नभएको बताए । बालुवाटारनिकट स्रोतका अनुसार भेटमा ओलीले आफूसँग मिलेर जान नेपाललाई प्रस्ताव गरेका छन् । उनले दाहालनिवास खुमलटार धाउनुभन्दा आफूसँग मिलेर जाँदा राम्रो हुने प्रस्ताव राखेको स्रोतको भनाइ छ । नेपालनिकट नेताहरूका अनुसार मिलेर जाऔं भने पनि ओलीको तर्फबाट ठोस प्रस्ताव आएको छैन ।कर्णालीका मुख्यमन्त्री महेन्द्रबहादुर शाहीविरुद्ध अविश्वास प्रस्ताव ल्याउँदा ओली र नेपाल समूह एक ठाउँ भएका थिए । पछि दाहाल र नेपाल समूहबीच सहमति भएपछि कर्णालीको राजनीतिमा नयाँ मोड आएको थियो । मंगलबारसम्म कर्णाली विवाद टुंगिएको छैन, बरु विवाद बढेको छ । प्रधानमन्त्री तथा अध्यक्ष ओली र अर्का अध्यक्ष दाहालबीच कर्णाली विवादको विषयमा मंगलबार बिहान छलफल भएको थियो । बालुवाटारमा भएको छलफलमा विवाद समाधानबारे दुवैतर्फबाट परस्परविरोधी भनाइ सार्वजनिक भएका छन् । नेकपाभित्रको शक्ति संघर्षमा दाहाल र नेपाल एकै ठाउँ देखिएपछि ओली र नेपालबीच दूरी बढेको थियो । पछिल्लोपटक मन्त्रिपरिषद् हेरफेर र राजदूत नियुक्तिमा पनि नेपालको असन्तुष्टि छ । यसअघि गत साउन ९ मा ओली र नेपालबीच भेट भएको थियो । भेटमा महाधिवेशनबाट आफूलाई पार्टी अध्यक्ष बनाए सहकार्य गर्न सकिने प्रस्ताव नेपालले गरेका थिए ।"
पहुँचवालालाई पोस्ने निःशुल्क उपचारका सर्त,"धरौटी कम्तीमा ५० हजार अस्पतालहरूले धरौटी राखेर मात्रै कोरोना संक्रमितको उपचार गर्न थालेका छन् । काठमाडौं बानेश्वरस्थित सिभिल अस्पताल, काभ्रेको धुलिखेल अस्पतालले उपचारअघि नै धरौटी जम्मा गराउन थालेका छन् । अस्पतालको यो रबैयाले सरकारले भनेजस्तै विपन्नको सिफारिस वा स्वघोषणाका आधारमा निःशुल्क उपचार पाउने सम्भावना न्यून भएको जनस्वास्थ्य विज्ञहरू बताउँछन् । महिनौंदेखि तलब खुवाउने आम्दानीसमेत नभएका अस्पतालमा सरकारले शुल्क लिएर उपचार गर्ने निर्णय गरेपछि धरौटी जम्मा गर्न लगाएर मात्रै उपचार सुरु गरेको गुनासो आएको छ, इपिडिमियोलोजी तथा रोग नियन्त्रण महाशाखाका उच्च तहका एक कर्मचारीले भने, मन्त्रालयले भनेको स्वघोषणा वा सिफारिसले काम हुने देखिएन । देशभरि कोभिडका लागि ७० वटा अस्पताल तोकिएका छन् । त्यसमा १७ अस्पताल निजी क्षेत्रका छन् । मन्त्रालयको सहमतिबिनै कोभिड उपचार गर्ने निजी अस्पताल पनि छन् । सरकारले निःशुल्क उपचार गराउन निर्देशन दिँदा पन्छिने निजी अस्पताल र मेडिकल कलेजहरू शुल्क लिन पाइने भएपछि उपचारमा तम्सिएका छन् । सरकारले सामान्य लक्षण भएका संक्रमिको उपचार गर्न दिनको ३ हजार ५ सय, मध्यम जटिल लक्षण भएकालाई ७ हजार र आईसीयूमा राख्नुपर्ने गम्भीर भएका संक्रमितको उपचारबापत १५ हजार रुपैयाँ निर्धारण गरेको छ ।स्वास्थ्य मन्त्री ढकालले मंगलबार अपराह्न प्रेस ब्रिफिङमा अस्पतालहरूमा उपचारका लागि जाने कोरोना बिरामीका लागि कुनै विभेद नहुने गरी व्यवस्था मिलाइएको बताए । धुलिखेल अस्पतालले सोमबार टाँसेको सूचनामा भने विपन्न र असहायलाई निःशुल्क हुने उल्लेख छैन । कोरोना संक्रमण भएका बिरामीले भर्ना हुनुअघि अस्पतालको नगद शाखामा धरौटी बुझाउनु पर्ने सूचनामा उल्लेख छ । सूचनाअनुसार सामान्य लक्षण भएकाले ५० हजार, मध्यम जटिल खालका संक्रमितले एक लाख र आईसीयू चाहिने संक्रमितले २ लाख रुपैयाँ धरौटी राख्नुपर्नेछ । यही प्रकृतिको सूचना बानेश्वरको सिभिल अस्पतालले निकालिसकेको छ । धुलिखेल अस्पताल सञ्चालन गर्ने काठमाडौं विश्वविद्यालयका डिन डा राजेन्द्र कोजूले सरकारले निर्धारण गरेको शुल्क लिने गरी सूचना जारी गरिएको बताए ।"
गैरजिम्मेवारीको पराकाष्ठा,"सरकारले कोरोना संक्रमितहरूले उपचार खर्च आफैं बेहोर्नुपर्ने निर्णय गर्यो, तपाईंले विज्ञप्ति निकालेर विरोध गर्नुभयो । एकाथरीले निर्णय गरिरहने अर्काथरीले विरोध गरिरहने सिलसिला यहाँ पनि दोहोरियो हैन ? सरकारले किन यस्तो निर्णय गर्यो, यसले मलाई असाध्यै दुःखी र निराश बनायो । अरू खर्चलाई कटौती गर्ने ठाउँ जति पनि छन् । कोरोना नियन्त्रणकै लागि भनेर सरकारले १२१४ अर्ब खर्च भएको हिसाब पनि देखाएको थियो । त्यत्रो ठूलो रकम खर्च गर्नभन्दा त नागरिकको व्यवस्थापन गरेको भए हुन्थ्यो, अझै पनि गर्दा हुन्छ । जनताको हालत भन्ने हो भने निम्नमध्यम वर्गको त कुरै छोड्नुस्, मध्यम वर्गको पनि बिजोग छ, पीडा छ, बेहाल छ । विद्यार्थी, रोजगारी खोज्दै हिँड्नेहरू, दैनिक ज्यालादारीमा काम गर्नेहरूको बिजोग छ । जनताको ठूलो हिस्साको जिम्मेवारी राज्यले लिनुपर्ने स्थिति छ । यस्तो बेलामा हात उठाउन मिल्दैमिल्दैन । अझ कसैको पनि नबेहोर्ने भन्ने त सम्पूर्ण रूपमा गलत हो, जनताप्रतिको जिम्मेवारीबाट आफूलाई मुक्त गर्ने कोसिस हो । समाजवादउन्मुख संविधानको मान्यताविपरीत हो । यो सरासर गलत, गैरजिम्मेवार र गैरसंवेदनशीलताको पराकाष्ठा हो । तत्काल निर्णय फिर्ता लिनुपर्छ । सरकारले विपन्न, गरिब, अशक्त, असहायहरूलाई निःशुल्क उपचार गर्ने भनेर वर्गीकरण त गरेको छ नि ! अहिले विपन्न भनेर ककसलाई भन्नुहुन्छ ? जसको घरभाडाबाट जिन्दगी चलिरहेको थियो, त्यो उठिराछैन भने के गर्नुहुन्छ ? समाजका धेरै तहका नागरिकलाई बिहानबेलुका हातमुख जोड्न मुस्किल छ, उनीहरूको उपचार खर्च कसले गरिदिन्छ, कहाँबाट ल्याउने ? धान्न सक्ने कति प्रतिशत होलान् ? त्यो त हेर्नुपर्यो ! कोरोना संक्रमित बढेको बढ्यै हुँदा देशको खर्चले धान्न सक्दैन भन्ने सरकारी दाबी छ नि ! ठीक छ, त्यसका निम्ति बरु खर्च कटौती गरौं न त सबैतिरबाट । पाकिस्तानका प्रधानमन्त्रीले राज्यको कुनकुन खर्च कटौती गर्न केके काम गरे, त्यसबाट सिकौं तर आमजनताको स्वास्थ्य, शिक्षा र जीवन बचाउन, भोक र रोगबाट जोगाउने कुरामा राज्यको पूरै ध्यान जानुपर्छ, त्यहीअनुसारको योजना हुनुपर्छ । त्यसका लागि चाहे राज्यको होस् या राजनीतिक पार्टी र नागरिक समाजको सहायता लिएर संरचना बनाउनुपर्छ । अधिकारहरू स्थानीय तहमा हस्तान्तरण गरेर काम गर्नुपर्छ । काम र अधिकारजति केन्द्रीकृत गरियो भने झन् अप्ठ्यारो पर्छ, अहिले त्यही भएको छ ।राज्य आर्थिक संकटमा हुँदा हात उठाउनुको अर्को विकल्प के हुन्छ त ? तपाईं के सुझाउनुहुन्छ ? जनप्रतिनिधिलाई भत्ता भनेर बाँडिएको छ, त्यसलाई कोरोना नियन्त्रणको खर्चमा लगाउनुपर्यो । आर्थिक गतिविधि नै अगाडि बढेको छैन भने स्वाभाविक रूपमा राज्य आर्थिक संकटमा छ । त्यसैले अहिले दसैं मनाउन कुनै जरुरी छैन । यो महामारीको अवस्थामा कतिपय निर्माणका काम रोक्नुपर्यो । नगरी नहुने कुरालाई अगाडि बढाउनुपर्यो । नगर्दा पनि हुने कुरालाई अहिले रोक्नुपर्यो तर नागरिकलाई रोग र भोक दुवैबाट बचाउनुपर्छ ।सरकारको यो निर्णय तपाईंहरूकै चुनावी घोषणापत्र, संविधान, कानुन र विभिन्न चरणमा सर्वोच्चले गरेका निर्णयको बर्खिलाप छ । तपाईंको पार्टीका शीर्ष नेता धेरै त बोलेका छैनन्, तपाईंले विज्ञप्ति निकाल्नुभयो । पार्टीभित्र चाहिँ छलफल हुँदैन ?अब पार्टी बैठक बस्यो भने कुरा उठाउँछौं । बैठक बोलाउनुपर्छ भनिरहेका छौं । अब कोरोनासँगै अघि बढौं भन्ने कुरा आइसकेकाले बैठक पक्कै पनि बस्छ होला । तपाईं त पहुँचमा हुनुहुन्छ, सरकारका अधिकारी या प्रधानमन्त्रीसँगै पनि सोझै कुरा गरेर यस्तो निर्णय फिर्ता लिइहाल्नुपर्छ भनेर सुझाव दिन सक्नुहुन्छ नि ! बैठक नै कुर्नुपर्छ र ?मैले प्रधानमन्त्रीसँग आज कुरा गर्दा हैन सरकारले त्यस्तो निर्णय गरेको छैन भन्नुभएको छ । त्यस्तो हो भने निर्णय कसरी आयो, यस्ता कुरा कहाँबाट आए त ? कसले लग्यो ? किन सही सूचना सम्प्रेषण गरिएन या के भयो भनेर त भन्न पर्यो नि ! जनतालाई राज्यविहीनताको महसुस गराउने ?पार्टीमा छलफल गर्ने एउटा कुरा होला तर अस्पतालहरूले बिरामीबाट पैसा उठाउन थालिसके नि ! आमजनताको समस्या हाम्रो समस्या हो । यसलाई हामीले संवेदनशील भएर हेर्नुपर्छ । उनीहरूको पीडालाई महसुस गर्नुपर्छ । राज्यको आवश्यकता पर्ने यस्तै बेलामा हो । पार्टीहरूको खाँचो हुने यही बेला हो ।तपाईंहरूको भूमिका के त ? विज्ञप्ति निकाल्ने, विरोध गर्ने या नागरिकले महसुस गर्ने गरी केही काम पनि गर्ने ?हामीले गर्ने त व्यवस्थापन न हो । राज्यको स्रोतहरूलाई कसरी सञ्चालन गर्ने, विगतमा कहाँ सकियो कहाँ सकिएन, त्रुटिहरू के रहे भनेर समीक्षा गर्ने काम हो हाम्रो त । सरकारले पैसा छुट्याएको भनेको छ, कम छुट्याएको पनि देखिँदैन । कोरोना कोषमा जम्मा भएको भयै छ । त्यसको परिचालन गरेर जनतालाई ढाडस दिने हाम्रो भूमिका हुनुपर्छ । कसको अयोग्यता र कसको गैरजिम्मेवारपनका कारण यो भएको छ भन्ने कुरा खोजी गर्नुपर्यो, हल गर्नुपर्यो ।"
'कूटनीतिक अनुमति सहितको भारतीय विमान आउँदै,काठमाडौं (कास) भारतीय सेनाका स्थल सेनाध्यक्ष जनरल मनोज मुकुन्द नरवणे नेपाल भ्रमणमा आउन लागेको पूर्वसन्ध्यामा दुई जना वरिष्ठ कूटनीतिज्ञसहितको ग्लोबल५००० विमान बुधबार काठमाडौं आउने भएको छ ।परराष्ट्र मन्त्रालयले नेपाल उड्डयन प्राधिकरणलाई पत्र लेख्दै डिप्लोम्याटिक पर्मिसन सहित आउन लागेको भारतीय कूटनीतिक उडानका लागि आवश्यक प्रबन्ध तय गर्न जानकारी दिएको हो । यो विमान बुधबार दिउँसो १ बजे काठमाडौं उत्रिएर बेलुकी साढे ९ बजे दिल्ली फर्कन लागेको जानकारी गराइएको छ । मन्त्रालयको पत्रपछि प्राधिकरणले काठमाडौंस्थित भारतीय दूतावासलाई डिप्लोम्याटिक पर्मिसन उपलब्ध भएको र उडानको समय तालिकाअनुसार सबै प्रबन्ध तय भएको सूचना मंगलबार दिउँसो दिएको थियो तर दुई विशिष्ट कूटनीतिज्ञ र भ्रमणको कारणबारे केही खुलाइएको छैन । कात्तिक महिनाभित्रै नेपाल भ्रमणमा आउन लागेका भारतीय सेनाका स्थल सेनाध्यक्ष नरवणेले दुई महिनाअघि चीनको इसारामा नेपालले लिपुलेक भूमि आफ्नो नक्सामा पारेको भन्ने विवादास्पद अभिव्यक्ति दिएका थिए । भारतीय सेनाध्यक्षलाई राष्ट्रपति विद्यादेवी भण्डारीले नेपाली सेनाको मानार्थ महारथी दर्जा प्रदान गर्ने कार्यक्रम रहेकामा यसबारे सुरक्षा र सतर्कतासहितको भ्रमण तिथि तय गर्न बुधबार आउने भारतीय कूटनीतिज्ञले परामर्श गर्ने स्रोतले बतायो ।
"जाडोमा संक्रमण बढ्न सक्छ, समन्वय गर्नू","काठमाडौं (कास) प्रधानसेनापति पूर्णचन्द्र थापाले जाडोयाममा कोरोना संक्रमण बढ्दै जाने पूर्वानुमानअनुसार सम्बन्धित सरोकारवाला निकायहरूसँगको निरन्तर समन्वयमा रही आवश्यक पूर्वतयारी गर्न सबै पृतनाहरूलाई निर्देशन दिएका छन् । मंगलबार तीनदिने पृतनापति समन्वयात्मक बैठकको समापन कार्यक्रममा बोल्दै प्रधानसेनापति थापाले सेनाको कार्यशैलीमा आएको सकारात्मक परिवर्तनले संगठनलाई पद्धति र प्रणालीमा आधारित बनाउन थप बल पुर्याएको बताएको सैनिक सूचना तथा जनसम्पर्क निर्देशनालयद्वारा जारी विज्ञप्तिमा उल्लेख छ । उनले महामारीको समयमा आफ्नो फौज र तिनका परिवारको स्वास्थ्य सुरक्षामा विशेष ध्यान पुर्याउन, संक्रमण भइहालेमा उचित उपचारको व्यवस्था मिलाउन, तिनको हौसला कायम राख्नसमेत भनेका छन् । उक्त बैठकमा जंगीअड्डाका विभिन्न महानिर्देशनालय, निर्देशनालय, विभाग र कार्यालयले प्रस्तुत गरेका आआफ्नो विभागको जिम्मेवारी सम्बन्धी विषय र कार्यप्रगतिको समीक्षा भएको थियो ।"
देउवापौडेल विस्थापन गर्न निधिको उम्मेदवारी !,"(काठमाडौं)  कांग्रेस उपसभापति विमलेन्द्र निधिले सभापतिमा प्रतिस्पर्धाका लागि गति बढाउँदै जाँदा सभापति शेरबहादुर देउवा र वरिष्ठ नेता रामचन्द्र पौडेललाई संकट पर्ने देखिएको छ । संस्थापन पक्षमा निधि देउवाका मुख्य हस्ती हुन् । तेह्रौं महाधिवेशनमा झिनो मतान्तरले सभापति बनेका देउवालाई निधि आफैँ उम्मेदवार भइदिए के गर्ने भन्ने अन्योल छ । निकट एक केन्द्रीय सदस्यले चार पटक प्रधानमन्त्री, विभाजित र सिंगो कांग्रेसको गरी दुई पटक सभापति भइसकेका देउवाले पराजय हुने गरी प्रतिस्पर्धा नगर्ने दाबी गरे । देउवाले अहिले उम्मेदवारीको तयारी अघि बढाउँदै लैजाने र निर्णय भने प्रदेश सभाको अधिवेशनपछि मात्रै गर्न सक्ने बुझाइ उनको छ । प्रदेश सभाको अधिवेशनले केन्द्रमा सभापति को आउने भन्ने स्पष्ट तस्बिर दिने भएकाले देउवा त्यतिन्जेल आफ्नै कसरतमा लाग्नेछन् । देउवा प्रतिस्पर्धामा उत्रिएनन् भने वरिष्ठ नेता पौडेल पनि रिङबाहिर पुग्नेछन् । इतर पक्षबाट सर्वसम्मत उम्मेदवार बन्न पौडेललाई चुनौती छ । पुस्तान्तरणको मुद्दा संस्थापनमा भन्दा इतर पक्षमै चर्को छ । महामन्त्री शशांक कोइराला, पूर्वमहामन्त्री प्रकाशमान सिंह र केन्द्रीय सदस्य शेखर कोइरालाले देउवा र पौडेलबाट पार्टी नचल्ने निष्कर्षसहित आफ्नो दाबी अघि बढाइरहेका छन् । तेस्रो धारको नेतृत्व गरेका पूर्वमहामन्त्री कृष्णप्रसाद सिटौला र उनका समूहका नेताहरूको पनि यस्तै धारणा बनेको छ । १३ औं महाधिवेशनमा सभापतिको दोस्रो चरणको निर्वाचनमा सिटौलाले देउवालाई साथ दिएका थिए । अहिले उनी देउवा र पौडेल दुवैतिर छैनन् । उनी निकट नेताहरूका अनुसार सिटौला आफैँ उम्मेदवार बन्नेनबन्ने, नबने कसलाई साथ दिने निर्णयका लागि महाधिवेशन प्रतिनिधि चयनसम्म पर्खनुपर्ने बताउँछन् । निधिले देउवालाई साथ दिए इतर पक्षमा पनि एउटै उम्मेदवार बनाउन दबाब बढ्छ । त्यस्तो बेला मात्रै पौडेलका लागि सहज हुन सक्ने ठम्याइ छ । दोस्रो पुस्ताका तीनै जना प्रतिस्पर्धीले एकले अर्कोलाई स्वीकार नगर्ने अवस्था देखिएकाले पौडेलको नाममा सर्वसम्मति बनाउने कोसिस हुन सक्छ । तर निधि उम्मेदवारीबाट पछि हट्ने संकेत छैन । पार्टीमा महामन्त्री, उपसभापति र सरकारमा उपप्रधानमन्त्रीको जिम्मेवारी पाइसकेका उनका लागि अबको लडाइँ नै सभापतिका लागि हुने उनी निकट नेताहरूको दाबी छ । केही समयअघि देउवालाई भेटेरै निधिले आफू सभापतिको उम्मेदवार बन्ने जानकारी गराइसकेका छन् । त्यसपछि उनले अघि बढाएको तयारीले देउवा र पौडेल दुवैले असुरक्षा महसुस गर्न थालेका हुन् ।निधि उम्मेदवार हुने र नहुने कुराले उमेरमा वृद्ध भइसकेका पहिलो पुस्ताका यी दुई नेताका लागि ठूलो अर्थ राख्छ । कांग्रेस नेता मीनेन्द्र रिजालको विचारमा उनको उम्मेदवारीले पुराना गुट भत्किने र नयाँ समीकरण बन्ने देखिन्छ । यसको सकारात्मक प्रभाव पार्टी संगठनमा पनि पर्ने रिजालको दाबी छ । संस्थापनमा रहेका कतिपय नेतालाई निधि अन्तिम समयसम्म उम्मेदवार हुँदैनन् भन्ने विश्वास पनि छ । त्यसका लागि देउवाले अन्तिम हतियारका रूपमा प्रधानमन्त्री को अस्त्र फालेर भए पनि निधिलाई फकाउन सक्ने उनीहरू बताउँछन् । यसबारे निधिले कान्तिपुरसँग आफ्नो तयारी कुनै लाभका लागि नभएको प्रस्ट्याए । उनले नेतृत्वसहित पार्टीका सबै पंक्तिलाई आफ्नो उम्मेदवारीको प्रसंगलाई बार्गेनिङ को अर्थमा नबुझिदिन आग्रहसमेत गरे । ज्योतिषीले सात पटक प्रधानमन्त्री बन्ने योग रहेको भनेर केन्द्रीय कार्यसमितिको बैठकमै पटकपटक सुनाउँदै आएका देउवाले सरकारको नेतृत्वको मौका पाए आफैं लिने हुन् भन्ने छाप पार्टीमा धेरै नेतालाई परेको छ । सभापतिज्यूलाई पार्टीतिरभन्दा सरकारतिर नै बढी रुचि भएको पाइन्छ । नेकपा फुट्नै लागेका बेला यसै पटक सरकारमा जान सकिन्छ कि भन्ने आशासमेत उहाँले देखाउनुभएकै थियो, देउवा निकट रहेकै एक केन्द्रीय सदस्यले अनौपचारिक कुराकानीका क्रममा भने, मौका आए प्रधानमन्त्री छोड्नुहोला भन्ने त हामीलाई पनि कहाँ विश्वास छ र ? निधिलाई विश्वास हुने त कुरै भएन । प्रधानमन्त्री पद कसैले दिएर हुने पनि होइन, यसमा म विश्वास पनि गर्दिनँ, उनले कान्तिपुरसँग भने, मेरो उम्मेदवारी सभापति र प्रधानमन्त्री हुनेनहुने भन्दा पनि आगामी निर्वाचनमा पार्टीलाई बुहमतमा पुर्याउने योजनासँग जोडिएको छ ।आगामी फागुनमा महाधिवेशन हुने सम्भावना कम छ । कोरोना महामारी बढ्दै गए भदौसम्मै महाधिवेशनको तालिका पुग्न पनि सक्छ । त्यसलगत्तै स्थानीय तहको चुनावी माहोल सुरु हुन्छ । महाधिवेशनले सिर्जना गर्ने द्वन्द्व नसम्हालिँदै कांग्रेस निर्वाचनमा होमिनुपर्ने अवस्था आउन सक्छ । स्थानीय तहको चुनावलगत्तै प्रदेश र संघको निर्वाचनतिर मुलुक प्रवेश गर्छ । त्यस्तो बेला नेकपासँग कसरी जुध्ने ? पार्टीलाई कसरी विजयी गराउने ? यसका पछि निधिले दुई विकल्प अघि सारेका छन् । पहिलो त सहमतिबाटै नेतृत्व चयनको विषय उनले अघि बढाएका छन् । कम्युनिस्टमा जस्तो वैचारिक मतान्तर कांग्रेसमा छैन । आम निर्वाचनको निकट हुने पार्टीको महाधिवेशनमा सर्वसम्मतिबाट नेतृत्व चयन गर्न सके नयाँ जागरण ल्याउन सकिने दाबी उनको छ । त्यो बेला हामी ६ जना (देउवा, पौडेल, सिंह, कोइरालाद्वय र निधि) प्रतिस्पर्धीमध्ये जो सभापति बने पनि मेरो विमति हुने छैन, सबैलाई स्वीकार्य हुने जसलाई पनि मान्न म तयार छु, उनले भने ।यो विकल्पमा जाने सम्भावना धेरै कम छ । सहमति नबने देउवा र पौडेल अभिभावकको भूमिकामा बसिदिन उचित हुने उनको सुझाव छ । नेतृत्व परिवर्तनको आकांक्षा पार्टीको ठूलो पंक्तिले गरेको छ । केन्द्रीय समितिमै रहेका युवा नेताहरूले पुस्तान्तरणको मुद्दालाई अघि सारिरहेका छन् । सहमति वा नेतृत्वको परिवर्तनले मात्रै आउने चुनावमा कांग्रेसप्रति आकर्षण बढाउन सक्ने निधि बताउँछन् । निर्वाचनमा पार्टीलाई विजय गराउनुको अर्थ सरकार बनाउनु मात्रै नरहेको निधिले बताए । केपी ओली नेतृत्वको सरकारले प्रणालीमाथि नै हमला गरेको छ । दुई छिमकी मुलुक भारत र चीनसँगको सन्तुलन खलबलाएको छ । अन्य शक्ति र विकास साझेदार मुलुकलाई पनि चिढाएको छ । यस्ता अवस्थामा व्यवस्था, उपलब्धि र प्रणालीलाई जोगाउन पनि कांग्रेस बहुमतमा आउन आवश्यक छ । कांग्रेस एउटा पार्टी मात्रै नभई आन्दोलन, समाज अनि संस्कृति पनि हो । समाजले पनि यतिबेला कांग्रेस खोजेको छ, उनले भने । देउवा र पौडेलबाट यो सम्भव छैन त भन्ने प्रश्नमा भने उनी थप बोल्न चाहेनन् । ०७४ को निर्वाचन गराउँदा सरकार र पार्टीको नेतृत्वमा देउवा थिए । उनकै नेतृत्वमा पार्टीले स्थानीय, प्रदेश र संघको निर्वाचनमा नराम्रो पराजय व्यहोर्नुपर्यो । देउवाले हारको नैतिक जिम्मेवारी लिएनन् । विगतका शासकीय कमजोरीले पनि उनी आम जनमानसमा लोकप्रिय नरहेको कांग्रेसभित्रकै नेताहरू बताउँछन् । फेरि देउवाकै नेतृत्वमा पार्टी चुनावमा होमिँदा कांग्रेसले बहुमत ल्याउन सक्ला ? कांग्रेसभित्रको मुख्य बहस नै अहिले यसैमा केन्द्रित छ, निधि निकट एक नेताले भने, देउवा र पौडेल दुवैबाट पार लाग्न सक्दैन भन्नेमा दोस्रो पुस्ताका नेताहरू देखिन्छन् । निधिलाई पनि त्यही लागेको छ । निधिले यतिबेला आफू कसैको आलोचनामा उत्रन नचाहेको बताए । शेरबहादुरजीलाई म उठ्न चाहन्छु, तपाईको समर्थन चाहन्छु भनेको छु, रामचन्द्रजी, शशांक, प्रकाशमान, सिटौला र शेखरजी सबैसँग मेरो कुराकानी भइरहेको छ, उनले भने, सबै साथीको योगदानको अवमूल्यन गर्न म चाहन्नँ । घोचपेच र आलोचना गर्न पनि इच्छुक छैन । अरू नेताको भूमिका के हुन्छ पछि थाहा होला, मेरो कसैसँग कुनै प्रकारको बार्गेनिङ हुन्न । केन्द्रीय नेताहरूसँगको छलफलपछि निधि जिल्ला सभापतिहरूसँग निरन्तर परामर्शमा छन् । तत्कालै आफ्नो टिम घोषणा गर्ने ठाउँमा भने आइनपुगेको उनले बताए । सभापति देउवा लड्ने र नलड्नेमा निधिजीको टिम कस्तो हुने भन्ने निर्भर हुन्छ, संस्थापन पक्षकै एक नेताले भने, सभापति नलड्दा संस्थापनपक्षकै नेताहरू बढी ठोक्किन आइपुग्छन् । लडे दुवै पक्षका जोडिन सक्छन् । यी दुवै परिस्थितिलाई हेरेर अघि बढ्नुपर्ने भएकाले पनि हतारो नगर्ने कुरो भएको होला ।"
यसरी बन्यो रानीपोखरी,"(काठमाडौं)  भूकम्पपछि रानीपोखरीको अवस्था देखेर काठमाडौंवासी मात्रै होइन बाहिरबाट राजधानी आउनेलाई पनि चिन्ता लाग्ने अवस्था थियो । पोखरीमा पानी थिएन, बीचको बालगोपालेश्वर मन्दिर भत्किएको थियो । बर्सेनि भाइटीकाको दिन मात्रै दाजुभाइ र दिदीबहिनी नहुनेहरूका लागि खुला हुने मन्दिर भूकम्पपछिका पाँच वर्ष अस्तव्यस्त रह्यो । सर्वसाधारण जानै नमिल्ने भग्नावशेष जस्तो थियो । पुनर्निर्माणपछि रानीपोखरीको स्वरूप आनन्ददायक बनेको छ । पानी भरिएर पोखरी टिलपिल छ । बीचमा ग्रन्थकुट शैलीको सेतो मन्दिर ठडिएको छ । राजधानीको ऐतिहासिक धरोहरमध्येको यो पोखरीले पुनर्जीवन पाएको छ । हामी उद्घाटनको तयारीमा छौं । यो पालिको भाइटीकामा भक्तजनले दर्शन गर्न पाउँछन्, राष्ट्रिय पुनर्निर्माण प्राधिकरणका कार्यकारी अधिकृत सुशील ज्ञवालीले भने । काठमाडौं महानगरपालिकाले पुनर्निर्माण सुरु गर्दा मौलिक स्वरूप मासिने चिन्तासँगै आधुनिक निर्माण सामग्री प्रयोग भएको भन्दै सम्पदा संरक्षणकर्मी, विज्ञ, स्थानीयलगायत आन्दोलनमा उत्रिएका थिए । त्यसपछि पुरातत्त्व विभागले काम रोक्न दबाब दिएको थियो । लामै समय काम रोकियो । महानगरपालिकाले आफूसँग सम्पदा जीर्णोद्धार गर्न सक्ने जनशक्ति नभएको भन्दै हात झिक्यो । पुरातत्त्व विभागले नै मन्दिर बनाउने जिम्मेवारी लियो । पोखरीको जिम्मेवारीचाहिँ महानगरले नै लिने मोडलमा काम अघि बढाउने सहमति भयो । काठमाडौं महानगरपालिकामा विद्यासुन्दर शाक्य मेयर निर्वाचित भएपछि पोखरीको विवादले अर्को रूप लियो । २०७४ चैतमा निर्वाचित भएको केही समयमै शाक्यले काम अघि बढाए । २०७५ मंसिरबाट कामले गति लियो । पोखरीको पिँधमा टायल ओछ्याउने, पोखरीको क्षेत्रफल घटाउने, कंक्रिटको पर्खाल लगाउने गरी काम सुरु भयो । आधुनिक स्विमिङ पुल बनाउने गरी पोखरीको पूर्वतिर कंक्रिटको ठूलो पर्खालसमेत लगाइसकेपछि फेरि विरोध भयो । पोखरीको पक्षमा जनमत निर्माण गर्न संरक्षणकर्मीले छलफलहरू गरे । विज्ञले प्राचीन निर्माण सामग्री, शैली, प्राचीन स्मारक संरक्षण ऐनका विषयमा प्रस्ट पारे । सांसद गगन थापा र तत्कालीन रक्षामन्त्री भीमसेनदास प्रधानलगायत सहभागी कार्यक्रममा विज्ञले प्राचीन स्मारक कसरी संरक्षण गर्नुपर्थ्यो तर रानीपोखरीमा कसरी भइरहेको छ भनेर प्रस्ट पारिदिए । मैले त सम्पदा बुझेकै रहेनछु, बल्ल बुझें भन्दै त्यसको भोलिपल्टै उपमेयर हरिप्रभा खड्गी रानीपोखरी गइन् । काम रोक्न आदेश दिइन् । खड्गी रानीपोखरीको उत्तरतिरको गेटबाट बाहिर निस्कनासाथ संरक्षणकर्मीले गेटमा ताला लगाइदिए । ताला लगाएपछि घटनाले अर्को मोड लियो । प्रमुख शाक्य रानीपोखरी आएर उपमेयर समर्थकले लगाएको ताला काटिदिए । प्रधानमन्त्री शेरबहादुर देउवा थिए त्यतिबेला । रक्षामन्त्री प्रधानले लगेको प्रस्तावपछि मन्त्रिपरिषद्ले रानीपोखरीमा काम रोक्न निर्देशन दियो । अध्ययन गरेर सुझाव दिन पुरातत्त्व विभागका पूर्वमहानिर्देशक विष्णुराज कार्कीको संयोजकत्वमा विज्ञ समिति बन्यो । प्रताप मल्लले प्रयोग गरेका निर्माण सामग्री, शैली, निर्माण प्रविधि प्रयोग गर्नुपर्ने, कंक्रिट हटाउनुपर्ने सुझाव उक्त समितिले दिएको थियो । प्रताप मल्लको पालामा मन्दिर ग्रन्थकुट शैलीको थियो । त्यो शैली मासेर जंगबहादुरले गुम्बज शैलीको बनाए । ९० सालको भुइँचालोमा फेरि भत्कियो । जंगबहादुरले बनाएको भन्दा पनि फरक तर गुम्बज शैलीमै तत्कालीन प्रधानमन्त्री जुद्धशमशेरले पुनर्निर्माण गरेका थिए । विभिन्न चरणको छलफलपछि २०७५ वैशाख ५ मा काम थाल्न महानगर र पुरातत्त्व विभाग सहमत भए । मन्दिरको काम भइरहेको थियो । पुरातत्त्वले गुम्बज शैलीमै बनाइरह्यो । महानगरले भने पोखरीको काम सुरु नै गरेन । ३ करोड रुपैयाँ खर्च भइसकेको थियो कंक्रिट राख्दा । त्यसलाई उप्काउनुपर्ने थियो । यी कुनै काम नगरेपछि संरक्षणकर्मीले फेरि दबाब दिए । मन्दिरको काम पनि रोकिदिए । महानगर र पुरातत्त्व दुवैले बनाउन आनाकानी गरेपछि मन्त्रिपरिषद्ले २०७५ फागुनमा राष्ट्रिय पुनर्निर्माण प्राधिकरणलाई कामको जिम्मा दियो । पोखरीको पिँध बनाउने र टेवा पर्खाल बनाउने काम उपभोक्ता समितिलाई दिइयो । मन्दिर, मन्दिरसम्म जाने पुल र बाहिरी सौन्दर्यकरण गर्ने जिम्मेवारीचाहिँ ठेकेदारलाई दिइयो । उपभोक्ता समितिले भक्तपुरमा न्हु पुखु बनाइरहेका दक्ष कामदार ल्याएर पिँध बनाउने जिम्मेवारी दियो । ठाउँठाउँका कालोमाटो ल्याएर पिँध बनाउने काम अघि बढ्यो । कामको अगुवाइ महिलाले गरेका थिए । फेरि अर्को विवाद देखियो । पिँध बनाउन ढिला भएको भन्दै कामदार हटाएर डोजर लगाइयो । त्यसपछि पिँध सफा गर्न पनि डोजरै प्रयोग भएको थियो । सम्पदामा डोजर नछिराउन संरक्षणकर्मीले माग गरे । प्राधिकरणले सुनेन । डोजर लगाएरै पिँध बनायो । २०७७ को भाइटीकामा सम्पन्न गर्ने गरी काम भइरहेको थियो । त्यही बेला विश्वभर महामारीका रूपमा देखिएको कोभिड१९ का कारण चैत १० बाट लकडाउन सुरु भयो । त्यसले पोखरीको पिँधलगायत संरचना बनाउने काम रोकियो । लकडाउन खुकुलो भएपछि गत असारदेखि काम अघि बढ्यो । पिँध बनाएपछि पानी भर्न सुरु भयो । डिप बोरिङबाट पानी हाल्न थालेपछि संरक्षणकर्मीले त्यसको विरोध गरे । त्रिचन्द्र क्याम्पसको छेउमा प्राधिकरणले डिप बोरिङ गरेको थियो । विवाद बढेपछि संरक्षणकर्मी आलोकसिद्धि तुलाधर लगायतलाई सिंहदरबारमै बोलाएर कार्यकारी अधिकृत सुशील ज्ञवालीले रानीपोखरीको वास्तविकता बुझाए । यहाँ भर्न जमल, त्रिचन्द्र क्याम्पस, रत्नपार्क र भोटाहिटी साइडबाट वर्षामा बग्ने पानी संकलन गरेर हालिने जानकारी दिए । यो वर्ष त्यहाँको पानी संकलन गर्न नभ्याएकाले डिपबोरिङ प्रयोग गरेको जानकारी दिए । काठमाडौंमा पानीको सतह घटेको छ, तुलाधरले भने, यस्तो बेलामा रानीपोखरीमा पानी हाल्नु जायज हुँदैन ।खानीपानी मन्त्रालयअन्तर्गतको आयोजना कार्यान्वयन निर्देशनालयले ३ करोड लिटर पानी राखिदियो । वास्तुकलाविद् सुदर्शनराज तिवारीका अनुसार रानीपोखरीमा तीन तह छन् । त्यसमध्ये पहिलो तहमा ३ करोड लिटर पानी लाग्छ । माथिल्ला दुई तहमा ९ करोड लिटर पानी अट्छ । पोखरीको लम्बाइ १ सय ८० र चौडाइ १ सय ४० मिटर छ । वर्षाको पानीले यी तीनै तह भरिने र धेरै भएको पानी बाहिर निकास गर्ने गरी रानी पोखरीको डिजाइन गरिएको तिवारीले बताए । पानी भर्न सुन्दरीजल हुँदै वाग्मतीको पानी ल्याइएको थियो । यसका लागि मेलम्ची खानेपानीको पाइप प्रयोग गरिएको थियो । रानीपोखरी बनेपछि यसको प्राकृतिक मुहान भने मेटिएको छ । वास्तुकलाविद् तिवारीका अनुसार प्राचीन प्रविधिमा इनारमार्फत पोखरी भरिन्छ । अहिले यो विधि अपनाइएको छैन । प्राधिकरणले भने सबै प्राविधिक उपाय लगाउँदा पनि प्राकृतिक मुहान नभेटिएको दाबी गरेको छ । पुनर्निर्माणका लागि २७ करोड रुपैयाँ खर्च भएको प्राधिकरणले जनाएको छ । रानीपोखरी प्रताप मल्लले विसं १७२७ मा बनाएका हुन् । छोराको मृत्युको शोकमा डुबेकी रानीलाई भुलाउन बनाएकाले यसलाई शोकको प्रतीकसमेत मानिन्छ । यहाँ प्रताप मल्लले विभिन्न तीर्थस्थलका जल ल्याएर पोखरी बनाएको इतिहासमा उल्लेख छ ।"
चिटिक्क दरबार हाई स्कुल,"(काठमाडौं)  १६७ वर्षको इतिहास बोकेको दरबार हाई स्कुल नयाँ स्वरूपमा चिटिक्क भएको छ । २०७२ वैशाखको भूकम्पले ध्वस्त पारेका भवन नयाँ निर्माण गरिएको हो । चीनको सहयोगमा निर्माण भएको यो विद्यालयको भवन पुरानै मौलिक शैलीमा बनाइएको छ । चिनियाँ सरकारको ५८ करोड लागतमा निर्माण पूरा भएको भवन बुधबार हस्तान्तरण हुँदै छ । ६ महिनाअघि नै निर्माण सम्पन्न भए पनि कोरोना महामारीका कारण हस्तान्तरणको कार्यक्रम पछाडि सरेको हो । काठमाडौं महानगरपालिका२७ मा रानीपोखरीको दक्षिणतर्फ साढे ९ रोपनी क्षेत्रफलमा चारतले भवन बनेको छ । पूर्वी मोहडामा रहेको ४५ कोठाको चारतले भव्य भवन संरचना चिनियाँ सांघाई कन्स्ट्रक्सनले भवन निर्माण गरेको हो । यहाँ साबिकका भानु र संस्कृत माध्यमिक विद्यालय सञ्चालन हुनेछन् । भवन प्रवेश गरेपछि माथि उक्लिन दुईवटा सिँढी छन् । २१ वटा कक्षाकोठा संस्कृत माविका भागमा पारिएको छ भने ३३ वटा कोठा भानु माविका रहनेछन् । केही साझा कक्ष रहनेछन् । दुईदुई वटाका संख्यामा कम्प्युटर ल्याब, साइन्स ल्याब र पुस्तकालय छन् । भुइँमुनिको तलामा खानेपानीको स्रोत व्यवस्थापन कक्ष छ । भुइँतलामा २३ वटा कक्षा र चारवटा अपांगतामैत्री शौचालय छन् । शिक्षक, व्यवस्थापन समिति, पाहुनाकक्ष छन् भने हरेक कक्षाकोठा अत्याधुनिक फर्निचरसहित सजाइएका छन् । निओ क्लासिकल शैलीमा निर्मित भवनको माथि नेपाली शैलीको झिँगटीको छानो हालिएको छ । भवनको पहिलो तलाको पश्चिमतर्फ खुला बरन्डा छ । भवनको दक्षिणतर्फ खुला ठाउँ राखिएको छ । तत्कालीन प्रधानमन्त्री जंगबहादुर राणाले विसं १९१० मा थापाथलीस्थित आफ्नै दरबारको आँगनमा पाठशाला सुरु गरेका थिए । त्यसैले उक्त पाठशालालाई दरबार स्कुल भनेर चिनिएको हो । उक्त पाठशाला विभिन्न ठाउँ सार्दै रानीपोखरी परिसरमा पुर्याइएको थियो । विसं १९३४ मा दरबार स्कुलमै संस्कृत पाठशालासमेत स्थापना भएको थियो । १९४८ मा रानीपोखरी छेउमा दुई तलाको एउटा ठूलो र लामो भवन बनेको थियो । उक्त भवनको भुइँतलामा संस्कृत मावि र माथिल्लो तलामा भानु माविका कक्षा सुरु भएका थिए । भूकम्पले ध्वस्त भएपछि दुवै विद्यालयका विद्यार्थीलाई प्रदर्शनीमार्गस्थित वाल्मीकि विद्यापीठको हातामा अस्थायी टहरामा सारेर पढाइँदै आएको छ ।कोरोना भाइरसको महामारीयता देशका अधिकांश शैक्षिक संस्था खुलेका छैनन् । दरबार हाई स्कुल पनि खुलेको छैन । यी विद्यालयमा विद्यार्थी संख्या अत्यन्त न्यून छन् । विद्यालय भवन उद्घाटन हुने भएपछि दुवै विद्यालय व्यवस्थापन समितिका पदाधिकारी तथा सदस्य, शिक्षकहरू तयारीमा जुटेका छन् । संस्कृति मावि व्यवस्थापन समितिकी अध्यक्ष तथा पूर्वसभासद प्रभादेवी वज्राचार्यले नयाँ भौतिक संरचनासँगै फरक ढंगले सञ्चालन गर्ने बताइन् । कक्षा ६ देखि १२ सम्मका करिब ३ सय विद्यार्थी सम्पर्कमा रहेको जानकारी उनले दिइन् । राष्ट्रपति विद्यादेवी भण्डारीले बुधबार विद्यालय उद्घाटन गर्ने कार्यक्रम छ । समारोहमा प्रधानमन्त्री केपी शर्मा ओलीको पनि उपस्थिति रहनेछ । समारोहमा नेपालका लागि चिनियाँ राजदूत होउ यान्छीले राष्ट्रिय पुनर्निर्माण प्राधिकरणका कार्यकारी निर्देशक सुशील ज्ञवालीलाई नवनिर्मित भवनको चाबी हस्तान्तरण गर्नेछिन् ।"
कक्षा ११ मा नयाँ पाठ्यक्रमअनुसार पढाउन निर्देशन,"(काठमाडौं)  शिक्षा, विज्ञान तथा प्रविधि मन्त्रालयले चालु शैक्षिक सत्रमा कक्षा ११ मा नयाँ पाठ्यक्रमअनुरूप पठनपाठन गराउन निर्देशन दिएको छ । केही निजी विद्यालयले पुरानो संकाय प्रणालीमा भर्ना लिएर पठनपाठन थालेपछि शिक्षा मन्त्रालयले सूचना जारी गरेर स्थानीय तहलाई अनुगमन गर्नसमेत आग्रह गरेको छ । पाठ्यक्रम विकास केन्द्रले नयाँ र निजी विद्यालयले पुरानै पाठ्यक्रमका आधारमा शैक्षिक गतिविधि अघि बढाएपछि विद्यार्थी र अभिभावक अन्योलमा परेकाले सरकारले निजी विद्यालयलाई सचेत गराएको हो । मन्त्रालयका उपसचिव विदुर गिरीले विद्यालयहरूले नयाँ पाठ्यक्रम कार्यान्वयनमा ल्याउनुपर्ने प्रस्ट्याए । विद्यार्थीको मूल्याङ्कन (परीक्षा) समेत नयाँ पाठ्यक्रमका आधारमै हुने उनले जनाए । हिसानको आह्वानमा केही निजी विद्यालयले पुरानै पाठ्यक्रमअनुसार भर्ना लिएर वैकल्पिक माध्यमबाट पढाइ थालेका छन् । हिसानले यही शैक्षिक सत्रमा पाठ्यक्रम कार्यान्वयन गर्न असन्तुष्टि जनाउँदै त्यसलाई रोक्न लबिइङ गर्दै आएको थियो । निजी विद्यालयले पुरानो पाठयक्रम अनुसार विज्ञान, व्यवस्थापन, मानविकी, शिक्षा संकाय भन्दै कक्षा सञ्चालन गर्न थालेका छन् । नयाँ पाठ्यक्रममा संकाय प्रणाली खारेज गरिएको छ । विद्यार्थीले कक्षा ९ र १० मा जस्तै कक्षा ११ मा अनिवार्यसहित ऐच्छिक विषय छनोट गरेर पढ्नुपर्ने छ । अनिवार्यसहित ऐच्छिक विषयका पाठ्यपुस्तक छापिएर बजारमा आइसकेका छन् । केही निजी विद्यालय सञ्चालकले कोरोनाको बहाना गर्दै पुरानै पाठ्यक्रमका आधारमा पठनपाठन गर्न थालेकाले सचेत गराइएको उपसचिव गिरीले जानकारी दिए । आगामी वर्ष कक्षा १२ मा पनि नयाँ पाठ्यक्रम लागू हुन्छ, कक्षा ११ को मूल्याङ्कन अब नयाँ पाठ्यक्रमकै आधारमा हुन्छ, उनले भने, अभिभावक र विद्यार्थीले पनि नयाँ कोर्सअनुसार पढाइ भएनभएको यकिन गरेर मात्र भर्ना हुनुपर्छ ।कक्षा १ मा पनि यसै वर्षदेखि नयाँ पाठ्यक्रमका आधारमा वैकल्पिक माध्यममा अध्ययनअध्यापन भइरहेको छ । नयाँ पाठ्यक्रममा कक्षा ११ मा नेपाली, अंग्रेजी र सामाजिक तथा जीवनउपयोगी शिक्षा अनिवार्य विषय छन् । ऐच्छिक विषयका लागि ४ वटा विषयगत समूह बनाइएको छ । ती समूहबाट विद्यार्थीले ३ विषय छानेर पढ्न पाउँछन् । देशभर कक्षा ११ र १२ पढाइ हुने १० हजार ३ सय ७३ सामुदायिक र ४ हजार ६ सय ५८ निजी विद्यालय छन् । ती सबै विद्यालयमा यसपटकदेखि ३ अनिवार्य र ३ ऐच्छिकसहित ६ विषयको पठनपाठन हुने केन्द्रका महानिर्देशक केशवप्रसाद दाहालले बताए । शिक्षामन्त्री अध्यक्षतामा रहने परिषद्ले भने गत माघ २ मै कक्षा १ र ११ मा नयाँ पाठ्यक्रमअनुसार पढाउने निर्णय गरेको हो । कक्षा ११ मा भौतिक, रसायन, जीव विज्ञान र गणित विषय अध्ययन गर्न कक्षा १० मा न्यूनतम औसत जीपीए १ दशमलव ६ प्राप्त गरी अंग्रेजी, गणित र विज्ञानमा सी प्लस ग्रेड प्राप्त गरेको हुनुपर्छ । यीबाहेक अन्य विषय गर्न कक्षा १० मा न्यूनतम औसत जीपीए १ दशमलव ६ प्राप्त गरे पुग्छ । केन्द्रले असोज पहिलो साता कक्षा ११ को भर्नासम्बन्धी मापदण्ड संशोधन गरेर गत वर्षको भन्दा लचिलो बनाएको हो । यस वर्षदेखि कक्षा ११ को नयाँ पाठ्यक्रम लागू भएकाले त्यहीअनुसार कक्षा १२ को माध्यमिक शिक्षा परीक्षा सञ्चालन गरिने राष्ट्रिय परीक्षा बोर्डले जनाएको छ ।"
१२ को परीक्षा छठलगत्तै,"काठमाडौं (कास) राष्ट्रिय परीक्षा बोर्डले देशभर होम सेन्टर (पढेकै स्कुल) मा फेस टु फेस कक्षा १२ को परीक्षा सञ्चालन गर्ने भएको छ । छठलगत्तै परीक्षा सञ्चालन गर्न कार्यविधि स्वीकृति र समयतालिका प्रकाशनको काम अन्तिम चरणमा पुगेको बोर्डका सदस्य सचिव दुर्गाप्रसाद अर्यालले जानकारी दिए । कार्यविधिअनुसार प्रत्येक विषयको सैद्धान्तिकतर्फ ४० प्रतिशतको छोटो परीक्षा, ४० प्रतिशत बराबर कक्षा ११ मा प्राप्त गरेको अंक र बाँकी २० प्रतिशत विद्यालयको आन्तरिक मूल्यांकनको आधारमा मान्यता दिने तयारी छ । प्रयोगात्मक परीक्षा भने पहिले जस्तै यथावत् रहनेछ । विद्यालयले सञ्चालन गरेको प्रयोगात्मक परीक्षाको अंक बोर्डमा पठाउनुपर्नेछ । ४० प्रतिशतको छोटो परीक्षाका लागि बोर्डले देशभर होम सेन्टर कायम गरेर एकै पटक सञ्चालन गर्ने अर्यालले जानकारी दिए । मन्त्रिपरिषद्ले कक्षा १२ को परीक्षा सञ्चालन गर्न स्वीकृति दिएको छ, शिक्षा मन्त्रालयले कार्यविधि बनाएर परीक्षा सञ्चालन गर्नु भन्यो, उनले भने, परीक्षा सञ्चालनको कार्यविधिसहित दसैंअघि नै समयतालिका प्रकाशन गर्ने तयारीमा छौं । छठ पर्व मंसिर ५ गते परेको छ । दुई साताअघि कक्षा १२ लगायत स्थगित भएका परीक्षा सञ्चालन गर्न मन्त्रिपरिषद् बैठकले अनुमति दिएको थियो ।बोर्डले स्वास्थ्य सुरक्षासम्बन्धी मापदण्ड पालना गर्दै प्रत्येक कोठामा निश्चित परीक्षार्थी राखेर परीक्षा सञ्चालन गर्ने जनाएको छ । परीक्षा सञ्चालनका लागि बोर्डले प्रश्नपत्र छपाएर जिल्लाजिल्लामा पठाइसकेको थियो । अब छोटो परीक्षाका लागि नयाँ प्रश्नपत्र छपाएर परीक्षा केन्द्रमा पठाइनेछ । प्रश्नपत्र छपाउन ढिलाइ भए अनलाइनमार्फत पठाउने कार्यविधिमा उल्लेख छ ।विद्यार्थीको हाजिरी, विद्यालयले सञ्चालन गरेको परीक्षा, गृहकार्य, अतिरिक्त क्रियाकलापका आधारमा आन्तरिक मूल्यांकन गरिनेछ । कोरोना संक्रमणका कारण वैशाखमा हुनुपर्ने कक्षा १२ को परीक्षा सञ्चालन हुन सकेको छैन । बोर्डले परम्परागत विधिबाटै ठाउँअनुसार चरणचरणमा, कक्षा ११ को प्राप्तांकसहित कक्षा १२ को पनि मूल्यांकनसहितको परीक्षा र अनलाइनलगायत वैकल्पिक माध्यमबाट संक्षिप्त अनलाइन परीक्षा लिने प्रस्ताव गरेको थियो । सोही प्रस्तावमध्ये बोर्डले छोटो परीक्षा सञ्चालन गर्ने, कक्षा ११ को विषयगत प्राप्तांक र विद्यालयले सञ्चालन गरेको आन्तरिक परीक्षामा प्राप्त गरेको अंकको आधारमा परीक्षा सम्पन्न गर्न लागिएको हो ।परीक्षा सकिएपछि बोर्डले नै नतिजा प्रकाशन र प्रमाणीकरण गर्नेछ । कक्षा १० को परीक्षा आन्तरिक मूल्यांकनका आधारमा गरेर बोर्डले प्रमाणपत्र जारी गरेको थियो भने कक्षा ११ को परीक्षा विद्यालयले सञ्चालन गर्ने र विद्यालय नै प्रमाणीकरण गर्ने निर्णय भइसकेको छ । कक्षा ११ को परीक्षा कोरोना संक्रमणका कारण अधिकांश विद्यालयमा हुन सकेको छैन । कक्षा १० को भने नतिजा प्रकाशन भएर पनि विद्यार्थी कक्षा ११ मा भर्ना हुन थालिसकेको छन् । कक्षा १२ को परीक्षा नहुँदा विश्वविद्यालयहरूमा स्नातक तहको भर्ना र पठनपाठन प्रभावित भएको छ । विगतमा दसैंअघि नै कक्षा १२ को नतिजा प्रकाशन भएर भर्ना प्रक्रिया सुरु भइसक्थ्यो । कक्षा १२ मा ४ लाख ३२ हजार परीक्षार्थी छन् ।"
६ महिनापछि बन्यो जसपाको केन्द्रीय समिति,"(काठमाडौं)  एकीकरणको ६ महिनामा जनता समाजवादी पार्टीले संघीय परिषद् र केन्द्रीय कार्यसमिति घोषणा गरेको छ । एकीकरणपूर्वका राजपा र समाजवादीका नेताहरूबीच चर्केको आन्तरिक शक्तिसंघर्षका कारण अहिलेसम्म केन्द्रीय कार्यकारिणीबाहेकका संरचना बन्न सकेका थिएनन् । पार्टीको केन्द्रीय कार्यकारिणी समितिको मंगलबार सम्पन्न बैठकले पूर्वप्रधानमन्त्रीसमेत रहेका वरिष्ठ नेता बाबुराम भट्टराईलाई संघीय परिषद्को जिम्मेवारी दिएको छ । यसअघि पार्टीको मर्यादाक्रम विवादका कारण भट्टराईले परिषद्को अध्यक्ष अस्वीकार गरेका थिए । निर्वाचन आयोगमा दल दर्ता गर्ने क्रममा उनलाई दोस्रो मर्यादाक्रममा राखेर परिषद्को अध्यक्ष बनाइएको थियो । त्यसप्रति उनले असन्तुष्टि जनाउँदै बस्न अस्वीकार गरेका थिए । मर्यादाक्रमको १ नम्बरमा आफूलाई राख्नुपर्ने अडान उनले राख्दै आएका थिए । सहमति नजुटेपछि वरिष्ठ नेताको हैसियतमा थिए । बैठकले नेताहरूको मर्यादाक्रमको विवाद अझै टुंग्याएको छैन । विधानको नयाँ व्यवस्थाअनुसार उनको मर्यादाक्रम १ नम्बरमै हुनेछ । विधानले महाधिवेशनपछि सर्वोच्च निकायका रूपमा संघीय परिषद्लाई राखेको छ । त्यसपछि मात्रै केन्द्रीय कमिटी रहने व्यवस्था छ । विधानअनुसार भट्टराई पहिलो, अध्यक्ष महन्थ ठाकुर दोस्रो, अर्का अध्यक्ष उपेन्द्र यादव तेस्रो स्थानमा छन् । त्यसपछि वरिष्ठ नेता अशोक राई र राजेन्द्र महतो आउँछन् । अन्य नेताको मर्यादाक्रम भने स्पष्ट छैन ।महाधिवेशनपछि सर्वोच्च निकाय परिषद् भएकाले त्यसको अध्यक्ष विधानअनुसार स्वतः पहिलो मर्यादाक्रममा हुनेछ, पार्टीका एक नेताले भने, केन्द्रीय कार्यकारिणी समितिमा रहेका ५१ जनाको पद विभाजनपछि मात्रै औपचारिक रूपमा मर्यादाक्रम तोक्ने काम हुनेछ । केन्द्रीय कार्यकारिणी समितिले विधान संशोधन गरेर संघीय परिषद्मा रहने सदस्यलाई असीमित बनाएको छ भने केन्द्रीय कार्यसमिति ८ सय १ सदस्यीय बनाएको छ । यसअघि संघीय परिषद् १ हजार १ सय १ र केन्द्रीय कार्यसमितिको संख्या ७ सय ५१ जनाको हुने व्यवस्था विधानमा थियो । संघीय परिषद्मा मंगलबारै करिब १४ सय सदस्य पुगिसकेका छन् । परिषद्मा केन्द्रीय कार्यसमितिका सदस्यहरू पदेन सदस्य हुने व्यवस्था छ । त्यसबाहेक तत्कालीन समाजवादीका तर्फबाट ५ सय ९७ जना सदस्य थप मनोनयन गरिएका छन् । तत्कालीन राजपाबाट सदस्य मनोनयन गर्न बाँकी छ ।संघीय संसद्मा बराबरी हैसियतमा रहेका यी दुई दलले पार्टीका संरचनासमेत त्यही हैसियतमा बनाएका छन् । केन्द्रीय कार्यसमितिमा चारचार सयको प्रतिनिधित्व छ । तत्कालीन समाजवादीबाट केन्द्रीय कार्यसमितिमा सबै सदस्य मनोनयन भएका छन् भने तत्कालीन राजपाले २१ जना बाँकी राखेको छ । संघीय परिषद्मा आफ्नो समूहका सदस्यहरू पनि उसले पछि पठाउने भएको छ ।केन्द्रीय कार्यकारिणी समितिमा रहेका ५१ जना नेताहरूको जिम्मेवारी बाँडफाँट भए पनि पद विभाजन भएको छैन । बैठकले पद बाँडफाँटका लागि संघीय परिषद्का अध्यक्ष भट्टराई, अध्यक्षद्वय ठाकुर, यादव, वरिष्ठ नेताद्वय राई र महतोलाई जिम्मेवारी दिने निर्णय गरेको छ । बैठकले भीमप्र्रसाद गौतम अध्यक्ष रहेको सल्लाहकार समिति, पुष्पराज कर्णिकार प्र्रमुख रहेको केन्द्रीय विज्ञ परिषद्, लक्ष्मणलाल कर्ण प्रमुख रहेको केन्द्रीय अनुशासन आयोग, अनिलकुमार झा प्रमुख रहेको केन्द्रीय निर्वाचन आयोग र अमरेशनारायण झा प्रमुख रहेको केन्द्रीय लेखापरीक्षण आयोग गठन गरेको छ ।संगठन विभागको प्रमुखमा नेता शरतसिंह भण्डारीलाई जिम्मेवारी दिइएको छ । अनुशासन, अभिलेख तथा अन्तरप्रदेश समन्वय विभागको प्रमुखमा रामसहायप्रसाद यादव, पार्टी स्कुल तथा प्रशिक्षण विभाग प्रमुखमा हेमराज राई, अन्तर्राष्ट्रिय राजनीतिक सम्बन्ध र अन्तर्राष्ट्रिय कूटनीति सम्बन्ध विभागमा रकम चेमजोङलाई जिम्मेवारी दिइएको छ । पार्टीले आर्थिक, सूचना प्रकाशन तथा प्रचार, संसदीय व्यवस्था, संघीय मामिला, सहिद तथा बेपत्ता परिवार, घाइते एवं द्वन्द्व प्रभावित व्यवस्थापन, सुरक्षालगायत २९ विभाग गठन गरी तिनको प्रमुख तोकेको छ । बैठकले तत्कालीन दुई पार्टीका पार्टी संरचना समायोजनका लागि सात वटै प्रदेशमा कार्यदल बनाएको छ । भ्रातृ, जनवर्गीय संगठन समायोजन सहजीकरण कार्यदल, गैरभौगोलिक शिल्पी, दलित विशेष सहजीकरण, प्रवास क्षेत्र समायोजन सहजीकरण कार्यदल, पहिचानमा आधारित राष्ट्रिय समितिहरू समायोजन सहजीकरण कार्यदलसमेत बैठकले घोषणा गरेको छ ।"
नेपालभारत अवरुद्ध आकाश,"कोभिड१९ का कारण आक्रान्त बनेको विश्व समुदायमा सबै प्रकारका नियमित गतिविधिहरू अवरुद्ध छन् । सुचारु हुन थालेका कतिपय गतिविधि पनि पुरानै लयमा आइसकेका छैनन् । यसबीचमा प्रायः सबै मुलुकका आन्तरिक मात्र होइन, बाह्य गतिविधि पनि गतिहीन बनेका छन् । कोरोना भाइरसको संक्रमण फैलिन थालेदेखि नै प्रायः देशले आवागमनका सबै स्थल, हवाई र अन्य मार्गसमेत रोकेका थिए । नेपालले पनि बाहिरी विश्वको यही पद्धतिलाई अनुसरण गरेर जनसाधारणको आवागमन र अन्य गतिविधि बन्द गर्ने उपाय पहिल्याएको थियो । यही क्रममा हवाई उडानका सबै तालिका झन्डै ६ महिना अवरुद्ध भए । बल्लतल्ल यसै महिनाबाट आवश्यक स्वास्थ्य सुरक्षाका उपायहरू अपनाउँदै राष्ट्रियअन्तर्राष्ट्रिय तहमा नियमित तवरका उडानहरू सुरु भएका छन् ।मुलुकले आन्तरिक र बाह्य उडान सुरु गरेसँगै आवागमन केही सहज बनेको छ । दक्षिणी छिमेकी भारतसँग भने औपचारिक तहमा स्थल वा हवाई सम्पर्क अझै पनि अवरुद्ध छ । आवश्यक सेवासर्त र सुरक्षा प्रबन्ध राखेर नेपालसँगको हवाई उडानमा तत्कालका लागि एयर बबल्स (चार्टर्ड शैलीको उडान सेवा) प्रबन्ध तय गर्न भारतले प्रस्ताव गरेको एक महिना बिते पनि नेपाल सरकारले यसबारे निर्णय दिन सकेको छैन । एक साताअघि पर्यटनमन्त्री योगेश भट्टराई र भारतीय राजदूत विनयमोहन क्वात्राका बीच भएको भेटवार्तामा भारतसँगको नयाँ हवाई रुट खोल्नेसहितका तत्काल जरुरी नदेखिएका विषयमा समेत संवाद भएको सूचना बाहिर आएको थियो । तर, यसबीचमा भारतसँगको हवाई सम्पर्क सुचारु गर्नेबारे नेपाली पक्षले चासो देखाएको पाइँदैन ।कोरोना संक्रमणकै कारण देखाएर अवरुद्ध बनेको द्विदेशीय हवाई उडान अझै खुल्न नसके पनि स्थलमार्गबाटै वा थप खर्चिलो उपायबाट नेपालभारत आवागमन रोकिएको भने छैन । दसैंतिहारसहितका चाडबाडको यो मौसममा भारतमा रहेका कतिपय नेपाली कोरोना संक्रमणको सन्त्रासभन्दा बढी जेजसरी हुन्छ, आफ्नो गाउँठाउँ फर्कन इच्छुक देखिन्छन् । दुई देशबीचको सीमा खुलेपछि मात्रै घर आउँछु भनेर बसेका कतिले यसबीचका कैयौं महिना त्यसै गुजारिसकेका छन् । अरू मुलुकमा भएका कति नेपाली धमाधम घर फर्किंदा भारतमा भएकाले आफूहरूलाई दोस्रो दर्जाका नागरिकको व्यवहार गरिएको भन्दै सामाजिक सञ्जालमा गुनासो पोख्न थालेका छन् । अर्को, दुई देशबीच पेसाव्यवसाय गर्ने कतिलाई आइजाइ गर्नुपर्ने अति बाध्यता पनि छ ।यतिबेला भारतले दक्षिण एसियामा माल्दिभ्स, अफगानिस्तानसहितका बाहिरी विश्वका १३ वटा मुलुकबाट एयर बबल्स को प्रबन्ध मिलाएर आफ्ना नागरिक घर फिर्ता ल्याइरहेको छ । तर, नेपालको हकमा भने भारत सरकार स्वयंले प्रस्ताव गरेर यो विषय पर्यटन र परराष्ट्र मन्त्रालयको टेबलमा अड्किएको छ । कोभिड१९ नियन्त्रणसम्बन्धी उच्चस्तरीय समितिका कामकारबाही सुस्त भैसकेको अवस्थामा हवाई उडानको यो प्रस्ताव पनि अलपत्र परेको देखिन्छ ।कोरोना कहरमाझ अरू अन्तर्राष्ट्रिय हवाई उडानहरू रोकिएकै स्वरूपमा नेपालभारत उडान रोकिनु स्वाभाविक र जरुरी पनि थियो । तर, पछिल्लो समयमा नेपालभारतबीच सिमानालगायतका कतिपय मामलामा असहज सम्बन्ध कायम रहेका बेला अतिरिक्त संशयलाई मलजल पुर्याइरहने गरी हवाई उडान पनि अवरुद्ध राखिरहनु सायद बुद्धिमतापूर्ण हुँदैन । कोरोना भाइरसको संक्रमण विस्तारको डरले बृहत् स्तरमा आम नागरिकको हितलाई ध्यानमा राखेर हो या अरू केही कारणले हवाई सम्पर्क स्थगित राखिराख्नुपरेको हो, यसबारे सरकारले आफ्नो स्पष्ट धारणा बाहिर ल्याउन उपयुक्त हुन्छ । जारी द्विदेशीय राजनीतिक एवं कूटनीतिक कठिनाइका माझ यो हवाई सम्पर्क स्थगित गरिराख्नुको अर्थ र सन्देश के हुन्छ भन्नेबारे सरकारले दुईपटक सोच्नुपर्छ । मनासिब कारणबेगर नै नेपाली यात्रुका लागि एउटा चल्तीको हवाई उडान रुटलाई त्यसै अवरुद्ध राखिरहनु उचित हुँदैन ।निश्चय पनि, मुलुकमा कोरोना भाइरसको संक्रमण डरलाग्दो गरी अकासिएको छ । र, छिमेकी मुलुक भारत त्यस्तै कहालीलाग्दो संक्रमण दर झेलिरहेको एउटा मुलुक हो, जहाँ अमेरिकापछि विश्वमै सबैभन्दा बढी संक्रमित छन् । यस्तो अवस्थामा भारतनेपाल सीधा सम्पर्क हुँदा बढ्न सक्ने जोखिमप्रति सरकार चिन्तित हुनु स्वाभाविक पनि हो । तर प्रश्न सधैं यसरी कसरी चल्छ भन्ने हो । र, अरू मुलुकसित अपनाइएको जस्तो वा त्योभन्दा बढी निश्चित अवधि अनिवार्य क्वारेन्टिन, त्यसको निगरानी र पीसीआर परीक्षणजस्ता सुरक्षा सावधानी अपनाएर दुई देशबीच सुरक्षित हिसाबले हवाई उडान सुचारु राख्नेबारे नेपालले किन नसोच्ने भन्ने अर्को प्रश्न हो । आखिर, घर फर्कन आतुर नेपाली हुन् या नेपालमा कामकाज भएका भारतीय, जसरी पनि लुकीछिपी नेपाल आएकै छन्, जुन तरिका झन् बढी जोखिमपूर्ण छ । सरकारले सम्पूर्ण सुरक्षा सावधानी अपनाएर कुनै न कुनै रूपमा हवाई यात्रा सुचारु गर्ने हो भने बरु त्यो कम जोखिमपूर्ण, व्यावहारिक र सौहार्दपूर्ण हुन्थ्यो कि ?"
महामारीमा जनता सरकारविहीन !,"भोट दिएर पठाएका जनप्रतिनिधिहरू जनताप्रति उत्तरदायी र जवाफदेही हुनुपर्ने हो । उनीहरू जनताको दुःखसुखको साथी बन्छन् भन्ने अपेक्षा गरिएको थियो । तर महामारीमा उनीहरूको भत्तामोह देखेर जनता आजित छन् । प्रतिनिधिसभा र राष्ट्रिय सभाका सांसदहरू जनताको पक्षमा नीति नियम बनाउने जिम्मेवारीमा छन् । प्रदेश सरकारले संघ र स्थानीय तहबीच सेतुको भूमिका निर्वाह गर्नुपर्ने हो तर संघीय सरकारमा निर्भर एकाइजस्तै देखिएको छ । कोभिड१९ को जोखिमबाट जनतालाई बचाउन स्वास्थ्य सुरक्षाका सम्पूर्ण जिम्मेवारी संघीय सरकारले लिनुपर्ने हो । तर, जनताको उपचार खर्च सरकारले नबेहोर्ने निर्णय गरेर जनभावनालाई कुल्चिएको छ । प्रतिनिधिसभाका सांसदहरूलाई वितरण गरिएको दसैं भत्ता विवाद र बहसमा तानियो । के जनप्रतिनिधिहरूले संकट र महामारीबीच पनि भत्तामोह त्याग्न नसकेका हुन् ? उनीहरूले आफू आवधिक जनप्रतिनिधि भएको चटक्कै बिर्सिएर स्थायी निजामती प्रशासनकै अंगको रूपमा दसैंभत्ता लिन खोजेका छन् । पाँचवर्षे निश्चित अवधिका लागि जनताको सेवा गर्न निर्वाचित भएको भन्ने कुरा जनप्रतिनिधिहरूले साढे दुई वर्षमै बिर्सेको देखियो । सरकारले नै मासिक तलबभत्ता तोकिदिएकाले सांसद, पालिका प्रमुख, उपप्रमुख र वडाध्यक्षमा जागिरे मनोविज्ञान विकसित भयो ।जनता र समाजको सेवामा समर्पित हुनुपर्ने राजनीतिज्ञ राज्यकोषबाट तलबभत्ता खाने जमातमा परिणत भएपछिको नतिजा होइन र यो ? के बीसौं वर्ष बिनातलब राजनीति गर्नेहरू पाँच वर्ष जननिर्वाचित हुँदा निःशुल्क सामाजिक सेवा गर्न असफल भएकै हुन् ? प्रदेश सांसद र स्थानीय जनप्रतिनिधिहरूलाई पनि त दसैं लागेको छ । के उनीहरूलाई पनि भत्ताको व्यवस्था होला ? कुन कानुनलाई टेकेर संघले भत्ता बाँडिरहेको छ ? प्रदेश र स्थानीय तहमा भत्ता वितरणसम्बन्धी कस्तो नीति नियम छ ? राज्यलाई कर तिर्ने जनताले यस्ता सूचना पाउनु पर्दैन ? स्थानीय सरकारमा पनि तलबभत्तामा रस्साकस्सी चलिरहेको पो छ कि ? देशैभरि केका आधारमा जनप्रतिनिधिले सेवा, सुविधा र भत्ता पाइरहेका छन् भन्ने जानकारी जनतासामु ल्याउन ढिला गर्नु हुँदैन । जनप्रतिनिधिहरू केके शीर्षकमा भत्ता पाइरहेका छन् भन्नेमा आफैं अनभिज्ञ रहेछन् । उनीहरूले आफ्नो बैंक खातामा केके शीर्षकमा रकम जम्मा हुन्छ भन्नेबारे जानकारी राख्न जरुरी छ । जनताले थाहा पाउँदा कम से कम आफैंलाई लज्जाबोध नहोस् । राज्यकोषबाट तलबबाहेकका सुविधा बन्द गर्नुपर्ने नैतिक दबाब सांसदहरूले अबका दिनमा महसुस गर्लान् ? नोदनाथ त्रिताल, चौबिसे गापा ३, धनकुटािििराजेन्द्र महर्जनको किन चाहियो निकम्मा सरकार ? लेख महत्त्वपूर्ण लाग्यो । लेखले नेकपा सरकारको रबैया र प्रतिपक्ष दलको रमिते प्रवृत्तिको गहिरो चिरफार गरेको छ । कोरोना माहामारीले अस्तव्यस्त भएको जनजीवन, अर्थव्यवस्था सुधार्ने चिन्ताभन्दा पनि व्यक्तिवादी र पदमुखी बहसमा तल्लीन भएर नेकपा जनताको समस्याबाट पन्छिन खोजेको प्रस्टै देखिएको छ । यस्तो महामारीको समयमा सरकार एकपछि अर्को निर्णय गर्दै जनताको नैसर्गिक अधिकार कुण्ठित पार्न तम्सिरहेको छ । भेन्टिलेटर र आईसीयू नपाएर गम्भीर अवस्थाका संक्रमितहरू छटपटाइरहेका छन् । स्वास्थ्य सामग्रीको अभाव त्यत्तिकै छ । कोरोनाकालमा अंग्रपक्तिमा खट्निेहरूले प्रोत्साहन भत्ता पाएका छैनन् । भोका जनताको लाम टुँडिखेलमा घटेको छैन । पीसीआर टेस्ट गर्न अघिल्लो दिनदेखि लाइन बस्नेहरूको पीडा सुनिनसक्नु छ । दसैं दैलोमा आएको छ तर हुँदा खानेहरूको चुलो बल्ने अवस्था छैन । जनताको बहलाई सरकारले देख्दैन । समाजमा दण्डहीनता दिनदिनै बढिरहेको छ । हत्या र बलात्कारका समाचार सुन्दासुन्दा कानै दुखिसकेको छ । घूसखोरी र तस्करहरूको भीड बढिरहेछ । हरेक क्षेत्रमा माफियाहरूको दबदबा छँदै छ । महँगीले हुँदा खाने जनताको ढाड सेकिरहेको छ । पहुँच हुनेहरूका लागि पीसीआर टेस्ट गर्न र आईसीयू पाउन कुनै समस्या छैन तर पहुँचविहीन निमुखाहरूका लागि आकाशको फल हुन थालेको छ । यता सरकार मन्त्री र सांसदको दसैंभत्ता हिसाब गर्न व्यस्त छ । स्वास्थ्य सामग्री खरिदका लागि समयमा आवश्यक बजेट निकासा हुँदैन तर मन्त्रीको भत्ताका लागि तुरुन्तै रकम निकासा भइहाल्छ । भ्यु टावर, सभाहल र राम मन्दिरका लागि बजेट निकासा भइसकेको होला ।भलै व्यापक आलोचना हुन थालेपछि सांसदहरूले दसैंभत्ता नलिने भनेका छन् तर यदि मिडिया नहुने हो भने आमजनतालाई भेडा बनाएर राज्यको ब्रह्मलुट कति मच्चिने थियो होला । यो वर्षको दसैंभत्ताको रकम कोरोना कोषमा जम्मा गरी जनताको उपचारमा खर्च गरिनेछ भनेर सरकारले नै निर्णय गर्नुपर्थ्यो । दलले पनि भन्न सक्नुपर्थ्यो कुनै पनि नेता तथा कार्यकर्तालाई दसैं खर्च दिइने छैन । अब त सरकारले कोरोना उपचार खर्च पनि संक्रमितबाटै असुल्ने भन्दै छ । यो जति गैरजिम्मेवार काम के हुन् सक्छ ? बेहोस भए मात्र अस्पताल जानू, संक्रमितको शव आफैं व्यवस्थापन गर्नू जस्ता निकम्मा आदेश दिएर जनताको आधारभूत अधिकारको खिल्ली उडाउन सरकार अग्रसर छ । सत्तापक्षको गैरजिम्मेवारीपनको रमिते बनिरहेछ प्रतिपक्षी दल । सरकारलाई खबरदारी गर्ने, सत्तापक्षको अधिनायकवादलाई रोक्ने र जनचासोका विषयहरूलाई उठाउने जिम्मा प्रतिपक्षको हो । विडम्बना प्रतिपक्षले पनि जनचासोको विषयमा ध्यान दिएन । निरीह जनता यो सबै रवैयाको सिकार भएर बाँच्नुको विकल्प देखिँदैन । गोविन्द विक, बूढानीलकण्ठ१२ काठमाडौंिििकोरोना उपचारमा पन्छियो सरकार समाचार पढेपछि महामारी अत्यासलाग्दो स्थितिमा पुग्दा जनता बेसहारा, अभिभावकविहीन बन्न लागेको महसुस भयो । कोरोना संक्रमणले विस्फोटनको रूप लिन लागेसँगै सर्वसाधारणको हितका लागि सर्वोच्च अदालतद्वारा सरकारी अस्पतालमा कोरोनाको उपचार निःशुल्क गर्नू र परीक्षण गर्न खोज्नेलाई नफर्काउनू भनी परमादेश जारी भएको पाँच दिन नबित्दै सरकारले कोरोनाको उपचार खर्च संक्रमित व्यक्ति आफैंले बेहोर्नुपर्ने कठोर निर्णय गरेको छ । ठूला चाडबाडको मुखमा एक्कासि गरिएको निर्णयबाट जनता थप व्ययभार र पीडाले किचिने अवस्थामा पुगेका छन् । संविधानप्रदत्त मौलिक हकमाथि प्रहार हुँदा कानुनविद्, अधिकारकर्मी मर्माहत बनेका छन् । अहोरात्र बिरामीको सेवामा खटिँदै आएका स्वास्थ्यकर्मीलाई पनि सरकारले गरेको निर्णय चित्त बुझेको छैन । चिकित्सकहरूले कोरोनाको उपचार निःशुल्क उपलब्ध गराउनु सरकारको दायित्व हो भनिरहेका छन् । सरकारी निर्णयले जनतालाई उत्तिकै आक्रोशित बनाएको छ । उपचार र परीक्षणको दायरा व्यापक बनाउनुपर्ने जिम्मेवारीबाट सरकार पन्छिएपछि अव्यवस्थित औषधोपचारका कारण महामारीले उग्र रूप लिने, सामाजिक अस्तव्यस्तता, कोलाहल बढ्ने, शुल्कको बाध्यात्मक व्यवस्थाले संक्रमण विस्तारमा सहयोग पुग्ने तर्क विज्ञहरूको छ । जनता अकाल मृत्युको मुखमा पर्ने खतरा बढेको छ । छ महिनाअघि संक्रमण न्यून रहेको बेला राज्यले ठोस योजनाबिनै भएभरको पैसा खर्च नगरेको भए यतिबेला असमर्थता प्रकट गर्नुपर्ने थिएन । अबका दिनमा सरकारले अस्पतालहरूमा कोरोना उपचारको अनुगमन गर्न कठोर संयन्त्र परिचालन गरेन भने स्थिति थप दयनीय बन्नेछ । भुवनेश्वर शर्मा, चन्द्रागिरि२, काठमाडौं"
जातीय व्यवस्थाको अर्थशास्त्र,"परम्परागत सन्तुलनसर्वहारा अग्रपंक्तिका नाउँमा समाजका टाठाबाठाका लागि विशेषाधिकार सुरक्षित गर्ने जर्मन, रसियाली एवं चिनियाँ चिन्तकहरू नेपालका बाहुनवादीहरूलाई आफ्ना लाग्छन् । ठूलो माछाले सानो माछालाई खानु सृष्टिको नियम भएकाले राज्यले नियमन गरिराख्नुपर्दैन भन्ने मान्यतामा आधारित उदरवाद आस्थाका अमेरिकी एवं युरोपेली सिद्धान्तकारहरूको आरती गर्न बजारवादका स्थानीय पुजारीहरू धूपबत्ती लिएर सदैव तत्पर रहन्छन् । एक त दलित, त्यसमा पनि भारतीय भएकाले होला, बाबासाहेबको अम्बेडकरवाद अद्यापि नेपालको सार्वजनिक विमर्शबाहिर छ । हिन्दु धर्ममा जातको केन्द्रीयतालाई उनीजत्तिको आवेग, गहिराइ एवं परिपक्वताका साथ व्याख्या गर्ने सायद अरू कोही छैनन् । जाति व्यवस्था कायम राखेर स्वतन्त्रता, समानता, बन्धुत्व एवं धर्मनिरपेक्षताजस्ता समतामूलक मान्यतामा आधारित लोकतन्त्रको परिकल्पना गोबरको थुप्रोमा महल खडा गर्नुजस्तै हो भन्ने उनको राजनीतिक संविन्यासको सान्दर्भिकता समसामयिक भारतको हिन्दुत्ववादी राजनीतिमा देख्न सकिन्छ, जहाँ गोबर पट्टी भनिने दरिद्र राज्यहरूमा गो गुन्डा तथा सवर्ण उपद्रवीहरूको संरक्षण एवं संवर्द्धन गर्ने कार्यमा उपल्लो तहका राजनीतिकर्मीहरू नै संलग्न रहने गरेका छन् ।राजनीतिको मूल आर्थिक सम्बन्ध हुने भएकाले नै आचार्य कौटिल्यले आफ्नो शासकीय प्रबन्धको ग्रन्थलाई अर्थशास्त्र नामकरण गरेको हुनुपर्छ । अर्थशास्त्री लर्ड रबिन्सले पनि अर्थ विज्ञानलाई असीमित मानवीय आवश्यकता एवं तिनको पूर्तिका लागि उपलब्ध साधनको सीमितताले उत्पन्न निरन्तर संघर्षको अध्ययन ठहर्याएका छन् । अर्का अर्थविज्ञानी अल्फ्रेड मार्सलको निष्कर्ष पनि मिल्दोजुल्दो छ । मानवीय जीवनको दिनचर्याको अध्ययन यदि अर्थशास्त्र हो भने प्रकारान्तरले त्यो राजनीतिक विषय नै हो । युक्तिसंगत आत्महितप्रति समर्पित आर्थिक मानव ले निरन्तर सम्भाव्य लाभ एवं अन्तर्निहित जोखिमको लेखाजोखा गरेर निर्णय गरिरहेको हुन्छ । यथास्थितिमा संरचनागत सुविधा पाइरहेका प्रवर्गहरूले जाति व्यवस्थाको अन्तका लागि राजनीति गर्छन् भन्ने कुरा पत्यारिलो लाग्दैन । जाति व्यवस्था समाप्त भयो भने हिन्दु धर्म स्वतः स्खलनतिर जाने भएकाले वर्चस्वशाली जातहरूले धार्मिक सुधार कदापि हुन दिनेछैनन् भन्ने बाबासाहेबको निष्कर्ष यथार्थपरक लाग्छ ।कर्णाटकका कवि एवं सुधारक बसभाले सृष्टिकर्ताका लागि सबै समान अवधारणा ल्याएका थिए । उनको लिंगायत पन्थलाई ब्राह्मणवादले सहवरण गरिसकेको छ । कबीर वाणी पुस्तकमा सीमित भएको छ । जातिपाती माने नहीं कोई, हरी के भजे सो हरी के होई सूत्र प्रतिपादन गर्ने स्वामी रामानन्दका अनुयायीहरूले सन्त नभएर महन्थ हुन रोजेका छन् । ब्रह्म समाजका राजा राममोहन राय, आर्य समाजका दयानन्द सरस्वती, वेदान्त दर्शनका स्वामी विवेकानन्द एवं हरिजन मुक्तिका महात्मा गान्धीजस्ता सबै परिवर्तनकामी अग्रदूतहरू अन्ततः सनातन धर्मको निरन्तरतामा विलीन भएर गए । श्रमको साटो श्रमिकलाई स्थायी तवरले विभाजित गर्ने जात व्यवस्थालाई आधुनिकताको प्रसार, शिक्षाको विस्तार, सहरीकरण, औद्योगीकरण, प्रविधिको विकास एवं सञ्चार क्रान्तिजस्ता कुनै पनि परिवर्तनले छुन नसक्नुको कारण जातीयता एवं हिन्दु धर्मबीचको अन्योन्याश्रित सम्बन्ध नै हुनुपर्छ । परिवर्तनका लागि तीन दशकसम्म कराउँदा केही नलाग्ने देखेर बाबासाहेब अन्ततः बुद्धको शरण खोज्न बाध्य भएका थिए ।होच्याएर प्रदर्शित गरिने उपेक्षापूर्ण दयाभावका लागि अंग्रेजीमा कान्डिसेन्डिङ भन्ने शब्द प्रयोग गरिन्छ । दयादान भन्न सकिने त्यस्तो प्रवृत्ति करुणा वा सहानुभूतिको साटो तिरस्कारबाट उत्प्रेरित हुने हुँदा प्रापकमा गहिरो हीनभाव उत्पन्न गराउँछ । जाति व्यवस्थाबाहिर रहेका दलित त के, तल्लो खुड्किलोमा थन्क्याइएका तथाकथित शूद्रको मुक्ति पनि हिन्दु धर्मद्वारा यो जुनीमा सम्भव छैन । धर्मान्तरणको सांस्कृतिक मूल्य एवं सामाजिक निषेधीकरण चर्को हुने गर्छ । नास्तिकताको बोझ सवर्ण अभिजातले मात्र उठाउन सक्छन् किनभने धर्मले सृजना गर्ने आस्था र बन्धुत्व पनि कमजोरको बल हो । अज्ञेयवाद कुनै आस्था नभएर फगत अवस्थिति हो । त्यसो भए विकल्प के त ? सार्वजनिक जीवनमा आक्रामक धर्मनिरपेक्षता एवं राजनीतिक संविधानवाद एउटा उपाय हुन सक्थ्यो । विवादित संविधानले त्यस्तो घुमाउरो बाटो पनि बन्द गरिदिएको छ । रक्षात्मक धर्मनिरपेक्षता एवं आक्रामक हिन्दुत्वले समानता, समता एवं बन्धुत्वको अवधारणालाई नै खुला चुनौती दिइरहेका बेला जातको प्रश्न जस्ता कार्यक्रमहरू बुद्धि विलास लाग्न सक्छन् । हिन्दुत्व राजनीतिका लडाकाहरूलाई त्यति पनि सह्य छैन । त्यसैले होला, कार्यक्रम सञ्चालन गरिरहँदा राजेशको अनुहारमा यदाकदा उत्साहको साटो अवसाद प्रस्ट देख्न सकिन्छ । निरीहताको अनुभूति सायद परिपक्वताको सबभन्दा दृश्य लक्षण हो । तर जे बदलिँदैन, त्यसलाई विस्थापित हुनुपर्ने निश्चित छ । आशावादको त्यस त्यान्द्रोका साथ दसहराको शुभकामना !"
संघीयताको खर्च व्यवस्थापनका केही उपाय,"मुलुकका लागि संघीय शासन प्रणाली साह्रै महँगो भयो भन्ने आम गुनासो फेरि सुरु भएको छ । संघीयता प्रवेशको सुरुआती चरणमै पनि यस्ता गुनासा थिए, जुन अनुमानमा आधारित थिए । यसपालि भने नागरिकको अनुभव बोलेको छ । यहाँ लुकाउनुपर्ने कुनै विषय छैन, नेपालले अंगीकार गरेको शासन व्यवस्था बिलकुल महँगो हो । राजनीतिक दलहरूले नै आपसी सहमतिका आधारमा यसलाई स्वीकार गरेका हुन्, तर संघीयता कार्यान्वयनप्रति उनीहरू नै इमानदार छैनन् । स्वयम् सत्तारूढ पार्टीका अध्यक्ष तथा प्रधानमन्त्रीले प्रदेश र स्थानीय तह संघीय सरकारको प्रशासनिक एकाइ हो भन्नुले यसको पुष्टि गर्छ ।हिजो विकेन्द्रीकरण असफल भएपछि मुलुक संघीयतामा गएको हो । संघीयता नै असफल भएमा मुलुक असफल राष्ट्रका रूपमा चित्रित हुन्छ । त्यसैले संघीयतालाई मलजल गर्नुको विकल्प छैन । संघीयताको उचित व्यवस्थापन गर्न जाने आत्तिइहाल्नुपर्ने अवस्था छैन । यस आलेखमा राजस्वलाई थाती राखी सार्वजनिक खर्च व्यवस्थापनमा सुधारका केही पक्षबारे चर्चा गरिएको छ । निश्चय नै सार्वजनिक खर्चको व्यवस्थापनले संघीयता व्यवस्थापनमा सहयोग पुर्याउँछ ।संविधानले धेरै अधिकार र जिम्मेवारी प्रदेश र स्थानीय तहमा पठाएको छ । साबिक एकात्मक व्यवस्थामा नेपाल सरकारले गर्ने कामहरूमध्ये कम्तीमा ६० प्रतिशत तल गएका छन् । जिम्मेवारीसँगै स्रोत र साधन (राजस्वबजेट, कार्यालय, कर्मचारी आदि) पनि जानुपर्छ भन्ने हो । सिंहदरबारमै हालीमुहाली गर्ने स्रोतसाधन जनताका घरदैलासम्म लग्ने काम संघीयताले गरेको छ । सिंहदरबारको केन्द्रीकृत शासन व्यवस्थालाई जनतानजिक पुर्याउन हिजो एकात्मक व्यवस्थामा प्रयास नभएका हैनन् । पच्चायतकालमै शासन व्यवस्थालाई छरितो बनाउन डा हर्क गुरुङले २५ जिल्लाको अवधारणा ल्याएका थिए । २०४६ सालकै परिवर्तनपश्चात् पनि साबिक स्थानीय निकायको संख्या घटाउने एवं शिक्षा, स्वास्थ्य, कृषि, ग्रामीण सडक, खानेपानी आदि विषयगत निकायसँग सम्बन्धित कार्यालयहरू स्थानीय निकायमा निक्षेपण गर्ने जस्ता प्रयासहरू भएका थिए । तर कार्यान्वयन भएनन् । पाँच विकास क्षेत्रका क्षेत्रीय कार्यालयहरू पनि प्रभावकारी भएनन् । सचिवको दरबन्दी भएको ठाउँमा सचिव भेट्न त कता हो कता, उपसचिव भेट्नसमेत मुस्किल थियो । अहिले नेपाल सरकारका सचिव लगायतका वरिष्ठ कर्मचारीहरू सिंहदरबारबाट तल झरेका छन् । वरिष्ठ कर्मचारीहरू तल जानुको अर्थ जनताका घरदैलासम्म सेवा पुग्नु पनि हो ।संघीयताले सिंहदरबारको केन्द्रीकृत शासन प्रणालीलाई घिसारेर जनताका घरदैलासम्म पुर्याएको छ । घरदैलोनजिकको सरकारले गरेका कामहरू जनताले देख्छन्Ù टेबल ठटाएर, आँखा जुधाएर काम गराउन सक्छन् । सानोतिनो कामका लागि हजारौँलाखौँ खर्च गरेर सिंहदरबार धाउनुपर्ने बाध्यताको अन्त्य संघीयताले गरेको छ ।सार्वजनिक खर्च व्यवस्थापनका लागि सबभन्दा पहिला सांगठनिक संरचनाहरू चुस्त हुनुपर्छ । हाल संघीय स्तरमा मन्त्रालयको संख्या २२ छ, जबकि १५ भन्दा बढी चाहिँदैन । मन्त्रालयको संख्या घटाउन नसके पनि बढाउनु हुँदैन । सार्वजनिक खर्च पुनरवलोकन आयोगको प्रतिवेदनमा उल्लेख भएअनुसार, संघीय स्तरमा करिब ६० विभाग अनावश्यक छन् । यी विभागका अधिकांश जिम्मेवारी प्रदेश र स्थानीय स्तरमा गएका छन् ।प्रदेशस्तरमा हाल सात मन्त्रालय छन् । अहिलेसम्म कुनै प्रदेशले मन्त्रालयको संख्या नबढाए पनि त्यस्ता प्रयासहरू भएका छन् । संविधानतः प्रदेशमा मन्त्रीको संख्या कुल प्रदेशसभाको २० प्रतिशतसम्म हुन सक्छ, जसअनुसार वाग्मती प्रदेशले २२, प्रदेश २ ले २१ र प्रदेश १ ले १८ जनासम्म मन्त्री बनाउन सक्छन् । प्रदेशमा मन्त्रीको संख्या प्रदेशसभाका आधारमा १० जनाभन्दा बढी नहुने गरी संविधान संशोधन हुनुपर्छ । यसले खर्च व्यवस्थापनमा धेरै मद्दत गर्छ । संघीय संसद्देखि प्रदेशका संसदीय समितिहरूसम्म पनि निश्चित मापदण्ड जरुरी छ । धेरै समिति बनाइनु हुँदैन । प्रतिनिधिसभा र राष्ट्रिय सभाका कतिपय समितिका कार्यक्षेत्रहरू दोहोरिएका छन्, आवश्यक समन्वय छैन ।प्रदेशहरूले अहिले धमाधम नयाँ संरचना खडा गर्दै छन् । संविधानप्रदत्त जिम्मेवारी वहन गर्न कार्यालय तथा निकायहरूको जरुरी पनि छ । जतिसुकै अधिकार भए पनि काम गर्न कार्यालय, कर्मचारी, कानुन र वित्तीय स्रोतसाधनको आवश्यकता पर्छ । संघीयता कार्यान्वयनको प्रारम्भिक अवस्थामा सातै प्रदेशमा मन्त्रालय, प्रदेश सभा र प्रदेश प्रमुखको कार्यालयसहित ६७६ निकाय गठन गरिएका थिए । महालेखा नियन्त्रक कार्यालयका अनुसार, २०७६ असारसम्ममा सात प्रदेशमा करिब १,१०० निकाय छन्, जसको संख्या हाल १,५०० होला । संस्थागत संरचनाकै अनुपातमा प्रशासनिक खर्च पनि बढ्छ । संविधानतः कार्यजिम्मेवारीहरू प्रदेश र स्थानीय स्तरमा गए पनि संघीय सरकारले सांगठनिक संरचनामा खासै कमी नगर्ने, प्रदेशले पनि धमाधम कार्यालयहरू खोल्ने प्रवृत्ति पक्कै राम्रो हैन । सांगठनिक संरचना निर्माण लगायतमा संघ र प्रदेशबीच समन्वय जरुरी छ । यसका लागि संघ र प्रदेश मात्र हैन, स्थानीय तहलाई समेत विश्वासमा लिएर अगाडि बढ्नुपर्छ । स्थानीय तहको पनि सांगठनिक संरचनाको स्पष्ट आधार जरुरी छ ।नेपालको संघीयता सहकारिताको सिद्धान्तमा आधारित छ । कतिपय संघीय कार्यालयबाट प्रदेशले पनि समन्वय गरेर कार्य गर्नुपर्छ । प्रदेशका कार्यालयहरूलाई पनि संघीय सरकारले सहयोग गर्नुपर्छ । जस्तो जिल्लाजिल्लामा संघीय सरकारका लेखा नियन्त्रक कार्यालयहरू छन् । प्रदेशले यस्ता कार्यालय खोल्न जरुरी छैन, प्रत्येक जिल्लामा रहेका संघीय लेखा नियन्त्रक कार्यालयहरूबाटै राम्रोसँग काम हुन सक्छ । भइरहेको पनि छ । तर, एकदुई प्रदेशले जिल्लाजिल्लामा यसको संगठन विस्तार पनि गरिसकेका छन्, जबकि त्योभन्दा समन्वयका आधारमा काम गर्ने परिपाटी बस्नु जरुरी छ ।पछिल्लोपटक संघीय सरकारसँग समानान्तर हुने गरी प्रदेशमा पनि विभिन्न निकाय खोलिएका छन्, खुल्ने क्रममा छन् । जस्तो प्रदेश लोकसेवा आयोग । केही प्रदेशमा करिब दुई वर्षदेखि आयोग गठन भएका छन् । तर संघीय निजामती सेवा ऐन अहिलेसम्म बन्न नसक्दा आयोगले काम गर्न सकेका छैनन् । सबै कानुनी र संस्थागत व्यवस्था तयार हुँदा सुरुका दुईचार वर्ष प्रदेशका आयोगका लागि राम्रै होला, तर यसपछि यी कामविहीन अवस्थामा नपुग्लान् भन्न सकिन्न । प्रत्येक प्रदेशमा अलगअलग लोकसेवा आयोगभन्दा एउटै लोकसेवा आयोगमार्फत समन्वयात्मक तरिकाले काम गर्ने वातावरण बनाउनेबारे बहस हुनु जरुरी छ । संवैधानिक मान्यताप्राप्त लोकसेवा आयोग छँदै छ । यही आयोगलाई चुस्त बनाउने हो भने प्रत्येक प्रदेशका लोकसेवा आयोगमा हुने ठूलो धनराशिको बचत हुन सक्छ । प्रदेशको मुख्य न्यायाधिवक्ताको भूमिकामा पनि छलफल जरुरी छ ।खर्चमा व्यवस्थापन प्रदेश योजना आयोगमा पनि गर्न सकिन्छ । यसका लागि सबभन्दा पहिला राष्ट्रिय योजना आयोगलाई संघीयताको मर्मअनुसार संघीय योजना आयोग बनाउनुपर्छ । यस आयोगमा उपाध्यक्ष संघीय सरकार र सदस्यहरू प्रदेश सरकारले सिफारिस गरेका एकएक जना हुने व्यवस्था गरे सहकारिता मोडलको नेपालको संघीयताले अपेक्षित परिणाम दिन सक्छ । यस विधिले प्रदेशका योजना आयोगमा हुने ठूलो खर्च बचत हुन्छ भने, संघीय सरकार र प्रदेश सरकारबीच योजना छनोट तथा कार्यान्वयनमा रहेका समस्या र द्विविधाको समेत अन्त्य हुन्छ । कामको भार लगायतका आधारमा सदस्यहरूले प्रदेश तथा संघमा रही आवश्यक समन्वय गर्छन् भने, आयोग सचिवालयमा कर्मचारी तथा विज्ञ टोलीले काम गर्छन् ।यस्तै व्यवस्था लगानी बोर्डमा पनि आवश्यक छ । अहिले प्रदेशहरूले धमाधम यस्तै संरचनाहरू खोल्दै छन् । योजना आयोगकै मोडलमा लगानी बोर्ड लगायतका निकायहरूको संरचनाबारे छलफल जरुरी छ । संघ र प्रदेशले समन्वयमै संस्थागत संरचना बनाई अगाडि बढ्ने हो भने नेपालको संघीयता कसिलो हुन्छ । खर्च व्यवस्थापनमा निकै सहयोग पुग्छ भने जनताले पनि सहज तरिकाले सेवा प्राप्त गर्न सक्छन् ।खर्च व्यवस्थापनका लागि कर्मचारीहरूको दरबन्दीमा पुनरवलोकन जरुरी छ । तीन तहका सरकारको सांगठनिक संरचना स्वीकृत गर्दा कुल १ लाख ३८ हजार ६ सय २२ कर्मचारी आवश्यक पर्ने आकलन थियो र करिब ५० हजार कर्मचारी संघका लागि प्रस्ताव गरिएका थिए । कुल समायोजित करिब १ लाख कर्मचारीमा ४० हजार संघमा राखिएका छन् । अहिले सिंहदरबारका आधाभन्दा बढी कर्मचारी कामविहीन छन् भने, प्रदेश र स्थानीय तहमा तिनको कमी छ । अनावश्यक रूपमा संघमा धेरै कर्मचारी थुपारिएका छन् । साँच्चिकै संघीयताको मर्मअनुसार काम गर्ने हो भने आधाभन्दा बढी कर्मचारी प्रदेश र स्थानीय तहमा पठाइहाल्नुपर्छ ।खर्च व्यवस्थापनका लागि संवैधानिक आयोगहरूको संरचनामा पनि परिवर्तन आवश्यक छ । यसै त आवश्यकताभन्दा पनि धेरै आयोगको व्यवस्था छ, जबकि त्यति आवश्यक पर्दैन । आयोगमा पाँच जनासम्म पदाधिकारी रहने व्यवस्थालाई कम्तीमा एक महिलासहित बढीमा तीन जनासम्म बनाउनुपर्छ । खर्च व्यवस्थापनका लागि सार्वजनिक संस्थाहरूमा बाहिरबाट राजनीतिक नियुक्तिभन्दा पनि संस्थानभित्रकै विषयविज्ञहरूलाई अवसर दिने प्रणाली विकास गर्नुपर्छ । हरेक निकायसंस्थानमा कुलमान घिसिङजस्ता व्यक्तिहरू अवसर नपाएर बसेका छन् । बाहिरबाट नियुक्त हुने व्यक्तिहरू संस्थानको हित गर्नभन्दा पनि प्रायः आफ्नो दुनो सोझ्याउनतर्फ लाग्छन् । कुलमानजस्ता व्यक्तिहरूलाई जिम्मेवारी दिनमा सरकार हिचकिचाउनु हुँदैन । सार्वजनिक संस्थानलाई साँच्चिकै उत्पादन र रोजगारीमूलक बनाउने हो भने यस विकल्पमा जानुपर्छ । यसले संघीयताको खर्च व्यवस्थापन लगायतमा ठूलो सहयोग पुर्याउँछ ।सवारी साधन, बैठकभत्ता लगायतमा पालिकाहरू धेरै खर्चिलो भएको आमगुनासो रहेकाले स्थानीय तहमा प्रमुख, उपप्रमुख र वडाध्यक्षबाहेकलाई बैठकभत्ताबाहेक अन्य सुविधा दिन नहुने व्यवस्था जरुरी छ । सवारी साधन लगायतमा स्पष्ट मापदण्डसमेत आवश्यक छ । स्थानीय तहको सुशासन निर्माणमा मुख्य भूमिका रहेका प्रदेशहरूले यससम्बन्धी मार्गदर्शन गर्नुपर्छ ।सार्वजनिक खर्चमा सुधारका लागि स्थानीय तहदेखि राष्ट्रपतिसम्म राखिने सल्लाहकारविज्ञ समूहको स्पष्ट विधि आवश्यक छ । जस्तो प्रधानमन्त्रीलाई योजना तर्जुमा, विकासनिर्माण र वित्त लगायतमा सल्लाह दिने निकाय योजना आयोग र नेपाल राष्ट्र बैंक हुन् । त्यसैले प्रधानमन्त्रीका लागि अलग्गै विकास सल्लाहकार र आर्थिक सल्लाहकार जरुरी छैनन् । त्यस्तै कानुनी विषयमा सल्लाह दिन महान्यायाधिवक्ता छँदै छन् । यस्तै अवस्था प्रदेशमा पनि हुनुपर्छ ।भनसुन र तोकका आधारमा आर्थिक वर्षको अन्तमा रकमान्तर गर्ने चलनबाट स्रोतसाधनको व्यापक दुरुपयोग हुने गरेको छ । खास अवस्थाबाहेक आर्थिक वर्षको अन्तमा रकमान्तर गर्न नपाउने व्यवस्था हुन आवश्यक छ । विभिन्न तहका सरकारले गरेका कामहरूको अनुगमन र मूल्यांकन गर्ने, सार्वजनिक परीक्षण र सार्वजनिक सुनुवाईजस्ता वित्तीय जवाफदेही सुनिश्चित गर्ने परिपाटीलाई कडाइका साथ लागू गर्नुपर्छ ।प्रहरी प्रशासन लगायतमा प्रदेशले संघीय सरकारबाट अपेक्षित सहयोग नपाएकाले नेपाल प्रहरी र सशस्त्र प्रहरीको आधा जनशक्ति (संरचनासहित) प्रदेशमा हस्तान्तरण गर्नुपर्छ । धेरै प्रहरी प्रशासन संघीय स्तरमा राख्नाले खर्च मात्र बढाएको छ । परराष्ट्र, रक्षा, संसद्, अदालत लगायत राज्यको हरेक निकायका संस्थागत संरचनाको औचित्यबारे पुनः गम्भीर समीक्षा हुनुपर्छ ।अन्तमा, योजना तर्जुमा र कार्यान्वयन प्रक्रियालाई व्यवस्थित गर्न सके सार्वजनिक खर्च व्यवस्थापनमा निकै सुधार आउँछ । एउटै योजनामा तीन तहकै सरकारको बजेट पार्ने प्रवृत्ति राम्रो होइन । समन्वय र सहकार्य हुनुपर्छ । खास परिस्थितिबाहेक संघ प्रदेशभन्दा तल नजाने (अन्तरप्रादेशिक) र प्रदेश पालिका (अन्तरपालिका) भन्दा तल नजाने विधिको अवलम्बन जरुरी छ । यसले जथाभावी भइरहेको खर्चमा व्यापक सुधार गर्छ ।"
वनमा आधारित रोजगारी,"वनसम्पदा नेपालको प्रमुख प्राकृतिक स्रोत हो, जसले देशको पाँच भागको दुई भागभन्दा बढी (झन्डै ४५ प्रतिशत) क्षेत्रफल ओगटेको छ । यो एक नवीकरणीय प्राकृतिक स्रोत हो जुन निरन्तर वृद्धि भइरहन्छ । निरन्तर वृद्धि भइरहने स्रोतको प्रयोग गरिएन भने त्यो त्यत्तिकै खेर जान्छ । तसर्थ यसको प्रयोग दिगो र सन्तुलित रूपमा गर्नु नै बुद्धिमानी ठानिन्छ । वनले काठ, दाउरा, घाँसपात मात्र उत्पादन नगरी अन्य बहुआयामिक महत्त्वपूर्ण वातावरणीय सेवाहरूसमेत प्रदान गर्छ । उदाहरणका लागि, यसले श्वासप्रश्वासका लागि आवश्यक अक्सिजन उत्पादन गर्नुका साथै पानीको मुहानको संरक्षणका लागि समेत ठूलो भूमिका खेलेको हुन्छ ।नेपालमा वैदेशिक रोजगारको आकर्षण र विप्रेषण आम्दानी बढ्दै गएका कारण एकातिर ग्रामीण क्षेत्रका मानिसहरू सहरी क्षेत्रमा बसाइँ सर्ने, खेतीपाती तथा पशुपालन नगर्ने, दाउराको सट्टा ग्यासको प्रयोग गर्नेको संख्या बढ्दै गएर वनमा निर्भरता क्रमशः घट्दै गएको देखिन्छ भने, अर्कातर्फ योग, ध्यान र बिहान हिँड्ने वा कुद्ने प्रचलनले प्राकृतिक सौन्दर्य कायम गरिराख्न रूख नकाटीकन वन व्यवस्थापनको वकालत गर्नेहरूको संख्या पनि क्रमिक रूपमा बढ्दै गएको छ । अबको वन संरक्षण तथा व्यवस्थापन बजारकेन्द्रित हुन आवश्यक छ । प्रकृतिले हामीलाई यस्तो सुवर्ण अवसर प्रदान गरेको छ, जहाँ वनको संरक्षण गर्दा मात्र पनि बिरुवाहरू स्वाभाविक रूपले आफैँ हुर्कन्छन् र प्राकृतिक वनको सिर्जना हुन्छ । अन्य देशमा भने प्राकृतिक रूपले बिरुवा हुर्कन कठिन हुने हुनाले वृक्षरोपण गरिन्छ । प्राकृतिक रूपले हुर्केका र रोपेका बिरुवाहरू एकै हुन सक्दैनन् । प्राकृतिक रूपले हुर्केका बिरुवाहरूमा प्राकृतिक जोखिम वहन गर्ने क्षमता अधिक हुनुका साथै यसका काठजन्य वस्तु तुलनात्मक हिसाबले बलिया र आकर्षकसमेत देखिन्छन् ।वनको उत्पादनको मूल्य अभिवृद्धि र यसका उत्पादनहरूलाई बजारसँग जोड्नु आजको आवश्यकता हो । बजारसँग जोड्दा उत्पादन बढाउन जरुरी हुन्छ, ताकि वनजन्य उद्योगलाई चाहिने आवश्यक कच्चा पदार्थ सहज रूपमा उपलब्ध गराउन सकियोस् । हाल देशमा वन क्षेत्र बढ्नुका साथै परिपक्व रूखहरू पनि बढ्दै गएका छन् । यस्ता परिपक्व रूखहरू उमेरसँगै वृद्धिमा ह्रास आई बिस्तारै भित्रभित्रै धोद्रो पर्न थाल्छन् । यस्तो अवस्थामा परिपक्व रूखहरू जोगाउनुभन्दा कटानी गर्नु आर्थिक तथा वातावरणीय हिसाबले फाइदाजनक हुन्छ । रूखको उमेरअनुसार कटानी गर्दा कलिला बिरुवाहरूले घामको किरण प्राप्त गरी राम्रोसँग हुर्कने अवसर पाउँछन् र वनको उत्पादकत्व पनि वृद्धि हुन्छ ।वन नवीकरणीय प्राकृतिक स्रोत भएकाले पुनरुत्पादन हुन पेट्रोलियम पदार्थले झैँ हजारौँ वर्ष लिँदैन । त्यसैले वनको सही र सन्तुलित उपयोग गर्न आवश्यक छ । यसको सदुपयोग गर्दा वृद्धिदर अर्थात् साउँ राखी ब्याज मात्र प्रयोग गर्नुपर्छ, ताकि वनजन्य उद्योगहरूलाई आवश्यक कच्चा पदार्थ दिगो रूपमा उपलब्ध गराउनुका साथै वातावरण सन्तुलन गर्न सकियोस् । नेपालमा उत्पादनशील वन क्षेत्रफलबाट औसत ३५ करोड घनफिट काठ उत्पादन गर्न ससकने सम्भावना छ । यसको एकतिहाइ क्षेत्रबाट मात्रै पनि १०१२ करोड घनफिट काठ सहजै उत्पादन गर्न सकिने अध्ययनले देखाएको छ । आर्थिक वर्ष २०७५७६ मा देशमा १ करोड ९४ लाख घनफिट काठ मात्र उत्पादन भएको तथ्यांक छ । त्यसैले वन व्यवस्थापनको आधुनिकीकरण र उन्नत प्रविधिको प्रवर्द्धन गर्नु जरुरी छ ।बजारमा काठको माग बढ्दो छ । सालको काठ बलियो भएका कारण अत्यधिक माग छ भने, अन्य प्रजातिका उपलब्ध काठ (कुकाठ) कम मूल्यमा बिक्री भै वृद्धि हुन सक्ने आम्दानी खेर गइरहेको छ् । देशमा उत्पादित काठको आठ भागको सात भागभन्दा बढी कुकाठ भएको अनुमान गरिन्छ । यसरी खेर गइरहेका काठहरूलाई उपचारको विधि (सिजनिङ) द्वारा बलियो बनाउन सकिन्छ । यस विधिमा काठलाई ताप र चापको प्रयोगले गुणस्तरीय (बलियो) बनाइन्छ । यस प्रकारको विधिले काठको गुणस्तरमा अभिवृद्धि भई खेर गएको काठको सदुपयोग गर्न सकिन्छ । प्रत्येक स्थानीय तहमा यस प्रकारका उद्योग स्थापना गर्न सके गुणस्तरीय काठको वृद्धि भई सहज आपूर्ति हुनेछ जसले गर्दा काठ प्रशोधन तथा उत्पादन उद्योगको स्थापना गर्न लगानीकर्ता उत्साहित हुनेछन् । स्थानीय तहमा प्रशोधन तथा उत्पादन उद्योगको स्थापनाले काठमा हुन गएको मूल्य अभिवृद्धिको फाइदासमेत स्थानीय स्तरमै हुनेछ ।आजभोलि कोरोनाका कारण रोजगारी गुमाउनेको संख्या बढिरहेको विभिन्न तथ्यांकले देखाएका छन् । विदेशबाट रोजगारी गुमाएर नेपाल फर्कनेको संख्या पनि बढिरहेको छ । यस परिस्थितिमा वन व्यवस्थापनलाई आधुनिकीकरण गर्न र उन्नत प्रविधिको प्रवर्द्धनका साथै काठजन्य उद्योगको स्थापना गर्न सके सरकारको राजस्वमा योगदान र सरकारको वनमा आधारित रोजगार सन् २०२५ सम्म १२ लाख पुर्याउने लक्ष्यमा टेवा पुग्न सक्छ । स्थानीय स्तरमा रोजगारीको सिर्जना भई काठमा हुन गएको मूल्य अभिवृद्धिको फाइदासमेत स्थानीय स्तरमै हुने देखिन्छ ।पोखरेल त्रिभुवन विश्वविद्यालयका प्राध्यापक हुन् ।"
आन्टीहरूलाई खुलापत्र,"डियर आन्टी !आरामै छु, अनि तपाईंले पनि यो कोरोनाकालमा आफ्नो स्वास्थ्यको ख्याल गरिरहनुभएको होला भन्ने कामना गर्छु ।कोरोनाको कहरमा तपाईंलाई गुनासोयुक्त पत्र लेख्न रहर त थिएन । यद्यपि मैले जेजस्ता कुराहरू अवगत गराउने मनसायले यो बेतारे युगमा पनि हुलाकी युगकै जस्तो पत्र कोर्न लागेकी छु, त्यसको कारण पनि कोरोना भाइरस नै रहेको मेरो अन्तरात्माले भनिरहेको छ । अनि आशा छ तपाईंले झिँजो नमानी यो पत्र आद्योपान्त पढेर मनन गर्नुहुनेछ ।कुरा गएको महिनाको हो । सूर्यास्तको केही घण्टा मात्र भएको थियो । म आफ्नै कोठामा ल्यापटप खोलेर काम गर्दै थिएँ । यहाँको समयानुसार रातको नौ बजेको थियो । नेपालमा लगभग बिहानको आठ बज्दै थियो । फेसबुकमा म्यासेजको घण्टी बज्यो । सायद तपाईंका श्रीमान्ले बिहान उठेर चिया पिउँदै सोसल मिडियामा आफ्नो ड्युटी सुरु गर्नुभएको थियो । नमस्ते, गुड मार्निङ लेखेर पठाइएको त्यो म्यासेजलाई मैले बेवास्ता गरेँ ।तपाईंले सोच्नुभयो होला, किन ? किनकि तपाईंका श्रीमान् मेरा साथी, आफन्त वा नजिकको चिनजानका व्यक्ति होइनन् । र, तपाईंका श्रीमान्ले हरेक बिहान मलाई त्यसरी फेसबुक सन्देश पठाउने गरेको त्यो पहिलो पनि थिएन ।एक दिन उहाँले मलाई लेख्नुभयो, तपाईंको पछिल्लो आर्टिकल पढेँ, धेरै राम्रो छ । मैले धन्यवाद फर्काएँ । लगत्तै अर्को म्यासेज आयो, के गर्दै हुनुहुन्छ ? त्यो प्रश्नलाई मैले इग्नोर गरेँ किनकि मलाई त्यो असान्दर्भिक र अनावश्यक लाग्यो ।अर्को दिन उस्तै समयतिर मेरो फेसबुक नोटिफिकेसन बज्यो, नमस्ते ! आरामै हुनुहुन्छ ? तपाईंकै श्रीमान्को प्रश्न थियो, जसलाई मैले फेरि इग्नोर गरेँ किनकि त्यो मेरा लागि बेमतलबको प्रश्न थियो ।त्यसको केही दिनपछि उहाँले मलाई एउटा फोटो पठाउनुभयो । मैले खोलेर हेरेँ, मेरो प्रोफाइल पिक्चरको स्क्रिनसट लिइएको रहेछ र साथमा लेखिएको थियो, सो ब्युटिफुल । मलाई त्यो कत्ति पनि मन परेन । केटी मान्छेलाई तारिफ गरेर उनीहरूको ध्यान आकर्षित गर्न सकिन्छ भन्ने सोच तपाईंका श्रीमान्जस्ता कैयौँ अनजान अंकलहरूको होला तर मजस्ता हजारौँ केटीलाई त्यस्ता सन्देशहरू प्रशंसात्मक दुर्व्यवहार मात्र लाग्छन् ।कसैको प्रोफाइल खोलेर एकएक फोटो कुन कस्तो छ भनेर हेरिरहने तपाईंका श्रीमान् पक्कै पनि निकै फुर्सदमा हुनुहुन्छ । मलाई कुतूहल लाग्यो । यसरी दैनिक सोसल मिडियामा मलाई स्टक गर्ने को रहेछ भनी प्रोफाइल खोलेर हेरेँ । नेपालको सरकारी जागिरे र राम्रै ओहोदामा हुनुहुँदो रहेछ । उमेरका हिसाबले मैले उहाँलाई अंकल र तपाईंलाई आन्टी सम्बोधन गरेकी हुँ ।म अनुमान गर्दै थिएँ हरेक बिहान परिवारमा सबैभन्दा छिटो उठेर तपाईं भान्साको काममा लाग्नुहुन्छ । तपाईंलाई श्रीमान् उठ्नुअघि नै उहाँका लागि चिया र खाजा तयार पार्ने चटारो हुन्छ । सधैँ घरधन्दामा व्यस्त हुँदा तपाईंलाई सायद उहाँको दैनिकी कसरी बित्छ र उहाँ इन्टरनेटमा केके गर्नुहुन्छ भन्ने कुनै क्लु छैन ।तपाईंले विश्वास गरेर उहाँको फोन पनि कहिल्यै चेक गर्नु हुन्न । कसैको प्राइभेसी लाई सम्मान गर्नु राम्रो कुरा हो तर कतै तपाईंले उहाँलाई आवश्यकताभन्दा बढी विश्वास गरिरहनुभएको त छैन ? तपाईंले आफ्नो इमेल, फेसबुक लगायतका इन्टरनेट अकाउन्टहरूका पासवर्ड उहाँसँग सेयर गर्नुभएको छ ? पक्कै होला । तर के उहाँले आफ्ना सबै पासवर्ड तपाईंसँग सेयर गर्नुभएको छ ? के उहाँ आफ्ना दैनिक रुटिन कुराहरू तपाईंसँग साझा गर्नुहुन्छ ? के तपाईंहरूबीच साथीजस्तो सम्बन्ध छ ?हाम्रोजस्तो समाजमा श्रीमती भनेको परिवारको निर्माण र घर सम्हाल्नका लागि मात्रै हो भन्ने मानसिकताले तपाईंजस्ता थुप्रै महिलालाई आफ्नो घरका चार भित्ताबाट बाहिर उम्कन दिएको छैन । विकासका कुरामा हामी जति अगाडि बढे पनि यस्ता रूढिवादी सोचले निम्त्याएका समस्याहरू ज्यूँका त्यूँ छन् । कोरोना भाइरसका कारण अहिले आवश्यकताभन्दा बढी फुर्सदमा हुने तपाईंका श्रीमान्जस्ता धेरैले इन्टरनेटले देखाएका लोभलाग्दा सुविधाहरू राम्रैसँग प्रयोग गरिरहेका छन् ।माथि मैले प्रशंसात्मक दुर्व्यवहार को प्रसंग उल्लेख गरेँ । यसमा केही थप कुरा गर्न मन लाग्यो । केही समयअगाडि नेपालका चर्चित नायकविरुद्ध केही महिलाले आवाज उठाए । त्रिभुवन विश्वविद्यालयका एक वरिष्ठ प्राध्यापकविरुद्ध केही महिला विद्यार्थीले गरेको उजुरीले हर्रास्मेन्ट अर्थात् उत्पीडनका कैयौँ प्रकार हुन्छन् र यो कुनै जात, उमेर वा वर्गविशेषको कुरा नभई एउटा अल्प मानसिकताको उपज हो भन्ने जनाउँछ । ती दुवै अक्षम्य अपराध थिए, जसको सुरुआत प्रशंसात्मक दुर्व्यवहार बाटै भएको थियो । तपाईंका श्रीमान् कतै त्यस्तै मानसिकताको सिकार बन्दै गइरहनुभएको त छैन ?एकपटक फेसबुकमार्फत मेरी एक साथीले एक व्यक्तिसँग मित्रता गाँसिन् । पेसाले चलचित्र निर्माणको काम गर्ने ती व्यक्तिले आफ्नो भर्खरै डिभोर्स भएको र एक्लै भएको भनेर मित्रता जोडेका थिए । हरेक दिन फेसबुकमा उनीहरूको घण्टौँ कुराकानी हुन्थ्यो । मित्रता बिस्तारै प्रेमीप्रेमिकाको सम्बन्धतर्फ ढल्दै जाँदा एक दिन अचानक मेरी साथीलाई फेसबुकमार्फत नै थाहा भयो, ती व्यक्तिले त झुट बोलेर मित्रता गाँसेका रहेछन् । तिनको सम्बन्धविच्छेद त भएकै रहेनछ । ती मानिसले एकसाथ दुई महिलालाई धोका दिइरहेका थिए ।कुनै ठूलै कदम नचाले पनि अहिलेका ४०४५ काटेका पुरुषहरू सोसल मिडियामा टाइमपास गर्न घरमा श्रीमती हुँदाहुँदै बाहिर गफ गर्ने साथीको खोजीमा भइरहेका हुन्छन् । तपाईंका श्रीमान् कहीँ तिनैमध्ये एकमा त पर्नुहुन्न ?आन्टी ! मैले तपाईंलाई आज यसरी पत्र लेख्नुको कारण अर्को पनि छ । घर, परिवार, श्रीमान् भन्दाभन्दै कतै तपाईंले आफ्नो जीवन जिउन नै बिर्सिरहनुभएको त छैन ? आफ्ना इच्छाआकांक्षालाई मारेर बसिरहनुभएको त छैन ? कुरैकुरामा उहाँले भयो, छाडिदे, तैँले गर्न सक्ने कुरा होइन यो भनेर तपाईंको सम्मानको खिल्ली उडाउँदा त्यसलाई सामान्य रूपमा लिएर बस्नुभएको त छैन ? तपाईंले उहाँबारे केही कुरा जान्न खोज्दा उहाँले तेरो मतलबको कुरा होइन यो भन्दा तपाईं चुप लागेर बस्ने गर्नुभएको त छैन ?तपाईंका श्रीमान्ले आफ्नो मर्जीअनुसार जे गरे पनि हुने, तपाईंले आफूलाई मन लागेका कुराहरू आफ्नो मर्यादाभित्र रहेर गर्न किन नहुने ? दिनमा एकाध घण्टा समय तपाईं आफ्ना लागि छुट्याउनुस्, आफ्ना लागि केही लक्ष्य निर्धारण गर्नुस् । कहिलेकाहीँ एकान्तमा बसेर विचार गर्नुस् परिवारका साथसाथै तपाईं आफ्ना लागि पनि बाँचिरहनुभएको छ भन्ने कुरा नबिर्सिनुस् ।आफूलाई चित्त नबुझेका कुरा श्रीमान्का अगाडि खुलेर भन्नुस् । अनि श्रीमान्को प्राइभेसी को सम्मान गर्दै कहिलेकाहीँ चिया दिन जाँदा बिहानबिहानै उठेर आफ्ना श्रीमान्ले आफ्नै छोरी उमेरका केटीहरूलाई प्रशंसात्मक दुर्व्यवहार त गरिरहेका छैनन् ? भनी यसो चियो पनि गर्ने गर्नुस् ।त्यसले तपाईंलाई श्रीमान् गलत बाटामा रहेछन् भने उनलाई सम्झाउने, बुझाउने र अझ घुर्क्याउनेसम्मको अवसर दिनेछ । यी सुझावलाई तपाईंकी छोरीको उमेरकी एउटी भतिजीले दिएको भन्ठानेर तपाईंले गम्भीरताका साथ लिनुहुनेछ भन्ने मेरो अपेक्षा छ । जसरी तपाईंका श्रीमान्ले मलाई प्रशंसात्मक दुर्व्यवहार गर्न खोज्नुभयो, के थाहा कतै तपाईंकी छोरीलाई अर्को कुनै अंकल उमेरको व्यक्तिले त्यस्तै पो गर्ने प्रयास गर्दै छ कि ?आन्टी, तपाईंप्रति मेरो सहानुभूति र साथ दुवै छ । आफ्नो ख्याल राख्नुहोला ।उही तपाईंकी शुभचिन्तक !"
बारीका पाटामा पहिरोपीडितको दसैं,"धनकुटा (कास) धनकुटा नगरपालिका७ टोड्के गाउँका बुद्धिबहादुर विश्वकर्मालाई दसैंको रौनकले छोएको छैन । दसैंताका विगतमा घर पोत्ने र सरसफाइमा व्यस्त हुने उनी यसपालि बारीका पाटामा बारबेरमै अल्झिइरहेका छन् । अघिल्लो महिना अविरल वर्षाका कारण टोड्के गाउँका एक दर्जन घरमा क्षति पुगेपछि अधिकांश स्थानीय बुद्धिबहादुर जस्तै अवस्थामा छन् । धनकुटा नगरपालिकामा राहतका लागि पुगेका उनी विगतका वर्ष जस्तो गाउँमा दसैंको खुसी नभित्रिएको सुनाउँछन् । घर भत्किएपछि बस्ने ठाउँ नै छैन, उनले भने, दसैंमा मीठो खानु त परै जाओस्, राहतका लागि हात थाप्नुपर्ने अवस्था छ । बारीका पाटामा यसपालिको दसैं बित्ने उनले दुखेसो पोखे । मायादेवी विश्वकर्माको पीडा पनि उस्तै छ । लगातारको झरीले भिजेर अझै पनि अस्वस्थ रहेकी उनको घर पहिरामा पर्यो । एकल महिला उनी पहिराले चिराचिरा परेका घरमा जोखिम मोलेर बस्न बाध्य छिन् । धनकुटा४ का रवीन्द्र थापा मगर पनि घरविहीन छन् । अधिकांशले रेडक्रसले दिएको त्रिपालका भरमा ओत लागेर रात बिताउनुपरेको छ । धनकुटा६ गोठगाउँका गणेश विश्वकर्मा, सेउलेका देवीन्द्र तामाङको अवस्था उस्तै छ । धनकुटा८ को याक्ते गाउँ सिंगो रूपमा पहिराले क्षतविक्षत बनाएको छ । यहाँ २३ घर भत्किएको नगरपालिकाले जनाएको छ ।अघिल्लो महिनाको वर्षाको असर यतिबेला पनि परिरहेको छ । सोमबार मात्र धनकुटा४ जागरण टोलका वृषबहादुर विश्वकर्माको घर भत्किएको छ । धनकुटा८ को याक्ते, ६ को फोक्लेन्डटापु टोल मात्रै होइन, कतिपय सिंगो बस्तीमै क्षति पुगेको छ । नगरप्रमुख चिन्तन तामाङले प्रारम्भिक चरणमा पीडितलाई राहत सामग्री वितरण गरेको बताए । धनकुटाका १ सय ९१ घरधुरी पहिराको चपेटामा छन् । धनकुटा नगरपालिकामा सबैभन्दा बढी १ सय १६, साँगुरीगढी गाउँपालिकामा ३८ र महालक्ष्मी नगरपालिकामा ३७ घर पहिराले भत्किएको तथ्यांक संकलनमा खटिएको संस्था पर्डेप नेपालका मीनप्रसाद सुवेदीले जानकारी दिए । यसैबीच, राहत सामग्री लिन धनकुटा नगरपालिकामा मंगलबार पहिरो प्रभावितको घुइँचो लागेको थियो । यूएनडीपीमार्फत पर्डेप नेपालले राहत वितरण गरेको हो । कोरोना महामारीको परवाह नगरी एक सयभन्दा बढी प्रभावित भेला भएका थिए । उनीहरूलाई प्रतिपरिवार ४ हजार ५ सय रुपैयाँ बराबरको खाद्य सामग्री वितरण गरिएको कार्यक्रम संयोजक मीनप्रसाद सुवेदीले बताए ।"
टीका थाप्न गाउँ आउन बन्देज,"(लमजुङ)  गुरुङ समुदायमा नातागोता र आफन्तलाई सबैखाले पर्वमा विशेष निम्तो दिइन्छ । नातागोता र आफन्तबिनाको चाडपर्वमा कुनै रौनक हुँदैन । दसैंमा निधारभरि सेतो टीका र पहेंलो जमराले सजिने गुरुङ समुदायमा छोरीबेटी र ज्वाइँ आउँदा मात्रै पनि चाडपर्व धपक्क बल्छ । तर यस वर्ष ऐतिहासिक भुजुङ गाउँमा यस्तो रौनक हुने छैन ।गत भदौ अन्तिम साता बसेको भदौसभाले गाउँमा पिङ नराख्ने निर्णय गरिसकेको छ । जुवातास खेल्नखेलाउन बन्देज लगाइएको छ । कोरोना संक्रमण जोखिमले भीडभाड र आफन्त बोलाएर चाडपर्व मनाउन यस वर्ष निषेध गरिएको हो । सांस्कृतिक कार्यक्रम पनि नगर्ने निर्णय भएको छ । गाउँ प्रवेश गर्न जरुरी रहेकालाई पीसीआर नेगेटिभ रिपोर्ट अनिवार्य गरिएको छ ।पर्यटन व्यवस्थापन उपसमितिका अध्यक्ष तुलबहादुर गुरुङका अनुसार गत वर्ष पर्यटक भुजुङमै दसैं मनाउन आउँथे । वल्लोपल्लो गाउँका साथै देशविदेशबाट दसैंतिहार मनाउन आउनेको लर्को हुन्थ्यो । कोरोना संक्रमण जोखिमले दसैंमा आफन्त होस् या पर्यटक, कसैलाई पनि गाउँ भित्रिन नपाइने निर्णय गरेका छौं, उनले भने, अहिलेसम्म गाउँ चोखो छ । एक जनाले मात्रै कोरोना बोकेर ल्यायो भने गाउँ सबै ध्वस्त हुन्छ ।क्ब्होलासोंथर गाउँपालिका४ भुजुङमा करिब ४ सय घर छन् । घरैपिच्छेका नातागोता अन्य गाउँठाउँमा छन् । घरघरै गएर टीका थाप्ने चलन भुजुङमा छ । तर यो चलनलाई यस वर्ष बन्द गरेर आआफ्नो घरमा मात्रै सीमित राख्ने निर्णय गाउँ भेलाले गरेको छ । दसैंमा आउन नसकेका चेलीबेटीलाई दसैंभाग भनेर पुर्याउने चलन पनि भुजुङमा छ । कोरोनाले गर्दा यो परम्परा पनि रोकिएको छ । वडाध्यक्ष खिमबहादुर गुरुङका अनुसार सोमबार गाउँ भेला बसेर जोकसैलाई पनि गाउँ प्रवेश गर्न नदिइने र गाउँबाट बाहिर जान पनि नदिने निर्णय गरिएको छ । हाम्रो एक मात्र उद्देश्य भनेको गाउँमा कोरोना नभित्रियोस् भन्ने हो । त्यसैका लागि सदियौंदेखिको परम्परा तोड्नुपरेको छ, उनले भने ।लालीगुराँस युवा क्लबका अध्यक्ष नौराज गुरुङले कोरोना संक्रमण रोक्न र गाउँमा कोरोना भित्रिन नदिन सुरुदेखि गाउँवासीले उच्च सतर्कता अपनाउँदै आएको बताए । समुदायमै कोरोना देखिएको छ । सहरबाट आउने र सहरबाट छिमेकी गाउँ आएका आफन्तमा के छछैन, थाहा छैन । एक जनालाई मात्रै कोरोना भयो भने गाउँमा बर्बाद पार्छ, उनले भने, हामी युवा, आमा समूह, बाबा समूह, जनप्रतिनिधि सबै मिलेर गाउँमा कसैलाई पनि आउन नदिने निर्णय गर्यौं । अत्यावश्यक अवस्थामा देशविदेशबाट आउनेलाई सात दिन होम क्वारेन्टाइनमा राखिएको छ । उनीहरू १४ दिन नपुगेसम्म एक दिन पनि घरबाहिर निस्कन पाउँदैनन् । नसोधी र अटेरी गरी आउनेलाई हामी क्वारेन्टाइनमा राख्छौं । गाउँले थिति, गाउँले निर्णय सबैले मान्नुपर्छ, रीतिथिति व्यवस्थापन उपसमिति अध्यक्ष कालबहादुर गुरुङले भने ।"
थारू गाउँमा छैन दसैंको रौनक,"(दाङबर्दिया)  दसैं आउन थाल्यो कि थारू गाउँमा रौनक सुरु हुन्थ्यो । कोही माछा मार्न थाल्थे, कोही कुखुरा, सुँगुर खोज्न त कोही घर लिपपोत गर्न । सबैका आआफ्नै तयारी हुन्थे । यसपालि भने थारू गाउँमा दसैंको तयारी छैन । कोरोना संक्रमणका कारण भीडभाड गर्न, आफन्तहरूकामा जान र अरूलाई बोलाउन अप्ठ्यारो हुन थालेपछि दसैं परिवारमै सीमित हुने भएको हो । दाङ थारूहरूको बाहुल्य भएको क्षेत्र हो । जिल्लाको पश्चिमदक्षिण भेगको सुकौराकोटमा थारू राजा दंगीशरणले राज्य गरेको इतिहास छ । त्यसकारण थारू समुदायमा दसैंलाई दाङमा महत्त्वका साथ मनाइन्छ । थारू जातिको आफ्नै इतिहास र संस्कृति छ । आफ्नै भेषभूषा र गरगहनाले थारूको बेग्लै पहिचान दिन्छ, घोराही उपमहानगरपालिका९ का बुझौना चौधरीले भने, दसैंमा पूजाका लागि धेरै कुखुरा चाहिन्छ । माछा मारेर राख्नुपर्छ । धेरै नै धुमधाम हुन्थ्यो । अहिले त त्यस्तो केही गर्न पाइएको छैन । थारू समुदायले दसैं नाचगान, पितृ पूजा, कुल देवताको पूजा र टीका गरी भिन्न तरिकाले मनाउने गर्छन् । दसैंको सुरुवातमा घर लिपपोत गर्ने, सप्तमीको दिन कुल देवताको पूजा गर्ने, अष्टमीका दिन पितृ पूजा गर्ने, बलि दिने र नाचगान गर्दै नदीमा गएर सेलाउने चलन छ । अष्टमीको दिनलाई अन्य समुदायको श्राद्धजस्तै मानिन्छ । विभिन्न परिकार बनाएर पितृका नाममा चढाउने चलन रहेको चौधरीले बताए । टीकाको दिन बडघर तथा मतहवाको घरमा गएर टीका थाप्ने चलन छ, उनले भने, रक्सीलगायत विभिन्न खानेकुरा लिएर जाने र टीका थाप्ने चलन छ । बडघरले गाउँका सबैलाई टीका लगाइदिएर सकेको खानेकुरा दिने चलन छ तर यसपालि यो सबै होला जस्तो छैन । थारू समुदायले दसैंका लागि घरमा विशेष किसिमले देवता बसाएका हुन्छन् । उक्त देवता नभए दसैं मनाउन नसकिने चलन छ । माटाका कलात्मक घोडा, त्रिशूल, पालालगायत विभिन्न पूजा गर्ने सामान जुटाएर घरको उत्तरपूर्वी कोठाको पश्चिम कुनामा देवता राखिन्छ । देवता राख्नलाई कम्तीमा दुईवटा बोका, दुईवटा सुँगुर, ५६ वटा कुखुरा चढाउनुपर्छ । दसैं आउँदा यी सबै सामान जुटाउन हम्मे पर्थ्यो, तुलसीपुर उपमहानगरपालिका१२ का धनीराम चौधरीले भने, थारूभित्र पनि थरअनुसार फरकफरक संस्कार हुन्छ । कतै यसभन्दा धेरै बलि दिनुपर्छ । नत्र देवता बसाल्न सकिँदैन । अहिले धुमधामसँग देवता बसाल्न सक्ने अवस्था छैन । थारू समुदायले माघीपछि दोस्रो पर्वका रूपमा अट्वारी र तेस्रो पर्वका रूपमा दसैं मान्दै आएको थारू महतवा संघका दाङ जिल्ला अध्यक्ष चन्द्रप्रकाश चौधरीले बताए । दसैं आउनुभन्दा १५२० दिनअघिदेखि नै सख्या नाचको सुरुवात हुन्थ्यो । तन्त्रमन्त्रसहितको सख्या नाच महतवाको घरआँगनमा नाच्ने चलन थियो, उनले भने, यसपालि केही पनि तयारी हुन पाएको छैन । नाचगान त पूरै बन्द छ ।सख्या नाचको बीचबीचमा पैया नाचले पनि दर्शकलाई फरक आनन्द दिन्थ्यो । चौधरीका अनुसार दसैंमा नाचिने सख्याले अन्नबाली सप्रिने, गाउँको सुरक्षा हुने जस्ता विश्वास गरिएको पाइन्छ । सख्या गीतमा हरेक देवता, अन्नबाली, चराचुरुंगी, जनावरका नामसमेत सम्बोधन गरिएको हुन्छ । लगातार एक महिनासम्म नाच्दा पनि सख्या गीत सकिँदैन । पहिले जन्माष्टमीपछि नाचिने सख्या केही वर्षदेखि छोट्याएर घटस्थापनाको अघिल्लो दिनबाट नाच्ने गरिएको थियो, उनले भने, अहिले त त्यही पनि हुन पाएन । सख्या नाचको समापन गर्दा नाच्ने सबै युवती खोलामा गएर माछा मार्ने र मादल बजाउनेलाई खुवाउने चलन पनि थियो । अहिले यी जमघट सबै हराए । थारू समुदायले प्रायः मकैका जमरा राख्ने गर्छन् । दसैंको सुरुवातसँगै ढिक्री पकाउन चामलको पिठो तयार पार्ने, देवता पुज्ने कुखुरा, सुँगुरका पाठा खोज्ने काम सुरु हुन्छ । सप्तमीको दिन नजिकैको खोलामा गएर महिलाले एकै ठाउँमा ढिक्री पकाउने भाँडा सफा गर्ने चलन छ । अष्टमीको दिन ढिक्री बनाएर देवतालाई चढाउने गर्छन् । अष्टमीको दिन रातभर नाचगान गर्ने र भोलिपल्ट बिहान ५ देखि १० वटासम्म कुखुरा, सुँगुरको पाठा वा खसी चढाएर देवताको पूजा गर्ने गरिन्छ । कोरोनाले यी सबै प्रक्रिया अवरुद्ध गरिदिएको घोराही७ का थारू गीतका गायक बेझलाल चौधरीले बताए । अहिले त आजसम्म केही हुन पाएको छैन । भीड नगर्ने भनेपछि केही पनि प्रक्रिया सुरु हुन पाएका छैनन्, उनले भने, यसपालिको दसैं यस्तै नै हुने भयो । ज्यान बाँचे अर्को वर्ष मनाउँला भनेर चित्त बुझाइरहेका छौं ।सांस्कृतिक गायन न सार्वजनिक कार्यक्रमदसैं सुरु भइसक्दा पनि पश्चिम तराईका थारू गाउँ सुनसान छन् । कोरोना भाइरसको महामारीका कारण सर्वसाधारणमा कुनै उमंग देखिँदैन । गाउँमा कुनै पनि कार्यक्रम तय गरिएको छैन । दसैंको अवसर पारेर क्लबहरूले परम्परागत विभिन्न सांस्कृतिक कार्यक्रम आयोजना गर्थे । एउटै गाउँमा तीनचार समूहका सांस्कृतिक कार्यक्रम आयोजना हुन्थे । युवाहरू परम्परागत पोसाकको जोहो पहिले नै गरिसक्थे । तर दसैंका लागि आवश्यक पर्ने सामग्रीको सरजाम गाउँघरमा छैन । चैतदेखि लगातारको कोरोना संक्रमणले चाडपर्वमा पनि असर पारेको छ । कोरोना महामारीअघि उक्त समुदायमा एक महिनाअघि नै दसैं सुरु हुने गर्थ्यो । मासुका परिकारका लागि जिताको तयारी छैन । यस वर्षको दसैंमा रमाइलो हुँदैन । घरमै परिवारसँग मनाउने हो, कोहलपुर नगरपालिका रझेनाका कल्लुराम चौधरीले भने, यस बेला त खुब रमाइलो हुन्थ्यो । यो वर्ष भने गाउँ सुनसान छ । दसैंमा थारू घरमा ढिक्री अनिवार्य छ । सुकेको माछा (सिद्रा) आवश्यक पर्छ । मासुको परिकारका लागि (जिता) पहिले खोजेर तयार पारिन्छ । कुल देवतालाई चढाउने (छाकी) रक्सी गोलरामा राखिन्छ । दसैंमा थारू समुदाय एकअर्काको घरमा जाने र नाचगान गरेर रमाइलो गर्ने चलन छ ।खानपिन र नाचगानमा भीड लाग्छ, जसका कारण कोरोनाको संक्रमण झन् फैलिन सक्ने खतरा छ । त्यसैले थारू अगुवाहरूले आफ्नै घरमा दसैं मनाउन आग्रह गरिरहेका छन् । भीडभाड गर्दा संक्रमण बढ्ने भन्दै उनीहरू सतर्क देखिन्छन् । ज्यान जोगिए अर्को वर्ष दसैं मनाउन सकिन्छ । त्यसैले नाचगान गरेका छैनौं । एकअर्काको घरमा पनि रमाइलो गर्न गइएको छैन, राप्ती सोनारी गाउँपालिका फत्तेपुरका बडघर सीताराम चौधरीले भने, कोरोनाबाट गाउँका मान्छे सतर्क भएकाले गाउँ सुनसान भएको हो । सबै आआफ्नो घरमा रमाइलो गर्ने सोचमा छन् । घटस्थापनादेखि जमरा राखेर थारू समुदायले आफ्ना कुल देवताको पूजा गर्छन् । त्यसपछि घर सफासुग्घर गरिन्छ । घटस्थापनादेखि थाहरूले फूलपातीसम्म फरकफरक काम गर्छन् । पञ्चमीका दिनलाई झलझोर्न (घरमा रहेका माकुराको जालो फाल्ने) भन्छन् । भोलिपल्ट घर लिपपोत (घरपोट्न) गरिन्छ । सप्तमी (ढिक्रहवा) कुल देवतालाई ढिक्री, जमरा र बाबरी फूलले पूजा गरिन्छ । नवमीका दिन (पित्तरवा) महिलाहरू नदी वा ताल छेउमा पितृलाई पिण्ड दिएर मासु र रक्सी खाइपिई गरी नाचगान गर्ने चलन रहेको अगुवाहरू बताउँछन् ।पित्तरवाका दिन हजारौं सर्वसाधारण एक ठाउँमा जम्मा हुन्छन् । महिला र पुरुष भएर नाच्छन् । जसका कारण संक्रमण गाउँभरि फैलिन सक्ने खतरा छ । संक्रमण फैलिन नदिन एकदुई जना भएर नजिकैको खोलानालामा पित्तर राख्ने सोचमा थारू समुदाय छन् । संस्कार पनि जोगियोस् र कोरोना पनि नफैलियोस् भनेर पित्तरवाका दिन एक ठाउँमा सयौं जम्मा नहुने विचारमा छौं । त्यसका लागि आफ्नो नजिकैको खोलामा पित्तर लिएर जाने सल्लाह गरिरहेका छौं, बर्दिया बाँसगढी नगरपालिका मोतीपुरका वसन्तकुमारले भने । चाडपर्वअगावै थारू गाउँमा रौनक र खुसीको माहोल छाउनु उक्त समुदायको विशेषता हो । वर्षापछि धानलगायतका बाली हरियाली भएपछि थारू गाउँमा हरेरी पूजा हुन्छ । त्यस दिनदेखि थारू गाउँमा मादल बज्न थाल्छ । त्यही दिनदेखि थारू समुदायले नाचगान गरी दसैंको आगमनलाई स्वागत गर्ने चलन छ ।"
व्यासमा हेलिकप्टरमार्फत खाद्यान्न,"(दार्चुला)  दसैं सुरु भएसँगै दार्चुलाको व्यास गाउँपालिका१ को छाङरु र टिंकर गाउँका स्थानीयका लागि हेलिकप्टरमार्फत खाद्यान्न ढुवानी सुरु गरिएको छ । सुदूरपश्चिम प्रदेश सरकारको ढुवानी अनुदानमा मंगलबारदेखि माउन्टेन एयरको हेलिकप्टरमार्फत खाद्यान्न ढुवानी थालिएको हो ।सुरुमा सदरमुकामबाट ३२ कोस टाढा रहेको छाङरुमा खाद्यान्न ढुवानी गरिने र त्यहाँबाट टिंकरका लागि हेलिकप्टरमार्फत नै खाद्य सामग्री पठाइने जनाइएको छ । छाङरुका १ सय १७ परिवार र टिंकरका ७५ परिवारलाई चामल, तेल, नुन, दाललगायत खाद्य सामग्री ढुवानी भइरहेको व्यास गाउँपालिका१ का वडा सचिव विनोद तिंकरीले बताए । गत असारमा संघीय सरकारको ढुवानी अनुदानमा दुवै गाउँसम्मै हेलिकप्टरमार्फत चामल ढुवानी भएको थियो ।प्रदेश सरकारले व्यासमा खाद्य सामग्री ढुवानीका लागि ४५ लाख बजेट निकासा गरेको छ । उद्योग, पर्यटन वन तथा वातावरण मन्त्रालयले घरेलु तथा साना उद्योग विकास समितिको कार्यालय दार्चुलालाई खाद्य सामग्री ढुवानीका लागि बजेट उपलब्ध गराएको व्यास गाउँपालिकाले जनाएको छ । छाङरु र तिंकरका स्थानीयलाई दसैंअघि नै खाद्यान्न पुर्याउन व्यास१ को वडा कार्यालयले खाद्यान्न सामग्रीको व्यवस्था गरेको हो । वडा सचिव तिंकरीका अनुसार पहिलो चरणमा चामल, दाल, नुन, तेललगायत खाद्य सामग्री एक सय ८० क्विन्टल ढुवानी गरिनेछ । एक महिनापछि यहाँका स्थानीय सौका समुदाय चिसो छल्न बेंसी (सदरमुकाम खलंगा) सर्ने गर्छन् । दार्चुलाको उत्तरी भेकका यी दुर्गम विकट गाउँमा यसअघि सधैं खाद्यान्नको संकट हुने गरेको छ । यहाँका स्थानीयले विगतमा नजिकको भारतीय बजारबाट दैनिक उपभोग्य वस्तुको आपूर्ति गर्दै आएका थिए । यसपालि लकडाउनका कारण सीमा नाका बन्द भएपछि खाद्य सामग्री भित्रिन पाएको थिएन । स्वदेशबाट गाउँसम्म जाने भरपर्दो बाटो नहुँदा वर्षौंदेखि भारतीय बजार र बाटोको भरमा निर्भर छौं, स्थानीय मोहनसिंह तिंकरीले भने, यस वर्ष सरकारले व्यासका स्थानीयलाई हेरेजस्तो गरेको छ । गाउँबाट सदरमुकाम पुग्ने बाटो अहिलेसम्म सञ्चालनमा आउन सकेको छैन । घाटीबगरबाहेक अझै व्यास जोड्ने घोडेटो बाटो अवरुद्ध छ । अवरुद्ध बाटो चाँडो सञ्चालनमा आए मात्र बेंसी झर्न सकिने यहाँका स्थानीय बताउँछन् ।"
मिलापत्रमै टुंगिन्छन् अपराधका मुद्दा,"(कालीकोट)  एक महिनाअघि रास्कोट२ का ३५ वर्षीय एक युवाले गाउँकै ३८ वर्षीया महिलालाई जबर्जस्ती करणीको प्रयास गरे । उनका पतिले नै रंगेहात फेला पारेपछि प्रहरीमा मुद्दा दर्ता गरे । प्रहरीले मुद्दा दर्ता गर्न ढिलाइ गरेपछि आफन्तको दबाबमा पीडकलाई ४० हजार रुपैयाँ जरिवाना गराएर दुई साताअघि मिलापत्र गरियो । महिलामाथि जबर्जस्ती करणी गर्न खोज्ने युवा शिक्षक हुन् । मैले त मुद्दा हालेर जेल नै पठाउने भनेको थिएँ, पीडित महिलाका पतिले भने, गाउँघरको कुरा हो, मिल्नुपर्छ भनेर सबैले दबाब दिए, मिल्नै पर्यो ।केही महिनाअघि रास्कोट५ का ५५ वर्षीय शाही थरका वृद्धले दलित समुदायकी १७ वर्षीया किशोरीलाई गर्भवती बनाएर गर्भपतन गरे । गाउँका भद्रभलाद्मी बसेर किशोरीलाई २ लाख रुपैयाँ क्षतिपूर्ति दिलाएर अपराधकर्ममा संलग्नलाई बचाए । यी दुई उदाहरण मात्र हुन् । कालीकोटका दुर्गम क्षेत्रमा अधिकांश अपराधका घटना मिलापत्रमै मिल्ने गरेका छन् । अधिकारकर्मी कालीबहादुर मल्लले कानुनी साक्षरताको कमी, चेतनाको अभाव, अशिक्षा, गरिबी र भौगोलिक विकटताका कारण अपराधका घटना गाउँमै मिलापत्र हुने गरेको बताए । जबर्जस्ती करणी, बालविवाह, बहुविवाह, जातीय छुवाछूतलगायत मुद्दामा पैसाको चलखेल हुँदा पीडित झन् पीडित हुने अवस्था आएको अर्की अधिकारकर्मी कृष्णकला पाण्डे देवकोटाको भनाइ छ । कतिपय पीडित पीडकलाई सजाय दिन आफैं सक्रिय भए पनि असफल बनेका छन् । गत वर्ष मंसिरमा शुभकालिका७ का ३८ वर्षीय बाजे नाता पर्ने शाही थरका एक पुरुषले १५ वर्षीया किशोरीलाई बलात्कार गरे । महिनावारी भएकी किशोरीलाई मुख थुनेर गोठमा लगेर बलात्कार गरेपछि किशोरीका आफन्तसहितको कचहरी बस्यो । पीडकले ५ लाख क्षतिपूर्ति दिने कबुल गरे । तर रकम दिएनन् । गाउँकै एक युवाले उक्त घटना थाहा पाएर किशोरीलाई अन्याय नसहन सुझाव दिए । उजुरी गर्न जान लागेको थाहा पाएर किशोरीलाई दुई पटक मोल्फाबाट प्रहरीले फिर्ता पठायो । तेस्रो पटक भागेर मान्म पुगेकी किशोरीले एक संस्थाको सहयोगमा पीडकविरुद्ध जाहेरी दिइन् । पीडक अझै फरार छन् । एक महिना उक्त संस्थाको सेल्टरमा बसेर घर फर्किएकी किशोरीमा मनोसामाजिक समस्या देखिएको छ । उनीमा अहिले एक्लै राति घरबाट हिँड्ने, निद्रामा बर्बराउने, बिनाकारण हाँस्ने र रुने लक्षण देखिएको एक आफन्तले बताए । दुई साताअघि शुभकालिका१ का वडाध्यक्ष वीरबहादुर बुढामगरले घरायसी झगडामा पत्नी रूपालाई प्रेसरकुकरले हिर्काउँदा खुट्टा भाँचिएको छ । उनी अहिले नेपालगन्ज शिक्षण अस्पताल, कोहलपुरमा उपचाररत छिन् । तर अहिले उनको बोली फेरिएको छ । म लडेर खुट्टा भाँचिएको हो भन्छिन्, उनका दाइ गगन मगरले भने, यसअघि पनि दुई पटक वडाध्यक्षले कुटेका थिए, दुवै पटक मिलापत्र भएको थियो । दलको आडका कारण पीडकले सजाय पाउन नसकेको नागरिक अगुवा वीरेन्द्र बुढाले बताए । जस्तोसुकै अपराध गरेको भए पनि राजनीतिक दलको आडमा उन्मुक्ति पाउने चलन छ, उनले भने, दलको नजिक हुनेले अपराध कर्मबाट छुट पाउन थाले, निमुखा पीडामै छन् । न्यायालयमा बिचौलियाको चलखेल हुने भएकाले पनि पीडितले न्याय पाउन कठिनाइ भएको अधिवक्ता दमनराज बमले बताए । उनले केस होस्टायल (पैसा लेनदेन भएपछि पीडितले अदालतमा बयान फेर्ने) गर्ने प्रवृत्ति पनि बढिरहेको जनाए । पैसामा कुरा मिलेपछि पीडितले नै अदालतमा सहीछाप र ल्याप्चे मेरै हो, बयान प्रहरीले आफूखुसी लेखेको हो भनेर बकपत्र गर्छन्, उनले भने, अधिकांश पीडित अझै न्यायको ढोकासम्म पुग्नै सकेका छैनन् । भौतिक पूर्वाधारको कमी, आवश्यक जनशक्ति र कानुनसम्बन्धी ज्ञानको कमीले स्थानीय तहका न्यायिक समिति प्रभावकारी बन्न नसकेको खाडाचक्र नगर उपप्रमुख विजया विष्टले बताइन् । उनले विपन्न परिवारका पीेडितका लागि मुद्दा लेखेको वकिलको शुल्क पनि नगरपालिकाले तिरिदिने गरेको जनाइन् । जिल्ला प्रहरी प्रमुख डीएसपी चक्रबहादुर शाहले कालीकोटमा महिला हिंसाका घटना बढिरहेको बताए । पीडितले आफूमाथि भएको अपराध छुट्याउन नसकेर सामान्य रूपमा लिँदा पनि समस्या भएको छ, उनले भने, घटना बाहिर आए अपहेलित र तिरस्कृत हुनुपर्ने डरले कतिपय घटना मिलापत्रमा टुंगिएका हुन् । उनले जबर्जस्ती करणी, जातीय विभेद, बालविवाह, बहुविवाहलगायत घटनाका पीडकलाई कारबाही गर्न गाउँगाउँमा अभियान चलाइरहेको जनाए । कतिपय घटनामा पीडित आफैं होस्टाइल हुने गरेको प्रहरीको अनुभव छ । शुभकालिका४ की एक महिलाले दुई दिनअघि देवर नाता पर्नेले जबर्जस्ती करणी गरेको भन्दै उजुरी दिइन् । तर मुद्दा दर्ता भएपछि रिसले भनेकी हुँ, मुद्दा फिर्ता गरिदिनुपर्यो भनेर आएपछि प्रहरी आफैं समस्यामा परेको छ । बलात्कार जस्तो जघन्य अपराधका घटनामा पनि लेनदेन गरेर मिलापत्र गर्नु गैरकानुनी भएको डीएसपी शाहले बताए । प्रहरीले मुद्दा आउनेबित्तिकै दर्ता गरिहाल्छ, उनले भने बाहिर के हुन्छ भन्ने कुरा हामीलाई थाहा हुँदैन । जिल्ला प्रहरी कार्यालयका अनुसार कालीकोटमा गत वर्ष जबर्जस्ती करणीका ९, जबर्जस्ती करणी उद्योगका ३, बहुविवाहका १०, जातीय छुवाछूतको १ र बालविवाहको १ मुद्दा दर्ता भएका थिए । यस वर्ष हालसम्म जबर्जस्ती करणीका २ तथा जबर्जस्ती करणी उद्योग, बालविवाह र छुवाछूतका ११ मुद्दा परेका छन् ।"
भारत लगिएका १८ युवक फिर्ता,"नवलपरासी (कास) आकर्षक रोजगारी दिलाइदिने भन्दै भारत पुर्याइएका १८ नेपाली युवालाई भारतीय प्रहरीले नेपाल फर्काइदिएको छ । ती युवालाई भारतीय प्रहरीले गाजियाबादबाट पक्राउ गरी मंगलबार सुनौली नाका हुँदै नेपाल ल्याएर रूपन्देही प्रहरीलाई बुझाएको हो । पूर्वी नवलपरासीका एसपी प्रकाश मल्लले उनीहरूलाई मंगलबार अभिभावकको जिम्मासमेत लगाइसकेको बताए । उनीहरू १४ देखि १९ वर्ष उमेरका छन् ।एउटै गाडीमा राखेर गाजियाबाद पुर्याइएका उनीहरूलाई अघिल्लो साता त्यहाँको प्रहरीले पक्राउ गरी दिल्ली प्रहरीलाई बुझाएको थियो । उनीहरू गाडीमा सवार भइरहेका बेला पक्राउ परेको प्रारम्भिक अनुसन्धानबाट खुलेको मल्लको भनाइ छ । उनीहरू सबैजना पूर्वी नवलपरासीको हुप्सेकोट र मध्यबिन्दु नगरपालिकाका हुन् ।भारतीय प्रहरीले बुझाएपछि उनीहरूलाई महिला, बालबालिका तथा ज्येष्ठ नागरिक मन्त्रालयका प्रतिनिधिको रोहवरमा पूर्वी नवलपरासी ल्याइएको हो । उनीहरूलाई भारत लैजाने चार जनालाई प्रहरीले पक्राउ गरेको छ । आफन्त नेपाल नामक संस्थाको सहयोगमा ती युवालाई गाजियाबादमा पक्राउ गरिएको हो । उक्त संस्था भारतमा पनि कार्यरत छ । एसपी मल्लले युवालाई भारत पठाउनेका बारेमा थप अनुसन्धान गर्ने बताए ।"
प्रदेश सांसदले बुझे करोडौं दसैंखर्च,"प्रदेश १ मा छैन भत्ता मोरङ (कास) संघीय सांसद तथा अन्य प्रदेशका प्रदेशसभा सदस्यहरूलाई दसैं खर्चबापत रकम उपलब्ध गराए पनि प्रदेश १ मा सांसदहरूका लागि भत्ताको व्यवस्था छैन । ऐनमै त्यस्तो व्यवस्था नभएकाले प्रदेश १ का हकमा दसैं खर्चको किचलो नभएको प्रदेशसभाका सभामुख प्रदीपकुमार भण्डारीले बताए । प्रदेशसभाका पदाधिकारी तथा सदस्यको पारिश्रमिक तथा सुविधासम्बन्धी व्यवस्था गर्न बनेको विधेयक २०७५ मा प्रदेशसभा सदस्यहरूलाई दसैं खर्च उपलब्ध गराउने व्यवस्था छैन । प्रदेशसभा सदस्यहरूलाई यसअघिका दसैंमा पनि यहाँ भत्ता दिने गरिएको थिएन । प्रदेशसभा सदस्यका स्वकीय सचिवहरू कर्मचारीसरह भएकाले उनीहरूलाई भने दसैं खर्च उपलब्ध गराइएको सभामुख भण्डारीले बताए । प्रदेशसभाका ९३ सदस्यमध्ये नेकपाका ६७, कांग्रेसका २१, संघीय समाजवादी फोरमका ३, स्वतन्त्र, राप्रपा र संघीय लोकतान्त्रिक राष्ट्रिय मञ्चका एकएक जना छन् ।"
प्रस्तावित राजदूतहरूविरुद्ध चार उजुरी,"काठमाडौं (कास) अमेरिका र बेलायतका लागि प्रस्तावित राजदूतहरूविरुद्ध अनियमितिता र कार्यसम्पादनका विषयमा प्रश्न उठाउँदै संसदीय सुनुवाइ समितिमा चारवटा उजुरी परेका छन् । अमेरिकाका लागि प्रस्तावित राजदूत युवराज खतिवडा र बेलायतका लागि प्रस्तावित राजदूत लोकदर्शन रेग्मीविरुद्ध गम्भीर प्रकृतिका उजुरी परेको संसदीय सुनुवाइ समितिले जानकारी दिएको छ । अमेरिका, बेलायत र दक्षिण अफ्रिकाका लागि प्रस्तावित राजदूतविरुद्धका उजुरी संसदीय सुनुवाइ समितिले सोमबार खोलेको हो । १० दिनको म्याद दिएर सार्वजनिक उजुरी आह्वान गरेको समितिले दुई जनाविरुद्ध परेका चारवटा उजुरी खोलेको हो । समितिमा परेका उजुरीमध्ये चारवटा व्यक्तिकेन्द्रित तथा बाँकी सैद्धान्तिक रहेको समितिले जानकारी दिएको छ ।संसदीय सुनुवाइ समिति स्रोतका अनुसार प्रस्तावित राजदूतहरू खतिवडा र रेग्मीविरुद्ध अनियमितता, कार्यसम्पादन, नीतिगत भ्रष्टाचारलगायत विषयमा उजुरी परेका छन् । राज्यका विभिन्न निकायमा पटकपटक अवसर पाएका पूर्वअर्थमन्त्री तथा प्रधानमन्त्रीका पूर्वआर्थिक सल्लाहकार खतिवडाविरुद्ध तीन उजुरी परेका हुन् । उनीविरुद्ध परेको उजुरीबारे स्रोतले भन्यो, उहाँविरुद्ध क्यापिटल मर्चेन्ट बैंकसँग जोडेर उजुरी परेको छ । पीएमार्फत् घोटाला गरेको विषय पनि छ । त्यस्तै, पटकपटक पदमा जाने अवसर पाउँदा अधिकार दुरुपयोग गरेको, अवसरभन्दा न्यून रूपमा कार्यसम्पादन भएको र नीतिगत भ्रष्टाचार गरेको आरोपसहितका उजुरी आएका छन् ।खतिवडाविरुद्ध परेका उजुरीमा राष्ट्र बैंकको गभर्नरदेखि योजना आयोगको नेतृत्वमा रहँदासम्मका विषय जोडिएको बताइएको छ । त्यस्तै, टेलिफोन सेवा प्रदायक कम्पनी एनसेलसँगको कर विवादसँग जोडेर पनि उनीविरुद्ध उजुरी परेको छ । उजुरीमा खतिवडाविरुद्ध आमजनता असन्तुष्ट रहेको, एनसेलमा राष्ट्रघात गर्नुका साथै अकूत सम्पत्ति जोडेको भन्ने विषयमा उजुरी परेका छन्, स्रोतले भन्यो । मुख्यसचिवबाट राजीनामा दिएकै दिन बेलायतका लागि राजदूतमा सिफारिस भएका लोकदर्शन रेग्मीविरुद्ध पनि विभिन्न समयमा गरेका कामलाई आधार बनाएर उजुरी परेको बताइएको छ । संसदीय समितिमा परेको उजुरीमा उनले नापीको कर्मचारीलाई भौतिक पूर्वाधार मन्त्रालयको सचिव बनाएको, अर्थ मन्त्रालय र गृह मन्त्रालयमा सचिव हुँदा अवैधानिक रूपमा कर्मचारीबाट रकम असुल गरेको भन्ने आरोपसहितका उजुरी परेका छन् ।रेग्मीलाई बेलायतमा राजदूतका रूपमा पठाउन उपयुक्त नभएको भन्ने उजुरी पनि परेको संसदीय समिति स्रोतले जानकारी दिएको छ । उनले आफूलाई राजदूत सिफारिस गर्ने पक्का भएपछि मात्रै मुख्यसचिवबाट राजीनामा दिएका थिए । मुख्यसचिवबाट रेग्मीले राजीनामा दिएपछि परराष्ट्र मन्त्रालयका तत्कालीन सचिव शंकरदास वैरागीलाई मुख्यसचिव बनाइएको थियो ।संसदीय सुनुवाइ समितिमा कांग्रेसकी सांसद पुष्पा भुसालले १७ गतेका लागि उजुरीकर्ताहरूलाई बोलाउने निर्णय गरिएको जानकारी दिइन् । चारवटा उजुरी परेका छन्, १७ गते उजुरीकर्तालाई बोलाउने र छलफल गरेर थप स्पष्ट हुने निर्णय गरिएको छ, उनले भनिन् ।राजदूत सिफारिसलाई लिएर सत्तारूढ नेकपाका शीर्ष नेताहरूले पनि असन्तुष्टि जनाएका छन् । उनीहरूले पार्टीभित्र छलफल नगरीकनै राजदूतमा सिफारिस गरिएको भन्दै असन्तुष्टि व्यक्त गरेका हुन् । दक्षिण अफ्रिकाका लागि प्रस्तावित राजदूत निर्मलकुमार विश्वकर्माविरुद्ध भने उजुरी नपरेको बताइएको छ । संसदीय सुनुवाइ समितिबाट नाम अनुमोदित भएपछि राष्ट्रपतिले राजदूतहरूको नियुक्ति गर्ने कानुनी व्यवस्था छ ।"
श्रम अदालतमा उच्च अदालतसरह न्यायाधीश,"फैसला कार्यान्वयन प्रक्रियानयाँ ऐनमा निर्णय कार्यान्वयनमा विशेष जोड दिइएको छ । श्रम ऐन२०४८ मा यससम्बन्धी व्यवस्था थिएन । नयाँ ऐनमा अदालतको फैसला, मध्यस्थताको निर्णय, विभाग वा कार्यालयको निर्णय तथा सम्झौता वा सहमति सम्बन्धित पक्षले कार्यान्वयन गर्नुपर्ने भनिएको छ । नगरे श्रम कार्यालयले अचल सम्पत्ति रोक्का राख्ने, लिलाम बिक्री गर्ने, बैंक खाता रोक्का राख्न लेखी पठाउने, कानुनबमोजिम पाउने छुट, सहुलियत निलम्बन गर्ने वा रोक्का राख्न लेखी पठाउने, सम्बन्धित पक्षका नाममा भएको श्रम इजाजत वा इजाजत निलम्बन गर्ने र अन्य उपयुक्त आदेश गर्ने व्यवस्था छ । यी काम श्रम कार्यालयबाट नभए अदालतमा समेत जाने व्यवस्था गरिएको छ ।श्रमिक र रोजगारदाताले एकअर्कालाई बुझाउने सूचना तथा म्याद वा निवेदन तामेलीको विधि पनि कानुनमा उल्लेख गरिएको छ । रोजगारदाताले श्रमिकलाई तथा श्रमिकले रोजगारदातालाई पठाएको म्याद वा सूचना तुरुन्त बुझेर त्यसको निस्सा दिनुपर्ने छ । सूचना वा म्याद तामेली नभए कुरियर वा हुलाकबाट रजिस्ट्रर गरी एक प्रति कार्यस्थलमा टाँसी तीन जना साक्षी राखेर मुचुल्का बनाई जानकारी कार्यालयमा दिनुपर्छ । त्यस्तो सूचना वा म्याद सम्बन्धित पक्षले प्राप्त गरेको मानिनेछ । तर श्रमिकले दिएको निवेदन वा सूचनाको हकमा कार्यस्थलमा टाँस गर्नुपर्ने छैन । फ्याक्स वा इमेल वा अन्य विद्युतीय सञ्चारका माध्यमबाट समेत सूचना वा म्याद पठाउन सकिनेछ । अन्यथा प्रमाणित भएकामा बाहेक त्यस्तो म्याद सूचना तामेल भएको मानिने व्यवस्था छ ।"
पीसीआर रिपोर्ट नहुँदा जेलबाट फिर्ता,नवलपरासी (कास) अदालतको आदेशपछि प्रहरीले पुर्पक्षका लागि थुनामा राख्न पठाएको एक बन्दीलाई कारागारले फिर्ता पठाइदिएको छ । ७२ घण्टाभित्रको कोरोना जाँचको रिपोर्ट नभएपछि पश्चिम नवलपरासी कारागारले सोमबार बन्दी जिल्ला प्रहरी कार्यालयलाई फिर्ता पठाएको हो । लागूऔषध कोराबारको अभियोगमा अदालतले ती व्यक्तिलाई पुर्पक्षका लागि थुनामा राख्ने आदेश दिएको थियो । पुर्पक्षका लागि थुनामा राख्न पठाइएका अन्य तीन जनालाई चितवन कारागारले पनि फिर्ता पठाएको छ । उनीहरूको पनि पीसीआर रिपोर्ट नभएकाले नवलपुरको हिरासतमै फिर्ता पठाएको थियो ।आइतबारयता चितवन कारागारले लागूऔषध अभियोगका २ र पश्चिम नवलपरासीले लागूऔषध र जबर्जस्ती करणी अभियोगका ११ जनालाई हिरासत नै फिर्ता पठाएका छन् । जिल्ला अदालतका न्यायाधीश अर्जुन अधिकारीको इजलासबाट असोज ३० गते पुर्पक्षका लागि थुनामा राख्न आदेश दिइएका ४ जनालाई ती दुई जिल्लाका कारागारले पीसीआर रिपोर्ट नभएपछि राख्न अस्वीकार गरेका हुन् । हाल उनीहरू इलाका प्रहरी कार्यालय रजहरको हिरासतमा छन् । फरार अभियुक्तको सूचीमा रहेर पक्राउ परेका गैंडाकोटका पूर्णबहादुर गुरुङ र दुलामणि थारूलाई पनि कारागारले लिन अस्वीकार गर्यो । उनीहरूले एकएक महिना कैद सजाय भुक्तान गर्नुपर्नेछ । दुई कैदीको कोरोना रिपोर्ट पोजिटिभ आएकाले कारागारले लिन नमानेको पूर्वी नवलपरासी प्रहरी प्रमुख प्रकाश मल्लले बताए ।
चोरीका बाइकसहित तीन पक्राउ,भक्तपुर (कास)मध्यपुर थिमि३ कौशलटारस्थित रोहन पराजुलीको घर अगाडि पार्किङ गरेको लु६३प ७०७४ नम्बरको मोटरसाइकल सोमबार बिहान हरायो । मोटरसाइकल चालकले प्रहरीलाई खबर गरे । चोरी भएको ठाउँ नजिकै शंकास्पद व्यक्तिले मोबाइलमा रिचार्ज गरेको र त्यही बेला मोटरसाइकल हराएको यकिन भयो । उक्त स्थानमा फेला परेको रिचार्ज कार्डलाई आधार मानेर प्रहरीले अपरेसन रिचार्ज कार्ड सुरु गर्यो ।दिउँसो मध्यपुर थिमि२ मगरगाउँस्थित साजन न्यौपानेको घर अगाडि पार्किङ गरेको प्रदेश ३०२००३ प ३८३५ नम्बरको मोटरसाइकल पनि चोरी भएको सूचना प्रहरीमा आयो । चोरीका दुवै घटनालाई अनुसन्धान गर्ने क्रममा मध्यपुर थिमि८ बोडेस्थित गार्मेन्टअगाडि लु ६३ प ७०७४ नम्बरको मोटरसाइकल नम्बर परिवर्तन गरेको अवस्थामा फेला पर्यो । डीएसपी ऋषिराम कँडेलका अनुसार त्यही स्थानबाट रामेछापको ठोसे घर भई बोडे बस्ने १८ वर्षीय अरुण तामाङ पक्राउ परे । उनीसँगको प्रारम्भिक अनुसन्धानका आधारमा दोलखा भिमेश्वर४ का २२ वर्षीय महेश तामाङ र सिन्धुपाल्चोकको पाँचपोखरी७ का २९ वर्षीय मनोज लामा पनि पक्राउ परेका छन् ।
अमेरिकामा कसले जितुन् भन्ने चाहन्छ चीन ?,"वासिङ्टन (एजेन्सी) अमेरिकामा नोभेम्बर ३ मा हुने राष्ट्रपतीय निर्वाचन चिनियाँ कम्युनिस्ट पार्टीका नेताहरूका लागि लामो समयदेखि चासो र दिग्दारीको विषय बन्ने गरेको छ । संसारकै सबैभन्दा प्रभावशाली देशको नेतृत्व चयनका लागि हुने लोकतान्त्रिक प्रक्रियालाई बेइजिङस्थित सरकारी अधिकारीहरूले नजिकबाट नियाल्ने गर्छन् । चीनका १ अर्ब ४० करोड नागरिकले नपाउने अधिकारको सम्झना दिलाउने चुनावबारे चिनियाँ सञ्चार माध्यमबाट नियन्त्रित सामग्री मात्रै प्रकाशन तथा प्रसारण हुने गर्छ । तर यस पटक महामारीको बीचमा खस्कँदो अर्थतन्त्र र तीव्र राजनीतिक ध्रुवीकरणबीच हुने लागेको चुनावमा चीनले केही भिन्नता देखेको आकलन गरिएको छ । विश्व राजनीतिलाई नियाल्ने हो भने पछिल्लो समय चीनको अधिनायकवादले भन्दा पश्चिमा लोकतन्त्रहरूले ठूलो संकटको सामना गरिरहेका छन् ।विश्वकै सबैभन्दा स्वतन्त्र र धनी देश अमेरिका कोभिड१९ सँग लड्न सबैभन्दा सक्षम हुने ठानिएको भए पनि पारदर्शिता र उत्तदायित्वका कारण त्यस्तो नभएको देखिएको छ । तर सुरुमा आफ्ना कपितय कमजोरी लुकाएको ठानिएको चीनले भने आफ्नो सम्पूर्ण शक्ति प्रयोग गरेर भाइरसलाई नियन्त्रणमा लिएको छ । चीनमा उद्योगधन्दा, व्यवसाय, होटल तथा रेस्टुराँ, विद्यालय र विश्वविद्यालय खुलिसकेका छन् । त्यसका साथै सार्वजनिक यातायात सञ्चालनमा आइसकेका छन् । यो वर्ष चिनियाँ अर्थतन्त्रमा समेत वृद्धि हुने आकलन गरिएको छ । यी सबै नतिजा निकाल्ने चीनमा एकदलीय शासन छ र त्यहाँका कुनै पनि तहका सरकारका निर्णयकर्ताहरू नागरिकको अर्थपूर्ण मतबाट निर्वाचित भएका पनि होइनन् । पछिल्लो अवस्थामा चीनको राजनीतिक व्यवस्थाका कमजोरीबारे होइन सकारात्मक पक्ष र शक्तिबारे चर्चा हुने गरेको छ । कोभिड१९ विरुद्धको संघर्षमा चीनले प्राप्त गरेको रणनीतिक उपलब्धिले कम्युनिस्ट पार्टीको नेतृत्व क्षमताको फाइदा अद्वितीय भएको देखाएको छ, चिनियाँ राष्ट्रपति सी चिनफिङले गत महिना कोभिड१९ विरुद्धको संर्घषमा नायक मानिएका स्वास्थ्यकर्मी तथा अग्रमोर्चामा खटिएकाहरूको सम्मानमा आयोजित कार्यक्रममा भनेका थिए ।राष्ट्रपति सीको यो सन्देश चीनको राज्य नियन्त्रित टेलिभिजनहरूले अमेरिकाको स्वास्थ्य संकटको तथ्यांकका साथै त्यहाँ भएको विरोध प्रदर्शन र निर्वाचन अभियानका दृश्यसँगै प्रसारण गरेका थिए । अमेरिकी चुनावमा को विजयी हुन्छ भन्ने खासै मतलव नगरिएको भए पनि अमेरिकाको राजनीति खराब भएका बेला विश्वमा उसको शक्ति र सम्मान घट्ने ती दृश्यहरूमार्फत देखाउन खोजिएको हो । सन् २०१६ मा निर्वाचन हुँदा विश्वको दोस्रो आर्थिक शक्ति बनिसकेको चीनलाई डोनाल्ड ट्रम्पले एउटा सन्देश दिएका थिए । सन् १९७२ मा राष्ट्रपति रिचार्ड निक्सनको भ्रमणपछि आरम्भ भएको अमेरिकाचीन व्यापार सम्बन्धलाई प्रयोग गरेर चीनले आर्थिक बेइमानी गरिरहेको उनले बताएका थिए । निर्वाचित भएपछि पनि ट्रम्पले चीनलाई हेर्ने दृष्टिकोणमा कुनै परिवर्तन ल्याएनन् । फलस्वरूप कुनै बेला अमेरिकाले ३ खर्ब ६२ अर्बको सामानमा भन्सार शुल्क लगायो । यस वर्ष ट्रम्प प्रशासनले मानव अधिकार हननको कारण देखाउँदै चीनमाथि राजनीतिक प्रतिबन्धहरू लगाएको छ । अमेरिकी लोकतन्त्रको म्याद गुज्रेको भावना चिनियाँ नेतृत्वमा आएको अनुमान गरिएको छ । तर तर छनोटको अवसर दियो भने उनीहरूले ट्रम्पले हारेको हेर्न चाहनेमा भने यकिन गर्न गाह्रो छ । ट्रम्पको अनुमान गर्नै नसकिने व्यवहार र बेइजिङको आलोचनाका कारण चिनियाँ कम्युनिस्ट पार्टी नेतृत्वले उनी हारेको खण्डमा चीनलाई फाइदा हुने ठान्छ । तर बेइजिङस्थित सिंगुवा विश्वविद्यालयको अन्तर्राष्ट्रिय सम्बन्धका प्राध्यापक यान सिटोङको बुझाइ फरक छ । मलाई सोध्नुहुन्छ भने चीनको छनोट जो बाइडेनभन्दा ट्रम्प नै हुन्, उनको भनाइ छ, यसको कारण ट्रम्पले चीनलाई बाइडेनभन्दा कम बेफाइदा गर्छन् भन्ने होइन बरु अमेरिकालाई बाइडेनभन्दा बढी ट्रम्पले कमजोर बनाउँछन् भन्ने हो ।उनको भनाइबाट के अर्थ्याउन सकिन्छ भने चीनका ख्यातिप्राप्त व्यक्तिहरू अब खुला रूपमा अमेरिकाको राजनीतिक र आर्थिक पतन हेर्न चाहन्छन् । जसका कारण चीनलाई आन्तरिक तथा बाह्य रूपमा फाइदा हुने उनीहरूको बुझाइ छ । अमेरिकी शक्ति अस्ताउने कुरा ट्रम्प र भाइरसभन्दा अगाडि नै बहसमा आउन थालेका भए पनि अब त्यसबारे निकै चर्चा हुन थालेको छ । यस अवधारणबाट हेर्दा चीनले ट्रम्पले जितेको हेर्न चाहनु स्वाभाविक मान्न सकिन्छ । यसको मुख्य कारण भनेको उनले लोकतन्त्रप्रति देखाएको निष्ठा नभई अविश्वास नै हो । उदाहरणका लागि ट्रम्पले स्वतन्त्र पत्रकारितामाथि गरेको आक्रमण तथा सामाजिक सञ्जालमाथि गरिएको कडा निगरानीबारेका खबरहरू चीनका लागि निकै कर्णप्रिय छन् । बाइडेनले लोकतान्त्रिक विधिबाट मित्रराष्ट्रहरूको समुदाय बनाएर चीनलाई मानव अधिकारका विषयमा बढी दबाब दिन सक्ने बुझाइ चीनको छ । तर ट्रम्पको एकलकाटे नीतिले चीनलाई केही बिगार्न नसकेको देखिन्छ ।"
चुनाव नजिकिँदै गर्दा ट्रम्प आक्रामक,"वासिङ्टन (एजेन्सी) चुनाव नजिकिँदै गर्दा अमेरिकी राष्ट्रपति डोनाल्ड ट्रम्प आफ्नो आलोचना गर्नेहरूसँग निकै आक्रामक देखिएका छन् । अमेरिकी उच्च ओहोदामा रहेका र अति सम्मान गरिने जनस्वास्थ्यविज्ञ डा एन्थोनी फाउचीप्रति उनले सोमबार आक्रोश व्यक्त गरेका अमेरिकी सञ्चारमाध्यमहरूले जनाएका छन् । चुनावी अभियानका क्रममा देशको पश्चिमी क्षेत्रको भ्रमणमा पुगेका ट्रम्पले तेस्रो दिन सबैभन्दा नराम्रो दबाब भोगेका छन् । चुनावी अभियानका क्रममा ट्रम्पले फाउचीलगायतका विज्ञहरूमाथि विवादास्पद अभिव्यक्ति दिएका छन् । फाउचीलाई ट्रम्पले टेलिभिजनमा जाँदै बोलिरहने, देश र जनतालाई भाँड्ने तथा सरकारलाई असहयोग गर्ने पात्रका रूपमा चित्रित गरेका छन् । फाउची र उनीहरू जस्तै अरू धेरैका कुरा सुन्दासुन्दा जनता आजित भइसकेका छन्, उनीहरू आफैंमा प्रकोप हुन्, उनीहरूका कारण नै यहाँको अवस्था बिग्रिएको हो, ट्रम्पले भने । त्यसैगरी कोरोना भाइरसबारे उनले दिएको अभिव्यक्तिको पनि आलोचना भइरहेको छ । म डराएको, आत्तिएको छैन, टक्सन, एरिजोनालगायत क्षेत्रमा जानुअघि पत्रकारहरूसँग उनले भने, मलाई लाग्छ म आक्रामक रूपमा दौडिरहेको छु, म धेरै खुसी पनि छु, मैले राम्रो गरिरहेको छु र म सन्तोषजनक अवस्थामा छु । चुनाव जित्ने विश्वास र आधार देखेको दाबी गर्दै ट्रम्पले आफू विजयी हुने देखेर केही समूह आत्तिएको टिप्पणी गरे । उनले यसअघि सन् २०१६ मा चुनाव लडेको समयमा भन्दा अहिले सहज महसुस गरिरहेको दाबी गरे ।"
सुडानलाई आतंकवादको सूचीबाट हटाउँदै अमेरिका,"कायरो (एपी) अमेरिकी राष्ट्रपति डोनाल्ड ट्रम्पले आतंकवाद पीडितहरू र उनीहरूका परिवारलाई ३३ करोड ५० लाख अमेरिकी डलर क्षतिपूर्ति तिर्ने प्रतिबद्धता पूरा गरेमा सुडानलाई आतंकवाद प्रायोजक राष्ट्रहरूको सूचीबाट हटाइने बताएका छन् । तर सुडानी आक्रमणमा घाइते भएकाहरूमध्ये केहीले राष्ट्रपति ट्रम्पको सर्त स्विकार्य नभएको प्रतिक्रिया दिएका छन् । यो कदमले अफ्रिकी मुलुक सुडानका लागि अन्तर्राष्ट्रिय ऋण र सहायता लिन बाटो खुल्नेछ । जसका कारण संकटग्रस्त सुडानी अर्थतन्त्रलाई पुनर्जीवित तुल्याउन र देशको लोकतन्त्रलाई सही मार्गमा ल्याउन ढोका खोल्नेछ । अमेरिकी राष्ट्रपति पदको चुनाव हुनु दुई साताअघि ट्रम्पले उक्त घोषणा गरेका हुन् । ट्रम्प प्रशासनले सुडानसमेत अन्य अरब देशहरूलाई इजरायलसँग दौत्य सम्बन्ध स्थापना गर्न सहजीकरणसमेत गरिरहेको छ । सुडान र इजरायलबीचको सम्बन्ध सामान्यीकरण गर्न सुडानलाई आतंकवाद प्रायोजकको कालोसूचीबाट हटाउने अमेरिकी प्रस्ताव सुडानका लागि महत्त्वपूर्ण अवसर पनि हुनेछ । अमेरिकी अर्थमन्त्री स्टिफेन मुन्चिनले बहराइनको भ्रमण गरेलगत्तै राष्ट्रपति ट्रम्पले सुडानबारे नयाँ प्रस्ताव घोषणा गरेका हुन् । खुसीको समाचार । सुडानको नयाँ सरकार आतंकवाद पीडित र उनीहरूका परिवारलाई ३३ करोड ५० लाख डलर तिर्न सुडान राजी भएको छ । यो रकम अमेरिकी खातामा आएसँगै हामी सुडानलाई आतंकवाद राज्य प्रायोजकको सूचीबाट हटाउनेछौं, ट्रम्पले ट्वीट गरेका छन् । सुडानले केन्या र तान्जानियास्थित अमेरिकी दूतावासहरूमा सन् १९९८ मा भएका बम आक्रमणबाट पीडितलाई क्षतिपूर्ति दिन सहमति जनाइसकेको छ । ओसामा बिन लादेन सुडानमा रहेकै बेला अलकायदा नेटवर्कले यी दुई दूतावासमा आक्रमण गरेको थियो । सुडानका सत्तारूढ सार्वभौम काउन्सिलका प्रमुख जनरल अब्देलफर्राह बुरहानले ट्रम्पको घोषणालाई रचनात्मक कदम का रूपमा स्वागत गरेको जनाइएको छ । गत वर्ष भएको जनविद्रोहपछि सेनाले तत्कालीन राष्ट्रपति ओमर अल बसिरलाई सत्ताच्युत गरेको थियो । र, अहिले सुडान प्रजातन्त्रको नाजुक मोडबाट अघि बढिरहेको छ । सेना र नागरिक प्रतिनिधि नेतृत्वको सरकारले सन् २०२२ को अन्तमा चुनाव गराउने गरी जिम्मेवारी लिएको छ । राष्ट्रका नाममा सम्बोधन गर्दै सुडानी प्रधानमन्त्री अब्दल्ला हम्डोकले आतंकवाद प्रायोजक राष्ट्रहरूको सूचीबाट बाहिर निस्कँदा वैदेशिक ऋण मोचनबाट फाइदा लिन र वैदेशिक ऋण एवं लगानी सुडानमा भित्रिने विश्वास व्यक्त गरेका छन् । सुडान सरकारसमक्ष ६० अर्ब डलरभन्दा बढी वैदेशिक ऋण छ । आतंकवादीको कालोसूचीमा रहेका राष्ट्रहरूमा सुडानबाहेक इरान, उत्तर कोरिया र सिरिया छन् । सन् १९९८ को बम हमलाका ७०० पीडितमध्ये ५०० जनाभन्दा बढीले प्रस्तावित क्षतिपूर्तिको कार्य पद्धतिमाथि असन्तोष प्रकट गरेका छन् । क्षतिपूर्तिबापतको रकम दिँदा बढी मात्रामा अमेरिकी नागरिकलाई दिइने व्यवस्था न्यायोचित नभएको उनीहरूको भनाइ छ ।"
भारतमा निको हुने दर विश्वकै उत्कृष्ट,"नयाँदिल्ली (एजेन्सी) भारतीय प्रधानमन्त्री नरेन्द्र मोदीले विश्वका अन्य देशमा कोभिड१९ संक्रमितको संख्या फेरि बढ्न थालेको भन्दै नागरिकलाई सचेत हुन आग्रह गरेका छन् । देशमा भाइरसको संक्रमण फैलिएपछि देशवासीका नाममा गरेको सातौं सम्बोधनका क्रममा मोदीले भारतमा कोभिड१९ संक्रमितहरू निको हुने दर निकै उत्कृष्ट रहेको समेत बताए । प्रधानमन्त्री मोदीका अनुसार भारतमा करिब ८८ प्रतिशत संक्रमित निको भइसकेका छन् । लकडाउन लचिलो पारिएको भए पनि भाइरसबाट मुक्त हुनेहरूको संख्या भारतमा विश्वकै उत्कृष्ट रहेको मोदीको दाबी छ । ग्रान्ड च्यालेन्ज मिटिङलाई भिडियोमार्फत सम्बोधन गर्दै प्रधानमन्त्री मोदीले भने, भारतको आकार, विविधता र मात्रा देखेर विश्व सधैं लोभिएको छ ।मोदीले भारतको जनसंख्या अमेरिकाको भन्दा करिब ४ गुणा बढी भए पनि कोरोनाका कारण ज्यान गुमाउनेहरूको संख्या निकै कम भएको जनाए । हाम्रा धेरै राज्यहरू युरोप र एसियाका देशभन्दा बढी प्रदूषित छन् । तर पनि हाम्रोमा कोभिड१९ का कारण मृत्यु भएकाहरूको संख्या निकै न्यून छ, मोदीले भने । कोभिड१९ प्रभावित देशहरूको सूचीमा भारत दोस्रो स्थानमा छ । भारतमा मंगलबार साँझसम्म संक्रमितको संख्या ७५ लाख ९७ हजार ६३ पुगेको छ । भारतीय स्वास्थ्य तथा परिवार कल्याण मन्त्रालयका अनुसार भाइरसका कारण १ लाख १५ हजार १ सय ९७ पुगेको छ । प्रधानमन्त्री मोदीले भारतमा संक्रमितहरूको संख्या दिन प्रतिदिन घट्दै गइरहेको पनि जनाए । उनले भने, यति धेरै जनसंख्या भएको मुलुकमा लकडाउन लचिलो बनाउँदासमेत संक्रमित भएकाहरूको संख्या निकै कम रहेको छ । यस्तो अवस्था विश्वको सायद कुनै पनि देशमा छैन ।मास्कको प्रयोगका लागि प्रेरित गर्ने मुलुकमा पनि भारत सबैभन्दा अगाडि रहेको मोदीले दाबी छ । हामीले काम रोकेका छैनौं । खोपका लागि पनि प्रयास भइरहेको छ । अरू पनि धेरै उपायहरू हामीले अवलम्बन गरेका छौं, मोदीले भने । मोदीले चाडबाडको समय सुरु भएसँगै बजारमा चहलपहल बढेकाले थप चनाखो हुनुपर्ने बताएका छन् । विश्वव्यापी महामारीका रूपमा फैलिएको कोभिड१९ का कारण विश्वभर ४ करोड ४ लाख ८९ हजारभन्दा बढी संक्रमित भइसकेका छन् । विश्वभर मृत्यु हुनेको संख्या ११ लाख १९ हजारभन्दा बढी छ । सबैभन्दा बढी प्रभावित अमेरिकामा संक्रमितहरूको संख्या ८२ लाख नाघेको छ । जोन्स हप्किन्स विश्वविद्यालयका अनुसार भाइरसका कारण अमेरिकामा मृत्यु हुनेको संख्या २ लाख २० हजार १ सय ५० जनाको मृत्यु भएको छ ।"
क्लिन फिड अनुगमन गर्न तत्कालै विज्ञापन बोर्डको तयारी,ॅक्लिन फिड लागू गर्नुअघि माग पूरा गर्न ज्ञापनकात्तिक ७ देखि विदेशी टेलिभिजन च्यानल विज्ञापनरहित (क्लिन फिड) लागू गर्नुअघि आफ्ना माग पूरा गर्न नेपाल केबल टेलिभिजन व्यवसायी महासंघले सञ्चार तथा सूचना प्रविधि मन्त्रालयमा ज्ञापन बुझाएको छ । इन्टरनेट सेवा प्रदायकले वितरण गरिरहेको आईपीटीभी सेवा नियमन गर्न र नेपालमा विदेशी डीडीएचको अवैध प्रयोग हुने सम्भावनालाई ध्यान दिन ज्ञापनमा माग गरिएको छ ।इन्टरनेट सेवा प्रदायकले प्रयोग गर्ने आईपीटीभी बक्स एन्ड्रोइडमा आधारित हुने भएकाले नेपालमा प्रसारण अनुमति नलिएका विदेशी च्यानल र सेन्सर नभएका सामग्री पनि सहज प्रसारण हुने भएकाले यसलाई नियमन गर्नुपर्ने ज्ञापनमा उल्लेख छ । इन्टरनेट सेवा प्रदायकले आफूसहित अन्य सेवा प्रदायकलाई पनि टेलिभिजन वितरणका लागि सिग्नल वितरण गर्ने गरेकाले यसलाई बन्द गर्नुपर्ने माग पनि गरिएको छ ।
कच्चा पदार्थ आयात महँगो,"(बुटवल)  सरकारले तयारी सामानभन्दा कच्चा पदार्थ आयातमा एक तहको फरक राख्ने र सस्तो बनाउने नीति लिएको छ । आयात प्रतिस्थापन गर्न, व्यापार घाटा कम गर्न र स्वदेशी उद्योग प्रवर्द्धन गर्न यस्तो नीति बनाएको हो । तर व्यवहारमा त्यस्तो छैन । धेरै औद्योगिक कच्चा पदार्थमा तयारी वस्तुभन्दा बढी भन्सार शुल्क छ । यसले आयात प्रतिस्थापन गर्न र स्वदेशी उत्पादनलाई प्रतिस्पर्धात्मक बनाउन सकिएको छैन ।पानीका धारामा प्रयोग हुने तयारी जेआई फिटिङ आयातमा ७ दशमलव ५ प्रतिशत भन्सार महसुल छ । जेआई फिटिङमा प्रयोग हुने कच्चा पदार्थ आयातमा भने १५ देखि ३० प्रतिशतसम्म भन्सार तिर्नुपर्छ । यही कारण प्रतिस्पर्धा गर्न नसक्दा हुलासको जेआई फिटिङ बन्द भयो । अहिले देशभरमा बुटवलमा सनफिटिङ प्रालि मात्रै सञ्चालनमा छ । जसले दैनिक तीन टन जेआई फिटिङ तयार गर्छ । कच्चा पदार्थ आयातमा लाग्ने महँगो शुल्ककै कारण उत्पादित सामानले बजारमा प्रतिस्पर्धा गर्न नसक्ने सञ्चालक महेश थैवले बताए । भारतमा उत्पादन लागत कम हुन्छ । भन्सार पनि आधा कम तिरेर आउँछ, उनले भने, हाम्रो लागत धेरै पर्छ । घाटा सहेर बेच्ने कि उद्योग बन्द गर्ने अलमल छ । स्टिल तथा गाडीका सामानमा समेत तयारीभन्दा कच्चा पदार्थ आयात महँगो भएको उनले दुखेसो पोखे । रूपन्देही उद्योग संघका अनुसार छपाइका लागि ल्याउने कागजमा १५ प्रतिशत भन्सार महसुल छ । १३ प्रतिशत मूल्य अभिवृद्धि कर लाग्छ । त्यही कागजबाट बन्ने तयारी किताबमा भने जम्मा १० प्रतिशत भन्सार छ । स्टिलका भाँडामा ७५ प्रतिशत भन्सार शुल्क छ भने तिनको कच्चा पदार्थमा १५ प्रतिशत लाग्छ । तयारी हेल्मेट आयातमा १४२५ प्रतिशत भन्सार शुल्क छ । हेल्मेटको कच्चा पदार्थ पियुपेन्ट आयातमा भने ३० प्रतिशत भन्सार शुल्क तिर्नुपर्छ । तयारी सामानभन्दा कच्चा पदार्थ आयातको भन्सार शुल्क धेरै हुँदा स्वदेशी वस्तुको उत्पादन बढाउन नसकेको उद्योगीहरूको गुनासो छ । पटकपटक सरकारलाई आग्रह गरे पनि कच्चा पदार्थ आयातको दर नघटाएको महाकाली प्लास्टिक उद्योग बुटवलका सञ्चालक राधेश्याम कशौधनको भनाइ छ । कच्चा पदार्थमा लाग्ने महँगो भन्सार र करका कारण धेरै स्वदेशी उद्योग धराशायी भएका छन् । कतिपय उद्योगी उत्पादन छाडेर व्यापारमा लागेका छन्, उनले भने, तर सरकारले सुनेको छैन ।अत्यावश्यक मानिने औषधि र खाद्यान्नजन्य उद्योगमा पनि उस्तै समस्या छ । तयारी औषधि आयातमा ४ प्रतिशत कर छ । औषधि बनाउने २६ प्रकारका रसायन तथा अन्य कच्चा पदार्थ आयातमा भने १३ प्रतिशतसम्म कर लाग्छ । मसुरोलगायत दलहनका दाना ल्याउँदा र तयारी दाल ल्याउँदा १० प्रतिशत नै भन्सार शुल्क तिर्नुपर्छ । नाइनलको तयारी डोरी, प्लास्टिक फिटिङ, अगरबत्तीलगायत तयारी सामान र कच्चा पदार्थमा समान १० प्रतिशत भन्सार शुल्क छ । गहुँको दाना आयात र मैदा एवं पीठो आयातमा समेत ९ प्रतिशत भन्सार थियो । उद्योगीको गुनासो बढेपछि असोज १६ देखि गहुँको दानामा ५ प्रतिशत मात्रै कृषि सुधार कर लाग्ने नीति बनाएको छ । नेतृत्व तहमा नीतिभन्दा नियतले काम गर्दा स्वदेशी उद्योग प्रवर्द्धन गर्ने खालको भन्सार नीति बन्न नसकेको उद्योग वाणिज्य महासंघ बुटवलका वरिष्ठ उपाध्यक्ष हरिप्रसाद अर्यालले बताए । सरकारसँग स्वदेशी उद्योगी व्यवसायीभन्दा विदेशी व्यापारीको पहुँच छ । उनैको कुरा सुन्छ, उनले भने, त्यसैले बर्सेनि कच्चा पदार्थ आयात महँगो र झन्झटिलो बनेको छ । स्वदेशी वस्तु प्रतिस्पर्धा गर्न नसक्ने अवस्थामा पुगेका छन् । नेपाल औद्योगिक कच्चा पदार्थमा परनिर्भर छ । यस्तोमा तयारी सामानभन्दा कच्चा पदार्थ आयात सस्तो बनाउन सके मात्र स्वदेशी उत्पादन बढाउन, आयात प्रतिस्थापन गर्न र व्यापार घाटा कम गर्न सकिने विश्लेषकहरू बताउँछन् । स्वदेशमा उत्पादन हुने वस्तुमा बाह्य मुलुकबाट ल्याउँदा धेरै भन्सार लगाउनुपर्छ । आयातमा कडाइ गर्नुपर्छ, रूपन्देही उद्योग संघका प्रबन्ध निर्देशक यादव भण्डारीले भने, कच्चा पदार्थमा भन्सार, भ्याट अन्तःशुल्क कम गर्नुपर्छ ।"
घोप्टेघ्याङमा प्याराग्लाइडिङ,"सिन्धुपाल्चोक (कास) ह्योल्मोभूमि हेलम्बु गाउँपालिकामा व्यावसायिक रूपमा प्याराग्लाइडिङ सुरु गरिने भएको छ । हेलम्बुको वडा नम्बर १ र ६ को बीचमा रहेको घोप्टेघ्याङ सेम्राङडाँडाबाट दुई पटक परीक्षण सफल भएपछि व्यावसायिक प्याराग्लाइडिङ सेवा सुरु गर्ने तयारी थालिएको हो ।करिब दुई हजार ३ सय फिटको उचाइमा रहेको फराकिलो लेकाली डाँडाबाट प्याराग्लाइडिङ अध्ययन भौगोलिक रूपमा सफल देखिएपछि केन्द्र निश्चित गरिएको हेलम्बु गाउँपालिकाका प्रमुख निमाग्याल्जेन शेर्पाले जानकारी दिए । यहाँबाट दर्जनौं सुन्दर हिमशृंखला, परम्परागत बस्ती लगायतका दृश्य नियाल्न सकिन्छ, दुई पटक प्याराग्लाइडिङ सफल देखिएपछि व्यावसायिक उडानको प्रक्रियामा छौं, उनले भने । प्याराग्लाइडिङ सञ्चालनको लक्ष्य लिएर राजधानीबाट सुन्दरीजल, पाटीभन्ज्याङ, कुटुम्साङ हुँदै शेर्माथानसम्म जोड्ने ४५ किलोमिटर सडक बनिसकेको छ । सडक, क्यानोनिङ र प्याराग्लाइडिङको साहसिक पर्यटनका लागि बजेट विनियोजन गरिएको छ । इचोक र हेलम्बुको सीमा क्षेत्रमा पर्ने घोप्टेघ्याङ सेम्राङडाँडा प्याराग्लाइडिङका लागि उत्कृष्ट रहेको प्याराग्लाइडिङ परीक्षणका लागि आएका पाइलटले बताएका छन् ।"
कोरोनापछि बढ्यो हरियाली,"(गोरखा)  बारपाक सुलिकोट गाउँपालिका२ का दोर्जे गुरुङले दशकदेखि बाँझिएको जमिनमा यस वर्षबाट खेती थालेका छन् । पुर्ख्यौली जमिन बाँझो छाडेर बारपाकमा किराना पसल चलाएका उनी कोरोना कहरपछि भने खेतबारीमै व्यस्त छन् । भन्छन्, आफ्नै बारीमा दुःख गरेपछि खानको सुर्ता हुन्न । २५ रोपनी बाँझो जमिनमा यस वर्ष कोदो र घैया धान लगाएको उनले सुनाए । साढे दुई रोपनीमा आलु पनि लगाए ।लकडाउनले व्यापार व्यवसाय सुस्ताएको छ । भएको जमिन पनि बाँझो राख्दा छाक टार्न मुस्किल हुने उनी बताउँछन् । लकडाउनपछि पसलको आम्दानीको भरै छैन, उनले भने, जिजुबाजेले यही बारीको उब्जनीले खर्च पुर्याउँथे, कोरोनापछि पुर्ख्यौली जमिन बाँझो राख्न हुन्न भन्ने मनमा लागेर खेती थालेको हुँ, अब बाँझो छाड्दिनँ, खुर्सानी भए पनि लगाउँछु । बाँझिएको जमिनमा खेती गर्ने उनी एक्ला होइनन् । गाउँका अन्यले पनि खेती गरेका छन् । भूकम्पपछि मान्छेलाई घर बनाउने चटारो थियो, एक दिन मेला जाँदा हजारपन्ध्र सय ज्याला पाइन्थ्यो, गुरुङ भन्छन्, वर्ष दिन दुःख गर्यो, ६ महिना पुग्ने उब्जनी हुन्छ, यसो हुँदा पनि खेती छाडेर ज्यालामै मन डुलाउने थिए । भूकम्पपछि खेती छाडेका किसानले पनि लकडाउनयता भने कृषि पेसालाई निरन्तरता दिन थालेको उनले बताए । केरा भए पनि रोप्नेहरू बढेका छन्, उनले भने । बाँझो जमिनमा खेती गर्नेलाई बारपाक सुलिकोटले अनुदानको व्यवस्था गरेको छ । गत वैशाख २४ को कार्यपालिका बैठकले अनुमोदन गरेको बाँझो जग्गा उपयोग अनुदान कार्यविधि २०७७ जारी गरी किसानलाई अनुदान उपलब्ध गराउन लागेको हो । सौरपानीका दिनेश खनखवासले पनि १४ रोपनी जमिनमा धान र कोदो लगाए । श्रमशक्तिको अभावमा चार वर्षयता धान उत्पादन हुने खेतसमेत उनले बाँझै छाडेका थिए । खेतबारीको काम गरेर परिवार पाल्न नसक्ने अवस्था र ज्यालामा मान्छे खोजेर खेती गर्दा ज्याला धेरै उत्पादन थोरै भएको खनखवासले बताए । ६ रोपनी बाँझो जमिनमा कोदो र सिलाम खेती थालेका केशरीप्रसाद ढकाल खेती थाले पनि बाँदरले दुःख दिने गुनासो गर्छन् । घरमा बूढाबूढी मात्र, खेती नगरी छाडेको तीन वर्षदेखि बारी बाँझै थिए, उनले भने, अहिले खेती थाल्यौं, बाँदरले दुःख दिन थाल्यो, जमिन बाँझो रहनुको एउटा अर्थ बाँदरले दुःख दिएर पनि हो, यसको नियन्त्रणमा सहयोग गर्नुपर्यो ।बारपाक सुलिकोटमा लकडाउनपछि ६ सय ३८ रोपनी बाँझो जमिनमा खेती लगाएको गाउँपालिकाको कृषि शाखाले जनाएको छ । ५ सय ३८ रोपनीमा खाद्यान्न बाली, ३ रोपनीमा फलफूल, २७ रोपनीमा दलहन, २९ रोपनीमा मसला र २ रोपनीमा तरकारी लगाइएको कृषि प्राविधिक प्रेमप्रकाश रोका क्षेत्रीले जानकारी दिए । ६ सय ३८ रोपनीमध्ये ६१ किसानलाई अनुदान उपलब्ध गराउन कृषि ज्ञान केन्द्रमा सिफारिस गरिएको छ । गाउँपालिकाले डेढ सय किसानको ३ सय १५ रोपनी क्षेत्रफल बाँझिएका जमिनमा खेती गर्नेलाई अनुदान रकम उपलब्ध गराउने क्षेत्रीले बताए । खाद्यान्नमा प्रतिरोपनी ३ हजार, फलफूलमा २ हजार र दालबालीमा २५ सय रुपैयाँ अनुदान उपलब्ध हुनेछ । बाँझो जग्गामा खेती गर्ने भन्दै पाँच सय किसानको आवेदन आएको थियो, उनले भने, हामीले स्थलगत अध्ययन गरी अनुदान उपलब्ध गराउन लागेका हौं । अनुदानका लागि ९ लाख ९७ हजार ६ सय ५० रुपैयाँ वडा कार्यालयमा निकासा भइसकेको छ । खेती प्रोत्साहनका लागि गाउँपालिकाले चालु आर्थिक वर्षमा १६ लाख रुपैयाँ छुट्ट्याएको थियो । अनुदान उपलब्ध गराएपछि कोभिड१९ ले रोजागार गुमाई हतोत्साही बनेकालाई पनि कृषि पेसामा प्रोत्साहन भएको गाउँपालिका अध्यक्ष विष्णु भट्टले बताए । तीन वर्ष लगातार बाँझो रहेका जमिनमा खेती गर्नेलाई मात्र अनुदान रकम उपलब्ध गराइएको उनको भनाइ छ ।"
३ महिनामा सवा अर्ब पुँजीगत लाभकर संकलन,"(काठमाडौं)  चालु आर्थिक वर्षको तीन महिनामा सेयर बजारबाट करिब सवा अर्ब रुपैयाँ पुँजीगत लाभकर संकलन भएको छ । गत आर्थिक वर्षको सोही अवधिको तुलनामा यो आर्थिक वर्षको पहिलो त्रैमासमा संकलित लाभकर करिब आठ गुणा (करिब ७ सय प्रतिशत) बढी हो । गत आर्थिक वर्षको पहिलो तीन महिनामा सेयर बजारबाट १३ करोड ८५ लाख रुपैयाँ मात्र पुँजीगत लाभकर संकलन भएको थियो ।गत आर्थिक वर्षको तुलनामा चालु आर्थिक वर्षको सोही अवधिमा ठूलो परिमाणमा प्राथमिक निष्कासन (आईपीओ) सूचीकरण भएको, अनलाइन कारोबार बढेको, कारोबार रकम बढेकोलगायत कारण धेरै पुँजीगत लाभकर संकलन भएको बताइएको छ । नेपाल स्टक एक्सचेन्ज (नेप्से) को तथ्यांकअनुसार चालु आर्थिक वर्षको पहिलो तीन महिना (साउन, भदौ र असोज) मा पुँजीगत लाभकर र अग्रिम कर कट्टी (टीडीएस) गरी कुल १ अर्ब २८ करोड रुपैयाँ कर संकलन भएको छ । जसमध्ये करिब १ अर्ब १२ करोड रुपैयाँ पुँजीगत लाभकरबाट र १६ करोड ६७ लाख रुपैयाँ टीडीएसबाट संकलन भएको छ । गत आर्थिक वर्षको पहिलो तीन महिनामा १३ करोड ८५ लाख रुपैयाँ पुँजीगत लाभकर र २ करोड ७ लाख रुपैयाँ टीडीएसबाट गरी १६ करोड ५५ लाख रुपैयाँ संकलन भएको थियो । हालको व्यवस्थाअनुसार सेयर बजारमा व्यक्तिगत लगानीकर्ताले ५ र संस्थागत लगानीकर्ताले १० प्रतिशत पुँजीगत लाभकर तिर्नुपर्छ । यसबाहेक धितोपत्र ब्रोकर, नेप्से, संस्थागत लगानीकर्ताले संस्थागत आम्दानी कर पनि तिर्नुपर्छ । सबै जोड्दा यो वर्ष सेयर बजारबाट संकलन हुने कर धेरैले बढ्छ । चालु आर्थिक वर्षको पहिलो तीन महिनामा नेप्से परिसूचक करिब २ सय अंक बढिसकेको छ । गत असार मसान्तमा करिब १ हजार ३ सय ५८ अंकमा रहेको नेप्से असोज मसान्तमा १ हजार ५ सय ६३ अंकमा उक्लेको छ । यो अवधिमा दैनिक औसत कारोबार पनि बढेको छ । दोस्रो बजारमा पूर्ण स्वचालित अनलाइन कारोबार सुरु भएको करिब डेढ वर्ष भइसक्दा पनि उल्लेख्य रूपमा कारोबार रकम बढ्न सकेको थिएन । तर कोभिड१९ को जोखिमबाट बच्न सरकारले लकडाउन गरेपछि करिब तीन महिना बन्द भएर खुलेको बजारमा उल्लेख्य कारोबार बढेको छ । सो अवधिमा अनलाइन कारोबार गर्ने लगानीकर्ताको संख्या बढ्नुले पनि यो पुष्टि हुन्छ । नेप्सेका अनुसार दुई साताअघिसम्म करिब १ लाख २० हजार ५ सय जनाले अनलाइन कारोबारका लागि युजर नेम र पासवर्ड लिएका छन् । गत भदौ दोस्रो साता यस्तो संख्या ६४ हजार ६ सय १६ थियो । गत साउन र भदौमा करिब ४० हजार लगानीकर्ताले अनलाइन कारोबारका लागि युजर नेम र पासवर्ड लिएका थिए । लकडाउन सुरु हुनुअघि (गत चैत ११ अघि) यस्तो सख्या करिब २६ हजार ६ सय मात्र थियो । यो तथ्यांकले पछिल्लो ६ महिनामा अनलाइन कारोबार गर्ने लगानीकर्ताको संख्या करिब एक लाखले बढेको देखाउँछ । सरकारले लकडाउन सुरु गरेपछिका पाँच महिनामध्ये करिब तीन महिना बजार बन्द नै रह्यो । कोभिड१९ को जोखिमले हिँडडुलमा अवरोध हुनुका साथै अनलाइन कारोबार सजिलो र झन्झटरहित भएकाले युजर नेम र पासवर्ड लिनेको संख्या बढेको नेप्सेले जनाएको छ । पुँजीबजारको इतिहासमा करिब साढे दुई दशकपछि नेप्सेले ०७५ कात्तिक २० देखि पूर्ण स्वचालित विद्युतीय कारोबार सुरु गरेको थियो । विद्युतीय कारोबार सुरु भएको पनि झन्डै दुई वर्ष पुगिसकेको छ । अनलाइन कारोबार सुरु हुँदा ताका लगइन लिने लगानीकर्ताको संख्या न्यून थियो । गत चैत ६ गतेसम्म लगइन लिएको संख्या २६ हजार ६ सय मात्र थियो ।पुँजीबजारमा करिब १८ लाख लगानीकर्ता आबद्ध रहेको विभिन्न सरकारी निकायले बताउँदै आएका छन् । तर दोस्रो बजारमा कारोबारका लागि योग्य लगानीकर्ता साढे तीन लाखभन्दा कम नै रहेको नेप्सेको तथ्यांक छ ।"
बेलिब्रिज बनेपछि मनाङ आउजाउमा सहज,"(लमजुङ)  मर्स्याङदी गाउँपालिका४ स्थित घोप्टेखोलामा बेलिब्रिज बनेपछि हिमाली जिल्ला मनाङमा यातायात सञ्चालनमा सहज भएको छ । गत भदौ ७ मा निर्माण सुरु भएको बेलिब्रिजबाट शुक्रबारदेखि सवारी गुड्न थालेका हुन् । सदरमुकाम बेंसीसहरबाट १९ किलोमिटर टाढाको काप्रेभीर र घोप्टेभीर सीमाको घोप्टेखोलामा गत साउन २२ मा राति आएको बाढीले सडक बगाएको थियो । सामान्य खोल्सो रहेकामा बाढी र पहिरोले बगाएर गहिरो भएपछि खोलाको आकार लिएका ठाउँमा ह्युमपाइप राखेर सवारी वारपार गराइन्थ्यो । पहिला समस्या नभए पनि २०७२ को भूकम्पपछि उक्त स्थानमा बर्सेनि बर्खायाममा पहिरो खस्न थालेपछि समस्या निम्तिएको थियो । यस पटक पनि सडक बगेपछि स्थानीयले भर्याङ र फड्के हालेर वारपार गर्दै आएका थिए । सवारी साधन रोकिएका थिए । मोटरसाइकल चलाउन जनप्रतिनिधिको पहलमा फलामे पुल बनेको थियो । भदौ पहिलो साता बनेको त्यो पुल पनि बाढीले बगाइदियो । बेलिब्रिज बनेपछि भने सवारी आवागमन सुरु भएको वडाअध्यक्ष सुमन गुरुङले जानकारी दिए । ४० टन भार थेग्ने २७ मिटर लामो र ४ दशमलव २० मिटर चौडाइको बेलिब्रिज बनेको डुम्रेबेंसीसहरचामे सडक योजनाका सबइन्जिनियर सुमन अधिकारीले बताए । मनाङ आउजाउमा अब सवारी साधनलाई समस्या छैन, उनले भने, अब बर्खामा पनि समस्या हुँदैन । बेलिब्रिज निर्माण गर्न डिभिजन सडक कार्यालय दमौलीले स्टिल पार्ट्स र डुम्रेबेंसीसहरचामे सडक योजनाले ढुवानी एवं फिटिङमा सहयोग गरेको प्रमुख सिनियर डिभिजन इन्जिनियर अमितकुमार श्रेष्ठको भनाइ छ । कुल इस्टिेमेट ३२ लाखको हो । बीचमा केही सामान बाढी पहिरोले बगायो । केही पुरिए । केही बिग्रिए । तैपनि यो रकम पूरै खर्च हुँदैन, उनले भने । नेपाली सेनाले निर्माण गरेको बेंसीसहरचामे सडक २०६९ मा सरकारलाई हस्तान्तरण गरेको थियो । डिभिजन सडक कार्यालयमार्फत बर्सेनि मर्मत हुँदै आए पनि यस वर्षदेखि छुट्टै योजनाको कार्यालय स्थापना गरेर काम थालिएको छ । बेंसीसहरचामे सडकको बेंसीसहरदेखि म्यार्दीसम्म लमजुङ खण्ड ३५ किलोमिटर र म्यार्दीदेखि चामेसम्म मनाङ खण्ड ३० किलोमिटर छ ।"
ठूली दहमा बढ्दै पर्यटक,"(रुकुम पश्चिम)  मुसीकोट नगरपालिका७ स्थित ठूली दहमा घुम्न जाने आन्तरिक पर्यटकको संख्या बढेको छ । जंगल सफारी र आसपासको क्षेत्रको दृश्यावलोकनका लागि ठूली दह आकर्षक गन्तव्य हो । ठूली दह घुम्न आउनेको यकिन तथ्यांक नभए पनि लकडाउनका बेला करिब पाँच हजार जना आएको वडा सदस्य तोकबहादुर खत्रीले बताए । दह र आसपासको क्षेत्र लकडाउनको समयमा घुम्ने, रमाउने र समय कटाउने ठाउँ बन्यो, उनले भने, अहिले पनि दैनिक चार सय जनासम्म आन्तरिक पर्यटक आइरहेका छन् । ठूली दह आसपास रिन दह, बैरी दह र साँख दह पनि छन् । उनका अनुसार सदरमुकाम खलंगादेखि १५ किलोमिटरको दूरीमा ठूली दह छ । लकडाउनको अवधिमा ठूली दहमा वनभोज, संस्थाका बैठक, संस्थागत भ्रमणलगायत गतिविधि दैनिकजसो भएको स्थानीय अगुवा लालबहादुर महतले जानकारी दिए । अन्यत्रजस्तो यहाँ लकडाउन कहिल्यै भएन, उनले भने, लकडाउन त आन्तरिक पर्यटकका लागि ठूली दह घुम्ने मेलो बन्यो । उनका अनुसार चारैतिर जंगलले घेरिएको ठूली दहमा वर्षायामको पानी जम्मा हुन्छ । पर्यटक बढ्दै गएपछि दह क्षेत्रमा वनभोजका लागि निश्चित क्षेत्र तोकिएको महतले बताए । पर्यटन प्रवर्द्धनका लागि प्रदेश सरकारको उद्योग, पर्यटन, वन तथा वातावरण मन्त्रालयले गत असारमा ठूली दह नजिकै एउटा भवन र शौचालय निर्माण गरेको छ । मध्यपहाडी लोकमार्गको सडकबाट एक घण्टा जंगलको बाटो हिँडेपछि ठूली दह पुग्न सकिन्छ । दह क्षेत्रमा बास बस्ने व्यवस्था नहुँदा त्यहाँ पुग्ने आन्तरिक पर्यटक बिहान गएर बेलुका फर्कन्छन् । यहाँको विकासका लागि डीपीआर निर्माण गर्न थालिएको मुसीकोट नगरपालिका प्रमुख देवीलाल गौतमले जानकारी दिए । दह क्षेत्रमा सिँढी निर्माण गर्न यस वर्ष नगरपालिकाले बजेट विनियोजन गरेको छ । ठूली दह र त्यस आसपासको समग्र विकासका लागि प्याकेजमै संरचनाको काम गर्न खोजिएको हो, उनले भने, डीपीआर निर्माणपछि प्रदेश र संघीय सरकारसँग पनि सहयोग माग्नेछौं ।"
मेगा बैंकको ॅतीनमा तीन सय योजना,काठमाडौं (कास) मेगा बैंक नेपालले दसैंमा दक्षिणा दिन तीनमा तीन सय योजना ल्याएको छ । बैंकले कोभिड१९ को महामारीमा नोटविहीन बैंकिङ कारोबारलाई प्रोत्साहन गर्ने उद्देश्यले यो योजना ल्याएको हो । योजनाअनुसार डिजिटल दक्षिणा अफरमा दक्षिणा दिने तीन सय रुपैयाँ पाइन्छ । यसका लागि बैंकका ग्राहकले मेगा स्मार्ट बैंकिङ एप प्रयोग गरी फोन पेमार्फत कुनै पनि बैंकको तीनवटा खातामा दक्षिणास्वरूप रकम पठाउनुपर्नेछ । दक्षिणाबापत रकम पठाउनेको खातामा मेगा बैंकबाट ३ सय रुपैयाँ क्यासब्याक को व्यवस्था गरिएको छ । यो योजनामा ग्राहकले तीन खातामा गरी न्यूनतम ५ सय रुपैयाँ दक्षिणा रकमान्तर गर्नुपर्नेछ । यो योजना दसैंको टीकाको दिनदेखि पूर्णिमासम्म रहने बैंकले जनाएको छ ।
"सामसङको ॅबडादसैं, बिग धमाका का विजेता घोषणा","काठमाडौं (कास) सामसङले हालै चाडपर्वको अवसरमा ल्याएको बडादसैं, बिग धमाका योजनाका विजेताहरूको नाम घोषणा गरेको छ । सामसङ नेपालको आधिकारिक फेसबुक पेजमार्फत योजनाका विजेताको नाम घोषणा गरिएको हो । पहिलो साप्ताहिक बिग धमाका का विजेतामा आबुँखैरेनीकी कल्पना थापा, दमौलीकी मेनुका थापा र गोरखाका राजन भट्टराई छन् । यो योजनाअन्तर्गत ग्राहकले बम्पर धमाकामा रेनल्ट डस्टर गाडी, साप्ताहिकअन्तर्गत ५ वटा होन्डा हर्नेट १६० आर तथा १० वटा ग्यालेक्सी नोट२० प्राप्त गर्न सक्नेछन् ।"
एनआईसीको २० प्रतिशत लाभांश प्रस्ताव,काठमाडौं (कास) एनआईसी एसिया बैंकले आर्थिक वर्ष २०७६७७ को मुनाफा तथा सञ्चित मुनाफाबाट बैंकको चुक्ता पुँजीको २० प्रतिशत लाभांश वितरण गर्ने प्रस्ताव पेस गरेको छ । बैंक सञ्चालक समिति बैठकले मंगलबार १ अर्ब ९४ करोड ३५ लाख रुपैयाँ लाभांश वितरण गर्ने निर्णय गरेको हो । बैठकले उक्त प्रस्तावित लाभांशमध्ये १९ प्रतिशत बोनस सेयर अर्थात् १ अर्ब ८४ करोड ६३ लाख रुपैयाँ र १ प्रतिशत नगद लाभांश अर्थात् ९ करोड ७२ लाख रुपैयाँ लाभांश कर प्रदान गर्ने निर्णय गरेको जनाएको छ ।
अनलाइन पढ्न ईकक्षा,काठमाडौं (कास) अनलाइन कक्षा नचलाएका वा आर्थिकप्राविधिक कारणले चलाउन नसकेका शैक्षिक संस्थाका विद्यार्थीका लागि नेपाली सफ्टवेयर आएको छ । पाठ्यक्रम विकास केन्द्रले निर्धारण गरेको पाठ्यसामग्रीसहितको ईकक्षा स्किम इन्टरनेसनलले ल्याएको हो । १ हजार २ सय रुपैयाँमा विद्यार्थीले कोर्स खरिद गर्न सक्नेछन् । यसमा १२ कक्षासम्मका विद्यार्थीका लागि सबै पाठ्यक्रम र अनलाइन कक्षामा सातापिच्छे नयाँ रेकर्डिङ प्रोग्राम छ । विद्यार्थीले प्रश्नोत्तर गर्नुपरे वा सातापिच्छे दिनुपर्ने टेस्ट परीक्षाका लागि पनि विकल्प रहेको स्किमका सीईओ अभिषेक शिवाकोटीले बताए ।
ला लिगाको दौड खुला,च्याम्पियन्स र युरोपा लिगको पुरस्कार घट्नेलन्डन अर्को पाँच सिजनसम्म च्याम्पियन्स लिग र युरोपा लिग फुटबलको पुरस्कार राशि घट्ने भएको युरोपेली फुटबलको सर्वोच्च संस्था (यूईएफए) ले मंगलबार जनाएको छ । यूईएफएका अनुसार कोरोना भाइरस संक्रमणको महामारीका कारण संस्थाको आर्थिक स्थिति कमजोर भएको छ । तयार प्रतिवेदनअनुसार यूईएफएले गत सिजन ६६ करोड ६४ लाख डलर गुमाएको छ । टेलिभिजनमा प्रत्यक्ष प्रशारण र प्रायोजकको कमीका कारण यति धेरै रकम घाटा भएको हो । दुवै प्रतियोगिताको नकआउट चरणका खेल काटिएको थियो । दुवै प्रतियोगिता मार्चमा रोकिएको थियो र अगस्टमा मात्र यसको आयोजना सकिएको हो । युरोपमा घरेलु सिजन सकिएपछि मात्र प्रतियोगिताका बाँकी खेल भएका थिए । नकआउट चरणका खेल बन्द रंगशाला र तटस्थ भूमिमा आयोजना गरिएको थियो । दुई खेलको टाइ लाई घटाएर एकै खेलमा सीमित पारिएको थियो । यसक्रममा घरभित्र र बाहिरको अवधारणा लागू भएन । यूईएफएले तयार पारेको प्रतिवेदनअनुसार युरोपका घरेलु लिगमा पनि क्लबको आम्दानीमा निकै कमी आउने छ ।
खेलाडीको पीडा बुझाउन हरदम प्रयास गर्छु,काठमाडौं (कास) राष्ट्रिय खेलकुद परिषद् (राखेप) का नवनियुक्त बोर्ड सदस्य हरि खड्काले आफू पनि पूर्व खेलाडी भएकाले खेलाडीको पीडा राम्रोसँग बुझेको बताएका छन् । नेपाल राष्ट्रिय तथा अन्तर्राष्ट्रिय खेलाडी संघले आफ्ना उपाध्यक्ष खड्का राखेपको बोर्ड सदस्यमा नियुक्त भएकामा मंगलबार बधाई तथा शुभकामना कार्यक्रम गरेको थियो ।कार्यक्रममा स्वागत ग्रहण गर्दै सदस्य खड्काले आफू विशुद्ध खेलाडी पृष्ठभूमिबाट आएकाले खेलाडीको पीडाबारे पूर्ण जानकार रहेको बताउँदै खेलाडीको पीडालाई सही ठाउँमा राख्न प्रयासरत रहने बताए । राष्ट्रिय फुटबल टोलीका पूर्व कप्तान खड्काले त्यसका लागि सबैको साथ र सहयोग आवश्यक रहेको औंल्याए ।खेलाडी संघका अध्यक्ष दीपक श्रेष्ठले पूर्व फुटबल कप्तान खड्काको नियुक्तिले सिंगो खेलाडीजगतले गर्वको अनुभूति गरेको बताउँदै लामो सयमदेखि खेलकुद क्षेत्रमा योगदान पुर्याएको व्यक्तिलाई बोर्ड सदस्यमा मनोनीत गर्नुले आमखेलाडीमा सकारात्मक सन्देश गएको बताए । संघका मानार्थ अध्यक्ष दीपक विष्टले खड्काको नियुक्तले खेलाडी संघमात्र नभई सम्पूर्ण नेपाली खेलाडीलाई खुसी तुल्याएको बताए ।खड्कालाई असोज २९ गतेको मन्त्रिपरिषद् बैठकले राखेप सदस्यमा नियुक्त गरेको थियो । उनी अन्तर्राष्ट्रिय फुटबल प्रतियोगितामा नेपालको तर्फबाट सर्वाधिक गोल गर्नेमध्येका एक हुन् । उनले अन्तर्राष्ट्रिय फुटबलमा १३ गोल गरेका छन् । समान गोल नीराजन रायमाझीको नाममा पनि छ ।
नेपाली खेलाडीको कीर्तिमान !,"धनगढी (कास) कैलालीका तेक्वान्दो खेलाडी विनोद थापाले एक घण्टामा दुवै खुट्टाको प्रयोग गरेर सबैभन्दा बढी ४ हजार ७ सय २५ किक प्रहार गरेका छन् । धनगढीमा मंगलबार विनोदले एक कार्यक्रममा जापानका तेक्वान्दो खेलाडी मिजोकी कातोले सन् २०१९ मा अमेरिकामा एक घण्टामा ३ हजार ६ सय ३२ पटक किक प्रहार गरेर बनाएको विश्व कीर्तिमानलाई उछिनेका हुन् । मंगलबार विनोदले प्रहार गरेको ४ हजार ७२५ किकले नयाॅ कीर्तिमान बन्ने दाबी गरिएको हो । यसको आधिकारिक पुष्टि भने भइसकेको छैन ।दिउँसो १२ बजे सुरु भई १ बजेसम्म एक घण्टामा उनले कीर्तिमान कायम गरेका हुन् । उक्त कीर्तिमानको भिडियो छायांकन रकस्टार मिडिया प्रालिले गरेको थियो । आयोजक सुदूरपश्चिम तेक्वान्दो संघका अध्यक्ष सुवास शाहीले विनोदको उक्त विश्व कीर्तिमानका लागि सबै डकुमेन्ट गिनिज बुक अफ वर्ल्ड रेकर्डको कार्यालयमा पठाइने बताए । धनगढीस्थित टाउन फिटनेस सेन्टर रातोपुलको हलमा सम्पन्न विश्व कीर्तिमान कार्यक्रमको अध्यक्षता सुदूरपश्चिम प्रदेश तेक्वान्दो संघका अध्यक्ष सुवास शाहीले गरेका थिए । कार्यक्रममा नेपाल तेक्वान्दो संघका केन्द्रीय सदस्य विक्रम पाण्डे प्रमुख अतिथि थिए । धनगढी उपमहानगरपालिकाका मेयर नृपबहादुर ओड, निर्वतमान अध्यक्ष प्रदीप थापा, युथ स्पोर्ट्सका सुरेन्द्र शाहीलगायत उपस्थित थिए ।"
पन्जाबको जित निरन्तर,"दुबई (एजेन्सी) शिखर धवनको शतक पन्छाउँदै किंग्स इलेभेन पन्जाबले इन्डियन प्रिमियर लिग (आईपीएल) क्रिकेटमा मंगलबार शीर्षस्थानको दिल्ली क्यापिटल्समाथि ५ विकेटको जित हात पारेको छ । पन्जाबको यो लगातार तेस्रो जित हो भने दिल्लीले १० खेलमा तेस्रो हार भोगेको हो ।टस जितेको दिल्लीले दुबई अन्तर्राष्ट्रिय क्रिकेट रंगशालामा ५ विकेट गुमाई १ सय ६४ रन बनाएको थियो । पन्जाबले एक ओभर अगाडि १ सय ६७ रन बनायो । म्याच विजयी छक्का प्रहार गरेका जिम्मी निशम ८ बलमा १० र दीपक हुडा २२ बलमा १५ रन बनाई अविजित रहे ।दिल्ली १४ अंकसाथ शीर्षस्थानमा छ । पन्जाब ८ अंकका साथ पाँचौं स्थानमा उक्लेको छ । मुम्बई इन्डियन्स र रोयल च्यालेन्जर्स बेंग्लोर समान १२ र कोलकाता नाइट राइडर्स १० अंकसहित क्रमशः दोस्रोदेखि चौथो स्थानमा छन् । डबल राउन्ड रोबिन लिगपछि शीर्ष चार स्थानमा रहने टोली प्लेअफमा पुग्नेछन् । पहिलो ७ खेलमा एकमात्र जित्न सकेको पन्जाब अहिले प्लेअफको प्रत्याशी भएर आएको छ ।पन्जाबको सुरुआत राम्रो हुन सकेको थिएन । कप्तान केएल राहुल १५ रनमै आउट भए । मयंक अग्रवाल ५ रनमा रनआउट भए भने तुसार देशपाण्डेलाई एकै ओभरमा २६ रन प्रहार गरेका क्रिस गेल १३ बलमा २९ रन बनाई आउट भए । निकोलस पूरनले २८ बलमा ५३ रन बनाउदै पन्जाबको पतनमात्र जोगाएनन् लगातार जित यात्रालाई पनि जारी राखे । उनले ६ चौका र ३ छक्का प्रहार गरे । पूरनलाई ग्लेन म्याक्सवेलले ३२ रन बनाउँदै राम्रो साथ दिए । म्याक्सवेलले २४ बल खेली ३ चौका प्रहार गरे ।दिल्लीका कागिसो राबाडाले ४ ओभरमा २७ रन खर्चेर १ विकेट लिए । त्यस्तै अक्षर पटेल र रविचन्द्रन अश्विनले ११ विकेट लिए । यी दुई टोली सिजनको पहिलो खेलमा आमने सामने हुँदा दिल्लीले सुपर ओभरमा बाजी मारेको थियो ।यसअघि म्यान अफ द म्याच शिखर धवनले ६१ बलमा अविजित १ सय ६ रन बनाए पनि दिल्लीको ब्याटिङ खुल्न सकेन । उनले १२ चौका र ३ छक्का प्रहार गरे । पृथ्वी श ७, कप्तान श्रेयस ऐर र ऋषभ पन्त समान १४, मार्कस स्टोइनिस ९ र सिमरन हेटमायर १० रनमा आउट भए । पन्जाबका मोहम्मद सामीले ४ ओभरमा २८ रन खर्चेर २ विकेट लिए ।"
गुल्मीमा रंगशाला निर्माण धमाधम,"(गुल्मी)  इस्मा गाउँपालिका६ रामडलचौरमा अन्तर्राष्ट्रिय मापदण्डअनुसारको रंगशालाको मैदान निर्माण सम्पन्न भएको छ । दुबो रोपेर मैदानलाई हरियाली बनाइएको छ । नेपालका प्रथम सहिद लखन थापाका नाममा १ सय ५ मिटर लम्बाई र ६८ मिटर चौडाइको रंगशाला निर्माणको काम धमाधम भएको हो । पहिलो चरणको काम मैदान निर्माण गरी दुबो रोपेर हरियाली भएपछि अब प्यारापिट निर्माण सुरु गर्न लागिएको छ । फिल्ड निर्माण गर्न ५ करोड खर्च भएको छ । सदरमुकाम तम्घासबाट २० किमि टाढा उक्त रंगशालामा ७ हजार दर्शन अट्ने बनाइँदै छ । फिल्डमा वाल उठाउने काम पनि सकिएको छ । दसैंपछि दोस्रो चरणमा प्यारापिट निर्माणको काम सुरु गरिने निर्माण व्यवसायी मिलन आचार्यले बताए । गाउँमै अन्तर्राष्ट्रिय स्तरको रंगशाला निर्माण हुने भएपछि स्थानीयवासी दंग छन् । दसैंलगत्तै प्यारापिट निर्माणको काम सुरु गर्ने र तीव्र गतिमा अघि बढाइने आचार्यले बताए । अन्तर्राष्ट्रियस्तरको रंगशाला निर्माण हुँदा गुल्मीका खेलाडी पनि खुसी भएका छन् । रंगशाला निर्माणले दुर्गम गाउँको विकाससँगै यस क्षेत्रको आर्थिक गतिविधिमा परिवर्तन हुने इस्मा गाउँपालिका६ का वडाध्यक्ष हीराबहादुर जीसीले बताए । खेलकुद प्रतियोगिता सञ्चालनमा आएपछि खेलाडीसँगै दर्शक पनि भित्रिने भएकाले उनीहरूका लागि खानाबस्न होमस्टे निर्माण गर्न लागिएको उनले बताए । ठूला खेल प्रतियोगिता सहरमा मात्रै नभएर गाउँमा समेत गर्ने उद्देश्यले परीक्षणका लागि रंगशाला निर्माण गर्न लागिएको हो । गाउँमा सुन्दर हरियाली र प्राकृतिक मनोरम दृश्यसँगै खेल गतिविधि सञ्चालन गर्ने उद्देश्य राखिएको छ । साथै रंगशाला निर्माण गरेर खेलाडी उत्पादनसँगै खेल पर्यटक भित्र्याउने र गाउँलाई पर्यटकीय स्थलमा विकास गरिने लक्ष्य रहेको जिल्ला खेलकुद विकास समितिका अध्यक्ष कृष्ण भण्डारीले बताए । ठूला खेल प्रतियोगितामा भाग लिन गाउँका खेलाडीलाई अवसर मिल्दैनथ्यो, अब गाउँमै खेलाडी उत्पादन हुनेछन्, उनले भने । बहुवर्षीय योजना भएकाले प्यारापिट, बहुउद्देश्यीय कभर्डहल र पौडी पोखरी निर्माण गरेपछि अन्तर्राष्ट्रिय मापदण्डअनुसारका संरचना हुने यो पहाडी जिल्लाको पहिलो रंगशाला हुने राष्ट्रिय खेलकुद परिषद्का प्राविधिक माधव देवकोटाले बताए । रंगशाला निर्माणको काम अभियान निर्माण सेवा कालीकोटे कम्पनीले गरिरहेको छ । पहाडी जिल्लाको ग्रामीण भेगमा पहिलोपल्ट रंगशाला बन्दैछ । अन्तर्राष्ट्रिय स्तरको रंगशाला भएकाले सबै खेलकुद प्रतियोगिता सञ्चालन हुने उनले बताए । अन्तर्राष्ट्रिय स्तरको रंगशाला बन्नु गुल्मी जिल्लाकै लागि गौरवको कुरा भएको देवकोटाले बताए । रंगशालाअगाडि ठूलो दह छ । गाउँमा अन्तर्राष्ट्रियस्तरको रंगशाला बन्नु खुसीको कुरा भएको बताउँदै रंगशाला नजिकै ठूलो दहलगायतका पर्यटकीय संरचना निर्माण हुने इस्मा गाउँपालिका अध्यक्ष लक्ष्मणबहादुर विष्टले बताए । संघीय सरकारले रंगशाला निर्माण गरेपछि गाउँपालिकाले ठूलो ताल निर्माण गर्ने योजना उनले सुनाए । रंगशाला निर्माणपछि इस्मालाई पर्यटक र उत्पादनबाट आत्मनिर्भर बनाइने उनले बताए ।"
लगातार शतकमा धवनको कीर्तिमान,"शिखर धवन आईपीएलमा लगातार दुई शतक बनाउने पहिलो खेलाडी बनेका छन् । उनले मंगलबार पन्जाबविरुद्ध अविजित १ सय ६ रनको इनिङ्स खेले । धवनले अघिल्लो खेलमा चेन्नई सुपर किंग्सविरुद्ध अविजित १ सय १ रन बनाएका थिए । १२ वर्षको आईपीएल इतिहासमा यसअघि कुनै खेलाडीले लगातार दुई शतक बनाएका छैनन् । रोयल च्यालेन्जर्स बेंग्लोरका विराट कोहलीले सन् २०१६ को संस्करणमा चार शतक बनाएका थिए, तर उनले पनि लगातार दुई शतक बनाउन सकेका थिएनन् । सम्भवतः धवनको अबको नजर कोहलीको त्यही चार शतकको कीर्तिमानप्रति केन्द्रित हुनेछ । दिल्लीे यस प्रतियोगितामा अझै ४ देखि ७ खेल खेल्ने छ । क्रिस गेलले सन् २०११ मा बेंग्लोर, हासिम अमलाले २०१७ मा पन्जाबबाट, शेन वाट्सनले २०१८ मा चेन्नईबाट खेल्दै एकै संस्करणको आईपीएलमा दुई शतक बनाए पनि लगातार दुई शतकको कीर्तिमान धवनले मात्र कोर्न सकेका हुन् । संयोग के छ भने धवनले यसअघि आईपीएलमा कहिल्यै शतक बनाउन सकेका थिएनन् । पछिल्लो दुई सिजन दिल्लीबाट खेल्दै आए यता उनको भाग्य फेरिएको छ । आईपीएलमा १ सय ६८औं खेल खेल्दै उनले अघिल्लो खेलमा शतक बनाएका थिए । युएईमा जारी आईपीएलमा उनको ब्याटको सुरुआत सुस्त गतिमा भएको थियो । पन्जाबसँगको पहिलो खेलमा उनी शून्यमा आउट भएका थिए । त्यसपछि उनले चेन्नईविरुद्ध ३५, सनराइजर्स हैदराबादविरुद्ध ३४, कोलकाता नाइट राइडर्सविरुद्ध २६ र बेंग्लोरविरुद्ध ३२ रनको इनिङ्स खेलेका थिए । राजस्थान रोयल्सविरुद्ध ५ रनमै आउट भएयता उनको प्रदर्शन अकासिएको छ । पछिल्ला चार खेलमा उनले कम्तीमा अर्धशतक बनाएका छन् । मुम्बई इन्डियन्सविरुद्ध अविजित ६९ रन बनाएका उनले राजस्थानविरुद्ध ५७ रन जोडेका थिए । त्यसपछि लगातार दुई शतक बनाउँदै उनले इतिहास रचेका हुन् । उनी पछिल्ला चार खेलमध्ये तीनमा अविजित छन् । लगातार दुई शतकसँगै उनी जारी आईपीएलमा सर्वाधिक रन बनाउने सूचीमा दोस्रो स्थानमा आएका छन् । ३४ वर्षे यी देब्रेहाते ओपनिङ ब्याट्सम्यानले १० खेलमा झन्डै १ सय ५० को स्ट्राइक रेटमा ४ सय ६५ रन बनाइसकेका छन् । उनको औसत पनि ६६ भन्दा माथि छ । पन्जाबका कप्तान केएल राहुल ५ सय ४० रनसाथ शीर्षस्थानमा छन् । जारी आईपीएलमा सर्वाधिक रन बनाउनेमा पन्जाबका मयंक अग्रवाल ३ सय ९८ रनका साथ तेस्रो र चेन्नईका फाफ डु प्लेसिस ३ सय ७५ रनसाथ चौथो स्थानमा छन् ।"
चेन्नईले गुमाएको विश्वास,"मुम्बई (रोयटर्स) इन्डियन प्रिमियर लिगकै सर्वाधिक सफल र निरन्तर समान रूपमा राम्रो खेल्ने गरेको चेन्नई सुपर किंग्सले यसपल्ट प्रतियोगितामा आफ्नो टिमले लय समात्ने विश्वास गर्न छाडेको छ ।चेन्नईले अहिलेसम्म खेलेका १० खेलमध्ये सातमा हार बेहोरेको छ । महेन्द्रसिंह धोनीको नेतृत्वमा रहेको चेन्नई यसअघि आफूले खेलेका सबै संस्करणको कम्तीमा प्लेअफ प्रवेश गरेको छ । तर यसपल्ट कोभिड१९ का कारण यूएईमा भइरहेको प्रतियोगितामा चेन्नईको प्रदर्शन लगातार कमजोर छ ।खेल मिलेमतो काण्डका कारण दुई वर्ष प्रतिबन्धसमेत सामना गरेको चेन्नईले तीनपल्ट उपाधि जितेको छ भने अन्य पाँच अवसरमा फाइनल खेलेको छ । यसपल्ट भने लिगमा आफ्ना चार खेलमात्र बाँकी छँदा चेन्नई आठ टिममध्ये सबैभन्दा पुछारमा छ । टोलीले प्लेअफ खेल्ने सम्भावना निकै कमजोर भइसकेको छ । टिममाथि खराब लयमा रहेका बढी उमेरका खेलाडीलाई लगातार खेलाइरहेको आरोपसमेत लाग्ने गरेको छ, तर टिमसँग विकल्प धेरै कम छ ।सोमबार राजस्थान रोयल्सविरुद्धको खेलमा आफ्नो दुई सय आईपीएल खेल खेलेका ३९ वर्षीय धोनीले मानेका छन्, यसपल्टको सिजन टिमको प्रदर्शन आफूहरूले चाहेजस्तो भइरहेको छैन । उनले भनेका छन्, हामीले युवा खेलाडीलाई पर्याप्त मौका दिन सकेका छैनौं । हामीले राम्रा युवा खेलाडी पनि टिममा ल्याउन सकेका छैनौं, त्यसैले हामी बढीभन्दा बढी अनुभवी खेलाडीमै भर पर्नुपरेको छ । अबका दिनमा यो रणनीति फेर्नुपर्नेछ ।प्रतियोगिताअगाडि चेन्नईले राम्रो तयारी पनि गर्न पाएको थिएन । टिमका केही खेलाडी कोरोना भाइरस संक्रमित भएका थिए । यस्तै अनुभवी दुई खेलाडी सुरेश रैना र हरभजन सिंहले व्यक्तिगत कारणले टिम छाडेपछि चेन्नईलाई थप धक्का लागेको थियो । चेन्नईका प्रशिक्षक स्टेफेन फ्लेमिङले थपेका छन्, प्रतियोगिताको अंकतालिका हेर्दा चेन्नईको सम्भावना एकदमै कमजोर र न्युन देखिन्छ । उनले टिमका खेलाडीको आत्मविश्वास पनि कमजोर रहेको स्विकारेका छन् ।"
