शीर्षक,विवरण
यसरी भयो सहमति,"सरकारी वार्ता टोलीका सदस्य तथा आयोगका निर्देशक डा दिलीप शर्मा पनि सहमतिको प्रयासमा जुटेका थिए । सरकारले वार्ता नगरी अनशन मात्र तोड्न आग्रह गरेको भन्दै चिकित्सक संघले आन्दोलनका कार्यक्रमहरू घोषणा गरेको थियो । वरिष्ठ चिकित्सकहरूसहित नागरिक समाजका अगुवाहरूले पनि सत्याग्रहीको जीवनरक्षाका लागि अपिल गरेका थिए । दुई पक्षीय वार्ता टोलीबीच बिहीबार नै सहमतिको खाका तयार भइसकेको थियो । डा शाहको पहलमा प्रधानमन्त्री र डा केसीसँग समन्वय गरेर सहमतिपत्रलाई अन्तिम रूप दिइएको वार्ता टोलीका एक सदस्यले जनाए । शनिबार राति शिक्षण अस्पतालमा वार्ता टोली डाकेर सहमतिमा हस्ताक्षर गरियो । शिक्षामन्त्रीसहितको टोलीलाई भने प्रधानमन्त्री ओलीले नै कोरोनाका बेला वार्ता भनेर भुल्ने समय नभएको भन्दै फिर्ता पठाइदिएका थिए । सरकारी टोली एकातिर, केसीको वार्ता टोली अर्कातिर थियो, त्यसलाई प्रधानमन्त्रीसम्म जोड्ने र कन्भिन्स गर्ने काम दिव्या म्यामले गर्नुभयो, डा केसी पक्षीय वार्ता टोलीका एक सदस्यले भने । बुधबार शिक्षा मन्त्रालयले वार्ता टोली गठन गरेको थियो । त्यही दिन डा केसी पक्षको पनि डा जीवन क्षत्रीको नेतृत्वमा वार्ता टोली बन्यो । बिहीबार १० घण्टा वार्ता भयो । त्यतिबेला सहमति उन्मुख रहेको भनिएको थियो । सम्झौताको प्रारम्भिक मस्यौदा तयार पारियो । प्रधानमन्त्रीसँग छलफल गर्ने भनियो । शुक्रबार दिनभर वार्ता हुन सकेन । राति डेढ घण्टा वार्ता भयो । सहमति नभएपछि सरकार बिहीबारको सहमतिबाट पनि पछि फर्केको आरोप डा केसी पक्षको वार्ता टोलीले लगाएको थियो । शनिबार राति बिहीबारकै मस्यौदालाई परिमार्जन गरेर सरकार र डा केसीबीच सहमति भएको हो ।"
संक्रमितको संख्याले दिनहुँ रेकर्ड तोड्दै,"(काठमाडौं)  कोभिड१९ संक्रमणले मुलुकमा दिनहुँ रेकर्ड तोड्न थालेको छ । शनिबार कोरोना संक्रमणको दर हालसम्मकै उच्च भएको छ । १९ हजार ३ सय २० जनाको पीसीआर परीक्षण गर्दा ५ हजार ८ जना (२५९२ प्रतिशत) मा संक्रमण देखिएको हो । शुक्रबार संक्रमितको संख्या १ लाख र कोरोनाकै कारण मृत्यु हुनेको संख्या ६ सय नाघेको थियो । यसअघि बिहीबार संक्रमण दर २२६२ प्रतिशत थियो ।शनिबारको तथ्यांकअनुसार एक सय जनाको कोभिड परीक्षण गर्दा २६ जनामा संक्रमण देखिएको छ । दिनहुँ देखिने संक्रमण अत्यधिक भएसँगै कोभिडको कुल संक्रमण दर पनि वृद्घि भइरहेको छ । शनिबार कुल संक्रमण दर ९०७ प्रतिशत पुगेको छ । बिहीबार उक्त दर ८७१ प्रतिशत थियो । कोभिड संक्रमणको हरेक दिन नयाँ रेकर्ड बन्दै छ, इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डावासुदेव पाण्डेले भने, कोभिड समुदायमा गइसक्यो । आधिकारिक रूपमा प्रमाणित गर्न सेरो प्रिभिलेन्स सर्वेक्षणको प्रतिवेदनलाई पर्खंदै छौं । उपत्यकासहित देशैभर सबै उमेर समूहका व्यक्तिमा संक्रमण देखिएको छ । शनिबार काठमाडौंमा २ हजार १ सय, ललितपुरमा ३ सय ६९ र भक्तपुरमा २ सय ३ जना गरी उपत्यकामा २ हजार ६ सय ७२ जनामा कोभिड संक्रमण देखिएको छ । यो मुलुकभरि देखिएको संक्रमणको ५३३५ प्रतिशत हो । यस्तै मुलुकभर कुल ३० हजार ८ सय १८ सक्रिय संक्रमित रहेकामा काठमाडौं उपत्यकामा मात्रै ५३३५ प्रतिशत अर्थात् १७ हजार ८ सय ८८ सक्रिय संक्रमित छन् । स्वास्थ्य मन्त्रालयका सहप्रवक्ता डासमीरकुमार अधिकारीका अनुसार शनिबार उपत्यकामा देखिएका कुल संक्रमितमध्ये ४०९ प्रतिशत महिला छन् । मुलुकमा कोभिड संक्रमित दोब्बर हुने समय करिब एक महिना देखिएकामा हाल यो समयसमेत घट्दो देखिएको छ । स्वास्थ्य मन्त्रालयले र्यापिड एक्सन प्लान बनाउँदा कोभिड संक्रमण मंसिरसम्म १ लाख ८० हजार पुग्न सक्ने अनुमान गरेको थियो । संक्रमणको गतिअनुसार मंसिरसम्म स्वास्थ्य मन्त्रालयले आकलन गरेको भन्दा बढी संक्रमण देखिने स्थिति आएको छ, डापाण्डेले भने, परीक्षण बढेर पनि संक्रमण बढी देखिएको हो तर अब झन् बढी परीक्षण गर्नुपर्छ । घरमा एकदुई जनालाई कोभिड पोजिटिभ देखिए परिवारका सबै सदस्यले आफूलाई समेत संक्रमण भएको ठानेर १५ दिन आइसोलेसनमा बस्नुपर्ने सुझाव उनले दिए ।अहिले लक्षण नदेखिएका वा सामान्य लक्षण भएका कोभिड संक्रमितहरूले घरबाहिर काममा ननिस्केर र आइसोलेसनमा बसेर अरूलाई संक्रमण हुन नदिने उपाय अपनाउनुपर्छ । हाल लक्षण भएका बिरामी बढेपछि अस्पतालमा शय्या अभाव हुँदै गएको छ । हाल कोभिडले गर्दा देशभर ३ सय ९८ जना सघन उपचारमा छन् । यसअन्तर्गत ३ सय २१ जना आईसीयू र ७७ जना भेन्टिलेटरमा छन् । वाग्मती प्रदेशमा सबैभन्दा बढी अर्थात् १ सय ९६ जना आईसीयू र ५७ जना भेन्टिलेटरमा छन् ।"
कोरोनाबाट २० जनाको मृत्यु,"काठमाडौं (कास) कोरोना संक्रमणबाट शनिबार २० जनाको मृत्यु पुष्टि भएको छ । चितवनको भरतपुर१ का ४७ वर्षीय पुरुषको भरतपुर अस्पतालमा शनिबार साँझ मृत्यु भएको छ । सूचना अधिकारी लीलाधर अधिकारीका अनुसार उनी ज्वरो, खोकी र श्वासप्रश्वासको समस्याले शुक्रबार अस्पताल भर्ना भएका थिए ।सुनसरीको इटहरी५ की ६४ वर्षीया महिलाको विराट मेडिकल अस्पतालमा र मोरङको पथरी शनिश्चरे६ की ९२ वर्षीया वृद्धाको न्युरो अस्पताल विराटनगरमा शनिबार मृत्यु भएको जिल्ला स्वास्थ्य कार्यालय मोरङका प्रमुख ज्ञानबहादुर बस्नेतले बताए । मोरङकै २० वर्षीय पुरुषको पनि मृत्यु भएको छ ।बुटवलस्थित कोरोना विशेष अस्पतालमा रूपन्देहीको शुद्धोधन६ का ५७ वर्षीय र बुटवल१० का ७९ वर्षीय पुरुषको शनिबार मृत्यु भएको अस्पतालका फोकल पर्सन डा सुदर्शन थापाले बताए । तिलोत्तमा३ की ६६ वर्षीया महिलाको शनिबार बिहान बेलझुन्डीस्थित कोरोना विशेष अस्पतालमा मृत्यु भएको छ । उनी उच्च रक्तचाप र मधुमेहको बिरामी रहेको अस्पतालका व्यवस्थापक दोर्ण वलीले बताए ।दाङको घोराही३ लोग्लीका १५ वर्षीय पुरुषको नेपालगन्ज मेडिकल कलेज शिक्षण अस्पताल कोहलपुरमा शुक्रबार मृत्यु भएको छ । असोज १९ गते कोरोना पुष्टि भएपछि उनलाई अस्पताल ल्याइएको स्वास्थ्य कार्यालय बाँकेका कोरोना फोकल पर्सन नरेश श्रेष्ठले बताए । बाँकेको नेपालगन्ज१ धम्बोझीकी ८५ वर्षीया महिलाको भेरी अस्पताल नेपालगन्जमा बिहीबार राति मृत्यु भएको थियो । उनलाई श्वासप्रश्वाससम्बन्धी समस्या थियो । धादिङको नीलकण्ठ९ का ३४ वर्षीय पुरुष र ३१ वर्षीया महिलाको पनि कोरोनाबाट मृत्यु भएको छ । स्याङ्जाको आँधीखोला६ घर भई बुटवल बस्दै आएका ८१ वर्षीय पुरुषको पोखराको गण्डकी मेडिकल कलेजमा शुक्रबार राति मृत्यु भएको छ । उनी मुटु र मिर्गौलाका रोगी थिए । यस्तै, सर्लाहीका ७१ वर्षीय र मकवानपुरका ७७ वर्षी पुरुष, काठमाडौंकी ६८ वर्षीया महिला, ४८ र ९० वर्षका पुरुष, ललितपुरका ४३ र ४९ वर्षीय पुरुष तथा भक्तपुरका ६८ वर्षीय पुरुषको पनि कोरोना संक्रमणबाट ज्यान गएको स्वास्थ्य मन्त्रालयले जनाएको छ ।"
पर्यटनमन्त्री भट्टराई संक्रमित,"काठमाडौं (कास) संस्कृति, पर्यटन तथा नागरिक उड्डयनमन्त्री योगेश भट्टराईलाई कोरोना संक्रमण भएको छ । उनले आफूलाई कोरोना संक्रमण पुष्टि भएको जानकारी शनिबार सामाजिक सञ्जालमार्फत दिएका थिए । सोमबार परीक्षण गर्दा रिपोर्ट नेगेटिभ आए पनि शुक्रबारदेखि हल्का ज्वरो आएपछि शनिबार पुनः परीक्षण गराउँदा रिपोर्ट पोजिटिभ आएको उनको भनाइ छ । हालसम्म आफूलाई हल्का ज्वरोबाहेक अन्य समस्या नदेखिएको उनले बताएका छन् ।"
घरभित्रै संक्रमण हुन नदिन के गर्ने ?,"(काठमाडौं)  घरको एक सदस्य मात्रै कोरोना संक्रमित भए परिवारमै संक्रमण सर्ने जोखिम हुन्छ । बाहिर निस्कने सदस्यले घरमा सावधानी नपनाएका कारण घरबाट ननिस्किएका व्यक्ति पनि संक्रमित भइरहेका छन् । लापरबाहीका कारण घरमा बसेका वृद्धवृद्धा संक्रमणको उच्च जोखिममा परिरहेको सरुवारोग विशेषज्ञ डा शेरबहादुर पुनले बताए । लकडाउनअघि अधिकांश संक्रमणको स्रोत बाहिरका व्यक्ति हुन्थे । लकडाउन नरहेपछि परिवारकै सदस्यबाट बढी रोग सरिरहेको छ, उनले भने, साथीभाइ र आफन्तबाट संक्रमण सर्दैन भन्ने मानसिकता र व्यवहारका कारण घर नै संक्रमणको स्रोत बनिरहेको छ । दिनहुँ संक्रमणदर बढ्नुका धेरै कारणमध्ये घरभित्र जनस्वास्थ्यका मापदण्ड पालनामा हेलचेक्य्राइँ पनि मुख्य रहेको उनले बताए । उनका अनुसार संक्रमितले अहिले लक्षण नदेखिँदै घरका सदस्यलाई रोग सारिरहेका छन् । लक्षण देखिएपछि त सावधानी अपनाइहाल्छन् तर नयाँ अध्ययनले सर्ने तरिका फरक छ भनिरहेको छ, उनले भने, व्यक्ति सतर्क हुनुअघि नै भाइरस शरीरभित्र प्रवेश गरिसकेको हुन्छ, त्यो भनेको लक्षण देखिनुभन्दा तीन दिनअघि नै संक्रमितको सम्पर्कका आएका व्यक्तिमा रोग सरिसक्छ । त्यसपछि सावधानी अपनाउनुको कुनै अर्थ हुँदैन ।अलि अघिको अध्ययनले लक्षण नभएका व्यक्तिबाट कोरोना सर्दैन भनिएको थियो । विज्ञहरूको यसै भनाइलाई आधार मानेर लक्षणविहीन मानिस भीडभाडमा जाने, घरका सदस्यसँग पनि भौतिक दूरी कायम नगर्ने, मास्क नलगाउने जस्ता गतिविधि बढ्न थाले । तर, लक्षण छैन भन्दैमा जनस्वास्थ्यका मापदण्ड नअपनाई बस्दा, हिँड्दा एकै व्यक्तिले धेरैलाई संक्रमण सारिरहेको डा पुनको भनाइ छ । चाडबाड नजिकिँदै गर्दा घरभित्रैबाट संक्रमण फैलिने जोखिम झनै बढेको उनले बताए । पहिले जस्तो सकेसम्म नातेदार भेला भएर टीका लगाउने, भोज खाने त गर्नै हुँदैन । यदि सावधानी नअपनाउने हो भने महामारीले अहिलेको भन्दा डरलाग्दो रूप लिन सक्छ, उनले सुझाए, ठूलाबडाबाट टीकै थाप्ने हो भने मास्क लगाएर, दूरी कायम गरेर भीडभाड नगरी गर्न सकिन्छ ।परिवारमा संक्रमण फैलिनुको मुख्य कारण रोग सर्ने तरिकाबारे मानिस अझै अनभिज्ञ हुनु र लापरबाही गर्नु मुख्य कारण मान्छन्, संक्रामक रोग विशेषज्ञ डा प्रभात अधिकारी । परिवारमा एक जना पोजिटिभ हुनासाथ पालैपालो सबै संक्रमित हुने भइरहेको छ । लक्षण आउनुअघि नै उसले अरूलाई रोग सारिसक्छ, उनले भने, लामो समय शंकास्पदसँग बसेर कुरा गर्नु, सँगै खाना खानु र एउटै शौचालय प्रयोग गर्नु पनि अन्य कारण हुन् । विशेषगरी उपत्यकामा भाडामा बस्ने, छुट्टै सुत्ने कोठा र प्रयोग गर्ने शौचालय नहुने परिवारमा यस्तो समस्या बढी भएको उनले बताए । उनका अनुसार कोरोना संक्रमणको शंका लागेका व्यक्तिको सम्पर्कमा आएकाले क्वारेन्टाइनमा बसेर एक सातापछि पीसीआर परीक्षण गरेर नेगेटिभ रिपोर्ट आएपछि मात्रै घरका सदस्यसँग हेलमेल गर्नुपर्छ । त्यतिन्जेल छुट्टै बसेर खानुपर्छ तर सेवामा वृद्धवृद्धा या दीर्घरोगीलाई खटाउनु हुँदैन, उनले भने, हेरचाह गर्नेले मास्क लगाउने, टाढैबाट कुराकानी गर्ने गरे रोग सर्नबाट धेरै हदसम्म बच्न सकिन्छ । नेपालको सन्दर्भमा होम आइसोलेसन प्रभावकारी नभएका कारण पनि घर नै संक्रमणको मुख्य स्रोत बन्न पुगेको डा अधिकारीको भनाइ छ । घरको संरचना साँघुरो हुने, स्वास्थ्यकर्मीको निगरानी नहुने, सावधानीका उपायबारे कम ज्ञान हुने अथवा नियम पालना नगर्ने आनीबानीले समस्या बढिरहेको छ । सामान्य लक्षण भएका संक्रमितलाई आइसोलेसन सेन्टरमा राख्दा परिवारमा संक्रमण फैलिनबाट जोगाउन सकिन्छ, उनले भने, होम आइसोलेसनमै बस्ने भए पनि स्वास्थ्यकर्मीको नियमित निगरानी हुनुपर्छ तर अभ्यासमा यस्तो छैन ।संक्रमितले घरका अन्य सदस्य बचाउनका लागि सावधानीबाहेक अन्य कुनै उपाय नरहेको डा पुनको भनाइ छ । घरबाहिर हिँडडुल गर्नेले परिवारसँग हेलमेल गर्नु भएन, कुराकानी गर्नैपरे बन्द कोठामा होइन, खुला ठाउँमा बसेर मास्क लगाएर गर्नुपर्छ, उनले भने, खाना खाने, टीभी हेर्ने पनि केही समय सँगै बसेर नगर्दा हुन्छ । कोही संक्रमित भइहालेमा आइसोलेसनमा बस्ने र घरका बालबालिकालाई काखमा खेलाउनेबोक्ने गर्नै नहुने उनको सुझाव छ । संक्रमितले प्रयोग गरेका कुनै पनि सामान अरूले नचलाउने, चलाउनैपरे धोएर घाममा सुकाएर मात्रै प्रयोग गर्दा संक्रमण सर्ने सम्भावना कम हुने उनले बताए ।"
कोरोना अस्पतालमा छैन जनशक्ति,"(भैरहवा)  कोभिड संक्रमणले स्वास्थ्यमा समस्या आएका सिद्धार्थनगर नगरपालिका५ बैंकरोडका सुबोध तुलाचनलाई अस्पताल लैजान कुनै एम्बुलेन्स तयार भएनन् । संक्रमणका कारण उनी १० दिनअघि बेहोस भएर घरमै लडेका थिए । घरनजिकैको सरकारी भीम अस्पतालको एम्बुलेन्स बोलाइए पनि नआएको हो ।जिल्ला अस्पतालका रूपमा रहेको भीम अस्पताललाई प्रदेश सरकारले कोभिड अस्पतालका रूपमा सञ्चालन गर्दै आएको छ । तर, अस्पतालको कथाव्यथा भने फरक छ । कोभिड अस्पतालका रूपमा सञ्चालन गरिए पनि आवश्यकताअनुरूपको स्रोतसाधन र जनशक्ति उपलब्ध छैन । कोभिड अस्पतालका तर्फबाट बिरामीले पाउनुपर्ने सुविधा प्रभावकारी हुन सकेको छैन ।आवश्यक स्रोतसाधन र जनशक्ति नहुँदा अस्पताल सञ्चालनमा निकै समस्या छ, अस्पतालकी मेडिकल सुपरिन्टेन्डेन्ट शकुन्तला गुप्ताले भनिन्, थोरै जनशक्तिले धेरै सेवा दिनुपरेको छ । कोभिडका बिरामी बोक्ने अलग्गै एम्बुलेन्स हुनुपर्नेमा त्योसमेत नभएको उनले बताइन् । अस्पतालमा पहिलाकै एउटा मात्र एम्बुलेन्स छ । त्यो एम्बुलेन्स गर्भवती र सुत्केरी महिलाका लागि मात्र प्रयोग भइरहेको छ । एउटै एम्बुलेन्स कोरोनाका बिरामी र गर्भवती तथा सुत्केरीका लागि तत्कालै प्रयोग गर्न नमिल्ने गुप्ताले बताइन् । अस्पतालमा दिनहुँ १०१२ जना सुत्केरी हुन्छन्, जसमध्ये ३४ जनाको शल्यक्रिया हुने गर्छ । कोभिडका बिरामीलाई उपलब्ध गराइनुपर्ने भेन्टिलेटर र सञ्चालन गर्ने जनशक्तिको पनि उत्तिकै अभाव छ । अस्पतालमा ३ वटामात्र भेन्टिलेटर उपलब्ध छन् । तर, भेन्टिलेटर सञ्चालन गर्ने जनशक्ति स्थायी रूपमा नहुँदा यो सेवा बेलाबेलामा अवरुद्ध हुने गरेको छ । भेन्टिलेटर सञ्चालन गर्न एक जना एनेस्थेसिया चिकित्सक र एक जना असिस्टेन्ट आवश्यक पर्नेमा दुवै जनशक्ति अस्पतालमा स्थायी रूपमा छैनन् । प्रदेश सामाजिक विकास मन्त्रालयले कोरोना अस्पतालका रूपमा सञ्चालन गर्दाको सुरुवाती बेलामा निजी क्षेत्रको युनिभर्सल शिक्षण अस्पतालबाट जनशक्ति मगाएर भेन्टिलेटर सञ्चालन गरेको थियो । युनिभर्सल शिक्षण अस्पतालमै थप जनशक्ति चाहिने भएपछि उनीहरू फर्के । भेन्टिलेटर सञ्चालन हुन नसक्दा बिरामीको मृत्यु हुन थाल्यो भन्दै जनशक्ति उपलब्ध गराइदिन बारम्बार मन्त्रालयमा माग गर्दै आएका छौं, भीम अस्पतालका प्रशासन शाखा प्रमुख गोविन्द ज्ञवालीले भने, मन्त्रालयबाट आउँदै छन् भन्ने आश्वासन पाए पनि अहिलेसम्म आएका छैनन् । अस्पतालले आफ्नै पहलमा भेन्टिलेटर सञ्चालन गर्ने जनशक्ति प्रबन्ध गर्न लागेको उनले बताए ।उक्त अस्पतालमा कोभिडबाहेकका बिरामी दैनिक २ सय ५० जनाको हाराहारीमा आउने गर्छन् । अस्पतालमा स्वीकृत बेड संख्या २५ भए पनि सुत्केरी, आकस्मिक, इन्डोरमा थप्नुपर्ने भएकाले ६८ बेड सञ्चालनमा थियो । कोभिड अस्पतालसमेत सञ्चालन गर्न भनेर २७ बेड थपिएपछि यतिबेला ९५ बेड सञ्चालनमा छन् । तर, जनशक्ति भने पहिला २५ बेडका लागि उपलब्ध गराइएकै संख्यामा छ । त्यसमा पनि सरकारले उपलब्ध गराएको जनशक्तिसमेत पूरा छैन ।अस्पतालका लागि सरकारले मेडिकल सुपरिन्टेन्डेन्टसहित ३ जना विशेषज्ञ (एमडी) र ३ जना अधिकृत तहका चिकित्सकको स्थायी दरबन्दी कायम गरेको छ । जसमध्ये एक जना विशेषज्ञ र एक जना अधिकृत तहको दरबन्दी खाली नै छ । १० जना स्टाफ नर्सको दरबन्दीमा ८ जना छन् । तीन जना अनमी दरबन्दीमा एक जना र ५ जना अहेव तथा हेल्थ असिस्टेन्ट छन् । १६ जना कार्यालय सहयोगी छन् । यही जनशक्तिलाई परिचालन गरेर कोरोना र अन्य बिरामीको उपचार उपलब्ध गराउनुपर्दा जनशक्तिलाई व्यवस्थापन गर्न निकै गाह्रो भइरहेको छ, ज्ञवालीले भने, बिरामीको चाप र अस्पतालमा उपलब्ध बेडअनुरूप प्रभावकारी उपचार सेवा उपलब्ध गराउन अहिलेको जनशक्तिको तेब्बर संख्यामा उपलब्ध हुन जरुरी छ ।"
कतारले माग्यो घरेलु श्रमिक,"(काठमाडौं)  कतारले घरेलु श्रमिकलाई औपचारिक क्षेत्रसरह नै समेटेपछि नेपाल सरकारलाई घरेलु श्रमिक पठाउन पुनः आग्रह गरेको छ । कतारमा घरेलु क्षेत्रमा पुरुष श्रमिकको संख्या ठूलो छ । कतारले पछिल्लो पटक सहजै रोजगारी परिवर्तन गर्न पाउने र न्यूनतम तलब लागू गर्ने प्रावधान घरेलु श्रमिकको हकमा पनि लागू गरेको छ । औपचारिक क्षेत्र जसरी नै घरेलु श्रमिक नेपालबाट ल्याउने कतार सरकारको चाहना छ । कतारी अधिकारीहरूले घरेलु श्रममा लगाएको प्रतिबन्ध हटाइदिन हामीलाई अनुरोध गरेको छ, कतारका लागि नेपाली राजदूत नारदनाथ भारद्वाजले कान्तिपुरलाई भने, हामी यसबारे पुनर्विचार गरिरहेका छौं । कतारमा झन्डै ५० हजार नेपाली श्रमिक घरेलु क्षेत्रमा कार्यरत छन् । उनीहरूको घरेलु श्रमभित्र पर्ने सवारी चालक, भान्से, कृषि (मजरा), बाख्रापालन, उँटपालन, माछा मार्नेमा नेपाली पुरुष श्रमिक कार्यरत छन् । सरकारले कतारसँग घरेलु श्रम क्षेत्रका लागि छुट्टै श्रम सम्झौता नभएको भन्दै श्रम स्वीकृतिमा रोक लगाएको छ । यो नीतिले एक दशकदेखि एउटै रोजगारदातासँग रोजगार सम्बन्ध भएका श्रमिकहरू श्रम स्वीकृति नपाउने भएपछि मुलुक फिर्न पाएका छैनन् ।संसद्को उद्योग तथा वाणिज्य र श्रम तथा उपभोक्ता हित समितिले घरेलु श्रमिक लैजाने देशले ७ वटा सर्त पूरा गरे मात्रै अनुमति दिन सरकारलाई निर्देशन दिइसकेको छ । समितिले नेपालबाट घरेलु श्रमिक लैजाने देशमा घरेलु श्रमिकको सेवा, सर्त र सुविधा सम्बन्धमा छुट्टै र ठोस कानुनी व्यवस्था रहेको हुनुपर्ने, श्रम सम्झौतामा श्रमिकको आधारभूत श्रम अधिकार (पारिश्रमिक, बिदा, सामाजिक सुरक्षा, व्यवसायजन्य सुरक्षा र स्वास्थ्य, कार्यघण्टा, बिमा, अतिरिक्त कामको थप सुविधा) को सुनिश्चितता हुनुपर्ने छ । यस्तै श्रमिकले भोग्न सक्ने समस्या र समाधानको बलियो र प्रभावकारी द्विपक्षीय संयन्त्रको व्यवस्था गरिनुपर्ने, तालिम लिएको हुनुपर्ने, सम्बन्धित मुलुकको भाषामा संवाद गर्न सक्ने, परम्परा, संस्कृति र संस्कारका आधारभूत जानकारी हासिल गरेको हुनुपर्ने, समान काममा समान व्यवहार हुने विषयको पनि सुनिश्चितता, घरेलु श्रमिकमाथि शारीरिक र मानसिक तथा यौनजन्य हिंसा गर्ने स्पोन्सर, मालिक वा परिवारको सदस्यलाई कारबाही गर्ने कानुनी व्यवस्था भएको हुनुपर्ने र सहज तरिकाले परिवार र दूतावासमा सम्पर्क गर्न सक्ने व्यवस्था भएको भएको हुनुपर्ने सर्त राखेको छ । औपचारिक क्षेत्रभित्रै घरेलु श्रमिकलाई समेटिएपछि छुट्टै श्रम सम्झौता आवश्यक नपर्ने कतारी अधिकारीहरूको भनाइ छ । आउँदो मार्चदेखि घरेलु श्रमिकलाई समेत लागू हुने गरी एक हजार रियाल तलब तोकिएको छ । दैनिक रूपमा बढीमा १० घण्टा काम र हप्तामा एक दिन बिदाको प्रबन्ध मिलाइएको कतारको भनाइ छ । कतारको प्रशासनिक विकास, श्रम तथा सामाजिक सुरक्षा मन्त्रालयका अनुसार घरेलु श्रमिकको तलब सुनिश्चित गर्नका लागि बैंकमार्फत नै तलब दिने गरी ५ वर्ष अगाडिदेखि नै तलब सुरक्षा प्रणाली (डब्लूपीएस) लागू गरिएको छ । यो प्रणाली श्रम ऐनले समेट्ने सबै श्रमिकको पारिश्रमिक भुक्तानी अनिवार्य रूपमा गरिनुपर्छ । यसले कहाँकहाँ कानुनअनुसार पाउनुपर्ने न्यूनतम ज्यालाभन्दा कम पैसा दिइएको छ भनेर पहिचान गर्ने छ । घरेलु कामदारसम्बन्धी कानुन (२०१७ को नं १५) अनुसार रोजगारदाताले सहमतिअनुसारको मासिक तलब नदिएमा कतारी रियाल १० हजारसम्मको जरिवाना तिर्नुपर्ने हुन्छ । यो औपचारिक क्षेत्रमा तलब नदिने रोजगारदातालाई भन्दा बढी जरिवाना हो । औपचारिक क्षेत्रमा कानुनको पालना नगरेको खण्डमा सजायस्वरूप प्रत्येक श्रमिकलाई २ देखि ६ हजार कतारी रियालसम्मको जरिवाना तिर्नुपर्ने हुनुका साथै ६ महिनासम्म कारागारको सजाय हुन सक्छ । घरेलु कामदार र श्रम कानुन २००४ को नं १४ ले समेटेका श्रमिकहरूले रोजगार अन्त्य गर्दा र परिवर्तन गर्दा एउटै नियम लागू हुने श्रम मन्त्रालयको भनाइ छ । घरेलु श्रमिकहरूका हकमा ती नियम प्रतिविम्बित गर्ने अद्यावधिक गरिएको रोजगारीको मानक करार ल्याउने तयारी भइरहेको छ । रोजगारको करारमा उल्लेख गरिएका दायित्वहरू पूरा नगरेमा वा घरेलु कामदारसम्बन्धी सन् २०१७ को कानुनको धारा (१६) र (११) मा उल्लेख गरिएका दायित्वहरू पूरा नगरेको खण्डमा घरेलु काम दिने रोजगारदाताले सूचना नदिइकनै र निष्कासन गरेको वर्षका लागि सेवा अन्त्य हुँदा दिइने उपदान नदिएर एकतर्फी रूपमा रोजगारको करार अन्त्य गर्न सक्ने प्रावधान छ । घरेलु श्रमिकसम्बन्धी सन् २०१७ को कानुनको नं १५ को धारा १७ मा खुलाइएको परिस्थितिमा घरेलु कामदारले सेवा अन्त्य हुँदा दिइने उपदान, वार्षिक बिदाको बाँकी रकमका साथै स्वदेश फर्कने हवाई टिकट प्राप्त गर्ने आफ्नो अधिकार नगुम्ने गरी करारको अवधिमा जुनसुकै समयमा पनि एकतर्फी रूपमा सूचना नदिइकनै आफ्नो रोजगारको करार अन्त्य गर्न सक्ने प्रावधान छ । राजदूत भारद्वाजले नेपाली श्रमिकको हितलाई ध्यान दिएर आवश्यक प्रक्रिया अगाडि बढाइने बताए । हाम्रो मुख्य चासो श्रमिकको सुरक्षा र हित हो । यसलाई केन्द्रमा राखेर प्रक्रिया अगाडि बढाउनेछौं, उनले भने ।"
कांग्रेस कार्यसमिति बैठक अनिश्चित,"(काठमाडौं)  कांग्रेस केन्द्रीय कार्यसमितिको बैठक तत्काल नहुने सम्भावना बढेपछि महाधिवेशनदेखि तल्ला तहका अधिवेशनको तालिकामै अन्योल बढेको छ । कोरोना संक्रमणका कारण पार्टीको क्रियाशील सदस्यता वितरण यतिबेला प्रायः ठप्प छ । सदस्यता वितरणले महाधिवेशनको तालिकामै प्रभाव पार्छ । आइतबार बस्ने भनिएको केन्द्रीय कार्यसमिति बैठकका एजेन्डामा पार्टीको संस्थापनइतर पक्षले उठाएका मुद्दाका अलावा महाधिवेशनको तालिका पनि थियो । पूर्वकोषाध्यक्ष रामबाबु प्रसाईंको निधनका कारण स्थगित गरिएको यो बैठक अब कहिले बस्ने टुंगो छैन । यसअघि असोज १९ गते बैठक बोलाइएको थियो । सात केन्द्रीय सदस्यलाई कोरोना पोजिटिभ देखिएपछि बैठक २५ गतेलाई सारिएको हो । यसबीचमा कोरोना संक्रमण घट्नुको साटो बढ्दै गएको छ । आइतबारको केन्द्रीय कार्यसमिति बैठकलाई लक्ष्य गरेर बिहीबार पार्टीले पदाधिकारी र केन्द्रीय सदस्यहरूको पुनः पीसीआर परीक्षण गराएको थियो । कर्मचारी, स्वकीय सचिव, सुरक्षागार्ड र सवारी चालकसमेत गरी १ सय ५१ जनाको पीसीआर परीक्षण गराउँदा थप आठ जनामा संक्रमण देखिएको छ । केन्द्रीय सदस्य रत्ना शेरचन र आमन्त्रित सदस्य जनकलाल कलौनीलाई संक्रमण पुष्टि भएको छ । एक जना कार्यालयकै कर्मचारीलाई पनि संक्रमण देखिएको छ । बैठकमा चिया, पानीको प्रबन्ध गर्ने ती महिला कर्मचारीमै पोजिटिभ देखिएपछि नेताहरू फेरि सशंकित छन् । अन्य धेरैजसो कर्मचारी होम आइसोलेसनमा छन् । यता वरिष्ठ नेता रामचन्द्र पौडेलले आफू होम आइसोलेसनमा बसेको सार्वजनिक गरेका छन् । सामाजिक सञ्जालमार्फत पौडेलले आफ्नो निवासको एक कर्मचारीमा कोरोना पुष्टि भएकाले होम आइसोलेसनमा बस्नुपरेको कारण खोलेका हुन् । कोरोना संक्रमण बढ्दै गएको र नेताहरूसमेत होम आइसोलेसनमा बस्नुपर्ने अवस्था खडा भएको हुनाले दसैंअघि बैठक बस्ने सम्भावना म देख्दिनँ, संस्थापन पक्षीय एक पदाधिकारीले भने ।संस्थापनइतर पक्ष केन्द्रीय कार्यसमिति बैठक बस्नुअघि आफूहरूले उठाएका मुद्दा सम्बोधन हुनुपर्ने पक्षमा अडिग छ । वरिष्ठ नेता पौडेल पक्षको शनिबार बसेको भर्चुअल बैठकले आफूहरूले उठाएको १६ बुँदे माग सम्बोधन हुनुपर्ने र तोकिएकै मितिमा महाधिवेशन गर्नुपर्नेर्लगायतका अडान राख्ने निष्कर्ष निकालेको छ । त्यसका लागि केन्द्रीय कार्यसमितिको बैठकअघि पदाधिकारी, पूर्वपदाधिकारीबीच गत असोज १७ गते बसेको बैठकको निरन्तरता पौडेल पक्षले चाहेको छ । बैठकमै सहभागी दुई केन्द्रीय सदस्यमा संक्रमण पुष्टि भएपछि अनौपचारिक बैठक पनि स्थगन गरिएको थियो । पौडेल पक्षले आफूविरुद्ध लगाएको आरोप चिरेर अघि बढ्न सभापति शेरबहादुर देउवाले १७ गते इतर पक्षसँग अनौपचारिक बैठक राखेका थिए । पौडेल पक्षले क्रियाशील सदस्यता वितरणनवीकरण, केन्द्रीय विभाग, भ्रातृ तथा शुभेच्छुक संस्था, विदेशस्थित जनसम्पर्क कार्यालय लगायतसम्बन्धी माग राखेर असोज १२ गते २७ जनाको हस्ताक्षरसहित पार्टी केन्द्रीय कार्यालयमा ज्ञापनपत्र दर्ता गराएको थियो । महाधिवेशनको मुखमा नेतृत्वले केन्द्रीय विभाग गठन र पार्टीको क्रियाशील सदस्यता वितरणमा विधान मिचेको आरोप पौडेल पक्षले लगाउँदै आएको छ । अन्य राजनीतिक दलबाट आउने नेता तथा कार्यकर्ताका लागि भन्दै प्रक्रिया विपरीत क्रियाशील सदस्यता वितरण गरिएको विषयलाई समेत उसले उठाएको छ । क्रियाशील सदस्यतामा व्यापक धाँधली गरिएको निष्कर्ष शनिबारको भर्चुअल बैठकले समेत निकालेको छ ।वरिष्ठ नेता पौडेलले १६ बुँदे माग सम्बोधन नभईकन आफूहरू अघि बढ्न नसक्ने बताए । यताउता गरेर टार्ने र आफू जोगिएर बस्ने नियत देखिन्छ, पौडेलले कान्तिपुरसँग भने, विधान र पद्धतिका विषयमा गैरजिम्मेवार बन्न मिल्दैन । हामीले उठाएका सबै विषयमा ठोस सम्बोधन हुनुपर्छ । सम्बोधन नहुँदै केन्द्रीय कार्यसमितिको बैठक बोलाए झगडा मात्रै हुन्छ । पहिले अनौपचारिक रूपमै सहमति बनोस् भन्ने हाम्रो चाहना छ ।सहमहामन्त्री प्रकाशशरण महतले भने पौडेल पक्षले उठाएका धेरै मुद्दामा प्रस्ट भइसकेको दाबी गरे । उनका अनुसार अन्य राजनीतिक दलबाट पार्टी प्रवेश गर्नेहरूलाई दिइएको क्रियाशील सदस्यताबारे मात्रै थप प्रस्ट हुन बाँकी छ । पौडेल पक्षले विधान विपरीत क्रियाशील सदस्यतामा दिइएको आरोप लगाउँदै यसले महाधिवेशन निष्पक्ष र स्वतन्त्र हुनेमा शंका गर्दै आएको छ । अन्य पार्टीबाट कांग्रेस प्रवेश गरेकाहरूको समायोजनका लागि पार्टी उपसभापति विमलेन्द्र निधि संयोजक रहेको समितिलाई क्रियाशील सदस्यताको समेत निर्णय लिने अधिकार दिइएको छ । सभापति देउवा र निधिले बोल्न बाँकी रहेकै बेला अनौपचारिक बैठक स्थगित भएको थियो । वरिष्ठ नेता पौडेलले फागुनमै केन्द्रीय महाधिवेशन गर्नुपर्ने बताएका छन् । दुई महिनाभित्र क्रियाशील सदस्यता टुंगो लगाउन सकियो भने डेढ महिनामा केन्द्रदेखि तल्ला तहसम्मका सबै अधिवेशन सकिने रिपोर्ट निर्वाचन समितिले नै दिएको छ, उनले भने, ठूलो कुरा इच्छा शक्तिको हो । सहमहामन्त्री महतले पनि सकेसम्म तोकिएको मितिमा महाधिवेशन गर्न पार्टी सभापति सकारात्मक रहेको बताए । पौडेलजीले फागुनमै हुनुपर्छ भन्दा सभापतिले पनि मलाई केही छैन, गर्न सकिन्छ भने गरौं भन्नुभएको छ, उनले भने, अधिवेशन गराउन नचाहेको, आलटाल गरेको भन्ने होइन । पूर्वमहामन्त्री कृष्णप्रसाद सिटौलाले भने पूर्वनिर्धारित तालिका प्रभावित भइसकेकाले महाधिवेशन तिथि सार्नुपर्ने प्रस्ताव अनौपचारिक बैठकमा राखेका थिए । केन्द्रीय कार्यसमितिको असार २२ गतेको बैठकले महाधिवेशन फागुनमै गर्ने गरी तल्ला तहका अधिवेशन सारेको थियो । जसअनुसार वडा, गाउँनगरपालिका, प्रदेश निर्वाचन क्षेत्र, प्रतिनिधिसभा निर्वाचन क्षेत्र, जिल्ला र प्रदेशको अधिवेशन पुस ६ मा सुरु गरी माघ ६ गतेसम्म सम्पन्न गर्ने कार्यतालिका थियो । क्रियाशील सदस्यताको वितरण, नवीकरण साउन मसान्तभित्र सक्ने र भदौ मसान्तभित्र सदस्यताको सूची केन्द्रमा पठाउने तालिका थियो । यी दुवै काम समयमा नसकिएपछि तालिका संशोधन गर्न आवश्यक रहेको सिटौलाको भनाइ छ । केन्द्रीय कार्यसमितिमा दर्ता भएको १६ बुँदे माग भने सम्बोधन हुनुपर्ने भनाइ सिटौला पक्षको पनि छ । पार्टीभित्र बृहत् रूपमा विश्वासको वातावरण बनाउन विधान विपरीतका जति पनि निर्णय भएका छन्, तिनलाई सच्याएर अघि बढ्नुपर्छ, केन्द्रीय सदस्य गगन थापाले भने, १६ बुँदे मागलाई सम्बोधन नगरी अघि बढ्ने गल्ती सभापतिजीले गर्नु हुँदैन ।"
यौनजन्य हिंसा रोक्न ॅसेफ्टी पिन,केके छन् सुरक्षा रणनीति ? यौनजन्य अपराध नियन्त्रण गर्न सेफ्टी पिन अभियान १४ स्थानमा नागरिक सहायता कक्ष चोकचोकमा सादा पोसाकमा प्रहरीबाट निगरानी टिकट काउन्टरमा कर्मचारीले परिचयपत्र भिर्नुपर्ने लामो दूरीमा दुई जना चालक अनिवार्य सिट क्षमताको आधाभन्दा बढी यात्रु बोके कारबाही राजमार्गमा चालकमाथि मापसे परीक्षण हुने  बढी भाडा असुले ठगीमा मुद्दा
जेठो रानीपोखरीमा बल्ल सुरसार,भक्तपुरको सल्लाघारीस्थित रानीपोखरी पुनर्निर्माणमा खटिएका कामदार । सैनिक इलाकामा रहेको यो पोखरीलाई काठमाडौंको रानीपोखरीभन्दा जेठो मानिन्छ । भूकम्प दिवसका अवसरमा राष्ट्रपति विद्यादेवी भण्डारीले २०७२ माघ २ मा जीर्णोद्धारको शिलान्यास गरे पनि लामो समयपछि भक्तपुर नगरपालिकाको पहलमा काम थालिएको हो । तस्बिर ः इलिट जोशीकान्तिपुर
कारण खुल्यो न अपराधी समातिए,"राजविराज (कास) सप्तरीको तिरहुत गाउँपालिका२ मयनाकडेरीकी ५० वर्षीया दायमनदेवी यादवको हत्या भएको दुई साता बितिसक्दा पनि प्रहरीले आरोपी पक्राउ गर्न सकेको छैन । घटनापछि परिवार र स्थानीय त्रास र शोकमा छन् । हत्याको कारणसमेत अझै खुल्न सकेको छैन । तर, प्रदेश प्रहरी, जिल्ला र इलाका प्रहरी कार्यालय कञ्चनपुरका छुट्टाछुट्टै टोलीले घटनाबारे अनुसन्धान गरिरहेको बताएका छन् ।गत असोज ९ मा दायमनदेवी घरमा एक्लै भएका बेला हत्या भएको थियो । घाँटीमा प्लास्टिकको डोरीले बाँधेर घाँटी थिचिएको अवस्थामा उनको शव फेला परेको थियो । उनको दाहिने आँखा फुटाइएको र दाहिने कानसमेत काटिएको थियो । यस्तो बीभत्स हत्या हुँदा प्रहरीले अपराधी पक्रन नसक्नुले स्थानीयमा त्रास उत्पन्न भएको छ, तिरहुत गाउँपालिकाका अध्यक्ष हेमन्तकुमार बहरखेरले भने, दुई साता बित्यो, प्रहरीको कस्तो अनुसन्धान हो ? न त घटनाको कारण पता लगाउन सक्यो, न अपराधी नै समाउन सक्यो । प्रहरीको अनुसन्धानबाट स्थानीय र परिवार पनि सन्तुष्ट छैनन् ।हत्या गरिएकी दायमनदेवीका श्रीमान् शिवनारायण कौडगियाले गाउँकै केही युवाहरूको समूहले विगतदेखि नै धनमाल लिने सोचका साथ आफूलाई दुःख दिँदै आएको र हत्याको कारण पनि त्यही हुन सक्ने आशंका गरे । उनले प्रहरीले अपराधी पक्रन नसक्दा आफूहरू झन् असुरक्षित भएको सुनाए । इलाका प्रहरी कार्यालय कञ्चनपुरका डीएसपी नरेशकुमार सिंहले घटनापछि केही व्यक्तिलाई सोधपुछका लागि ल्याइए पनि हत्यामै संलग्न भएकाहरू अझै पक्राउ पर्न नसकेको बताए । सूक्ष्म तरिकाले अनुसन्धान भइरहेको छ । तर अहिलेसम्म हत्याको कारण र हत्यारा पक्राउ गर्न सकिएको छैन, उनले भने ।"
नेपालभारत उडानको पहल,"काठमाडौं (कास) सात महिनादेखि बन्द नेपाल र भारतबीच व्यावसायिक हवाई उडान खुलाउनेबारे पहल सुरु भएको छ । संस्कृति, पर्यटन तथा नागरिक उड्डयनमन्त्री योगेश भट्टराई र नेपालका लागि भारतीय राजदूत विनय मोहन क्वात्राबीच शुक्रबार सिंहदरबारमा यसबारे छलफल भएको हो । २०७६ चैत ९ गतेदेखि रोकिएको उडान कात्तिक १ देखि सञ्चालन गर्नेबारे छलफल भएको स्रोतको भनाइ छ ।लकडाउन खुकुलो गरेसँगै नेपालले १ सय ६४ दिनपछि भदौ १६ देखि अन्तर्राष्ट्रिय उडान सञ्चालन गरेको थियो । तर, भारतले अझै अन्तर्राष्ट्रियतर्फ नियमित उडान खोलिसकेको छैन । तीन साताअघि भारतले नेपालमा रहेका आफ्ना नागरिकलाई मात्रै सेवा दिने उद्देश्य राखेर नेपाल सरकारमार्फत नागरिक उड्डयन प्राधिकरणलाई प्रस्ताव पठाएको थियो, प्राधिकरणका एक उच्च अधिकारीले भने, एयर बबल नामकरण गरिएको उक्त प्रस्तावमा नेपाल र भारतले आआफ्ना नागरिकलाई मात्रै हवाई सेवा दिने प्रस्ताव पठाएको थियो । उनका अनुसार भारतले नेपालसहित थुप्रै एसियाली मुलुकमा एयर बबल मोडलबाट नियमित उडान गर्ने तयारी गरिरहेको छ । उक्त प्रस्तावलाई प्राधिकरणले अनुमतिका लागि तालुक निकाय संस्कृति, पर्यटन तथा नागरिक उड्डयन मन्त्रालयमा पठाएको थियो । मन्त्रालयले भारतको उक्त प्रस्तावलाई कोभिड१९ संकट व्यवस्थापन केन्द्र (सीसीएमसी) मा पठाएको थियो ।"
भागशान्तिको खोजीमा हराएको कांग्रेस,"अढाई वर्षअघिको आम निर्वाचनमा जनताले नेपाली कांग्रेसलाई दिएको स्पष्ट सन्देश हो अब प्रमुख प्रतिपक्षी दल बन्नू र सरकारलाई औंला ठड्याइरहनू । तर किन हो, करिब दुई तिहाइ बहुमतको नेकपा सरकारले जति नै चाहिँदोनचाहिँदो गरे पनि कांग्रेसको आवाज खासै कतै सुनिँदैन । गगन थापालगायत एकाध नेताहरूले सरकारमाथि तार्किक ढंगले प्रश्न तेर्स्याउनु केवल अपवाद हो, कांग्रेस पार्टीको मुख्य भूमिकामा रहेका खासखास पदाधिकारीहरू सरकारका कामकारबाहीबारे बिल्कुल चुपचाप छन्, औपचारिक विज्ञप्तिवक्तव्यभन्दा पर उनीहरू कहीँ भेटिँदैनन् । त्यही भएरै, संसद्ले आधा कार्यकाल गुजारिसक्दासमेत मुलुकमा प्रमुख प्रतिपक्षी दल पनि छ भन्ने आभास हुन सकेकै छैन । यो आम धारणा मात्रै होइन, दोस्रोतेस्रो पंक्तिका कतिपय कांग्रेस नेताहरूकै स्वीकारोक्तिसमेत हो । खासगरी पार्टीभित्रकै आरोपअनुसार कांग्रेस सभापति शेरबहादुर देउवाले प्रधानमन्त्री केपी शर्मा ओलीसित संवैधानिक आयोगलगायतका नियुक्तिमा जसरी भागबन्डा खोजेका छन्, त्यसले पनि यस पार्टीलाई आफ्नो मूल भूमिकाबाट च्युत गरिरहेको छ । कांग्रेस नेतृत्वको यो रवैयाले देश प्रमुख प्रतिपक्षविहीनजस्तो मात्रै बनिरहेको छैन, हाम्रो संवैधानिक प्रणालीमाथि नै घन हिर्काउने काम भएको छ ।यसबीचमा विश्वविद्यालयका पदाधिकारीहरूको नियुक्तिको विषय सत्ता र प्रतिपक्षको भागबन्डामै टुंग्याइएको छ । अख्तियार दुरुपयोग अनुसन्धान आयोगलगायत १० आयोगमा रिक्त तीन दर्जनभन्दा बढी पदाधिकारी सिफारिसमा पनि देउवाले आफ्नो हिस्सा खोज्दै आएको बताइन्छ । कतिसम्म भने, भागबन्डाबारे पूर्वछलफल नै नगरिएको भन्दै देउवाले कैयौंपटक संवैधानिक परिषद्को बैठक नै बहिष्कार गरेका उदाहरण छन् । संवैधानिक अंगहरूमा सरकारको छाया नपरोस् भनेर संवैधानिक परिषद्मा प्रधानमन्त्रीका अतिरिक्त प्रधानन्यायाधीश, दुवै सदनका प्रमुख, उपसभामुखलगायत प्रमुख प्रतिपक्षी दलको नेता पनि रहने व्यवस्था संविधानमा गरिएको हो । यसको अर्थ, सम्बन्धित आयोग तथा निकायमा जाने व्यक्तिहरू गुणवत्ताका आधारमा छानिऊन् र सरकारी प्रभावबाट मुक्त रहून् भन्ने हो । सरकार र प्रतिपक्षीको मिलिभगतमा जोसुकै छाने पनि हुन्छ भनेको हुँदै होइन । प्रतिपक्षले पनि नियुक्तिमा आफ्नो हिस्सा दाबी गर्न पाउनुपर्छ भनेर यस्तो व्यवस्था गरिएकै होइन ।निश्चित मापदण्डबिना गोजीबाट लगिएका मान्छेहरू तोकिएको जिम्मेवारीमा सफल नभएको र नियुक्त गर्नेप्रति मात्रै बफादार रहने गरेको अहिलेसम्मको अभ्यासबाट पुष्टि भैसकेको छ । त्यसैले, मुलुकको बृहत्तर हितका खातिर कांग्रेस आफ्नो भूमिकामा स्पष्ट हुनैपर्छ । सरकारका गल्तीहरूमा प्रश्न उठाएर राष्ट्रिय दायित्व पूरा गर्ने कि भागको खोजीमा तैंचुपमैचुप रहने, यो पार्टीले आफ्नो विवेकको परीक्षा दिनैपर्छ । एउटा जिम्मेवार प्रमुख प्रतिपक्षी दलका रूपमा कांग्रेसले निर्वाह गरिरहेको भूमिका आम सरोकारको विषय हो । जसरी सरकारका कामकारबाही प्रश्नभन्दा बाहिर छैनन् र हुनु हुँदैन, त्यसैगरी प्रमुख प्रतिपक्षले खेलेको भूमिकाको पनि उचित समीक्षा हुनुपर्छ । यसको मतलब, कांग्रेसले सरकारका हरेक काममा खोचे थाप्नुपर्थ्योपर्छ भनिएको होइन, रचनात्मक प्रतिपक्षको भूमिका त्यस्तो हुँदा पनि होइन । खालि, सरकारले बाटो बिराइरहँदा र प्रभावकारी काम गर्न नसकिरहेका बेला, त्यसविरुद्ध कांग्रेसले सार्थक खबरदारी गर्न नचुकोस् भन्ने मात्रै हो ।डरलाग्दो यथार्थ के भने, संविधानको मर्मकै अवसान हुने गरी संवैधानिक अंगहरूमा सरकारी छाया परिसक्दा पनि कांग्रेस थोरै पनि चिन्तित देखिँदैन, बरु उल्टो मौन सम्मति जनाइरहेको देखिन्छ । भागशान्तिको राजनीतिबाहेक यसमा अर्को पनि कारण हुन सक्छ विगतमा आफू सरकारमा बस्दाको नालायकी, जसले उसलाई आजपर्यन्त लखेटिरहेको छ । कदाचित् आज सरकारको कुनै लहरो समाउँदा हिजोको आफ्नो पहरो नगर्जिओस् भनेर कांग्रेस नेतृत्व सदैव थर्कमान भइरहेको भान हुन्छ । नत्र सञ्चार माध्यम र सार्वजनिक वृत्तमा सुनिएका जायज प्रश्नलाई देशको प्रमुख प्रतिपक्षी दलले उठाउने हो भने, त्यसको ओज अर्कै हुन्थ्यो । तर कांग्रेस नेतृत्वको ध्यान त्यता कहिल्यै छैन । सरकारलाई औंला ठड्याउनै नसक्नु कांग्रेसको निरीहता मात्रै हुन्थ्यो भने बरु उसलाई बिचरा भन्न सकिन्थ्यो, तर यो मौनता लोभलालच र डरको उपज हो भने त्यो खेदजनक छ ।वास्तवमा, कांग्रेस यतिबिघ्न निदाइरहेको छ कि, देशभित्र गम्भीर बहस हुनुपर्ने बहुधा विषय उसले सञ्चार माध्यम वा सार्वजनिक विमर्शमा आइसकेपछि मात्रै थाहा पाउँछ । त्यसमा पनि कति विषयमा ऊ सरकारलाई नै सजिलो तुल्याउन चुपचाप बसिदिन्छ । त्यसैले, आज सरकार कुनै न कुनै रूपमा स्वेच्छाचारी बाटोमा छ वा जनताका सवालहरूप्रति उदासीन छ भने, त्यसमा सत्ता सञ्चालकको सोच र क्रियाकलाप मात्र होइन, कांग्रेसको निष्क्रिय भूमिका पनि उत्तिकै जिम्मेवार छ । यो पार्टीले सरकारलाई प्रत्यक्ष रूपमै निरंकुश हुन नउकासेको होला तर गर्नैपर्ने प्रश्न पनि नगरिदिएकाले र उल्टो भागशान्तिको खोजीमा शान्त बसिदिएकाले सत्ता सञ्चालकहरूलाई ठूलो सहयोग पुगिरहेको छ ।जनताले पाँच वर्षका लागि सत्ताबाहिर बसेर सरकारलाई हेर भनिसकेपछि कांग्रेसले संवैधानिक परिषद् वा सरकारले गर्ने कुनै पनि नियुक्तिमा भाग खोज्नु कसैगरी युक्तिसंगत हुन सक्दैन । प्रमुख प्रतिपक्षको भूमिका त सम्बन्धित निकायहरूलाई संविधानको मर्मबमोजिम सक्षम बनाउन त्यहीअनुसारको नियुक्ति होस् भन्नेतर्फ केन्द्रित हुनुपर्छ, आफ्ना मान्छे घुसाउनेभन्दा पनि प्रणाली बसाल्नेतर्फ जोड दिनुपर्छ । भागबन्डाकै कारण सरकारको विरोध गर्ने नैतिक धरातल समाप्त हुँदै गएको तथ्यबोध कांग्रेस नेतृत्वले गर्नैपर्छ । लोकतन्त्रको नारा जप्ने दलले लोकतान्त्रिक प्रणालीलाई संकटमा धकेल्ने गरी भागशान्तिमा रमाउनु हुँदैन । खासखास विषयमा आवश्यक प्रश्नहरू गर्न चुकेर केवल सर्वसत्तावादको आरोप मात्र फलाकेर न रचनात्मक प्रमुख प्रतिपक्षको भूमिका पूरा हुन्छ, न त सरकार सच्चिन बाध्य बन्छ । सत्तासित नियुक्तिहरूमा भागबन्डा खोज्दा आफ्नै दलको भूमिका खुम्चिरहेको तथ्यको हेक्का कांग्रेस नेतृत्वले जति छिटो गर्न सक्छ, त्यति नै चाँडो मुलुकमा प्रमुख प्रतिपक्षी दल भएको आभास मिल्नेछ ।"
सहमति अझै टाढा,"१९ औं सत्याग्रहको २७ दिन पार गर्दै गर्दा गोविन्द केसी शिथिल बनिसकेका छन् । प्रधानमन्त्री केपी शर्मा ओलीको व्यवहार हेर्दा यो मरोस् भन्ने चाहेको प्रस्टै देखिन्छ । सरकरी वार्ता टोलीले प्रधानमन्त्री ओलीलाई नसोधी कुनै पनि बुँदामा सहमति गर्न सकेको छैन । सहमतिका नजिक पुगेको भनिएका विषयमा पनि प्रधानमन्त्री ओलीको राय लिन वार्ताटोली अक्षम देखियो । केसीसँग वार्ता चलिरहँदा शिक्षामन्त्री गिरिराजमणि पोखरेलले मोबाइल अफ गरे रे ! यसरी फोन अफ गर्न नौतिकताले दिन्छ ? सरकारी व्यवहार हेर्दा केसीलाई अल्मल्याएझैं लाग्यो । तीन करोड नेपालीको प्रतिनिधित्व गरेर २७ दिनदेखि भोकै लडिरहेका निःस्वार्थ व्यक्तिमाथि सरकारले यो हदसम्मको उपेक्षा गर्नु हुन्थ्यो । कतै व्यापारीको प्रलोभनमा त सरकार फसेको छैन ? जनमतको आधारमा बनेको सरकार जनताप्रति उत्तरदायी हुनुपर्ने हो तर त्यसो हुन सकिरहेको छैन । केसीमाथि सरकारले गरिरहेको व्यवहार अत्यन्तै गैरजिम्मेवारपूर्ण छ । प्रायः एउटै माग राखेर १९ पटकसम्म लडिरहनुपर्ने अवस्थाको सृजना किन भइरह्यो ? नेपालका ठूला भनिएका सबै दलको नेतृत्वका सरकारको पालामा केसी अनशन बसिसके । सत्तामा हुँदा सबै केसीको दुस्मनजस्तो देखिन्छन् । सत्ताबाहिर रहँदा मित्र । केसी हरेकपटक प्रतिपक्षी दलको झोलेजस्ता देखिएका छन् । तर, यथार्थमा उनी कुनै पनि दलसँग आवद्ध छैनन् । न त व्यक्तिगत स्वार्थमा लिप्त नै । दुर्गमका मानिसले पनि सहजै स्वास्थ्यसेवा पाउनुपर्छ र मेडिकल कलेजलाई सहरकेन्द्रित मात्र गर्नु हुन्न भन्ने उनको मागमा खोट देखाउने कुनै ठाउँ छैन ।त्रिवि चिकित्साशास्त्र अध्ययन संस्थानहरूमा वरिष्ठतालाई मिचेर आफ्नालाई डिन नियुक्त गरिन्छ । केसीले यस्तो प्रथालाई सच्याएर प्रक्रियाअनुसार जानुपर्छ भन्दै आएका छन् । यसमा केसीको कुनै स्वार्थ लुकेको छैन र यो माग सरकारले पूरै गर्न नसक्ने पनि होइन । यदि उनको माग सरकारले पूरा गरे जनता खुसी हुने थिए । वरिष्ठ नेताहरूको लगानी विभिन्न मेडिकल कलेजमा रहेकाले पूर्वएमाले पक्षका अधिकांश नेता केसीलाई आँखाको कसिङ्गरका रूपमा हेर्छन् । प्रधानमन्त्री ओली पनि आफ्ना पार्टीका नेताहरूलाई चिढ्याएर केसीको पक्षमा उभिन चाहँदैनन् । कुनै बेला केसीको मागलाई समर्थन गर्ने चिकित्सक दिव्यासिंह शाह यतिबेला वरिष्ठता मिचेर त्रिभुवन चिकित्साशास्त्र अध्ययन संस्थानको डिन नियुक्त भएकी छन् । सोही संस्थानको निर्देशकमा पनि वरिष्ठतालाई मिचेर दिनेश काफ्ले नियुक्त भएका छन् । शाह प्रधानमन्त्री ओलीको निजी चिकित्सक भएका बेला पनि केसीका मागप्रति सरकार सकारात्मक हुन सकेको छैन । डिन नियुक्त गर्नुअघि शाह वरिष्ठताको रोल नम्बर ३३ मा थिइन् । गत बिहीबार केसी र सरकारी पक्षबीच भएको वार्ता शाहको विषयमा आएर रोकियो । वरिष्ठताको आधारमा जिम्मेवारी दिनुपर्छ भन्ने मागका कारण शुक्रबार पनि सहमति हुन सकेन । र, यही मागका कारण सहमति हुने छाँटकाँट देखिँदैन । सुजन देवकोटा, पालुङटार४, गोरखा"
"संक्रमण बढ्यो, सरकारको जाँगर घट्यो","संक्रमित संख्या लाख नाघ्यो समाचारले निकै दुःखी बनायो । मुलुकमा कोरोना संक्रमितको संख्या एक लाख नाघिसकेको छ । २७ हजारभन्दा बढी सक्रिय संक्रमित छन् । दिनैपिच्छे हजारौं संक्रमित थपिइरहेका छन् । लगभग ७ सयको कोरोनाका कारण मृत्यु भइसक्यो । उपत्यकालगायत देशभरिका अस्पतालहरूमा आइसोलसन, आईसीयू र भेन्टिलेटरको अभाव छ । कोराना रोकथामको काम गर्न गठन गरेको कोभिड१९ संकट व्यवस्थापन केन्द्र (सीसीएमसी) यस्तो बेला कता छ भनेर खोज्नुपर्ने स्थिति छ । असोज महिनामा सीसीएमसीको निर्देशक समितिको बैठक एकपटक मात्र बसेको छ । समुदायस्तरसम्म व्यापक रफ्तारमा संक्रमण फैलिरहेछ । तर, मन्त्रिपरिषद्को बैठकमा यो विषयमा छलफल हुँदैन । न त परीक्षण बढाउने विषय सरकारको प्राथमिकतामा परेको छ । जटिल अवस्थाका संक्रमितहरूलाई सहजै अस्पताल पुर्याउन सकिने स्थिति छैन । सरकारको ध्यान महामारीमा खटिनेहरूलाई बिमा र भत्ताको व्यवस्था मिलाउनै सीमित भयो ।हालै स्वास्थ्य मन्त्रालयका प्रवक्ता जागेश्वर गौतमले आदेश दिए बेहोस भए वा बेहोस हुन थाले र सास फेर्न गाह्रो भए मात्र अस्पताल जानू । बेहोस हुने अवस्था कस्तो हुन्छ ? बेहोस भएको अवस्था कस्तो हुन्छ ? सास फेर्न गाह्रो भएको व्यक्तिलाई एम्बुलेन्स कसरी उपलब्ध हुन्छ ? आईसीयू र भेन्टिलेटर खाली नभएको समाचार आइरहेका छन् । स्वास्थ्य मन्त्रालयका प्रवक्ता भने संक्रिय संक्रमितको संख्या २५ हजार नाघेपछि लकडाउन गर्नुपर्छ भनिरहेछन् । अहिले कुनै पनि अस्पताल वा प्रयोगशालामा जानुपर्दा राम्ररी सोधपुछै नगरी पीसीआर रिपोर्ट मागिन्छ । रिपोर्ट दिन नसक्नेहरूलाई ढोकाबाटै फर्काइन्छ । हेमोग्लोबिन, मधुमेह आदिको सामान्य परीक्षण गर्न पनि अस्पतालको ढोकामा अनुनयविनय गर्नुपरेको छ । कोरानाबाहेकका अन्य बिरामीको अवस्था झन् भयावह छ । अस्पताल प्रवेश गर्न ठूलैयुद्ध लड्नुपर्छ । यस्तो विकराल अवस्थामा बेहोस र सास फेर्न गाह्रो भएपछि वा कारोना पुष्टि भएको एक सातापछि पनि लक्षण रहिरहे मात्र अस्पताल जाने आदेश दिइएको छ । यो कस्तो आदेश हो ? के यस्तो आदेश कोरोना महामारीका बेला उपयुक्त छ ? दिनानुदिन संक्रमितको संख्या बढ्दा पनि पीसीआर परीक्षण घटाउँदै एन्टिजन परीक्षण थालिएको छ । नागरिकको ज्यान जोखिममा राखेर सरकार कोरोना महामारीमा मस्त निदाइरहेछ । न कन्ट्याक्ट ट्रेसिङ, न गुणस्तरीय क्वारेन्टिन, आइसोलेसन तथा अस्पताल । यस्त हो भने महामारी रोकथाम गर्न कति वर्ष लाग्छ ठेगान छैन । अन्य देशमा सरकारको लापरबाहीले धेरै नागरिकको ज्यान गएको छ । हाम्रोमा पनि यस्तो नहोला भन्न सकिन्न । सरकारले उपचारकोव्यवस्था नगर्ने तर पुनः लकडाउनलाई नैमहामारी रोकथामको उपाय मान्ने हो भने नागरिकको हालत कस्तो होला ? योभन्दा ठूलो विडम्बना मुलुकका लागि अरू के हुन सक्छ ? गंगाराज अर्याल, पाणिनि८, अर्घाखाँचीिििकोरोना संक्रमण बढेसँगै आईसीयू र भेन्टिलेटर नपाएर अकालमा ज्यान गुमाउनुपर्ने स्थिति छ । अब सरकारको मुख ताकेर कोरोना भाइरसबाट बच्न सकिँदैन । जोगिने हो भने आफैं सचेत हुन जरुरी छ । भाइरसलाई ख्यालख्याल ठान्दा ज्यानै जान सक्छ । स्वास्थ्य सुरक्षाका उपायहरूलाई अवलम्बन गरे मात्र केही हदसम्म बाँचिएला । देशभरि संक्रमितको संख्या लाख नाघिसक्यो । मृत्यु हुनेहरूको संख्या पनि बढिरहेको छ । तैपनि बजारमा भीड घटेको छैन । सार्वजनिक सवारी साधनमा कोचिएर यात्रा गर्न सर्वसाधारण बाध्य छन् । भाडा ५० प्रतिशत बढाउने अनि आधा यात्रु बोक्नुपर्ने सहमति सरकार र यातायात व्यवसायीबीच केही समयअघि भयो । यो सहमति अहिले भंग भएझैं लाग्छ । यस्तो लापरबाहीले भोलि स्थिति भयावह हुन सक्छ । दसैं, तिहार र छठ नजिकिँदै छ । चाडपर्वमा चहलपहल बढी हुने भएकाले कोरोनाको त्रास पनि बढी छ । यसपालि दसैं नमनाउँदा हुन्छ । किनमेल अर्को साल गरौंला । सक्रिय संक्रमितको संख्या २७ हजार पुग्दा पनि सरकारले कुनै ठोस कदम चाल्न सकेको छैन । स्वास्थ्य मन्त्रालयले बेहोस हुनेजस्तो भए वा बेहोस भए मात्र अस्पताल आउनू भनेको छ । यस्तो गैरजिम्मेवारपूर्ण अभिव्यक्ति स्वास्थ्य मन्त्रालयबाट आउनु खेदजनक छ । पुरुषोत्तम घिमिरे, जोरपाटी, काठमाडौं"
डिभोर्स वा नयाँ शीतयुद्धतर्फ ?,"सन् १९७१ देखि सम्बन्ध सामान्यीकरणको सुरुआत हुँदै सन् १९७९ मा औपचारिक कूटनीतिक सम्बन्ध स्थापना गरेका, अहिलेका पहिलो र दोस्रो आर्थिक शक्तिहरू अमेरिका र चीन ४० वर्षयताकै खराब अवस्थामा पुगेका छन् । डोनाल्ड ट्रम्प नेतृत्वको अमेरिकी प्रशासन चीनको विश्वव्यापी प्रभावलाई रोक्ने मात्र होइन, विद्यमान चिनियाँ सत्ता विघटन गराउने रणनीतिमा छ भने चीनचाहिँ आफ्नो प्रभाव कायम गर्दै नयाँ परिस्थितिमा सबैलाई मान्य हुने नयाँ विश्व व्यवस्थाको निर्माणमा लागिपरेको छ । अमेरिकाचीनबीच धेरैले अपेक्षा नगरेको यस किसिमको तनावले सम्बन्धलाई डिभोर्सको अवस्थामा पुर्याउला वा नयाँ किसिमको शीतयुद्धको अवस्था निर्माण होला भन्नेबारे यस आलेखमा चर्चा गर्न खोजिएको छ ।व्यापारयुद्ध हुँदै कोभिड१९ सम्म आइपुग्दा अमेरिकाचीन सम्बन्ध निकै टकरावपूर्ण स्थितिबाट गुज्रँदै छ । अमेरिकी रक्षामन्त्री मार्क इस्परको आरोप छ विश्वव्यापी प्रभाव बढाउने उद्देश्यले चीन सन् २०३५ सम्म सैन्य आधुनिकीकरणलाई करिब पूर्णता दिँदै सन् २०४९ सम्म पहिलो सैन्य शक्ति बन्न चाहन्छ । यो भनेको विश्वको राजनीतिक, आर्थिक एवं सैन्य क्षेत्रमा अमेरिकी प्रभावलाई धेरै पछाडि छोड्दै चिनियाँ प्रभाव हावी हुने अवस्था हो भन्ने उनको दाबी छ । चीनको सैन्य विकासबारे अमेरिकी कंग्रेसलाई बुझाइएको अमेरिकी रक्षा मन्त्रालयको वार्षिक प्रतिवेदन२०१९ ले इस्परकै लाइनलाई पुष्टि गर्दै चिनियाँ सैन्य क्षमता र भावी कार्यक्रमबारे विस्तृत विश्लेषण गर्दै चिनियाँ चुनौतीलाई रणनीतिक एवं वस्तुगत रूपमा सामना गर्न अब ढिलो गर्न नहुने सुझाव दिइएको छ । यसरी हेर्दा चीनको बढ्दो तागत अमेरिकी मूल्यमान्यता र विश्वव्यापी प्रभावका लागि दोस्रो विश्वयुद्धयताकै खतरनाक एवं भयानक हो भन्ने निष्कर्षमा अमेरिकी संस्थापन पुगेको देखिन्छ । कोभिड१९ का कारण सम्बन्धमा बढ्ता चिरा देखिएको भए पनि चीनलाई घरेलु एवं बाह्य महत्त्वपूर्ण क्षेत्रबाट अलग गर्दै लगेर कमजोर बनाउँदै अन्तिममा चीनभित्र सत्ता परिर्वतनको स्थिति निर्माण गर्न अमेरिकी प्रशासन पूर्ण योजनाबद्ध रूपमा रणनीतिपूर्वक लागिपरेको बुझ्न सकिन्छ ।उता अमेरिकी रक्षामन्त्रीको दाबीविपरीत चिनियाँ विदेशमन्त्री वाङ यी भन्छन् चीनको उदयले विश्वको शान्ति, स्थिरता र विकासका लागि योगदान गर्ने हो । आफ्नो विचार र मोडललाई अरू मुलुकमा निर्यात गर्न चीन चाहँदैन । नयाँ शीतयुद्धका सम्बन्धमा विदेशमन्त्री यी को भनाइ छ अहिलेको गहन विश्वव्यापीकरणको समयमा नयाँ शीतयुद्धका लागि कतै ठाउँ खुला छैन र विश्वलाई दुई वा तीन ध्रुवमा विभाजित गर्न अब सम्भव छैन । साथै चीन यस किसिमका गतिविधिहरूमा सामेल हुने वा साथ दिने पक्षमा लाग्दैन ।सन् १९७९ यता अमेरिकाचीन सम्बन्ध विभिन्न स्तरमा निकै घनीभूत हुँदै आएको थियो । विभिन्न अप्ठ्याराका बावजुद सन् २०१९ मा दुई देशको व्यापार ५६० अर्ब डलर छ । व्यापारयुद्ध हुँदै अहिलेको जटिल सम्बन्धमा आइपुग्दा अमेरिकन च्याम्बर अफ कमर्स (चीन) ले हालसालै गरेको सर्भेअनुसार, ८४ प्रतिशत अमेरिकी बिजनेस फर्महरूले चीन छोड्न नचाहेको बताएका छन् । झनै यस वर्ष अमेरिकी फर्महरू एक्सन मोबिल, हनिवेल, टेस्ला, वालमार्ट लगायतले चीनमा लगानी बढाएका छन् । व्यापारयुद्धको मारमा अमेरिकी मध्यम वर्ग एवं न्यून आय भएका किसानहरू बढ्ता परेको अमेरिकी उदार अर्थशास्त्रीहरूको भनाइ छ । व्यापारयुद्धका कारण सन् २०१९ मा प्रतिअमेरिकी परिवार १,२७७ डलर बढ्ता खर्च गर्नुपर्यो, जुन मुलुकभरको हिसाबले ५० अर्ब डलर बराबर हो ।लामो तनावपश्चात् सन् १९७१ मा भएको अमेरिकी राष्ट्रिय सुरक्षा सल्लाहकार हेनरी किसिन्जरको चीन भ्रमण र त्यसको एक वर्षपछि १९७२ फरवरी २१ देखि २८ सम्म भएको राष्ट्रपति रिचार्ड निक्सनको ऐतिहासिक चीन भ्रमण सम्बन्ध सुधारका लागि कोसेढुंगा साबित भएको थियो । त्यो महत्त्वलाई बुझेका निक्सनले भनेका थिए यो हप्ताले विश्वलाई परिवर्तन गरेको छ । त्यसपछि अमेरिकी अध्येतामाझ निक्सन चीन गए भन्ने शब्दावली निकै चर्चित भएको थियो ।वास्तवमा यी दुई देशबीचको सम्बन्ध सामान्यीकरणका लागि सन् १९७२ मा शीर्ष नेताहरूले गरेको शाङ्घाई सम्झौतामा राजनीतिक, आर्थिक एवं सामाजिक फरकपन एवं विविधतालाई स्वीकार गर्दै सहकार्यमार्फत अगाडि बढ्ने प्रतिबद्धता गरिएको थियो । शीतयुद्धको तनावपूर्ण अवस्थामा पनि सन् १९७९ र १९८२ मा गरिएका सम्बन्ध सुधारका महत्त्वपूर्ण सहमतिहरूले सहकार्यलाई नयाँ उचाइमा पुर्याई विश्वको शान्ति र स्थिरतामा योगदान गर्ने दुई मुलुकका नेतृत्वहरूको अठोट थियो ।तर पछिल्लोपटक सम्बन्ध बिग्रँदै जाँदा निक्सन लाइब्रेरीमा आयोजित कार्यक्रममा अमेरिकी विदेशमन्त्री माइक पम्पेओले दिएको चीनविरोधी कडा भाषणले अमेरिकी प्रशासनको वास्तविक रणनीतिलाई छताछुल्ल बनाइदियो । यसै क्रममा ह्वाइट हाउसका पूर्वरणनीतिकार स्टिभ ब्यानलले यतिसम्म खुलासा गरिदिए कोरोना नियन्त्रणमा लागिपरेको वार काउन्सिलको टिमले चिनियाँ कम्युनिस्ट पार्टी (सीपीसी) लाई सत्ताच्युत गर्नसमेत योजना बनाइरहेको छ । उनको भनाइ आएलगत्तै राष्ट्रिय सुरक्षा सल्लाहकार रोबर्ट ओ ब्रायन, एफबीआई डाइरेक्टर क्रिस्टोफर रे, महान्यायाधिवक्ता विलियम वार र विदेशमन्त्री पम्पेओले सीपीसी विश्वकै लागि खतरनाक भएका कारण ट्रम्प प्रशासन सबै उपाय अपनाएर त्यसको सामना गर्न खरो रूपमा लागिपरेको चेतावनीसम्म दिए । यी घटनाक्रमहरूले स्थितिलाई भड्काइरहेकै बेला, जासुसी गतिविधिमा संलग्न रहँदै आएको भन्दै ह्युस्टनस्थित चिनियाँ कन्सुलेट जनरलको कार्यालय गत जुलाईमा बन्द गर्न बाध्य पारियो । त्यसको प्रतिशोधस्वरूप चीनले पनि छेन्दुस्थित अमेरिकी कन्सुलेट जनरलको कार्यालय बन्द गरिदियो । चीनसँगको संघर्षमा अमेरिकाले आधुनिक सूचना प्रविधि, साइबर पावर, आर्टिफिसियल इन्टेलिजेन्स लगायतलाई मुख्य चुनौतीका रूपमा लिएको बुझ्न सकिन्छ । यसका आधारमा अधिकांश अमेरिकी विज्ञले बाहिरबाट अमेरिकाचीन द्वन्द्वका विभिन्न आयाम देखिए पनि खासमा चाहिँ टेकवार नै प्रमुख हो भन्ने गरेका छन् ।फरेन अफेयर म्यागजिनमा प्रकाशित द एन्ड अफ अमेरिकन इलुजन शीर्षक लेखमा अमेरिकी पूर्वउप सुरक्षा सल्लाहकार नाडिया चाड्लोले विश्व व्यवस्था आफूले देखाएको बाटोमा अगाडि बढिरहेको र सबैलाई उदार लोकतन्त्रतर्फ अगाडि बढाउने आफ्नो जिम्मेवारी हो भन्ने लगायतका भ्रममा अमेरिकी प्रशासन जकडिइरहँदा उपलब्धि हुनुपर्ने ठाउँमा पनि नोक्सान हुँदै गएको चेतावनी दिएकी छन् । सबैलाई आफूजस्तै बनाउँछु भन्ने भ्रमले अमेरिका सैन्य आधुनिक प्रविधिको क्षेत्रमा समेत पछि पर्न सक्ने वा कडा चुनौतीको सामना गर्नुपर्ने स्थिति आइसकेकामा उनले सजग गराएकी छन् । विश्वमा विभिन्न शक्तिको उदय भएसँगै अमेरिकाले अझै पनि वासिङ्टन कन्सेन्ससबाट दबदबा कायम गर्छु भन्नु अब सपना मात्र हुने जानकारहरूको भनाइ छ ।चीनसँगको तनावमाझ अमेरिकी इन्डोप्यासिफिक कमान्डका जनरलहरू साइबर आक्रमण, भूउपग्रह ध्वस्त पार्ने प्रविधि, जलपोत लगायतलाई उच्च तयारीमा राख्न लागिपरेको बताइएको छ । केही अमेरिकी सैन्य विज्ञहरू आउँदा केही दशकसम्म चीनसँग बृहत् युद्ध हुने अवस्था सिर्जना हुन नसके पनि ससाना द्वन्द्वहरू कुनै पनि बेला सिर्जना हुन सक्ने भन्दै त्यसका लागि अमेरिकी सेना एवं उसको गठबन्धनलाई तयारी अवस्थामा राख्न सुझाव दिन्छन् । अर्का थरी सैन्य मामिलाका जानकारहरूचाहिँ चीन अमेरिकालाई सीधा सैन्य आधारमा भन्दा राजनीतिक, आर्थिक र प्रविधिमा रणनीतिक रूपमा कमजोर बनाउँदै अमेरिकी शक्तिका प्रमुख आधारहरूलाई निष्प्रभावी बनाउन लागिपरेको छ जुन नेता माओको गाउँबाट सहर घेर्ने रणनीतिजस्तै रहेको टिप्पणी गर्छन् । यो कम क्षतिमा बृहत् लाभ एवं रणनीतिक वर्चस्व कायम गर्ने रणनीति रहेको उनीहरूको भनाइ छ । पेन्टागनको वार्षिक प्रतिवेदनले पनि स्थिति पहिलेभन्दा खराब ढंगले अघि बढ्ने संकेत गरिसकेको छ, जुन सैन्य क्षेत्रमा मात्र केन्द्रित नरहने भन्ने छ ।चीनको नानचिङ विश्वविद्यालयका प्राध्यापक चु फङका विचारमा, मुख्य शक्तिहरू रणनीतिक लाभका लागि आमनेसामने भए पनि स्थितिलाई नियन्त्रणबाहिर जान नदिन उत्तिकै गम्भीर छन् । ताइवान कार्डले अहिलेको चीनलाई साइजमा ल्याउँछु भनेर सोच्नु भ्रम मात्र नभई मूर्खतासमेत हुने चिनियाँ जलसेना विज्ञ ली चिय लगायतको भनाइ छ ।अमेरिकामा राष्ट्रपतिको चुनाव नजिकिँदै गर्दा चीनमुद्दाले पनि महत्त्वपूर्ण स्थान पाएको छ । ट्रम्प चीनविरुद्ध बढ्ता खनिए पनि समग्रमा अबको अमेरिका चीनप्रति नरम हुनै नसक्ने आकलन चिनियाँ पक्षले गरिसकेको छ । आफ्ना प्रतिद्वन्द्वी जोय बाइडेनप्रति लक्षित गर्दै ट्रम्प भन्छन् बाइडेनले चुनाव जिते भने हेर्नुहोला, चीनले अमेरिका कब्जा गर्नेछ । ट्रम्पभन्दा बाइडेन केही नरमजस्ता देखिए पनि अब चीनलाई रोक्ने भन्ने सन्दर्भमा अमेरिकाका सबै पार्टी, प्रशासन एवं बहुमत विज्ञहरूसमेत एकमत भइसकेका छन् । चीनको बढ्दो तागत अमेरिकी वर्चस्वको अहिलेसम्मकै सबैभन्दा कडा चुनौती भएको उनीहरूको निष्कर्ष छ ।चिनियाँ गृह मन्त्रालय अन्तर्गतको एउटा थिंक ट्याङ्कले गत अप्रिलमा राष्ट्रपति सी चिनफिङलाई बुझाएको प्रतिवेदनमा अमेरिका लगायतका केही मुलुकमा चीनविरोधी धार सन् १९८९ यताकै उच्च भएका कारण आवश्यक तयारीसाथ अगाडि बढ्न सुझाइएको थियो । चीन प्रगतिको एक विन्दुमा पुगिसकेपछि अमेरिका ठेगान लगाउँछु भन्ने गरी प्रस्तुत हुन्छ भन्नेमा चिनियाँ नेतृत्व प्रस्ट थियो । तर अमेरिकाको भ्रम के छ भने, उसले चीनलाई अझै हिजोको सोभियत संघजस्तै ठानिरहेको छ । जबकि सोभियत संघको विघटन चिनियाँ नेतृत्वका लागि सबैभन्दा ठूलो पाठ हो । पार्टीको नेतृत्वमा आएसँगै सीले पटकपटक आफ्ना कमरेडहरूलाई यसबारे धेरै बताइसकेका छन् । चिनियाँ नेताहरू सोभियत संघको विघटनमा मिखाइल गोर्वाचोभ मात्र होइन, उनीभन्दा अगाडिका निकिता ख्रुस्चेभ र लियोनिद ब्रेजनेभ पनि उत्तिकै जिम्मेवार रहेको अनि राजनीतिकवैचारिक लाइनबाट स्खलित हुँदा भयावह अवस्था आएको टिप्पणी गर्छन् । आजको चीन अमेरिकालाई हर आयाममा उछिन्ने गरी प्रस्तुत भएको छ । त्यसकारण पनि चीनलाई रोक्ने भन्नेमा अमेरिकीहरू एकमत भए पनि कसरी र कुन तरिकाबाट भन्नेमा अझै द्विविधामा छन् । विभिन्न कारणमध्ये एउटा के हो भने, चीन विश्वमाझ यतिसम्म एकीकृत भएको छ कि, स्वयं अमेरिकी अर्थतन्त्रबाट चिनियाँ लगानी मात्रै फिर्ता ल्याउने हो भने अमेरिकी अर्थतन्त्र कोल्याप्स हुन सक्छ । त्यसकारण पनि डिकोपलिङ तर्फ सोच्नु हुँदैन भन्ने केही अमेरिकी विज्ञको सुझाव छ ।अमेरिकी प्रशासनले प्रमुख चुनौती देखेको सीपीसी चिनियाँ जनतामाझ कतिसम्म लोकप्रिय छ भने, हालसालै एक अमेरिकी संस्थाले गरेको सर्भेमा ९५ प्रतिशतभन्दा बढी चिनियाँहरू सीपीसीको कामबाट निकै सन्तुष्ट रहेको देखिएको छ । बरु महामारीको उचित सम्बोधनमा कमी, चरम राजनीतिक विभाजन, जारी विरोध प्रदर्शन, चरम आर्थिक असमानता, असुरक्षा, अमेरिकीप्रति विश्वमाझ घट्तो लोकप्रियता लगायतले अमेरिकी नेतृत्व, दलहरू र सिंगो प्रशासनप्रति अमेरिकामा असन्तुष्टि निकै बढेर गएको विभिन्न अध्ययनले देखाएका छन् ।ताइवानलाई देखाएर चीनसँग बार्गेनिङ गर्ने अमेरिकी रणनीति करिब असफल भइसकेको छ । राष्ट्रपति सीले ताइवानको मुद्दालाई अब अर्को पुस्ताका लागि छोड्न नसकिने जनाउ दिइसकेका छन् । अमेरिकाको भन्दा विशाल जलसेना भएको चीनसँग पूर्वी र दक्षिणी चिनियाँ समुद्रमा भिडन्तमा जानु अमेरिकाका लागि रणनीतिक रूपले निकै घातक हुने पेन्टागनका अधिकारीहरूले बताइसकेका छन् । यसले गर्दा पनि संकट आइलाग्यो भने ताइवानको खास सुरक्षाका लागि अमेरिका आउँछ भन्नेमा ताइवानी अधिकारीहरूसमेत विश्वस्त छैनन् ।अहिलेको विश्वको केन्द्र अमेरिका होइन । विश्व बहुध्रुवमा प्रवेश गरिसकेको छ । अमेरिकालाई स्विकार्न गाह्रो भए पनि उसले यथार्थ महसुस गरिसकेको छ र सकभर थुसिडिडिज ट्राप को अवस्था नआओस् भन्नेमा सजग छ । समग्र अवस्था विश्लेषण गर्दा, अमेरिकाचीन सम्बन्ध प्रविधि र विश्वप्यापीकरणको एकीकृत सञ्जालले गर्दा डिभोर्स मै जाने खतरा त छैन, तर पहिलेको भन्दा भिन्नै खालको अघोषित नयाँ शीतयुद्धको अवस्थालाई कसैले नकार्न सक्दैन । चीनले नचाहे पनि अमेरिकाकै गतिविधिले ध्रुवीकरणको स्थिति बन्दै गएको छ । यस्तो अवस्थाबाट विश्वमा सन्तुलन कायम गर्न र स्थिरता एवं सहकार्यको अवस्था निर्माण गर्न मुख्य गरी युरोप र एसियाका अन्य शक्तिराष्ट्रले महत्त्वपूर्ण रणनीतिक एवं व्यावहारिक भूमिका निर्वाह गर्न सक्छन् । पछिल्लोपटक चीनको जर्मनी लगायत युरोपेली मुलुकहरूसँग भइरहेको घनीभूत छलफलले यो तथ्यलाई उजागर गर्छ ।शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्स हिमालय स्टडिजका सिनियर रिसर्च फेलो हुन् ।"
यसरी खारेज गरियो शाही आयोग,"श्री५ वीरेन्द्रको वंशनाशपछि नेपालको राजनीति दिनानुदिन ज्यादै अस्थिर बन्दै गयो । २०६१ माघ १९ मा शेरबहादुर देउवा नेतृत्वको सरकार विघटन गरी आफ्नै अध्यक्षतामा श्री ५ ज्ञानेन्द्रबाट मन्त्रिमण्डलको घोषणा भयो । मन्त्रिमण्डलले आफ्ना कार्यक्रम पनि तय गर्यो । त्यसअन्तर्गत प्रभावकारी रूपमा भ्रष्टाचार नियन्त्रण गर्न अधिकारसम्पन्न भ्रष्टाचार नियन्त्रण शाही आयोग गठन गर्ने पनि परेको थियो ।कार्यक्रमअनुसार २०६१ फागुन ५ गते पूर्वप्रशासक भक्तबहादुर कोइरालाको अध्यक्षतामा पाँच सदस्यीय भ्रष्टाचार नियन्त्रण शाही आयोग गठन भयो । आयोगको कामकर्तव्य ज्यादै व्यापक थियो । तस्करी गरेको, राजस्व छलेको, अनियमित ठेक्कापट्टा, कमिसन, कानुनबमोजिम भ्रष्टाचार मानिने कार्यसमेत शाही आयोगको क्षेत्राधिकारको विषयवस्तु थियो । आयोगलाई आफूसमक्ष उपस्थित गराई बयान लिने, प्रमाण बुझ्ने, लिखत मगाउनेलगायत विशेष अदालतका सम्पूर्ण अधिकार प्रयोग गर्न पाउने गरी अधिकार तोकियो ।भ्रष्टाचार नियन्त्रण शाही आयोगले पहिलेको अख्तियार दुरुपयोग निवारण आयोगको जस्तै तहकिकात गर्नेगराउने, मुद्दा दायर गर्ने र दायर हुन आएका मुद्दा सुन्ने अख्तियारी पाएको थियो । शाही आयोगको गठनपश्चात् यसले आफ्नो कामकारबाही सुरु गरेका खबरहरू पत्रपत्रिकामा आउन थाले ।पूर्वप्रधानमन्त्री शेरबहादुर देउवा, पूर्वमन्त्री प्रकाशमान सिंहलगायत धेरै व्यक्तिउपर मुद्दा चलाइयो भन्ने पनि पत्रिकामा आयो । मलाई यस्ता खबरमा त्यति चासो रहँदैनथ्यो । धेरै पत्रिका पढ्ने समय पनि पाइँदैनथ्यो । सीमित समयमा अदालतकै कामकारबाहीका सम्बन्धमा केही खबर भए पढ्न छाड्दिनथेँ । सामान्यतः शीर्षकले जेजति जानकारी दियो, त्यतिमा सीमित रहने मेरो बानी थियो । यसलाई राम्रोनराम्रो दुवै रूपमा लिन सकिन्छ ।अक्सर अदालतहरूमा साउन महिनामा मुद्दा फर्स्योटको लगत काट्ने, नयाँ स्रेस्ता कायम गर्ने आदि कामहरूले गर्दा सामान्यतः न्यायिक कामकारबाही साउन महिनाको दोस्रो हप्ताबाट सुरु हुन्छ । २०६२ साउन २४ मा एक जना न्यायाधीशले हेर्नुपर्ने कामको निमित्त मेरो इजलास तोकिएको रहेछ । मलाई याद छ, त्यस दिन धेरै निवेदनहरू तोकिएका थिए । आठदस निवेदनको सुनुवाइपछि चियाका लागि उठ्ने समय भयो । चिया समयपछि इजलासमा गएँ । अधिवक्ता सन्तोषकुमार महतो इजलाससमक्ष उपस्थित हुनुभयो । सोधेँ, के छ तपाईंको ?उहाँले भन्नुभयो, भ्रष्टाचार नियन्त्रण शाही आयोगलाई निरन्तरता दिन नेपाल अधिराज्यको संविधान, २०४७ को धारा १२७ मा टेकेर श्री ५ बाट २०६२ वैशाख १६ मा जारी आदेश संविधानसँग बाझिएको हुँदा अमान्य घोषित गरी पाऊँ भन्ने निवेदन दर्ता गर्न नमिल्ने भनी रजिस्ट्रारबाट दरपीठ भयो । मेरो रिट निवेदनमा शाही आयोग गठन सम्बन्धमा उठाएका गम्भीर संवैधानिक त्रुटिहरूको सम्बन्धमा सुनुवाइ र उठाइएका संवैधानिक प्रश्नहरूको निरूपण हुनुपर्नेछ ।निवेदन माथिदेखि तलसम्मै पढेँ । उहाँले निवेदनमा उठाउनुभएका संवैधानिक विवादको निरूपण हुनुपर्ने निष्कर्षमा पुगेँ । तुरुन्तै रिट दर्ता गर्न आदेश गरेँ ।ििि२०६२ भदौ तेस्रो हप्तातिर प्रधानन्यायाधीश दिलीपकुमार पौडेल नेपालबाहिर हुनुहुन्थ्यो । उहाँ चौथो हप्ताको आखिरतिर मात्र स्वदेश फर्किनुभयो । संयोगवश, २०६२ भदौ १९ मा मेरो एकल इजलास तोकिएको रहेछ । २०६२ साउन २४ को आदेशपछि दर्ता भएको सन्तोषकुमार महतोको निवेदन धेरैपटक विभिन्न इजलासमा पुगेछ । सुनुवाइ भने नभएको रहेछ । सामान्यतः रिट निवेदन दर्ता भएको तीन दिनभित्र लिखित जवाफ माग गर्नेनगर्ने टुंगो लगाउने गरिन्छ । तर, यो निवेदन सुनुवाइको निमित्त दर्ता गर्न प्रशासनले इन्कार गरेपछि इजलासबाट गम्भीर संवैधानिक प्रश्न समावेश भएको र सो प्रश्नको निरूपण हुनुपर्ने देखी दर्ता गर्ने आदेश भएको थियो । २०६२ साउन २६ मा दर्ता भएको रिट झन्डै एक महिनासम्म धेरैपटक पेसी चढ्दै थन्किँदै गरेको रहेछ ।मिसिल हेर्दै जाँदा र कानुन व्यवसायीको बहसबाट पनि केही समयअघि मात्र राजीव पराजुलीको हकमा सञ्जीव पराजुलीको यही विवादको विषय समावेश भएको बन्दी प्रत्यक्षीकरणको निवेदन दर्ता भएको थाहा भयो । सामान्यतः बन्दी प्रत्यक्षीकरण नागरिकको मौलिक हकको विषय भएका कारण यस्ता निवेदनउपरको कारबाहीमा अदालत प्रशासन एवं इजलास केही उदार रहने परिपाटी छ । बन्दी प्रत्यक्षीकरणको निवेदन भएको र सन्तोषकुमार महतोको निवेदनमा भएको पूर्वआदेशका कारण राजीव पराजुलीका हकमा लिखित जवाफ मगाउने कार्य भइसकेको रहेछ । तर, सन्तोषकुमार महतोको निवेदनको माग श्री ५ महाराजाधिराजबाट भ्रष्टाचार नियन्त्रण शाही आयोगलाई निरन्तरता दिने गरी भएको आदेश बदर गरी पाऊँ भन्ने मागका कारण लिखित जवाफ मगाउन सायद हिम्मत नगरेजस्तो लाग्यो ।हुन पनि हो, राजा या राजाका भारदारहरूको वक्रदृष्टि पर्यो भने दुःख पाइने सम्भावना हुन्थ्यो । यो निवेदनमा लिखित जवाफ मगाउनकै निमित्त बुझिरहनुपर्ने खास कुरा भने केही थिएन । कानुन व्यवसायीको उपस्थिति निकै थियो । निवेदनमा उल्लेख भएबाहेकका संवैधानिक कुरा केही रहेछन् कि, त्यो सुन्नु थियो । इजलासको आग्रहअनुसार कानुन व्यवसायीहरूले बहस चाँडै सक्नुभयो, लिखित जवाफ मगाउनुपर्ने आधारसहित ।राजीव पराजुलीको बन्दी प्रत्यक्षीकरणको निवेदन कारण देखाऊ आदेशको साथ बन्दीको हकमा विचार गर्नुपर्ने भएकाले २०६२ भदौ २३ मा सुनुवाइको समय तोकिएको हुँदा शाही आयोगसम्बन्धी रिट पनि कारण देखाऊ आदेशसहित २०६२ भदौ २३ मै सुनुवाइका लागि पेस गर्न आदेश जारी भयो ।आदेशबमोजिम समयमै लिखित जवाफ पनि परेछ । सुनुवाइको निमित्त निवेदनहरू पनि पेसीमा चढेका रहेछन् । २०६२ भदौ २३ मा प्रधानन्यायाधीश दिलीपकुमार पौडेल नेपालबाहिर हुँदा उहाँबाहेकका वरिष्ठताका क्रमले पाँच जना न्यायाधीश केदारप्रसाद गिरी, म, रामनगिना सिंह, अनुपराज शर्मा र रामप्रसाद श्रेष्ठको विशेष इजलास गठन भई सुनुवाइ सुरु भयो ।निवेदन सुनुवाइको क्रम २०६२ भदौ २३ देखि मंसिर २९ सम्म जम्मा १७ दिन चल्यो । निवेदकका तर्फबाट १५, विपक्षीका तर्फबाट २२ र एमिकस क्युरीका रूपमा दुई जनाले बहस गर्नुभयो । नेपालको न्यायिक इतिहासमा धेरै कानुन व्यवसायीले र लामो समयसम्म बहस गरेकामध्येको मुद्दा हो यो ।प्रधानन्यायाधीश दिलीपकुमार पौडेल विदेश भ्रमणबाट फर्किएपछि कानुनमन्त्री निरञ्जन थापाले प्रधानन्यायाधीशलाई दबाब दिन थाल्नुभएछ । प्रधानन्यायाधीश पौडेल दबाबलाई प्रतिरोध गर्नै सक्नुहुन्थेन ।बहस सुरु भएपछि मैले दरपीठ बदर गरी दर्ता गर्न आदेश दिएको र कारण देखाऊको आदेश पनि जारी गरेको कारण शाही आयोगअनुकूल आदेश जारी हुँदैन कि भन्ने शंका रहेछ क्यारे ! यसैले होला, एक दिन मलाई प्रधानन्यायाधीश पौडेलले आफ्नो च्याम्बरमा बोलाउनुभयो । म गएँ । उहाँले शाही आयोगकै कुरा गर्न थाल्नुभयो, राजाले केही सुधार गर्न खोजिबक्सेको छ । तपाईंको सहयोग चाहिएको छ । तपाईंले सहयोग गर्नुहोस् । तपाईंलाई पनि केही हुन्छ । उहाँले यति भन्नासाथ म आकाशबाट खसेजस्तै भएँ । म जिल्ला अदालतदेखि सर्वोच्च अदालतको न्यायाधीश हुँदासम्म प्रधानन्यायाधीश, न्यायाधीश, आफ्ना साथी कसैको पनि मुद्दामामिलामा सिफारिस सुन्नुपरेको थिएन । दिलीपजीमा कसरी यो हिम्मत आयो ? कहीँबाट ज्यादै दबाब पर्यो होला भन्ने मनमनै लाग्यो । मैले सबैलाई दिने गरेको उत्तर उहाँलाई पनि दिएँ, म कालोलाई सेतो भन्न सक्तिनँ । मैले मात्र पनि केही गर्ने हैन । बहस हुँदै छ । हेरौँ, के हुन्छ ?मलाई ज्यादै खल्लो लाग्यो । प्रधानन्यायाधीशजस्तो व्यक्ति मुद्दा सिफारिस गर्छन् भने यो देशको न्यायपालिकाको भविष्य कस्तो होला ? दिलीपजीले आर्थिक चलखेल गरी इन्साफमा बेहिसाब गर्नुभयो भन्ने कहिल्यै सुनेका थिएनौं । तथापि, यस मुद्दामा मलाई जे भन्ने प्रयास गर्नुभयो, त्यो प्रधानन्यायाधीशको निमित्त सुहाउने काम थिएन । मसँग सुनुवाइको निमित्त सँगै रहेका अरू न्यायाधीशलाई केही भन्नुभयो वा भएन, मैले कसैलाई सोधिनँ । सायद अरूलाई मनाउन सक्छ भन्ने विश्वास उहाँमा परेछ !यो कुरो यतिमै टुंगिएन ।नेपाल अधिराज्यको संविधान, २०४७ को व्यवस्थाअनुसार न्यायपरिषद् न्यायाधीशहरूको नियुक्ति, सरुवा र अनुशासनसम्बन्धी कारबाही, बर्खास्ती र न्याय प्रशासनसम्बन्धी सिफारिस वा परामर्श दिन निर्माण गरिएको संस्था हो । परिषद्मा प्रधानन्यायाधीश पदेन अध्यक्ष, न्यायमन्त्री, वरिष्ठताको क्रमअनुसार सर्वोच्च अदालतका दुई वरिष्ठ न्यायाधीश पदेन सदस्य, श्री ५ बाट तोकिएको कुनै विशिष्ट कानुनविद् सदस्य रहने व्यवस्था थियो । यो व्यवस्थाअनुसार केदारप्रसाद गिरी र म परिषद्को पदेन सदस्य थियौं । भैरवप्रसाद लम्साल विशिष्ट कानुनविद्का रूपमा नियुक्त हुनुभएको थियो ।एक दिन बेलुकी छ बजेपछि प्रधानन्यायाधीश निवास, बालुवाटारबाट मलाई श्रीमतीसहित बोलाइयो । खानाको व्यवस्था पनि छ भनिएको थियो । त्यस बखत न्यायपरिषद्को बैठक गर्नुपर्ने जरुरी कुरा देखिएको थिएन । तापनि, केही पर्यो होला भन्ने लाग्यो ।बोलाएको समयमा पुग्न ड्राइभरका कारण केही ढिलो हुन पुगेछ । म पुग्दा मन्त्री निरञ्जन थापा, केदारप्रसाद गिरी र भैरवप्रसाद लम्साल आइसक्नुभएको रहेछ । त्यहाँ पुगेको करिब पन्ध्र मिनेटसम्म पनि बैठक वा भेलाको प्रयोजन प्रधानन्यायाधीशले प्रस्ट पार्नुभएको थिएन । आफूलाई उकुसमुकुस लाग्यो । मुख फोरेरै सोधेँ । उहाँले सामान्य छलफल हो भन्नुभयो । मलाई प्रधानन्यायाधीशले खाना खान मात्र बोलाउनुभएको रहेछ भन्ने लाग्यो ।लम्सालजी जानुभएपछि प्रधानन्यायाधीश पौडेल केदारप्रसाद गिरी र मलाई बैठकमा छाडी आफू तलमाथि गरी कुराकानी गर्ने मौका मिलाइदिनुहुन्थ्यो । यही मौका छोपी थापा शाही अयोगको सम्बन्धमा मतिरै हेरी कुरा अगाडि बढाउनुहुन्थ्यो । उहाँको शारीरिक भाषा यस्तो थियो, मानौँ गिरीजीसँग उहाँको कुरा भइसकेको छ । उहाँको कुरा थियो, राजालाई सहयोग गर्नुपर्यो ।मैले जसलाई पनि भन्ने गरेको कुरो त्यही थियो, कालोलाई सेतो भन्न सकिँदैन । निवेदनको सुनुवाइ हुँदै छ । के हुन्छ, भन्न सकिन्न । सबै जिज्ञासुलाई मेरो यही जवाफ रहन्थ्यो । मन्त्रीजीलाई पनि यही जवाफ दिएँ । मन्त्रीजी जुन रूपमा प्रस्तुत हुनुभएको थियो, त्यसबाट के बुझिन्थ्यो भने शाही आयोग गठन र यसको आवश्यकता तथा औचित्यबारे श्री ५ लाई सल्लाह दिने प्रमुख व्यक्तिमध्ये उहाँ हुनुहुँदो रहेछ । अन्यथा भयो भने आफूलाई गाल पर्छ भन्ने ठानेर शाही आयोग कायम गराउन लाग्नुभएको रहेछ ।गलाउन सकिएन भन्ने ठानेर होला, दुईचार दिनपछि अरू चाल देखा पर्न थाले । सैनिक तथा निजामती सेवाका माथिल्ला पदाधिकारीको सिफारिसमा पनि तीव्रता आउन थाल्यो ।मैले यहाँ यो प्रसंग स्मरण गर्नुको खास कारण हामीकहाँ न्यायिक स्वतन्त्रताको स्थिति अगाडि राखिदिनु हो । न्याय स्वतन्त्रतापूर्वक सम्पादन हुनुपर्छ । न्यायाधीशको विवेकबाट न्याय निःसृत हुनुपर्छ । जिम्मेवारी पूरा गर्दा कुनै अवरोध वा बिघ्न नआओस् भन्ने हेतु न्यायाधीशलाई स्वतन्त्र राख्न प्रयास गरिएको हुनुपर्छ । न्यायाधीशको स्वतन्त्रतामा आँच आउन सक्ने सम्भावनातर्फ कानुनले बलियो पर्खाल लगाएको हुन्छ । न्यायाधीशको स्वतन्त्रताको संरक्षण गर्नु प्रधानन्यायाधीशको पनि कर्तव्य हुन्छ । यहाँ भने स्वयं प्रधानन्यायाधीश आफ्नो कर्तव्यविपरीत न्यायाधीशका स्वतन्त्रताको पर्खाल भत्काई न्यायिक प्रक्रियालाई खाडलमा हाल्ने कार्यमा संलग्न हुनुभयो । यो स्वतन्त्र न्यायपालिकाका हिमायतीहरूको निमित्त ज्यादै दुःखलाग्दो कुरो थियो ।िििकानुन व्यवसायीहरूको लामो बहस मंसिरको आखिरतिर सकियो । निर्णय कहिले सुनाउने भनेर छलफल भयो । केही साथीहरूले तयारीका निमित्त समय माग्नुभयो । यो सामान्य प्रक्रिया नै हो । त्यहीअनुसार २०६२ फागुन १ मा निर्णय सुनाउने तय भयो ।विषयवस्तुको जटिलतालाई हेरेर लिखित फैसला नै सुनाउने भइयो । फैसला लेख्ने जिम्मा सबैको सहमतिमा मैले लिएँ । माघको आखिरी हप्ता मेरै निवासमा विवादको विषयवस्तु, त्यससँग सम्बन्धित संविधान र कानुनमा धेरै लामो छलफल भयो । मैले तयार गरेको फैसलाको निष्कर्ष, निष्कर्षको आधार र कारणमा दुई जना न्यायाधीशको विमति भएन । अरू दुई जनाको सामान्य कुरामा द्विविधा थियो । सामान्य छलफलपछि उहाँहरूको पनि सहमति रहन पुग्यो । केही नमिलेका भाषा मिलाइयो । एकमतको फैसलाको अन्तिम रूप तयार भयो ।मेरो जीवनमा मुद्दामामिलाको कारबाहीमा आफूलाई कहिल्यै असुरक्षित महसुस गरेको थिइनँ । मन्त्री, सैनिक र अन्य केही पदाधिकारीले यो मुद्दामा खुबै चासो राखेका थिए । त्यसैअनुसार दबाब पनि । मलाई मुद्दाकै सिलसिलामा राजासँग दर्शनभेट गराउने प्रस्ताव पनि ल्याइयो । मेरा निमित्त त्यो स्वीकारयोग्य थिएन । यी सब कुराबाट मुद्दाको निर्णयपश्चात् कतै मेरो जीउज्यानमै खतरा त आउने हैन भन्ने शंका पनि उब्जन थालेको थियो । यस्तो कुराले परिवारको शान्तिलाई खलबल्याउँछ भनी यस कुराको आभास श्रीमती शक्तिलाई पनि दिएको थिइनँ ।निर्णय सुनाउने दिन पनि आयो, २०६२ फागुन १ ।सदाझैँ म खाना खाई अदालत जान तयार भएँ । मेरो लुगा ठीक गरिदिने कार्यमा सदाझैँ शक्तिले सहयोग गरिन् । जान लाग्दा शक्ति अगाडि नै थिइन् । मनमा अनायास के आयो, उनलाई भन्न पुगेछु, आज भ्रष्टाचार नियन्त्रण शाही आयोग खारेज हुने फैसला हुँदै छ । के हुने हो ? धेरै चिढिने होलान् । मलाई ७५ रुपैयाँको गोली भए पुगिहाल्छ (मैले कताकता सुनेको थिएँ, रिभल्भरको एउटा गोलीको ७५ रुपैयाँ पर्छ भनेर) । मलाई केही भइहाल्यो भने सबै कुरा सम्हाल्नू ।यति भनेर म हिँडेँ । शक्तिलाई पनि नरमाइलो लागेछ । उनी तलसम्म मोटरमा पुर्याउन आइन् । अदालत नपुगेसम्म बाटामा मैले किन यस्तो कुरा गरेँ होला, अनावश्यक चिन्ता थपिदिएँ कि भनेर आफैँलाई चिन्ता लाग्यो ।अदालत पुग्दा सुनुवाइमा बसेका सबै न्यायाधीश आइसक्नुभएको रहेछ । त्यस दिन विशेष इजलासमा रहेका हामी न्यायाधीशहरूलाई अरू इजलास नतोक्न पहिले नै प्रधानन्यायाधीशलाई भनेका थियौँ । सामान्यतः अदालतको फैसला जसले तयार गर्छ, उसको फैसलामा सही भएपछि अरूले आफ्नो बेग्लै राय भए लेख्नुपर्छ । नभए रायमा सहमत छु भनी सही गर्ने चलन छ । इजलासमा फैसलाको पाठ पनि फैसला तयार गर्ने व्यक्तिले नै गर्ने अभ्यास छ । मैले तयार गरेको फैसला मैले नै पढेर सुनाउनुपर्ने भयो ।निर्णय सुन्न आउनेको घुइँचो थियो । पूर्ण इजलासमा पाइला टेक्ने ठाउँ थिएन । यसैलाई दृष्टिगत गरी इजलासबाहिर पनि सुन्न सकिने गरी सर्वोच्च अदालत प्रशासनले माइक र स्पिकरको व्यवस्था गरेको रहेछ ।चिया समयपछि निर्धारित समयअनुसार निर्णय सुनाउन इजलासतर्फ लाग्यौँ । सबै निर्णय सुन्न उत्सुकतासाथ बसिरहेका थिए । इजलासमा बसिसकेपछि सामान्य शिष्टाचारमा केही शब्द बोली फैसला पढ्न लागेँ । फैसलाको ठहर खण्ड लामो नै थियो । मलाई ठहर खण्ड मात्र पढ्न दुई घण्टाभन्दा बढी समय लागेको थियो ।कानुन व्यवसायीलगायत यस विवादमा चासो राखेकाहरू कमैले श्री ५ बाट गठन भएको शाही आयोग खारेज होला भन्ने सोचेका रहेछन् । शाही आयोग खारेजीको फैसलाले अदालतको निर्भीकताको सबैले कदर गरे । बोल्ड डिसिजन भनी फैसला सुन्न आएका धेरैले टिप्पणी गरे ।प्रधानन्यायाधीश दिलीपकुमार पौडेलले पनि यस्तो फैसला होला भन्ने ठान्नुभएको रहेनछ । यो फैसलाले उहाँलाई किन हो, निकै तोड परेछ । तत्कालै मीनबहादुरले मलाई जागिर खान नदिने भयो भनी प्रतिक्रिया पनि दिनुभएछ । उहाँ मसँग बोल्न पनि छाड्नुभयो । लामो समयसम्मै बोल्नुभएन ।निर्णय के हुन्छ भनेर मन्त्री निरञ्जन थापा अबेरसम्म कानुन मन्त्रालयमा बस्नुभएको रहेछ । निर्णय सुनेर उहाँलाई मसँग साह्रै रिस उठेछ । सायद यही हो यो फैसला गर्ने भन्ने लागेछ । मन्त्रालयमा कर्मचारीका अगाडि तथानाम गाली गर्नुभएछ । मन्त्रीजस्तो मानिसले यति तल गिरेर यस्तो तल्लो शब्द प्रयोग गरी गाली गरे पनि राजा ज्ञानेन्द्रलाई भने शाही आयोगको गठन गलत नै भएछ भन्ने परेछ क्यारे ! शाही आयोगले कारबाही गरी थुनामा राखेका शेरबहादुर देउवा, प्रकाशमान सिंहलगायत सबैलाई त्यही रात थुनामुक्त गरियो ।पूर्वप्रधानन्यायाधीश मीनबहादुर रायमाझीको आइतबारदेखि बजारमा आउने पुस्तक न्यायपालिकामा चार दशक मेरा सम्झना बाट ।"
हामी कस्तो निजत्व चाहन्छौँ ?,"तपाईंको अभिव्यक्ति, अरूको कुण्ठा ?सामाजिक सञ्जालमाथि भूषिताजीले गरेको टिप्पणी पनि मलाई चित्त बुझेन । म आफैँ मनमा उठेका आग्रहपूर्वाग्रहदेखि सन्चोबिसन्चोको खबरसम्म फेसबुकमा पोस्ट गर्छु । मेरा कैयौँ आफन्त, साथी, गुरुहरू र विद्यार्थीको हालचाल, प्रगतिअवनतिको खबर त्यही फेसबुकबाट फुर्सदमा लिन्छु । सामाजिक सञ्जालमा कैयौँ यस्ता व्यक्ति छन् जसलाई मैले चिनेकी हुन्न तर आवश्यक पर्दा ऊ पनि छ है भन्ने कुराले आफूलाई दरिलो बनाएको महसुस गर्छु । सामाजिक आन्दोलनका कैयौँ कार्यक्रम र कसैलाई विपत् पर्दा म सामाजिक सञ्जालमा भएका परिचितअपरिचित सबै मानिसका लागि सूचना छोड्छु । सामाजिक सञ्जालमा भएका थोपाथोपा दबाबका कारण सरकारले लिएका कैयौँ गलत निर्णय सच्चिएका छन् भन्नेमा विश्वास राख्छु ।मानिसले निजी कुराहरूलाई विभिन्न माध्यमबाट अभिव्यक्त गर्छ । एक जनाले आफ्ना संघर्ष, सफलता, पीडा व धोकाबारे अर्कोलाई बताउँछ । मनोविज्ञानमा मानिसले आफूलाई अभिव्यक्त गर्ने स्पेस हुनुपर्छ भनिन्छ । भूषिताजीकै लेख पनि उहाँको अभिव्यक्तिको एक माध्यम हो । उहाँले आफूले पढेका र मनमा लागेका कुरा लेखेर दुनियाँलाई देखाउनु चाहिँ बौद्धिकता हुने, अरूले सामाजिक सञ्जालमा व्यक्त गरेको अभिव्यक्तिचाहिँ छिल्लिएको, प्रदर्शन गरेको वा कुण्ठा पोखेको मात्रै हुने ?अर्को कुरा, समाजमा केही बौद्धिक हुनुहुन्छ, जसका व्यक्तिगत फेसबुक अकाउन्ट छैनन्Ù तर उहाँहरूलाई जानकारी छ, फेसबुकमा मानिसहरू कुण्ठा पोखिरहन्छन् । आधिकारिक नामको ट्वीटर अकाउन्ट पनि छैनÙ तर पनि थाहा छ, ट्वीटरमा बेनामे अकाउन्ट छन्, जसमा समाजका कथित ठालुहरूलाई मानिस गाली गर्छन् । भूषिताजीहरूलाई यस्तो जानकारी कहाँबाट प्राप्त हुन्छ ? कोही नजिकको मानिसको अकाउन्टको झ्याल वा उहाँहरूले नै भनिरहेको बेनामे अकाउन्टबाट ?अन्तमा, सरकार सर्वसत्तावादी हुन्छ पनि भन्ने र फलानाढिस्काना वादले केही गर्दैनन् पनि भन्ने, मानिस आदिम छ अर्थात् जनवार नै छ पनि भन्ने र निजत्व वा भयंकर विचार बोकेर हिँड्छ पनि भन्ने, धर्म मानिसले शासन गर्न बनाएको पनि हो भन्ने र अपराधका घटना दैव जानून् पनि भन्ने, प्रेम पवित्र हो पनि भन्ने र विषाक्त मानसिकता पनि प्रेम हो भन्ने भूषिताजीको लेख मलाई सूचनाको आडमा आपराधिक मानसिकतालाई दार्शनिक कलेवर लगाइएको सामग्रीभन्दा बढी लागेन ।"
ह्वाइटहाउसको भेलाबाट कोरोना,"वासिङ्टन (एजेन्सी) अमेरिकाका वरिष्ठ संक्रामक रोगविज्ञ एन्थोनी फाउचीले कोरोना भाइरस (कोभिड१९) को संक्रमण फैलिने गरी दुई साताअघि एक भेला आयोजना गरेको भन्दै राष्ट्रपति कार्यालय ह्वाइटहाउसको कडा आलोचना गरेका छन् । ह्वाइटहाउसको कोरोना भाइरस कार्यदलका सदस्यसमेत रहेका फाउचीले गत सेप्टेम्बर २६ को भेलालाई कोरोना भाइरस फैलाउने कार्यक्रम को संज्ञा दिएका छन् । उक्त भेलामा सहभागी भएकामध्ये ११ जनामा भाइरसको संक्रमण पुष्टि भइसकेको छ । सीबीएस न्युजसँग कुरा गर्दै फाउचीले उक्त कार्यक्रममा भीड रहेको र सहभागीहरूले मास्क नलगाएको बताएका छन् । सार्वजनिक भएका तथ्यांकले नै सबै कुरा बोल्छ । उक्त कार्यक्रमबाट नै भाइरसको संक्रमण फैलिएको हो, उनले भनेका छन् । उक्त भेलामा एमी कोनी बारेटलाई सर्वोच्च अदालतको न्यायाधीशमा मनोनयन गरिएको जनाइएको थियो । कार्यक्रममा सहभागी राष्ट्रपति ट्रम्पका साथै प्रथम महिला मेलानिया, दुई जना सिनेटर, ह्वाइटहाउसका प्रेस सचिव र ट्रम्पका पूर्वकाउन्सिलरलगायतमा भाइरसको संक्रमण पुष्टि भएको थियो । अमेरिकी सञ्चारमाध्यमका अनुसार उक्त भेलाबाट फैलिएको संक्रमण हालसम्म ह्वाइटहाउसमा कार्यरत कम्तीमा अन्य ३४ जनामा फैलिइसकेको छ । कोरोना संक्रमित राष्ट्रपति डोनाल्ड ट्रम्प पनि निको हुँदै छन् । उनी तीन दिनको उपचारपछि गत सोमबार अस्पतालबाट डिस्चार्ज भएका हुन् । चिकित्सकहरूले उनलाई सार्वजनिक कार्यक्रम गर्न अनुमति दिएको बीबीसीले जनाएको छ । नोभेम्बर ३ मा हुने राष्ट्रपतीय चुनावमा ट्रम्पले डेमोक्र्याटिक दलका जो बाइडेनसँग प्रतिस्पर्धा गर्दै छन् । दुई प्रतिस्पर्धीबीच आगामी साता हुने भनिएको दोस्रो राष्ट्रपतीय बहस आधिकारिक रूपमै रद्द भएको छ । राष्ट्रपति ट्रम्पले अक्टोबर १५ मा मियामीमा हुने भर्चुअल बहसमा भाग नलिने बताएपछि दोस्रो बहस स्थगित गरिएको हो । प्रतिद्वन्द्वी जो बाइडेनलाई बचाउन भर्चुअल बहस राखिएको दाबी गर्दै ट्रम्पले भाग लिन अस्वीकार गरेका हुन् । ट्रम्पको चुनावी अभियान प्रबन्धक बिल स्टेपियनले बहसको सट्टामा बरु राष्ट्रपतिले र्याली गर्ने बताएका थिए ।"
अस्ट्रेलियाले नेपाललाई डेढ अर्ब दिने,"अस्ट्रेलिया (कास) अस्ट्रेलियाले नेपाललाई यस आर्थिक वर्षमा २ करोड १४ लाख डलर (करिब १ अर्ब ७० करोड) रुपैयाँ सहयोग दिने भएको छ । यो सहयोग रकम गत आर्थिक वर्षको भन्दा ९ लाख डलरले कम हो । अस्ट्रेलियाका ट्रेजरर जोस फ्रयाडनबर्गले जारी गरेको बजेट घोषणामा अस्ट्रेलियाले वैदेशिक सहायता कार्यक्रमअन्तर्गत उपलब्ध गराइने रकममध्येबाट नेपाललाई उक्त रकम दिइने उल्लेख गरिएको छ । दक्षिण एसियालीलगायत विभिन्न देशलाई अस्ट्रेलियाले हरेक वर्ष सहयोग दिँदै आएको छ । दक्षिण एसियाली देशलाई घोषणा गरिएको आर्थिक सहयोगमा अस्ट्रेलियाले यस वर्ष गत वर्षको भन्दा करिब ७ करोडले कमी गरेको छ । सबैभन्दा धेरै कटौती अफगानिस्तानको सहयोगमा गरेको छ । गत वर्ष ८ करोड २० लाख सहयोग दिइएकामा यस वर्ष घटाएर ५ करोड ५३ लाखमा झारेको छ । यसैगरी पाकिस्तान र बंगलादेशलाई दिइने सहयोग समेत उल्लेख्य रुपमा घटाइएको छ । बजेट घोषणाअनुसार नेपालसहित अफगानिस्तान, बंगलादेश, श्रीलंका, पाकिस्तान, भुटान, माल्दिभ्स र दक्षिण तथा पश्चिम एसियाका ग्रामीण क्षेत्रका लागि १९ करोड ३० लाख डलर सहयोग घोषणा गरेको छ, जुन गत वर्ष २६ करोड ६० लाख डलर थियो । अस्ट्रेलियाली राजनीतिका जानकार सञ्चारविद् डा भरतराज पौडेलले अस्ट्रेलियाले अफगानिस्तान, पाकिस्तानलगायतका देशको सहयोग रकम धेरै कटौती गरेको सन्दर्भमा नेपालको रकममा कटौती नहुनु खुसीको कुरा भएको दाबी गरे ।"
पूर्वगोर्खालाई बेलायतको प्रतिष्ठित पदक,"लन्डन (कास) परोपकारी कार्यमा क्रियाशील पूर्वब्रिटिस गोर्खा सैनिकले बेलायती महारानीबाट दिइने प्रतिष्ठित पदक पाउने भएका छन् । सहारा यूकेका पूर्वअध्यक्ष दिलीप गुरुङलाई बेलायती महारानीबाट प्रदान गरिने प्रतिष्ठित मेम्बर अफ द मोस्ट एक्सिलेन्ट अर्डर अफ द ब्रिटिस एम्पायर पदक दिइने घोषणा गरिएको हो । बेलायती राजदरबार बकिङघम प्यालेसमा आयोजना हुने विशेष समारोहमा महारानीले गुरुङलाई पदक प्रदान गर्नेछिन् । परोपकारी कार्यमा विशिष्ट योगदान गरेबापत दिइने पदक शुक्रबार घोषणा गरिएको थियो । पुरस्कार पाउने खबरबाट आफू निकै उत्साहित भएको गुरुङले बताए । साथीहरू र सोसल मिडियाबाट पो छनोट भएको खबर थाहा पाएँ, उनले कान्तिपुरसँग भने, यसले परोपकारी कार्यमा लाग्न अझ प्रेरित गरेको छ । २० वर्ष ब्रिटिस आर्मीमा सेवा गरेर विगत १५ वर्षदेखि बेलायतको ब्ल्याकपुलमा द गोर्खा नामक होटल, रेस्टुरेन्ट तथा पब सञ्चालन गर्दै आएका गुरुङ आफूलाई मानिसले किङ अफ द च्यारिटी वर्कर भन्दा गर्व लागेको बताउँछन् । उनले बेलायत तथा नेपालमा कैयौं उदाहरणीय परोपकारी कार्य गरेका छन् । २६ रोपनी जग्गा किनेर सन् २०१३ मा पोखरामा सहारा एकेडेमी निर्माण गर्दा उनी आर्थिक संयोजक थिए । एकेडेमीमा अहिले २४ जना विपन्न बालबालिकालाई गाँस, बास, स्वास्थ्य, खेलजस्ता सुविधा प्रदान भइरहेको छ । महाभूकम्पका बेला सिन्धुपाल्चोकको हाइबुङ उच्च माध्यमिक विद्यालय र गोरखाको गणेश प्राविमा करिब ६० लाख रुपैयाँ खर्च गरी पुनर्निर्माण गर्न पनि उनको प्रमुख भूमिका थियो ।स्याङ्जाको ओरस्टे मड्किनामा करिब १२ रोपनी जग्गामा करिब ५ करोडको लगानीमा निर्माणाधीन स्वास्थ्य केन्द्रको उनी मुख्य संयोजक हुन् । उनले ओरस्टेस्थित आफ्नो घरमा करिब डेढ करोड रुपैयाँ लगानी गरेर नेपाली ढाँचासहित पहिलो सांस्कृतिक संग्रहालय बनाएका छन् । संग्रहालयमा विद्यार्थीलाई निःशुल्क प्रवेश छ । गाउँमा फुटसल निर्माणदेखि कोल्मा हाई स्कुलमा सन् २००९ मै वायरलेस इन्टरनेट जोड्ने श्रेय उनैलाई जान्छ ।कोल्मा बहाकोट समाज यूकेका संस्थापक अध्यक्ष उनले बेलायतको स्थानीय काउन्सिलसँग निकट रहेर यहाँ पनि कैयौं परोपकारी कार्य गर्दै आएका छन् ।"
फोरजीमा असफल बन्दै टेलिकम,"गत वर्ष असोज १५ मा नेपाल टेलिकमको फोरजी सेवाको सफ्ट लन्च गर्दै प्रधानमन्त्री केपी शर्मा ओलीले यो सेवाको सुरुवातले डिजिटल अर्थतन्त्र निर्माणको युगमा फड्को मारेको दाबी गरेका थिए । टेलिकमले ६० वटा सहरमा फोरजी सेवा विस्तार गरेपछि प्रधानमन्त्री ओलीले सातै प्रदेशका मुख्यमन्त्रीसँग भिडियो कन्फरेन्समार्फत कुराकानी गर्दै सेवा सुरुवातको घोषणा गरेका थिए ।उक्त कार्यक्रममा प्रधानमन्त्री ओलीले भनेका थिए, पूर्वनिर्धारित योजनाहरू समयमै नसक्नु जनतालाई सेवाबाट वञ्चित गर्नु हो र विकासलाई पछि पार्नु हो । त्यसैले ढिलासुस्ती कुनै पनि सर्तमा स्वीकार्य हुँदैन ।तर प्रधानमन्त्री ओलीले यस्तो टिप्पणी गरेको एक वर्षसम्म टेलिकमको फोरजी परियोजना पूरा भएको छैन । नयाँ उपभोक्ता बनाउन पनि कम्पनी असफल देखिएको छ । प्रधानमन्त्रीले सफ्ट लन्च गरेको एक वर्षसम्म पनि कम्पनीका फोरजी ग्राहक जम्मा ५ हजार मात्रै थपिएका छन् । कम्पनीले १९ अर्ब रुपैयाँ खर्चेर सुरु गरेको फोरजी परियोजनाले डेढ वर्षमा पनि प्रगति देखाउन सकेको छैन । देशका आधाभन्दा बढी जिल्लामा फोरजी सेवा पुगेको तथ्यांक देखाइए पनि एक वर्षमा टेलिकमले फोरजी ग्राहक ४३ हजार मात्रै थप गर्न सकेको छ । जब कि टेलिकमको प्रतिस्पर्धी निजी क्षेत्रको एससेलले एकै वर्षमा ८ लाखभन्दा बढी फोरजीका ग्राहक बनाएको नेपाल दूरसञ्चार प्राधिकरणको तथ्यांक छ ।प्राधिकरणको तथ्यांकअनुसार असार मसान्तसम्म नेपाल टेलिकमका फोरजी ग्राहक संख्या ८ लाख ४३ हजार छन् । एनसेलका यस्ता ग्राहक ३७ लाख ४६ हजार छन् । असार मसान्तसम्म फोरजी सेवाका कुल उपभोक्ता ४७ लाख ९४ हजार भएको प्राधिकरणको तथ्यांक छ । यो तथ्यांकमा स्मार्ट टेलिकमका २ लाख ३१ हजार फोरजी ग्राहक पनि समावेश छन् ।टेलिकमले एक वर्षभित्र सबै जिल्लामा फोरजी सेवा पुर्याउने गरी २०७५ माघमा सम्झौता गरेको थियो । सम्झौता गरेको डेढ वर्ष पुग्दा पनि टेलिकमका फोरजी ग्राहक संख्या बढ्न सकेका छैनन् । टेलिकमको फोरजी सेवा ६० जिल्लामा पुगेको भन्दै प्रधानमन्त्री ओलीले गत वर्ष असोज १५ मा फोरजी सेवाको सफ्ट लन्च गरेका थिए । त्यसयता फोरजीका ५ हजार मात्रै ग्राहक बढेका छन् । २०७६ असारमा टेलिकमका फोरजी ग्राहक ८ लाख मात्रै थिए । थ्रीजी सेवातर्फ टेलिकमका ग्राहक ८६ लाख २६ हजार छन् । एनसेलको थ्रीजी ग्राहक २९ लाख ६३ हजार मात्रै छन् । फोरजी विस्तार गरिरहेको टेलिकमको थ्रीजी ग्राहक भने उल्लेख्य बढेका छन् । गत वर्ष असारमा थ्रीजी ग्राहकको संख्या ७३ लाख २१ हजार रहेकामा टेलिकमले एक वर्षमा थ्रीजी सेवातर्फका ग्राहक १३ लाखले बढाएको हो । गत वर्ष असारसम्म एनसेलको थ्रीजी सेवाका ग्राहक ३८ लाख ३८ हजार थिए । एक वर्षमा थ्रीजी सेवाका ग्राहक गुमाएको एनसेलले फोरजीतर्फका ग्राहक भने उल्लेख्य बढाएको छ । टेलिकमले २०७५ माघ २० मा चिनियाँ कम्पनी सीसीएसआई र जेडटीईसँग १९ अर्ब रुपैयाँ बराबरको सम्झौता गरेको थियो । टेलिकमको फोरजी विस्तारको कुल लागत १८ अर्ब ७१ करोड रुपैयाँ छ । हङकङस्थित चाइना कम्युनिकेसन सर्भिस इन्टरनेसन (सीसीएसआई) ले रेडियो एक्सेस नेटवर्क (र्यान) एवं जेडटीईले कोर नेटवर्क विस्तारको काम पाएका छन् । टेलिकमका टावरबीच सम्पर्क स्थापित गराउने काम कोर नेटवर्कले गर्छ । ग्राहकको फोनबाट टावरसँग सम्पर्क गराउने काम रेडियो एक्सेस नेटवर्कले गर्छ । कोर नेटवर्क विस्तारको काम दुई चरणमा बाँडिएको छ । पहिलो चरणको कामका लागि ८ खर्ब ७५ करोड २६ लाख ४९ हजार र दोस्रो चरणका लागि ८ खर्ब ३९ करोड ३१ लाख ४६ हजार रुपैयाँमा सीसीएसआईले काम पाएको हो । कोर नेटवर्कका लागि जेडटीईले १ अर्ब ५६ करोड ७३ लाख रुपैयाँमा सम्झौता गरेको हो ।टेलिकमले विस्तार गर्न लागेको फोरजी नेटवर्कमा फोरजी एलटीई सुविधा पनि हुनेछ । भ्वाइस ओभर एलटीई नाम दिइएको यो सुविधाले मोबाइल नेटवर्कमा हुने भ्वाइस कलको गुणस्तर बढाउने टेलिकमको दाबी थियो ।टेलिकमले काठमाडौं र पोखरामा २०७३ पुस १७ बाट फोरजी सेवा सुरु गरेको थियो । नेपालमा पहिलो पटक टेलिकमले फोरजी सुरु गरेको थियो । २०७४ जेठबाट फोरजी सेवा सुरु गरेको निजी क्षेत्रको सेवा प्रदायक एनसेलले फोरजीतर्फका ग्राहकमा बाजी मारेको छ । २०७४ कात्तिकमा टेलिकमले फोरजीका लागि टेन्डर आह्वान गरेको थियो ।"
यात्रुको चाप हेरेर दसैंलाई अग्रिम टिकट,"गत वर्ष दुई साताअघि दसैंका लागि अग्रिम टिकट बुकिङ खुला गरिएको थियो । यस वर्ष भने अहिलेसम्म त्यसबारे व्यवसायीले केही निर्णय गरेका छैनन् । कोभिड१९ का बिरामी बढिरहेकाले यात्रुको संख्यासमेत कम छ । लामा तथा मध्यम दूरीका सवारी सञ्चालनमा आएको महिना हुन लाग्दा पनि यात्रुको संख्या बढ्न सकेको छैन । अग्रिम टिकट बुकिङका विषयमा यातायात व्यवस्था विभागमा शुक्रबार यातायात व्यवसायी, ट्राफिक प्रहरीलगायत सरोकारवाला निकायबीच छलफल भएको थियो । छलफलले यस विषयमा टुंगो लगाउन सकेन । पहिलाको तुलनामा अहिले केही यात्रु बढे पनि अग्रिम बुकिङबारे बुझ्न कोही यात्रु नआएको नयाँ बसपार्क सञ्चालन गर्दै आएको ल्होत्से बहुउद्देश्यीय प्रालिका महाप्रबन्धक सुनील कुँवर बताउँछन् । यात्रु कम भएपछि गाडी घटेका छन्, उनले भने, तर पहिला आधा सिट खाली खाली हुन्थ्यो, अहिले यात्रु बढ्न थालेका छन् । नियमअनुसार कुल सिट क्षमताको आधा मात्र यात्रु बोक्न पाइनेछ । तर त्यो आधा सिट पनि यात्रुले नभरिँदा घाटा सहेर सवारी चलाउनुपरेको यातायात व्यवसायीको गुनासो छ । गत वर्ष यही बेला नयाँ बसपार्कबाट दैनिक ५ सयदेखि ६ सय यात्रु बस छुट्थे । अहिले मुस्किलले २ सय बस छुट्छन् । अग्रिम टिकट बुकिङबारे केही निर्णय भएको छैन, उनले भने, आवश्यक परे कात्तिक २ बाट खोल्ने कुरा छ । दसैं नजिकिए पनि यति बेला टिकट काउन्टर सुनसान छन् । स्वास्थ्य तथा जनसंख्या मन्त्रालयले जो जहाँजहाँ छौं, त्यहीँबाटै दसैं मनाउन आग्रह गर्दै आएकाले पनि यात्रु चलमलाएका छैनन् । चाडबाडमा घर जाने धेरै हुने भएकाले कोभिड१९ फैलिने भन्दै मन्त्रालयले सुरक्षित रहने गरी यथास्थानमा दसैं मनाउन आग्रह गरेको हो । कतिपय यात्रु त लकडाउनअघि नै उपत्यकाबाट बाहिरिइसकेका छन् । थप बाहिरिनेको संख्या कम छ । यो पटक अग्रिम बुकिङ खुल्ने सम्भावना न्यून रहेको नेपाल यातायात व्यवसायी राष्ट्रिय महासंघका महासचिव सरोज सिटौला बताउँछन् । अहिले गाडी खालीखाली चलाउनुपरेको छ, काम नहुने र घर जानैपर्नेहरू अहिले खाली भएकै बेला गए राम्रो हुन्थ्यो, उनले भने, यात्रु नै नभएपछि कसका लागि अग्रिम बुकिङ खोल्ने ? त्यसैले यस सम्बन्धमा निर्णय भइसकेको छैन । जहाजमा झैं यात्रु बसमा पनि पूरै सिटमा यात्रु राख्न दिनुपर्ने आफूहरूको माग रहेको उनले बताए । हामीले पूरै सिटमा यात्रु राख्न पाउनुपर्छ भनेर भौतिक पूर्वाधार तथा यातायातमन्त्री वसन्तकुमार नेम्वाङलाई लिखित माग पेस गरेका छौं, उनले भने, मन्त्रिपरिषद्बाट छिट्टै यसबारे निर्णय हुने पर्खाइमा छौं । अहिले कुल संख्याको ४० प्रतिशत मात्र सवारी सञ्चालनमा रहेको उनले जानकारी दिए । यातायात व्यवस्था विभागका महानिर्देशक गोगनबहादुर हमाल पनि तत्काल अग्रिम टिकट बुकिङ नखोलिने बताउँछन् । आवश्यक परे घटस्थापनाको एकदुई दिनपछि खोल्न सकिने उनको भनाइ छ । पहिला चाडबाडको समयमा यात्रुको चाप थामिनसक्नु हुन्थ्यो । सिट नपुगेर मुढा र हुटमा बसेर यात्रु घर जान तयार हुन्थे । अहिले कोभिडले गर्दा सबैमा त्रास छ । जसले गर्दा धेरैले यो पटकको दसैं राजधानीमै मनाउने तयारी गरिरहेको उनको भनाइ छ । गत वर्षसम्म अन्य रुटमा चल्ने गाडीसमेत ल्याएर यात्रुको बढी चाप भएका रुटमा चलाउनुपर्ने बाध्यता थियो, हमालले भने, अहिले त चलेका गाडीलाई नै यात्रु पुगेका छैनन्, किन गाडी थप्नुपर्यो । पहिला दसैंमा जाने विद्यार्थी धेरै हुन्थे । अहिले विद्यालय, कलेज बन्द भएकाले पहिल्यै गइसकेका छन् । व्यवसायीको मागअनुसार लामा तथा मध्यम दूरीका गाडीमा पूरै सिटमा यात्रु बोक्न पाउनुपर्ने माग मन्त्रालयमा पठाइसकिएको बताए । जहाजमा पूरै यात्रु राख्न पाइन्छ भने गाडीमा पाइँदैन भन्न नमिल्ला, हमालले भने, तर कुल सिट क्षमतामा गाडी चलाउँदा स्वास्थ्य मापदण्ड भने अनिवार्य पालना गर्नुपर्नेछ । गत वर्ष दसैंका बेला २० लाखभन्दा बढी यात्रु उपत्यकाबाट बाहिरिन्थे । अहिले ४ देखि ६ लाख मात्र जाने भएकाले यातायातको सामान्य सेवाबाटै पनि हुन सक्ने अवस्था रहेको विभागले जनाएको छ । छलफलमा सबैका कुरा सुनियो, सबैले कुरा राखे, हमालले भने, त्यसैले तत्कालका लागि अग्रिम टिकट बुकिङ खुला गर्न जरुरी देखिएन ।"
यस वर्ष राष्ट्र बैंकले बाँड्ने छैन नयाँ नोट,"यस वर्षको दसैंमा राष्ट्र बैंकले नयाँ नोट वितरण नगर्ने भएको छ । कोभिड१९ को जोखिम उच्च भएकाले भीड गरेर नयाँ नोट बाँड्ने अवस्था नभएको भन्दै राष्ट्र बैंकले नयाँ नोट वितरण नगर्ने नीति लिएको हो । यस विषयमा राष्ट्र बैंकले औपचारिक सूचना जारी गरिसकेको छैन । तर गत साता बसेको सञ्चालक समिति बैठकमा यसबारे छलफल भइसकेको छ । नयाँ नोट वितरण नगर्ने विषयमा सम्भवतः सोमबार सूचना जारी गरिने राष्ट्र बैंक स्रोतको भनाइ छ । कोरोनाको जोखिम उच्च भएकाले पंक्तिबद्ध गराएर नयाँ नोट बाँड्ने अवस्था नभएको राष्ट्र बैंकका प्रवक्ता गुणाकर भट्टले बताए । यो वर्ष सर्वसाधारणको भीड गराएर नयाँ नोट बाँड्न सक्ने अवस्था छैन, उनले भने । कोरोनाको जोखिमबाट बच्न सरकारले गरेको लकडाउनयता बजारमा चलनचल्तीका मुद्रा बढेको उनले बताए । गत साउनसम्म चलनचल्तीमा करिब ६ खर्ब रुपैयाँ रहेको उनले जानकारी दिए । नयाँ नोट वितरण गर्ने वा नगर्नेबारे राष्ट्र बैंककै अधिकारीबीच दुई मत देखिएको छ । यहीकारण राष्ट्र बैंकले अझै औपचारिक रूपमा निर्णय गर्न सकेको छैन । मत बाझिएकै कारण पछिल्लो सञ्चालक समिति बैठकमा निर्णय हुन नसकेको हो । एकथरीले विगतदेखि वितरण गरिरहेको काम रोक्न हुन्न भनेको र अर्काथरीले कोरोनाको जोखिम देखाउँदै बाँड्न नहुने तर्क राखेको बताइएको छ । विगतका वर्षमा राष्ट्र बैंकले दसैंका बेला नयाँ नोट वितरण गर्दै आएको थियो । राष्ट्र बैंकले आफ्ना कार्यालय र बैंक तथा वित्तीय संस्थामार्फत पनि यो सेवा दिँदै आएको थियो । दसैंमा नयाँ नोट वितरण प्रतिष्ठाकै विषय बनेको थियो । गत वर्ष राष्ट्र बैंकले प्रतिव्यक्ति १८ हजार ५ सयका दरले सर्वसाधारणलाई नयाँ नोट वितरण गरेको थियो । नयाँ नोट वितरण क्रमशः कम गर्दै जाने राष्ट्र बैंकको योजना छ । नगदरहित कारोबार र डिजिटल बैंकिङलाई प्रोत्साहन गर्न पनि राष्ट्र बैंकले यो नीति अघि सारेको हो । पछिल्ला वर्षमा नयाँ नोट वितरण खर्चिलो र चुनौतीपूर्ण बन्दै गएको छ । मागअनुसार आपूर्ति हुन नसकेको, छपाइ तथा व्यवस्थापन खर्च थपिँदै गएकोलगायत कारण नयाँ नोट वितरण चुनौतीपूर्ण बन्दै गएको राष्ट्र बैंकले जनाएको छ । हाल नयाँ नोट छपाइ र वितरण व्यवस्थापनमा वार्षिक ३ अर्ब रुपैयाँभन्दा बढी खर्च हुने गरेको बताइएको छ ।राष्ट्र बैंकले सफा नोट नीति कार्यान्वयनमा ल्याएको छ । नोटमा केरमेट गर्ने, रङ लगाउने, जलाउने, माटोमा पुर्नेलगायत विभिन्न विधिमार्फत नष्ट र फोहोर गर्न नपाइने कानुनी व्यवस्था छ । त्यस्तो गतिविधि गरे कानुनी कारबाही भोग्नुपर्ने मुलुकी ऐनमा उल्लेख छ । नयाँ नोट वितरण गर्ने काम राज्यको उद्देश्यविपरीत भएको जानकारहरू बताउँछन् । राज्यले नगदरहित कारोबारलाई प्रोत्साहन गर्ने नीति अघि सारेको छ । तर, सरकारकै निकाय राष्ट्र बैंकले हरेक वर्ष धेरै परिमाणमा नयाँ नोट वितरण गरिरहेको छ । यसकारण पनि अब नयाँ नोट रोक्न चाहेको जानकारहरू बताउँछन् । नयाँ नोटको बढ्दो मागले विकृति पनि भित्र्याउन थालेको थियो । खसगरी दसैं र तिहारका लागि नयाँ नोटको माग बढ्दो छ । मागअनुसार राष्ट्र बैंकले बर्सेनि नयाँ नोटको परिमाण पनि बढाउँदै आएको छ । यसले बजारमा मुद्रा आपूर्ति बढाउने अर्थविद्हरूको भनाइ छ ।"
सारंगीमा मन,"सारंगीको तीर्थस्थल पोखराको बाटुलेचौर चोकैमा छ झलकमान गन्धर्वको सालिक । सालिकलाई दायाँ पारेर तलतिर लागेपछि साँघुरो गल्ली आउँछ । अलि तल कालीखोला बगिरहेछ । गल्ली र खोला बीचको भिरालो पाखामा छन्, गन्धर्व समुदायका केही घर ।तिनै घरमध्ये एउटामा विहानीपख कलिला केटाकेटी झुम्मिन्छन् । कसैको हातमा सारंगी हुन्छ, कसैकोमा मादल । केटाकेटीलाई आफ्नै घरको एउटा कोठामा राखेर दिलीप गायक सांरगीको सरगम सिकाउँछन् । मादलको ताल फिट्छन् । गीतका भाका हाल्छन् । उनी जसोजसो भन्छन्, केटाकेटी उसैउसै गर्छन् । गुरुको लयमा लय मिलाउँछन् ।बाटुलेचौरमा झलकमान गन्धर्व राष्ट्रिय लोकबाजा सारंगी संरक्षण पाठशाला प्रतिष्ठान खुलेको १२ वर्ष भयो । प्रतिष्ठानले ११ वर्षदेखि बालबालिकालाई सारंगी सिकाइरहेको छ । प्रतिष्ठानका उपाध्यक्ष दिलीपले हाल ४ देखि १७ वर्षका २२ बालबालिकालाई सारंगी सिकाउँछन् । प्रतिष्ठानले बालबालिकालाई सारंगी सिकाएको कुनै शुल्क लिँदैन । कोरोना महामारीमा बालबालिकाले आफूलाई निखार्ने मौका पाए ।बाटुलेचौरकै विद्यालयमा ३ कक्षामा पढ्ने ऋषव गायक तीन वर्षदेखि सारंगी सिकिरहेछन् । उनी बिहान गुरुसँग सारंगी सिक्छन् । दिउँसो विद्यालयको अनलाइन कक्षा हुन्छ । बेलुकी घरमै अभ्यास गर्छन् । उनलाई पछि अरूलाई पनि सारंगी सिकाउन मन छ । १० वर्षीया खुसी गायकले सारंगी सिकेकै ६ वर्ष भयो । अचेल उनी झलकमानका गीतहरूमा सारंगी बजाउन सक्ने भइसकिन् । ५ कक्षामा पढ्ने उनी पढाइ र संगीतलाई सँगसँगै लैजान चाहन्छिन् । सारंगी उनको मनपर्ने बाजा हो । सुरुसुरुमा डर लाग्थ्यो, उनले भनिन्, अहिले जानेपछि छोड्नै मन लाग्दैन । उनले सारंगी बजाएको भिडियो बनाएर आफ्नो टिकटकमा राखेकी छन् । चार वर्षीया आरोही गायकका बुबाआमा नै संगीतकर्मी हुन् । झन् गाउँका पाका मान्छेले सारंगी र मादल बजाएको, गीत गाएको सुनेर हुर्किरहेकी उनलाई सानैदेखि टक बस्यो । उनी मादल खुब राम्रो बजाउँछिन् । सारंगी पनि सिकिरहेकी छन् । १० वर्षीय युनिस गायकलाई संगीतकार बन्ने धोको छ । विद्यालयमा हुने कार्यक्रममा सारंगी र मादल बजाउनुपरे उनी सुरुमै तम्सिन्छन् । बुबाआमाले पनि कुनै रोकटोक गरेका छैनन् । दिलीपले नै सारंगी सिकाएका १७ वर्षीय निशान गायक पारंगत भइसके । सारंगी बजाउन जानेरै उनलाई पोखराको कुमुदिनी होम्सले १० कक्षासम्म छात्रवृत्तिमा पढाएको थियो । परम्परागत बाजा लोप हुँदै गएकाले सारंगी जोगाउने जिम्मा आफ्नो पुस्ताको काँधमा आएको उनी ठान्छन् । अरू जुनसुकै पेसा अपनाए पनि सारंगी साथमै लिएर हिँड्छु, उनले भने, अरूलाई पनि सिक्नुपर्छ भन्ने प्रेरणा दिन्छु ।प्रतिष्ठानको उद्देश्य सारंगी नमरोस् भन्ने हो । सानैदेखि सिकाएर सारंगीमा रस बनाउन बाटुलेचौरका धनबहादुर गायकले सुरुआत गरे । अहिले उनैका छोरा दिलीप यो कर्ममा लागेका छन् । दिलीपले १० वर्षको उमेरबाट बुबासँग सारंगी सिके । सिक्दासिक्दै उनी सारंगी र मादल बजाउन, गीत गाउन, नाच्न पोख्त हुँदै गए । संगीतकर्मकै कारण उनी १० कक्षासम्म छात्रवृत्तिमा पढ्न पाए । पृथ्वीनारायण क्याम्पस भर्ना भएपछि उनी जनसांस्कृतिक महासंघमा आबद्ध भए । लोकगीतबाट उनको मन क्रान्तिकारी गीततिर पनि गयो । ०५७ मा क्याम्पस पढ्दापढ्दै उनी अमरसिंहचोकमा रहेको सोल्टी दोहोरी साँझमा बुबासँगै काम गर्न थाले । सारंगी र मादल बजाएको तलब उनी मासिक १ सय ५० रुपैयाँ बुझ्थे । अलि पछि उनी विद्यालयमा सारंगी सिकाउन थाले । कुमुदिनी होम्स, गण्डकी बोर्डिङ, सेन्ट फ्रान्सिसका विद्यार्थीलाई उनले सारंगी, मादल, हार्मोनियम बजाउन र गीत गाउन सिकाए । अहिले बालमैत्री विद्यालयमा सिकाउँछन् । उनको पुस्ताका निकै कम गन्धर्व युवाले सारंगी बजाउन सिके । पहिले घरघर डुलेर सारंगी बजाएर पाएको अन्नले जीविका चलाउनुपर्ने अवस्था थियो, ३८ वर्षीय उनले भने, त्यही देखेर हुर्किएका युवामा सारंगीप्रति रुचि नहुनु केही हदसम्म स्वाभाविक पनि हो । तर अब अवस्था फेरिएको छ । सारंगी जोगाउनलाई अब घरघर गएर बजाउनुपर्छ भन्ने छैन । लोक, आधुनिक तथा फ्युजन गीतमा सारंगीको प्रयोग हुन्छ । दोहोरी साँझ, गजलमा सारंगी छुट्दैन । विद्यालयले अन्य बाजागाजासँगै सारंगी पनि विद्यार्थीलाई सिकाउँछन् । सारंगीवादक देश, विदेश घुम्न पाएका छन् । सारंगीले व्यावसायिकता पाएको छ । मेरा दौतरीले सिकेनन्, अहिले उनीहरूकै छोराछोरीलाई सिकाइरहेछु, उनले भने, सारंगी लोप हुनबाट बचाउन यसको महत्व बुझाउन जरुरी छ ।उनी बालबालिकालाई मंगल धुन, कर्खा र अन्य परम्परागत गीतमा बजाउन सिकाउँछन् । विस्तारै बानी पर्दै गएपछि उनीहरूले नयाँ गीतमा बजाउँछन् । प्रतिष्ठनमा सिक्ने बालबालिकालाई प्रोत्साहन होस् भनेर विभिन्न कार्यक्रममा प्रस्तुतिका लागि दिलीपले लैजान्छन् । कतिपयले खर्च दिएर पठाउँछन् । कसैले बाटो खर्च पनि दिँदैनन् । पोखरामा रहेका नयाँ पुस्ताका अधिकांश सारंगीवादक यही प्रतिष्ठानबाट उत्पादित हुन् । गन्धर्व समुदाय बाहेककालाई पनि दिलीप सारंगी सिकाउँछन् । बाटुलेचौरकै अन्नपूर्ण आत्मनिर्भर बाल आश्रममा रहेका २५ बालबालिकाले उनीसँग सारंगी सिक्छन् । सारंगी जोगाउने जिम्मा गन्धर्वको मात्रै होइन, उनी भन्छन्, अरू जातिले पनि चाख राख्नु राम्रो हो । उनले दुई सयजतिलाई सारंगी सिकाइसके । उनीसँग मादल, हार्मोनियम र गायन सिक्ने दुई हजारभन्दा बढी पुगे । तत्कालीन पोखरा उपमहानगरले विन्ध्यवासिनी संगीत प्रशिक्षण केन्द्रमा सारंगी बजाउन सिकाउन उनलाई खटाएको थियो । यो हाल बन्द छ । उनी आफैंले गाएका राष्ट्रिय गीत, लोक, भजन, आधुनिक, तीज गीत १५ वटा रेकर्ड गरेका छन् । सारंगी बजाउन उनी भारतका दिल्ली, दार्जिलिङ, सिक्किम, केरलालगायत सहर घुमेका छन् । १९ वर्षको उमेरमा उनी सारंगी बजाउन नर्वे पुगे । विभिन्न देशको लोकसंगीत प्रदर्शनीमा उनले नेपालका अन्य तीनसहित आफ्नो प्रस्तुति देखाए ।"
विद्युतीकरणमा राजनीति,"प्रतियुनिट विद्युत् ५० रुपैयाँ १पश्चिम क्षेत्रकै आर्थिक केन्द्रका रूपमा रहेको रूपन्देहीको बुटवल उपमहानगरसँगै जोडिएको एक गाउँका स्थानीयले प्रतियुनिट ५० रुपैयाँभन्दा बढी शुल्क तिरेर बिजुली बाल्न बाध्य छन् । रूपन्देहीको बुटवल उपमहानगर तथा सैनामैना नगरपालिकासँग जोडिएको पाल्पाको तिनाउ गाउँपालिका१ झिगामाराका स्थानीयले प्रत्येक महिना सय रुपैयाँ विद्युत् शुल्क तिर्नैपर्ने हुन्छ । गाउँमा प्रायःको घरमा १२ युनिटबाहेक विद्युत् खपत नहुने तथा कतिपयले मिटर मात्रै जोडेर बत्ती बाले पनि न्यूनतम शुल्क सय रुपैयाँ तिर्नुपर्दा शुल्क बढी देखिएको हो ।तिनाउ गाउँपालिका१ झिगामारा तथा ठूलीउदाङका २ सय बढी घर परिवारले प्रत्येक महिना ९० रुपैयाँ न्यूनतम शुल्क तथा १० रुपैयाँ मर्मत खर्चबापत तिर्ने गरेको स्थानीय विशाल रानाले बताए । बत्ती मात्रै बाल्ने हो, उनले भने, दुई युनिटभन्दा बढी आउँदैन तर सय रुपैयाँ तिर्ने गरेका छौं । शुल्क बढी तिर्ने मात्र होइन, विद्युत् प्रसारण लाइन बिग्रिरहने हुँदा झन्डै आधा महिना विद्युत्बाट वञ्चित हुनुपर्ने समस्यासमेत रहेको उनले बताए ।सामुदायिक विद्युत् वितरण संस्था कचल सामुदायिक विद्युत्मार्फत घरघरमा बत्ती बालिएको भए पनि न्यूनतम चार्ज नै धेरै लाग्ने हुँदा बरु विद्युत् प्राधिकरण मातहतको बिजुली पाए सहज हुने अर्का स्थानीय यमबहादुर घर्तीको भनाइ छ । समुदायमा मिलेर बिजुली ल्याउँदा बिजुली बाल्न पाएकोमा खुसी भयौं, उनले भने, सामुदायिकमै आर्थिक हिसाबले बढी दर तिर्नुपर्ने भएपछि खासै लाभदायी लागेन ।पहिले ५६ सय जना रहेकामा अहिले डेढ सय घरधुरीले प्रयोग गरिरहेको सामुदायिक विद्युत् वितरण संस्थाको कचल सामुदायिक विद्युत्को १० युनिटसम्मको सय रुपैयाँ भुक्तानी तिर्नुपर्ने संस्थाका सचिव कृष्ण खड्काले बताए । १ सयभन्दा कसैले तिर्दैनन्, उनले भने, १ युनिटको पनि उति, १० युनिट बाले पनि १ सय नै पर्छ । १० युनिटभन्दा धेरै बाले ९ रुपैयाँ प्रतियुनिटका दरले लिने गरेको उनले जानकारी दिए । कर्मचारी राखेर १५ हजार रुपैयाँ तलबसमेत दिन नसक्ने अवस्था रहेकाले समितिले नै व्यवस्थापनको पाटोसमेत हेरिरहेको उनको भनाइ छ । स्थानीय घरधुरीबाट मासिक ८१० हजार मात्र उठाउन सकिने भएकाले कर्मचारी राख्न समस्या भएको खड्काले बताए । विगत १ वर्षदेखि कर्मचारीविहीन रहेको भन्दै अब नेपाल विद्युत् प्राधिकरणलाई हस्तान्तरण गर्ने निर्णय गरेको उनले सुनाए । जति धेरै घरधुरी भए त्यति नै फाइदा हुने तिनाउ गाउँपालिका१ का वडा सदस्य अमरबहादुर तरामुले बताए । बसाइँसराइका कारण घरधुरी घटे, उनले भने, त्यसकारण बाँकी रहेकालाई आर्थिक भार बढी पर्न गएको हो । विद्युत् प्राधिकरणको प्रक्रियामा जाने भन्ने छलफल गरिएको तर कानुनी बाध्यताले गर्दा केही ढिलाइ भइरहेको उनले सुनाए ।"
चाडबाड नजिकिए पनि छैन व्यापार,"दसैं नजिकिएको छ । अघिल्ला वर्षमा वर्षभरि हुने व्यापारको आधा अंश दसैंतिहारका बेला हुन्थ्यो । तर, कोरोना संक्रमणका कारण यसपालि बुटवल बजारमा कुनै चहलपहल छैन । न त व्यापार नै बढेको छ । व्यापारीलाई चाडबाड नजिकिएको अनुभूति नै नभएको अमरपथको ठूलो फन्सी सपना साडीका सञ्चालक राजेन्द्र ध्वजुले बताए । ग्राहक आएकै छैनन् । दिनभरि बस्ने र पसल कुर्ने मात्रै हो, उनले भने, कहिले त दिनभरिमा एक जना पनि ग्राहक आउँदैनन् । अघिल्ला वर्षमा राजेन्द्रले दसैं नजिकिँदा दैनिक ३ लाख रुपैयाँसम्मको व्यापार गर्थे । सामान्य समयमा हुने व्यापारको अहिले दस प्रतिशत पनि व्यापार छैन, उनले भने । कोरोना सन्त्रास कायम रहे पनि व्यापारीले सार्वजनिक यातायात खुलेपछि ग्राहक आउने अपेक्षा गरेका थिए । पश्चिम क्षेत्रकै व्यापारिक केन्द्र बुटवलमा अघिल्ला वर्षसम्म चाडबाड लक्षित सामान किन्न रूपन्देहीबाहेक पाल्पा, अर्घाखाँची, गुल्मी, प्यूठान, स्याङ्जा, नवलपरासी, कपिलवस्तु र दाङसम्मका ग्राहक आउँथे । तर, अहिले यातायात चल्न र दसैं नजिकिन थाले पनि ग्राहक सामान किन्न आएका छैनन् । कोरोना संक्रमणअघि दैनिक ५ लाखसम्मको कारोबार गर्ने अमरपथको बाग्लुङदेवी वस्त्रालयका सञ्चालकले दसैं नजिकिए पनि व्यापार ठप्प रहेको बताए । किनमेल ठप्प छ । पसल खोल्ने र बन्द गर्ने काम मात्रै भएको छ, सञ्चालक विक्रमकुमार राजभण्डारीले सुनाए, चाडबाड लक्षित ग्राहक मात्र होइन, नियमित आउने पनि आएका छैनन् । दसैं नजिकिएपछि बुटवल बजारका पसल हरेक दिन खुलेका छन् । मुख्य बजार अमरपथ, ट्राफिकचोक, बीपीपथ, राममन्दिर लाइनका ठूल्ठूला वस्त्रालय र फेन्सी पसल साजसज्जाले आकर्षक बनाइएका छन् तर ग्राहक छैनन् । सधैं भीड हुने पसल पनि सुनसान छन् । ग्राहकको प्रतीक्षा गर्दागर्दै थाकेको सञ्चालकहरूले बताए । दसैंलक्षित व्यापार होला भनेर सकिनसकी सामान थपेँ । ऋणमाथि ऋण बढ्यो, आशिष फेन्सीकी सञ्चालक रूपा श्रेष्ठले भनिन्, तर, व्यापार भएकै छैन । ग्राहक आउलान् भनेर हेर्दा आँखा थाक्छन् । तर, ग्राहक आउँदैनन् । फुटकर मात्र होइन, थोक व्यापार पनि उस्तै छ । बाहिरी जिल्लाबाट चाडबाड लक्षित सामग्री किन्न व्यापारीहरूसमेत आएका छैनन् । राममन्दिर लाइनको शिवशक्ति फेन्सीका सञ्चालक प्रकाश ढकालले विगतका तुलनामा ५ प्रतिशत पनि थोक व्यापार नभएको बताए । सामान्य समयमा जस्तो माग पनि आएको छैन, रूपन्देही व्यापार संघका उपाध्यक्षसमेत रहेका ढकालले भने, मान्छेमा उमंग नै छैन । लुगाफाटो किन्दैनन् भनेर व्यापारीहरूले लगेकै छैनन् । कोरोनाका कारण अत्यावश्यक काममा बाहेक मान्छे बाहिर निस्केका छैनन् । आय घट्दा विगतमा जस्तो पैसा पनि छैन । जमघट हुन नपाउने भएपछि नयाँ लुगा किन किन्ने भन्ने धेरै उपभोक्तामा परेको उद्योग वाणिज्य संघका अध्यक्ष खिमबहादुर हमालले बताए । कोरोनाले उपभोक्ताको क्रयशक्ति घटेको छ । बाहिर निस्क्यो कि रोग सर्ला भन्ने भय छ, उनले भने, त्यसैले यसपालि व्यापारी व्यवसायीको चाडबाड लक्षित व्यापार हुने कुनै छनक छैन ।"
वालेटबाट राजस्व तिर्दा बढीमा ३० रुपैयाँ मात्रै कमिसन,"काठमाडौं (कास) नेपाल राष्ट्र बैंकले वालेटमार्फत सरकारी राजस्व तिर्दा सेवा प्रदायकले लिन पाउने कमिसन निर्धारण गरेको छ । राष्ट्र बैंकले निर्धारण गरेको शुल्क सेवा प्रदायकले पुस मसान्तपछि मात्रै लिन पाउनेछन् । कोभिड१९ का कारण पुस मसान्तसम्म भने सेवा प्रदायकले शुल्क लिन नपाउने राष्ट्र बैंकको निर्देशनमा भनिएको छ ।वालेटमार्फत १ हजार रुपैयाँसम्म सरकारी राजस्व तिर्दा सेवा प्रदायकले शुल्क लिन नपाउने निर्देशनमा उल्लेख छ । ३ हजारसम्म राजस्व तिर्दा प्रतिकारोबार ५ रुपैयाँ र १० हजारसम्म राजस्व तिर्दा प्रतिकारोबार १० रुपैयाँ सेवा शुल्क लिन पाइने व्यवस्था छ । १० हजारभन्दा माथि जतिसुकै राजस्व तिर्दा पनि बढीमा ३० रुपैयाँसम्म लिन पाइने जनाइएको छ । कोभिड१९ को असहज अवस्थालाई दृष्टिगत गर्दै आगामी पुस मसान्तसम्मका लागि सबै कारोबार निःशुल्क गर्नुपर्नेछ, निर्देशनमा भनिएको छ ।"
मापदण्ड मिचेका घरलाई अनुमति,"नगर क्षेत्रमा नक्सापास नगरी घर बनाउन पाइँदैन । तोकिएका सर्त पूरा गरेपछि मात्रै नक्सापास हुन्छ । घर बनाइसकेपछि नगरपालिकाकै अनुगमनपछि निर्माण सम्पन्न प्रमाणपत्र लिनुपर्छ । तर बागलुङ नगरपालिकाभित्र नक्सापास नगरेका र मापदण्ड मिचेका दर्जनौं घर छन् । ती घरलाई जरिवाना तिराएर पास गर्न नगरपालिकाको पूर्वाधार विकास समितिले अनुमति दिएको छ ।नक्सापास र निर्माण सम्पन्न प्रमाणपत्र नभएका घरधनीले बैंकबाट ऋण लिन नपाउने कानुनी व्यवस्था छ । त्यसबाट बजारका पहुँचवाला नै पछाडि परेपछि समितिले नगरपालिकालाई जरिवाना तिरेपछि पास गर्न पाउने अनुमति दिएको हो । त्यसका लागि समितिले जरिवाना भराउनेसम्बन्धी कार्यविधि बनाएको छ । सडक मिचेका, नक्सामा देखाएभन्दा अग्ला, सेटब्याक नछाडीकन बनाएका घरलाई मापदण्डविपरीत भनेर सूचीकृत गरिएको थियो । जनप्रतिनिधि आउनुअघि बनेका प्रायः घरलाई मान्यता दिन आवश्यक देखियो, समितिका अध्यक्ष जीवन आचार्यले भने, घर बनिसकेका छन्, भत्काउनेभन्दा जरिवाना तिराएर पास गरिदिँदा राजस्व भए पनि आम्दानी हुन्छ भनेर पास गरायौं । स्थानीय तहको निर्वाचनअघि सदरमुकाम बागलुङमा जथाभावी घर बनेको उनले बताए । तत्कालीन मापदण्डसमेत उनीहरूले पालना गरेका थिएनन् । नगर क्षेत्रमा वितरण हुने खानेपानी, बिजुली र अन्य सेवासुविधाका लागि पनि घरले नक्सापास गर्नुपर्ने कानुनी बाध्यता छ । तीन सयभन्दा बढी घरले मापदण्ड मिचेपछि नगरपालिकाले घटाएको थियो । घटेको मापदण्डमा पनि नक्सापास गर्नै नमिल्ने १ सय १७ घरका लागि जरिवाना लिएर फुकुवा गरिएको हो । गत असारमा सम्पन्न नगरपरिषद्ले पनि ती घरलाई प्रक्रिया पुर्याएर फुकुवा गर्ने निर्णय गरेको थियो । मापदण्ड मिचेकाहरूले टोल र उनीहरूको घर हेरेर १ देखि ५ लाख रुपैयाँसम्म जरिवाना तिर्नुपर्ने प्रावधान बनाइएको हो । करोडौं खर्चेर घर बनेका छन्, भत्काउँदा अर्बभन्दा धेरै खर्च हुन्छ, त्यो राम्रो मान्न सकिएन, आचार्यले भने, बरु अबदेखि कडाइसाथ नियम लागू गर्ने र भइसकेकालाई जरिवाना तिराएको प्रचार पनि गर्ने भनेका छौं । यसरी मापदण्ड मिच्नेहरू बजारका ठूला व्यापारी र राजनीतिक पहुँचवाला छन् । समितिले भने आगामी चैत मसान्तभित्र ती सबै घरले जरिवाना तिर्ने, नक्सापास गर्ने तथा काम सम्पन्न भएको प्रमाणपत्र लिइसक्नुपर्ने नियम बनाएको छ । बजारमा साढे चार तलासम्म घर बनाउन पाइन्छ । साढे तीन तलाभन्दा अग्लो बनाउनुपरे माटो परीक्षण गर्नुपर्ने कानुनी बाध्यतसमेत धेरैले पालना नगरेको नगरपालिकाका इन्जिनियर त्रिलोचल गिरीले बताए । मापदण्ड मात्र होइन, प्रक्रिया मिचिएका पनि छन्, उनले भने, सडक र घरको स्पष्ट मापदण्ड बनाएर जग खन्दैमा रोक्न सकिएन भने ठडिएको घरमा केही गर्न सकिँदैन । पहुँचवालाले नक्सापास नगरी घर बनाउने गरेकाले नगरपालिकाले थाहै नपाएको उनको भनाइ छ । साँघुरा गल्लीमा घर बनाउन अनुमति दिँदा आगलागी भएका बेला दमकल पुग्न सकेका थिएनन् । नगरभित्र ६ मिटरका मात्रै सडक छन् । नगरपालिकामा गाभिएका ग्रामीण बस्तीमा भने १५ मिटरको सडक भन्दै जथाभावी डोजरसमेत लगाइएको थियो ।"
कृषि क्षेत्र पनि कोरोनाको मारमा,"देश विकासमा प्राविधिक शिक्षायसैबीच सम्मेलका अवसरमा आयोजित प्राविधिक तथा व्यावसायिक शिक्षा विषयक कार्यक्रममा विभिन्न विधाका विज्ञले आआफ्ना धारणा राखेका छन् । कार्यक्रममा राष्ट्रिय योजना आयोगकी सदस्य उषा झाले प्राविधिक तथा व्यावसायिक शिक्षाको महत्त्वलाई मनन गर्दै आयोगले उक्त विषयलाई प्राथमिकता दिएको जानकारी दिइन् । नेपालले योजनाबद्ध विकासको लक्ष्य अघि सारेकाले यसमा पनि प्राविधिक तथा व्यावसायिक शिक्षाले निकै महत्त्वपूर्ण भूमिका निर्वाह गर्ने उनको भनाइ छ । समग्र विश्वको विकास प्राविधिक शिक्षाबिना सम्भव नरहेको उनले उल्लेख गरिन् । प्राविधिक तथा व्यावसायिक शिक्षा अहिलेको अवस्थामा निकै सान्दर्भिक रहेको लक्ष्मी बैंक तथा प्राइम लाइफ इस्योरेन्सका अध्यक्षसमेत रहेका नेपाल ब्रिटेन चेम्बर अफ कमर्स एन्ड इन्डस्ट्रिजका अध्यक्ष राजेन्द्र खेतानले बताए । यसले जीवनस्तर सुधार्दै आर्थिक विकासमा पनि टेवा पुर्याउँछ, उनले भने, कसैलाई तालिम दिए त्यो तालिम काम खोजिरहेकाहरूका लागि मात्रै महत्त्वपूर्ण हुँदैन, यो समग्र उद्यमी तथा देशका लागि नै महत्त्वपूर्ण हुन्छ । कार्यक्रममा कोलम्बो प्लान स्टाफ कलेजका डाइरेक्टर जनरल रामहरि लामिछानेले विश्व श्रम बजारमा नयाँनयाँ किसिमका सीपको माग बढेको बताए ।"
अर्थतन्त्रलाई पुनर्जीवन दिने रणनीति खोइ ?,"काठमाडौं (कास) एनआरएनएले आयोजना गरेको सम्मेलनका वक्ताहरूले नेपालको अर्थतन्त्र उकास्न सरकारले ठोस कदम चालिहाल्नुपर्नेमा जोड दिएका छन् । कोभिड१९ को संक्रमण बढ्दै गएका बेला अर्थतन्त्र भने संकटपूर्ण अवस्थामा गएको भन्दै उनीहरूले चिन्ता व्यक्त गरे । उक्त अवसरमा पूर्वअर्थमन्त्री युवराज खतिवडाले स्वास्थ्य क्षेत्रमा बढी बजेट विनियोजन भएको र क्वारेन्टाइन, आइसोलेसन व्यवस्थापनको काम समन्वयमै भइरहेको बताए । दुई वर्षयता शिक्षा र स्वास्थ्यमा बजेट विनियोजन बढे पनि पर्याप्त नरहेको उनको भनाइ छ । स्वास्थ्य क्षेत्रमा भौतिक पूर्वाधार निर्माणका लागि आवश्यक अध्ययन भइरहेको खतिवडाले प्रस्ट्याए । विदेशमा रहेका नेपालीको ज्ञानलाई स्वदेशमा प्रयोग गर्न सक्नुपर्नेमा कांग्रेस नेता एवं पूर्वउद्योगमन्त्री नवीन्द्रराज जोशीले जोड दिए । अहिले अर्थतन्त्रका केही इन्डिकेटर राम्रा रहे पनि विपन्न वर्गलाई सरकारले केही नगरेको उनको भनाइ छ । आम्दानी नै नहुने स्थिति छ, रोजगारी खोसिएको छ, अस्पताल गएर उपचार गराउन सक्ने अवस्था छैन, उनीहरूका लागि सरकारले के गर्यो ? उनले प्रश्न गरे, यसबाट कसरी बाहिर निस्कने भनेर चिन्तन र रणनीति खोइ ? कोभिड१९ का कारण आर्थिक संकट गहिरिँदै गएको एनआरएनएका संस्थापक अध्यक्ष उपेन्द्र महतोले बताए । अर्थतन्त्र बिरामी हुँदा प्रत्येक क्षेत्रलाई छुट्याएर सोहीअनुसार उपचार गर्न सरकारले सर्भे गर्नुपर्ने उनको सुझाव थियो ।देशलाई अझै धनी बनाउनुपर्छ भनेर कोभिड१९ ले देखायो, धनी देश व्यवसाय र रोजगारी जोगाउन जति पनि खर्च गर्न सक्ने सामर्थ्यमा पुगे, उनले भने, हाम्रो देशको आर्थिक अवस्था पनि राम्रो भएको भए व्यवसाय र रोजगारी जोगाउन सकिन्थ्यो । गैरआवासीय नेपालीसँग रहेको ज्ञान, सीप र भिजनको समुचित प्रयोग गरेर देश विकासमा लगाउनुपर्ने राष्ट्रिय योजना आयोगका उपाध्यक्ष पुष्पराज कँडेलको भनाइ छ । सम्मेलनमा साइप्रसका पूर्वअर्थमन्त्री मिचेल सारिस पनि सहभागी थिए । उनले कोभिड१९ ले निम्त्याएको संकट चुलिएका बेला स्वास्थ्यका दृष्टिबाट अगाडि बढेका देशले राम्रो काम गरिरहेको बताए । कोभिड१९ का कारण दिगो विकास लक्ष्यमा अझ चुनौती थपिएको एसियन इन्स्टिच्युट अफ टेक्नोलोजी, स्कुल अफ इन्भायरोन्मेन्ट, रिसोर्स एन्ड डेभलपमेन्टका शोभाकर ढकालको भनाइ छ ।"
राखेप बोर्डमा ११ सदस्य मनोनीत,"राष्ट्रिय खेलकुद विकास ऐन २०७७ अनुसार गठन भएको राष्ट्रिय खेलकुद परिषद (राखेप) को बोर्ड सदस्यमा ११ जना थपिएका छन् । नयाँ ऐन जारी भएको तीन महिनापछि सोमबारको मन्त्रिपरिषद बैठकले ९ जना र राखेप अध्यक्षसमेत रहेका युवा तथा खेलकुदमन्त्री जगतबहादुर विश्वकर्माको मन्त्रिस्तरीय निर्णयबाट थप २ सहित ११ जना मनोनयन गरिएको छ । खेलकुदको क्षेत्रमा महत्त्वपूर्ण योगदान गरेका, पूर्व खेलाडीसमेत समावेश हुने गरी समावेशी मनोनयन शीर्षकअन्तर्गत मन्त्रिपरिषद्ले नियुक्त गरेकामा राष्ट्रिय फुटबल टोलीका पूर्व कप्तान हरि खड्का (खसआर्य), राखेपकै पूर्व बोर्ड सदस्य मानदेव हजारा (मधेसीदलित), करातेका पूर्व खेलाडी तथा नेपाल कराते महासंघका निवर्तमान अध्यक्ष पुरेन्द्रविक्रम लाखे (जनजाति), राखेपका निवर्तमान बोर्ड सदस्य राजेशकुमार गुरुङ (जनजाति), सुमित्रा चौधरी (थारुमहिला), मोहम्मद शाहिल शेख (मुस्लिम), तेक्वान्दोकी नन्दा बस्याल (महिला), एकेन्द्र कुँवर (पिछडिएको क्षेत्र) र भलिबल रेफ्री चन्द्रवन्दना राई (महिला) छन् । राष्ट्रिय खेल संघको सिफारिसका आधारमा मनोनयन गरिने पाँचमध्ये २ महिला सदस्य पनि मनोनयन गरिएको छ । संघको सिफारिसमा रेनुका श्रेष्ठ र सुवर्णकेसरी श्रेष्ठलाई मन्त्री विश्वकर्माले मनोनयन गरेका हुन् । खेल संघको सिफारिसका आधारमा यसअघि तीनजना सदस्य अर्जुन केसी (बक्सिङ), सम्पन्न श्रेष्ठ (मुवाँथाई) र सुभाष श्रेष्ठ (ब्याडमिन्टन) मनोनयन भइसकेका छन् । मन्त्री विश्वकर्माले साउन १५ गते विज्ञ समूहबाट २ र पर्वतीय खेलकुद महासंघबाट १ सहित ६ सदस्यको मनोनयन गरेका थिए । विज्ञ समूहबाट इन्दिरा निरौला र रिमबहादुर रानाभाट तथा पर्वतीय खेलकुद महासंघका अध्यक्ष गोविन्द भट्टराई मनोनीत भएका हुन् । असार १७ गते नयाँ खेलकुद ऐन लागू भएसँगै राखेप बोर्ड गठन प्रक्रिया सुरु भएको हो । नयाँ ऐनअनुसार रमेशकुमार सिलवालले साउन १२ गते राखेपको सदस्यसचिवमा पुनर्नियुक्ति पाएका थिए । उनीसँगै सरकारले शिव कोइरालालाई राखेप उपाध्यक्षमा मनोनयन गरेको हो । नयाँ ऐनअनुसार राखेपमा ३७ सदस्यीय बोर्ड सदस्य रहनेछ । त्यसमध्ये १३ जना विभिन्न क्षेत्रबाट पदेन रहने व्यवस्था छ । सोमबारको मनोनयनसँगै राखेप बोर्ड १७ सदस्यीय भएको छ । अब विश्वबिद्यालयको खेलकुद हेर्ने शाखा, नेपाल उद्योग वाणिज्य महासंघको सिफारिसमा एकजना, नेपाल ओलम्पिक कमिटी र पाराओलम्पिक कमिटीबाट २ जना मनोनयन हुन बाँकी छ । यीबाहेक मन्त्रालयका सचिव, खेलकुद महाशाखाका प्रमुख, शिक्षा तथा विज्ञान प्रविधि मन्त्रालयका सचिव वा सहसचिव, नेपाली सेना, नेपाल प्रहरी र सशस्त्र प्रहरीका खेलकुद विभाग प्रमुख, प्रत्येक प्रदेशको खेलकुद संरचनाका कार्यकारी प्रमुख भने पदेन सदस्य रहनेछन् । नयाँ ऐनमा राखेप सदस्यको अधिकार भने उल्लेख्य कटौती गरिएको छ । ऐनअनुसार उनीहरूलाई परिषदको बोर्ड बैठकमा भाग लिने र अध्यक्ष वा परिषद्ले तोकेको काम कारबाही गर्ने उल्लेख छ ।"
स्वाटेक बनिन् फ्रेन्च ओपनकी कान्छी,"पेरिस (रोयटर्स) किशोरी खेलाडी इगा स्वाटेक ग्रान्ड स्लाम टेनिस उपाधि जित्ने पहिलो पोल्यान्डका खेलाडी भएकी छन् । उनले फ्रेन्च ओपनको महिला एकल जित्ने क्रममा शनिबार अमेरिकाकी चौथो वरीयताप्राप्त सोफिया केनिनलाई ६४, ६१ ले हराइन् । उपाधि जित्ने क्रममा १९ वर्षीया स्वोटकले कुनै पनि सेट गुमाइनन् । उनी सन् १९९२ यता फ्रेन्च ओपन जित्ने सबैभन्दा कान्छी खेलाडी भएकी छन् । फाइनलका क्रममा केनिन चोटबाट गुज्रिन बाध्य रहिन् । यस कारणले उनको खेल पनि नराम्रोसँग प्रभावित भएको थियो । त्यसैले उनले गैरवरीयताप्राप्त स्वाटेकसामु बलियो चुनौती पेस गर्न सकिनन् । क्ले कोर्टको सबैभन्दा ठूलो प्रतियोगिता जितेयता स्वाटेकले भनिन्, म वास्तवमै निकै खुसी छु । मेरो खेल हेर्न आज मेरो परिवार आफ्नो अगाडि रहेको हुनाले पनि बढी खुसी भएकी हँॅ । मेरो लागि यो सबथोक हो । विश्व वरीयताको ५४औं स्थानमा रहेकी उनी सन् १९७५ यता फ्रेन्च ओपन जित्ने सबैभन्दा तल्लो क्रमका खेलाडी हुन् । उनले थपिन्, दुई वर्षअगाडि मैले जुनियर ग्रान्ड स्लाम उपाधि जितेकी थिएँ, अहिले म यहाँ मेरो खेलजीवनको सबैभन्दा ठूलो सफलता आत्मसात् गरिरहेकी छु, कति कम समयमा सबथोक फेरिएको छ । मलाई त यो सफलतामा विश्वास पनि भइरहेको छैन । पहिलो सेटमा स्वाटेकले ३० को अग्रता लिएयता खेल पूर्णतः उनको पक्षमा रहेको थियो ।"
जोकोभिचविरुद्ध नडाल,"फ्रेन्च ओपनको आइतबार पुरुष एकलतर्फ हुने स्वप्निल फाइनलमा सर्बियाली नोभाक जोकोभिचले क्ले कोर्टका राजा राफेल नडालको सामना गर्दैछन् । शीर्ष वरीयताका दुई खेलाडीबीचको विजेताले आफ्नो व्यक्तिगत उपलब्धिमा थप कोसेढुंगा प्राप्त गर्नेछन् । विश्व खेलकुदको सबैभन्दा ठूलो व्यक्तिगत प्रतिद्वन्द्विता मानिएको दुई खेलाडीको भिडन्त ५५ पल्ट हँॅदै छ । त्यसमा सर्बियाली खेलाडी २९२६ ले अगाडि छन् । तर क्ले कोर्टमा भने नडालको कुनै जवाफ रहने गरेको छैन । रोलान्ड ग्यारोसमा १२ पल्ट च्याम्पियन रहिसकेका स्पेनी नडालले जोकोभिचविरुद्ध ७ खेलमध्ये ६ मा जित निकालेको छ । यसमा सन् २०१२ र २०१४ को फाइनल पनि छ । यी दुई खेलाडीबीच फ्रेन्च ओपनमा भएको अन्तिम खेलमा भने जोकोभिच विजयी रहेका छन् । सन् २०१५ मा उनले नडाललाई क्वाटरफाइनलमा हराएका थिए । ग्रान्ड स्लाम फाइनलको समग्र भिडन्तमा भने दुवै खेलाडी बराबरीको स्थितिमा छन् । जोकोभिच र नडाल समान चारचारपल्ट विजयी रहेका छन् ।आइतबारको फाइनल आधुनिक विश्व टेनिसमा सर्वाधिक महान खेलाडी को हुन् भन्ने बहसमा पनि केन्द्रित हुनेछ । नडालले कोरोना भाइरस संक्रमणको महामारीका कारण यूएस ओपन खेलेका थिएनन् । त्यही प्रतियोगितामा भने जोकोभिच चौथो चरणमा अयोग्य घोषित भएका थिए । जोकोभिचले १७ ग्रान्ड स्लाम उपाधि जितेका छन् । उनले यूएस ओपन जितेको भए, पेरिसमा १८ ग्रान्ड स्लाम उपाधिसहित मैदानमा ओर्लिन सक्थे । नडालले १९ ग्रान्ड स्लाम जितेका छन् । उनी रोजर फेडेररको नाममा रहेको कीर्तिमान २० ग्रान्ड स्लामबाट एकै उपाधिमात्र टाढा छन् ।"
ब्राजिलको पाँच गोल,साओ पाउलो (रोयटर्स) रोबर्टो फिर्मिन्होको दुई तथा मारक्विन्होस र फिलिपे कौटिन्होको एकएक गोल मदतमा ब्राजिलले विश्वकप छनोटको आफ्नो पहिलो खेलमा बोलिभियालाई शुक्रबार ५० ले हराएको छ । ब्राजिलले अहिलेसम्म विश्वकप छनोटको घरमा भएको खेल गुमाएको छैन । यो क्रम ५४ खेलसम्म पुगेको छ । बोलिभियाविरुद्ध ब्राजिल कुनै पनि बेला दबाबमा रहेन र आरामले खेल जित्न सफल रह्यो । खेलको १६ औं मिनेटमा मारक्विन्होसले पहिलो गोल गरेयता फिर्मिन्होले १८ र ४९ औं मिनेटमा दुई गोल थपे । जोसे मारियाको आत्मघाती गोलपछि कौन्टिन्होले पाँचौं गोलको औपचारिकता पूरा गरे । सन् १९९४ को विश्वकपमा पछिल्लो पटक छनोट भएको बोलिभियाले कम अनुभवी टिम उतारेको थियो । यसक्रममा टिमले ब्राजिलमाथि खाली एक अवसरमा मात्र पोस्टमाथि आक्रमण बुन्न सक्यो । अर्को खेलमा कोलम्बियाले भेनेजुएलालाई सजिलै ३० ले हरायो । त्यसमा लुइस मोरियलले दुई गोल गरे । दक्षिण अमेरिकाको १० टिम सम्मिलित विश्वकप छनोटबाट चार टिमले सिधा अन्तिम चरणमा प्रवेश पाउने छ भने पाँचौं स्थानमा आउने टिमले अन्तरमहादेशीय प्लेअफ खेल्नेछ । यसपल्टको पहिलो चरणको खेलमा अन्य दुई पारम्परिक शक्ति अर्जेन्टिना र उरुग्वेले पनि जित निकालेका थिए ।
कारागारभित्रै गुन्डागर्दी !,"कर्तव्य ज्यान मुद्दामा जन्मकैदको सजाय पाएर कास्की कारागारमा थुनामा रहेका लक्षुकुमार गुरुङले तीनपल्ट चौकिदारको जिम्मा पाइसके । उनी यतिखेर तेस्रोपल्ट कारागारको ख ब्लकको चौकीदार छन् । उनले जेल प्रशासनलाई प्रभावमा पारेर कारागारभित्रै गुन्डागर्दी र असुलीमा लागेको कैदीबन्दीको आरोप छ ।कारागार ऐन, नियमावली र कारागार व्यवस्थापन कार्यविधिको आन्तरिक प्रशासनसम्बन्धी कार्यविधिअनुसार जघन्य अपराधका कैदीलाई आन्तरिक प्रशासन सुम्पन पाइँदैन । नेगेटिभ लिस्टमा परेकाबाहेकले सजायको ५० प्रतिशत कैद भुक्तान गरिसकेपछि एकपल्ट मात्रै चौकीदार बन्न पाउने प्रावधान छ । ०६९ मा कारागार आएको ५ वर्षमै गुरुङ आर्थिक वर्ष ०७३७४ मा पहिलोपल्ट चौकीदार भए । त्यसपछि एक आर्थिक वर्ष बिराउँदै ०७५७६ र ०७७७८ मा चौकीदारको जिम्मा पाएका हुन् ।उनले चौकीदार बनेवापत अस्वाभाविक सुविधा लिएका छन् । कारागार प्रमुख (जेलर) को कार्यकक्ष छेउमा उनको कम्प्युटरसहित छुट्टै कक्ष छ । ख ब्लकभित्र ७ वटा फोन, क्यान्टिन र किराना उनैको कब्जामा छ । एक कैदीका अनुसार उनले फोनमा एक दिनमा एक सय ५ रुपैयाँ भ्वाइस प्याक लिन लगानी गर्छन् । कैदीलाई भने मिनेटको ५ रुपैयाँ लिन्छन् । फोनबाट मात्रै उनले दैनिक १५ हजार रुपैयाँ आम्दानी गर्छन् ।किराना पसलमा पाइने सामानको मूल्य पनि बाहिरभन्दा चर्को छ । १५ रुपैयाँ गोटामा पाइने काँचो अण्डा गुरुङले २० रुपैयाँमा बिक्री गर्छन् । बाहिर २ सय ८० रुपैयाँ प्रति किलो पर्ने ब्रोइलर कुखुराको मासुलाई ४ सय ६० रुपैयाँ, ६० रुपैयाँ पर्ने आधा लिटर दूधलाई ७५ रुपैयाँ लिन्छन् । कैदी बन्दीले दैनिक ६० रुपैयाँ र ६ सय ग्राम चामल पाउँछन् । ती कैदीका अनुसार गुरुङले क्यान्टिनमा कम गुणस्तरको खाना खुवाउँछन् । फोन, किराना र क्यान्टिनबाट मात्रै गुरुङले मासिक १० लाख रुपैयाँ आम्दानी गर्ने ती कैदीले बताए ।साविकको ल्वाङघलेल गाविसमा उनी कांग्रेसको उपसभापति थिए । उनले ०६९ भदौ २८ मा पोखराको बगरमा एक महिलाको हत्या गरे । आफ्नो लसपस भएकी ती महिलालाई अर्कै पुरुषसँग देखेपछि हत्या गरेको उनले बयानमा बताएका थिए । त्यतिखेर ४८ वर्षका थिए उनी । अहिले ५६ पुगे । अझै पनि उनको चरित्र नफेरिएको एक महिला कैदी बताउँछिन् । ती कैदीका अनुसार उनी आफ्ना फरकफरक प्रेमिकालाई जेलमा भेट्न बोलाउँछन् । श्रीमती भेट्न आउँदा भने हप्काएर पठाउँछन् । चौकीदार भएपछि झन् सुरक्षाकर्मीको व्यवस्था गरेर उनलाई होटलमा प्रेमिका भेट्न पठाइन्छ । मोबाइल चलाउन, बाहिर आउजाउ गर्न उनलाई जतिखेर पनि छुट छ । गत वर्षको पुसमा उनले आफ्नै साथीको प्रेमिकालाई ललाइफकाई आफ्नो बनाए । गुरुङको मिल्ने साथीकी प्रेमिका जेलमा भेट्न आएकी थिइन् । गुरुङले चिनजान गरे । ती युवतीलाई भेट्न उनी जेल बाहिर गए । साथीले उक्त कुरा सुइँको पाएपछि दुई जनाबीच कारागारभित्रै हानाहान भयो । गुरुङले जेल प्रशासनलाई प्रभावमा पार्दै ती साथीलाई क ब्लकमा सारिदिए । ख ब्लकमा भए पनि तीनवटै ब्लकलाई असर गर्ने काम गर्छन्, ती कैदीले भनिन्, जेल नै किनेर राखेको छु, कसले के गर्न सक्छ भन्ने अहं भावना छ । कसैलाई टेर्दैन । हाकिमजस्तो भएर बस्छ ।उनले जेलभित्रको व्यवसायमा सेयर हाल्न कसैसँग एक लाख, कसैसँग डेढ लाख रुपैयाँसम्म उठाउने गरेका छन् । हरहिसाब खोजे जे पनि हुन सक्ने धम्की दिन्छन् । नाइके र भाइनाइके बनाउन पनि उनले रकम बुझ्छन् । त्यति मात्रै होइन, गएको संविधान दिवसमा राष्ट्रपतिबाट कैद मिनाहा गर्ने सूचीमा नाम राखिदिन उनले कैदीबाट रकम संकलन गरे । जन्मकैदकै सजाय खेपिरहेका सोचेन्द्र राईसँग उनले कैद मिनाहामा नाम पठाउने भन्दै ६० हजार रुपैयाँ लिए । राईले सिराहामा भएका आफ्ना काका प्रेमकिशोर राईमार्फत उक्त रकम गुरुङलाई आईएमई गरेर पठाएका थिए । सरकारले हालका लागि कैद मिनाहा स्थगित गरेर फागुन ७ मा पुर्यायो । राईले आफ्नो पैसा फिर्ता मागे । गुरुङले उल्टै अर्का कैदी जोन थापा र सुरेन्द्रकुमार विकलाई राईमाथि कुटपिट गर्न लगाए ।साउन २६ मा नवलपरासी कारागारबाट कास्कीमा आएका राइलाई गुरुङकै निर्देशनमा कारागार प्रशासनले असोज ६ मा क ब्लकमा सार्यो । गुरुङको गुन्डागर्दी, असुली र मनपरिविरुद्ध उनी त्यही दिनदेखि जेलभित्रै अनसन बसे । राष्ट्रिय मानवअधिकार आयोगमा उजुरी दिए । म एउटाले दुःख भोगेर अरूलाई सुख हुन्छ भने भोग्न तयार छु भनेर अनशन बसेको थिएँ, जेलभित्रबाटै उनले कान्तिपुरसँग भने, अरू जेलमा पुगे पनि बेथितिविरुद्ध लड्छु । आफूलाई कास्की कारागार आउनेबित्तिकै गुरुङको समूहले अमानवीय व्यवहार गरेको उनको आरोप छ । गुरुङसँग अधिकांश कैदीबन्दी रुष्ट रहेको उनी बताउँछन् । महिनामा १६ सय रुपैयाँ कैदीलाई सिदाबापत आउँछ, उनले भने, उसले खुवाउने गुणस्तर ३४ सय रुपैयाँभन्दा बढीको हुँदैन । फोन र किराना पसलको महँगी भनिसाध्यै छैन । असोज ९ मा राष्ट्रिय मानवअधिकार आयोगको पोखरा कार्यालयका प्रतिनिधि पुगेर राईको अनशनबारे बुझेका थिए । आफ्नो स्वास्थ्य बिग्रिँदै गएपछि र जेलर केशव लामिछानेले आन्तरिक प्रशासनमा सुधार ल्याउने प्रतिबद्धता गरेपछि असोज ११ मा अनशन तोडेको उनले बताए । त्यो प्रतिबद्धता मलाई देखाउनलाई मात्रै रहेछ, उनले भने, अहिलेसम्म केही सुधार भएको छैन ।जेलर लामिछाने चौकीदार गुरुङलाई कानुनबमोजिम पाउने सेवा सुविधानबाहेक अन्य केही नदिएको दाबी गर्छन् । भित्र र बाहिरको समन्वय गर्नुपर्ने भएकोले केही व्यावहारिक हिसाबले सुविधा पाउनुभयो होला, उनले भने, कतिपय पहिलेदेखि प्रचलनको निरन्तरता छ । जेलभित्रको पसलमा छिट्टै मूल्य सूची टाँस्न भनिसकेको उनी दाबी गर्छन् । भन्छन्, कैदी बन्दीको केही गुनासो भए गुनासो पेटिकामा राख्न सकिन्छ ।कारागारमा हाल ९ सय २८ कैदी बन्दी छन् । पुरुषतर्फ क ब्लकका ३ सय ५३ जना, ख ब्लकमा ४ सय ९७ जना र महिला ब्लकमा ७३ जना छन् । हरेक ब्लकमा ११ जना चौकीदार नियुक्त हुन्छन् । २५ कैदी बन्दी बराबर एक नाइके र १० बराबर एक सहनाइके चुनिने प्रावधान छ ।"
विद्यार्थी पनि भारततिर,"कञ्चनपुर (कास) बर्दियाको गेरुवा६ का १५ वर्षीय नरेन्द्र बीसी कक्षा९ मा पढ्छन् । स्कुल खुलेन । उनी साथीभाइसँगै गड्डाचौकी नाका भएर कामको खोजीमा भारत पसेका छन् । उनले भने घरमै बसेर दसैंतिहार मान्न पनि खर्च छैन, त्यही भएर काम खोज्न हिँडेको हो । उनी गाउँलेहरूसँगै भारतको देहरादुन मन्सुरीतिर लागेका हुन् । ८ कक्षामा पढ्ने बैतडीको दोगडाकेदारका राकेश जोशी पनि गड्डाचौकी भएर साथीहरूका साथ भारत पसे । अहिले स्कुल खुल्ने सम्भावना छैन, घरमा त्यत्तिकै बसेर के गर्नु ? उनले भने, दुईचार महिना घर खर्च जुटाएर फर्किन्छु । दसैंतिहार नजिक आए पनि पढाइ नहुने भन्दै विद्यार्थीहरू भारततिर जान थालेका हुन् । कोरोना संक्रमितको संख्या दिनहुँ वृद्धि भइरहेकाले केही स्थानीय तहले सञ्चालन गरेका विद्यालय पनि बन्द हुन थालेका छन् । यो शैक्षिक सत्र त्यत्तिकै जानेजस्तो छ, बर्दियाका करन विकले भने, अब पढाइभन्दा पनि आम्दानीतिर ध्यान दिनुपर्ने भयो । कञ्चनपुरको गड्डाचौकी नाकाबाट भारत जानेको संख्या दैनिक डेढ सय जनाभन्दा बढी छ, जसमा विद्यार्थीसमेत छन् ।"
देउखुरीमा जग्गा खोजी,"दाङ (कास) लुम्बिनी प्रदेशको स्थायी राजधानी देउखुरीको राप्ती उपत्यका घोषणा भएपछि यस क्षेत्रमा आवश्यक पूर्वाधारका लागि जग्गा छनोट गर्न अध्ययन थालिएको छ । प्रदेशसभा र सरकारका लागि आवश्यक संरचना बनाउन चाहिने जग्गाका लागि दाङका राप्ती र गढवा गाउँपालिकाका साथै अर्घाखाँचीको शीतगंगा नगरपालिकामा जग्गाबारे अध्ययन भइरहेको हो ।शनिबार पूर्वाधार विकास प्राधिकरणसहितको टोलीले राप्ती गाउँपालिकाको राप्ती प्राविधिक शिक्षालय परिसर, बराखुटी, लालमटिया, घण्टदेव, पाखापानी, गढवा गाउँपालिकाको कालाकाटे र शीतगंगा नगरपालिकाको लापे, सातमारा क्षेत्रको अध्ययन अवलोकन गरेको छ । राप्ती गाउँपालिका अध्यक्ष नुमानन्द सुवेदी, शीतगंगा नगरपालिका प्रमुख सूर्यप्रसाद अधिकारी, लुम्बिनी प्रदेश सांसद इन्द्रजित थारू, प्रदेश पूर्वाधार विकास प्राधिकरणका प्रमुख कार्यकारी अधिकृत ध्रुव मजगैया, मुख्यमन्त्री तथा मन्त्रिपरिषद् कार्यालय सचिव भरतमणि सुवेदीलगायतको टोलीले सम्भावित क्षेत्रको अध्ययन अवलोकन गरेको हो । जग्गा बिक्री वितरणमा पूर्णरूपमा रोक लगाई सम्भाव्यता अध्ययन गरिरहेको राप्ती गाउँपालिका अध्यक्ष सुवेदीले बताए ।"
कोहलीको उत्कृष्ट इनिङ्स,"दुबई (एजेन्सी) कप्तान विराट कोहलीको सानदार ९० रनमा रोयल च्यालेन्जर्स बेंग्लोरले इन्डियन प्रिमियर लिग (आईपीएल) मा शनिबार चेन्नई सुपर किंग्सलाई ३७ रनले पराजित गरेको छ । बेंग्लोर ६ खेलमा ८ अंकसहित चौथो स्थानमा छ ।कोहलीले ५२ बल खेल्दै ४ चौका र ४ छक्का प्रहार गरेपछि टस जितेर ब्याटिङ रोजेको बेंग्लोरले दुबई अन्तर्राष्ट्रिय क्रिकेट रंगशालामा १६९४ को स्कोर बनाएको थियो । चेन्नईले निर्धारित २० ओभरमा ८ विकेट गुमाई १ सय ३२ रनमात्र बनाउन सक्यो । अम्बाती रायडु ४२, नारायण जगदीशनले ३३, शेन वाटसनले १४ रन बनाए । कप्तान महेन्द्रसिंह धोनी १० रनमा आउट भए । बेंग्लोरका क्रिस मोरिसले ४ ओभरमा १९ रन खर्चेर ३ विकेट लिए । वाशिङटन सुन्दरले २ तथा इसुरु उडाना र युजभेन्द्र चाहलले ११ विकेट लिए । यसअघि बेंग्लोरबाट कोहलीबाहेक देवदत्त पाडिक्कलले ३३ र शिवम दुबेले १४ बलमा अविजित २२ रन बनाएका थिए । चेन्नईका शार्दुल ठाकुरले २ विकेट लिएका थिए ।"
कोलकाताको नाटकीय जित,"अबुधाबी (एजेन्सी) हारतर्फ अग्रसर कोलकाता नाइट राइडर्सले शनिबार नाटकीय रूपमा खेल आफ्नो पक्षमा मोडेर किंग्स इलेभेन पन्जाबलाई २ रनले हराएको छ । पन्जाबले अन्तिम बलमा छक्का प्रहार गरेको भए खेल टाइ हुन्थ्यो, तर सुनिल नारायणको बलमा ग्लेन म्याक्सवेलले चार रनमात्र बटुल्न सके । उनको प्रहार बाउन्ड्रीको डोरी नजिकै मैदान छोएर बाहिरिएको थियो । यो नतिजाले गर्दा पन्जाब एकै जितमा सीमित रहेर अंकतालिकाको पुछारमा रह्यो । कोलकाता भने तेस्रो स्थानमा उक्लेको छ । कोलकाताको ६ खेलमा यो चौथो जित हो । टोलीसँग ८ अंक भएको छ । जितका लागि १ सय ६५ रनको लक्ष्य पछ्याइरहेको पन्जाबले २० ओभरमा ५ विकेट गुमाई १ सय ६२ रन बनायो । व्यक्तिगत लयमा रहेका कप्तान केएल राहुलले सर्वाधिक ७४ रन बनाए । उनले ५८ बल खेल्दै ६ चौका प्रहार गरे । उनले ५६ रन बनाएका मायंक अग्रवालसँग पहिलो विकेटमा १ सय १५ रनको साझेदारी गरेका थिए । तर यसको कुनै अर्थ रहेन । कोलकाताका प्रसिद्ध कृष्णले ३ र सुनिल नारायणले २ विकेट लिएका थिए ।यसअघि कप्तान दिनेश कार्तिकको ५८ रनको मदतमा कोलकाताले पहिले ब्याटिङ गर्दै ६ विकेटमा १ सय ६४ रन बनाएको थियो । दिनेशले आक्रामक हुँदै २९ बलमात्र सामना गरे । प्लेयर अफ द म्याच उनले ८ चौका र २ चौका प्रहार गरे । यस्तै प्रारम्भिक ब्याट्सम्यान शुभमन गिलले पनि ५७ रनको इनिङ्स खेले । शुभमन र दिनेशले चौथो विकेटमा ८२ रनको साझेदारी गरे । इंग्लिस ब्याट्सम्यान इयोन मोर्गनले २४ रन जोडे । पन्जाबका लागि मोहम्मद सामी, अश्रदीप सिंह र रवि विष्णोइले समान एक विकेट लिए ।"
सुनिलका लागि अचुक रणनीति,"एजेन्सी (अबुधाबी) कहाँ छन् सुनिल नारायण ?इन्डियन प्रिमियर लिग (आईपीएल) मा कोलकाता नाइट राइडर्सले चेन्नई सुपर किंग्सको सामना गर्दा यही प्रश्न सोधिएको थियो, त्यो पनि दुवै इनिङ्समा । कोलकाताले ब्याटिङ गर्दा उनले इनिङ्ससुरुआत गरेनन् । अनि बलिङका बेला पनि ११ ओभरपछि मात्रै मौका पाए, जति बेला चेन्नई एक विकेट गुमाएर ९४ रनको स्थिति थियो । त्यसो त यसपल्टको आईपीएलमा इनिङ्सको सुरुआत गर्दा उनी सफल रहेका छैनन् । प्रत्येकपल्ट उनी शर्ट बलमा कमजोर देखिएका छन् । खासमा उनको प्रारम्भिक ब्याट्सम्यानको स्वरूप नै गल्ली क्रिकेटको जस्तो छ । सक्दा प्रहार गर्ने, नसके आउट हुने । लगातार खेलमा असफल भएपछि सुनिललाई ब्याटिङको तल्लो क्रममा झारियो नै । चेन्नईमा खासै शर्ट बल गर्ने राम्रा बलर नभएको स्थितिमा पनि तल्लो क्रममा ब्याटिङ गराउनु के उनलाई घटुवा गरिएकै हो त ? तर त्यस्तो भएको रहेनछ । सुनिल माथिल्लो क्रममा असफल हुनुको अर्थ उनी टिमका लागि बोझ बनेका छैनन् । उनी त सम्पत्ति नै हुन् । कोलकाताका बलिङ प्रशिक्षक केली मिल्स भन्छन्, केही खेलमा उनको ब्याट चम्केको छैन, यस्तोमा केही सामान्य परिवर्तन गर्दा खेलाडीलाई कुनै बेला फाइदा गर्छ, हामीले त्यही चाहेका हौं । कप्तान दिनेश कार्तिक र कोलकाताले त सुनिललाई त्यस खेलमा चतुर्याँइपूर्वक प्रयोग गरेकै हुन् । कोलकाताविरुद्ध सुनिललाई पिन्च हिटर को भूमिका दिइएको थियो । फेरि माथिल्लो क्रममा उनले गर्दै आएको काम त त्यही थियो । खाली उनी चौथो क्रममा आए । जतिबेला उनी आए, त्यो ब्याटिङक्रमको खासै महत्त्व थिएन । कोलकाताले नवौं ओभरमा नितिश राणालाई गुमाएको थियो, करन शर्माको बलिङमा । त्यो लेगब्रेक थियो । लेग स्पिनर बायाँहाते ब्याट्सम्यानका लागि उतार्नु ठीक थियो । यस्तोमा इयोन मोर्गनलाई किन पठाइएन त ? उनी त आफैं उत्कृष्ट लयमा छन् र उनलाई ट्वान्टी२० क्रिकेटको पूर्णकालीन ब्याट्सम्यान भन्न सकिन्छ । यसका दुई कारण हुन सक्छन् । त्यो बेला मोर्गनको विकेट सुनिलको भन्दा बढी महत्त्वको थियो । फेरि त्यो स्थितिमा कोलकातालाई छोटो आक्रामक ब्याटिङ पनि आवश्यक थियो । त्यो त्यही स्थिति हो, जतिबेला ब्याट्सम्यानमाथि प्रायः बलर हाबी हुने गर्छ । कोलकाताको यो रणनीतिले खुबै काम गर्यो । आफ्नो स्वभावअनुसार सुनिलले ९ बलमा १७ रन बनाए । जम्मा २५ ओभरमा २८ रनको साझेदारी भयो, तेस्रो विकेटका लागि । यो स्थितिमा चेन्नईका कप्तान महेन्द्रसिंह धोनीले रवीन्द्र जडेजालाई बलिङमै उतारेनन् । सुनिल चाँडै आउट पनि भए । यसक्रममा इनिङ्सको अन्त्यतिर मोर्गन र आन्द्रे रसेलले खुलेर खेल्न पाए । यो सुनिललाई रणनीति ठीक प्रयोगकै कारण सम्भव भएको थियो । बलिङलाई लिएर चर्चा गर्ने हो भने उनी चेन्नईविरुद्ध सफल रहँदै आएका छन् । तर उनलाई सुरुमा प्रयोग गरिएन । प्रशिक्षक मिल्स भन्छन्, सुनिल पक्कै पनि सुरुदेखि बलिङमा आएनन् । तर इनिङ्सको अन्त्यतिर उनले बलबाट पनि सटिक काम गरे । खेलको अन्तिम ९ ओभरमा हामीसँग उनी जत्तिका अनुभवी बलरको चार ओभर बाँकी थियो । कोलकाताले प्याट कमिन्सलाई अन्त्यतिर बलिङ गराउन चाहेन । किनभने त्यसमा उनी केही महँगो साबित भए । टिमले अन्त्यतिर सुनिल वा रसेलमध्ये एकलाई प्रयोग गर्न सक्थ्यो, निर्णय सुनिलको पक्षमा रह्यो । चेन्नई खेलाडीले उनीविरुद्ध खुलेर खेल्नै सकेनन् । धोनी पनि त्यतिबेला कमजोर देखिएनन् । एक खेलाडीलाई कसरी प्रयोग गर्नु पर्छ, सुनिलको भूमिकाले ठ्याक्कै देखाउँछ । सुनिलले शनिबार पन्जाबविरुद्धको खेलमा पनि अन्तिम ओभर बलिङ गर्दै जित दिलाएका थिए । उनले अन्तिम ओभरमा मन्दीप सिंहको विकेट लिए । उनले पन्जाबसँगको खेलमा २८ रन खर्चेर २ विकेट लिएका थिए ।"
