शीर्षक,विवरण
सत्याग्रहीका सामु सरकारको दम्भ,"जीवनरक्षाका लागि अपिल डा केसीको मागप्रति बुद्धिजीवीले ऐक्यबद्धता जनाउँदै उनको जीवनरक्षाका लागि अपिल गरेका छन् । उनीहरूले मंगलबार जारी गरेको विज्ञप्तिमा भनिएको छ, समाजवादउन्मुख लोककल्याणकारी राज्यको नारा दिएर सत्तासीन भएको दल र सरकारका लागि मार्गदर्शक र प्रेरणादायी हुने हामीले अपेक्षा राखेका थियौं । तर विडम्बना डा केसीका मागप्रति सरकार पूर्णतः उदासीन रहेको छ । डा केसीका मागहरूलाई अविलम्ब सम्बोधन गर्न पीताम्बर शर्मा, कैलाशनाथ प्याकुरेल, डामहेश मास्के, डा अरुणा उप्रेती, नारायण ढकाल, विमल निभा, सुरेश ढकाल, डा सरोज धिताल, सरिता तिवारी, धनकुमारी सुनार, कोमल भट्टराई, सुदीप श्रेष्ठ, सोमत घिमिरे, प्रकाश राई र हरि रोकाले अपिल गरेका हुन् ।"
प्रदेश ५ अब लुम्बिनी,"उद्योगी व्यवसायीद्वारा नेकपा छाडेको घोषणाप्रदेश सरकारले प्रदेश ५ को स्थायी राजधानी दाङको देउखुरी क्षेत्रमा लैजान लागेको विरोधमा उत्रिएका रूपन्देहीका नेकपासम्बद्ध उद्योगी व्यवसायीले आफ्नो पार्टी सदस्यता त्यागेको घोषणा गरेका छन् । मंगलबार बुटवलमा पत्रकार सम्मेलन आयोजना गरी नेकपासम्बद्ध २ हजार २ सय ४९ उद्योगी व्यवसायीले पार्टी सदस्यता त्यागेको घोषणा गरेका हुन् ।पार्टी सदस्यता त्याग्नेमा नेकपा औद्योगिक एवं व्यावसायिक विभाग केन्द्रीय सदस्य मोतीलाल पाण्डे, माधव नेपाल र उद्योग परिसंघका केन्द्रीय सदस्य एवं नेकपा रूपन्देही जिल्ला कमिटी सदस्य एजाज आलम छन् । यस्तै नेकपा सदस्य एवं रूपन्देही उद्योग संघका अध्यक्ष बाबुराम बोहरा, रूपन्देही व्यापार संघका अध्यक्ष यमलाल लोहनी, पश्चिम नेपाल बस व्यवसायी प्रालिका अध्यक्ष दधिराम खरेल, होटल तथा रेस्टुरेन्ट व्यवसायी महासंघका अध्यक्ष समुन्द्र जीसीलगायतले राजीनामाको घोषणा गरेका हुन् ।नेकपा उद्योग परिसंघको केन्द्रीय सदस्य एवं नेकपा रूपन्देही जिल्ला कमिटी सदस्य एजाज आलमले उद्योगी व्यवसायीको योगदान र जनमतविपरीत राजधानी दाङ लगिएकाले संयुक्त रूपमा पार्टी सदस्यता त्याग्ने निर्णय गरेको बताए । रूपन्देही यसअघि पनि अञ्चलको राजधानी थियो । प्रदेश राजधानी बनाउन सरकारका लागि हामी उद्योगी व्यवसायी सडकमा गएर हाम्रा बनिबनाउ भवन सुम्पिएका थियौं, उनले भने, बनिबनाउ संरचना र आर्थिक, पर्यटकीय हब छोडेर प्रदेश सरकारले एकतर्फी रूपमा राजधानी लगेकाले पार्टीमा बसिराख्नु उचित ठानेनौं ।प्रदेश सरकारले असोज १६ गते प्रदेशसभामा स्थायी राजधानी देउखुरी प्रस्ताव दर्ता गरेपछि उद्योगी व्यवसायीले रूपन्देही नै राजधानी हुनुपर्ने मागसहित विरोधमा उत्रिएका थिए । विभिन्न ६० वटा संघसंस्थाको सञ्जाल नै बनाएर उनीहरू विरोधमा उत्रिएका थिए । विरोधमा उत्रिएका उद्योगी व्यवसायीले २ हजार २ सय ४९ नेकपाका पार्टी सदस्यता कार्ड संकलन गरेका छन् । रूपन्देही व्यापार संघका अध्यक्ष यमलाल लोहनीले संकलित सदस्यता कार्ड जिल्ला अध्यक्ष शिवराज सुवेदीलाई बुझाउने बताए । तत्काल राजधानी सर्दैनस्थायी राजधानी तोके पनि तत्काल दाङमा संरचना नजाने भएको छ । दाङमा स्थायी संरचना तयार नहँॅदासम्म अस्थायी मुकाम रहेको रूपन्देहीबाटै प्रदेशका प्रशासनिक काम हुनेछन् । नेकपा प्रमुख सचेतक भूमिश्वर ढकालले सरकारले आफ्ना स्थायी संरचना नबनाउँदासम्म कार्यालय नसार्ने नेकपा संसदीय दलमा निर्णय गरेको बताए । अबको एक वर्षभित्रमा सरकारले विस्तृत अध्ययन प्रतिवेदन तयार गर्नेछ । त्यसपछिका वर्षमा मात्रै भौतिक संरचना निर्माण हुनेछन्, उनले भने, संरचना सकिएपछि मात्रै प्रशासनिक संरचना लैजाने योजना छ ।"
'नदी किनारलाई सहर बनाउँछौं,"विरोधका बाबजुद प्रदेशको राजधानी र नाम टुंग्याउनुभयो । लामो समयदेखि थाती रहेको काम सफल भयो हैन ?लामो अध्ययन र छलफलपछि यो सम्भव भएको हो । वैज्ञानिक तरिकाले राजधानी र नामको टुंगो लागेको छ । राजनीतिक रूपमा केही विरोध भए पनि व्यक्तिगत रूपमा सबैजसो सांसद सहमत हुनुहुन्छ । प्रतिपक्षी दलको भूमिका निभाउन केही विरोध गरेजस्तो भए पनि सबैको भावना समेटेर नै हामी अन्तिम निर्णयमा पुगेका हौं । अब विरोध छैन । सबै सहमत भइसकेका छन् ।नयाँ ठाउँमा राजधानी घोषणा भएको छ, अब पूर्वाधार कसरी तयार हुन्छन् ? हामी छिट्टै नै गुरुयोजना बनाएर काम गर्छौं । सबै प्राविधिक अध्ययन गरेर कति जग्गा चाहिने, कस्ता संरचना चाहिने, कस्तो ठाउँमा के राख्ने भन्ने विस्तृत योजना बनेपछि सोहीअनुसार कार्यान्वयन सुरु हुन्छ । दाङ र अर्घाखाँचीको राप्ती नदीले चर्चेको क्षेत्रमा राजधानी बनाउने भनिएको छ, सहज होला ?हामी नदी सभ्यताको विकास गर्न चाहन्छौं । पहिले नै बनिसकेका सहर त छँदै छन् नि । अब हामी नबनेको नयाँ ठाउँलाई बनाउन चाहन्छौं । नदी हिँड्ने बाटो छोडेर बाँकी जमिन उपयोग गर्छौं । सामान्य लाग्ने ठाउँलाई हामी राम्रो र व्यवस्थित सहर बनाउन सक्छौं । पछाडि परेको ठाउँलाई विकास गर्नु नै हाम्रो मूल उद्देश्य हो ।बुटवलभैरहवालाई वित्तीय राजधानी बनाउने निर्णय भएको छ, यो कस्तो खालको अवधारणा हो ?बुटवल र भैरहवालाई आर्थिक गतिविधिको केन्द्र बनाउँछौं । बैंक, वित्तीय, व्यवसाय र अन्य आर्थिक क्रियाकलाप यस क्षेत्रमा केन्द्रित हुनेछन् । हामी यस्तो सहर बनाउन चाहन्छौं, जहाँ प्रशासनिक राजधानी नहुँदा पनि आर्थिक समृद्धि होस् । यसको पनि विस्तृत योजना बनाएर काम गर्छौं ।"
कस्तो छ देउखुरी उपत्यका ?,"देउखुरी दाङको एउटा छुट्टै उपत्यका हो । पहिले दाङ र देउखुरी जोडेर जिल्लाको नाम लिने गरिन्थ्यो । अहिले पनि जिल्ला अदालतको नाम दाङ देउखुरी जिल्ला अदालत छ । देउखुरीवासीले घोराही, तुलसीपुर क्षेत्रलाई दाङ उपत्यका भनेर चिन्छन् । घोराही जाँदा दाङ जाने भन्ने चलन छ । देउखुरी उपत्यकामा लमही नगरपालिकाका साथै राजपुर, गढवा र राप्ती गाउँपालिका पर्छन् । अहिले लुम्बिनी प्रदेशको स्थायी राजधानी घोषणा गरिएको देउखुरी उपत्यका राप्ती नदीको दुवैतिर फैलिएको छ ।राप्ती नदीले चर्चेको राप्ती गाउँपालिका र गढवा गाउँपालिकाका साथै अर्घाखाँचीको शीतगंगा नगर क्षेत्रमा राजधानी भनिएकाले भालुबाङ क्षेत्रलाई केन्द्र मानेर स्थापना हुने आकलन गरिएको छ । भालुबाङको अधिकांश क्षेत्र राष्ट्रिय वनको जग्गामा विस्तार भएको बजार हो । अहिले पनि यहाँका बासिन्दाले नगर विकास समितिलाई कर तिरेका आधारमा आफ्नो सम्पत्तिको उपभोग गरिरहेका छन् । जग्गा धनीपुर्जाका लागि पटकपटक प्रयास गरे पनि भालुबाङ बजार व्यक्तिका नाममा दर्ता हुन सकेको छैन ।देउखुरी उपत्यका र भालुबाङ क्षेत्र रुकुम, रोल्पाबाट नुन बोक्दा पैदल हिँड्ने गरेको क्षेत्र हो । देउखुरी उपत्यका हुँदै कोइलाबास, कपिलवस्तु र बुटवल जाने गरिन्थ्यो । पूर्वपश्चिम राजमार्ग निर्माण भएपछि भालुबाङ बजारका रूपमा स्थापित भएको हो । अधिकांश राजमार्ग निर्माणका क्रममा काम गर्न आएका विभिन्न ठाउँका मजदुर भालुबाङ क्षेत्रमा बसोबास गरेका थिए । राप्ती नदीले ओगटेको क्षेत्र प्रशस्त भएकाले नदी तटबन्धन गरी पर्याप्त जग्गा निकाल्न सक्ने सम्भावना देखिन्छ ।देउखुरीबाट दाङ र कपिलवस्तुका भारतीय सीमा क्षेत्र नजिक पर्छन् । यसले राजधानीलाई व्यावसायिक रूपमा पनि छिमेकसँग जोड्न सघाउने देउखुरी उद्योग वाणिज्य संघका अध्यक्ष रत्नप्रसाद श्रेष्ठले बताए । दाङ, कपिलवस्तु, अर्घाखाँची, पूर्वी रुकुम, रोल्पा र प्यूठान क्षेत्रको मिलनबिन्दु भएकाले देउखुरी सबैको केन्द्र परेको उनको भनाइ छ ।"
जीवनरक्षाको जिम्मेवारी सरकारकै : नेकपा नेता,"नेकपा सचिवालय सदस्यहरूले चिकित्सा शिक्षा र सेवा सुधारको माग राख्दै आएका डा केसीसँग तत्काल वार्ता गरी अनशन तोड्ने वातावरण बनाउन सरकारसँग आग्रह गरेका छन् । नेकपा सचिवालय बैठकमा उनीहरूले डा केसीको जीवनरक्षा गर्ने जिम्मेवारी सरकारकै भएको बताएका थिए । झलनाथ खनाल, माधवकुमार नेपाल, वामदेव गौतम, नारायणकाजी श्रेष्ठले डा केसीको मागमा छलफल अघि बढाउन आग्रह गरेका हुन् । जवाफमा प्रधानमन्त्री ओलीले डा केसीले उठाएका कतिपय माग पूरा भइसकेका र कतिपय पूरा हुने चरणमा रहेको जानकारी बैठकलाई गराएका थिए । डा गोविन्द केसीले चिकित्सा क्षेत्र सुधारका क्षेत्रमा जुनजुन विषय र मुद्दा उठाउनुभएको थियो, त्यसलाई पूरा गर्ने गरी सरकारले सम्झौता गर्यो । र, कार्यान्वयनको प्रक्रिया अगाडि बढाएको छ । मूलतः सम्झौता कार्यान्वयन भइसकेको छ, प्रवक्ता श्रेष्ठले भने, त्यसैले अहिले कोरोनाले देशलाई अप्ठ्यारो पुर्याइरहेका बेला त्यसैमा सरकार केन्द्रित हुनुपर्ने भएकाले अरू विषयमा आवश्यक परे पछाडि छलफल गर्ने गरी बैठकले पनि सरकारले जस्तै अनशन अन्त्य गर्न अनुरोध गरेको छ ।बैठकमा प्रधानमन्त्री ओलीले डा केसीको विषयमा आफू गम्भीर भएको र उनको अवस्था बुझ्न सचिवलाई पठाएको जानकारी गराएका थिए । अध्यक्ष एवं प्रधानमन्त्री ओली र अर्का अध्यक्ष पुष्पकमल दाहालबीच सोमबार डा केसीको अनशन अन्त्य गर्ने विषयमा छलफल भएपछि भोलिपल्ट शिक्षा सचिव गोपीनाथ मैनालीसहित तीन जना डा केसीलाई भेट्न पुगेका थिए ।"
कोरोनाबाट थप १० को मृत्यु,"काठमाडौं (कास) कोरोना संक्रमणबाट मंगलबार १० जनाको मृत्यु पुष्टि भएको छ । मोरङको कानेपोखरी६ का ५० वर्षीय पुरुष र रतुवामाई८ का ४५ वर्षीय पुरुषको विराटनगरस्थित नोबेल अस्पतालमा मंगलबार मृत्यु भएको छ । सोमबार राति विराटनगर११, पिचरास्थित घरमै मृत्यु भएका ८८ वर्षीय वृद्धमा पनि मंगलबार कोरोना पुष्टि भएको वडाध्यक्ष तिर्थेन्द्र न्यौपानेले बताए ।सुनसरीको धरान३ का ६४ वर्षीय पुरुषको मंगलबार बिहान बीपी कोइराला स्वास्थ्य विज्ञान प्रतिष्ठानमा मृत्यु भएको छ । क्षयरोग र मधुमेहका बिरामी उनलाई खोकी, ज्वरो र श्वासप्रश्वासमा समस्या आएपछि अस्पताल भर्ना भएकै दिन असोज १२ गते कोरोना पुष्टि भएको प्रतिष्ठानका सहप्रवक्ता डाआशिष श्रेष्ठले बताए । यस्तै, पूर्वी नवलपरासीको कावासोती५ का ७७ वर्षीय पुरुषको चितवन मेडिकल कलेजमा सोमबार मृत्यु भएको हो । श्वासप्रश्वासमा समस्या भएका उनमा आइतबार कोरोना पुष्टि भएको अस्पतालका निर्देशक दयाराम लम्सालले बताए ।काठमाडौंका ५९ र ६० वर्षीया महिला, ललितपुरकी ६७ वर्षीया महिला तथा ६१ र ७७ वर्षीय पुरुषको पनि कोरोना संक्रमणबाट ज्यान गएको स्वास्थ्य मन्त्रालयले जनाएको छ । मंगलबार देशभर १ हजार ५ सय ५१ संक्रमित थप भएसँगै कुल संक्रमित ९० हजार ८ सय १४ पुगेका छन् । तीमध्ये ६७ हजार ५ सय ४२ जना निको भएका छन् । हाल सक्रिय संक्रमितको संख्या २२ हजार ७ सय ९ छ ।"
तिम्ल्याहा शिशु भेन्टिलेटरमा,"(सर्लाही)  सर्लाहीको मलंगवास्थित जिल्ला अस्पतालमा जन्मिएका तिम्ल्याहा शिशुलाई जोगाउन गाह्रो भएको छ । कौडेना गाउँपालिका१ सुक्चैनाकी २५ वर्षीया बबिता राउतले गत शुक्रबार जिल्ला अस्पतालको प्रसूति गृहमा तिम्ल्याहा छोरालाई जन्म दिएकी हुन् । दुईको तौल १ किलो २५ ग्राम छ भने अर्को शिशु १ किलो ५ ग्रामको छ । अस्पतालका बालरोग चिकित्सक डा गुणेश्वर झाका अनुसार सामान्य शिशुको तौल २ किलो ३ सय ग्रामभन्दा कम भए बचाउन निकै गाह्रो पर्छ । गर्भको आठौं महिना लाग्दा नै बेथाले च्यापेपछि राउतलाई परिवारले अस्पताल ल्याएका थिए । बेलै नभई जन्मिएको र तौल पनि निकै कम भएकाले हेल्थ केयर सेन्टरमा रिफर गर्नुपर्यो । त्यहाँ बच्चाहरूलाई अक्सिजन दिएर राखिएको छ, डा झाले भने । ती शिशुलाई मलंगवाकै स्मृति सौम्या हेल्थ केयर सेन्टरमा भेन्टिलेटरमा राखिएको उनले बताए । आमाको अवस्था सामान्य छ । तिम्ल्याहा दुर्लभ र जटिल केसहरूमै पर्छ । उमेर र तौल नपुगेका बच्चाहरू त्यसै पनि बचाउन गाह्रो हो, उनले भने । गर्भको ३७ सातामा सुत्केरीलाई बेथा लाग्नुपर्नेमा बबितालाई २९ औं सातामै अस्पताल भर्ना गर्दा नर्मल डेलिभरीबाट तिम्ल्याहा जन्मेको जिल्ला अस्पतालका डा चन्दनराज शर्माले बताए । समय नपुगेको र गर्भमा दुइटा बच्चा रहेको भनेर अस्पतालमा आउनुभएको थियो । तर बच्चा बाहिर आउने अवस्थामा पुगिसकेको थियो, उनले भने, बच्चा निक्लेपछि मात्रै हामीले पनि तीनवटा रहेको थाहा पायौं । जोखिमपूर्ण र दुर्लभ किसिमको प्रसूति जिल्ला अस्पतालका स्वास्थ्यकर्मीका लागि नौलो अनुभव भएको उनले बताए । एकैपटकमा तिम्ल्याहा छोरा जन्मिँदा खुसी भएका पिता पोषण राउत अब भने उनीहरू कसरी बाँच्लान् भनेर चिन्ता गरिरहेका छन् । हामीले गर्भ जाँच गराउँदा बबिताको पेटमा दुइटा बच्चा छन् भन्ने थाहा भएको थियो, तर जन्मिँदा तीन निस्किए, उनले भने । पोषण र बबिताका तिम्ल्याहाअघि ५ र ३ वर्षका छोरा छन् । ती दुवै जन्मँदा भने बबितालाई अस्पताल लैजानु नपरेको पोषणले बताए ।"
भिसा नीति फेरिएको छैन : अमेरिका,"काठमाडौं (कास) अमेरिकाले आफ्नो भिसा नीतिमा कुनै परिवर्तन नल्याएको जनाएको छ । नेपालस्थित अमेरिकी दूतावासले सञ्चारमाध्यममा अमेरिकाले आफ्नो भिसा नीतिमा कम्युनिस्ट पार्टीका सदस्यमाथि कडा प्रावधान ल्याएको भन्ने समाचारको खण्डन गरेको हो । दूतावासद्वारा मंगलबार जारी विज्ञप्तिमा भनिएको छ, केही समाचारले दिएका भ्रामक सूचनाप्रति हाम्रो ध्यानाकर्षण भएको छ । हाम्रो नीतिमा कुनै परिवर्तन गरेका छैनौं । अमेरिकामा भ्रमण गर्ने वा प्रवासी कम्युनिस्ट पार्टीका सदस्य वा निरंकुश शासन प्रणालीका सदस्यबारे हाम्रो दशकौं पुरानो कानुनमा कुनै परिवर्तन आएको छैन । विज्ञप्तिमा नेपाल कम्युनिस्ट पार्टीका सदस्यहरूलाई अमेरिकामा बस्न प्रतिबन्ध नलगाइएको स्पष्ट पारिएको छ ।"
अपहरणपछि गाडीभित्र सामूहिक बलात्कार !,"(सिन्धुपाल्चोक)  छिनछिनमा आँसु पुछ्दै प्रहरीकै बीच बस्दा पनि तर्सिर्रहेकी छन् । मंगलबार जिल्ला प्रहरी कार्यालय चौताराको महिला सेलमा रहेकी उनी मौन थिइन् तर बेलाबेला झस्किरहेकी देखिन्थिन् । गत असोज १५ को घटनाले उनी सम्हालिन सकेकी छैनन् । एक छोरा र एक छोरीकी आमा उनी सामूहिक बलात्कारको सिकार भएकी हुन् ।जिल्ला प्रहरीको प्रारम्भिक अनुसन्धानअनुसार जुगल गाउँपालिका३, तेम्बाथानकी ती महिलामाथि असोज १५ मा जुगलकै मन्जेमा राति चार जना पुरुषले बोलेरो जिपभित्र सामूहिक बलात्कार गरेको खुल्न आएको छ । बलात्कारअघि उनलाई अपहरण गरिएको थियो । बलात्कृत महिलाले आफन्तको आड पाएपछि मात्रै सोमबार प्रहरीमा जाहेरी दिएकी छन् । त्यस दिन उनी परिवार नियोजनको सुई लगाएर जलबिरेबाट घर फर्किंदै थिइन् । साँझको समय पैदल हिँड्दै गरेकी उनले जसोतसो कात्तिकेमै पुगेपछि बास पाइन्छ भनेर सबैतिर सोधपुछ गरिन् । सबैले कोरोना संक्रमणको त्रासमा बास दिन नमानेपछि उनी मन्जेगाउँ पुगिन् । कुचुती भेगस्थित बाटोमा हिँड्दै थिइन्, एउटा मोटरसाइकल तीव्र वेगमा आयो । मोटरसाइकललाई बाटो छोडिदिएर कुना लागेकी उनलाई दुई युवाले जबर्जस्ती मोटरसाइकलमा राखे । साँझ छिप्पिसकेको थियो । मुख थुनेकाले आफूलाई फुत्काउनै सकिनँ । दुई जनाले मुख थुनेको थुनै गरेपछि बेहोस भएछु, उनले भनिन्, होसमा आउँदा मध्यरात भइसकेको रहेछ । एउटा बोलेरो जिपभित्र आफूलाई नाङ्गै पाएँ । होसमा आउँदा उनका अघि गाउँकै चिनजानका दुई पुरुष थिए । उनले आफूलाई छोडिदिन अनुनयविनय गरिन् । मध्यरात बोलेरोको सिसा लगाएकाले उनको चित्कार कसैले सुनेनन् । मुख थुनेर चारै जनाले पालैपालो बलात्कार गरे, उनी रोइरहिन् । डेढ घण्टापछि बलात्कार गरेको कुरा कसैलाई भनेमा मारेर खोलामा फालिदिने धम्की दिएर बोलेरोबाट कपडासहित फालिदिए, उनले भनिन् ।बलात्कृत उनी फालिएको झाडीबाट बिस्तारै उठिन् । सकसमै कपडा लगाएर बिस्तारै गाउँतर्फको बाटो लागिन् । उनीहरू पछि लागेर माफी मागेजस्तो पनि गर्दै थिए, तर उनी रुँदै उकालो लागिरहिन् । उनले चिनेका दुई पुरुष गोन्जे र गोन्डे गाउँका हुन् । पीडित महिलाका आफन्तका अनुसार बलात्कारमा संलग्न दुईमध्ये एक जना केही महिनाअघि मात्रै दुबईबाट गाउँ आएका थिए भने अर्का गाउँमै बस्थे ।प्रहरी नायब उपरीक्षक प्रकाश सापकोटाका अनुसार आरोपितमध्ये एक जनालाई पक्राउ गरी सोधपुछ थालिएको छ । बोलेरो र मोटरसाइकल पनि नियन्त्रणमा लिइएको छ । अन्य आरोपितहरू फरार छन्, खोजी भइरहेको छ । अनुसन्धानलाई तीव्र बनाएका छौं, उनले भने । महिलाको अवस्था भने विक्षिप्त रहेको उनले बताए । पीडितलाई सुरक्षित वातावरणमा महिला सेल्टरमा राखिएको उनले जनाए ।यसैबीच, पीडित महिलाका आफन्तका अनुसार बलात्कार आरोपितका आफन्त र बुबाले १० लाख रुपैयाँमा घटना मिलाउन प्रलोभन दिएका छन् । मुद्दा दायर नगर्नसमेत दबाब दिइएको छ । आरोपितले सजाय पाउनुपर्छ भन्दा रकमको प्रलोभन लिएर आइरहेका छन् । यसले पीडितलाई थप पीडा दिएको छ, ती आफन्तले भने ।बलात्कारको घटना गाउँमै मिलाउने ६ जना पक्राउबझाङ १३ वर्षीया बालिकामाथि भएको बलात्कारको घटना गाउँमै गुपचुप पारेको आरोपमा ६ जना पक्राउ परेका छन् । बझाङको मस्टा गाउँपालिका२ खिकालामा गत साउन २६ मा १३ वर्षीया बालिकामाथि भएको बलात्कारको घटना गाउँमै मिलेमतोमा ढाकछोप गरेको भन्दै प्रहरीले उनीहरूलाई पक्राउ गरेको हो ।पक्राउ पर्नेमा झलक दमाई, लालबहादुर बोहरा, धनचढी बोहरा, थमकला दमाई, पिरु दमाई र गल्फे बोहरा छन् । उनीहरूमाथि खिकालाकै राजेन्द्र बोहराले बालिकालाई घट्टभित्र बलात्कार गरेको घटना गाउँमै मिलाउन भूमिका खेलेको आरोप छ । प्रहरीका अनुसार पक्राउ परेका ६ जनाले बोहरालाई गर्भ रहे जिम्मा लिने कागज गराएर ५ सय जरिवाना तिराई घटना गाउॅमै गुपचुप मिलाएका थिए । उनीहरू मिलापत्रको कागजमा साक्षी बसेको पनि खुलेको डीएसपी रुपक खड्काले बताए । पक्राउ परेकाहरूविरुद्ध मुद्दा चलाउन जिल्ला अदालतले प्रहरीलाई अनुसन्धान गर्न ८ दिन म्याद दिएको छ । बालिका बलात्कारका आरोपी राजेन्द्र बोहराले यो घटना मिलाएको १२ दिनपछि अर्की १२ वर्षीया बालिका सम्झना कामी मृत भेटिएकी हुन् । उनको बलात्कारपछि हत्या गरेको आरोपमा बोहरा पक्राउ परिसकेका छन् । स्थानीय सिम मन्दिरमा लगेर सम्झनाको बलात्कारपछि त्रिशूल र घनले हानेर हत्या गरेको बयान उनले प्रहरीमा दिएका छन् । अनुसन्धान सकेर केही दिनभित्रै शृंखलाबद्ध बलात्कार र बालिका हत्याको अभियोगमा मुद्दा चलाउने तयारी भइरहेको प्रहरीले जनाएको छ ।"
'काकाको बलात्कार पछि १४ वर्षीया बालिका सुत्केरी,"(गण्डकी)  पेट दुख्यो भनेपछि बाबुआमाले १४ वर्षकी छोरीलाई अस्पताल पुर्याए । चिकित्सकले परीक्षण गर्ने क्रममा उनी गर्भवती भएर बच्चा जन्माउने अवस्थामा पुगेको भनेपछि अभिभावक छाँगाबाट खसेजस्तै भए । बालिकाले अस्पतालमै शिशु जन्माइन् ।बुझ्दै जाँदा पत्ता लाग्यो, बालिकालाई बलात्कार गर्ने अरू कोही नभएर आफ्नै काका (२१ वर्ष) रहेछन् । सर्लाहीको उक्त परिवार पोखरामा दैनिक ज्याला मजदुरी गर्दै आएको थियो । दाजुभाउजूकोमा बस्न आएका ती युवाले भतिजीलाई करणी गरेको खुलेको हो । बालिका कहिलेकाहीं विद्यालय जाने गरे पनि प्रायः बाबुआमासँगै मजदुरी गर्थिन् ।प्रहरीका अनुसार गत मंसिरको पहिलो साता ती युवा पोखरा आएका थिए । पुस २ को राति साढे ९ बजेतिर कोठामा कोही नभएको मौका छोपेर काकाले भतिजीलाई जबर्जस्ती गरेको खुलेको कास्की प्रहरी प्रवक्ता डीएसपी सुवास हमालले बताए । करिब एक महिना बसेर काका सर्लाही नै फर्किएछन् । बालिकाले आफूमाथि भएको जबर्जस्तीबारे कसैलाई पनि भनिनछिन् । बाबुआमाले पनि थाहा पाएनछन्, उनले भने, बालिकाको पेट बढेको खासै वास्ता नभएको र यसलाई लिएर कुनै शंका गर्ने कुरा पनि नभएको अभिभावकले बताएका छन् ।भदौ २८ मा बालिका पोखराकै एक अस्पतालमा सामान्य सुत्केरी भएकी थिइन् । बच्चा जन्मिएपछि मात्र घटना सार्वजनिक भएको हो । पीडित परिवारले गत भदौ २९ मा कास्की प्रहरीमा हाडनातामा जबर्जस्ती करणीसम्बन्धी उजुरी दिएको छ । आरोपित युवालाई कास्की प्रहरीले सर्लाही प्रहरीको समन्वयमा आइतबार पक्राउ गरेर ल्याएको छ । उनलाई हाडनाता करणी कसुरमा जिल्ला अदालतबाट सोमबार ५ दिनको म्याद थप गरी अनुसन्धान भइरहेको हमालले बताए । मुलुकी अपराध संहिता २०७४ को दफा २१९ उपदफा ३ ग अनुसार १४ देखि १६ वर्ष उमेर समूहकी बालिका बलात्कृत भएमा १२ देखि १४ वर्षसम्मको कैदको व्यवस्था छ । हाडनाताभित्र करणी गर्नेलाई थप ३ देखि ६ वर्षसम्मको कैद हुने वरिष्ठ अधिवक्ता सुरेन्द्र थापा मगरले बताए । बालिका र शिशुलाई पोखराकै एक संरक्षण केन्द्रमा राखिएको छ । दुवैको स्वास्थ्य अवस्था सामान्य छ ।"
न्याय खोज्दै दुई सातादेखि सदरमुकाममा,"(बैतडी)  श्रीमान् र सासूको यातनाले घरमा बस्न नस्कने भएपछि दशरथचन्दकी २९ वर्षीया महिला ५ वर्षको छोरा लिएर न्याय खोज्दै सदरमुकाममा आइपुगेकी छन् । घरेलु हिंसाबाट ज्यान जोगाउनै मुस्किल भएपछि असोज ७ देखि सदरमुकामस्थित सुरक्षित महिला आवास गृह (सेफ हाउस) मा आश्रय लिएकी हुन् । न्याय दिलाइदिन माग गर्दै यो अवधिमा उनी सदरमुकाममा अधिकारकर्मी र संस्थाको दैलो धाएर थकित भइन् । जिल्ला प्रहरी कार्यालयले दुई सातापछि मात्रै उनको घरेलु हिंसाविरुद्धको अपराधसम्बन्धी उजुरी दर्ता गरेको छ । पीडित महिलाका अनुसार दशरथचन्दकै युवकसँग ६ वर्षअघि उनको मागी बिहे भएको थियो । जिल्लाको राजनीतिमा प्रभाव राख्ने परिवारको केटा पाएपछि सहजै बिहे गर्न तयार भएकी थिइन् । तर बिहेपछिका दिनहरू सुखद भएनन् । बिहे गरेको दुई वर्षबाट हिंसा हुन सुरु भयो, श्रीमान् र सासूले सुरुमा गालीगलौज गर्न थाले । दाइजो नल्याएको निहुँमा पछि कुटपिट गर्न थाले, उनले रुँदै दुःखेसो पोखिन्, काम पनि केही गर्दैनस्, तेरो बाउले दाइजो पनि केही दिएन । हाम्रो सम्पत्तिमा रजाइँ गर्छेस् भनेर सासूले टोकसो गर्ने र त्यही बहानामा श्रीमान्ले कुट्ने क्रम निरन्तर चल्यो । सासूले छोरीहरूलाई १० तोला सुन दाइजो दिएको धाक लगाउँदै तेरो माइतीहरूले के दिए ? मेरो छोरासँग बोल्ने तेरो हैसियत के छ ? भन्दै छोरालाई कुट्न उक्साउँथिन्, उनले भनिन्, श्रीमान्ले दिनदिनै रक्सी खाएर घरमा मर्ने गरी कुट्थे । कहिले सासू जगल्ट्याउँथिन् । साथमा बच्चा भएको र जिल्लामा मानसम्मान भएको नेताको परिवारको इज्जत जान्छ भनेर चार वर्षसम्म सहेर बसेको उनले बताइन् । अब त यसलाई मार्नुपर्छ भन्दै धेरै यातना दिन थालेपछि घर छोडेर भागेकी हुँ, उनले भनिन् ।जिल्लाका प्रतिष्ठित नेता गनिने ससुराले पनि आफूलाई साथ नदिएको र उल्टै बलात्कारको प्रयास गरेको उनको भनाइ छ । उजुरी दिन खोज्दा सकभर मिलापत्र गर्नुपर्छ भनेर प्रहरीले दबाब दिइरहेको उनले बताइन् । लामो समय हिंसा सहेकी उनी अब घर फर्केर जाने मनस्थितिमा छैनन् । बरु पीडितलाई कानुनी कारबाही गराएर आफू सम्बन्ध विच्छेद गरी छोरालाई पालेर बस्ने उनले बताइन् । प्रहरीलाई जाहेरी दिएपछि एक दुई पटक पीडकहरूलाई बोलाएर छलफल गरेको र मिल्नैपर्छ भन्ने दबाब दिएको उनको भनाइ छ ।पीडक पक्ष पनि अंश नदिने सर्तमा सम्बन्धविच्छेद गर्न तयार रहेको उनले बताइन् । तर अंश मुद्दा दिए राजनीतिक शक्ति प्रयोग गर्ने धम्की दिने गरेको उनले बताइन् । छोड्ने भए त्यत्तिकै छोड । अंश मुद्दा हालिस् भने तैंले केही पाउँदिनस् भन्छन्, उनले भनिन्, यहाँ पावर भएपछि जे पनि हुने रहेछ । उमेरले ६८ लागेका उनका बुबाले छोरीको जिन्दगी बर्बाद गर्नेहरूलाई कारबाही हुनुपर्ने बताए । जिल्ला प्रहरी प्रमुख डीएसपी नारायणप्रसाद अधिकारीले ती महिलाको उजुरीका आधारमा मंगलबार घरेलु हिंसामा मुद्दा दर्ता भएको बताए । पीडकलाई झिकाएर छलफल गराउने काम भइरहेको उनको भनाइ छ । घरेलु हिंसामा पीडितले गर्छु भने मिलापत्र हुने र नभए प्रहरीले फाइल अदालत पठाउने बताए ।"
कोपिलाको मृत्यु रहस्यमै,(पोखरा)  कास्कीको मादी१० मकैखोलाकी कोपिला परियारको शव अर्धनग्न अवस्थामा सडेगलेको फेला परेको थियो । असार २५ मा मादी११ मुखियाशेरको पातीघारीमा फेला परेको शवको नमुना भिसेरा जाँचका लागि प्रहरीले काठमाडौंको विधि विज्ञान प्रयोगशाला पठाएको थियो । तीन महिना बितिसक्दासमेत रिपोर्ट नआउँदा मृत्यु कारण अझै रहस्यमय छ ।कोपिला सानै छँदा बुबा र आमाको सम्बन्ध बिग्रियो । बुबा खाडीतिर हानिए । कोपिला मामाघरकै हजुरबा हजुरआमासँग बस्न थालिन् । पछि उनलाई नेपाल नामक गैरसरकारी संस्थाले पोखरामा संरक्षणमा राखेको थियो । १० वर्षपछि पोहोर मकैखोला फर्केकी थिइन् । मानसिक अवस्था कमजोर थियो । असार १५ मा उनी अबेरसम्म घर फर्किनन् । हजुरबुबा कुलबहादुरले सोधखोज गरे । असार २५ मा मुखियाशेरमा गोठालाले कुहिएको अवस्थामा शव देखे । शरीरको माथिल्लो भागमा कुर्ता थियो । कम्मरमुनि सुरुवाल थिएन । काका मैतलाल परियारले असार २६ मा ज्यानसम्बन्धी कसुरमा जाहेरी दिए ।अनुसन्धानमा भइरहेको जवाफ दिने गरे पनि प्रहरीले उक्त घटनाको वास्तविकता बाहिर ल्याउन सकेको छैन ।
म्याद गुज्र्रिएका सामान बेच्नेलाई कारबाही गर,"लकडाउन र निषेधाज्ञाका कारण लामो अवधि बजार नखुल्दा र ढुवानी सेवा प्रभावित हुँदा खुद्रा पसल तथा थोक विक्रेताहरूकहाँ म्याद गुज्रेका सामान थुप्रिनु अनौठो होइन । तर, खान तथा प्रयोग गर्न नमिल्ने भैसकेका ती सामान बिक्रीमै राखिनु र तिनैलाई रिलेबलिङ गरेर बेच्ने गिरोहसमेत सक्रिय हुनुचाहिँ सरासर आपराधिक कार्य हो । यसबाट कानुनको उल्लंघन मात्र होइन, आम उपभोक्ताको स्वास्थ्यमाथि पनि खेलबाड भइरहेको छ । त्यसैले, बजारमा व्यापक अनुगमन बढाएर यस्ता गतिविधिमा संलग्न भएकाहरूलाई सरकारले कानुनी कारबाहीको दायरामा ल्याउनुपर्छ । खुद्रा पसलमा भएका म्याद नाघेका सामग्री उठाएर नयाँ वितरण गर्नुपर्ने दायित्व भएका वितरक र थोक विक्रेताले नै पुनः यस्तै सामान पठाउनु गैरव्यावसायिकताको पराकाष्ठा हो । उपभोग अवधि सकिएका सामान उत्पादक कम्पनीलाई फिर्ता गर्नुपर्नेमा आयातकर्ता र वितरकले नै बजारमा पुर्याउनुलाई सामान्य लापरबाही मात्र मान्न सकिँदैन, यसमा चरम बद्नियत नै देखिन्छ । यो कुनै काम गर्ने क्रममा झुक्किएको अवस्था मात्र होइन, आम उपभोक्ताविरुद्धको नियोजित ठगी हो । उपभोग्य अवधि नाघेका सामानलाई नयाँ मिति टाँसेर बजार पठाउने समूह बजारबाट पक्राउ पर्न थाल्नुले यो मामिला कति गम्भीर भइसकेको रहेछ भन्ने देखिन्छ । प्याकेटमा आउने खाद्य वस्तुको म्याद प्रायः ६ देखि १२ महिनासम्म हुन्छ । जानकारहरूका अनुसार सामान्य अवस्थामा पनि वर्षमा करिब दुई प्रतिशत मिति नाघेको सामान निस्किने गर्छ, तर लकडाउन र निषेधाज्ञाका कारण बजारको चक्र बिग्रँदा यतिबेला करिब एक चौथाइ सामानको उपभोग अवधि सकिएको छ । यस्ता सामान फिर्ता लैजानु सम्बन्धित कम्पनीहरूको व्यावसायिक दायित्व हो । तर अर्बौंको सामग्री बिग्रिसकेकाले विदेशी कम्पनीहरूले यसमा आनाकानी गरिरहेको व्यापारीहरूको भनाइ छ । यस्तो अवस्थामा सम्बन्धित कम्पनीहरूलाई जवाफदेही बनाउन नेपालका व्यापारीहरूले संगठित रूपमा पहल गर्नुपर्ने हुन सक्छ । भारतका त्यस्तै संगठनहरूको सहयोग खोज्न पनि सकिन्छ । आवश्यक परे यसका लागि सरकारले नै पहल गर्नुपर्ने हुन सक्छ । कम्पनीले फिर्ता लैजान मानेनन् भन्दैमा उपभोग अवधि नाघेका सामग्री कुनै पनि हालतमा उपभोक्तालाई नै भिडाउन भने मिल्दैन । कानुन हातमा लिएर उपभोक्ताको हकहित छिन्ने अधिकार कसैलाई पनि छैन । उपभोक्ता संरक्षण ऐन दफा १६ को उफदफा २ (ग) १ अनुसार पुनर्निर्मित वा पुराना वस्तुलाई नयाँ हो भनी देखाई वा झुक्याई बिक्री गर्न पाइँदैन । यसो गर्ने वा गराउनेलाई ऐनअनुसार २ देखि ५ वर्षसम्म कैद, ४ देखि ६ लाख रुपैयाँसम्म जरिवाना वा दुवै सजाय हुन सक्नेछ । यस्तै, दफा १६ कै उपदफा २ (ठ) अनुसार उपभोग गरिसक्नुपर्ने अवधि व्यतीत भइसकेको उपभोग्य वस्तु वा उपभोग गर्न नमिल्ने वस्तुलाई नयाँ लेबल लगाई बिक्री गर्न पाइँदैन । यसो गरेको पाइएमा पनि ऐनअनुसार निरीक्षण अधिकृतले तत्काल २ देखि ३ लाख रुपैयाँ जरिवाना गराउन सक्नेछन् । तसर्थ, यस्तो गैरव्यावसायिक र गैरकानुनी बिक्रीवितरणमा कोही पनि संलग्न हुनु हुँदैन । यसप्रति विशेषगरी स्वयं व्यापारी जगत् चनाखो हुनुपर्छ । केहीको गलत स्वार्थका कारण सम्पूर्ण व्यापारीव्यवसायी बदनाम हुने परिस्थिति नआओस् भनेर कतैबाट गल्ती भइरहेको भेउ पाउनेबित्तिकै त्यसको जानकारी राज्यका सम्बन्धित निकायहरूलाई प्रदान गर्नुपर्छ । यस्ता सामग्रीको बिक्रीबाट सम्बन्धित व्यापारीलाई क्षणिक आर्थिक लाभ त मिल्ला, तर त्यसबाट जनस्वास्थ्यमा पर्ने असर र सम्बन्धित व्यापारीकै प्रतिष्ठामा आउने आँचको मूल्य निकै ठूलो हुन्छ । यो यथार्थप्रति सम्बन्धित सबै सचेत बन्नुपर्छ ।प्रमुख चाडहरू नजिकिएका कारण बजारमा भीडभाड बढेसँगै उपभोक्ता झुक्किने जोखिम र झुक्याउने खेल बढी हुन सक्छ । त्यसैले, यतिबेला उपभोक्ता हकको संरक्षणका लागि राज्यका नियमनकारी निकायले बजार अनुगमनको दायरा बढाउनुपर्छ र गलत गतिविधिमा संलग्नहरू पहिचान गरी कारबाहीको दायरामा ल्याउनुपर्छ । यस्तो अनुगमन साना व्यापारीका पसलमा मात्र होइन, थोक विक्रेता र वितरकहरूकहाँ पनि गरिनुपर्छ । त्यस्तो सामान बजारमा पठाउने मूलस्रोत नै पत्ता लगाएर कारबाहीको दायरामा ल्याउनुपर्छ । यसबीचमा यस्ता कार्यमा संलग्न व्यक्तिहरूमाथि कारबाही अगाडि बढाउने सन्दर्भमा वाणिज्य विभाग र नेपाल प्रहरीमा एकअर्कालाई जिम्मेवारी पन्छाउने जुन प्रवृत्ति देखिएको छ, त्यो बन्द गरिनुपर्छ । सरकारी निकायहरूले आपसमा आवश्यक समन्वय गरेर दोषीलाई कारबाहीको दायरामा ल्याउनुपर्छ । साथै, यसप्रति आम उपभोक्ता पनि यसखाले गतिविधिप्रति सचेत रहनुपर्छ, बजारमा सकेसम्म सामान हेरिबुझीकन मात्रै किन्नुपर्छ । उपभोक्ताको हकहितका लागि खुलेका भनिएका संस्थाहरूले पनि यसबारे सरकारलाई घच्घच्याइरहनुपर्छ । आम उपभोक्ता, अधिकारवादी, व्यापारी स्वयं र सरकारका निकायहरूको सामूहिक सचेतना र प्रयत्नले जसरी हुन्छ, बजारलाई दूषित बन्नबाट रोक्नुपर्छ ।"
प्रदेशसभाको प्रदर्शन लाजमर्दो,"नामकरण गर्न बाँकी रहेका तीन प्रदेशमध्ये पाँच नं प्रदेशको सोमबार हुन लागेको नामकरण समारोहमा भएको तोडफोडले संसदीय अभ्यासको गरिमालाई असर पारेको छ । विपक्षीहरूले छलफलको माग गरिरहेकै अवस्थामा प्रदेश कानुनमन्त्री कुलप्रसाद केसीले जबर्जस्ती प्रस्ताव लगे । त्यसपछि विपक्षीहरूलाई तह लगाउन मर्यादापालकहरूलाई आदेश दिँदा उक्त घटना भएको हो । प्रदेशको नामकरणभन्दा पनि प्रस्तावित राजधानीको विरोधमा विपक्षी मात्र नभई सत्ता पक्षका प्रदेश सभासदसमेत रहेका छन् । व्यापक छलफलको कमी र हतारमा ल्याइएको प्रस्तावमा उत्पन्न भएको आक्रोशले उक्त घटना भएको हुन सक्छ । जनताद्वारा निर्वाचित र अनुमोदित माननीयहरूले पक्ष र विपक्षको सुनवाइ र छलफल गर्नुको सट्टा सदनमा तोडफोड गर्नु निन्दनीय छ । महेन्द्रसिंह बम, टीकापुर१, कैलालीलोकतन्त्र प्राप्तिका लागि जनताले सात दशक लामो आन्दोलन गरे । आन्दोलनका स्वरूप भने समयअनुसार परिवर्तन भइरहे । यसैबीच देशले सशस्त्र माओवादी आन्दोलन पनि भोग्नुपर्यो । यही समयमा राजतन्त्रको अन्त्य गरी जनताले गणतन्त्र ल्याए । आफैंले छानेका प्रतिनिधिहरूबाट संविधान लेखाए । संघीय प्रणालीमा देश गयो । तीन तहका सरकारको परिकल्पना संविधानले गरेको थियो । त्यसैअनुरूप संघ, प्रदेश र स्थानीय तहको निर्वाचन भयो । निर्वाचित सरकारले जनताको सपना पूरा गर्छ भनियो । जनताले पनि जनप्रतिनिधिहरूमाथि विश्वास गरे । तर अहिले दलहरूले जनताका त्याग, बलिदान र सपनाहरू बझ्न सकेनन् । भ्रष्टाचार र माफियाको संरक्षणमै व्यस्त रहे । यसमै रुमलिएको सरकार प्रतिदिन जनताबाट टाढिँदै गयो । नेताहरूको संस्कार दिन प्रतिदिन जंगली बन्दै गइरहेको प्रस्ट देखिन्छ । प्रदेश ५ को राजधानी प्रस्तावमा देखिएको विवाद र जनप्रतिनिधिले देखाएको व्यवहारले यो कुरालाई स्पष्ट पारेको छ । हामी कस्तो संस्कार बोकेका मानिसलाई जनप्रतिनिधि बनाएका रहेछौंभन्ने कुरा प्रदेशसभामा देख्न पाइयो । जनताल यस्तो संस्कार बोकेका जनप्रतिनिधिबाट के आशा गर्ने ? विरोधको यस्तो शैलीबाट नयाँ पुस्ताले के सिक्ने ? तोडफोडमा संलग्न जनप्रतिनिधिलाई कारबाही गर्नुपर्छ र उनीहरूको तर्फबाट दलहरूले माफी माग्नुपर्छ । रामकृष्ण बराल, जोरपाटी५, काठमाडौं"
विद्यालय खोल्न ढिला भइसक्यो,"कोरोना महामारीका कारण गत चैतबाट विद्यालयहरू बन्द छन् । केही स्थानमा रेडियो, टेलिभिजन र इन्टरनेटको माध्यमबाट पठनपाठन अगाडि बढाइएको थियो । धेरैजसो विद्यार्थीहरूको इन्टनेटमा पहुँच छैन । संयुक्त राष्ट्र संघका अनुसार दक्षिण एसियामा लगभग १५ करोड विद्यार्थी अनलाइन कक्षामा उपस्थित हुन सक्दैनन् । नेपालमा करिब १२ प्रतिशत विद्यालयले मात्र भर्चुअल कक्षा सञ्चालन गरिरहेका छन् । भारत सरकारले कक्षा ९ देखि १२ कक्षासम्मका विद्यार्थी अभिभावकको स्वीकृतिमा विद्यालय जान सक्ने बताएको छ । श्रीलंकामा विद्यालयहरू अगस्टदेखि खुलेका थिए तर अहिले संक्रमण बढेसँगै बन्द छन् । पाकिस्तानमा सतर्कता अपनाउँदै विद्यालय खुलाइएको छ । नेपालको सन्दर्भमा अनलाइन कक्षा खासै उपलब्धिमूलक रहेन । धेरै विद्यार्थीलाई वैकल्पिक विधिले समेट्न सकेन । इन्टरनेटमा पहुँच नभएका विद्यार्थीका बारे कसले सोच्ने ? यो शैक्षिक वर्ष खेर जाने प्रबल सम्भावना छ । संक्रमणदर देशका सबै भागमा एकनास छैन । यस्तोमा संकमण नभएका स्थानहरूको पहिचान गर्दै र सावधानीका मापदण्ड अपनाएर क्रमशः विद्यालयहरू खोल्दै जाने नीति लिन ढिलो भएन र ? तुलसीराम खरेल, बिर्तामोड, झापा"
गोविन्द केसी किन ऐंजेरु ?,"१ सत्तामा बस्नेले नै चिकित्सा शिक्षाको व्यापार गरिरहेकाले गोविन्द केसीको माग सम्बोधन गर्दा स्वास्थ्यको नाममा भइरहेको ब्रह्मलुट गर्न पाइँदैन ।२ संघीय वा प्रादेशिक चुनाव होऊन् निजी शैक्षिक संस्थाबाट मनग्गे चन्दा उठ्छ । त्यो चन्दा दिएबापत अनेक शीर्षकमा चिकित्सा शिक्षामा पढ्ने विद्यार्थीको सातो उड्ने गरी त्यस्ता संस्थाले पैसा कुम्ल्याउने अमुक स्वीकृति पाउँछन् र त्यसबाट फेरि भागबन्डा हुँदै चाकरीका ब्रिफकेस तयार हुन्छन् । यो अवसर गुमाउन सरकार र यसका मतियार चाहँदैनन् ।३ आफ्ना आसेपासेलाई फोनको भरमा नाम निकाल्न लगाएर निःशुल्क चिकित्सा शिक्षाका लागि पहल गर्ने मन्त्री र प्रधानमन्त्रीहरू यही देशमा छन् र उनीहरूको आदेश नमान्ने विश्वविद्यालयका उपकुलपति विगतमा निकालिएकै हुन् । यस्तो दोहन गर्न छाडेर गोविन्द केसीलाई किन सुन्ने ?४ जो प्रधानमन्त्री भए पनि कुलपतिका नाताले चिकित्सा शिक्षाको सम्बन्धनमा जोड बल गर्नुको अर्थ सबैले बुझे हुन्छ । मेडिकल माफियासँगको साँठगाँठमा गरिने यस्ता दबाबबाट हुने आम्दानी कसरी गुमाउने ?५ चिकित्सा शिक्षाको सम्बन्धनमै १०१५ करोडको चलखेल हुन्छ । त्यो पैसा त्यतिखेर सम्बन्धन दिने निर्णय गर्ने कुलपतिका राजनीतिक दल वा सुटुक्क व्यक्तिको खातामा जाने गरेको छ । यस्तो स्वर्ण अवसर गुमाएर गोविन्द केसीको माग पूरा किन गर्ने ?६ दूरदराजमा बस्ने नेपालीको स्वास्थ्यका लागि काम गरेर आफ्नो अर्बौं रुपैयाँको व्यापार गुमाउन कुनै पनि राजनीतिक दल तयार छैनन् ।७ यौटा पार्टी सत्तामा छँदा अर्को पार्टीले भोट बैंक बढाउने नियतले गोविन्द केसीको मागमा गोहीको आँसु चुहाउने खेल उनको उन्नाइसौं अनशनसम्म आइपुग्दा सबैले देखेकै हो ।८ आफ्नै पार्टी सत्तामा छँदा गोविन्द केसीसँग गरेका कबुलियत पूरा नगर्ने पूर्वएमाले, पूर्वमाओवादी, अहिलेको नेकपा वा नेपाली कांग्रेस सबै यो मामिलाका अपराधी हुन् ।९ यो देशमा जनताको स्वास्थ्य र गुणस्तरीय चिकित्सा शिक्षाका लागि लड्ने गोविन्द केसीजस्ता अथक व्यक्तित्वको अस्तित्व रहेसम्म भ्रष्टाचारी र त्यसका मतियारहरूको सपना उडिरहन्छ । त्यसैले गोविन्द केसी तिनका लागि सधैं ऐंजेरु हुन्छन् ।१०गोविन्द केसी सन्त हुन् । उनको आफ्नो कुनै स्वार्थ छैन । त्यसैले त मृत्युसँग जुधेर उनले गरिरहेको सत्याग्रह ३ करोड नेपालीका लागि हो भन्ने नबुझ्ने स्वाँठहरूले यो देशमा जहिले पनि कोकोहोलो मच्चाइरहनेछन् । मनप्रसाद वाग्ले, मीनभवन, काठमाडौं"
जनस्वास्थ्यको अर्थराजनीति,"मागको अर्थशास्त्रबजार व्यवस्थापनका केही आधारभूत नियमहरू राजनीतिक आन्दोलनका लागि समर्थन जुटाउने कर्ममा पनि काम लाग्छन् । भुइँतहका व्यक्तिहरूको सबभन्दा ठूलो चिन्ता बिहानबेलुका छाक टार्ने नै हुन्छ । आङ ढाक्ने लुगा एवं ओत लाग्ने छाना त्यसपछिका चासोहरू हुन् । समाजको तल्लो खुड्किलोमा ज्यान र इज्जत जोगाउने डर त सदैव रही नै रहन्छ । केसी स्वयं तिनको सेवामा खटिन इच्छुक एवं समर्थ छन् । तर, विद्यमान चिकित्सा शिक्षा व्यवस्थाको लक्ष्य लाभग्राहीको साटो उपचार सेवाका उपभोक्ताहरूको हित हेर्नु हो । उपचार सेवा उद्यमले ग्राहकको आर्थिक स्थिरता, भुक्तानी गर्ने क्षमता एवं लागत बेहोर्न सक्ने तत्परतालाई सेवाको सहज उपलब्धताभन्दा बढ्ता महत्त्व दिने गर्छ । केही हजार थप चिकित्सक उत्पादन गरेर सामान्यजनको स्वास्थ्य सेवामा खासै सुधार गर्न सकिँदैन । केसीको आन्दोलनप्रति आम व्यक्तिको निरपेक्षता ठम्याएर नै ओलीगार्की राज्यसत्ताले सत्याग्रही चिकित्सकको बेवास्ता गर्ने आँट जुटाउन सकेको हो ।जनस्वास्थ्यका आवश्यक मुद्दाहरू पनि चिकित्साशास्त्रका चासोभन्दा फरक प्रकृतिका छन् भन्ने कुरा महाव्याधिको तीव्र विस्तार एवं गहिरिँदो प्रकोपले थप उजागर गरिदिएको छ । भोजन, पोषण, पाचन, आराम एवं प्रजननजस्ता जैविक आवश्यकताहरूमा उपचार प्रणालीको खासै भूमिका हुँदैन । जन्म, शैशवकाल, किशोरावस्था, प्रौढता एवं बुढ्यौली जीवनका स्वाभाविक चरणहरू हुन् । प्रत्येक अवस्थामा आफ्नै किसिमको शारीरिक एवं मानसिक हेरचाह चाहिन्छ । स्वास्थ्यजन्य सामान्य उतारचढावको असामान्य औषधीकरण (मेडिकलाइजेसन) प्रक्रियाले गर्दा विपन्न वर्गले स्वयंलाई असहाय महसुस गर्न थालेको छ । सामान्यजन अन्तिम अवस्थामा बाहेक अस्पताल जानबाट जोगिन चाहन्छन्, स्वास्थ्य जाँचदेखि डराउँछन् । केही समस्या देखियो भने ग्राहकको हैसियत हेरी ओखती बेच्ने औषधिपसलमा सोधेर दवाई किनेर खान्छन् । उपचार सेवाको औषधीकरण एवं चिकित्सा उद्योगले सम्मिलित रूपमा सृजना गरेको स्वास्थ्य सेवाप्रतिको अविश्वास रातारात आएको होइन । कसैले व्याख्या नगरे पनि भुइँतहका सामान्यजनले चिकित्सा उद्यमका विकृतिहरूलाई आफ्नो सहज ज्ञानले ठम्याइसकेका छन् । त्यस असाध्य रोगको इलाज केसीले लगाउन खोजेको दुखाइ कम गर्ने मल्हमले गर्छ भन्ने कुरा पत्यारिलो लाग्दैन ।जनस्वास्थ्यको औषधीकरणभन्दा पनि विकराल अवस्था चिकित्सा शिक्षाको व्यापारीकरणले उत्पन्न गराएको छ । अर्थशास्त्रमा माग भन्ने अवधारणाले निर्दिष्ट अवधि एवं परिसीमित स्थानभित्र सम्भाव्य क्रेतामाझ निर्दिष्ट मूल्यमा कुनै खास वस्तु वा सेवा खरिद गर्न चाहने इच्छा एवं सामर्थ्यलाई जनाउँछ । समानता एवं सामाजिक न्याय बजारशास्त्रको चिन्ताको विषय होइन । मागको मापदण्डअनुसार हेर्ने हो भने सहरी क्षेत्रबाहिर चिकित्साशास्त्र अध्ययन केन्द्रमा लगानी गर्न निवेशकलाई अनाकर्षक लाग्नु स्वाभाविक हो । योग्य शिक्षकले सुविधासम्पन्न ठाउँ रोज्छन् । मनग्गे पुँजी लगानी गर्ने शिक्षार्थी दूरदराजमा हराउन अनिच्छुक हुन्छन् । छात्रवृत्तिमा पढ्ने अवसर पाएका मेधावी विद्यार्थीहरू पनि सकभर छिटो आफ्ना सम्पन्न सहपाठीसरहको जीवनशैली अंगीकार गर्न आतुर हुन्छन् । र, यस प्रकार भुइँतहका व्यक्तिलाई आधुनिक चिकित्सा सेवाको वृत्तबाहिर राखिराख्ने दुश्चक्र पूरा हुन्छ । सामुदायिक स्वास्थ्यकर्मी, डुलुवा उपचार परामर्शदाता, छरछिमेकमा उपलब्ध स्वास्थ्य जाँच एवं हेरचाह सुविधा तथा पैदल चिकित्सकहरूको व्यापकताले गर्दा क्युबाजस्ता समाजवादी मुलुकहरूले आफ्नो आर्थिक हैसियतभन्दा उपल्लो स्तरको उपचार व्यवस्था कायम गर्न सफल भएका छन् । मूलतः जीवनशैलीजन्य रोगहरूका लागि चाहिने नवोन्नत प्रौद्योगिकी (स्टेट अफ द आर्ट टेक्नोलोजी) पनि अब उपचार पद्धतिको आवश्यकता भइसकेको छ । तर, पर्याप्त पोषण, सफा पिउने पानी, सार्वजनिक सरसफाइ, सास फेर्नयोग्य सफा हावा, प्रदूषणमुक्त परिवेश एवं जनस्वास्थ्यप्रति व्यापक चेतना विस्तार राज्यसत्ताको प्राथमिकतामा हुनुपर्ने हो । चाकर पुँजीवादप्रति प्रतिबद्ध ओलीगार्की भने सामान्यजनलाई अलमल्याउन व्यस्त छ ।चाहनाको राजनीतिमाग र आपूर्ति एउटा सन्तुलन विन्दुमा पुगिसकेपछि आधारभूत आवश्यकताका वस्तु एवं सेवाको साधारण कारोबारबाट मनग्गे नाफा कमाउन सकिँदैन । एक दिनमा एउटा उपभोक्ताले कति नै पोका बिस्कुट र चाउचाउ खान सक्छ वा साबुन एवं स्याम्पु खपत गर्न सक्छ र ! बजार व्यवस्थापकहरू त्यसपछि आकांक्षा बेच्न सुरु गर्छन् । स्वत्वबोधक उपभोग यथा म विषादीमुक्त चियापत्ती मात्र प्रयोग गर्छु बढाउने बजारीकरणको रणनीतिले बढी मूल्य असुल गर्न सघाउँछ । वस्तुको ब्रान्ड देखाएर सम्मान खोज्नेहरू अतिरिक्त मूल्य तिर्न स्वतः तयार हुन्छन् । विज्ञापनदाताहरू आजभोलि वस्तु वा सेवाको साटो जीवनशैली, प्रतिष्ठा एवं सन्तुष्टि बेच्ने गर्छन् । आवश्यकताभन्दा आकांक्षाको व्यापारले कैयौं गुणा बढी प्रतिफल दिन्छ । माग र आपूर्ति अर्थशास्त्रको एवं आकांक्षा तथा सन्तुष्टि वाणिज्य व्यवस्थापनको क्षेत्र भएझैं सक्रिय राजनीतिमा चाहना तथा तुष्टीकरणको व्यापार गर्ने गरिन्छ । त्यसैले राजनीतिमा प्रयोग हुने अधिप्रचार (प्रोपगान्डा) वाणिज्य क्षेत्रको विज्ञापनकलाभन्दा उपल्लो एवं मिहिन प्रकृतिको हुन्छ । राजनीतिक क्षेत्रका सिद्धहस्त अधिप्रचारकहरूले सामान्यजनका आवश्यकता एवं तिनको सम्भाव्य आपूर्तिलाई सहजै चाहना एवं तुष्टीकरणतिर मोडिदिन सक्छन् ।अप्रिल २०१५ पछि सामान्यजनको तात्कालिक आवश्यकता भूकम्पपीडितहरूको उद्धार, राहत एवं पुनःस्थापना थियो । राष्ट्रिय संकटको घडीलाई अवसरका रूपमा प्रयोग गर्दै केही महत्त्वाकांक्षी राजनीतिकर्मीहरू विवादित संविधान जारी गर्ने बाध्यताको अवधारणालाई बेच्न सफल भए । अहिले चाहिएको थियो महाव्याधिमा राहत एवं उपचार सेवाको विस्तार, राज्यसत्ताको अधिप्रचार संयन्त्रले न टोक्नु न बोक्नु खाले पुच्छ्रे नक्सा हातमा थमाइदिएको छ । सामान्यजनले थप अस्पताल चाहिने आवाज उठाइरहँदा तिनलाई माडीको अयोध्यापुरीमा १०० बिघा क्षेत्रफलमा फैलिएको ११ अर्ब खर्च हुने भव्य राम मन्दिरको सपना बेचिँदै छ । पोखरा एवं भैरहवाका विमानस्थलहरू सेता हात्ती ठहरिने सम्भावना प्रबल छ, तर निजगढ हवाई मैदानको हावादारी गफ अझैसम्म पनि राष्ट्रिय सनकका रूपमा कायम छ । सबै खाले राज्यसत्ताले आफ्ना जनतालाई सचेत नागरिक बन्न नदिने प्रयत्न निरन्तर गरिरहन्छन् । असुरक्षित राजनीतिकर्मीहरू भने अधिप्रचारको मामिलामा झनै आक्रामक हुने गर्छन् । सत्तासीनप्रति प्रतिबद्ध प्रमुख प्रतिपक्ष, लाचार सत्ताधारी दलको आन्तरिक व्यवस्था, अस्तव्यस्त शासन संयन्त्र, अन्यमनस्क मिडिया, आतंकित वाणिज्य क्षेत्र एवं संकोचग्रस्त नागरिक समाजको सुविधा पाएका प्रधानमन्त्री, नृजातीय मुख्तियार तथा देशका विद्यमान सर्वेसर्वा शर्मा ओली अहिले शक्तिको शिखरमा छन् । त्यसैले उनले अत्यन्त चिन्तित एवं असुरक्षित महसुस गरिरहेको हुनुपर्छ । उक्लिने ठाउँ सकिएपछि कि ओर्लिनुपर्छ वा खस्ने बाध्यता आइलाग्न सक्छ । त्यस्तो मनोदशा भएको शासकले सत्याग्रहको भाषा बुझ्नसम्म सक्दैन, तिनका आग्रह सम्बोधन गर्नु त परको कुरा भयो ।दुर्भाग्यवश, देशाहंकारले ग्रस्त सामान्यजन पनि अहिले जनोत्तेजक नारा, जनरञ्जक प्रस्तावना, अन्यघृणाको संकथन एवं प्रियतावादी परिकल्पनाबाट बाहिर निस्कन अनिच्छुक देखिन्छन् । अन्ध राष्ट्रवादको अँध्यारो सुरुङबाट फुत्किन कुनै पनि समाजलाई सहज हुँदैन । अन्यघृणाको उत्पादन, वितरण एवं उपभोगको लत बसिसकेका जनता सहजै जिम्मेवार नागरिक बन्न तयार नहुने रहेछन् । असुरक्षा भाव व्याप्त रहेको समाजमा राज्यसत्ता जतिसुकै भ्रष्ट, निरंकुश एवं दमनकारी भए पनि फगत राष्ट्रवादको बर्कोले त्यस्ता सबै अपराधलाई छोप्न सकिने रहेछ । वर्तमान अवस्थामा कुनै राजनीतिक दलले केसीको कार्यसूचीलाई अंगीकार गरिहाले पनि उनको समर्थनमा व्यापक जनपरिचालन सम्भव देखिँदैन । अप्रियजस्तो सुनिए पनि केसीले हाललाई आफ्नो अनशन स्थगित गर्नु उनी स्वयंका लागि अप्रिय भए पनि समग्र समाजका लागि भने श्रेयस्कर हुने देखिन्छ । सार्वजनिक जीवनमा अनैतिकताको हुरीबतास चलेका बेला न्यायको दियोलाई जोगाउनु कठिन हुँदाहुँदैपनि जरुरी काम हो । काठमाडौंमा पात झरेको निहुँ पाउनासाथ वक्तव्यको बाढी ल्याउने मानवाधिकार उद्यमीहरूले समूहगत रूपमा अनशनरत चिकित्सकलाई भेटेर उनको भोक हडताल तत्कालका लागि स्थगन गराउन मनाउनु उपयुक्त हुनेछ ।"
कोरोनाकालमा बृहत् अर्थतन्त्रको स्थायित्व,"कोरोनाको असर लम्बिँदै जाँदा व्यक्तिहरूलाई संक्रमणबाट बचाउनु र उनीहरूको आर्थिक कठिनाइलाई अर्को महामारीमा रूपान्तरण हुन नदिनु झन्झन् पेचिलो बन्दै गइरहेको छ । नयाँ संक्रमितको ग्राफ यसै गरी उकालो लाग्दै जाने हो भने अर्थतन्त्रको दीर्घकालीन स्थायित्वमा पनि असर पर्छ ।हुन त अहिले बृहत् अर्थतन्त्रका सूचकहरू सकारात्मकजस्तो देखिएका छन् । व्यापार घाटा कम भएको छ । विदेशी मुद्राको सञ्चिति बढेको छ । मुद्रास्फीति काबुबाहिर गएको छैन । विप्रेषण घटेको छैन । तर, सामान्य बेलाको अर्थतन्त्रलाई मापन गर्ने यी सूचकबाट अहिलेको आर्थिक अवस्थाको वास्तविकता उजागर हुन कठिन हुन्छ । हाम्रोजस्तो सानो उत्पादनशील उद्योग क्षेत्र त्यो पनि निर्यातभन्दा घरेलु उपभोगलाई पूर्ति गर्ने खालको मा कलकारखानाहरू बन्द रहँदा वा मानिसहरू बन्दाबन्दीमा घर बस्दा समष्टिगत माग नै कम भएर हाम्रो बाह्य क्षेत्र सकारात्मकजस्तो देखिएको हो । आयात कम हुँदा विदेशी मुद्राको प्रयोग गर्नु नपरेपछि सञ्चिति बढ्नु स्वाभाविक भयो । स्वदेश फर्के पनि कोरोना जोखिम उत्तिकै हुने भएपछि वैदेशिक रोजगारीमा रहेकाहरूले उतै काम सुचारु राखे, जसले गर्दा विप्रेषणमा त्यस्तो असर परेन । बन्दाबन्दीकै बीच मानिसहरू कामका लागि भारत जान तयार हुनुले पनि यसलाई पुष्टि गर्छ । त्यसैले अर्थतन्त्रको स्वास्थ्य ठीकै देखिनु त्यति अस्वाभाविक होइन ।गत वर्षको आर्थिक वृद्धिको तथ्यांक आउन बाँकी छ । कोरोनाको सुरुआती समयमै केन्द्रीय तथ्यांक विभागले २३ प्रतिशतको वृद्धि हुने अनुमान गरेको थियो । तर महामारी यति लम्बिइसकेकाले अर्थतन्त्रको वृद्धि शून्यमा रहे वा यसको आकार केही खुम्चिए पनि अचम्म मान्नुपर्दैन । त्यसैले आर्थिक वृद्धिको तथ्यांक जे भए पनि त्यो केही प्राविधिक आधारमा बाहेक नीतिगत रूपमा महत्त्वपूर्ण हुन्न ।अहिले ख्याल गर्नुपर्ने महत्त्वपूर्ण प्रश्न हुन् कति मानिसले रोजगारी गुमाए ? कतिको आय आर्जन पूर्ण वा आंशिक रूपमा कम भयो ? उनीहरूको उपभोग क्षमतामा कुन अनुपातले ह्रास आयो ? कति प्रतिशत फेरि गरिबीको रेखामुनि धकेलिए ? कति व्यवसाय बन्द भए ? तीमध्ये कति कहिल्यै नखुल्ने गरी बन्द भएका हुन् ? त्यसबाट कति रोजगार सधैंका लागि गुम्छ ? यिनको प्रस्ट उत्तर वा भरपर्दो तथ्यांक हामीसँग छैन । यसले गर्दा अर्थतन्त्रमा अभूतपूर्व अनिश्चितता छाएको छ । अहिले घरपरिवार, व्यापारव्यवसाय र सरकार लगायतका सबै प्रमुख आर्थिक एजेन्ट हरू यस अवस्थाबाट गुज्रिन बाध्य छन् । तैपनि केही सामान्य प्रवृत्तिको समीक्षा गर्न सकिन्छ ।घरपरिवारको तहमा हेर्दा, खर्चयोग्य आम्दानी हुनेहरू पनि उपभोग घटाउनमै प्रेरित छन् । भविष्यको अनिश्चितताले मानिसहरूले जोखिमका लागि बचत गर्न थाल्छन् एवं उपभोगलाई दीर्घकालसम्म सहज र सुचारु बनाइराख्न अत्यावश्यक वस्तु तथा सेवामा मात्र खर्च गर्छन् । बन्दाबन्दी खुकुलो हुँदा देखिएकै हो, मानिसहरू अहिले नै पूर्ववत् रूपमा खर्च गर्ने मुडमा छैनन् । तर संक्रमण बढेसँगै मानिसहरूको आम्दानी घट्दै जाने हुँदा जोहो गरिराखेको रकम पनि उपभोगमा खर्च गर्न थाल्छन् ।हाम्रो अर्थतन्त्रको ठूलो तप्का अनौपचारिक क्षेत्रमा छ, जो प्रायः सहरी क्षेत्रमै बसेर काम गर्छ । त्यो तप्काका मानिसहरू कामको प्रकृतिअनुसार पनि संक्रमणको उच्च जोखिममा हुन्छन् । उनीहरूको पहिचान गरी राहत वितरण गर्न अत्यन्त कठिन हुन्छ । त्यसैले घरपरिवार र समाजबाट अनौपचारिक सामाजिक सुरक्षा खोज्दै उनीहरू गाउँ फर्केका हुन्, जुन सुरक्षा सहरमा उनीहरूलाई उपलब्ध छैन । कम बचत हुने वा बचत नहुनेहरू आफ्नो सम्पत्ति बेचेर गर्जो टार्न बाध्य हुन्छन् । यसबाट समग्र राष्ट्रिय बचत र लगानीमा कमी आई कोभिडपश्चात्को पुनरुत्थान र आर्थिक वृद्धि पनि पछाडि धकेलिन्छ । संक्रमण चाँडो नियन्त्रणमा ल्याउन सके मात्र घटिरहेको लगानीयोग्य बचतको क्रमलाई रोकेर लगानीको स्तर फेरि बढाउन सकिन्छ ।समग्रमा कोरोनाको सबैभन्दा कडा असर अर्थतन्त्रको वितरणमा पर्छ । सम्पत्ति पनि नरहेका वा कम भएका मानिसहरूलाई महामारीपछि रिकभरी हुँदा फेरि पहिलाकै आयस्तरमा पुग्न अरूलाई भन्दा निकै गाह्रो हुन्छ । यसरी कोरोनाकालमा अर्थतन्त्रमा गरिएको लगानीको प्रतिफलको वितरण असमान रूपमा हुन सक्छ । महामारीभन्दा अगाडिको आर्थिक असमानता झन् बढ्न सक्छ । यसले अर्थतन्त्रमा क्षेत्रगत माग र आर्थिक वृद्धिमा फरक पार्छ ।घरपरिवारको खर्चको स्तर कम हुँदा व्यापारव्यवसाय पनि मन्दीबाट बाहिर आउन सक्दैनन् । व्यापारमा नाफाको प्रत्याशा घटेपछि स्वभावतः निजी क्षेत्रले नयाँ लगानी गर्दैन । खुद माग घट्दा उत्पादन घट्छ, सँगसँगै रोजगारी र आय पनि कम हुन्छ । उपभोग पनि न्यून स्तरमा मात्रै हुन्छ । यो चक्र लामो समयसम्म चल्दा अर्थतन्त्रलाई पहिलाकै स्वरूपमा आउन निकै समय लाग्छ ।सरकारले मौद्रिक नीतिमार्फत बैंक तथा वित्तीय संस्थाहरूलाई कोरोनाअसर परेका व्यापारिक संस्थाहरूलाई ऋण दिन उत्प्रेरित गरेको छ । यस्तो विस्तारकारी मौद्रिक नीतिले समष्टिगत माग र आपूर्तिमा, आर्थिक वृद्धि र बढ्दो बेरोजगारीमा केही कमी ल्याउन सक्ला, तर कोरोनाको असरलाई पूर्ण रूपमा भरपाई गर्न सक्दैन । माथि भनिएजस्तो धेरै व्यवसाय अनौपचारिक क्षेत्रमा छन् जसको बैंक तथा वित्तीय संस्थाहरूमा पहुँच हुँदैन । औपचारिक क्षेत्रमै भएकाहरूले पनि यस्तो अनिश्चितताका बीच व्यापार विस्तार गर्ने सम्भावना कम हुन्छ । यसको प्रभाव सरकारको समग्र कामकारबाहीमा पर्छ ।कुल गार्हस्थ्य उत्पादनमा आएको संकुचनले सरकारको राजस्वमा कमी र ऋणको अनुपातमा वृद्धि अवश्यम्भावी छ । चालु आर्थिक वर्षको पहिलो दुई महिनाको तथ्यांक हेर्दा पनि सरकारी राजस्व संकलन अनुमान गरिएभन्दा कम भइसकेको छ । तर सरकारको खर्चको दायित्व ह्वात्तै बढेको छ । यसको कारण हो स्वास्थ्यमा गरिएको र सामाजिक सुरक्षामा गरिएको वा गर्नुपर्ने खर्च । त्यसैले महामारीको सुरुआतमै अर्थतन्त्रमा ऋणभारको स्तरमा परिवर्तन आएको छ । अहिलेसम्म ऋण मिनाहासम्बन्धी ठूलो घोषणा आइसकेको छैन । यस्तोमा ऋणको अनुपात अझ बढ्ने देखिन्छ । ऋण लिनु भनेको अर्को पुस्ताको खर्च गर्न सक्ने क्षमता पनि कम गर्नु हो । त्यसैले बृहत् अर्थतन्त्रको स्थायित्वमा परम्परागत कारणबाहेक यसरी अपर्झट बढेको दायित्वले पनि अन्ततोगत्वा असर पारेको छ ।आर्थिक नीतिनिर्माताहरूले यसको पुनरुत्थान र भविष्यमा बृहत् अर्थतन्त्रमा पर्ने प्रभावलाई सामान्य समयको भन्दा फरक ढंगले हेर्नुपर्ने देखिन्छ । अहिलेको अवस्था, अर्थशास्त्री किन्सले भनेझैं, युद्धकालीन अर्थतन्त्र भएको छ । यसमा सरकारको भूमिका झन् बढ्ने र निजी क्षेत्रको घट्ने छ । अहिले सरकारले भारी अनिश्चितताकै बीच नीति बनाएर काम गर्नुपरेको छ । पाँचवर्षे योजनाबारे सोच्ने बेला होइन यो । अनिश्चितता यति छ कि, सरकारले पाँच महिना त के, पाँच हप्ताको योजना पनि आत्मविश्वाससाथ बनाउने अवस्था छैन ।तैपनि अहिलेको अवस्थामा सरकार मात्र अर्थतन्त्रको उद्धारक हो । सरकारका बाध्यताहरू धेरै छन् । स्वास्थ्यसम्बन्धी चासोका कारण चाहेजति गतिमा कार्यक्रम कार्यान्वयन हुन सक्दैन । त्यसमाथि स्रोतको समस्या पनि छँदै छ । तर खर्च बढाउनुको विकल्प छैन । सरकारले स्वास्थ्य र सामाजिक सुरक्षा लगायतमा खर्चको तहलाई बढाउने हो । खर्चमा स्मार्ट हुनु चाहिँ जरुरी छ । यसअघि नै केही शीर्षकबाट खर्च नगर्न बन्देज गरिएको थियो । चालु वर्षको बजेट सोचेजसरी कार्यान्वयन गर्न असम्भव भएकाले यसमा गरिएको खर्चको क्षेत्रगत विनियोजन परिवर्तन गर्नुपर्ने देखिन्छ । केही मन्त्रालयको खर्च घटाएर अन्यमा लैजानुपर्छ । कुनै क्षेत्रलाई चालु राख्न अत्यावश्यक बजेट काफी हुन्छ भने, गुणक प्रभाव बढी हुने क्षेत्रमा लगानी थप्नुपर्ने हुन्छ ।यसका लागि सानाभन्दा ठूला निर्माण आयोजनाहरूको रफ्तार बढाउन जरुरी छ । यसपछि स्वास्थ्यको क्षमता वृद्धि र राहत वितरणजस्ता कल्याणकारी खर्चहरू पर्छन् । अहिले अल्पकालीन सामाजिक सुरक्षाको आवश्यकता झन् बढेको छ । शोध, अध्ययन, आयातमुखी र अनावश्यक खर्चहरू रोके केही फरक पर्दैन । अहिले अर्जुनदृष्टि लगाउनुपर्ने चाहिँ स्वास्थ्य र आर्थिक महामारीबाट कसरी चाँडो बाहिर निस्कने भन्नेमा हो । यस्तो वित्तीय नीतिले स्वास्थ्यमा लगानी गरी संक्रमण कम गर्न र कष्ट परेका घरपरिवारलाई आवश्यक सहायता गरेर उनीहरूको उपभोग बढाउन मद्दत गर्छ । यसबाट महामारीपश्चात्को अर्थतन्त्रलाई चाँडोभन्दा चाँडो पूर्ववत् स्थानमा ल्याउन सघाउ पुग्छ ।सरकारका स्वास्थ्यसम्बन्धी कामकारबाहीले महामारीको अवधि र गम्भीरताको एवं आर्थिक मन्दीबाट कति चाँडो पुनरुत्थान हुने भन्ने दर निर्क्योल गर्छ । अर्थतन्त्रले बढेको ऋण अनुपातलाई, राजस्वमा आएको चापलाई र बढेको खर्चलाई पनि दिगो रूपमा धान्न सक्छ । तर हामीले लिएको स्वास्थ्यसम्बन्धी उपायले संक्रमितलाई चाँडै पहिचान गर्न र निको पार्न सकेन, कामदारहरूलाई सुरक्षित काममा फर्कने वातावरण बनाउन सकेन, अर्थतन्त्रलाई चलायमान बनाउने निर्माणजस्ता क्षेत्रलाई सुचारु गर्न सकेन भने स्वास्थ्यसँगसँगै देशले बृहत् अर्थतन्त्रमा सायद अर्को महामारीको सामना गर्नुपर्ने हुन्छ ।अर्थतन्त्रको स्वास्थ्य वित्तीय र मौद्रिक नीतिले पार्ने प्रत्यक्ष असरभन्दा पनि कोरोना भाइरस रोकथामका लागि हामीले गरेको प्रयासमा भर पर्ने देखिन्छ । जस्तो बृहत् अर्थतन्त्रको स्थायित्वको परिप्रेक्ष्यबाट, हाल अवलम्बन गरिएका स्वास्थ्य र सामाजिक सुरक्षाका उपायहरूलाई व्यक्तिको रोजगारी र आय सधैंका लागि गुम्ने वा घरमूलीको मृत्युले परिवारलाई सधैंका लागि गरिबीको रेखामुनि धकेल्ने कुरालाई कम गर्ने उद्देश्यतिर केन्द्रित गर्न सकियो वा अनौपचारिक क्षेत्रका साना तथा मझौला उद्योगलाई बचाइराख्नतिर लगाउन सकियो भने देशले लिएको ऋण वा आउन सक्ने आर्थिक मन्दीलाई धान्न सक्ने हुन्छ ।सारमा भन्दा, अहिलेको अवस्थामा बृहत् अर्थतन्त्रको दीर्घकालीन स्थायित्व हामीले स्वास्थ्य र सामाजिक सुरक्षाको कस्तो प्रबन्ध गर्यौं अनि त्यसमा कति सफल वा असफल भयौं भन्नेले निर्धारण गर्छ । त्यसैले परम्परागत वित्तीय र मौद्रिक नीतिको वैचारिक ढाँचाबाट मात्र हेरेर पुग्दैन । पक्कै पनि ती नीतिहरू आवश्यक हुन् तर अझ महत्त्वपूर्ण त हामीले संक्रमणलाई कति चाँडो र कति प्रभावकारी रूपले नियन्त्रण गर्न सक्यौं भन्ने कुराले माने राख्छ । यो महामारी आर्थिक कोणबाट पनि फरक प्रकृतिको छ र विगतकै सोचबाट यसको असरको प्रभाव मूल्यांकन र रोकथाम हुन सक्दैन ।"
कलेजोलाई रक्सी मन पर्छ ?,"र क्सी खानुहुन्छ ? मैले सोधें ।अँ, खान्छु । अलि अप्ठेरो मान्दै उहाँले भन्नुभयो ।कहिलेदेखि खानुभा ?धेरै भयो । अनि सधैं ?सधैं नै त होइन । बेलुका यस्सो ।ए, त्यसैले यस्तो भा हुन सक्छ ।२०५५ सालतिरको एउटा शनिबार । धुलिखेल अस्पतालको आकस्मिक कक्षमा म देखभेट भए पनि बोलचाल नभएका छिमेकी दाइलाई हेर्दै थिएँ । पेट डम्मै फुलेको । त्यसकै कारण सास फेर्न पनि गाह्रो भएको । राति राम्रोसँग सुत्न नसकेर, उहाँ बिहानै अस्पताल आइपुग्नुभएको थियो । जाँचेर हेर्दा पेटभित्र पानी थियो । हल्का जन्डिस पनि । म उहाँको मद्यपान आदतबारे सोध्दै थिएँ ।उहाँले जिज्ञासा राख्नुभयो, अनि रक्सीले पेट किन फुल्नु नि ?पेटमा पानी जम्मा भा छ, दाइ ।पानी ? रक्सी पनि पानी भएर जम्मा हुन्छ त ? बीचबीचमा सास रोकेर उहाँले सोध्नुभयो ।अलिअलि, बुझाउन गाह्रो लागे पनि मैले कुराकानी गरिरहें । उहाँलाई पल्टिनै गाह्रो भएकाले पेटको पानी झिक्न आवश्यक सामग्री पनि तयार गर्दै थिएँ ।हुन्छ नि दाइ, रक्सीले कलेजो बिग्रिन्छ । कलेजो बिग्रेपछि पेटमा पानी पनि भरिन्छ ।अब यो पानी के गर्ने नि ?अहिलेलाई झिकिदिन्छु । अनि रक्सी खाएपछि पिसाब पो धेरै आउँछ त, पेटमा किन भरिन्छ नि ? पेटमा भरिए पखाला लाग्नुपर्ने होइन ?मैले नसोचेको प्रश्न तेर्सियो । एक छिन अकमक्क परें ।रक्सी खाएको बेलामा पिसाब लाग्ने बेग्लै कारण हो । धेरै रक्सी खाएपछि कलेजो बिग्रिन्छ र पेटमा पानी जम्मा हुन्छ । पेटमा भनेको आन्द्राभित्र होइन नि, पखाला लाग्नलाई । आन्द्राबाहिर, पेटभित्र हो नि ।बुझेजस्तै गर्नुभयो दाइले ।पेटको तल्लो भागमा पानी टन्नै भरिएको ठाउँमा सियो पसाई मैले पानी निकाल्ने तयारी गरें । सबै कुरा बुझाएपछि दाइ सहमत हुनुभयो ।सलाइनको खाली बोतल भुइँमा राखें । सलाइन दिने आईभी सेट पनि तयार गरें । दुइटा ठूला सिरिन्ज पनि ठिक्क पारें, पानी जाँच्न पठाउन । सिरिन्जसहितको सियो घुसाउनासाथ, कहाँ निस्कूँ कहाँ निस्कूँ भएको पानी सरर सिरिन्जमा आयो । पानी जाँच्न दुइटामा तानेपछि, आईभी सेटमा जोडेर सलाइन बोतलमा जोडिदिएँ ।दाइ सहन सक्ने हो कि टनटन पेटको अप्ठेरोले हो, सियोले घोच्दा ऐयाआत्था केही थिएन । पानी सरर तल झरेको हेर्न मैले नै अनुरोध गरें ।हुन त दाइले पेटका लागि अन्त पनि देखाई उपचार गर्दै आउनुभएको थियो तर पानीचाहिँ निकाल्नुभएको थिएन । उहाँले पानी हेर्दै भन्नुभयो, ओहो, यो त पिसाबजस्तै पो छ !अँ, रङ त्यस्तै छ । फेरि मैले जिस्क्याएर थपें, रक्सी निस्केको दाइ ।अलि बेरको हाम्रो कुराकानीले गर्दा वातावरण केही फरासिलो भैसकेको थियो । दाइले पनि जिस्केरै भन्नुभयो, लानुपर्छ कि के हो ? भरे खान हुन्छ ।अहिले जिस्किहाल्नु भो, दाइ । अबदेखि चाहिँ रक्सी खानै हुन्न है ।यस्तो कुरा दाइले पहिले पनि सुन्नुभएको थियो होला, केही बोल्नुभएन । नसुनेझैं गरिरहनुभयो ।एउटा बोतल भरिएपछि मैले अर्को बोतल थापें । कहिले सिस्टरसँग, कहिले दाइसँग अरू कुरा पनि गर्दै गरें । शनिबार बिहान खासै भीडभाड थिएन । राउन्ड पहिल्यै गरिसकेको थिएँ ।दाइ, तपाईं रक्सीचाहिँ कति खानुहुन्छ ?उहाँले त्यति जवाफ दिन चाहनुभएन । फेरि सोधेपछि भन्नुभयो, धेरै खान्नँ, एकदुई गिलास ।कुन गिलास ?फेरि चुप लाग्नुभयो ।स्टिलको कि सिसाको ?स्टिलको ।स्टिलको दुई गिलास भनेको माना एक भएन ?कहिलेकाहीँ त माना दुएक पनि हुन्छ नि, उहाँले खुल्दै भन्नुभयो ।अनि त्यत्रो खान हुन्छ त ?खोइ, बानी लाग्यो ।अब नखानुस् है ? खाइराख्नुभयो भने त अहिले पेटमा पानी मात्र जम्यो, भोलि मुखबाट रगत नि आउँछ, खुट्टा नि सुन्निन्छ, जीउ नि सुन्निन्छ, बेहोस नि हुन्छ । पछि केही गर्न सकिन्न नि ।बुझेजस्तै गरेर उहाँले सुनिराख्नुभयो । त्यतिन्जेल तीनवटा सिसी भरिइसकेका थिए । दाइको पेट पनि घटिसकेको थियो । र, आउँदाभन्दा निकै आराम महसुस गरिराख्नुभएको थियो ।ल दाइ, आजलाई यत्ति झिकें । फेरि बढेर गाह्रो भयो भने झिकौंला । यसो भन्दै मैले सियो निकालेर राम्रोसँग टेप राखिदिएँ । सबैतिर सरसफाइ गरी हात धोएर आवश्यक औषधि र सुझाव लेखिदिएँ । बिदा हुने बेला फेरि अनुरोध गरें, रक्सी नखानुस् है ?उहाँ हाँस्दै जानुभयो ।पछि उहाँ नियमित फलोअपमा आउँदा थाहा पाएँ, रक्सी ठ्याम्मै छोडिदिनुभएछ । पछि पानी नै निकाल्नु नपर्ने गरी स्वस्थ भएर हिँड्न थाल्नुभएको थियो ।िििअहिले २०७७ साल । अझै पनि थुप्रै यस्तै बिरामी भर्ना भइरहन्छन् । चिकित्सक मित्रहरू सधैं सल्लाह दिइरहनुहुन्छ । कतिले मान्नुहुन्छ, कतिले मान्नुहुन्न, थाहा छैन ।मद्यपान यथावत् छ । थोरै खाँदा तुरुन्तै कलेजो खराब नगर्ला । तर कलेजो बिग्रेका यति धेरै बिरामी अस्पताल आइराखेको देख्दा भने थोरै खाने बानी भएजस्तो बुझिँदैन । मद्यपानको मात्रा बढिरहेकै छ । रक्सी बजारमा झन् धेरै थरीका छन् ।कसैले भन्नुहोला ती दाइले लोकल खाएका थिए, हामी ब्रान्डेड खाइरहेका छौं । तर रक्सी त रक्सी नै हो, लोकल खाऊँ कि ब्रान्डेड । कलेजोका लागि खराबै हो । रक्सी र सिरोसिस (कलेजोको खराबी) को सम्बन्ध गहिरो भएकाले मद्यपान सकेसम्म नियन्त्रण गरौं ।कोजु मुटु रोग विशेषज्ञ हुन् ।"
वन्यजन्तु र अन्धविश्वासको बिजनेस,"परम्परागत चिनियाँ औषधिपरम्परागत चिनियाँ औषधिको इतिहास ३,५०० वर्ष पुरानो छ । यो चिकित्सा प्रणालीमा अनेकौं प्राकृतिक स्रोतको, अनेकौं प्रजातिका कीराफट्याङ्ग्रा, जंगली वनस्पति र वन्यजन्तुहरूको प्रयोग गरिन्छ । यसको उदाहरणमा यार्सागुम्बालाई लिन सकिन्छ । यो एक प्रकारको झुसिलकिराको उपभोग यौन क्षमता बढ्ने विश्वासमा हुने गरेको छ । तर, जथाभावी संकलनका कारण यसलाई अहिले अति संकटापन्न जडीबुटीको रातो सूचीमा राखिएको छ ।सन् १९९० ताका विश्वका पाँच प्रजातिका गैंडा लोप हुने चरम अवस्थामा पुगे । कारण थियो गैंडाको खागबाट बनेको पाउडरले ज्वरो र रक्तचाप कम गर्छ भन्ने विश्वासका कारण हुने चोरीसिकार । जब चीनले परम्परागत औषधिमा गैंडाको सिङको प्रयोगलाई वर्जित गर्यो, त्यस बेला गैंडा सिकारमा केही हदसम्म कमी आयो । दुर्भाग्यवश, सोही प्रयोजनका लागि गैंडाको ठाउँमा जलभैंसीको सिङ प्रयोगमा आउन थाल्यो । समस्या त एक जनावरबाट अर्कोमा पो सरेको रहेछ । फलस्वरूप हाल बंगलादेश र श्रीलंकाबाट लोप भइसकेका ती जलभैंसीहरू कम्बोडियाबाट पनि हराउने खतरामा छन् । सिङको प्रयोग ज्वरो र छोप्ने व्यथा निको हुने विश्वासमा गरिने रहेछ । यो विकृत प्रणाली अन्धविश्वासको बिजनेस हो ।भालुको पित्तले बाथ, दम, पोलेको घाउ र क्यान्सर अनि गोहीको अंगबाट निर्मिर्त औषधिले रुघाखोकी र क्यान्सर निको पार्छ भन्ने अन्धविश्वास छ । म्यान्मारमा हात्तीको मासुको पेस्ट हर्नियाको उपचारमा उपयोग गरिन्छ, सालकको खबटा र गैंडाको खागले बाथ निको हुने विश्वास गरिन्छ । यस्ता विश्वासमा कुनै वैज्ञानिक प्रमाण र आधार भने छैनन् । फलस्वरूप सालक संसारकै उच्च बेचबिखन हुने स्तनधारी प्राणी बनेको छ भने, गैंडाको अवस्था पनि नाजुक छ । खासमा खबटा र खाग केराटिन भनिने प्रोटिनबाट बनेको हुन्छ, जसले हाम्रो शरीरको कपाल र नङ बनाउँछ ।नेपाली समाजमा वन्यजन्तुको प्रयोगसम्बन्धी आफ्नै मूल्यमान्यता रहँदै आएका छन् । विडम्बना, अन्धविश्वासले जकडिएको अवैध व्यापारले लोप हुने खतरामा रहेका जीवजन्तुलाई छुट दिएको छैन । अप्रमाणित आस्थाका नाममा जैविक अपराधले बढावा पाइरहेकै छ । यो खतरा वन्यजन्तुहरूको औषधीय विश्वासमा मात्र सीमित छैन । सुगन्धित अत्तरका लागि कस्तूरी मृगको बिनाको प्रयोग, बाघको दाँत बोके जुवातासमा जितिने र हड्डीले भवितव्य तथा श्रापलाई पन्छाउने विश्वास पनि गरिन्छ ।यस्ता अन्धविश्वासलाई बढावा दिने काम बनावटी, अप्रमाणित र झुटा विज्ञापनले पनि गरेका छन् । फलस्वरूप चोरीनिकासी र चोरीसिकारको उद्योग नाफामूलक सञ्जाल बन्न पुगेको छ, जसले हरेक वर्ष अर्बौं डलरको व्यापार गर्छ । र, यो उद्योग चिनियाँ परम्परागत औषधिमा केन्द्रित छ, जसमा कच्चा पदार्थको माग उच्च छ । भनिन्छ, जति धेरै कडा कानुनी प्रावधान त्यति धेरै रकम हात लाग्ने सम्भावना हुन्छ । त्यसैले उक्त आर्थिक प्रलोभनका कारण धेरै व्यक्ति आपराधिक कार्यमा सामेल हुन पुग्छन् ।अन्धविश्वासलाई साँच्चै चिर्न सक्ने जनचेतनाको अभावका कारण यी वन्यजन्तुहरूको अस्तित्व संकटमा परिरहेकै छ, जसले अवैध सिकार, बेचबिखन, तस्करी तथा मनलाग्दी उपभोगजस्ता अवैध कार्यलाई बढावा दिएको छ । साथै यस आपराधिक सञ्जालप्रति निगरानी पनि कम हुने गरेको छ । फलस्वरूप आपराधिक व्यापारीहरूलाई अवैध सामानहरूको ढुवानी गर्न सजिलो हुन जान्छ । त्यसका साथसाथै यस्ता कार्यहरूको कानुनी प्रावधान, सजायबारे जानकारी र चेतना नहुँदा धेरै व्यक्ति फस्ने गर्छन् ।अन्तर्राष्ट्रिय नियमकानुनहरूले पनि लोपोन्मुख जीवहरूको मनलाग्दी उपभोगमा बन्देज लगाएका छन् । यसका लागि देशपिच्छे विभिन्न कानुनी प्रावधान छन् । नेपालका अवैध वन्यजन्तु अपराधसम्बन्धी ऐन र कानुनी प्रावधानहरूलाई कडा मानिन्छ । राष्ट्रिय निकुञ्ज तथा वन्यजन्तु संरक्षण ऐन, २०२९ अनुसार कुनै संरक्षित वन्यजन्तु कसैको स्वामित्वमा रहेको वा ओसारपोसार गरेको वा मारेको भेटिएमा १० लाखसम्म जरिवाना वा १५ वर्षसम्म कैद वा दुवै सजाय हुन सक्छ । यद्यपि अधिकांश व्यक्ति यस्ता कानुनी प्रावधानबारे अनभिज्ञ हुन्छन् र अनजानमै यसमा होमिन पुग्छन् । केही भने आर्थिक प्रलोभनका कारण संलग्न हुन्छन् ।यस्ता जटिल समस्याहरूलाई कडा सजाय र जरिवानाले अथवा सेना परिचालनले मात्र दिगो सम्बोधन गर्न सक्दैन, सँगसँगै स्थानीय समुदायमा चेतना पनि फैलाउनुपर्छ । त्यसैले आर्थिक उपार्जनका निमित्त चोरीनिकासी र चोरीसिकारमा आबद्ध हुने जनसमुदायलाई वैकल्पिक स्रोत (जस्तै इको पर्यटन, वनजंगलको संवर्द्धन र संरक्षण) मा आबद्ध गराउन सकिन्छ । यससम्बन्धी व्यावहारिक ज्ञान दिँदै अनुसन्धानकर्ताहरूका लागि आवश्यक सहयोगी जनशक्ति बनाउन सकिन्छ । वन्यजन्तुसम्बन्धी कानुनी प्रावधानहरूको ज्ञान र जनचेतना बढाउँदै जनदृष्टिकोण परिवर्तन गराउनु पनि जरुरी छ ।राई मेची क्याम्पसमा शिक्षण सहायकका रूपमा कार्यरत छिन् र बोलखे जैविक विविधताका लागि विश्वव्यापी युवा सञ्जालको नेपाल च्याप्टरमा आबद्ध छन् ।"
ब्ल्याक होल अनुसन्धानका लागि तीन भौतिकशास्त्रीलाई नोबेल पुरस्कार,"स्टकहोम (एजेन्सी) ब्ल्याक होल को अनुसन्धान गरेका तीन वैज्ञानिकलाई यस वर्षको भौतिकशास्त्रतर्फको नोबेल पुरस्कार दिइने भएको छ । स्विडेनको स्टकहोममा आयोजित पत्रकार सम्मेलनमा रोजर पेनरोज, राइनहार्ड गेन्जेल र आन्द्रिया गेजले सन् २०२० का लागि उक्त प्रतिष्ठित पुरस्कार हात पारेको घोषणा गरिएको हो । नोबेल पुरस्कार समितिका अनुसार पेनरोजलाई ब्ल्याक होल को बनोट सापेक्षताको सिद्धान्तको एक बलियो पूर्वानुमान हो भन्ने कुरा पत्ता लगाएबापत नोबेल पुरस्कार प्रदान गरिएको हो । त्यस्तै, गेन्जेल र गेजलाई आकाशगंगाको केन्द्रमा भीमकाय वस्तु रहेको कुरा पत्ता लगाएबापत पुरस्कार दिइएको हो । बेलायती वैज्ञानिक पेनरोज अक्सफोर्ड विश्वविद्यालयका प्राध्यापक हुन् । त्यस्तै जर्मन नागरिक गेन्जेल म्याक्स प्ल्यांक इन्स्टिच्युट फर एक्स्ट्राटेरेस्टियल फिजिक्सका निर्देशक तथा बर्कली विश्वविद्यालयका प्राध्यापक हुन् । त्यसैगरी, अमेरिकी नागरिक गेज क्यालिफोर्निया विश्वविद्यालयकी प्राध्यापक हुन् । नोबेल समितिका अनुसार पुरस्कार रकममध्ये पेनरोजले आधा तथा गेन्जेल र गेजले आधा प्राप्त गर्नेछन् । पुरस्कार रकम १ करोड डेनिस क्रोनर तथा मेडल रहेको छ । सन् २०१९ मा पनि भौतिकशास्त्रतर्फको नोबेल पुरस्कार तीन जनालाई संयुक्त रूपमा प्रदान गरिएको थियो । जेम्बर पिबल्सलाई ब्रह्मान्ड विज्ञानमाथि नयाँ सिद्धान्त पत्ता लगाएको र मिसेल मेयर र डिडियर क्वेलोजलाई सौर्यमण्डलमा एक नयाँ ग्रह पत्ता लगाएको भन्दै नोबेल पुरस्कार दिइएको थियो । स्विडिस आविष्कारक अल्फ्रेड नोबेलको नाममा स्थापित प्रतिष्ठित पुरस्कार हरेक वर्ष विभिन्न ६ विधामा प्रदान गरिँदै आएको छ ।"
म्याद गुज्रेका सामान बेच्नेलाई कुन कानुन ?,"किनकि २०७५ चैतमा संशोधित कालोबजार तथा केही अन्य सामाजिक अपराध तथा सजाय ऐन, २०३२ को दफा ६ मा झुक्याई बिक्रीवितरण गरिनेमाथि सजायको व्यवस्था गरिएको छ । उपभोक्ता संरक्षण ऐनको दफा १६ (क) मा वस्तु वा सेवाको वास्तविक गुणस्तर, परिमाण, मूल्य, नापतौल ढाँचा वा बनावट ढाँटी, लुकाई, छिपाई वा झुक्याई त्यस्तो वस्तु वा सेवा बिक्री वा प्रदान गर्ने कामलाई निषेधित कामको सूचीमा राखिएको छ । यही दफामा टेकेर प्रहरीले पछिल्ला दिनमा म्याद गुज्रेका सामानमा नयाँ म्याद राखेर बेच्नेलाई थप कारबाहीका निम्ति वाणिज्य विभागमा जिम्मा लगाउने गरेको छ । खाद्य प्रविधि तथा गुण नियन्त्रण विभागले पनि पछिल्ला घटनामा प्रत्यक्ष चासो राख्न सक्ने देखिन्छ । विभागले कमसल खाद्यान्न बेच्नेमाथि खाद्य ऐन, २०२३ अनुसार कारबाही प्रक्रिया अघि बढाउन सक्नेछ । जबकि पछिल्ला घटनामा विभागको सक्रिय भूमिका देखिन्न । सरकारी संयन्त्रहरूको अभावमा उपभोक्ताको प्रत्यक्ष हितमा प्रतिकूल प्रभाव पर्ने कामले निरन्तरता पाइरहेको र उनीहरूमाथि कमजोर सजाय हुने गरेको उपभोक्ता अधिकारकर्मीहरू बताउँछन् । म्याद गुज्रेका सामानमा नयाँ मिति राखेर बेच्ने जस्तो गम्भीर अपराधमा संलग्नलाई उपभोक्ता ऐनअन्तर्गत कारबाही गर्दा सजाय कम पर्ने भएकैले उक्त ऐन प्रयोग गरिएको उनीहरूको आरोप छ । जस्तो कि, कालोबजार ऐनमा जत भएको मालवस्तुको बिक्रीवितरण व्यवस्था नेपाल सरकारबाट हुनेछ । यसरी जत भएको मालवस्तु नष्ट गर्नुपर्ने भए त्यस्तो खर्च सम्बन्धित व्यक्तिसित सरकारी बाँकीसरह असुलउपर गर्न सकिने व्यवस्था छ । तर उपभोक्ता ऐन यो विषयमा मौन छ । गत भदौ ३१ मा वाणिज्य विभाग, काठमाडौं महानगरपालिका र प्रहरीसहितको टोलीले गरेको अनुगमनमा बढी मूल्य लिई बेच्न राखिएका २ सय १९ बोरा प्याज बरामद गरेको थियो । उक्त घटनामा पक्राउ परेकाहरूलाई भने प्रहरीले त्यति बेला कालोबजार ऐनअन्तर्गत मुद्दा प्रक्रिया अगाडि बढाएको थियो । कान्तिपुरको सम्पर्कमा आएका उपभोक्ता अधिकारकर्मीहरूले भने प्याजको घटनामा गरिएको कारबाहीलाई म्याद गुज्रेका सामान बेच्न खोज्ने घटनासँग तुलना गर्दै कम सजाय हुने भएकैले उपभोक्ता ऐनअन्तर्गत कारबाही गर्न सरकारी संयन्त्र सक्रिय भएको दाबी गरे । प्याज बरामदको घटनामा कालोबजार ऐनअन्तर्गत कारबाही चलाउने र म्याद गुज्रिएका ठूलो परिणामको खाद्य उपभोग्य सामग्री नयाँ मिति राखेर बेच्नेमाथि कमजोर मानिएको उपभोक्ता संरक्षण ऐनको कानुनअन्तर्गत कारबाही चलाउन खोज्नु आश्चर्यको विषय भएको उपभोक्ता अधिकार अनुसन्धान मञ्चका अध्यक्ष माधव तिम्सेनाले बताए । कसको स्वार्थ र प्रभावमा परेर उपभोक्ताको स्वास्थ्यमा प्रत्यक्ष असर पार्ने गम्भीर अपराधमा मुछिएकालाई कमजोर कानुनका आधारमा कारबाही गर्ने कदम चालियो ? उनले प्रश्न गरे । कालोबजार ऐनअन्तर्गत कारबाही चलाउँदा लामो समय थुनामा राख्नेदेखि प्रहरीले त्यसमा संलग्न अन्यको पनि खोजी गर्ने सम्भावना रहने उनले बताए । प्रहरीले थप अनुसन्धानका लागि वाणिज्य विभागलाई जिम्मा लगाएको हो कि वाणिज्यले नै प्रहरीबाट मुद्दा आफूले लिएको हो ? यो बुझिनसक्नुको विषय भयो, उनले भने । उपभोक्ताको स्वास्थ्यमा गम्भीर असर पार्नेमाथि कडाभन्दा कडा सजाय दिलाउनुपर्नेमा कमजोर कानुन प्रयोग गरेर उन्मुक्ति दिने काम भइरहेको उनको भनाइ छ । कलंकीमा पक्राउ परेका प्रवीणकुमार बंकासहितका सात जनालाई प्रहरीले थप अनुसन्धान र कारबाहीमा निम्ति विभागमा बुझाएको वााणिज्य आपूर्ति तथा उपभोक्ता हित संरक्षण विभागका प्रवक्ता रवीन्द्र आचार्यले बताए । उक्त घटनामा मुख्य फरार मुख्य अभियुक्त पक्राउ गर्न प्रहरीलाई आफूहरूले भनेको र पक्राउ परेकाहरूलाई बयान लिने तयारी भइरहेको उनको भनाइ छ । प्रहरीले आफूहरूलाई बुझाएपछि उपभोक्ता संरक्षण ऐनअन्तर्गत अनुसन्धान गर्नुको विकल्प नभएको उनले बताए । म्याद गुज्रेका सामानमा नयाँ स्टिकर राखिएको प्रकरणमा भने कालोबजार ऐनअन्तर्गत कारबाही गर्न सकिने प्रवक्ता आचार्यले पनि स्विकारे ।"
वाइफाई लिएर आयो फेसबुक,"काठमाडौं (कास) सामाजिक सञ्जाल फेसबुक सार्वजनिक स्थानमा निःशुल्क इन्टरनेट पुर्याउने परियोजनामार्फत नेपाल भित्रिएको छ । विकासोन्मुख मुलुकमा इन्टरनेट पहुँच बढाउने परियोजना एक्सप्रेस वाइफाईमार्फत फेसबुक नेपाल आएको हो । सार्वजनिक स्थानमा निःशुल्क वाइफाईका लागि फेसबुकले नेपालको सेवा प्रदायक वर्ल्डलिंक कम्युनिकेसनसँग सहकार्य सुरु गरेको हो । लकडाउन अघिदेखि नै फेसबुकले वर्ल्डलिंकसँगको सहकार्य सुरु गरेको भए पनि यसलाई हालै सार्वजनिक गरिएको वर्ल्डलिंकका सञ्चालक दिलीप अग्रवालले जानकारी दिए । हामीले १० हजार स्थानमा निःशुल्क वाइफाई हटस्पट जडान गरिसकेका छौं, उनले भने, यी सबै हटस्पटमा फेसबुकले तयार पारेको सफ्टवेयर प्रयोग गर्न दिने गरी हामीबीच सहकार्य भएको हो ।फेसबुकले निःशुल्क वाइफाई हटस्पट व्यवस्थापनका लागि बनाएको सफ्टवेयरको प्रयोगले इन्टरनेटको गुणस्तर बढ्नुका साथै सेवा प्रयोगकर्तामैत्री हुने उनको दाबी छ । वर्ल्डलिंकको निःशुल्क वाइफाईमा यसअघि प्रयोगकर्ताले हरेक पटक मोबाइलमा एसएमएसमार्फत अथेन्टिकेसन गर्नुपर्नेमा अब एकपटक गरेपछि जति पटक पनि इन्टरनेटमा कनेक्ट हुन सकिन्छ, अग्रवालले भने, यो सफ्टवेयरको प्रयोगले निःशुल्क वाइफाई हटस्पटको इन्टरनेट गुणस्तर पनि बढाउँछ ।"
सस्तो ब्याजमा आन्तरिक ऋण उठाउँदै सरकार,"आउँदो कात्तिकभित्र ५७ अर्ब रुपैयाँ आन्तरिक ऋण उठाउने लक्ष्य लिएको सरकारले मंगलबारसम्म ३० अर्ब रुपैयाँ उठाइसकेको छ । गत आर्थिक वर्षको दोस्रो त्रैमासबाट मात्र आन्तरिक ऋण उठाएको सरकारले यो आवमा पहिलो चौमासबाटै सुरु गरेको हो । बैंक तथा वित्तीय संस्थामा नयाँ कर्जा माग नभएकाले अधिक तरलता थुप्रिएको छ । यही मौका पारेर सरकारको निर्देशनमा राष्ट्र बैंकले आन्तरिक ऋण उठाउन सुरु गरेको हो । अहिले आन्तरिक ऋण उठाउँदा ब्याजदर सस्तो पर्नुका साथै वित्तीय प्रणालीको अधिक तरलता व्यवस्थापन हुने भएकाले पहिलो चौमासमा आन्तरिक ऋण उठाउन लागिएको राष्ट्र बैंकका प्रवक्ता गुणाकर भट्टले बताए । एकातिर सरकारलाई ब्याजभार कम हुन्छ भने अर्कोतिर बैंक तथा वित्तीय प्रणालीको अधिक तरलता पनि व्यवस्थापन हुन्छ, उनले भने, बजारबाट उठाएको आन्तरिक ऋण सरकारले पूर्वाधार निर्माणमा लगाउनेछ । गत आर्थिक वर्षमा सरकारले १ खर्ब ९५ अर्ब रुपैयाँ आन्तरिक ऋण उठाउने लक्ष्य लिएकामा १ सय ९४६४ अर्ब रुपैयाँ उठाएको थियो । त्यतिबेला साढे ६ देखि ७ प्रतिशत ब्याजदरमा आन्तरिक ऋण उठाएको सरकारले मंगलबारसम्म ४७७ प्रतिशत ब्याजदरमै ऋण लिएको छ । मंगलबारसम्म सरकारले २० अर्ब रुपैयाँ बराबरको नौवर्षे विकास ऋणपत्र र १० अर्ब रुपैयाँ बराबरको ७ वर्षे विकास ऋणपत्रमार्फत आन्तरिक ऋण संकलन गरेको हो । आउँदो कात्तिकभित्र ७ अर्ब रुपैयाँ बराबरको ट्रेजरी बिल्स र २० अर्ब रुपैयाँ बराबरको १० वर्षे ऋणपत्र बिक्री गर्नेछ । चालु आर्थिक वर्षमा सरकारले २ खर्ब २५ अर्ब रुपैयाँ बराबर आन्तरिक ऋण उठाउने लक्ष्य तय गरेको छ । यसअनुसार आर्थिक वर्षको पहिलो चार महिनामा ५७ अर्ब, दोस्रो चार महिनामा ५६ अर्ब र अन्तिम चार महिनामा १ खर्ब १२ अर्ब रुपैयाँ आन्तरिक ऋण उठाउने तालिका राष्ट्र बैंकले बनाएको छ । यसका लागि राष्ट्र बैंकले ७० अर्ब रुपैयाँ बराबरको ट्रेजरी बिल्स, १ खर्ब ५० अर्बको ५ देखि १० वर्ष परिपक्वको अवधिका विकास ऋणपत्र, ४ अर्ब रुपैयाँको पाँचवर्षे नागरिक बचतपत्र र १ अर्ब बराबरको पाँचवर्षे वैदेशिक रोजगार बचतपत्र बिक्री गर्नेछ । लामो समयसम्म अधिक तरलताको मार खेपिरहेको वित्तीय क्षेत्रले सरकारले आन्तरिक ऋण उठाएपछि भने केही राहत पाएको छ । राष्ट्र बैंकका अनुसार सोमबारसम्म वित्तीय प्रणालीमा १ खर्ब ६७ अर्ब रुपैयाँ अधिक तरलता छ । यो बैंक तथा वित्तीय संस्थाले राख्नुपर्ने अनिवार्य नगद मौज्दात (सीआरआर) बाहेकको रकम हो । माग आएमा सो रकम बैंक तथा वित्तीय संस्थाले लगानी गर्न सक्छन् । पछिल्ला केही महिनायता वित्तीय प्रणालीमा २ खर्ब रुपैयाँभन्दा धेरै अधिक तरलता रहँदै आएको थियो । बैंक तथा वित्तीय संस्थामा नयाँ कर्जाको माग आउन थालेको, आन्तरिक ऋण उठाउन सुरु भएको, राष्ट्र बैंकले प्रशोचन गरेको लगायत कारण अधिक तरलतामा कमी आएको हो ।पछिल्लो चार दिनमा थप २८ अर्ब रुपैयाँ सरकारी खर्च भएको छ । यसकारण वित्तीय प्रणालीमा अपेक्षित रूपमा अधिक तरलता नघटेको राष्ट्र बैंकले बताएको छ । यही असोज १२ को तुलनामा गत सोमबारसम्म ४१ अर्ब रुपैयाँ थप सरकारी खर्च भएको छ । गत चैतदेखि नै बैंक तथा वित्तीय संस्थामा नयाँ कर्जा माग छैन । गत वैशाख, जेठ र साउनमा कुल लगानीमा रहेको कर्जा घटेको छ । तर असारमा केही बढेको छ । सरकारले कोभिड१९ का पीडित ऋणीलाई गत चैतमा स्वीकृत कर्जामा १० प्रतिशत चालु पुँजी कर्जा लिन पाउने सुविधाले असारमा कर्जा बढेको हो ।गत भदौदेखि भने अलिअलि कर्जा माग आउन थालेको बैंकहरूको भनाइ छ । दसैं र तिहार नजिकिँदै छन् । ती चाडबाडमा उपभोक्ताको उपभोग प्रवृत्ति बढ्ने भएकाले कर्जा माग पनि बढ्ने अपेक्षा गरिएको छ । गत साउनमा निक्षेप ५ अर्ब रुपैयाँले घटेको छ । सो अवधिमा बैंक तथा वित्तीय संस्थाको निक्षेप ०१ प्रतिशत घटेको छ । अघिल्लो वर्षको सोही अवधिमा यस्तो निक्षेप ०४ प्रतिशत घटेको थियो । वार्षिक बिन्दुगत आधारमा २०७७ साउन मसान्तमा बैंक तथा वित्तीय संस्थाको निक्षेप १९ प्रतिशत बढेको छ । गत साउनमा बैंक तथा वित्तीय संस्थाबाट प्रवाहित कर्जा ०५ प्रतिशत घटेको छ । अघिल्लो वर्षको सोही अवधिमा यस्तो कर्जा ०५ प्रतिशत बढेको थियो । वार्षिक बिन्दुगत आधारमा ०७७ साउन मसान्तमा बैंक तथा वित्तीय संस्थाबाट निजी क्षेत्रतर्फ प्रवाहित कर्जा १०८ प्रतिशतले बढेको राष्ट्र बैंकको तथ्यांक छ ।"
खुलेको एक दिनमै बन्द भयो तातोपानी नाका,"सिन्धुपाल्चोक (कास) भन्सारका तीन मजदुरमा कोरोना पुष्टि भएपछि झन्डै तीन महिनापछि सोमबार खुलेको तातोपानी नाका मंगलबारदेखि पुनः बन्द गरिएको छ । यसअघिका सीमा क्षेत्रका चार कोरोना संक्रमित मजदुरको कन्ट्याक्ट ट्रेसिङ र उपचार नसकिँदै मंगलबार थप ३ जनामा कोरोना देखिएपछि नाका ठप्प भएको हो ।यहाँबाट चीनतर्फ सामान लोडअनलोड गर्न गएका ३३ मजदुरको स्वाब संकलन गरिएको थियो । अहिलेसम्म भन्सारका ७ मजदुरमा कोरोना पुष्टि भएको छ । त्यसैले कन्टेनर आउजाउ ठप्प गरिएको हो । तर नयाँ मोडालिटी मा तातोपानी नाका खुल्ने बताइएको छ । असोज १३ मा नेपाल र चिनियाँ अधिकारीबीच मितेरी पुलमा भएको छलफलमा कोरोना संक्रमण नियन्त्रण गर्ने र प्राकृतिक विपत्बाट बच्ने साइरन राख्ने जस्ता सर्तमा नाका खुलाउने सहमति भएको थियो ।कोरोना संक्रमण फैलिन नदिन दुवै पक्षबाट सजगताका लागि नयाँ मोडालिटीबारे छलफल भइरहेको प्रमुख जिल्ला अधिकारी उमेशकुमार ढकालले जानकारी दिए । तातोपानी नाकामा कन्टेनर आउजाउ केही समयलाई रोकिएको छ । तर मोडालिटी बनाएर तत्काल नाका सहज बनाउनेछौं, उनले भने । दसैं प्रभावित नहोस् भन्न चिनियाँ अधिकारीसँग नयाँ मोडालिटीबारे छलफल गरेपछि मात्रै आयात खुलाइने उनले बताए । यसअघि चीनको खासा र न्यालम क्षेत्रमा थन्किएका डेढ सय कन्टेनरका रेडिमेड सामग्री दसैंअघि राजधानी पुर्याउने लक्ष्य राखेर नाका सञ्चालनमा ल्याइएको थियो ।अहिले नेलाम काउन्टीले चीनतर्फ मितेरी पुलमा ल्याइएका सामान अर्को विशेष छलफल नभएसम्म कन्टेनर आउजाउ रोकेर जान दिएको छैन । सोमबार बिहानसम्म चीनको खासाबाट १२ वटा कन्टेनर लत्ताकपडा, गार्मेन्ट मेटिरियलसहित रेडिमेड सामग्री तातोपानी भित्रिएका थिए । यसअघि चीनले मितेरी पुलपारि स्टोर गरेर राखिएका सामग्री लिन २९ जना चालक र मजदुर ११ वटा कन्टेनर लिएर मितेरी पुलमा पुग्ने गरेको तातोपानी सुक्खा बन्दरगाह तथा भन्सार कार्यालयका प्रमुख लालबहादुर खत्रीले जानकारी दिए ।"
हिरोको नयाँ ग्ल्यामर मोटरसाइकल,"काठमाडौं (कास) हिरो मोटोकर्पले नेपालमा नयाँ ग्ल्यामर मोटरसाइकल सार्वजनिक गरेको छ । नयाँ अवतारमा आएको यो मोटरसाइकलको मूल्य २ लाख २० हजार रुपैयाँ कायम गरिएको कम्पनीले जनाएको छ । हिरो डिलरसिपबाट असोज २३ देखि यो उपलब्ध हुनेछ । यसमा स्प्लिट रियर ग्रिप, हगर फेन्डर र रिम टेपका साथै यूएसबी चार्जर ८ जस्ता विशेषता छन् । यो १२५ सीसी इन्जिन, अंग्रेजी भी आकारको हेडलाइट, जुम्ल्याहा पाइलट बत्ती, आफ्नै किसिमको एलईडी लाइट निर्देशित पुच्छ्रे बत्तीलगायत विशेषता मोटरसाइकलमा रहेको कम्पनीले जनाएको छ ।"
नेपालमा क्लासिकको मोटरसाइकल,काठमाडौं (कास) क्लासिक लिजेन्ड्सले नेपाली बजारमा आफ्नो उत्पादन भित्र्याउने भएको छ । क्लासिकले अग्नि मोटोइन्क प्रालिलाई नेपालका लागि आधिकारिक वितरकसाझेदारका रूपमा नियुक्त गर्दै आफ्नो जावा र जावा फोर्टी टू बजारमा उपलब्ध गराउने भएको क्लासिकका प्रमुख कार्यकारी अधिकृत आशिष सिंह जोशीले बताए ।
फोर्डको इको स्पोर्ट पावर च्यालेन्ज,काठमाडौं (कास) जीओ अटोमोबाइल्स प्रालि (जीओ फोर्ड) ले फोर्ड इको स्पोर्ट पावर च्यालेन्ज योजना ल्याएको छ । यो योजनामा सहभागी हुन ग्राहकले न्यूनतम रकममा फोर्ड इको स्पोर्ट बुक गर्नुपर्नेछ । त्यसपछि ग्राहकले यस सेग्मेन्टका अरू कुनै पनि गाडी चुनौतीका लागि रोज्न सक्छन् । इको स्पोर्टले सेग्मेन्टमा प्रतियोगीलाई हराएन भने ग्राहकले बुकिङ गरेको रकमभन्दा दोब्बर रकम फिर्ता पाउने कम्पनीले जनाएको छ ।
सनराइजआईएमई कर्जा सम्झौता,काठमाडौं (कास) सनराइज बैंक र नेपालका लागि अशोक लेल्यान्ड ब्रान्डका आधिकारिक विक्रेता आईएमई मोटर्सबीच सवारीसाधन खरिद गर्न बैंकबाट कर्जा प्रवाह गर्नेसम्बन्धी सम्झौता भएको छ । सम्झौताअनुसार मोटर्सद्वारा वितरित सवारीसाधन खरिद गर्न बैंकबाट कर्जा प्रवाह गर्नेछ । ग्राहकले उक्त सवारीसाधन खरिदका लागि बिनाधितो खरिद मूल्यको ६० प्रतिशतसम्मको कर्जा सुविधा पाउने बैंकले जनाएको छ ।
सानिमा बैंकको दसैं धमाका,काठमाडौं (कास) सानिमा बैंकले नजिकिँदै गरेका चाडपर्वलाई लक्ष्य गर्दै आफ्ना ग्राहकका लागि दसैं धमाका योजना सार्वजनिक गरेको छ । योजनामा अनलाइन सपिङ पोर्टल दराजसँगको सहकार्यमा बैंकका डेविट तथा क्रेडिट कार्ड प्रयोगकर्ताहरूले दराजबाट सामान खरिद गर्दा २० प्रतिशत छुट प्राप्त गर्नेछन् । योजनाअनुसार दराजबाट सामान खरिद गरी भुक्तानी गर्दा २० प्रतिशत वा २ हजार ५ सय रुपैयाँसम्मको छुट पाउनेछन् ।
शिक्षकलाई कतारको निःशुल्क टिकट,काठमाडौं (कास) कतार एयरवेजले शिक्षकलाई २१ हजार निःशुल्क टिकट वितरण गर्ने जनाएको छ । कोभिड१९ महामारीको चुनौतीपूर्ण समयमा पनि युवा एवं बालबालिकालाई शिक्षा सुविधा प्रदान गर्न लागिपरेका शिक्षकलाई सम्मान गर्दै एयरवेजले विश्व शिक्षक दिवसका अवसरमा उक्त निर्णय गरेको जनाएको छ । उक्त टिकट अक्टोबर ५ दोहाको समयअनुसार बिहान ४ बजेदेखि अक्टोबर ८ बिहान ०३ः५९ बजेसम्म वितरण गरिनेछ । शिक्षकहरूले कतारएयरवेजडटकममा गई थ्यांकयुटिचर्समा गएर आवेदन फाराम भरी एक युनिक कोड लिनुपर्नेछ ।
सांग्रिलाका ग्राहकलाई ९५ प्रतिशत ब्याजदरमा गाडी,काठमाडौं (कास) सांग्रिला डेभलपमेन्ट बैंक र सुजुकी ब्रान्डका गाडीको आधिकारिक विक्रेता सीजी मोटोकर्पबीच गाडी खरिदका लागि कर्जा सेवा उपलब्ध गराउनेसम्बन्धी सम्झौता भएको छ । सम्झौताअनुसार बैंकका ग्राहकले सीजीबाट नयाँ गाडी खरीद गर्न चाहे ९५ प्रतिशत ब्याजदरमा गाडीको मूल्यको ५० प्रतिशतसम्म कर्जा सुविधा पाउनेछन् । बैंकका सहायक महाप्रबन्धक रजित मास्के र सीजी मोटोकर्पका महाप्रबन्धक सिराज पन्तले सम्झौतामा हस्ताक्षर गरे ।
स्ट्यान्डर्ड चार्टर्ड सम्मानित,"काठमाडौं (कास) ग्लोबल फाइनान्स न्युयोर्कले बेस्ट कन्जुमर डिजिटल बैंक इन नेपाल२०२० बाट स्ट्यान्डर्ड चार्टर्ड बैंकलाई सम्मान गरेको छ । एसिया प्रशान्त क्याटगोरीअन्तर्गत बैंकले लगातार ६ वर्षदेखि यो पुरस्कार हात पार्दै आएको जनाइएको छ । ग्राहकलाई डिजिटलतर्फ आकर्षित गर्ने क्षमता, डिजिटल सेवा प्रदान गर्ने, ग्राहकसमक्ष डिजिटल प्रस्ताव प्रस्तुत गर्ने, डिजिटल ग्राहकको वृद्धि, डिजिटल पहल र मोबाइल साइट डिजाइनबाट प्राप्त फाइदाका आधारमा यो सम्मान प्राप्त गरेको बैंकले उल्लेख गरेको छ ।"
"शिक्षकलाई कोरोना, स्कुल फेरि बन्द",हेटौंडा (कास) शिक्षकलाई कोरोना भाइरस संक्रमण भएपछि मकवानपुरको वाग्मती गाउँपालिकाले पठनपाठन बन्द गर्ने निर्णय गरेको छ । मंगलबार बिहान ७ जनामा कोरोना संक्रमण पुष्टि भएपछि गाउँपालिकाले सार्वजनिक सूचना जारी गरेर विद्यालयको पठनपाठन बन्द गराएको हो । संक्रमितमध्ये एक जना शिक्षक रहेका गाउँपालिकास्थित जनता माविका प्रधानाध्यापक वसन्त राईले बताए । कोरोना संक्रमित शून्य रहेको र संघीय सरकारले असोज १ देखि वैकल्पिक विधिबाट पठनपाठन गराउन दिएको निर्देशनबमोजिम गाउँपालिकाका विद्यालयमा पढाइ भइरहेको थियो । विद्यालयहरूले स्वास्थ्य सतर्कता अपनाएर जोरबिजोर प्रणालीमार्फत पठनपाठन थालेका थिए । दसैंअघिसम्म विद्यालय बन्द गर्ने र वैकल्पिक विधिबाट पठनपाठन गर्ने गाउँपालिकाका अध्यक्ष सर्केश घलानले बताए । गाउँपालिकाले शिक्षक तथा कर्मचारीलाई भने विद्यालयमा नियमित उपस्थित भई आन्तरिक कार्यसम्पादन गर्न निर्देशन दिएको छ ।
नेकपा सचिवालयमा पार्टी एकीकरणको खाका,"काठमाडौं (कास) नेकपा सचिवालय बैठकले संवैधानिक राजनीतिक नियुक्तिको खाका तयार पार्न अध्यक्षद्वयलाई आग्रह गरेको छ । वरिष्ठ नेता झलनाथ खनालले बैठकमा राजदूत नियुक्तिबारे आफूहरूसँग सुझाव मागिएको बताए । नियुक्तिको खाका जतिसक्दो चाँडो तयार पार्नुस् भनेर सुझाव दिएका छौं, एकातिर सुझाव मागिरहने अर्कातिर सिफारिस गरिरहने गर्न त भएन नि, उनले भने । यसअघि सोमबार प्रधानमन्त्री एवं अध्यक्ष केपी शर्मा ओली र अर्का अध्यक्ष पुष्पकमल दाहालबीच भएको छलफलमा अहिलेका लागि रिक्त मन्त्रालयहरूमा मन्त्री नियुक्त गर्ने विषयमा सहमति भएको र त्यसलाई मंगलबारको सचिवालयले सैद्धान्तिक सहमति दिने भनिएको थियो । तर मंगलबार मन्त्रिपरिषद् पुनर्गठनको प्रसंग नै नउठेको प्रवक्ता नारायणकाजी श्रेष्ठले बताए । बैठकमा संगठन विभाग प्रमुख समेत रहेका उपाध्यक्ष वामदेव गौतमले पार्टी एकीकरणको तीनमहिने कार्ययोजना प्रस्तुत गरेका छन् । संगठन विभागले तयार पारेको उक्त कार्ययोजनालाई सचिवालय सदस्यहरूले अध्ययन गरेर आगामी बैठकमा सुझाव दिने सहमति भएको छ । कार्ययोजनामा असोजभरि पार्टीका सक्रिय सदस्यहरूको अभिलेख तयार पार्ने र मंसिरभित्रैमा सदस्यता नवीकरण गर्ने प्रस्ताव छ । चैतमा हुने पार्टी महाधिवेशनलाई लक्ष्य गर्दै प्रदेश २ मा देखिएका समस्या १५ दिनभित्रै समाधान गरिसक्नुपर्ने पनि भनिएको छ ।"
मुम्बई पुनः शीर्ष स्थानमा,"अबुधावी (एजेन्सी) मुम्बई इन्डियन्सले आफ्नो लगातार विजय यात्रालाई जारी राख्दै इन्डियन प्रिमियर लिग (आईपीएल) को शीर्ष स्थानमा उक्लेको छ । मुम्बईले मंगलबार राजस्थान रोयल्सलाई ५७ रनले पराजित गर्यो ।टस जितेको मुम्बईले अबुधावीस्थित शेख जायेद रंगशालामा ४ विकेट गुमाई १ सय ९३ रन बनायो । जवाफमा आएको राजस्थान १८१ ओभरमा १ सय ३६ रनमै अलआउट भयो । इंग्लिस विकेटकिपर जोस बटलरले ४४ बलमा ७० रन बनाए पनि राजस्थानलाई विजय दिलाउन सकेनन् ।प्रतियोगिताको पहिलो खेलमा चेन्नई सुपर किंग्ससँग पराजित मुम्बईले त्यसपछिको ५ मध्येको ४ खेल जित्दै शीर्ष स्थानमा उक्लिएको हो । दिल्ली क्यापिटल्सको पनि समान ८ अंक भए पनि मुम्बई राम्रो रन रेटमा शीर्ष स्थानमा छ । त्यसको विपरीत पहिलो दुई खेल जितेर शीर्ष स्थानमा रहेको राजस्थान त्यसपछिका लगातार तीन खेलमा हार बेहोर्दै सातौं स्थानमा झरेको छ ।मुम्बईको स्ट्राइक बलर जस्प्रित बुमराहले ४ ओभरमा २० रन खर्चेर ४ विकेट लिए । त्यस्तै जेम्स प्याटिन्सनले ३१ ओभरमा १९ र ट्रेन्ट बोल्टले ४ ओभरमा २६ रन खर्चेर २२ तथा किइरन पोलार्ड र राहुल चहारले ११ विकेट लिए । राजस्थानबाट बटलरबाहेक जोफ्रा आर्चरले ११ बलमा २४, टम कुरानले १५ र माहिपाल लोमरोरले ११ रन बनाए ।यसअघि मुम्बईबाट सूर्यकुमार यादवले ४७ बलमा अविजित ७९ रन बनाएका थिए । उनले ११ चौका र २ छक्का प्रहार गरे । क्विन्टन डी कक १५ बलमा २३, कप्तान रोहित शर्मा २३ बलमा २ चौका र ३ छक्का प्रहार गरी ३५ र क्रुनाल पाण्ड्या १२ रनमा आउट भए । हार्दिक पाण्ड्याले १९ बलमा २ चौका र १ छक्कासहित अविजित ३० रन बनाए । राजस्थानका श्रेयस गोपालले २ तथा आर्चर र कार्तिक त्यागीले ११ विकेट लिए ।"
भुवनेश्वर चोटका कारण बाहिरिए,"नयाँदिल्ली (रोयटर्स) चोटग्रस्त तीव्र गति बलर भुवनेश्वर कुमारले इन्डियन प्रिमियर लिग (आईपीएल) को यस सिजनका बाँकी खेल गुमाउने भएको छ । सनराइजर्स हैदराबादले मंगलबार यसको पुष्टि गरेको छ । शुक्रबार चेन्नई सुपर किंग्सविरुद्ध दुबईमा भएको खेलमा उनलाई तिघ्रामा चोट लागेको थियो ।चोटकै कारण उनले आफ्नो चौथो ओभर समेत पूरा गर्न सकेका थिएनन् । हैदराबादले आफ्नो ट्वीटरमा लेखेको छ, भुवनेश्वर कुमारले आईपीएल २०२० का बाँकी खेल गुमाउने छन् । उनी चोटबाट चाँडै निको होस् भनेर कामना पनि गर्छौं । अब बायाँ हाते तीव्र गति बलर पृथ्वी राजले उनको स्थान लिने छन् ।डेविड वार्नरको नेतृत्वमा रहेको हैदराबाद पुछारबाट दोस्रो स्थानमा छ । आठ टिम सम्मिलित प्रतियोगितामा टिमको प्रदर्शन कमजोर छ र उसले पाँच खेलबाट दुई जित मात्र निकालेको छ । सन् २०१६ को च्याम्पियन टिम हैदराबादले यसअघि नै अलराउन्डर मिचेल मार्सलाई पनि चोटकै कारण गुमाइसकेको छ । उनको स्थानमा भने अब वेस्ट इन्डिज कप्तान जेसन होल्डरले स्थान लिनेछन् ।"
ललितलाई सीप्यानको दस लाख सहयोग,"काठमाडौं (कास) सडक दुर्घटनामा घाइते भएका राष्ट्रिय क्रिकेट खेलाडी ललितसिंह भण्डारी तीन सातापछि अस्पतालबाट डिस्चार्ज भएका छन् । भदौ २८ गते उनी सवार मोटरसाइकल र विपरीत दिशाबाट आएको ट्रकमा ठोक्किएपछि गम्भीर भएका उनलाई धनगढी, बाँकेको कोहलपुर हुदैँ हेलिकप्टरबाट सोमबार काठमाडौं ल्याएर ग्रान्डी अस्पतालमा उपचार गरिएको थियो ।गम्भीर दुर्घटनामा परेका ललित मंगलबार अस्पतालबाट डिसचार्ज भएको क्रिकेट खेलाडी संघ नेपाल (सीप्यानले जनाएको छ । सीप्यानले उनको उपचारका लागि सहयोग अपिल गर्दै रकम संकलन गरेको थियो । सोहि अनुरुप सीप्यानले १० लाख ८ हजार रकम संकलन भएको जनाएको छ ।जसअनुसार ६ लाख २८ हजार सीप्यानले आफ्ना अध्यक्ष मनीषराज पाण्डे, महासचिव पारस खड्का र कोषाध्यक्ष पृथु बाँस्कोटाको उपस्थितिमा ललितकी श्रीमतिलाई हस्तानतरण गरिएको जनाएको छ । उनलाई कोहलपुरबाट काठमाडौं हेलिकप्टरबाट ल्याउनेक्रममा ३ लाख ८० हजार रुपैंया सम्बन्धित कम्पनीलाई यसअघि नै सीप्यानमार्फत प्रदान गरिएको थियो ।नेपालले २०१८ को अगस्टमा गरेको नेदरल्यान्ड्स भ्रमणबाट एकदिवसीय अन्तर्राष्ट्रिय यात्रा प्रारम्भ गर्दा सो शृंखलाको दोस्रो खेलमा देब्रहाते तीब्र बलर ललितले घरेलु टोलीका प्रमुख खेलाडी बेन कुपरसहित विकेटकिपर ब्याट्सम्यान स्कट इडवार्डसलाई आउट गरेका थिए । सोमपाल कामीसँग नयाँ बल लिएर आएका ललितले सोक्रममा ९ ओभरमा ४३ रन खर्चेका थिए । उनले गत वर्ष लर्डसमा मेरिलेबोन क्रिकेट क्लबसँगको ट्वान्टी २० खेलमा १ ओभरमात्र बलिङ गर्न पाएका थिए । त्यसबाहेक उनले लिस्ट ए मा दुई खेल खेलेका छन्, दुबै २०१७ मा यूएईविरुद्ध अबुधावीमा थियो । यही खेलबाट ललितले राष्ट्रिय टोलीमा डेब्यु गरेका थिए ।"
पोडोरोस्का अन्तिम चारमा,"पेरिस (रोयटर्स) अर्जेन्टिनाकी नाडिया पोडोरोस्का फ्रेन्च ओपनको सेमिफाइनल पुग्ने पहिलो महिला क्वालिफायर खेलाडी भएकी छिन् । ऊनले यसका लागि युत्रेनकी तेस्रो वरीयता प्राप्त खेलाडी एलिना स्भिटोलिनालाई मंगलबारको खेलमा सजिलै ६२ र ६४ ले हराइन् । विश्व वरीयताको १ सय ३१ औं स्थानमा रहेकी पोडोरोस्का पहिलो पल्ट कुनै ग्रान्ड स्लाम प्रतियोगिताको मूल ड्र मा खेलिरहेकी छिन् ।यसअघि सन् १९९७ मा पुरुषतर्फ बेल्जियमका फिलिप डेवेलफ क्वालिफायर रूपमा फ्रेन्च ओपनकै सेमिफाइनल पुगेका थिए । यो सन् १९६८ मा विश्व टेनिस व्यावसायिक युगमा प्रवेश गरेयताको पहिलो घटना रहेको थियो । अहिले पोडोरोस्काले डेवेलफको बराबरी गरेका छन् । यो उपलब्धिपछि त मैले बोल्नै सकिरहेको छैन्, म त निकै खुसी छु, उनले भनिन् ।उनले आफूलाई अहिलेसम्मको खेल जीवनमा सहयोग गर्ने सबैलाई धन्यवाद पनि दिइन् । उनले थपिन्, क्वारेन्टिनका क्रम मैले प्रशिक्षकसँग मिलेर निकै मिहिनेत गरेकी थिएँ, अहिले त्यसकै फल प्राप्त गरिरहेकी छुं । सम्भावित विजेताका रूपमा मानिएकी स्भिटोलिना पूरा खेल अवधिमा कमजोर सावित भइन् । उनी क्ले कोर्टकी विशेषज्ञ खेलाडी पनि हुन् ।यसअघि विना वरीयताकी ड्यानिली कोलिन्सले ट्युनिसियाकी ओन्स जेबरलाई ६४, ४६ र ६४ ले हराएर आफ्नो खेल जीवनमा पहिलो पल्ट क्वाटरफाइनल यात्रा तय गरिन् । विश्व वरीयताको ५७ औं क्रममा रहेकी कोलिन्सले दोस्रो सेट गुमाएयता निर्णायक सेटमा भने राम्रो प्रदर्शन गरिन् । जेबर भने रोलान्ड ग्यारोसमा अन्तिम १६ पुग्ने पहिलो अरब महिला खेलाडी भएकी थिइन् ।"
इंग्लिस क्रिकेट बोर्डलाई अझै गाह्रो,"लन्डन (रोयटर्स) इंग्लिस एन्ड वेल्स क्रिकेट बोर्डका प्रमुख कार्यकारी टम ह्यारिसनले यो सिजनको अन्तर्राष्ट्रिय क्रिकेटको प्रशारण अधिकार बेचेर ठूलो आर्थिक सहयोग मिलेको बताएका छन् । कोरोना भाइरस संक्रमणको महामारीबीच पनि इंग्ल्यान्डमा घरमा लगातार अन्तर्राष्ट्रिय क्रिकेट खेलेको थियो । जुलाईमा इंग्ल्यान्डले जैविक सावधानी अपनाउँदै वेस्ट इन्डिजविरुद्ध तीन टेस्टको शृंखला खेलेको थियो ।लगतै इंग्ल्यान्डले आयरल्यान्ड, पाकिस्तान र अस्ट्रेलियाविरुद्ध फरक फरक ढाँचाको क्रिकेट पनि खेलेको थियो । यो सिजन खेलेर हामीले मैदानमा गर्विलो प्रदर्शन त गर्न सक्यौं, तर आर्थिक दृष्टिकोणबाट भविष्यलाई लिएर अझै चिन्ता भने छ, ह्यारिसनले मिडियासँग कुराकानी गर्दै भने, स्पष्ट भन्ने हो भने प्रशारण अधिकार बेचेर आएको रकमले नै हामी आर्थिक रूपमा जोगिएका हौं ।उनले थपे, अन्यथा निकै गाह्रो हुन सक्ने थियो । हामी बल्लतल्ल जोगिएका हौं । गत महिना मात्र बोर्डले आफ्ना ६२ कर्मचारीलाई आर्थिक भार कम गर्न अवकास दिएको थियो । बोर्डका अनुसार इंग्लिस क्रिकेट बोर्ड स्वंयले पनि उत्तिकै ठूलो आर्थिक नोक्सानी बेहोर्नु परेको छ । ह्यारिसनका अनुसार बोर्डले कम्तीमा पनि १० करोड पाउन्ड आम्दानी गुमाएको छ ।यस्तै कम्तीमा आठ सय दिनको प्रतक्ष्य प्रशारणको क्रिकेट पनि यसपल्ट सम्भव हुन सकेन् । ह्यारिसले भने, यो गाह्रो समयलाई इंग्लिस क्रिकेटका सबै पक्षले महसुस गरिरहेका छन् । यसले धेरैका निजी जीवनमा पनि अप्ठ्यारो पारेको छ । बोर्ड आफै पनि कठिन चुनौतीबाट गुज्रिरहेको छ । अबको सिजन हामीलाई यो चुनौतीबाट मुक्त हुन अझै समय लाग्नेछ ।"
म्यानचेस्टरमा भित्रिए चार खेलाडी,"लन्डन (रोयटर्स) म्यानचेस्टर युनाइटेडले खेलाडी सरुवाको अन्तिम दिन सोमबार चार नयाँ अनुहार भित्र्याएको छ र त्यसा सबैभन्दा ठूलो नाम रहेका छन्, उरुग्वेली स्ट्राइकर एडिसन कभानी । युरोपेली च्याम्पियन बायर्न म्युनिक पनि धेरै पछाडि रहेन्, उसले दुई नयाँ खेलाडी अनुबन्ध गरेर टिमलाई अझ मबजुत बनाएको छ ।अन्तिम दिनको सबैभन्दा ठूलो स्थानान्तरण रह्यो, थोमस पार्टेको । उनी एटलेटिको म्याड्रिडबाट आर्सनल गए, चार करोड ५० लाख पाउन्डमा । म्यानचेस्टरले कभानी भने विना कुनै मूल्य पाए । यस्तै उसले किनेका अन्य खेलाडी हुन्, ब्राजिली लेफ्ट ब्याक एलेक्स टेलेस, उरुग्वेली १८ वर्षीय विन्गर फकुन्डो पेलिस्ट्री र एटलान्टाका किशोर विन्गर एमाड डिलो ।युरोपेली च्याम्पियन बायर्नले लेफ्ट ब्याक बोना सार मार्सेबाट किने भने ब्राजिली विन्गर डउगलस कोस्टा युभेन्ट्सबाट लोनमा ल्याए । आर्सनलले भने २७ वर्षीय घानाका खेलाडीको नाममा रहेको चार करोड ५० लाख पाउन्डको रिलिज क्लज तिरेको हो । उनी आएपछि आर्सनलको मध्यपंक्ति अझ बलियो हुनेछ । आर्सनलकै उरुग्वेली मिडफिल्डर लुकास टोरेरा भने विपरित दिशामा लागेका छन्, लोनमा एट्लेटिकोतर्फ ।प्रिमियर लिगमा टोटनहमविरुद्धको खेल आइतबार ६१ ले गुमाएपछि म्यानचेस्टरका प्रमख कार्यकारी एड उडवार्ड दबाबमा आएका थिए र यसैक्रममा उनले व्यवस्थापक ओले गन सोल्सारलाई खर्चन दिए । गत महिना मात्र म्यानचेस्टरले आयाक्सबाट डोनी भान बिक किनेको थियो । पेरिस सेन्ट जर्मेन (पीएसजी) मा ब्राजिली खेलाडी नेयमारसँग मतभदे भएपछि क्लब छाडेका कभानीले अब आफ्नो लागि ओल्ड ट्रायफोर्ड नयाँ चुनौती रहेको बताएका छन् । उनले भनेका छन्, म आफ्नो खेल जीवनको किताबमा नयाँ कथा लेख्न गइरहेको छुं । म सम्पूर्ण ध्यान केवल एकै तथ्यमा मात्र हुनेछ, कडा मिहिनेत, फेरि मिहिनेत र मिहिनेत नै । मैले व्यवस्थापकसँग पनि कुरा गरिसकेको छुं । म गर्वले म्यानचेस्टरको जर्सि लगाउन चाहन्छुं ।सोल्सार पनि मान्छन्, उनको आगमनले टिमको आक्रमण बलियो हुनेछ । उनले भनेका छन्, कभानीसँगै टिममा मजबुत शक्ति, सफल नेतृत्व र बलियो मानसिकता पनि भित्रिभएको छ । त्यो भन्दो पनि ठूलो हो, उनीसँगै अब गोल पनि निस्कनेछ । उनको अहिलेसम्मको खेल जीवन उत्कृष्ट रहेको छ । उनले जहाँ जहाँ खेलेका छन्, त्यहाँ उपाधि जितेका छन् । उनी अझै पनि माथिल्लो स्तरको फुटबलमा योगदान गर्न सक्षम छन् र उनी यसका हकदार पनि छन् ।प्रिमियर लिगमा शतप्रतिशत सुरुआत लिएर अंक तालिकाको शीर्ष स्थानमा रहेको एभरटनले टिममा थप एक डिफेन्डर ल्याएको छ, सेन्ट्रल ब्याक बेन गडफ्रेका रूपमा । उनी नरविचबाट कार्लो एन्सेलोटीको टिममा आएका हुन् । यसअघि उनले स्विडेनी गोलरक्षक रोबिन ओल्सेन पनि किनेको थियो, एएस रोमाबाट । यता बायर्नका लागि टिममा राइट ब्याक सधैं समस्या हुने गरेको थियो । यस्तोमा मार्सेबाट २८ वर्षीय सारको आगमन सम्भव भएको थियो, चार वर्षको अनुबन्धका लागि ।बायर्नका बोर्ड सदस्य हसन सलिहमडिच भन्छन्, सार निकै प्रभावशाली राइट ब्याक हुन् । उनी हाम्रो क्लबको रणनीति अनुसार पनि सुहाउँदो ठीक खेलाडी हुन् । उनले टिमलाई अझ बलियो बनाउने छ । कोस्टाले तीन वर्ष अगाडि बायर्नलाई छाडेर युभेन्ट्स लागेका थिए । अब उनी आएपछि बायर्नसँगै प्रत्येक क्षेत्रको खेलाडीका लागि थप विकल्प हुने निश्चित भएका छ । च्याम्पियन्स लिग फाइनलमा बायर्नसँग हारेको पीएसजीले २७ वर्षीय ब्राजिली मिडफिल्डर रफिन्हालाई अनुबन्ध गरे ।उनको अनुबन्ध तीन वर्षको रहेको छ र उनी बार्सिलोना छाडेर आएका हुन् । इटालीको सिरी ए मा सबैभन्दा ठूलो अनुबन्ध रह्यो, युभेन्ट्सले फियोरेन्टिनाबाट विन्गर फेड्रिको चिसालाई अनुबन्ध गर्नु । उनका लागि युभेन्ट्सले पाँच करोड युरो तिरेको छ । यसअघि युभेन्ट्सले बार्सिलोनाबाट ब्राजिली मिडफिल्डर आर्थरलाई पनि अनुबन्ध गरेको थियो । यस्तै युभेन्ट्सले एटलेटिको म्याड्रिडबाट अल्भारो मोराटा र साल्काबाट वेस्ट म्याकेनी पनि किनेको छ ।"
