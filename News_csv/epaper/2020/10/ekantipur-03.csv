शीर्षक,विवरण
एकै दिन २७२२ संक्रमित,"टेस्ट कम भयो, पीसीआर बढाउन सकिने क्षमता छ, डाइरेक्ट विधिबाट पीसीआर गर्दा रिपोर्ट चाँडो दिन सकिन्छ, उनले भने, कन्ट्याक्ट ट्रेसिङ १ जनाबाट २० जनामा पुर्याउन सकिन्छ । कन्ट्याक्ट ट्रेसिङ नै छाडेपछि टेस्ट मात्रै गरेर केही हुँदैन । पीसीआर मात्रै गर्दा मौसमको रिपोर्ट निकालेको आधारमा ग्लोबल वार्मिङ कम गर्छु भनेजस्तो हुन्छ । घर र कोठामा बस्न नसक्नेलाई समुदायमै भरपर्दो आइसोलेसन बनाउनुपर्ने उनले बताए । घरमै आइसोलेसनमा बसेकाको पनि निगरानी हुन सकेको छैन, उनले भने ।ईडीसीडीका पूर्वनिर्देशक डा बाबुराम मरासिनीले पनि कन्ट्याक्ट ट्रेसिङ भरपर्दो नभएकै कारण संक्रमण बढेको बताए । संक्रमण बढ्नुको अर्को कारण लकडाउन र निषेधाज्ञा खुलेपछि सरकारी कार्यालयको सेवा कसरी दिने ? भीडभाड कम गर्न के गर्ने भन्ने योजना नबन्नु रहेको उनले बताए । काठमाडौं उपत्यका र घनाबस्तीमा संक्रमण बढ्नुमा सरकारी कार्यालयमा सेवा प्रवाह गर्दा भीडभाड हुनु, हावा गुम्सिने कोठामा काम हुँदा संक्रमण दर बढेको मरासिनीले बताए । काठमाडौं उपत्यकामा निषेधाज्ञा खुलेको भदौ २५ देखि शुक्रबारसम्म अर्थात् २३ दिनमा मात्रै ३३ हजार २ सय ४९ जनामा कोरोना पोजिटिभ देखिएको छ । यो संख्या कुल पोजिटिभ देखिएको ८२ हजार ४ सय ५० को ४० प्रतिशत हुन्छ । पछिल्लो १६ दिनमा २४ हजार १ सय ४१ जनामा संक्रमण देखिएको छ । तीमध्ये काठमाडौं उपत्यकाका मात्रै १३ हजार ८० जना छन् । भीडभाडको व्यवस्थापन नभएसम्म कोरोना नियन्त्रणमा लिन सकिँदैन, डा मरासिनीले भने, चैत ११ कै अवस्थामा काम गरेकाले यो अवस्था आएको हो ।स्वास्थ्य मन्त्रालयका प्रवक्ता डा जागेश्वर गौतमका अनुसार संक्रमणको दर घनाबस्ती भएको काठमाडौं, ललितपुर, भक्तपुर, मोरङ, बाँके र सुर्खेतमा उच्च छ । काठमाडौंमा शुक्रबार १ हजार २ सय ८० जनामा संक्रमण पुष्टि भएको थियो । ललितपुरमा १ सय ६२, भक्तपुरमा १ सय ९२, सुर्खेतमा १ सय २२ र मोरङमा १ सय ५० जनामा संक्रमण पुष्टि भएको छ । शुक्रबार संक्रमित देखिएको संख्याको ६०१७ प्रतिशत काठमाडौं उपत्यकामा छन् । जनस्वास्थ्य विज्ञ डा जनक कोइरालाले जनस्वास्थ्यको मापदण्ड पालना नगराएसम्म संक्रमित रोक्न नसकिने बताए । साह्रै गाह्रो अवस्था बनेको छ, उनले भने, कोरोना नभएजस्तै चहलपहल छ । लकडाउनलाई व्यवस्थित रूपमा नखोलेको परिणाम अहिले देखिएको हो ।कोरोना नियन्त्रण गर्न स्वास्थ्य मन्त्रालयले लकडाउनलाई विकल्पका रूपमा लिनेभन्दा पनि मापदण्ड पालना गराउने, संक्रमित बढी देखिएको ठाउँमा एन्टीबडी टेस्ट र पीसीआर बढाउनुपर्ने उनको सुझाव छ । स्वास्थ्य मापदण्ड पालना नगराएसम्म संक्रमितको संख्या रोकिँदैन, उनले भने, धेरैभन्दा धेरै परीक्षण गरेर संक्रमितको पहिचान र कन्ट्याक्ट ट्रेसिङलाई प्रभावकारी बनाउनुपर्छ । ईडीसीडीका पूर्वनिर्देशक डा मरासिनीले पीसीआर रिपोर्ट ढिला हुँदा पनि संक्रमण बढेको बताए । छिटो रिपोर्ट आउने हो भने पोजिटिभ पत्ता लागेका व्यक्ति आइसोलेसनमा बस्ने थिए । अरू मान्छेसँग घुलमिल हुने सम्भावना हुने थिएन, उनले भने, रिपोर्ट आउन २४ घण्टाभन्दा ढिलाइ हुन कल्चर गरेको हो र ? पोजिटिभ वा नेगेटिभ छुट्याउन पनि काठमाडौं उपत्यकामा चार दिन लाग्छ, योभन्दा विडम्बना के होला ? पीसीआर संख्या बढाउन र नतिजा छिटो गर्न पर्याप्त जनशक्ति र ल्याब रहेको उनले बताए । व्यवस्थापन चुस्त नभएसम्म संक्रमण नियन्त्रण गर्न मुस्किल पर्ने उनले बताए । सेवाग्राहीको भीडभाड हुने यातायात, मालपोत, कर कार्यालय लगायत अन्य कार्यालयमा सामाजिक दूरी कायम गर्न नसक्दा पनि संक्रमित बढेको मरासिनीले बताए । एउटै टेबल र झ्यालबाट मात्रै धेरै सेवाग्राही लाइन लाग्नुपर्ने, जुन ढोकाबाट आयो त्यही ढोकाबाट फर्कनुपर्ने, सेवा लिनुपर्ने कोठामा पर्याप्त हावा छिर्ने झ्याल नहुनु, सेवा लिन धेरै तला चाहर्नुपर्ने बाध्यताकै कारण एकपछि अर्कोमा संक्रमण सरेको हो, मरासिनीले भने, लकडाउन र निषेधाज्ञा खोलेपछि कसरी सेवा प्रवाह गर्ने भन्ने भएन । बल र सान देखाएर सेवा लिनुपर्ने बाध्यता छ भने संक्रमण नबढेर के बढोस् ?ईडीसीडीका अनुसार बैंकका कर्मचारीमा पनि बढी संक्रमण देखिएको छ । बैंकमा सेवाग्राहीबाट निस्केको सास बाहिर निस्कने ठाउँ नभएर गुम्सिँदा संक्रमण कर्मचारी र भित्र छिर्नेलाई सरेको उनको दाबी छ । स्वास्थ्य मन्त्रालयले भने मापदण्ड पालना नगर्दा र सरकारको समर्थन तथा विरोधमा आन्दोलन र प्रदर्शन गर्दा संक्रमण बढेको ठहर गरेको छ । स्वास्थ्य मन्त्रालयका प्रवक्ता डा गौतमले संक्रमण नियन्त्रण गर्न जनस्वास्थ्यको मापदण्ड पालना गर्नेबाहेक अरू कुनै उपाय नभएको बताए । जरुरी काम नभई घरबाट ननिस्कौं । सानो समस्याका लागि घरबाहिर निस्कँदा ठूलो रोग लिएर फर्कने सम्भावना हुन्छ, उनले भने, अनिवार्य मास्क प्रयोग गरौं । जहाँ पनि एक व्यक्तिबाट अर्को व्यक्तिको दूरी मिटर कायम गर्दा, साबुन पानीले हात धुँँदा, सेनिटाइजर लगाउँँदा र जनस्वास्थ्यको मापदण्ड पालना गर्दा कोरोना लाग्दैन ।"
गौतमको मुद्दा हेर्दाहेर्दै,काठमाडौं (कास) सत्तारूढ नेकपाका उपाध्यक्ष वामदेव गौतमलाई राष्ट्रिय सभामा मनोनीत गर्ने निर्णय खारेजीको मागसहित सर्वोच्चमा परेको मुद्दाको पेसी फेरि हेर्दाहेर्दैमा राखिएको छ । शुक्रबार उक्त मुद्दामाथिको सुनुवाइ नसकिएपछि बुधबारसम्मका लागि हेर्दाहेर्दैमा राखिएको सर्वोच्च अदालत स्रोतले जानकारी दिएको छ । रिटको सुनुवाइ गर्नका लागि प्रधानन्यायाधीश चोलेन्द्रशमशेर जबराको नेतृत्वमा संवैधानिक इजलास गठन भएको थियो । गौतमविरुद्ध वरिष्ठ अधिवक्ता दिनेश त्रिपाठी र अधिवक्ता बद्रीराज भट्टले सर्वोच्चमा रिट दायर गरेका थिए । उक्त रिटमाथि शुक्रबार दोस्रो पटक सुनुवाइ भएको हो ।
डा केसीको मागमा पन्छिँदै सरकार,"(काठमाडौं)  चिकित्सा शिक्षा सुधारका अभियन्ता डा गोविन्द केसी आमरण अनशनमा बसेको १९ दिन भइसक्दा पनि सरोकार राख्ने राज्यका निकाय मौन छन् । उपचारमा संलग्न चिकित्सकका अनुसार उनको स्वास्थ्यस्थिति गम्भीर बन्दै गएको छ । उनको जीवनरक्षाको माग जनस्तरबाटै भइरहेको छ ।डा केसीले उठाएका माग प्रधानमन्त्री केपी शर्मा ओली, स्वास्थ्यमन्त्री भानुभक्त ढकाल, शिक्षामन्त्री गिरिराजमणि पोखरेलदेखि चिकित्सा शिक्षा आयोग र त्रिभुवन विश्वविद्यालयसँग सम्बन्धित छन् । स्वास्थ्यमन्त्री ढकाल र शिक्षामन्त्री पोखरेल यसबारे खुलेर कुराकानी गर्नसमेत तयार छैनन् । स्वास्थ्य मन्त्रालयका अधिकारीहरू शिक्षातिर र शिक्षा मन्त्रालयका अधिकारीहरू स्वास्थ्यतिर देखाउँदै तर्किने गरेका छन् । शिक्षा मन्त्रालयले पूरा गर्नुपर्ने माग के छ र ?, शिक्षाका एक अधिकारीले भने । यस पटक डा केसीले ६ बुँदे माग उठाएका छन् । तीमध्ये अधिकांश यसअघिकै अनशनमा सरकारसँग सम्झौता भएका तर कार्यान्वयन नभएका छन् । जुम्लामा १९ औं अनशन थालेका उनले कर्णाली स्वास्थ्य विज्ञान प्रतिष्ठानमा जनशक्ति र पूर्वाधार पुर्याएर आगामी शैक्षिक सत्रदेखि एमबीबीएसलगायतको पठनपाठन हुनुपर्ने पहिलो माग राखेका छन् । यो माग चिकित्सा शिक्षा आयोगसँग पनि सम्बन्धित छ । आयोगका उपाध्यक्ष श्रीकृष्ण गिरीले कर्णालीमा एमबीबीएसको पढाइ सुरु गर्ने गृहकार्य भइरहेको प्रतिक्रिया दिए । स्नातकोत्तर पठनपाठनका लागि प्रवेश परीक्षाको तयारीमा छौं, उनले भने, एमबीबीएसलगायत स्नातक तहको पढाइ सुरु गर्न पनि प्रक्रियागत रूपमा काम भइरहेको छ ।डा केसीले गेटा मेडिकल कलेज, राप्ती स्वास्थ्य विज्ञान प्रतिष्ठानमा तत्काल पूर्वाधार र जनशक्ति व्यवस्था गरेर एमबीबीएसलगायत कार्यक्रम पठनपाठन गराउनुपर्ने माग पनि राखेका छन् । यी माग आयोगका अध्यक्षसमेत रहेका प्रधानमन्त्री ओली, सहअध्यक्षद्वय ढकाल र पोखरेलसँग पनि सम्बन्धित छ । प्रदेश २ र गण्डकी प्रदेश तथा डोटी वा डडेलधुरा, उदयपुर र इलाम, पाँचथरमा सरकारी मेडिकल कलेज खोल्ने प्रक्रिया अघि बढाउनुपर्ने माग डा केसीले पहिलेदेखि नै उठाउँदै आएका हुन् । उनका सहयोगी डा जीवन क्षत्रीले सरकारले सम्झौताअनुसार मेडिकल कलेज स्थापना र अध्ययनअध्यापन सुरु गर्न ढिलाइ गरेको बताए । दुर्गम क्षेत्रमा नै सरकारी मेडिकल कलेज स्थापना गरेर सहुलियतमा पठनपाठन गराउने र नागरिकलाई स्वास्थ्य सुविधा पनि दिने डा केसीको सपना हो, उनले भने, सत्तामा बसेकाहरू र निजी मेडिकल कलेज सञ्चालकहरूको स्वार्थमा माग पूरा गरिएन । उल्टै बीचैमा मेडिकल शिक्षा अध्ययनको योजना तुहाउन खोजिएको छ ।डा केसीको दोस्रो माग मास्कको प्रयोग र सामाजिक दूरी अनिवार्य गर्दै पीसीआर परीक्षण व्यापक बनाएर लकडाउन अन्त्य गर्नुपर्ने भन्ने छ । कोभिड१९ तथा अन्य रोगका बिरामीको उचित उपचारको व्यवस्था गर्न पनि उनले सरकारसँग पटकपटक आग्रह गर्दै आएका छन् । अनशनअघि सुदूरपश्चिम र कर्णालीका विभिन्न जिल्ला घुमेका उनले कोरोनाका कारण बिरामी गाउँघरमै थला परेर बस्नुपर्ने अवस्था रहेको औंल्याएका छन् । तर सरकारले संक्रमण रोकथाम तथा नियन्त्रणमा प्रभावकारी काम गर्न सकेको छैन । संक्रमण झन्झन् फैलँदै गएको छ । २५ हजारभन्दा बढी सक्रिय संक्रमित भए पुनः लकडाउन गर्न स्वास्थ्य मन्त्रालयले सिफारिस गरेकामा उनको असन्तुष्टि छ । स्वास्थ्य मन्त्रालयका प्रवक्ता डा जागेश्वर गौतमले भने डा केसीका माग पूरा भइसकेको दाबी गरे । मास्क र सामाजिक दूरी अनिवार्य गरेका छौं, पीसीआर परीक्षण पनि बढेको छ, उनले भने, लकडाउन अन्त्य भइसक्यो, अनशन तोड्दा हुन्छ । डा गौतमले सम्झौताअनुसार सात वटै प्रदेशमा मेडिकल कलेज खोल्न स्वास्थ्य मन्त्रालयले पहल गरिरहेको पनि जानकारी दिए । जुम्लामा यसपालि पढाइ नै सुरु हुन्छ, अन्य ठाउँमा पनि मेडिकल कलेज स्थापना गर्न पूर्वाधार विकासको काम भइरहेको छ, उनले भने, केसीले भन्दा गर्ने, नभन्दा केही नगर्ने होइन । ढिलोचाँडो सातवटै प्रदेशमा मेडिकल कलेज खुल्छ, खुल्दै छ । सरकारी सिस्टम थाहा नभएर होला, उहाँ अनशनमा बस्नुभएको छ । अनशन छाडेर खबरदारी गर्नुपर्छ ।स्वास्थ्य मन्त्रालयसँग जोडिएको अर्को माग अछामको बयलपाटा अस्पतालमा दिगो निःशुल्क सेवा सुनिश्चित गर्नुपर्ने हो । त्यस क्षेत्रको भ्रमणका क्रममा अस्पतालको अवस्था देखेपछि डा केसीले दुर्गमका बासिन्दालाई गुणस्तरीय र निःशुल्क स्वास्थ्य सेवा दिन राज्यले प्राथमिकता दिनुपर्ने माग गरेका हुन् । गैरसरकारी संस्थाको सहयोगमा चलेको अस्पताललाई सरकारले सहयोग गरेर विपन्नले निःशुल्क उपचार पाउने व्यवस्था मिलाउनुपर्ने उनको भनाइ छ । प्रवक्ता डा गौतमले भने अस्पताललाई मन्त्रालयले सकेको सहयोग गरिरहेको जिकिर गर्दै मागलाई हल्लाको संज्ञा दिए । ०७५ साउन १० गतेको सम्झौताअनुसार चिकित्सा शिक्षा ऐन संशोधन गर्नुपर्ने तेस्रो माग हो । ऐन संशोधन आयोग, सरकार र संसद्सँगसमेत सम्बन्धित छ । एउटा विश्वविद्यालयले पाँचभन्दा बढी मेडिकल कलेजलाई सम्बन्धन नदिने सम्झौता भएको थियो । ऐनमा पाँचभन्दा बढी मेडिकल कलेजलाई सम्बन्धन दिन नपाइने प्रावधान राखिए पनि काठमाडौं उपत्यका बाहिरका हकमा यसअघि नै पूर्वाधार पुूरा गरिसकेका मेडिकल कलेजलाई सम्बन्धन दिन सक्ने प्रावधान राखियो । विश्वविद्यालयले धेरै मेडिकल कलेजलाई सम्बन्धन दिँदा नियमन हुन सकेन, त्यसैले ५ वटाको सीमा तोकिएको हो, डा क्षत्रीले भने, विश्वविद्यालयले ५ भन्दा बढी मेडिकल कलेजलाई सम्बन्धन दिइसकेका छन्, अब सम्बन्धन दिनु हुँदैन । नयाँ मेडिकल कलेज स्थापना गर्नुपरे अन्य विश्वविद्यालयमा चिकित्सा शिक्षाको अध्यापन थालेर सम्बन्धन दिन सकिने उनले सुझाव दिए । ०७५ मा ऐन जारी भएकै बखत पनि डा केसीले आपत्ति जनाएका थिए । ऐन कार्यान्वयनमा देखिएको जटिलता हटाउन आयोगले संशोधनको गृहकार्य गरिरहेको छ तर उनको माग समेटिन्छ कि समेटिँदैन भन्ने निश्चित छैन । चौथो माग भने अनशनस्थल त्रिभुवन विश्वविद्यालय चिकित्साशास्त्र अध्ययन संस्थान आईओएमसँग गाँसिएको छ । ०६९ सालमा आईओएममा वरिष्ठताका आधारमा डिन नियुक्ति गर्न माग गरेर डा केसी पहिलो अनशन बसेका थिए । पहिलो अनशनदेखि उनलाई साथ दिनेमध्येकी हुन् डा दिव्यासिंह शाह । उनै डा शाह असार ३ गते वरिष्ठता मिचेर आईओएमको डिन नियुक्ति भएकी छन् । उनी प्रधानमन्त्री ओलीका निजी चिकित्सक हुन् । उनलाई त्रिवि उपकुलपति डा धर्मकान्त बाँस्कोटाले नियुक्ति दिएका हुन् । डा शाहको नियुक्ति सच्याउन डा केसीले माग गर्दागर्दै त्रिवि शिक्षण अस्पतालको कार्यकारी निर्देशकमा वरिष्ठता मिचेर भदौ २३ गते डा दिनेश काफ्लेलाई नियुक्त गरियो । वरिष्ठताका आधारमा डा शाह ३३ औं नम्बरमा र डा काफ्ले योभन्दा पनि पछाडि छन् । काफ्लेलाई नियुक्ति डा शाहले गरेकी हुन् । डा केसीले मागमा भनेका छन्, आईओएममा नियुक्ति सच्याउँदै वरिष्ठताका आधारमा गरियोस् । विश्वविद्यालय, प्रतिष्ठान र काउन्सिलमा मापदण्ड निर्धारण समितिले दिएको सुझावअनुरूप निष्पक्ष र पारदर्शी ढंगले पदाधिकारी नियुक्त गर्ने कानुनी व्यवस्था गरियोस् । यसअघिका अनशनकै कारण आईओएममा वरिष्ठताका आधारमा पदाधिकारी नियुक्ति गर्ने थिति बसेको थियो । डा केसीले परासर कोइराला संयोजकत्वको मापदण्ड निर्धारण समितिको प्रतिवेदनअनुसार पदाधिकारी नियुक्ति गर्नुपर्ने दोहोर्याउँदै आएका छन् । सरकारले भने त्रिविसहित ७ विश्वविद्यालयमा राजनीतिक भागबन्डाका आधारमा उपकुलपतिसहित पदाधिकारी नियुक्ति गरिरहेको छ । त्रिवि उपकुलपति डा बाँस्कोटाले विश्वविद्यालयले डिन, विभागीय प्रमुख नियुक्तिमा नयाँ मोडल लागू गरेको जनाए । आईओएमको डिन र कार्यकारी निर्देशक मैले नियुक्त गरेको हुँ, मैले नियुक्ति गरेका व्यक्तिको दायित्व र जिम्मेवारी म लिन्छु, उनले कान्तिपुरसँग भने, सुशासनमा तलमाथि भए म पद छाड्छु, मैले नियुक्ति गरेकाले काम गर्न पाउनुपर्छ । डिन नियुक्तिमा पूरा ४ वर्षे कार्यकाल काम गर्न पाउने र प्राध्यापक भएको ५ वर्ष पूरा भएको व्यक्ति हुनुपर्ने मोडल बनाइएको उनले जानकारी दिए । आईओएममा मात्र होइन, त्रिविका सबै डिन नियुक्तिमा यो मापदण्ड लागू हुन्छ, डिन बाहिरको व्यक्ति पनि आएर बन्न सक्छ, उनले थपे, डिन, विभागीय प्रमुख र क्याम्पस प्रमुख नियुक्तिको मापदण्ड कानुनी रूपमै व्यवस्था गर्दै छु । विभागमा भने वरिष्ठताका आधारमा नियुक्ति दिइने उनले बताए । उनी डा केसीका सेवाकालका सहकर्मीसमेत हुन् । डा केसीको स्वास्थ्य सुरक्षामा ध्यान दिन निर्देशन दिएको छु, डा बाँस्कोटाले भने, कोभिडका बेला अनशनमा बस्न झन् बढी जोखिम छ, अनशन स्थगित गर्दा राम्रो हुन्छ ।डा केसीको छैटौं माग भ्रष्टाचारीको अनुहारै हेर्दिनँ भन्ने प्रधानमन्त्री ओलीसँग ठोकिन्छ । राज्यलक्ष्मी गोल्छा, वाइडबडी, आयल निगम जग्गा खरिद, सेक्युरिटी प्रेस खरिद, दरबारमार्गको जग्गा, ओम्नी समूहको औषधि खरिद काण्डलगायत ठूला भ्रष्टाचार काण्डका दोषीलाई कानुनबमोजिम छानबिन गरी कारबाही गर्न उनले माग गरेका छन् । प्रधानमन्त्री ओलीलाई ठूला भ्रष्टाचार काण्डमा संलग्नलाई संरक्षण गर्ने गरेको आरोप लागेको छ । अख्तियार दुरुपयोग अनुसन्धान आयोगका बहालवाला तथा सेवा निवृत्त आयुक्तमाथि छानबिन गर्नुपर्ने र सम्पत्ति शुद्धीकरणको मुद्दा चलाउनुपर्ने डा केसीको माग छ । अनशनको १८ औं दिनमा सरकारका प्रवक्ता प्रदीप ज्ञवालीले भने माग पूरा भइसकेकाले सत्याग्रह तोड्न आग्रह गरिसकेका छन् ।"
"दाङमा खुसियाली, बुटवलमा विरोध",नेकपा छलफलमानेकपाका साबिकको लुम्बिनी अञ्चलका नेता भने छलफलमा जुटेका छन् । बुटवलमा हुन सक्ने आन्दोलनको नेतृत्व गर्ने कि नगर्ने र कांग्रेससँग कसरी सहकार्य गर्ने भन्ने विषयमा छलफल सुरु गरिएको एक नेताले बताए । तर पार्टीका अध्यक्षद्वयबीच सहमति भएको र ह्विप लाग्ने सम्भावना पनि देखिएकाले विरोधका विषयमा उनीहरू खुलेर बोल्न सकेका छैनन् । साबिक लुम्बिनी अञ्चलका पूर्वएमालेहरू बुटवल राजधानी हुनुपर्छ भन्नेमा रहे पनि पूर्वमाओवादीतर्फका धेरै नेता दाङकै पक्षमा छन् । त्यसले नेकपामा आन्तरिक द्वन्द्व बढ्न सक्ने भएकाले उच्च तहबाटै धेरै अघि नबढ्न संकेत आइरहेको रूपन्देहीका एक नेताले बताए ।
नाम र राजधानी झन् पेचिलो,"जनकपुर (कास) प्रदेश २ को नाम र राजधानी तोक्न गत वर्ष भदौ ५ गते दलहरूले प्रदेशसभामा छुट्टाछुट्टै प्रस्ताव दर्ता गराए । जनकपुरलाई राजधानी बनाउन सत्तासीनसहित प्रमुख तीन दल सहमत भए पनि नाममा भने मतभेद थियो । नाममा दलपिच्छेको फरक अडानले अन्ततः प्रदेशले नाम र राजधानी दुवै पाएन ।सत्तासीन जनता समाजवादी पार्टीले प्रदेशको नाम मधेस र राजधानी जनकपुर को प्रस्ताव दर्ता गराएको थियो । प्रमुख प्रतिपक्षी नेकपाले प्रदेशको नाम जानकी तथा राजधानी धनुषा र विपक्षी दल कांग्रेसले प्रदेशको नाम मिथिलाभोजपुरा तथा राजधानी जनकपुरधाम राख्ने प्रस्ताव प्रदेशसभामा लगे । बारा र पर्साका केही सांसदले भने प्रदेशको राजधानी वीरगन्ज राख्ने प्रस्ताव छुट्टै दर्ता गराए । नाम र राजधानीमा सबै दलभित्रै तीव्र असन्तुष्टि बढेपछि चैत ४ गते मतदान गर्दा यी प्रस्ताव अस्वीकृत भए । कुनै पनि प्रस्तावले दुई तिहाइ मत पाउन सकेन । प्रदेशको नाम र राजधानी दुई तिहाइले टुंग्याउनुपर्ने संवैधानिक व्यवस्था छ । प्रदेश २ मा १ सय ७ जना सांसद छन् । दल एक हुँदा जनता समाजवादी पार्टीसँग ५५ सांसद छन् । एउटै दलको दुई तिहाइ पुग्दैन । प्रदेशसभाको यही गणितका कारण नाम र राजधानी तोक्ने मामिला झन् पेचिलो बनेको हो । चैत ४ गते पहिला राजधानी र पछि नाममा मतदान गर्ने कार्यसूची बनेको थियो । राजधानीमा खासै झमेला थिएन । तर, जसपाले नाममा दुई तिहाइ नपुग्ने संकेत पाएपछि कार्यसूची नै हेरफेर गर्यो । त्यसपछि उत्पन्न परिस्थितिले नाम टुंगो लाग्न सकेन । मंसिरदेखि सुरु हुने प्रदेशसभाको चौथो अधिवेशनमा नाम र राजधानीको प्रस्तावमा फेरि छलफल थाल्ने तयारी दलहरूको छ । जसपाका प्रदेश सांसद मनीष सुमनले भने, नाम र राजधानी छुट्टाछुट्टै विषय भए पनि हामी यसलाई प्याकेजमै हल गर्न चाहन्छौं ।"
प्रदेश १ मा सत्तापक्ष नै विभाजित,"मोरङ (कास) शपथ ग्रहणपछि नै मुख्यमन्त्री शेरधन राईले प्रदेशको नामकरण तत्काल गर्ने उद्घोष गरेका थिए । अरू मन्त्रीले पनि पटकपटक नामकरणको मिति घोषणा गरे । तर प्रदेशसभा गठनको तेस्रो वर्ष बित्न लाग्दा पनि प्रदेश १ को नामकरण हुन सकेको छैन ।प्रदेशसभाको तेस्रो अधिवेशनमा सहमति जुट्न नसकेकाले प्रदेशको नामकरण थाती राखेर राजधानी टुंगो लगाइएको थियो । प्रदेश नामकरणमा सत्ता पक्षका सांसदहरूबीच नै मतान्तर छ । पाँचौं अधिवेशनसम्म नामकरणका विषयले प्रदेशसभामा प्राथमिकता पाए पनि कोरोना महामारीबीच साउन ९ गते अन्त्य भएको छैटौं तथा वर्षे अधिवेशनमा कसैले यस विषय उठाएनन् । यसअघि सभामुख प्रदिपकुमार भण्डारीले ०७६ वैशाख १९ गते प्रदेशको नाम र राजधानीका विषयमा प्रस्ताव दर्ताका लागि सूचना प्रकाशित गर्न प्रदेशसभा सचिवलाई निर्देशन दिएका थिए । सांसदहरूबीच सहमति जुट्न नसकेपछि प्रक्रिया अघि बढाइएको छैन । सभामुख भण्डारीले भने सहमति नहुँदा मतदान विधिले नामकरणको विषय टुंग्याउन कठिन छ । प्रदेशसभाका ९३ सदस्यमध्ये नेकपाका ६७, कांग्रेसका २१, संघीय समाजवादी फोरमका ३, स्वतन्त्र, राप्रपा र संघीय लोकतान्त्रिक राष्ट्रिय मञ्चका एकएक सदस्य छन् । प्रदेशको नामकरणका लागि प्रदेशसभाको दुई तिहाइ अर्थात् ६२ सांसद मात्रै आवश्यक पर्छ ।"
उखुबारीमा किशोरीको शव फेला,"रौतहट (कास) वृन्दावन नगरपालिका४ मा शुक्रबार साँझ १३ वर्षीया सन्जाकुमारी साहको शव शंकास्पद अवस्थामा फेला परेको छ । उनको बलात्कारपछि हत्या भएको आशंका गरिए पनि पुष्टि हुन सकेको छैन । गढीमाई नगरपालिका१ समनपुर घर भएकी उनी वृन्दावन४ पलटुवास्थित मामा बैनाथी साहको घरमा बस्दै आएकी थिइन् । स्थानीय होसनारायण यादवको उखुबारीमा शुक्रबार बिहान ९ बजे घाँस काट्न गएकी उनी अबेरसम्म नआएपछि खोजी गरिएको थियो । गाउँका रामएकवाल यादवका अनुसार सन्जाको शरीरमा एउटा पनि कपडा थिएन । उनको बलात्कारपछि हत्या गरिएको हुन सक्छ, उनले भने, घाँटीमा पनि चोट देखिएकाले घटना शंकास्पद छ । यसको यथार्थ अनुसन्धान हुनुपर्छ । किशोरीका बुबा सीताराम साह कानुले पनि छोरीको हत्या भएको बताएका छन् । जिल्ला प्रहरीका डीएसपी भरत श्रेष्ठले किशोरीको शंकास्पद मृत्यु भएको बताए । इलाका प्रहरी गरुडाबाट समेत डीएसपी रवि रावलको टोली घटनास्थल पुगेको छ । किशोरीको शव उखुबारीबाट उठाइएको छैन । राति भएकाले प्रहरीले शनिबार बिहानबाट थप अनुसन्धानमा जुट्ने जनाएको छ ।"
सुधारगृहमा बालकको मृत्यु,"मकवानपुर (कास) बाल मिच्याइँ गरेर अदालतबाट दोषी ठहर भई हेटौंडा११ थानाभर्याङस्थित बाल सुधारगृहमा डेढ वर्षदेखि बस्दै आएका एक बालकको बिहीबार राति मृत्यु भएको छ । ज्यान मार्ने उद्योगमा संखुवासभाको खाँदबारी११ घर भएका १८ वर्षीय पुन्टे भनिने इन्द्रजित राईको उपचारका क्रममा हेटौंडा अस्पतालमा मृत्यु भएको मकवानपुरका प्रमुख जिल्ला अधिकारी दीपकराज नेपालले बताए । उनका अनुसार इन्द्रजितलाई शरीर सुन्निने, खान मन नलाग्ने र श्वासप्रश्वासमा समस्या हुने जस्ता लक्षणहरू देखिएको थियो । उनी पाँच दिनदेखि बिरामी थिए । उपचारका लागि अस्पताल ल्याएको केही समयमा मृत्यु भयो, बाल सुधारगृहका निमित्त प्रमुख प्रकाश सुवेदीले भने । उक्त सुधारगृहमा ३४ जना बालबालिका छन् ।"
'निस्कन्छ अर्कै युगभित्रबाट,"जल्दो र बल्दो, जिउँदो र जाग्दोम आइलाग्नेसित जाइलाग्दोचारै दिशा जित्छु र विश्व जित्छुमैलाइ नै जित्छु र माथि उठ्छु ।"
स्मृतिलेखको राजनीति,"सहरी आकाशमा कोरोनाआतंकका विस्फोटक बेलुन बढ्दै गरेका बेला माधव घिमिरेको निधनको खबर जब फैलियो, अनलाइनमिडिया र पत्रपत्रिका शताब्दी लामो शोकमा रुन थालिहाले । कवि घिमिरे ठूला कवि थिए नै, नेपालको सत्ताधारी प्रतिबद्धतामा सायद उनी एक नम्बरै हुन् । राजतन्त्रको राजनीतिक अन्त्य ज्ञानेन्द्र शाहको पदीय बिदाइसँगै भएथ्यो तर त्यस थितिको साहित्यिक विरासतचाहिँ घिमिरेको वरिपरि पंक्तिबद्ध थियो । जब सय वर्ष नाघेका घिमिरे बिते, राजतन्त्रका सांस्कृतिक अनुयायीहरूले आँसु मात्रै झारेनन्, बरु चिच्याउन र डाँको छाड्न थाले । कतिले त गणतन्त्रवादी कविलेखकतिर फर्केर आँसु र सिँगान मुछिएको भाषामा गाली पनि गरे ।घिमिरेका गीतकविताको लेखनशैली मिठो अवश्य थियो, उनको अभिव्यक्ति कौशलमा शान्तिप्रियता पक्कै थियो तर उनको राजनीतिक पक्षधरता निकै क्रूर थियो र उनले काँधमा बोकेको व्यवस्था भयानक हिंस्रक थियो । पितृसत्ता, जातसत्ता र भाषासत्ताको ढिकीजातोले थिल्थिलिएको जनपंक्ति अहिले पनि ऐयाआत्थामै छ । त्यो ऐयाआत्था आउँदा दिनमा आक्रोशआवेगमा फेरिएला, खस्रोनमिठो काव्यमा अझै लेखिँदै जाला । मार्क्सेली फाँटका समीक्षकसमालोचक अझै बोलेका छैनन्, तुरुन्तातुरुन्तै बोल्न जरुरी पनि सायद छैन । तर, शोक सन्तप्त राष्ट्रवादीहरू दुई जना युवाका फेसबुक स्टाटसबाटै घनघोर विचलित भएका पाइए । त्यसयताको डेढ महिनामा जति पनि ओबिच्युरी (स्मृतिलेख) हरू छापिए, तिनको मुख्य उद्देश्य कवि घिमिरेप्रति श्रद्धाञ्जली दिनु देखिएन, बरु मार्क्सवादी धाराका कविसमालोचकहरूतिर धारेहात लगाउनु बेसी देखियो । कवि घिमिरे बित्नु जति राजनीतिक घनत्वको घटना हो, उनका अनुयायीहरूको आराजनीतिक विक्षिप्तता त्योभन्दा अर्थपूर्ण परिघटना हुन पुग्यो । अब डिस्क्लेमर गरौं यो लेख माधव घिमिरेको निधन, उनको सत्तावर्गीय प्रतिबद्धता वा उनका रचनाको राजनीतिका विषयमा होइन, हुने छैन । तर, सुरुआत उनीबारेका स्मृतिलेखहरूको सन्दर्भबाट गर्नुपर्ने खण्ड आइलाग्यो । किनभने स्मृतिलेखहरूको राजनीति कस्तो हुन्छ भन्ने पछिल्ला साक्ष्यहरू घिमिरेउपर चढाइएका अक्षरहरूले देखाइरहेका छन् । अर्थात् स्मृतिलेख एउटै मान्छेले तीनपटक किन लेखिरहेको छ ? अर्थात् स्मृतिलेख एउटै पत्रिकाले दुई महिनासम्म किन छापिरहेको छ ? अर्थात् स्मृतिलेखको आधाभन्दा बढी अंशमा उनका आलोचकहरूप्रति देख्लास्पख्लास् भाषा किन छ ? अर्थात् स्मृतिलेखका नाममा आत्मप्रशंसाको लहर किन छ ?अंग्रेजीमा ओबिच्युरी भनिने स्मृतिलेख सामान्यतः ख्यातिप्राप्त मान्छेको मरणको बखत लेखिने शोकसम्झना मानिन्छ । यस्ता लेखहरूमा प्रायशः मृत्यु भएका व्यक्तिको सार्वजनिक योगदान, सामाजिकराजनीतिक भूमिका, पेसागत वा विधागत विशिष्टताबारे छरितोमा विवेचना गरिन्छ । मरिसकेको मानिसका लागि बाँचेकाहरूले गर्ने गतिविधि, संस्कार, श्रद्धाञ्जली, श्राद्धले कुनै अर्थ राख्दैन, बरु बाँचेकाहरूबीच नै त्यसले आफ्नो राजनीति गरिरहेको हुन्छ । त्यसकारण जसको भौतिक अस्तित्व छैन, उसको जीवनबाट जीवितहरूले लिनुपर्ने प्रेरणा र शिक्षाको पनि स्मृतिलेखहरूमा चर्चा हुने गर्छ । कसैको मृत्युले निकटस्थहरूको जीवित जमातलाई संवेदनशील त बनाउँछ नै । परिवारका सदस्य, आफन्त वा मित्रको अवसानले गहिरो शोकमा पुर्याएको हुन्छ । त्यस्तो बेला शोकसन्तप्त जनलाई सान्त्वना दिनु, सम्झाउनु र जीवनको महत्त्वबारे चिन्तनमनन् गर्नु आवश्यक हुन्छ । हरेक सभ्यतामा मृत्युको विछोडपीडाबाट मुक्त हुन गरिने किसिमकिसिमका संस्कारहरू छन् । लेखपढको संस्कृति आम भइसकेपछि र छापाखाना प्रविधिको आविष्कारपछि पत्रपत्रिकामा समवेदना, श्रद्धाञ्जली प्रकाशन गर्ने चलनले संस्कृतिको रूप लिएको देखिन्छ । सँगसँगै पत्रिकाहरूमा स्मृतिलेख, श्रद्धाञ्जलीलेख, सम्झना छाप्न थालियो । यहीँनेर भन्न सकिन्छ जसरी किताब वा पत्रपत्रिकाहरूमा उपलब्ध हुने ज्ञान, सूचनाले राजनीति गर्छ जसरी किताब वा पत्रपत्रिकामा पहुँच हुनेनहुनेबीच विभेद हुन्छ जसरी किताब वा पत्रपत्रिकाको पनि पक्षधरता हुन्छ ठीक त्यसरी नै स्मृतिलेख वा स्मृतिकथाको पनि राजनीति हुन्छ, पक्षधरता हुन्छ । जस्तै ः श्यामप्रसादको निधनमा खगेन्द्र संग्रौला लेख्छन्, माधव घिमिरेको निधनमा केदार शर्मा अघि सर्छन् । श्रद्धाञ्जली, समवेदना र स्मृतिलेखको शक्तिसम्बन्ध पहिल्याउन नेपाली इतिहासका पछिल्ला केही मृत्यु, हत्या, दुर्घटना वा महामारीकै सामान्य अध्ययन पनि गर्न सकिन्छ । दासढुंगा, दरबार हत्याकाण्ड, जनयुद्धजस्ता घटनाले मृत्युको पनि वर्ग हुन्छ र शोकको पनि पक्षधरता हुन्छ भन्ने सत्य नेपाली समाजमा एक हदसम्म स्थापित गरिदिएकै हो । उही मारमृत्युको घटना कसैलाई गौरवमय हुन्थ्यो, उही घटना कसैलाई नृशंस वा क्रूर जस्तै ः एउटा संयोगपूर्ण मितिकै कुरा गरौं २०५८ जेठ १९ राजनीतिक इतिहासमा चासो हुने धेरैलाई सम्झना भइरहने मिति हो यो । तत्कालीन राजा वीरेन्द्र शाह र उनको परिवारका अधिकांश सदस्य सोत्तर पर्ने गरी भएको दरबार हत्याकाण्ड यही दिनको थियो । यसपछि नेपाली राजनीतिमा केकस्ता मोड आए, धेरैलाई थाहै छ । तिनताका अखबारहरूमा श्रद्धाञ्जलीहरू कति छापिए ? समवेदनाले कति पृष्ठ भरिए ? स्मृतिलेख (ओबिच्युरी) कति दिनसम्म प्रकाशित भए ? पत्रपत्रिकाका विशेषांकहरू कतिवटा निस्के ? यसको कुनै व्यवस्थित लेखाजोखा वा अध्ययन भएकै छैन । एकजना फोटो पत्रकारले केही दिनअघि मसँग भनेका थिए तिनताकाको एउटा अखबारले १५ दिनभित्र छापिएका श्रद्धाञ्जली र समवेदना (विज्ञापन) को पैसाबाट मात्रै तीनवटा अतिसुविधासम्पन्न गाडी किनेको थियो । तर, त्यही दिन बिहान अर्थात् २०५८ जेठ १९ मा नेपाली कम्युनिस्ट आन्दोलनका योद्धा रूपलाल विश्वकर्माको पनि निधन भएको थियो । पुराना राजाको शोक र नयाँ राजाको स्वागतमा होस गुमाएको सहरले रूपलाल विश्वकर्मालाई सम्झने वा उनका ओबिच्युरीहरूको शृंखला छाप्ने दरकार नै देखेन । उनीबारे न कुनै पत्रिकाले विशेषांक निकाल्यो, न कुनै व्यापारीले श्रद्धाञ्जली विज्ञापन छाप्यो । वामपन्थी धाराको म्यागजिन मूल्यांकन ले पनि राजा वीरेन्द्र र उनको वंशनाशबारे धारावाहिक सामग्रीहरू प्रकाशन गरिरह्यो । राजपरिवारकै श्रद्धाञ्जलीका व्यावसायिक विज्ञापन पनि छापिरह्यो तर रूपलालको निधनको खबर पाठकपत्र प्रकाशित हुने स्तम्भभित्र दुई कोलममा टिप्पणी गरेर मात्रै सूचना दियो । राजखलकको सम्झनाका किताब (ओबिच्युरी स्टाइलमै) दुई दशकपछि पनि छापिइरहेका छन्, तर रूपलालको स्मृति नेपाली राजनीतिको झन्डै विस्मृतिमा छ र त्यो केवल पारिवारिक चासो र मित्रमण्डली चिन्ताको रेखोभित्र परेको देखिन्छ ।एकातिर ठूला नामहरूको मात्रै सम्झना गर्ने, शक्तिशालीहरूलाई मात्रै श्रद्धाञ्जली दिने, पदासीनहरूका लागि मात्रै समवेदना सुनाउने संस्कृति परम्पराजस्तो बनिसकेको छ, अर्कोतिर वर्गराजनीति गर्छु भन्ने नेतागणदेखि वैचारिक पक्षधरता देखाउने कविलेखकसम्मले मृत्यु र शोकलाई निवर्गीय व्यवहार गर्ने समस्या पनि उस्तै छ । अझ स्मृतिलेखहरूको बहानामा आफ्नै प्रचारप्रसार गर्ने आत्ममुग्ध ढोंग पनि विशेषतः साहित्यजगत्मा छ । यस्ता स्मृतिलेखहरू रूपमा अति नै शिष्ट, शान्त र शोकविह्वल देखिन्छन् तर तिनको अन्तर्वस्तु त्यति नै वर्गीय, विद्रूप र विभेदी हुन्छन् । स्मृतिलेखका सन्दर्भमा अर्को पक्ष के छ भने सामान्यतः सामान्य मान्छेका स्मृतिलेख पत्रपत्रिका वा अनलाइनहरूमा प्रकाशित नै हुन्नन्, ती लेखिन जरुरी नै ठानिन्नँ । लेखक वा पत्रकारहरूको पेसागत नियति नै कति निरीह छ भने आफ्ना बाउआमाको बिदाइ (मृत्यु) मा शोक व्यक्त गर्नसमेत उनीहरू उछार पाउँदैनन् तर शक्तिशाली पदमा बस्नेहरूको टाउको दुख्यो भने पनि त्यसको कार्यकारण सम्बन्धको खोजीमा आफूलाई समर्पित गर्छन् । आफ्नै सेरोफेरोका सक्रिय पत्रकार र सम्पादकहरूका जिन्दगीका नलेखिएकानभनिएका यस्ता थुप्रै सत्यकथाका साक्षी छौं, हामी । हामी आफ्ना आफन्तलाई क्यान्सरले लगिसक्दा पनि कुनै सेलिब्रिटीको क्यान्सर जित्ने कथामा फूलबुट्टा भर्न अभिशप्त हुन्छौं । सामान्य मान्छेबारे स्मृतिलेख लेख्न सामान्य मान्छेकै पक्ष लिने वैचारिकीको खाँचो पर्दोरहेछ । मृत्यु र शोक सम्बन्धमा नेपाली भाषाको पुस्तकाकार वाङ्मय घना छैन । नेपालको पहाडी खसारे (खसआर्य) जगत्ले शोकको समयमा सर्वाधिक पढेको (पढाइएको) आख्यान गरुड पुराण हो । गरुड पुराणले बाँचेका मान्छेलाई अन्धविश्वास, पुनर्जन्म, रुढी, पितृसत्ता, ब्राह्मणसत्तामा प्रतिबद्ध हुन डर, त्रास र शास्त्रीय धम्की दिन्छ । त्यही पीडक आख्यानलाई हाँक दिँदै र त्यसको चिरफार गर्दै खगेन्द्र संग्रौलाले आफ्नी आमाको स्मृतिमा आमा र यमदूतहरू स्मृतिकथा लेखेका छन् । गरुड पुराणले कथ्ने तथाकथित यमराजहरूको क्रूरताको कथालाई चुनौती दिने गरी पुस्तकाकारमै ओबिच्युरी लेख्ने संग्रौला सायद पहिलो स्रष्टा हुन् । पछि अर्का लेखक विजयराज आचार्यले पनि आफ्ना पिताको मृत्युपछि संस्कार भन्ने पुस्तकको सम्पादनसंकलन गरेर आफ्ना पिताप्रति सम्मान दर्साएका थिए । यस्ता अपवाद नमुना अरू पनि हुन सक्छन्, जसले आममान्छेलाई पनि स्मृतिलेखको विषय बनाए । अन्यथा, हाम्रो चल्तीको स्मृतिकथा भने शक्तिशालीहरू अर्थात् ठूलाठालु कै वरिपरि मृत्युपछि पनि चाकडीकै भाँतिमा घुमिरहेको पाइन्छ । एउटा भनाइ छ मृतकहरू भोट हाल्न त आउँदैनन् तर उम्मेदवारहरूचाहिँ उठाइरहन्छन् । लेखको बिट मार्ने बेला फेरि माधव घिमिरेकै भौतिक अवसान सम्झेर भनौं घिमिरे बाजे फेरि राष्ट्रनिर्माता लेखेर पृथ्वीनारायण शाहको बढाइचढाइ गर्न वा महेन्द्र शाहको शासनलाई गीतिलय दिन त आउने छैनन्, तर राष्ट्रवादीहरूलाई संगठित हुनचाहिँ उनका रचनाहरूले आउने केही दशकसम्म उकासिरहनेछन् । यसैलाई घिमिरेका रचनाको शक्ति मान्न सकिन्छ । उनको स्मृतिको बहानामा प्रगतिवादी कित्तालाई गाली गर्न एकै ठाउँ उभिएका राष्ट्रवादी, नवराष्ट्रवादी र गणतन्त्रविरोधीहरूको रुवावासी पनि त्यही राजनीतिको उपज हो ।"
इतिहासको गुरुकिल्ली,"नेपाली ज्ञानको गुरुकिल्ली (अथोरिटी) कतै छ भने, त्यो इतिहास, संस्कृति र पुरातत्त्वमा मात्रै छ । त्यसको एक मात्र श्रेय जान्छ, संशोधनमण्डलको गुरुशिष्य परम्परालाई । उसैले बाहिरिया (विदेशी) बाट फर्काएको हो, इतिहासको आचार्यत्व । अन्यथा यतिबेला पनि हामी ड्यानल राइट, सेसिल बेन्डल, सिल्भाँ लेभीकै अखण्ड गीत गाएर इतिहास भट्याइरहेका हुन्थ्यौं ।नेपालको इतिहासका जे जति तथ्य बाहिर आएका छन्, तिनको सयकडा पचहत्तर संशोधनमण्डल पाठशालाकै खोजीको परिणाम हो, संशोधनमण्डलका महेशराज पन्तको दाबी छ, यो कुरा संशोधनमण्डलले खोजी गर्न थाल्नुभन्दा पहिलेका इतिहासका पाठ्यपुस्तक र चलनचल्तीका पाठ्यपुस्तकलाई दाँजेर हेरे थाहा हुन्छ ।रैथाने इतिहास र दर्शनको जरोकिलो बुझेर प्रामाणिक इतिहास लेख्न सक्ने सुयोग्य पंक्ति तयार गर्ने यो ६९ वर्षे संस्था खडा गरेका थिए, उद्भट विद्वान् नयराज पन्तले । बनारसको राजकीय संस्कृत पाठशालाबाट विसं १९९५ मा सिद्धान्तज्योतिषमा प्रथम श्रेणीमा आचार्य गरेका नयराजले ल्याएको अविस्मरणीय बौद्धिक क्रान्ति थियो त्यो । सम्पूर्ण ग्रन्थ उपस्थित गर्नु नपर्ने, सोधिएका प्रश्नको त्रिखण्डी उत्तर दिए पुग्ने आफूले पाएको शिक्षालाई अपूरो अनुभव गरेका उनी खासमा प्राचीन संस्कृत शिक्षापद्धतिको पुनर्जागरण चाहन्थे । उनको मान्यता थियो, आफूले पढेको विद्यामा शतप्रतिशत दक्खल चाहिने, शस्त्र र शास्त्रलाई निरन्तर साँध लगाइरहने र दीक्षित भएपछि पनि विद्या विस्मृत हुन नदिन नित्य अभ्यास गरिरहने । राणाकाल (विसं १९९७) मा उनले चलनचल्तीको शिक्षामा समानान्तर धार दिए, आफ्नै घर वटुमा बेनामे पाठशाला खोलेर । नयराजले आफ्ना र निकटस्थ साथीभाइका छोराहरू बटुलेर एक्ला स्वयंसेवी शिक्षकका रूपमा पढाए । वटुपछि पाठशाला मासंगल्लीको सानो घरमा सर्यो । आठवर्षे पाठ्यक्रम भए पनि पाठे (विद्यार्थी) तीन वर्षमै लिपि चिन्ने मात्र होइन, तिनको अर्थ गर्न सक्ने हुन्थे । पाठशालामा संस्कृत, गणित र ज्योतिषशास्त्रको पढाइ हुन्थ्यो । आफैं अंग्रेजी पढेर आएका नयराजले पाठ्यक्रममा त्यही विषय समेटेनन् । उनले प्रतिज्ञा श्लोकै बनाए, अंग्रेजी पढ्न खोज्ने जनहरू अब यो पाठशाला त्यजेर, चाँडै जाऊन् सबैले स्वहित विषयले जन्मलाई सपारून् । काशीनाथ तमोटले हालै एक लेखमा ऐश्वर्यधर शर्मा र दिनेशराज पन्तबाहेक अधिकांश शिष्यले अंग्रेजी पढी गुरुवाणीविपरीत विद्याद्रोह गरेको उल्लेख गरेका छन् । तर, शर्मा र दिनेशका पनि अंग्रेजी लेखोट भेटिन्छन् नेपाल रिसर्च सेन्टरको जर्नल (मानविकी) को अंक १ मा थ्री अनपब्लिस्ड इन्क्रिप्सन्स कन्सर्निङ द देवभाजुज् अफ पाटन (सन् १९७७) र दिनेशको द स्टेट, द ल एन्ड एड्मिनिस्ट्रेसन इन क्लासिकल इन्डिया मा द इन्स्टिच्युसन अफ स्लेभरी इन नेपाल एन्ड इट्स एनालाइसिस बेस्ट अन द धर्माशास्त्राज् (सन् १९९७) । हाम्रो उद्देश्य र कार्यप्रणाली मा नयराजले लेखेकै छन्, संस्कृतभाषा कठोर छ, सातआठ वर्ष राम्रो परिश्रम नगरी सो भाषामा रहेका शास्त्रीय पदार्थलाई बुझ्ने योग्यता हुँदैन । अंग्रेजी भाषा पनि त्यस्तै कठोर भाषा छ । यसकारण दुवै भाषामा पूर्ण अधिकार गर्न सक्नु अत्यन्त कठोर काम छ । त्यसकारण हामीले अंग्रेजीसँग सम्बन्ध तोड्नुपरेको हो । महेशराज भने सामान्य अंग्रेजी लेखपढमा प्रतिबन्ध नलगाइएको जिकिर गर्छन् । अंग्रेजी ज्ञान लिई विद्यावृद्धि गर्नॅ कसरी गुरुद्रोह हुन्छ ? शिष्यहरू धमाधम सरकारिया शिक्षा पद्धतिमा जान थालेपछि त्यसलाई रोक्न मात्र यस्तो युक्ति गर्नुपरेको हो, उनी भन्छन्, नयराज चाहन्थे चेलाहरू ठूला विद्वान् होऊन् र देशलाई विदेशीको दासताबाट मुक्त गर्न सकून् ।बिस्तारै तिनै शिष्यप्रशिष्यले लोकपरिचित इतिहासकारहरूले गरेका अशुद्धिमाथि धावा बोले । पहिलोपटक २००९ असोज ५ गते छ पृष्ठको इतिहाससंशोधन नामक ६ पैसे पर्चा छापियो । त्यतिबेला अंग्रेज र भारतीयका मात्र नभएर नेपाली इतिहासकारका समेत किताबसमेत छापिइसकेका थिए । इतिहासका हस्ती रुद्रराज पाण्डे, बालचन्द्र शर्मा, भैरवबहादुर प्रधान, अम्बिकाप्रसाद उपाध्याय, केशरबहादुर केसी, ईश्वरराज अर्याल, काशीप्रसाद श्रीवास्तव, सूर्यविक्रम ज्ञवाली, डिल्लीरमण रेग्मी आदिका अशुद्धिबारे थुप्रै पर्चा छापिए । संशोधनमण्डलले एउटा राम्रो पद्धति के बसाल्यो भने, आफ्नै (नयराजको समेत) पनि संशोधन गर्न हिचकिचाएन, प्राध्यापक राजेश गौतम भन्छन्, नेपालमा इतिहासको क्षेत्रमा संशोधनमण्डललाई नै विश्वास गर्नॅपर्नेमा देशीविदेशी विद्वान्हरूबीच मतैक्यता छ । इतिहाससंशोधन कुनै २०३० पृष्ठका हुन्थे भने कुनै केवल दुई पृष्ठको । त्यसका हेडलाइन पनि उत्तेजकै हुन्थे । जस्तै ः विदेशतिर हेरी स्वेदश देखिँदैन, श्रीबालचन्द्रशर्मा एम्ए साहित्यरत्नले कालुपाँडेको कजाइँको बारेमा गर्नुभएको डेढअक्कलको निराकरण, श्रीवास्तव त अवास्तव कुरो पो गर्नुहुँदो रहेछ आदि इत्यादि । शर्माले ऐतिहासिक रूपरेखा मा राज्वल्लदेवीलाई एक ठाउँमा जयस्थिति मल्लकी रानी लेखेछन् भने केही पृष्ठपछि आमा । इतिहाससंशोधकहरू पर्चा बाँड्दै थिए, बालचन्द्र शर्मा स्वास्नीलाई आमा भन्नुहुन्छ । एक सज्जनले सम्झाएछन्, ए बाबु, त्यो कुरा ठीकै त हो नि । स्वास्नी भनेको आमाबराबरै हो । पकाउने, खुवाउने, सेवाशुश्रूषा गर्ने आमै होइनन् त ?संशोधनमण्डलले कोसँग बौद्धिक सिँगौरी खेलेन र ? बालचन्द्र शर्मादेखि कमलप्रकाश मल्लसम्म । पुरातत्त्व विभागसँग पनि टकराव चलिरह्यो । २०१९ सालमा नेपाल (राजकीय) प्रज्ञाप्रतिष्ठानका उपकुलपति सूर्यविक्रम ज्ञवालीको नेपाल उपत्यकाको मध्यकालीन इतिहास मा भएको तथ्यगत त्रुटिबारे पनि धूवाँधार आलोचना गर्यो, संशोधनमण्डलले नै । त्यतिबेला राजा महेन्द्रको पत्रकार सम्मेलनमा गोरखापत्रका परिशिष्टांक नेपाल पर्स्पेटिक्भ का सम्पादक तीर्थराज तुलाधरले सोधेछन्, सरकार कुलपति रहेको एकेडेमीबाट छापिएको किताबको बाहिर घनघोर आलोचना भइरहेको छ, कुलपतिको हैसियतले सरकारलाई के भन्नु छ ? राजाले सहजै भनेछन्, जहाँबाट भए पनि सत्य कुरा आउनुपर्छ । कतिपय संशोधनमण्डलको नाम लिँदा राजावादी भनेर सजिलै पन्छाइदिन्छन् । दरबारसँग पन्त परिवारको हिमचिम पुरानै हो पनि । नयराजका मावली बाजे भुवननाथ पाँडेले महेन्द्र, उनकी आमा, भाइ र बहिनीहरूलाई चारपाँच वर्ष संस्कृत, नेपाली र गणित पढाएका रहेछन् । तिनले पढेका किताब अझै पनि महेशराजको निजी संकलनमा छन् । महेशराजका बाजेसमेत राजपुरोहित हुन् । तर, उनी कहिल्यै शक्तिसम्मुख परेनन् ।दक्षिण भारतका वाईजी कृष्णमूर्तिले राजा महेन्द्रको अंग्रेजीमा जीवनी र कविताकृति उसैका लागि को उल्था र व्याख्या गरेपछि दरबारबाट नयराजलाई खबर आएछ, तपाईंले नेपालीमा यसैगरी लेख्नुपर्यो । सरकारबाट घरको पनि निगाह हुन्छ । नयराजले घुमाउरो शब्दमा भद्र अवज्ञा गरेछन्, यो मेरा लागि सौभाग्य हो । गोरखापत्र हेरेर त अरूले पनि लेख्न सक्छन् । सरकारको डायरी टिपोटमा मेरो पहुँच हुन्छ भने मात्र म लेख्छु ।तिनै नयराजका ४१ शिष्यप्रशिष्यमध्ये धनवज्र वज्राचार्य, ज्ञानमणि नेपाल, महेशराज पन्त, दिनेशराज पन्तसहित २४ जना त लेखककै रूपमा चिनिए । उनीहरू प्राचीन, मध्यकालीन र आधुनिक इतिहासका अध्ययनका खम्बा मानिन्छन् । उनको बेनामे पाठशाला इतिहासका भ्रम र अशुद्धि औंल्याउने स्रोतसंस्थाका रूपमा न्वारान भयो, संशोधनमण्डल । काठमाडौं मजिस्ट्रेट अफिसमा विधिवत् दर्ता भएको संशोधनमण्डलका संस्थापक भोलानाथ पौडेल, धनवज्र वज्राचार्य, देवीप्रसाद भण्डारी, रामजी तेवारी, शंकरमान राजवंशी, गौतमवज्र वज्राचार्य, महेशराज पन्त, नयनाथ पौडेल र दिनेशराज पन्त हुन् । भनिएको थियो, संशोधनमण्डलको उद्देश्य देशको शुद्ध र सर्वांगीण इतिहास निर्माण गर्दै जानु हो, कसैको मान या अपमान गर्नु होइन ।२००९ देखि २०२५ सम्म इतिहाससंशोधन का ६८ संख्या र २०१३ देखि २०३८ सम्म छापिएका ३१ वटा सावधानपत्र ले लोक सनसनी फैलाए । त्यसपछि अभिलेख संग्रह त्रैमासिक १२ अंक छापिए भने २०२१ मा इतिहासप्रधान त्रैमासिक पत्रिका पूर्णिमा को प्रकाशन थालनी भयो ।संशोधनमण्डलबाट यसबाहेक नेपालको इतिहास, गणितज्योतिषको इतिहास, संस्कृतसाहित्य, व्याकरण र पञ्चांग संशोधनका सानाठूला दर्जनौं कृति प्रकाशित छन् । कौटल्य अर्थशास्त्रको ऐतिहासिक व्याख्या पनि भयो । गोर्खाको चार भागको इतिहास पनि यसकै आर्जन हो । लिच्छविकाल, मध्यकाल र शाहकालका १४३ वटा अभिलेख पनि प्रकाशित भए ।समयक्रममा संशोधनमण्डलका शिष्यप्रशिष्य जतिसुकै काम गरे पनि जीवनवृत्ति चलाउन नसकेर लाखापाखा लागे । नयराजले एकल सत्प्रयासमा स्रोतसंस्था त खडा गरे, तर त्यसका लागि अत्यावश्यक भौतिक र आर्थिक स्रोतलगायतका आधारशिला बनाउन सकेनन् । राज्यको सहयोग लिने पहल पनि गरेनन् । उचित प्रचारप्रसार गर्न नसकेकाले पाठशाला बन्द भएकै ४८ वर्ष भइसक्यो । त्यो बन्द हुनुको दुर्दशा प्राचीन भाषा र लिपिविज्ञ हम्मेसि फेला पर्दैनन् । त्रिभुवन विश्वविद्यालयले ६० वर्षयता इतिहास विभाग खोलेर एमए, पीएचडी त बाँड्यो तर अभिलेख पढ्ने र देवप्रतिमा चिन्ने विशेषज्ञचाहिँ निकालेन । जर्मन इतिहासकार लियोपोल्ड वोनको आफ्नै स्कुल छ । भारतमा पनि लेफ्ट र डेमोक्रेटिकहरूको आफ्नै स्कुलिङ छ, प्राध्यापक राजेश गौतमको टिप्पणी छ, नयराजले त्यस्ता किसिमका राजनीतिक विचार प्रस्तुत नगरे पनि उनका क्रियाकलाप हेर्दा आफ्नै किसिमको स्कुलिङ खडा गर्न खोजेको देखिन्छ ।एकताका पुरातत्त्व विभागका बाबुकृष्ण रिजाल भन्थे रे, तपाईंहरूले मानदेवको पालामै बन्दुक थियो भने भोलि सबैले त्यही सार्छन्, पर्सिपल्ट गल्ती भएको रहेछ भन्यो भने पनि त्यही सार्छन्, तपाईंहरूलाई खान नदिए पनि अथोरिटीचाहिँ मान्छन् । संशोधनमण्डल कहिले वेगले दौडियो, कहिले बिस्तारै । यसको कामको सराहनाभन्दा निन्दा ज्यादा भए पनि आफ्नै शक्तिमा उभिएर बौद्धिक अभ्यास गरिरह्यो । मुख्यतः यसले मुलुकको शिक्षापद्धतिमै हस्तक्षेप गर्न खोज्यो । एक व्यक्तिको परिकल्पनाअनुसार झन्डै ७० वर्षसम्म संस्था निरन्तर चलेको छ । मुलुकमा यति लामो समयसम्म यसरी काम गर्ने अर्को संस्था छैन । संशोधनमण्डलका केही अंशलाई पछ्याएको भए मानविकी संकायका आठदसवटा विषयको कायापलट हुने महेशराजको विश्वास छ । उनलाई अफसोस छ नयराजकै कार्यशैलीका कारण वंशावलीमा निर्भर इतिहासको आचार्यत्व नेपालीमै रह्यो भने नेपाली, संस्कृत, नेवारी, भूगोल, राजनीतिशास्त्र आदि विषयमा खासै काम भएनन् ।अहिलेलाई संशोधनमण्डलको सम्झाउनीबिर्साउनी भनेकै इतिहासप्रधान पत्रिका हो, पूर्णिमा । त्यही पनि पूर्णांक १४४ पछि ननिस्केको दुई वर्ष भइसक्यो । कम्प्युटरको फोल्डरमा पाँच अंकका लागि पुग्ने सामग्री थुप्रिएका छन् । तर, केके र्याङठ्याङ नमिलेर मुद्रणको चाँजोपाँजो मिलेको छैन । उसो त पूर्णिमा का लेखक पनि महेशराज हुन्, सम्पादक पनि उनै । एक हिसाबले पूर्णिमा लाई महेशराजकै एकल किताब भने हुन्छ । महेशराजलाई स्मरण छ, पहिलेपहिले लेख नअटेर अर्को अंकका लागि पहिल्यै बुक गर्नुपर्थ्यो । अहिले उनीबाहेक कसैले लेख्दैन । पहिलेपहिले एक हजार प्रति छापिन्थ्यो, अहिले तीन सय छाप्दा पनि गोदाममै थन्किन्छ । साँच्चै भन्ने हो भने यसको नियमित ग्राहक केवल लाइब्रेरी अफ कंग्रेस हो । पहिले १५ वटा लिन्थ्यो, अहिले सात थान मात्र । नयाँ अंक किन्नेभन्दा पनि जम्मै राख्ने बढेका छन् । सम्पूर्ण अंकको १२ हजार रुपैयाँ पर्न आउँछ । एक अंकको खुद्रा मूल्य तीन रुपैयाँदेखि छ सय रुपैयाँसम्म तोकिएको छ ।पत्रिका प्रकाशन झन्झटिलो मात्र होइन, खर्चालु पनि छ । दिनेशराजको जोडबलमा शिक्षा मन्त्रालयले वर्षको एक लाख दिन थालेको छ । पुस्तकहरू बेचेर वर्षको सरदर १ लाख ५० हजार आम्दानी हुन्छ । त्यतिले सबै खर्च धान्दैन । संशोधनमण्डलले एक सय अंकसम्म क्याम्ब्रिज विश्वविद्यालयलाई अनलाइन भर्सनमा राख्न अनुमति दिएको छ । नयराजले गरेको कामको मैले दसांश पनि गर्न सकिनँ, उनले आकाशै पल्टाएको भने पनि हुन्छ, महेशराज सुनाउँछन्, पत्रिका सम्पादन, डिजाइन, प्रुफ, प्रेस, बिल आदिको टन्टा एक्लै बोक्नुपर्छ । अखबारमा लेख्न थालेपछि धेरै मान्छेले पढ्न र चिन्न थाले । ३० वर्ष संस्थाको नेतृत्व गरेका उनले आफ्नो कामलाई पनि संशोधनमण्डलसँगै जोडेका छन् । पत्रिका नियमित नभए पनि उनको खोजिमेली रोकिएको छैन । काठमाडौंको डल्लु आवासमार्गस्थित घर नं २७ मा संशोधनमण्डलको विरासत सम्हालिरहेका महेशराजले आफ्नै गोजीबाट चार कर्मचारीका लागि महिनावारी ६० हजार रुपैयाँ हाल्न थालेको दशकौं भयो । उनको अनुभवमा संशोधनमण्डललाई अहिलेको मात्र होइन, पहिलेका सरकारले पनि कहिल्यै सघाएनन् । सरकारले सहयोग नगरेकामा मलाई कुनै विस्मात लाग्दैन, किनभने सरकारले हामीलाई यसो गर्नैपर्छ भनेको होइन, उनी भन्छन्, मेरो अगाडि पनि कोही छैन, पछाडि पनि कोही छैन, संशोधनमण्डलको स्थिति इन्डिया इज इन्दिरा, इन्दिरा इज इन्डिया भनेजस्तो छ ।संशोधनमण्डलका ४१ शिष्यमध्ये दुई जनामा खुम्चिएकामा महेशलाई किञ्चित द्विविधा छैन, हामी पनि आफ्नो बाबुले गरेको काम भएर बचेका हौं कि त ? २०२८ मा नयराजपछिका सदस्य धनवज्र वज्राचार्य त्रिभुवन विश्वविद्यालयको नेपाल र एसियाली अनुसन्धान केन्द्र (सिनास) गए । पछि उनका भतिजा गौतमवज्र वज्राचार्य, ज्ञानमणि नेपाल, शंकरमान राजवंशी पनि संशोधनमण्डलको नेरोघेरोमा रहेनन् । हामीमध्येमा सर्वश्रेष्ठ र लोकले पनि मानेका धनवज्रले विश्वविद्यालयमा करारमा जागिर पाउनेबित्तिकै छाडिदिए, उनी भन्छन्, नयराजले जस्तै सरकारी जागिर खाएर संशोधनमण्डलमा काम गरेको भए हुने हो ।उसो त संशोधनमण्डललाई परिवारमुखी बनाएको, भृकुटी र जंगबहादुर राणाबारे नलेखेको, अनुसन्धानका नाममा तिथिमितिको शुद्धाशुद्धिमै अल्झिएको, शास्त्रार्थ आक्रामक र गैरप्राज्ञिक हुने गरेको आदि इत्यादि आलोचना भइरहेकै छन् । पन्त दाजुभाइले नयाँलाई पनि आकर्षित गरेनन्, सक्रिय संस्थागत जीवन पनि रहेन । तैपनि सत्कार्यको तराजुमा आलोचना फिक्का लाग्छन् । साँच्चै भन्ने हो भने नयराजपुत्रहरूको अथक समर्पणमै जेनतेन धानिएको संशोधनमण्डल अहिले अस्तित्वको लडाइँमा छ । यसका हर्ताकर्ता महेशराज ७६ र दिनेशराज ७० वर्षे भइसकेका छन् । उनीहरूका छोराछोरीको यस विधामा कुनै साइनो देखिँदैन । पन्त दाजुभाइको सेखापछि इतिहासको गौरवशाली गुरुकिल्ली फेरि विदेशीकै नियन्त्रणमा जाने चिन्ता छँदै छ ।हामी दाजुभाइले उत्तराधिकारी तयार गर्न नसकेकै हौं । पन्त परिवारमा पनि त्यो सम्भावना देखिएन । संशोधनमण्डलजस्तो विशिष्टीकृत संस्थाको भविष्य नहुनु राष्ट्रका लागि दुर्भाग्य हो, प्राज्ञ दिनेशराज पन्तको स्वीकारोक्ति छ, हामीले जति गर्नुपर्ने हो, त्यति गर्न सकेनौं । अब जति दिन सकिन्छ, त्यति काम गर्ने हो । नजानेको कुरा नबोलेर, प्रामाणिक कुरा बोलेर ।"
डायस्पोरा संवादको साँझ,"अप्रत्याशित संवादहरूमा बस्नुको आफ्नै उत्तेजना र चुनौती हुन्छन् । मलाई भर्खरै एउटा त्यस्तै संवादमा बस्ने संजोग मिल्यो । असोज ११, २०७७ को साँझ गैरआवासीय नेपाली संघ अथवा एनआरएनएको भाषा साहित्य विभागबाट साहित्यिक प्रवाहअन्तर्गत मसँग नेपाली डायास्पोराको साहित्यिक पक्ष विषयमा संवाद गर्ने प्रस्ताव आयो । म झस्किएँ । मैले भने, अहिले यो विशेषज्ञताको विषय भएको छ । छलफलहरूमा यसको परिभाषादेखि लिएर बाहिर बसेर साहित्यरचना गर्नेहरूको विषयमा छलफल भइआएका छन् । डायस्पोरा लेखनका ठेलीहरू बाहिर र नेपाल प्रज्ञा प्रतिष्ठानबाट पनि प्रकाशित भइरहेका छन् । डा गोविन्दराज भट्टराई, सोआसका प्राध्यापक डा माइकल हट, केन्द्रीय नेपाली विभागका डा खगेन्द्र लुइँटेल, डा नेत्र एटमले यस विषयमा गुणस्तरीय काम गरेका छन् । यही विषयमा केही वर्षअघि मात्रै विद्यावारिधि गरेर भिन्न दृष्टिकोण लिएर आएका मेरा पूर्वविद्यार्थी डा रामजी तिमल्सिना, गीता खत्री, खिमानन्द आचार्य, पुरन राई, टङ्क सुब्बा, रक्षा राई, मिजास तेम्बे, डेभिड गेल्नर र काठमाडौं केन्द्र भई नेपालका बाहिरी बजार हरूमा गई बस्ने नेवारहरूलाई डायस्पोरा भनेर लेख्ने टड लुई आदिले लेखेका विश्लेषण र तिनले सम्पादन गरेका संग्रहहरू बग्रेल्ती भएको अवस्थामा म यस विषयमा काम नगरेको मानिसले बोल्ने रहर गरिनँ । तर, यसका संयोजक अमेरिकामा बस्ने गौतम दाहाल, नाइजेरियामा बस्ने हिक्मत थापा र नेपालमा संयोजन गर्ने पत्रकार भगवती बस्नेतले म नेपाली डायस्पोराको वैचारिक र भावनात्मक पक्षमा बोल्न स्वतन्त्र छु भनेपछि मैले भाग लिएँ । त्यो संवादमा यस संघका पूर्वअध्यक्ष जीवा लामिछानेसँग भेट भयो । मेरा फूर्वविद्यार्थी र अहिले मेरिल्यान्ड राज्य एसेम्ब्लीको डिमोत्रेटिक पार्टीका सांसद ह्यारी भण्डारीले मसँग जोडिएका संस्मरण सुनाए । तिनले भने मानवअधिकार र स्वतन्त्रता मूल मन्त्र हुन् । मजस्तो शिक्षक र साहित्यकारको कर्म भनेको शान्ति सिर्जना गर्नु हो, तिनले मलाई लिएर थपे । आफैंतिर फर्किएर अर्थ सोचें । मैले आफ्ना वैचारिक पूर्वाधार राख्दै भने, म आप्रवासनलाई सीमापारि जाने अवस्थाका भौगोलिक अनि भावनात्मक परिस्थितिसँग जोड्न चाहन्छु । सबै बाहिर जाने ढुक्कले एक ठाउँमा घर गरेर बस्दैनन् । तिनमध्ये कति घुमिहिँड्छन् । ठाउँहरू बदलिन्छन् । आप्रवासन एउटा खोजी हो, बाहिरिनु एउटा महाभिनिष्क्रमण नै हो । यो अवस्थालाई एडवार्ड सइदले एक्जाइल् भने । अथवा बाहिर निस्किनेहरू एक ठाउँमा बसोबासो नगरेर अनेकौं सम्भावनाको खोजी गरिरहन्छन् । ती घुम्छन् । ती दुःख पनि भोग्छन् । राष्ट्रको पहिचान गुमाउँछन् वा त्यो पहिचान बोकेरै घुमिरहन्छन् । ती सीमान्त मानिस पनि हुन्छन् । एडवार्ड सइदको यस्तो मानिस, यस्तो चिन्तकलाई संसारहीन संसारी, घरहीन घर भएको मानिस एउटा दर्पणभित्र आफूलाई हेर्नेस्पेकुलरसीमान्त विचारक सम्म पनि भने छलफल गर्नेले । तर, नेपालीको आप्रवासनको प्रक्रिया देश भताभुङ्ग भएर सइदले भनेजस्तो गरी भएको होइन । धेरै नेपालीको आप्रवासनको कारण दुःखभन्दा परको सहज जीवन अनि सुन्दर सपनाको खोजी गर्ने चाहना हो । तर, भुटानी मूलका नेपालीको कथाले अलग्गै बोल्छ । हामीले भारत, बर्मा, अहिलेको पाकिस्तान लाहोर (लाहुर) गएका मानिसको इतिहास पनि हेर्नुपर्छ । समुद्रपारि नेपाली नपुगेको बेला खुला सीमा पार गरेर नेपाली यिनै भूमितिर जान्थे । समुद्रपारि पुगेका नेपालीहरूको आप्रवासन वा डायस्पोरा पहिले भारतमा जाने र त्यता बस्ने नेपालीहरूको आप्रवासनको दैहिक र भावनात्मक अवस्थाबाट आरम्भ भएको थियो भन्ने मेरो मान्यता मैले सुनाएँ । त्यस विषयमा प्रमुख संवाद गर्ने गौतम दाहालले कुरा उजागर गरे । गैरआवासीय नेपाली संघको कार्य क्षेत्र फराकिलो छ । त्यहीँ थाहा पाएँ, अहिले विश्वका ८० देशमा छन् नेपाली । सायद तिनका संघहरू छन् अनि तिनमध्ये कतिले कविता वा कथा लेखेका छन्, गीत बनाएर गाएका छन् । ती रचनामा कस्ता भावना छन् अनि मूल भूमि नेपाल त्यसमा कहाँ छ भन्ने कुरा कसरी व्यक्त हुन्छ होला, कल्पनाको विषय हो । नेपालीहरू कुन कुन अवस्थामा बाहिर गए, को फर्किए, को अड्किए त्यो बृहत् खोजीको विषय हो । संघले केही खोजेको होला । अखण्ड भारत जाने नेपालीहरूले भारतीय संघभित्र नेपाली भाषाको पहिचान भएको राज्य सिक्किम, अनि अर्ध्दराज्य दार्जिलिङ र अरू आफ्नो भारतीय नेपाली भएको पहिचान बनाए । उनीहरूमध्ये कति त्यहाँ भएकै बेला नेपालले त्यताको भूमि जित्यो, अनि १८१६ को सुगौली सन्धिबाट ती भूमि गुमिसकेपछि भारतमै बसेर ती हाम्रा भूमि हुन् भनेर तिनले नेपाली डायस्पोराको पहिचान नेपालको स्मृति र उताको यथार्थमा बनाए । डायस्पोराको अन्तरङ्ग चेतना हो त्यो । यता नेपालीले लगभग बिर्सेका विषयलाई तिनले बोलिरहे, तर त्यसको भावनात्मकभन्दा अर्को अर्थ थिएन । तर, आप्रवासनको स्वरूप त्यही दृश्य वा अदृश्य सीमा वारपार गर्ने नेपालीको आदिम अभ्यासबाट बनिएको हो । अहिले त्यो द्वैतता, त्यो सीमाहीन सीमाको कथा झन् उजागर भएको छ कोभिड१९ ले । राष्ट्रको परिभाषा गर्ने, इम्याजिनरी होमल्याण्ड लेख्ने बेनडिक्ट एन्डर्सन, श्रमिक जनताको राष्ट्र हुँदैन भन्ने कार्ल मार्क्सका भनाइहरूले अहिले मलाई सबैभन्दा धेरै हल्लाइरहेको अवस्था छ । एउटा अखबारमा दसैं होइन, दशा टार्न मुग्लान जानेको ताँती शीर्षकमा पढें रोगको डरले यता आउनेभन्दा भोकको डरले उता जानेको हूल पाँच गुणा ठूलो छ र ती विश्वमै एउटा ठूलो संक्रमित भएको देशमा जाँदै छन् (नयाँ पत्रिका, असोज १३) । प्रवासतिर लाग्ने नेपालीको एउटा यो आदिम कथा हो, जसको नैरन्तर्य कायमै छ । देशबाहिर गएर बस्ने वा कर्म गर्ने नेपालीको इतिहास अंग्रेजको शासनमा रहेको भारत अनि सन् १९४७ मा तिनको शासनबाट मुक्त भएको भारतीय गणतन्त्रसम्म विस्तारित छ ।डायस्पोरा भन्दाखेरि अलिक केही पहिचान बनिसकेको अवस्था बुझिने हो, वा यो शब्दले केही विशेष प्रेस्टिज् बोकेको हो, मैले मैले छलफलमा राखें । तर, गौतम दाहालले संवादलाई अनेकौं प्रेरक विषयतिर लगे । बीपी कोइरालादेखि, मेरा हिप्पी र एक समयका राजनीतिक आलम्बनका कुरा पनि उठाए उनले । श्रोताहरूले अनेकौं कुरा उठाए । भगवती बस्नेतले मानवोत्तर विषय उठाइन् । मैले त्यो संवादमा डायस्पोरा साहित्यलाई मूल विषय बनाइनँ । समुद्रपारि नेपाली डायस्पोराको इतिहासबारे ग्रन्थहरू निस्केका छन् । ब्रिटेनमा नेपालीहरू गएको इतिहास खासै लामो रहेनछ । अमेरिकामा त झन् छोटो होला । पढ्न पाएको छैन । पाँच वर्षअघि ब्रिटेननेपाल असोसिएसन वा बीएनएको प्रवचन गर्ने निमन्त्रणामा जाँदा मैले त्यहाँका नेपालीहरू र तिनको डायस्पोरा विषयमा पहिलो जानकारी पाएको थिएँ । लेखेको छु, डायस्पोरा विषयमा एउटा प्रवचन राखेका थिए लोकेन्द्र ढकाल र डा चन्द्र लक्सम्बाको संस्थाले । डायस्पोरा त मूल थलोबाट समय र स्थानमा हामी जति टाढा हुँदै जान्छौं त्यति नै दूरत्वमा बनिने चेतना र लेखन हो । हामीले यता भोगेका र बहस भएका विषय डायस्पोरामा पनि उठ्छन् तर ती कुरामाथिका भावनात्मक, बौद्धिक र दार्शनिक चिन्ताहरूमा दूरत्वले अर्को स्पेस मा प्रभाव पार्दै लान्छ (कान्तिपुर १४ मंसिर २०७२) । अहिले पनि त्यही नै हो मेरो धारणा । डा सूर्य सुवेदी र अरू विद्वान्हरूका लेखहरूबाट ब्रिटेनमा नेपाली डायस्पोराको विषयमा निकै थाहा पाएँ । तर, अक्सफोर्ड विश्वविद्यालयका डा कृष्ण अधिकारीले एउटा चाखलाग्दो खोज गरेर एउटा पात्र चिनाए । सन् १८५० मा बेलायतमा भ्रमण गर्न आउने पहिलो सरकार प्रमुख थिए जङ्गबहादुर राणा । तर, ती पहिलो नेपाली होइन रहेछन् । अधिकारीले भनेका छन् मुत्ती लोल् सिंह अथवा मोतीलाल सिंह भन्ने नेपाली यतै बसेका र जङ्गबहादुर आएपछि तिनले उनलाई भेटेर टोलीमा सामेल भएर दोभासेको काम गरेका कथा रहेछन् । त्यो बेला नै मोतीलाल सिंहले लेखेको लामो लेखमा नेपालअंग्रेज युद्धमा कब्जा गरेका कतिपय बन्दीहरू यहाँ श्रम गर्न ल्याइएका थिए भन्ने कुरा उल्लेख भएको छ । दुई सय वर्षजतिको कथा हो । नेपालीहरू समुद्रपारि त्यो पनि बेलायतमा गएका रहेनछन् । अहिले त ब्रिटिस गोर्खादेखि लिएर अरू नेपालीका बसोबासका कुराका अध्ययन भएका छन् । नेपालबाट ब्रिटेनमा आएर बस्ने नेपालीहरूका इतिहासका कथा पढ्दै जान्छु । एउटा अनौठो ऐतिहासिकी छ नेपाली र ब्रिटिसहरूको । दुई सय वर्षको भएछ भेटघाटको इतिहास । यो बीचमा ब्रिटिस गोर्खा भर्तीका न्यारेटिभहरू जन्मे । चन्द्र लक्सम्बाले भने यहाँ आउने नेपाली इकोनोमिक माइग्रन्ट, शरणार्थी होइनन्, यहाँ, रेडिङ् र अरू थलोमा बस्ने अनेकौं नेपालीले नेपालबाट पैसा ल्याएर घर किनेका छन् । त्यो संवादको साँझ मेरानिम्ति सिर्जनात्मक थियो । मेरो भनाइ दोहोर्याउँछु । नेपाली डायस्पोरा आज बृहत् छ । गौरवमय संस्था छन् । सफलताका कथा छन् । तर, डायस्पोरा भन्ने आफैंमा एउटा प्रतिष्ठाको नभएर स्थितिको यथार्थ जनाउने शब्द हो । यसको जेनेसिस् हामी घर छोडेर निस्केको साधारण यात्राबाट सुरु हुन्छ । अनि यो गतिशील यात्राहरू हुँदै स्थायी बसोबासको रूपमा परिणत हुने पहिचानको यथार्थ रहेछ ।"
अंकमालहरूको सम्झनामा,"र एकाएक अंकमालहरू भूमिगत भए । र, एकएक गरी कोमल, हार्दिक अनि मिठासपूर्ण अंकमालहरू गायब भए । कठोर अँगालोहरूमा जकडिएको छु अचेल । भयको अँगालो, अनिश्चयको अँगालो, अविश्वासको अँगालो, बन्धनको अँगालो । अनि, बजारवादी क्रूरताको अँगालो । चैत ११ पछि मेरो निजी संसार खलबलिएको छ । त्यसअघि नै खलबलिन सुरु भएको थियो संसार । संसारले नै तय गरिदिन्छ, निजी संसार । अंकमालद्वेषी पर्यावरणमा एक दिन मलाई अम्बर गुरुङको हठात् याद आयो । बहत्तर सालको भुइँचालोमा भत्केको दुनियाँलाई अखबारमा आरोहण गराउन (मूलतः त्यो मेरो जागिर थियो) केही साथीसँग रसुवा पुगेको थिएँ । ठूलो गाउँका अम्बरले चौबीस जना आफन्त गुमाएका थिए । त्यो गाउँका अठहत्तर जना कम्पनपर्वको सिकार भएका थिए । गाउँका बारीहरू समाधिस्थल बनेका थिए । बारीको एउटै पाटोको एक छेउमा मान्छे र अर्को छेउमा चौपाया गाडिएका थिए । प्रौढावस्थाका अम्बर आलो शोकलाई ह्याकुलाले मिचेर गाउँलाई विपद्बाट तंग्रिन सघाइरहेका थिए । दिउँसो त यताउता भुल्दा रहेछन् तर रात परेपछि दिवंगतमध्ये जवान छोरी र सानी नातिनी स्मृतिमा प्रवेश गर्दा रहेछन् र त्यसपछि बलिष्ठ प्रतीत हुने अम्बर भोगटेको बोटमुनि घोप्टो परेर रुँदा रहेछन् । हामी उनको घर (अलकत्राका ड्रमका चारपाटे टिनानिर्मित टहरो) पुगेको साँझ उनी आफूलाई कमजोर नदेखाउन कोसिसरत थिए । कुन निर्दयी प्रश्न छुटेछ हामीबाट, उनी नजिकै उभिएकी एक बालिकालाई अंकमाल गरेर कुनै बालकजसरी रुन थाले । बालिका पनि उनलाई छातीमा लगाएर रुन थाली । म त्यो अंकमाल सम्झिरहेको छु । हरेक मान्छेले अर्को मान्छेलाई भाइरस भिरेको आतंककारी देख्ने समयमा त्यो बच्ची र अम्बरको अंकमाल कति दिव्य थियो छोराको अंकमाल पनि गायब छ अचेल । उसका चुम्बन र स्पर्श पनि गायब छन् । साँझ बाउ घर फर्किंदा उहिले उसले देखाउने उल्लास अहिले भूमिगत छ । व्यक्तिले आफ्नो दुनियाँलाई जम्माजम्मी चार भित्तामा सीमित गर्नॅपर्ने सरकारी उर्दी उल्लंघन गरेर (कहिलेकाहीँ उल्लंघनभन्दा अर्को अत्यावश्यक काम हुँदैन) काँठबाट काठमाडौँ आइपुग्थेँ । आइपुग्छु । साँझपख दैलोभित्र छिर्नेबित्तिकै छोरा आदेश दिन्छ स्यानिटाइजर दल्नू । दिउसभरि स्यानिटाइजर दल्दादल्दा मदहोस भएका हातमा फेरि त्यो पुचपुच प्रशाधन दल्छु । यो एकथरी विज्ञानलाई मानिरहेको छु । अर्कोथरी विज्ञान पनि छ, जसले भन्छ स्यानिटाइजर धेरै दल्यो भने छालाको क्यान्सर हुन्छ । मेरो छोरो साइन्स को हिज्जेमा सधैँ झुक्किन्छ । एस, सीपछि कहिले आई, ई लेख्दिन्छ, कहिले ई, आई ठोक्दिन्छ । म पनि विज्ञानबारे प्रस्ट छैन । कसको विज्ञान ठीक हो ? कसको विज्ञान बेठीक ? मालिकको विज्ञान र मजदुरको विज्ञान एउटै हुन्छ ? विज्ञान कसले चलाउँछ ? विज्ञान कसको हातमा छ ? विज्ञान भनेको प्रविधि र पाटपुर्जा मात्रै हो कि दर्शन पनि हो ? न्युटनको चालसम्बन्धी तेस्रो नियमले उत्पीडित र उत्पीडक दुवैलाई हरेक क्रियाको बराबर तर विपरीत प्रतिक्रिया हुन्छ भन्छ, निःसन्देह भन्छ । तर, उत्पीडकले कुरा बंगाइदियो (उत्पीडितको बंगाउने सामर्थ्य हुँदैन भनेर मान्दा) भने विज्ञानको के जोर चल्छ ? दृष्टिकोणहरूको द्वन्द्व जहींतहीं लागू हुन्छ भने विज्ञानमा पनि त हुन्छ । छोरोको कलिलो दिमाग र सानो दुनियाँमा अचेल लकडाउनको शासन छ । उसका दैनिक गतिविधिमा स्कुल समावेश नभएसम्म उसका लागि लकडाउन छ । मेरो घरको आँगनसामुन्ने दाइको घरको पार्श्व हिस्सा छ । एउटा झ्यालमाथिको एक बित्ता चौडा र एक अँगालोजति लामो बुट्टामा एक जोडी परेवाको घरबार चलिरहेको थियो । एक वर्षदेखि म तिनको दाम्पत्य नियालिरहेको थिएँ । दुई महिनाअघि मात्र अनायास मैले हेक्का गरें एउटा परेवा गायब थियो (वा परेवी गायब थिई ) । छोराले भन्यो, त्यसलाई पनि लकडाउनले जंगलमै राख्यो होला । परेवालाई नि लकडाउन हुन्छ त ? हुन्छ नि, मान्छेलाई पनि हुन्छ, परेवालाई पनि हुन्छ । परेवा त उड्न सक्छ, भाग्न सक्छ । अँ लकडाउन तोड्यो भने त परेवालाई हन्टरले गन हान्छ । हन्टरले गन हान्छ उसले पूरापूर अभिधामा भनेको थियो । शासकले गोली ठोक्छ मैले पूरापूर लक्षणामा बुझेँ । उसका योजनामा लकडाउन घुसेको छ । मामाघर जाने लकडाउन हटेपछि । स्कुल जाने लकडाउन हटेपछि । हुपिल्यान्ड जाने लकडाउन हटेपछि । फनपार्क जाने लकडाउन हटेपछि । पोखरा जाने लकडाउन हटेपछि । लकडाउन (मतलब गतिविहीनता, गतिविधिविहीनता) कहिले हट्छ ? यो अनिश्चयको उत्तर उसका आमाबाउसँग छैन । कसैसँग छैन । म भीडको यादले आक्रान्त छु । म भीडलाई मिस गरिरहेको छु । म भीडको हिस्सा हुन तड्पिरहेको छु । मलाई मान्छेका हूल, तिनका कोलाहल, संघर्ष, दुःख र सचेत प्रयत्नहरूको न्यास्रो लागेको छ । म तीबाट छुटेर अधुरो भएको छु । म सबैसबैलाई एकफेर अंकमाल गर्न चाहन्छु ।तीनकुने र कोटेश्वरतिर ठेलामा ढुंग्री, आलुचप र चनाचटपटे बेच्ने बर्सौटे तीन बच्चाकी आमा ती दिदी कहाँ गइन् होला ? मकै बेच्ने बूढीआमाको हालखबर के होला ? पुरानो लुगा लिन पनि पाइने, दिन पनि पाइने स्टलनिर जुत्ता पालिस र मर्मत गर्ने भारततिरका दाइ उतै त लागे होलान् पुराना म्यागजिन अँगालोभरि बोकेर हिँड्ने मोटो चस्मा लगाएका ती भाइलाई अब भेटिने पो हो कि होइन ? यी सबैसबैको सम्झनामा कहिलेकाहीं एकोहोरिन्छु म । तीनकुनेस्थित भोजपुरे खाजाघरका पासाङ दाइको सदावहार मुस्कान र डोल्मा भाउजूको सर्वकालीन उदासी छुटेको छ, मेरो दिनचर्याबाट । त्यहाँको विशेष परिकार भटमास, भुजा, चिउरा, दालमोठ, अम्लेटका चोक्टा, चना, प्याज र हरियो खुर्सानीका मनग्य टुक्राको मिसमासमा साथीहरू संगीता, सृजना, राजन र सामीप्यसँग हुने चम्चाबजान पनि छुटेको छ । मलाई अचेल त्यो खानेकुराको तिर्सना लाग्छ । संसारमा सबैभन्दा मिठो चीज तिर्सना हो भन्छन् । तिर्सना यो शब्दैमा मोहनी छ । मलाई जमघटहरूको तिर्सना लागेको छ । गर्भवतीलाई लाग्ने तिर्सनाझैं जमघट अर्थात् उज्ज्वल, किरण, विभूति, राजु, संगीत, अकृन, वन्दना, एनडीएस, सुशान्त, एन खगेन्द्र र अरूअरू सम्मिलित चियाकफी (कहिलेकसो मदिरा) सहितको हाम्रो मौलिक र भव्य लोकतन्त्र, जहाँ बकवास पनि गर्न पाइन्छ, सानदार बहस पनि गर्न पाइन्छ । अनि, ती हाम्रा उटपट्याङ अनुवादहरू मिस गरिरहेछु आजकल जस्तो कि, साल्ट स्ट्रेट डुइङ (नुनको सोझो गर्नॅ), टक कटिङ (कुरा काट्नु), क्रिमिनल स्टोम्याक (पापी पेट), फोर्थ अर्ग्यान (चौथो अंग) आदि हाम्रा चर्चित हास्यास्पद अनूदित आविष्कार हुन् । जमघटले उडाइदिएपछि कोक्रोकाल पारै नगरी चिहान बन्ने कविताका थिम हरूको पनि मलाई अचाक्ली माया लाग्न थालेको छ । म थिम पस्कन्थेँ यसरी बाँच्नैपर्ने एउटा जिन्दगीबाहेक गर्नैपर्ने संसारमा त्यस्तो कुनै अनिवार्यता हुँदैनपढ्नैपर्ने त्यस्तो कुनै किताब हुँदैनहेर्नैपर्ने त्यस्तो कुनै सिनेमा हुँदैनसुन्नैपर्ने त्यस्तो कुनै गीत हुँदैनबोक्नैपर्ने त्यस्तो कुनै विचार हुँदैन साथी हो, यस्तो थिममा लेख्दा कसो होला ? त्यसपछि एक जना थप्थ्यो पिउनैपर्ने त्यस्तो कुनै रक्सी हुँदैन । अर्की थप्थी, लाउनैपर्ने त्यस्तो कुनै जिन्स हुँदैन । तेस्रो थप्थ्यो, चढ्नैपर्ने त्यस्तो कुनै हवाईजहाज हुँदैन । अनि अर्को थप्थ्यो, आउनैपर्ने त्यस्तो कुनै रेल हुँदैन । उस्तै परे, हप्तादुई हप्ता त्यस्तो कुनै शृंखला चल्थ्यो (यद्यपि, चल्नैपर्ने त्यस्तो कुनै शृंखला हुँदैन) । शृंखलामाथि शृंखला चलिरहेको छ, दुःखको । अर्बौं मान्छेका दुःखको शृंखला । अर्बौं मान्छेझैं म पनि बेरोजगार भएको छु । नयाँ जागिरको खोजीमा छु । मेरा एक सेट साथीहरू अवकाश जीवनबारे सोचिरहेका छन् (ती ऋषिकेश र हरिद्वार पनि सोचिरहेका छन्) । कतिले पेन्सन पकाइसकेका छन् । म भने न्यु रिक्य्रुट हुन लालायित छु । मलाई थाहा छ जीवनको विध्वस्तीकरणमा जागिर कति जिम्मेवार हुन्छ ? अनि, एक दिन अनायास तपाईंको जागिर जान्छ । तपाईं पुनः सडकमा आइपुग्नुहुन्छ (जागिरअघि सडकमै हुनुहुन्थ्यो) । तपाईं चुरोटको अम्मली हो भने यो दुःखद कुरा हो । जागिर गएको दिन सडकमा हिंडिरहनुभएको छ, तलतलले नृशंस हमला गरिरहेको छ, तर तपाईंसँग चुरोट खाने पैसा छैन भने त्यो दोब्बर दुःखद कुरा हो । किनभने, यस पलको निरीहताबोधले जन्माउने पृथ्वी नै भत्काइदिन मन लाग्ने तपाईंको क्रोध व्यर्थ खेर जान्छ । तपाईंको क्रोधले क्रान्ति हुन सक्थ्यो भन्ने कुरा होइन । तर, यसले केही न केही सिर्जनामा तपाईंलाई डोर्याउन सक्थ्यो । अफसोस, यस क्रोधले डोर्याएर केही युवालाई रत्नपार्कस्थित बसपार्कको भोजनाकांक्षीको लाममा पुर्याइदिएको थियो । युवा, भर्भराउँदा युवालाई, जीवनको अभीष्ट नै भोजन होजसरी पलेटी कसाएर बसालिन्थ्यो । ती सबै निकृष्टतम सत्ताबाट शासित श्रीहीन नागरिक हुन बाध्य थिए । जब अस्ट्रेलिया र अमेरिकामा ट्वाइलेट पेपरका लागि लामालामा मानवपंक्ति सुपरमार्केटको ढोकाबाहिर उभिँदै थिए, जब यस शौचकागजका लागि सामान्यजन लडाइँ गरिरहेका थिए, अनि ठीक त्यतिखेर विश्वका अश्लील धनाढ्य (फिल्थी रिच) हरू सुविधासम्पन्न बंकरमा लुक्न गइरहेका थिए । धेरै कुरा त्यतिबेलै प्रकट भइसकेका थिए, प्रस्ट भइसकेका थिए । टेलिभिजनमा सत्ताका ताबेदारहरू उपस्थित हुन्छन् र मान्छेले मान्छेप्रति गर्ने र गर्नुपर्ने भरोसा प्रतिपल भत्काइदिन्छन् । म कमजोर भएको छु । दुःखी छु । भयग्रस्त छु । अवसादमा छु । मलाई एउटा कसिलो अंकमाल चाहिएको छ । एलोप्याथीले दिए पनि हुन्छ, होमियोप्याथीले दिए पनि हुन्छ । दुश्मनले दिए पनि हुन्छ, मित्रले दिए पनि हुन्छ । एक अंकमाल, बस् एक अंकमाल के म अंकमालको लायक छैन ?"
भारत विभाजनको वृत्तान्त,"जसवन्त सिंहले पुस्तकमा भारत विभाजनका कारणलाई विभिन्न कोणबाट केलाएका छन् । व्यापारिक कम्पनीका रूपमा भारत (हालको भारत, पाकिस्तान र बंगलादेश) मा प्रवेश गरेका अंग्रेजहरूले कसरी दुई सय वर्ष शासन गरे र त्यसबाट मुक्ति पाउनका लागि जनताले कति मूल्य चुकाउनुपर्यो भन्ने विषयमा इतिहासकार र राजनीतिज्ञका करिबकरिब समान धारणा रहे पनि स्वतन्त्रता आन्दोलनमा कसको भूमिका कस्तो रह्यो भन्ने विषयमा चाहिँ भिन्नाभिन्नै मत छन् । खासगरी, भारत विभाजन हुनुमा मोहम्मद अली जिन्नाहलाई मुख्य कारक ठान्ने भारतीयहरूको जमातमा जसवन्त सिंह फरक देखिए र उनले इतिहासको वस्तुनिष्ठ समीक्षा गर्ने क्रममा सबैले त्यसको जिम्मेवारी लिनुपर्ने धारणा पुस्तकमा उल्लेख गरे । भारतको विभाजनमा मोहम्मद अली जिन्नाह, भारतीय राष्ट्रिय कांग्रेस वा अंग्रेज को मुख्य जिम्मेवार थिए भन्ने प्रश्नको एकल उत्तर दिन सकिँदैन भन्ने निष्कर्ष जसवन्त सिंहले निकालेका छन् । अर्थात्, यी तीनैथरीका कारण भारत विभाजन हुन पुगेको हो भन्ने उनको धारणा छ । भारतीय स्वतन्त्रता संग्रामको मूल नेतृत्व गरेको भारतीय राष्ट्रिय कांग्रेस, मुस्लिमहरूलाई अलग्गै संगठित गरिरहेको अल इन्डिया मुस्लिम लिग, हिन्दुहरूलाई संगठित गरिरहेको हिन्दु महासभाजस्ता संस्थाहरू भारतीय स्वतन्त्रता संग्राममा संलग्न थिए । तर, मुख्य र प्रभावकारी संस्थाका रूपमा भारतीय राष्ट्रिय कांग्रेसलाई नै भारतीय स्वतन्त्रता संग्रामको नेता मानिन्छ, जसको नेतृत्वमा महात्मा गान्धी, पण्डित जवहारलाल नेहरू, सरदार बल्लभभाइ पटेल, मौलाना अबुल कलाम आजाद, राजेन्द्र प्रसाद, लालबहादुर शास्त्री, सी राजागोपालाचारीजस्ता नेताहरू थिए । सुरुमा हिन्दुमुस्लिम सद्भावना दूतका रूपमा सतहमा देखिएका मोहम्मद अली जिन्नाह एकाएक कसरी मुस्लिम लिगका नेता भए र पाकिस्तान नामक मुस्लिमहरूको अलग्गै राज्यका संस्थापक बन्न पुगे भन्ने विवेचना जसवन्त सिंहले पुस्तकमा आलोचनात्मक रूपमा गरेका छन् ।कुनै बेला सूर्य नअस्ताउने साम्राज्य का रूपमा चिनिने बेलायतलाई भारतबाट बिदा गर्ने आन्दोलनको लामो इतिहास छ । महात्मा गान्धीजस्ता अहिंसा पक्षधर नेता नभइदिएको भए त्यस आन्दोलनले कुन रूप लिन्थ्यो भन्ने विषय बहसमै छ । तथापि, त्यसक्रममा भूमिका खेल्ने प्रमुख पात्रका रूपमा जिन्नाह पनि एक हुन् भन्नेमा दुईमत छैन । गान्धीले झैँ बेलायतमै उच्च शिक्षा हासिल गरेर फर्किएका जिन्नाहको नाम स्वतन्त्रता पक्षधर वकिलका रूपमा जसरी चलेको थियो, त्यसले नबाब, जमिनदारजस्ता मुस्लिमहरूले बनाएको अल इन्डिया मुस्लिम लिगको ध्यानाकर्षण गराएको थियो । प्रभावकारी नेता नपाएर धनाढ्य मुस्लिमहरूको क्लबका रूपमा सीमित रहेको मुस्लिम लिगलाई जिन्नाहजस्ता महत्त्वाकांक्षा बोकेका, संसार बुझेका र स्वतन्त्रता आन्दोलनलाई उचाइ दिन सक्ने नेताको सख्त आवश्यकता थियो । त्यही भएर नै मुस्लिम लिगले आफ्नो नेताका रूपमा उनलाई सहजै ग्रहण गर्यो र भारत हिन्दु र मुस्लिम गरी दुई राष्ट्रको संघ मात्रै हो भन्ने कुरालाई बढावा दियो । भारतमा हिन्दुहरू अत्यधिक बहुमतमा थिए । त्यही भएर अल्पसंख्यक मुस्लिमलाई आफ्नो अस्तित्व के हुन्छ भन्ने डर थियो । एकातिर श्यामाप्रसाद मुखर्जीजस्ता हिन्दुवादी नेताहरूले हिन्दु महासभामार्फत हिन्दुहरूको एकताको कुरा अघि बढाइरहेको, सबैको हित र एकतामा जोड दिए पनि सर्वस्वीकार्य नेताका रूपमा रहेका गान्धी पनि हिन्दु नै भएको र भारतीय राष्ट्रिय कांग्रेसको नेतृत्वमा एकाधबाहेक हिन्दु नेताहरू रहेको पृष्ठभूमिमा जिन्नाहले दीर्घकालीन रूपमा मुस्लिमहरूको अस्तित्व र प्रभाव नरहने ठानेको हुन सक्ने आकलनलाई जसवन्त सिंहले अस्वीकार गरेका छैनन् । तर, यति भनेर उनी जिन्नाहलाई मात्र दोष दिँदैनन् । भारत छाडेर जानै परेमा यसलाई एक रहन नदिने, हिन्दुमुस्लिमलाई विभाजन गरेर दुई देश बनाउने, विभाजन गरेर शासन गर्ने पुरानै नीतिलाई कुनै न कुनै रूपमा निरन्तरता दिने र नवस्थापित राज्यहरूले हिंसा थेग्न सकेनन् भने फेरि आफैँ फर्किन पाइन्छ भन्ने अंग्रेजको नीतिलाई अन्तिम भायसराय लर्ड माउन्टबेटनले चलाखीपूर्वक कार्यान्वयन गरेको विषयलाई जसवन्त सिंहले महत्त्वका साथ विश्लेषण गरेका छन् । पुस्तकमा विभिन्न प्रसंगमा उनले गान्धी, नेहरू र पटेलको आलोचना गरेका छन् । अझ खासगरी, पटेलको कठोर नीतिलाई भारत विभाजन हुनुको एउटा प्रमुख कारणका रूपमा पुस्तकमा चित्रित गरिएको छ । यसैलाई आधार बनाएर गुजरातमा पुस्तकमाथि प्रतिबन्ध लगाइएको थियो ।हिन्दु र मुस्लिम अलगअलग राष्ट्रियता हुन् र यी अलगअलग राष्ट्रका रूपमा मात्र रहन सक्छन् भन्ने सैद्धान्तिक मान्यता नै भारत विभाजनको प्रमुख कारण हो भन्नेमा दुईमत छैन । २३ मार्च, १९४० मा अल इन्डिया मुस्लिम लिगले पाकिस्तान नामक मुस्लिमहरूको अलग्गै देश बनाउने संकल्प प्रस्ताव पारित गरेपछि भारतीय स्वतन्त्रतासँगै विभाजन पनि अनिवार्य छ भन्ने करिबकरिब निश्चित भइसकेको कुरा जवसन्त सिंहले आफ्नो पुस्तक जिन्नाह ः इन्डियापार्टिसनइन्डिपेन्डेन्स मा सविस्तार उल्लेख गरेका छन् । त्यसबीचका सात वर्षमा भारतमा भएका राजनीतिक एकएक दाउपेचलाई उनले पुस्तकमा आलोचनात्मक रूपमा विवेचना गरेका छन् ।विभाजनको एउटा पक्ष त जिन्नाह भए नै, के त्यसका लागि अरू पक्ष जिम्मेवार थिएनन् भन्ने कुरा केलाउन उनले भारतीय राष्ट्रिय कांग्रेसका एकएक बैठकका निर्णय, संकल्प प्रस्ताव, नेताहरूका भाषण, अंग्रेजले बनाएका विभिन्न मिसनहरूलाई लेखेका पत्र, पत्रपत्रिकामार्फत सार्वजनिक भएका अडान आदिलाई मिहिन रूपमा विश्लेषण गरेका छन् । जसरी मुस्लिम र हिन्दु अलगअलग राष्ट्रियता भएकाले एक राष्ट्रमा बस्न सक्दैनन् भन्ने सिद्धान्त प्रतिपादन गरेर भारतलाई विभाजन गरियो, त्यही सिद्धान्तलाई सन् १९७१ मा पाकिस्तान विभाजन हुँदा पनि लागू गरिएको विषयलाई जिन्नाहले ब्याख्या गरेका छन् । उनी लेख्छन्, पाकिस्तानले सुरुमा मुस्लिमहरू भनेका अलग राज्य हुन् भन्ने धारणालाई आत्मसात् गर्यो, पछि आफैँ भाषामा विघटन भयो उर्दू र बंगालीका नाममा पाकिस्तान र बंगलादेश निर्माण भए (पृष्ठ ५१७) । जिन्नाहको राजनीतिक जीवनी लेख्ने क्रममा जसवन्त सिंहले कहीँकतै पनि भारतको विभाजनलाई सही ठहर्याएका छैनन् र आवश्यक परेको ठाउँमा जिन्नाहको आलोचना गर्न छाडेका छैनन् । जिन्नाहको व्यक्तित्व भारतीय स्वतन्त्रता आन्दोलनबाट पृथक् रहन सक्ने कुरै भएन । त्यही भएर यो पुस्तक जिन्नाहको व्यक्तिगत जीवनसँग मात्र नभएर भारतको स्वतन्त्रता आन्दोलनको इतिहासमा केन्द्रित छ । महात्मा गान्धी जन्मले हिन्दु थिए तर उनले आफूलाई सधैँभरि हिन्दुमुस्लिम एकताका पक्षधरका रूपमा उभ्याइरहे तर जिन्नाहचाहिँ मुस्लिम राष्ट्रका पक्षमा उभिए । यी दुईबीच विचारमा भिन्नताहरू थिए तर भारतीय स्वतन्त्रता संग्रामका लागि दुवै अपरिहार्य व्यक्ति थिए । भारतमा जसरी गान्धीलाई राष्ट्रपिता भनिन्छ, पाकिस्तामा जिन्नाहलाई पनि राष्ट्रपिता (क्वायदएआजम) भनिन्छ । दुःखद संयोग कस्तो भने यी दुवैले सन् १९४७ मा आआफ्नो देश स्वतन्त्र बनाए र तर त्यस स्वतन्त्र देशमा धेरै बाँच्न पाएनन् । भारत स्वतन्त्र भएको पाँच महिनामै जनवरी ३०, १९४८ मा नाथुराम गोड्से नामक हिन्दु अतिवादीले भारतको राजधानी दिल्लीमा महात्मा गान्धीको गोली हानी हत्या गरिदिए भने पाकिस्तान स्वतन्त्र भएको १३ महिनामा सेप्टेम्बर ११, १९५८ मा त्यहाँको राजधानी कराँचीमा अस्वस्थ मोहम्मद अली जिन्नाहको हृदयाघातबाट निधन भयो । जसवन्त सिंहले शताब्दीका उत्कृष्ट सन्तानका रूपमा यी दुईबीचको तुलना गरेका छन्, जुन भारतीय मनोविज्ञानलाई पाच्य भएन ।मुलुक विभाजन कसैलाई पनि प्रिय हुँदैन । त्यतिबेलाको परिस्थिति के थियो र भारत कसरी विभाजन भएको थियो भन्ने विषय आज आएर भावुकताका आधारमा मूल्यांकन गर्नु त्यति न्यायसंगत हुँदैन । फुटाएर शासन गर्ने सिद्धान्तका अनुयायी बेलायतीहरू निर्णायक ठाउँमा भएको सम्झना नगरेर यसलाई खाली नेहरूजिन्नाहको व्यक्तित्वको टकराव, हिन्दुमुस्लिम अतिवादीहरूको काम वा गान्धीको असफलताका रूपमा चित्रित गर्नु न्यायसंगत हुन्न । जसवन्त सिंहले आफ्नो राजनीतिलाई दाउमा राखेर यस पुस्तकमा नयाँ कोणबाट भारत विभाजन, जिन्नाहको भूमिका, नेताहरूबीचको टक्कर, तत्कालीन विश्व परिस्थिति, बेलायती भूमिकाजस्ता विषयलाई विश्लेषण गरेका छन् । पाँच वर्ष लगाएर ६ सय ५८ पृष्ठको पुस्तक तयार गर्ने क्रममा जसवन्त सिंह स्वयम्ले यसबाट उत्पन्न हुन सक्ने प्रतिक्रियाका बारेमा आकलन गरेको कुरा भूमिकामा उल्लेख गरेका छन् । भारतपाकिस्तानको स्थापनाका बारेमा आलोचनात्मक रूपमा अध्ययन गर्नमा पुस्तक आज मात्र होइन, भोलिका दिनमा पनि उत्तिकै उपयोगी हुनेछ । राजनीति र विद्वताका संगम दिवंगत जवसन्त सिंहप्रति श्रद्धाञ्जली !"
गरीबको पहिचान,"फाटेका लुगामा, नांगै खुट्टा दरवारसामु फुटपाथमा हिंडिरहेका, ख्याउटे अनुहार र जीउडालका चार जना मानिसलाई देखेर महाराजले आफ्ना प्रिय मन्त्रीलाई सोधनी गरे, यी को हुन्, मन्त्री ?यी गरीब हुन् महाराज, मन्त्रीले हच्कँदै निवेदन गरे ।त्यसो भए पर्यटक होलान् । कुन देशबाट आएका ?यी हाम्रै देशका गरीब हुन्, महाराज !के भन्दैछौ तिमी ? हाम्रो देशमा पनि गरीब छन् र ? महाराजले आश्चर्य जनाए ।आश्चर्य नजनाउन् पनि किन ? तीन वर्ष अघि राजगद्दीमा बसेपछि उनले एउटै गरीब देखेका थिएनन् । हरेक दिन मानिसहरू उनलाई भेट्न दरवार आइरहन्थे, तर ती सबै सुकिलामुकिला र सम्पन्न हुन्थे । बेलाबखत उनको सवारी दरवार बाहिर पनि चलाइन्थ्यो, तर दरवारमा झैं त्यहाँ पनि मन्त्री र भारदारहरूले गरीबगुरुवा महाराजका छेउछाउ पुग्न नसक्ने प्रबन्ध मिलाएका हुन्थे । उनले जतिलाई देख्थे, ती सबै चिरिच्याँट्ट परेका, पुगीसरी आएकाहरू नै हुन्थे । त्यसैले उनलाई लाग्न थालेको थियो मेरो प्रतापले देशबाट गरीबी समाप्त भएको छ । अब देशमा कोही गरीब छैन । मन्त्रीको कुरा महाराजलाई नपच्नु स्वाभाविक थियो । यो कसरी सम्भव छ ? उनले आशंका जनाए, कतै यो शत्रुदेशको मलाई अलोकप्रिय बनाउने षडयन्त्र त होइन ? तुरुन्त पत्ता लगाऊ ।मन्त्रीले त्यसै दिन प्रहरी प्रमुखलाई बोलाएर हप्काए, गरीबलाई दरवारको एक किलोमिटर घेराभित्र छिर्न नदिनू भन्ने गम्भीर निर्देशन हुँदाहुँदै दरवार अगाडि गरीबहरू कसरी आइपुगे ? तिमीलाई जागीर खान मन छ कि छैन ?प्रहरी प्रमुखले भकभकाउँदै क्षमायाचना गर्यो र भविष्यमा यस्तो त्रुटि नहुने विश्वास दिलायो । साथै त्यस दिन ड्यूटीमा रहेका चार अधिकृत समेत दुई दर्जन प्रहरीलाई तत्काल निलम्बन गर्यो । साँझ पर्नु अगावै फुटपाथका चार जना गरीब गिरफ्तार गरेर अनुसन्धानका लागि खोरमा थुनिए । साँझ गुप्तचर विभागको प्रमुख मन्त्रीकहाँ उपस्थित भयो । मन्त्रीको निर्देशन पश्चात् विभागले गहन अनुसन्धान गरेर एक महीनामा पत्ता लगायो उनीहरू शत्रुदेशको षडयन्त्र वा कसैको उक्साहटले होइन, आफ्नै हैसियतमा गरीब भएका रहेछन् । अनुसन्धानको निष्कर्ष मन्त्रीले जाहेर गरेपछि महाराजले टाउको हल्लाउँदै भने, गरीब यति मात्र हुन् कि अरू पनि छन् ?होलान् नि फाट्टफुट्ट, हरेक जिल्लामा ।त्यसो भए गरीबको पहिचान गर्ने व्यवस्था मिलाऊ । तिनलाई गरीब परिचयपत्र दिनुपर्छ, महाराजले निर्देशन दिए र जनता समक्ष घोषणा गरे, अब गरीबको पहिचान गरिनेछ र उनीहरूलाई राज्यले विशेष सुविधा दिनेछ ।गरीब पहिचान टोली गठन गर्न लाग्दा कसलाई गरीब मान्ने भन्ने गम्भीर प्रश्न उठ्यो । एक जनाले भने, हामीकहाँ आजसम्म गरीबको मापदण्ड बनेकै छैन । मापदण्ड नै नभएपछि केका आधारमा गरीबको पहिचान गर्ने ?त्यो कुरा महाराजकहाँ पुगेपछि उनले विशेषज्ञहरूको कार्यदल गठन गरी गरीबको परिभाषा तथा मापदण्ड तयार गर्ने जिम्मा दिए । कार्यदलले हप्तौंसम्मको घनीभूत छलफल र विभिन्न स्थानको अध्ययन भ्रमण पश्चात् निष्कर्ष निकाल्यो, जोसँग धनसम्पत्ति छैन त्यो गरीब हो । त्यसका साथै विशेषज्ञहरूले गरीबीका २५ सूत्रीय मापदण्ड तयार पारे र अधिकांश मापदण्ड पूरा गर्नेलाई गरीबको मान्यता दिन सकिने सिफारिश गरे । त्यही अनुसार मन्त्रालयले फारम तयार गर्यो र गरीब पहिचान टोलीहरूलाई कार्यस्थलमा रवाना गर्यो । एउटा टोली गरीब खोज्दै दुर्गम गाउँमा पुग्यो । त्यहाँ छाप्राछाप्री मात्र थिए । पक्की त के, जस्तापाताको छानो भएको पनि एउटै घर थिएन । स्कूल, पसल, धारो अथवा शौचालयको नामनिशाना थिएन । भिरालो ठाउँको एउटा छाप्रो नजीकै फाटेको भोटो र कछाड लगाएको एकजना अधबैंसे रूख चढेर घाँस झार्दै थियो । टोली नेताले झोलाबाट फारम निकालेर उसलाई सोध्यो, तपाईंको आफ्नो घर छ ? छ । ऊ त्यही त हो नि, छाप्रो देखाउँदै उसले जवाफ दियो । जग्गा छ ?साहूले नखोसेसम्म यो मेरै जग्गा हो । धान हुँदैन । आधा मकैबाली साहूलाई बुझाउनुपर्छ । आधाले तीन महीना जेनतेन टरिहाल्छ ।खानेपानीको व्यवस्था छ ?छ नि । तल नदीमा जति भने पनि पानी छ । खुरुर्र ओरालो झर्दा आधा घण्टामै पुगिन्छ । मलाई पनि प्यास लाग्या छ, जाने हो ?चौपाया पाल्नुभएको छ ?नपालेको भए किन घाँस झार्थें ? आफूले खान हुँदैन क्यारे । बाख्रा छन् दुइटा ।फारममा रेजा लगाउँदै टोली नेताले अर्को प्रश्न गर्यो, तपाईं कुन सवारी साधन प्रयोग गर्नुहुन्छ ?अधबैंसे अलमल्ल पर्यो, त्यो भनेको के हो ?घर, जग्गा, चौपाया सब भएको, स्वच्छ खानेपानीको अभाव नभएको मानिसलाई गरीब भन्न सकिने कुरै थिएन । टोली नेताले फारममा त्यही जनायो । अर्को टोली अलि सुगम गाउँमा एउटा साहूकहाँ पुग्यो । टोलीको उद्देश्य बुझेपछि साहूले मासुचिउराको खाजाले खातिरदारी गर्यो । ढ्याउअ डकार्दै एक सदस्यले सोध्यो, तपाईंको आफ्नो घर छ ?छैन ।यो घर कसको हो त ?बुबाको, आँगनमा घाम ताप्दै गरेका वृद्धलाई देखाएर साहूले भन्यो, उहाँकै घरमा बस्तैछु ।खानेपानीको व्यवस्था छ ?कहाँ हुनु ? पल्लो गाउँमा घरघरै धारा आइसक्यो । हामीकहाँ सार्वजनिक धाराबाट पानी ल्याउनुपर्छ, त्यो पनि आँगनको पल्लो छेउमा छ । सारै दुःख छ हजूर ।चौपाया पाल्नुभएको छ ?छैन । भएका गाईवस्तु पनि रामेको जिम्मा लगाएको छु । उसैले पालेको छ । दूधदही मात्र मेरो हुन्छ ।फारममा लागेका रेजा हिसाब गर्दा साहू गरीबमा दर्ता हुने ठहरियो । त्यही वेला रामे पनि आइपुग्यो । टोलीले ऊसँग कुरा गर्दा थाहा भयो, उसलाई गाँसवासकपासको कुनै समस्या रहेनछ । साहूकै गोठमा बस्दो रहेछ, साहूकै भान्साको जूठोपुरो खाँदो रहेछ, साहूकै छोराको लुगा लगाउँदो रहेछ उसले लगाउन छाडेपछि । बीसवटा बाख्रा र चारवटा गाई पालेको रहेछ । साहूले दुई वर्षअघि १०० रुपैयाँको बैंक खाता पनि खोलिदिएका रहेछन्, अरू पैसा हालिदिन चाहिं भ्याएका छैनन् अरे । त्यस्तो मान्छे गरीबको मापदण्डमा पर्ने कुरै आएन । टोली साहूकहाँबाट निस्कँदा त्यहाँ बसेर चूपचाप कुरा सुनिरहेको एउटा मान्छे लुखुरलुखुर पछि लाग्यो । उसले भन्यो, म यहाँको वडाध्यक्ष हुँ । तपाईंहरूको सबै खेल मैले बुझिसकें । म र मेरा २५ जना मान्छेको नाउँ गरीबमा दर्ता गरिदिनोस् । नत्र महाराजकहाँ उजूरी हाल्छु ।उसको माग पूरा गर्नु बाहेक टोलीसँग अर्को विकल्प थिएन । उसले ल्याएका सबै नाम गरीबको सूचीमा समावेश गरिए । वास्तवमा सबै टोलीले सबैजसो ठाउँमा त्यसै गरेका थिए । राजधानी फर्केपछि सकल टोलीले सल्लाह गरेर आफ्ना लागि गरीबको कोटा निर्धारण गरे । त्यस अनुसार प्रत्येक टोलीे नेतालाई ५० र सदस्यलाई २५ जनाको कोटा छुट्याइयो । उच्चपदस्थ हाकिमहरूको कोटा त्यही अनुसार तय भयो । कतिले कोटा बेचे पनि, तर धेरैजसोले आफू र आफ्ना आफन्तकै नाम गरीबको सूचीमा दर्ता गराए । यसैबीच एउटा मन्त्रीको सालो सय जना जतिको नामावली लिएर आइपुग्यो । उसको भनाइ थियो, हाम्रो आफ्नै घर छैन, अर्काको घरमा डेरा बसेका छौं । निकाल्दैनन् र मात्र, नत्र आजसम्म भाडा पनि तिर्न सकेका छैनौं । भिनाजुले सारा सम्पत्ति पार्टीकरण गरिसक्नुभो, नेपालका बैंकमा त उहाँको एक पैसा पनि छैन । हामीजस्तो गरीब को होला ?ऊसँग सवालजवाफ गर्नु बेकार थियो । उसको नामावली स्वीकार नगरी सुख थिएन । तीन दिनको अन्तरालमा ऊजस्ता झन्डै दुई दर्जन साला आइपुगे । अन्ततः सबैको नामावली समावेश गरेर गरीबहरूको अन्तिम सूची तयार पारियो । गरीबको पहिचान गर्ने यो महान अभियान महाराजको सदिच्छाका कारण छ महीनामा सम्पन्न भइसकेको थियो । गरीबहरूका लागि राज्यले छुट्याएको मोटो बजेट त्यसको तीन महीना भित्रै बाँडिसकियो । ९० प्रतिशत गरीबले प्राडो, पजेरो, ल्यान्डक्रुजरदेखि मोटरसाइकलसम्ममा आएर रकम बुझिलिए । बाँकी १० प्रतिशत झ्याउरे, चाउरे, ख्याउटे र पैदलहिंडुवाहरू रकम लिन आएनन् । शायद तिनले थाहै पाएनन् । जे होस्, बजेट निमिट्यान्न भएको जानकारी पाएपछि महाराज दङदास भए । सोच्न थाले, गरीबको पहिचान भइहाल्यो । सबैले परिचयपत्र पाइहाले । अब हरेक वर्ष यिनैलाई पैसा बाँड्छु र गरीबी निमिट्यान्न पार्छु ।अर्को वर्ष शुरू हुन लाग्दा दरवारसामु फुटपाथमा फेरि चार जना गरीब देखा परे फाटेका लुगामा नांगै खुट्टा हिंडिरहेका, ख्याउटे अनुहार र जीउडालका । तिनलाई देखेर महाराजले आफ्ना प्रिय मन्त्रीलाई सोधनी गरे, यी को हुन्, मन्त्री ? हाम्रै देशका गरीब जस्ता छन् नि ?मन्त्रीले सविनय निवेदन गरे, होइन महाराज, यी पर्यटक हुन् । अर्कै महादेशबाट हाम्रो देश घुम्न आएका ।"
प्रदेश मन्त्रालयमा नियम मिचेर भुक्तानी,"तर, प्रदेशकै सामाजिक, उद्योग, पर्यटन, वन तथा वातावरण र भूमि व्यवस्था, कृषि तथा सहकारी मन्त्रालयले सोही बढी मूल्यमा खरिद गरेका गाडीको भुक्तानी भएको मूल्य भने अहिलेसम्म पनि असुल गरेका छैनन् ।सचिवालयमा गत आवमा गाडी मर्मत खर्चमा पनि अनियमितता भएको देखिएको छ । सचिवालयमा गाडी खरिद गरेकै वर्ष २ लाख ९९ हजार, आव ०७५७६ मा १५ लाख ८६ हजार र गत आवमा ४५ लाख १६ हजार गरी तीन वर्षमा ६३ लाख ३३ हजार ५ सय २३ रुपैयाँ खर्च देखिएको छ । दुवै खर्चको सार्वजनिक लेखा समिति र अख्तियारले अनुसन्धान गरिरहेको छ । सामाजिक विकास मन्त्रालयमा तालिम र भत्ताका नाममा गत वर्ष झन्डै ७० लाख रुपैयाँ खर्च भयो । त्यसमा महिला तथा बालबालिका महाशाखाबाट भएका तालिम भत्ताका बिल भर्पाई फर्जी भएको सार्वजनिक भयो । प्रदेशको सार्वजनिक लेखा समितिले अनुसन्धानका लागि फाइल माग्दासमेत मन्त्रालयले अटेरी गर्दै आएको छ । भूमि व्यवस्था, कृषि तथा सहकारी मन्त्रालयमा पनि गत वर्ष कृषि अनुदानमा ४ करोड दुरुपयोग भएको सार्वजनिक भएको थियो । मन्त्रालय आफैंले अनुगमन समिति बनाएर छानबिन गरे पनि कसैलाई कारबाही भएन । प्रतिवेदनले कमजोरी औंल्यायो । मन्त्रालयले सुधारका निम्ति भन्दै मौका दियो । संसदीय समितिका निर्देशन प्रदेशका अधिकांश मन्त्रालयले नै मान्दैनन् । बिहीबार प्रदेशको संसदीय मामिला पत्रकार समाजले गरेको भेटघाटमा मुख्यमन्त्री पोखरेलले विधि र प्रक्रिया मिचेर वा नियतवश हुने गरेका अनियमितताको छानबिन भइरहेको र कारबाही पनि हुने बताए । मन्त्रालय र अन्य क्षेत्रका अनियमितताका विषयमा सार्वजनिक हुने खबरप्रति सरकारको पर्याप्त ध्यानाकर्षण हुने गरेको छ, उनले भने, त्यस्ता विषयमा नियतवश हुने गरेको देखिए कारबाही हुन्छ । अनियमितता गर्नेलाई सरकारले बचाउको नीति लिनै सक्दैन । प्रदेशका कतिपय विधि र प्रक्रिया नयाँ पनि भएकाले प्रक्रिया नपुगी भएका कमजोरीलाई सुधारको मौका दिने गरिएको र सुधार नभए कारबाही हुने पनि उनले बताए ।"
यात्रु आउँछन् कि भन्दैमा बित्छ दिन,"व्यवसायीले भौतिक पूर्वाधार ताथा यातायातमन्त्री वसन्तकुमार नेम्वाङलाई असोज ७ मा सिट संख्याअनुसार यात्रु राख्न पाउनुपर्छ भन्दै ज्ञापन बुझाएका थिए । सरकारले प्लेनको पूरै सिटमा यात्रु राख्न दिएको छ, गाडीले भने आधा मात्र यात्रु बोक्नुपर्ने ? उनले भने, यो विभेदकारी निर्णय भएको छ । फेरि लकडाउन भए त्यसको जिम्मेवारी लिने कोही नभएको उनले बताए । त्यसैले अग्रिम बुकिङ खुल्ने सम्भावना एकदम कम छ, उनले भने, तर सरकारको योजना के छ ? हामीलाई जानकारी छैन । यात्रु भए शतप्रतिशत गाडी चल्ने उनको भनाइ छ । हवाई यातायातको सुविधा भएका जिल्लामा जहाज चढेर जाने यात्रु धेरै छन् । तर यो सुविधा नभएका जिल्लामा मात्र गाडी चढ्ने यात्रु धेरै छन्, सिटौलाले भने, जहाजको भाडा सस्तो भएकाले यात्रु त्यतै आकर्षित भएका हुन् ।चाडबाडमा कसरी यात्रुलाई सेवा दिने र अग्रिम बुकिङ खोल्ने भन्नेबारे यातायात व्यवसायीसँग छलफल भइरहेको यातायात व्यवस्था विभागका सूचना अधिकारी लोकनाथ भुसालको भनाइ छ । व्यवसायीसँग छलफल भइरहेको छ । तर कति गतेबाट अग्रिम बुकिङ खोल्ने भन्ने विषयमा निर्णय भइसकेको छैन, उनले भने, फेरि आइतबार, सोमबार पनि छलफल गर्छौं, त्यसपछि टुंगो लाग्नेछ । विगतमा दसैंका बेला २० लाखभन्दा बढी यात्रु उपत्यकाबाट बाहिरिन्थे । अहिले ४ देखि ६ लाख मात्र जाने भएकाले यातायातको सामान्य सेवाबाटै पनि हुन सक्ने जस्तो देखिएको छ, उनले भने, फेरि यात्रुलाई असुविधा होला कि भनेर व्यवसायीलाई अग्रिम बुकिङ खोल्न अनुरोध गरेका छौं । आन्तरिक छलफल गरेर अन्य परामर्शका लागि विभाग आउने व्यवसायीले बताएको उनको भनाइ छ ।"
एक वर्षमा साढे १० हजार नयाँ उद्यमी !,"सरकारले एक वर्षमा १० हजार ७ सय ७० नयाँ उद्यमी सिर्जना गरेको बताएको छ । लघु उद्यम विकास कार्यक्रममार्फत उक्त संख्यामा उद्यमी तयार पारिएको उद्योग वाणिज्य तथा आपूर्तिमन्त्री लेखराज भट्टले मन्त्रालय सम्हालेपछिको कार्यविवरणमा उल्लेख छ । लघु घरेलु तथा साना उद्योगको विकास गर्ने उद्देश्यका साथ गरिबी निवारणका लागि लघु उद्यम विकास कार्यक्रम आयोजनाबाट हालसम्म ३६ हजार २ सय ५० नयाँ लघु उद्यम संस्था विकास भएका छन्, मन्त्रालयको प्रगति विवरणमा भनिएको छ, आर्थिक वर्ष ०७६७७ मा मात्रै १० हजार ७ सय ७० नयाँ उद्यमी सिर्जना गरिएको छ । ५ हजार २ सय ७० उद्यमीको स्तरोन्नति गरिएको छ । ३ हजार ६ सय १५ वटा प्रविधि वितरण गरिएको थियो । स्वदेशी उत्पादनमा आत्मनिर्भर हुन सक्ने २० वस्तु पहिचान गरी अध्ययन भइरहेको १७ पेज लामो कार्यविवरणमा उल्लेख छ ।मन्त्रालयका अनुसार आर्थिक वर्ष ०७६७७ मा ३८ अर्ब ८७ करोड बराबरको विदेशी लगानी र ११ हजार २ सय ९७ थप रोजगारी सिर्जना हुने प्रतिबद्धता प्राप्त भएको छ । आर्थिक वर्ष ०७५७६ मा २५ अर्ब ४८ करोड बराबरको मात्रै विदेशी लगानी स्वीकृत भएको उल्लेख छ । कोभिड१९ को फैलिँदो संक्रमणका बीच आर्थिक वर्ष ०७६७७ मा अघिल्लो आर्थिक वर्षको तुलनामा ४९१ प्रतिशत बढी विदेशी लगानी भित्रिएको बताइएको छ । आर्थिक वर्ष ०७६७७ मा १९ अर्ब ४८ करोड वैदेशिक लगानी प्राप्त भएको छ । तर कोभिड१९ का कारण चालु आर्थिक वर्ष ०७७७८ को पहिलो महिनामा अघिल्लो आर्थिक वर्षको पहिलो महिनाको तुलनामा वैदेशिक लगानी घटेको छ, विवरणमा भनिएको छ, पहिलो महिनामा ३३ प्रतिशतले वैदेशिक लगानीमा कमी आई १ अर्ब ३९ करोड मात्र प्राप्त भएको छ ।विदेशी लगानी सुधार गर्न वर्तमान औद्योगिक नीति०६८ तथा वैदेशिक लगानीसम्बन्धी नीति०७२ परिमार्जन गर्ने क्रममा रहेको मन्त्रालयले जनाएको छ । नीति परिमार्जन गर्न सहसचिवको संयोजकत्वमा एक कार्यदल गठन गरी कार्य प्रारम्भ गरिएको उल्लेख छ । यस्तै औद्योगिक व्यवसाय ऐन०७६ लाई पूर्णतः कार्यान्वयनमा ल्याउन औद्योगिक व्यवसाय नियमावली शीघ्र मन्त्रिपरिषद्समक्ष पेस गर्ने गरी गृहकार्य अन्तिम चरणमा रहेको उल्लेख छ ।यीबाहेक ५० हजार ६ सय ४९ वस्तुको ट्रेडमार्क, ७६ पेटेन्ट र १ सय ९५ डिजाइन दर्ता भएका भएको जनाएको छ । यो संख्यामध्ये गत आर्थिक वर्ष ०७६७७ मा मात्रै ३ हजार ८० वटा दर्ता भएको छ, विवरणमा भनिएको छ, अघिल्लो आर्थिक वर्ष ०७५७६ मा २ हजार ४ सय ६१ वटा दर्ता भएका भएको थियो ।नेपाल गुणस्तर परिषद्बाट थप ४८ वटा वस्तुमा नेपालको गुणस्तर पारित गरिएको छ । ५२ वटा उद्योगका उत्पादनलाई नेपाल गुणस्तर इजाजत प्रदान गरिएको छ । मास्क, पन्जा, पीपीईलगायत स्वास्थ्य सुरक्षासँग सम्बन्धित वस्तुमा गुणस्तर निर्धारण गरिएको जनाइएको छ । ओपीसी सिमेन्ट ४३ र ५३ ग्रेडका लागि अनिवार्य नेपाल गुणस्तर निर्धारण गरिएको छ ।"
सुरुङ बनाउन १२ परामर्शदाता इच्छुक,"भीमफेदीकुलेखानी सुरुङ (पोस्टबहादुर बोगटी सुरुङमार्ग) निर्माण गर्न १२ वटा अन्तर्राष्ट्रिय परामर्शदाताले आशयपत्र दर्ता गराएका छन् । प्रदेशको भौतिक पूर्वाधार विकास मन्त्रालयले सुरुङमार्गको परामर्शदाता छनोटका लागि भदौ १ मा अन्तर्राष्ट्रिय बोलपत्र आह्वान गरेको थियो । विभिन्न मुलुकका १२ वटा कम्पनीले परामर्शदाताका निम्ति आशयपत्र दर्ता गराएको मन्त्रालयका सिनियर डिभिजनल इन्जिनियर एवं मन्त्रालयका प्रवक्ता नवीनकुमार सिंहले जानकारी दिए । १२ मध्ये ६ वटा लिस्टिङ गर्छौं । त्यसपछि उनीहरूलाई पत्र पठाउँछौं, उनले भने । परामर्शदाता छानिसकेपछि ढिलोमा माघभित्र सुरुङको टेन्डर निकाल्ने तयारीमा प्रदेशको भौतिक पूर्वाधार विकास मन्त्रालय छ । वाग्मती प्रदेश सरकारको गौरवको आयोजनाका रूपमा रहेको सुरुङमार्ग निर्माणमा सहकार्य गर्न संघीय सरकारले कार्यदल गठन गरेको छ । संघीय सरकारले सहलगानी गर्न प्राविधिक, आर्थिक र कानुनी पक्षको अध्ययन गरी प्रतिवेदन पेस गर्न कार्यदल गठन गरेको हो । भौतिक पूर्वाधार तथा यातायात मन्त्रालयले कार्यदल गठन गरेको छ । तत्कालीन अर्थमन्त्री युवराज खतिवडा, भौतिक पूर्वाधार तथा यातायातमन्त्री वसन्तकुमार नेम्वाङ र वाग्मती प्रदेशका मुख्यमन्त्री डोरमणि पौडेलबीच भदौ ९ मा भएको छलफल तथा निर्णयअनुसार ६ सदस्यीय कार्यदल गठन गरिएको हो । कार्यदलले सुरुङमार्ग निर्माण र सञ्चालनका लागि प्राविधिक, आर्थिक र कानुनी पक्षमा तोकिएको कार्य क्षेत्रगत सर्तबमोजिम एक महिनाभित्र प्रतिवेदन पेस गर्नुपर्ने समयावधि तोकिएको छ । संघीय सरकारले लगानी गर्न अध्ययन कार्यदल गठन गरेपछि सुरुङमार्ग बन्ने पक्का भएको भौतिक पूर्वाधार विकास मन्त्रालयका एक वरिष्ठ प्राविधिकले बताए । सुरुङ निर्माण हुने भएपछि यस क्षेत्रका बासिन्दा उत्साहित भएको भीमफेदी गाउँपालिकाका अध्यक्ष हिदम लामाले बताए । परामर्शदाता छानिएपछि सुरुङमार्गको टेन्डर प्रकाशन गर्ने मन्त्रालयले जनाएको छ । बढीमा चार महिनाभित्रमा टेन्डर आह्वान गर्ने तयारी छ, सिंहले भने, सुरुङमार्गका प्राविधिक कार्यसहित टेन्डरको तयारीमा जुटेका छौं । प्रदेश सरकारले आर्थिक वर्ष ०७५७६ देखि बर्सेनि नीति तथा कार्यक्रमको प्राथमिकतामा राखिएको सुरुङमार्गको विस्तृत परियोजना प्रतिवेदन (डीपीआर) तयार गरिसकेको छ । सुरुङमार्ग, एप्रोच सडक र तीनवटा पुल निर्माण गर्न १८ अर्ब ७ करोड रुपैयाँ खर्च लाग्ने अनुमान छ । चालु आर्थिक वर्षको अन्त्यसम्म परामर्शदाता र निर्माण कम्पनी छनोट गरिसक्ने लक्ष्य रहेको लामाको भनाइ छ । भीमफेदी गाउँपालिका६ स्थित बगर र इन्द्रसरोवर गाउँपालिका२ कुलेखानी ड्याममुनि ३ दशमलव २१ किलोमिटर लामो दुर्ई लेनको सुरुङ निर्माण गर्ने डिजाइन छ । सुरुङको चौडाइ १५ मिटरको हुने सिंहले बताए । सुरुङका दुवैतिर गरी साढे २ किलोमिटर लामो एप्रोच सडक र तीनवटा पुल निर्माण हुनेछन् । तिनको लम्बाइ २ सय १० मिटर मात्र हुने उनले जानकारी दिए । सम्झौता भएको ४२ महिनामा निर्माण कार्य सम्पन्न गर्ने लक्ष्य रहेको सुरुङमार्गले भीमफेदीकुलेखानी सडक १७ किलोमिटर दूरी छोटिनेछ । हेटौंडाबाट राजधानी प्रवेश गर्ने उक्त छोटो दूरीको वैकल्पिक मार्ग ६५ किलोमिटरमा झर्नेछ ।"
२ सय ७२ को किस्ता रकम फिर्ता,"जिल्लाका २ सय ७२ भूकम्पपीडित लाभग्राहीको अनुदान रकम फिर्ता भएको छ । ४९ जनाले स्वेच्छाले रकम फिर्ता गरेको जिल्ला आयोजना कार्यान्वयन इकाइका प्रमुख रामशरण आचार्यले बताए । दोहोरो लाभ भुक्तानी लिएका १ सय ५१ र बैंकलगायतबाट दोहोरो भुक्तानी लिएका ४८ जनाले पहिलो किस्ता रकम फर्काएका हुन् । गैरसरकारी संस्था र नेपाल सरकार दुवैबाट अनुदान लिएकाको रकम फिर्ता भएको हो । दुई सय ७२ को पहिलो किस्ता र निकासा भइसकेको दुईदुई जनाको दोस्रो र तेस्रो किस्ताको रकम फिर्ता भएको छ, उनले भने, फिर्ता भएको एक करोड ४१ लाख रुपैयाँ राजस्वमा जम्मा भएको छ । स्वेच्छाले रकम फिर्ता गर्नेले अन्यत्र घर भएको कारण देखाएका छन् । केहीले सरकारी अनुदानले घर बनाउन नसक्ने भन्दै फिर्ता गरेका हुन् ।३ हजार ६ सय ९२ लाभग्राहीले अनुदान सम्झौता नै नगरेको इकाइले जनाएको छ । यस्ता लाभग्राहीले पहिलो किस्ताकै रकम लिन बाँकी छ । सबैभन्दा बढी पालुङटार नगरपालिकामा ८ सय २४, सहिद लखन गाउँपालिकाका ३ सय ३, सिरानचोकको ३ सय ४३ र बारपाक सुलिकोटको २ सय १० छन् । गोरखा नगरपालिकाका ५ सय ३१, गण्डकी गाउँपालिकाका ६ सय ९, धार्चे गाउँपालिकाका १ सय ५१, चुमनुब्रीका ३ सय ४, भीमसेन थापाका १ सय ६, अजिरकोटका १ सय २२ र आरुघाटको १ सय ८९ लाभग्राहीले अनुदान सम्झौता नगरेका हुन् । सम्झौता नगर्नेको विषयमा बुझ्न इकाइले स्थानीय तहलाई पनि भनेको थियो । गुनासोबाट सम्बोधन भएका केही लाभग्राही अनुदान सम्झौता गर्ने प्रक्रियामा हुनुहुन्छ, आचार्यले भने, तर झन्डै २५ सयदेखि ३ हजार लाभग्राही सम्पर्कमै आउनुभएन । थातथलो छाडेर अन्यत्र बस्दै आएका केही लाभग्राहीले पनि अनुदान सम्झौता नगरेको इकाइले जनाएको छ । जग्गाको स्वामित्व विवाद तथा पारिवारिक झगडा, आर्थिक अवस्था कमजोर र सरकारी अनुदान ३ लाखले घर बनाउन नसक्ने कारण देखाउँदै केही भूकम्पपीडितले घर बनाएका छैनन् । घर पुनर्निर्माण नगर्नेको नामकट्टा समयमै नगर्दा समस्या आएको आचार्यले बताए । भूकम्प गएको पाँच वर्षमा केन्द्रबिन्दु गोरखाका ५८ हजार ३ सय २३ लाभग्राहीले घर निर्माण सम्पन्न गरेका छन् । यहाँ पुनर्निर्माणतर्फ ६६ हजार ९ सय ९ लाभग्राही पहिचान भएका थिए । तीमध्ये ६४ हजार ८ सय २८ ले अनुदान सम्झौता गरी पहिलो किस्ता लगिसकेका छन् । प्रबलीकरण लाभग्राहीमा पहिचान भएका प्रायःले भने पुनर्निर्माण लाभग्राहीमै सूचीकृत हुन माग गरेका छन् ।"
त्रिशूलीमा जलयात्रा सुरु,"धादिङ (कास) कोरोना कहरले बन्द भएका पर्यटकीय गतिविधि बिस्तारै सुरु हुन थालेका छन् । लकडाउनले ठप्प त्रिशूली नदीको जलविहार गराउने कम्पनी तथा रिसोर्टले विभिन्न प्याकेज सार्वजनिक गर्दै जलविहार सुरु गरेका छन् । स्वास्थ्यसम्बन्धी मापदण्ड अपनाएर त्रिशूलीको जलयात्रालाई ६ महिनापछि सुरु गरेका छौं, कोर एडभेन्चर नेपालका चरौंदीस्थित शाखा प्रबन्धक भीष्मराज थपलियाले भने । काठमाडौंबाट यातायात, जलयात्रा, रक क्लाइम्बिङ, बार्बिक्युलगायतका लागि प्रतिव्यक्ति ३५ सयदेखि ४ हजार रुपैयाँसम्म शुल्क निर्धारण गरिएको छ । गत सोमबारदेखि आन्तरिक युवा पर्यटक त्रिशूलीमा ल्याएर जलयात्रा गराउन थालिसकिएको उनले बताए । पृथ्वी राजमार्गवरपर नदी किनारमा मात्रै जलविहार गराउने आधा दर्जन कम्पनी छन् । अरू काठमाडौंबाटै पर्यटक लिएर आउने गरेका छन् ।"
१ सय २९ कोटाका लागि ३२ हजारको आवेदन,"काठमाडौं (कास) जयनगरजनकपुर खण्डमा रेल सञ्चालनका लागि विभिन्न पदमा कर्मचारी माग गरिएपछि ठूलो संख्यामा आवेदन परेको छ । भदौ २९ मा १ सय २९ कोटाका लागि गरिएको विज्ञापनमा ३२ हजारले आवेदन दिएका छन् । आवेदन दिने समय मंगलबार सकिएको छ । कार्यालय सहयोगीदेखि अधिकृतसहित २९ पदमा विज्ञापन गरिएको नेपाल रेलवे कम्पनीका महाप्रबन्धक गुरु भट्टराईले जानकारी दिए । आवेदन दिने समय सकिएको छ, उनले भने, अब छिट्टै भर्ना प्रक्रिया टुंग्याउँछौं । सबैको नाम र कुन पदका लागि आवेदन आएको हो, सबै नाम सिस्टममा इन्ट्री गराइनेछ । शैक्षिक योग्यता, अनुभव र तालिमबारे पनि हेरिनेछ, उनले भने, कार्यविधिअनुसार नाम इन्ट्री गराइनेछ । उनका अनुसार त्यसबाट मेरिट लिस्ट निकालिनेछ । यो सबै प्रक्रिया सकेपछि अन्तर्वार्ताका लागि बोलाइनेछ, उनले भने, तर एक हप्ताभन्दा बढी इन्ट्री गर्न समय लाग्ने देखिन्छ । त्यसपछि एक हप्ताको सूचना निकालेर अन्तर्वार्ताको प्रक्रिया थालिनेछ । कर्मचारी भर्ना दसैंअघि नै सक्ने भनेर लागिपरेका छौं, उनले भने, नसकिए दसैंलगत्तै प्रक्रिया सुरु गरेर सक्नेछौं । गत फागुनमा २६ जना प्राविधिक नेपालबाटै मागिएको थियो । १५ दिनको समय दिएर सूचना निकाल्दा एक जनाको पनि आवेदन परेन । नेपालबाट प्राविधिक कर्मचारी माग्दा कसैबाट आवेदन परेन, उनले भने, त्यसैले नेपालबाट आवेदन नपरेपछि २६ जना विदेशी कर्मचारी भर्ना गर्ने सम्बन्धमा मन्त्रिपरिषद्बाट पास भइसकेको छ । त्यसैका आधारमा इन्डियन रेलवेसँग कुरा भइरहेको उनले बताए । अब सबै कर्मचारी एकैचोटि भर्ना गरेर टुंग्याउने प्रक्रियामा छौं, उनले भने, त्यस्तै निर्माण भएको रेल ट्र्याक, स्टेसन र स्टाफ भवन हस्तान्तरण पनि चाँडै हुनेछ । अहिले कोभिड१९ ले गर्दा समस्या भएको छ । कोभिडले गर्दा तत्काल रेल चलाउन सकेनौं, उनले भने, कोभिडको असर कम भएर बोर्डर खुले चलाउन सकिन्छ, उनले भने, तर बोर्डर नखुले चलाउन समस्या हुने देखिन्छ । रेल सञ्चालनका लागि भौतिक पूर्वाधार तथा यातायात मन्त्रालयबाट कर्मचारी माग भएअनुसार मन्त्रिपरिषद्बाट २ सय २६ जनाको दरबन्दी स्वीकृत भएको थियो । तर अहिले सबै कर्मचारी भर्ना गरिनेछैन ।अन्य स्टेसन पनि थपिँदै जानेछन्, भट्टराईले भने, त्यसपछि आवश्यकता अनुसार कर्मचारी पनि थप्दै लगिनेछ । बिजलपुरासम्म रेल चलाउने तयारी हुँदै छ । यो आर्थिक वर्षमा कुल ५२ किमि दूरीको बिजलपुरासम्म रेल चलाइनेछ, उनले भने ।"
मेगाले ल्यायो मेगा स्मार्ट कृषि,काठमाडौं (कास) मेगा बैंकले मेगा स्मार्ट कृषि सेवा सुरु गरेको छ । बैंकले मेगा किसान कार्ड सहितको यो सेवा थालेको हो । मेगा बैंककी प्रमुख कार्यकारी अधिकृत अनुपमा खुञ्जेलीले शुक्रबार केन्द्रीय कार्यालयमा सूर्यविनायक शाखाका किसान ग्राहकलाई पहिलो कार्ड हस्तान्तरण गर्दै उक्त सेवाको सुरुवात गरिन् । बैंकले व्यावसायिक किसानको समयानुकूल आवश्यकतालाई हेरी मेगा किसान कार्ड सुविधा ल्याएको बताएको छ ।
एनआईसीको अनलाइन कर्जा,काठमाडौं (कास) एनआईसी एसिया बैंकले अनलाइनमार्फत कर्जा आवेदन दिने प्रणालीको सुरुवात गरेको छ । लोनएप्लिकेसन डटकम एनआईसीएसिया डटकम मार्फत अनलाइन कर्जाको सुरुवात गरिएको बैंकले शुक्रबार जारी गरेको प्रेस विज्ञप्तिमा उल्लेख छ । बैंकले डिजिटल फस्ट बैंक बन्ने रणनीतिअनुसार बैंकको व्यावसायिक प्रक्रिया तथा क्रियाकलापहरूलाई डिजिटलतर्फ परिमार्जन गर्दै कर्जालाई समेत अनलाइन माध्यमबाट आवेदन दिन सकिने व्यवस्था गरेको हो । यसमा ग्राहकले लिन सक्ने कर्जाको सीमा तथा आयस्रोतअनुसार कर्जा क्षमता निर्क्योल गर्न सकिने व्यवस्था छ ।
बीओकेको ग्रिन पिन सेवा,काठमाडौं (कास) बैंक अफ काठमान्डु (बीओके) ले ग्राहकको सुविधाका लागि ग्रिन पिन सेवा सुरु गरेको छ । बैंकका कुनै पनि एटीएमबाट आफ्नो कार्डको पिन सुरक्षित तरिकाले सेट तथा रिसेट गर्न ग्रिन पिन सुविधा ल्याइएको हो । यो सुविधाले बैंकका नयाँ ग्राहकले आफ्नो कार्डको पिन कोड सेट गर्न तथा पुराना कार्डवाहक ग्राहकले आफ्नो कार्डको पिन रिसेट गर्न सक्छन् ।
सांग्रिला बैंकपे नेप सहकार्य,"काठमाडौं (कास) सांग्रिला डेभलपमेन्ट बैंक र पे नेपको (मोरु) बीच बैंकका ग्राहकलाई इन्टरनेट तथा मोबाइल बैंकिङ सुविधा प्रदान गर्नेसम्बन्धी सम्झौता भएको छ । सम्झौताअनुसार बैंकका ग्राहकले इन्टरनेट तथा मोबाइल बैंकिङद्वारा आफ्नो खातामा रहेको रकम पे नेपको (मोरु) मा लोड गरी मोबाइल टपअप, एयर टिकट खरिद, खानेपानी शुल्क तथा विद्युत् महसुल भुक्तानी र सिनेमाका टिकेट खरिद जस्ता सुविधा प्राप्त गर्न सक्छन् ।"
तुलसीपुरमा सिटिजन्सको शाखा,"काठमाडौं (कास) सिटिजन्स बैंक इन्टरनेसनलले दाङको तुलसीपुरमा नयाँ शाखा सञ्चालनमा ल्याएको छ । शाखाबाट रिटेल बैंकिङ सेवाअन्तर्गत नगद झिक्ने, रेमिट्यान्स, क्लियरिङ, एलसी, ग्यारेन्टी, टीटीलगायत सेवा प्रदान गरिने बैंकले जानकारी दिएको छ ।"
अन्तःशुल्क घटाउने निर्णय स्वागतयोग्य,काठमाडौं (कास) नेपाल न्यु इनर्जी भेहिकल एसोसिएसन (एनईभीए) ले विद्युतीय सवारीसाधनमा लगाइएको अन्तःशुल्क कर घटाउने सरकारको निर्णय स्वागतयोग्य भएको बताएको छ । विद्युतीय सवारीसाधनमा लगाइएको अन्तःशुल्क कर ८० प्रतिशतसम्म घट्ने निर्णय स्वागतयोग्य भएको एनईभीएले शुक्रबार जारी गरेको विज्ञप्तिमा उल्लेख छ ।
बज्यैको थलोमा ६ महिना,"अमृतकै भनाइमा, आजकल उनी अल्छी भएका छन् । पहिलेपहिले बिहान साढे ५ बजे उठ्थे, अहिले आँखा खुले पनि ज्यान साढे ६ बजेसम्म ओछ्यानबाट उठ्न मान्दैन । कानहरू चराचुरुङ्गीको आवाजमा लठ्ठ भइरहेका हुन्छन् । त्यसको आनन्द शब्दमा पोख्न कठिन हुन्छ । उठेपछि मुलको पानीमा जीउ पखाल्छन् । एकछिन् योगा गर्छन् । चिया पिउँछन् । अनि रियाज सुरु हुन्छ, घटीमा दुई घण्टा, बढीमा जति पनि जान सक्छ । रियाजपछि रोटी, दही र तरकारी खान्छन् । अनि कि गाउँ डुल्न निस्कन्छन्, नत्र वन र खोलातिर लाग्छन् । खेतमा काम हुँदा त्यतै लाग्नुपरिहाल्यो । खानापछि चाहिं अक्सर बस्तुभाउको स्याहारसुसारमा लाग्छन् । मुड चले गिटार बोकेर जंगल पस्छन्, आफ्नै तालमा गाएर रमाउँछन् । बेलुका खाना खान्नँ । सुत्नुअघि कोदोको रक्सी पिउँछु, हार्मोनियम बजाउँछु । अनि एक गिलास दूध पिएर घुप्लुक्क सुत्छु, उनले हाँस्दै भने, भोक लाग्यो भने दुई मुठी भुटेको मकै टोक्छु । अमृतले टेलिभिजन नहेरेको जुग भइसक्यो, रेडियो पनि सुन्दैनन्, गाउँतिर पत्रिका पुग्दैन । देशदुनियाँको खबरको स्रोत बनिदिन्छ, मोबाइल । त्यही पनि वाइफाई छैन, थ्रिजीले घरीघरी धोका दिइरहन्छ । भन्छन्, राजनीतिक समाचारचाहिं ठ्याम्मै पछ्याउँदिनँ, मान्छेको जीवनसँग जोडिएको समाचारले तान्छ, सामाजिक गतिविधि पनि नियाल्छु । लकडाउनको सुरुवातबाटै छाएका सरकारको बेइमानी र नागरिकको सास्तीका खबरले उनलाई औधि पिरोल्यो । संकटमा पनि विदेशमा बस्नेहरू घर आउन पाएनन् । भारतीय सीमामा कैयौं दिन नेपाली नागरिकले छट्पटीमा बिताउनुपर्यो । देशभित्रै भएकालेसमेत आफ्नो घर जान पाएनन् । ज्यानमा उखरमाउलो घाम, मनमा ताप र त्रास अनि रित्तो पेट हजारौं अभागी हरूले सडकमा पाइताला खियाइरहे । सरकारले न घर जान दियो, न मान्छे जहाँ छन्, त्यहाँ खानेबस्ने व्यवस्था मिलाउन सक्यो । यो नियति भोगेका मान्छेको व्यथा पढ्दा एक्लै रोएँ, थोरै आक्रोशित हुँदै भने, विदेशबाट आउन खोज्नेलाई रोक्न मिल्छ ? यहाँ ल्याएर व्यवस्थापन पो गर्ने हो । कस्तो क्रूर समय भोगियो ! लकडाउनको ५२ औं दिनमा उनी आफैं कालावाङबाट एक्लै हिँडेर पोखरा पुगे, बिरामी आमालाई भेटे र हिँडेरै कालावाङ फर्किए । राज्यले फेरि लकडाउनको धम्की छर्दै छ । गर्न पनि नदिने, खान पनि नदिने सरकारको यो रबैयाप्रति अमृतलाई झोंक चलेको छ । सुरक्षित हुनुपर्छ नै तर अब जीवन कसैले रोक्न पाउँदैन, चलिरहनुपर्छ । टन्न सम्पत्ति हुनेलाई त फरक नपर्ला तर दिउँसो पसिना बगाएर साँझबिहान हात जोर्नेको हालत के हुन्छ ? सरकारलाई त उनीहरूको वास्तै छैन, उनले आक्रोश पोखे । अमृत तिनै सर्जक हुन्, जो देशमा द्वन्द्व चलिरहँदा पनि दूरदराज पुगेर आममान्छेसँग नाता जोडिरहे, शान्तिका लागि स्वर घन्काए, जनआन्दोलनमा सक्रिय भए, मधेस आन्दोलनताका शान्तिका लागि शिक्षा अभियानअन्तर्गत मधेसमा सांगीतिक कार्यक्रम गरे, एकताका लागि सधैं अनुनयविनय गरिरहे । विद्यालय र पुस्तकालय बनाउन सयौं कन्सर्ट गरे । बझाङबाहेक ७६ जिल्ला पुगिसकेका छन् । गणतान्त्रिक व्यवस्था ल्याउन उनले आफ्नो ठाउँबाट सक्दो योगदान दिए । तर, समाजप्रति यति जिम्मेवार गायकमा अहिले घोर आक्रोश छ, असन्तुष्टि छ । परिवर्तनका लागि नाममा नयाँ वाद ल्यायौं तर नियति त्यही भयो । व्यक्ति बदललिए तर प्रवृत्ति पहिलेकै दोहोरियो, उनको आवाज चर्को हुँदै भयो, २ प्रतिशत ढोंगीहरूले बाँकी ९८ प्रतिशतमाथि शासन गरिरहेका छन् ।संगीत भनेपछि हुरुक्कै हुने यी कलासाधकलाई राजनीतिको घिनौना खेलोफड्कोबारे बोल्न लगाएर अझ दुःखी बनाउनु न्यायसंगत लागेन । त्यसपछि कुराकानी फेरि गाउँ र संगीततिरै मोडियो । उनलाई सोधियो, कन्सर्ट कतिको मिस गर्नुभयो ? उनका लागि यो प्रश्नले विशेष अर्थ राख्छ किनभने उनी युट्युबे गायक होइनन्, ट्र्याक बोकेर हिँड्ने, उस्तै परे लिप्सिङ मात्र गर्ने गायक पनि होइनन्, लाइभ ब्यान्डमा संगीतको जादू अनुभूत गराउने गायक पो हुन् । यसो भन्न सकिन्छ, उनी स्टेज पफर्मकै लागि डिजाइन गरिएका हुन् । किसान अमृत, अभियन्ता अमृत र साथीभाइमाझ चिनिएको अमृतभन्दा स्टेजको अमृत बिछट्टै बेग्लै हुन्छ । अरू बेला कम बोल्ने अन्तरमुखी अमृत स्टेज उक्लेपछि गाउँदैनन् मात्र, नाच्छन् पनि । नाच्दैनन् मात्र, दर्शकलाई सँगै नचाउँछन् पनि । यही गुणले हुनुपर्छ, नेपालमा स्टेज प्रस्तुतिमा सर्वाधिक रुचाउने ब्यान्ड सम्भवतः नेपथ्य नै हो । बाजाको ध्वनि दर्शकको आवाजमा मिसिन्छ, लाइट बल्छ, त्यसपछि जुन माहोल बन्छ, साँच्चै जादू पैदा हुन्छ, ६ महिनादेखि कन्सर्ट गर्न नपाएर तड्पिएका यी पफर्मर भन्छन्, त्यसपछि त्यो ऊर्जा, त्यो उत्साह कहाँबाट आउँछ, थाहै हुन्न । सबथोक बिर्सिएर स्टेजमै बाँच्छु । कन्सर्टको माहोल सम्झँदै गर्दा उनी रोमाञ्चित हुँदै जान्छन् । उनको बोली रोकिन्न, स्टेज चढेपछि दर्शकसँग आत्मीय सेतु बन्छ, त्यो देखिन्न तर अनुभूत हुन्छ, त्यसले मज्जा दिन्छ । अहिले त्यही सेतु सबैभन्दा धेरै सम्झिने गर्छु । सन् २००८ देखि दुई वर्षसम्म उनले कन्सर्ट गरेका थिएनन्, त्यसयताको एक दशकमा यति लामो ग्याप अहिले भएको हो । कन्सर्टजस्तै समूहगत अभ्यास छुटेको छ । यसपालि काठमाडौंमा साथीहरू भेट्दा सबैको पीडा एउटै थियो भेट नहुँदा त मन खुब आँत्तियो । भूकम्पले भत्किएको दोलखाको विद्यालय पुनर्निर्माणका लागि फागुनको आखिरमा भृकुटीमण्डपमा नेपथ्यले अन्तिम कन्सर्ट गरेको थियो । कोरोना महामारी आइलाग्दैनथ्यो त, नेपालका विभिन्न सहरसँगै अमेरिका र जापानमा यो ब्यान्डले दर्शक नचाइसकेको हुन्थ्यो । गाउँतिर भाँडा माझिरहँदा, गाईबस्तुलाई खोलेकुँडो गरिरहँदा, खनजोत गरिरहँदा कतिपय साथीभाइले उनलाई सोध्ने गर्छन् किन आफैं दुःख बेसाको, यत्रो सम्पत्ति के काम ? हो पनि, आफैंले आर्जेको मात्र होइन, पुर्ख्यौली सम्पत्ति पनि मनग्ये छ, सुखसयलको जीवन बिताउन सक्छन् तर बिताइरहेका छन् भुइँमान्छेको जिन्दगी । मुस्कुराउँदै भने, नसकेरनपुगेर होइन, मात्र अनुशासनमा बस्न चाहेको हो, आफ्नो भुइँ नछोडेको हो । काठमाडौंबाट पोखरा गइरहनुपर्छ, हतार छ भने मात्र फ्लाइट वा ट्याक्सी भाडा लिएर जान्छन् । नत्र कलंकी पुगेर सार्वजनिक बस चढ्छन् । मान्छेले चिनिहाल्छन्, कतिले माया गरेझैं गर्छन्, कसैले बिचरा भावमा हेर्छन् । कतिले असहज स्थिति बनाइदिन्छन् तर यी परिस्थितिलाई सहजताका साथ अँगाल्ने बानी परिसक्यो । मान्छेसँग सडकमा हिँडेपछि म कहाँ छु, थाहा पाइन्छ । त्यसमै रमाउँछु, सादगी जीवनशैली अँगालेका यी गायकले भने । त्यसो त सुरुसुरुमा (दुई दशकअघि) उनलाई पनि म ठूलै हुँ भन्ने भ्रम नभएको होइन । कतै जाँदा गजक्क पर्थे, ढसक्क पर्थे, मान्छेले मलाई हेरिरहनुपर्छ भन्ने ठान्थे तर ती सबैसबै अतीत भइसके । यस्तो सम्झँदा अहिले उनलाई आफैंसँग हाँसो उठ्छ । म स्टार होइन, कलाकार हुँ । स्टार पानीको फोकाजस्तै हुन्छ, फुट्छ । तर, कलाकार सधैं बाँचिरहन्छ, भावुक हुँदै उनले भने, म जीवनको उत्तरार्धसम्म गाउन चाहन्छु । दर्शकले मन पराइन्जेल दर्शकसँगै गाउँछु, मन पराउन छोडे भने एक्लै गाएर आत्मरञ्जना गर्छु । तर, गाउनचाहिँ गाइरहन्छु । एकछिन मौनता छायो । त्यसपछि उनले जीवनको मूल दर्शन सुनाए म एक दिन मर्छु भन्ने नबिर्सिनेबित्तिकै धेरै कुरामा जीवन सजिलो हुन्छ । सरलतामै सबथोक हुन्छ ।"
चार छोराछोरीसहित आमा बेपत्ता,"बाजुराको हिमाली गाउँपालिका५ स्थित कबाडीमा शुक्रबार चार छोराछोरीसहित आमा बेपत्ता भएकी छन् । रुगिन गाउँमा घर भई कबाडीमा बस्दै आएकी स्थानीय धर्म नेपालीकी श्रीमती ३० वर्षीया सत्ता नेपाली र उनकी ५ वर्षीया छोरी आरती, ४ वर्षकी सन्तोषी, २ वर्षका छोरा सम्मान र एक वर्षीया छोरी किस्मती बेपत्ता भएको जिल्ला प्रहरी कार्यालय बाजुराले जनाएको छ । आमाले छोराछोरीसहित कबाडी नदीमा हाम फालेर आत्महत्या गरेको हुन सक्ने प्रहरीले प्रारम्भिक अनुमान गरेको छ । एउटा बालकको चप्पल र लुगा कबाडी नदीको किनारमा भेटिएको खबर छ, बाजुराका प्रहरी प्रमुख डीएसपी मनजित महराले भने, सेना, प्रहरी र स्थानीय मिलेर नदी र वरपर संयुक्त रूपमा खोजी कार्य गरिरहेका छौं । कबाडी बजार कबाडी नदी र कर्णाली नदीको संगमस्थल नजिकै पर्दछ । प्रहरीले श्रीमान् धर्मलाई नियन्त्रणमा लिएको छ । प्रहरीका अनुसार शुक्रबार बिहान सत्ता नेपाली गाउँमा खलो माग्न गएकी थिइन् । उनी गाउँबाट फर्किंदा धर्मले खाना नपकाएकाले गाली गरेका थिए । दुवैबीच खटपट भएको थियो । छोराबुहारीको खटपटपछि बुहारी बच्चाहरूलाई लिएर नदीतिर लागेको देखेको सासूले बताएकी छन्, डीएसपी महराले बताए । दलित समुदायका विपन्न परिवारहरूले खेती भित्र्याएपछि घरघरबाट अन्न माग्ने चलनलाई खलो प्रथा भनिन्छ । बाजुराका सबै गाउँतिर खलो माग्ने परम्परा कायमै छ ।"
लेवान्डोस्कीका अनौठा संयोग,"पोल्यान्ड र जर्मनीबीच जस्तो अनौठो सम्बन्ध छ, त्यस्तै सम्बन्ध बायर्न र डर्टमन्डुबीच पनि छ । केही हदसम्म बायर्नका अगाडि डर्टमुन्ड छायाँमा पर्ने गर्छ । लेवान्डोस्कीलाई पनि डर्टमुन्डको नाकैमुनिबाट बायर्नले टिपिहाल्यो, अझ चोरिहाल्यो भन्दा हुन्छ । उनी बायर्न के लागे, त्यो त अब इतिहास नै भइसक्यो । बायर्नका लागि गत सिजन वास्तवमै गज्जब साबित भयो । बुन्डेस लिगा र जर्मन कप जितिहाल्यो । यतिमात्र जितेको भए, त्यसको केही अर्थ हुने थिएन । तर, बायर्नले युरोपेली च्याम्पियन्स लिग जित्यो र साबित गर्यो, आफू युरोपेली क्लब फुटबलको महाशक्ति हो भनेर । लेवान्डोस्कीले च्याम्पियन्स लिगमा १५ गोल गरे । यही प्रदर्शनमा टिकेर बायर्नले फाइनलसम्म यात्रा गरेको थियो । बुन्डेसलिगामा त उनले गरेको गोलसंख्या ३४ थियो अनि जर्मन कपमा उनले ५ गोल गरिहाले । यसपल्टको युरोपेली अवार्डमा बायर्नकै प्रभुत्व रह्यो । हान्सी फ्लिक पनि उत्कृष्ट प्रशिक्षक चुनिए । यिनै फ्लिक लेवान्डोस्कीको प्रशंसा गर्दा थाक्दैनन् । भन्छन्, अहिलेको पुस्ताका खेलाडीमध्ये लेवान्डोस्की सर्वाधिक प्रभावशाली खेलाडी हुन् । लेवान्डोस्की लाई लिएर सबैभन्दा ठूलो संयोग के भने उनको परिवारलाई पहिले नै थाहा थियो, छोरा एकदिन फुटबल खेलाडी हुनेछन् र प्रख्यात पनि हुनेछन् । यस्तोमा परिवारले के सोच्यो भने ठेट पोलिस नाम राख्यो भने बाँकी विश्वलाई बोल्न र सम्झन नै गाह्रो हुनसक्छ, त्यसैले सुरुको नाम राखे, रोबर्ट । यो त सबैको जिब्रोका लागि सजिलो नाम भयो । आखिरमा उनको आमाबुबाले जसरी उनलाई लिएर भविष्यवाणी गरे, त्यो पूर्णतः सत्य साबित भयो । त्यसो त लेवान्डोस्कीको डीएनए मै खेलकुद छ । उनका बुबा क्रिसजस्टोफ पोलिस जुडो च्याम्पियन नै थिए । उनले त्यहाँको दोस्रो डिभिजनसम्मको फुटबल खेले । उनकी आमा इवना पनि व्यावसायिक भलिबल खेलाडी थिइन् । उनी भन्थिन्, हामीलाई लेवान्डोस्की सानो छँदै लागेको थियो, उनी एकदिन नामी फुटबल खेलाडी हुनेछन् । त्यसैले हामीले उनको नाम सबैका लागि सजिलो हुने किसिमले राखेका थियौं, रोबर्ट भनेर । उनकी ठूली दिदी मिलेना पनि भलिबलकै खेलाडी थिइन् । दुःख केमा मात्रै रह्यो भने लेवान्डोस्कीका बुबाले आफ्ना छोराले माथिल्लो डिभिजनको फुटबलमा डेब्यू गरेको देख्न पाएनन् । कुरा यत्तिकैमा सकिन्न, लेवान्डोस्कीकी पत्नी अन्ना पनि खेलाडी हुन्, करातेकी । उनी खेलाडी मात्र होइनन्, राम्रै न्युट्रिसियन पनि हुन् । भनिन्छ, लेवान्डोस्कीको अहिलेसम्मको यात्रामा अन्नाको ठूलो योगदान छ । आखिरमा लेवान्डोस्की त्यसै राम्रा खेलाडी भएका होइनन्, युरोपेली वर्ष खेलाडी घोषित हुन ।"
चेन्नईको अर्को हार,कप्तान डेविड वार्नर र मनीष पाण्डे ।तस्बिर : बीसीसीआई
चेन्नईको अर्को हार,कप्तान डेविड वार्नर र मनीष पाण्डे ।तस्बिर : बीसीसीआई
प्रदेश खेलकुद परिषद् गठनको बाटो खुल्यो,"फिक्सिङ, अनियमितता र डोपिङमा कारबाही व्यवस्थाविधेयकमा खेलाडीले प्रतिकन्धित औषधी सेवन (डोपिङ), अनियमितता र खेलमा मिलेमतो गर्न नहुने र अरू कसैले पनि गर्न लगाउन नहुने उल्लेख छ । गरेमा कारबाहीको व्यवस्था छ । डोपिङमा संलग्न खेलाडीलाई औषधीको मात्रा र प्रकृतिअनुसार पहिलोपटक खेल प्रतियोगितामा भाग लिन नपाउने र १० हजारसम्म जरिवाना व्यवस्था गरिएको छ । दोस्रो पटक डोपिङ गर्ने र गराउनलाई १० देखि ५० हजार रुपैयाँसम्म जरिवाना तोकिएको छ । खेलमा फिक्सिङ वा अनियमितता गरेको पुष्टि भएमा लेनदेन गरिएको रकम जफत र ३ वर्षको कैद र ५० हजार रुपैयाँ जरिवाना गराइने विधेयकमा छ । अनियमितता गर्ने निर्णायक र खेलाडीलाई १ देखि ३ वर्षसम्म निलम्बन गरिने, खेलमा विभेद मच्चाए ३० हजारदेखि एक लाख रुपैयाँसम्म जरिवाना र झुठा विवरण पेस गर्ने खेल संघको दर्ता खारेज गर्ने व्यवस्था गरिएको छ । यस्ता कसुरको मुद्दा जिल्ला अदालत र पुनरावलोकन उच्च अदालतले गर्नेछन् ।जिल्लामा खेलकुद विकास समिति प्रदेश सरकारले गठन गर्न सक्नेछ । प्रदेश ओलम्पिक कमिटी, एन्टी डोपिङ एजेन्सीको कल्पना गरेको विधेयकमा खेलकुद पूर्वाधार निर्माण मन्त्रालय आफैंले वा परिषद्मार्फत गर्नसक्ने व्यवस्था छ । यसैगरी खेलाडी, पूर्व खेलाडी, प्रशिक्षक, निर्णायक तथा कर्मचारीहरूको सामाजिक सुरक्षा, बिमा, आकस्मिक उद्धार, उपचार एवं पुनर्स्थापनाका लागि परिषद्मा कल्याणकारी कोषको व्यवस्था गरिएको छ ।संविधानको धारा ५१ को खण्ड (अ) को उपखण्ड (१३) मा स्वस्थ, सक्षम र अनुशासित नागरिक तयार गर्न खेलकुद तथा खेलाडीमा योजनाबद्ध लगानी गर्ने र खेलकुदलाई राष्ट्रिय एकता सुदृढ गर्ने एवं अन्तराष्ट्रिय क्षेत्रमा राष्ट्रिय सम्मान अभिवृद्धि गर्ने माध्यमका रूपमा बिकास गर्ने नीति उल्लेख छ । संविधानको अनुसूचीमा उल्लेखित संघ, प्रदेश र स्थानीय तहको एकल तथा साझा अधिकार सूचीको कार्य विस्तृतीकरणमा प्रदेशले खेलकुद सम्बन्धी प्रादेशिक नीति कानुन मापदण्ड, कार्यान्वयन र नियमन गर्नसक्ने तथा राष्ट्रिय खेलकुद विकास ऐन २०७७ को दफा २४ (२) मा प्रदेश सरकारले प्रदेशस्तरमा खेलकुदको बिकास विस्तार र प्रवर्द्धन गरी खेलकुदको सञ्चालन तथा व्यवस्थापन गर्नका लागि प्रदेश कानुनमा व्यवस्था भएबमोजिम खेलकुद सम्बन्धी संरचना निर्माण गर्नसक्ने प्रावधान छ । यिनै प्रावधानअनुसार प्रदेशमा खेलकुदको विकास र प्रवर्द्धन गर्ने सम्बन्धमा कानुन व्यवस्थापन गर्न र संविधानको मर्म तथा अन्तराष्ट्रिय प्रतिवद्धता पूरा गर्न समेत प्रदेशको क्षेत्राधिकारभित्र लागू हुनेगरी विधेयक पारित गरिएको प्रदेशको सामाजिक विकासमन्त्री नरदेवी पुनमगरले बताइन् ।"
महेन्द्रनगरमा कबड्डी प्रशिक्षण केन्द्र,"कबड्डी भन्ने बितिक्कै कञ्चनपुरको नाम जोडिएर आउँछ । राष्ट्रिय तथा अन्तर्राष्ट्रिय स्तरका खेलाडी उत्पादनका लागि कञ्चनपुर अग्रपंक्तिमा छ । महिला र पुरुष दुवै टोलीमा कञ्चनपुरका खेलाडी प्रायः हुन्छन् । यी खेलाडीहरू खुला चौर र धुले माटोमै खेलेर उत्पादन भएका हुन् ।अब भने यहाँका कबड्डी खेलाडीले अन्तर्राष्ट्रिय स्तरको व्यवस्थित हलमा प्रशिक्षण लिन पाउने भएका छन् । महेन्द्रनगरस्थित कभर्डहल परिसरमा नेपालकै व्यवस्थित कबड्डी प्रशिक्षण केन्द्र निर्माण भएपछि खुला चौरमै अभ्यास गर्नॅपर्ने बाध्यता हटेको हो ।कबड्डी खेलाडीका लागि अभ्यास गर्न अब निकै सहज हुनेछ, कबड्डीका प्रशिक्षक विष्णुदत्त भट्टले भने, हामीले त खुला चौरमा नांगो खुट्टामै खेल्यौं, अबका खेलाडीले त्यो समस्या बेहोर्नॅपर्ने छैन । उनका अनुसार अहिले पनि केही खेलाडीहरू अभ्यासका लागि आइरहेका छन् । कोरोना जोखिमका कारण सीमित खेलाडीलाई मात्रै अभ्यासका लागि प्रवेश दिएको उनले बताए ।अहिले पनि कबड्डीको राष्ट्रिय टोलीमा कञ्चनपुरका खेलाडीको वर्चस्व छ । महिला र पुरुष दुवै टोलीमा यहाँ उत्पादित खेलाडीले प्रदर्शन गरिरहेका छन् । कबड्डीमा कञ्चनपुर जहिल्यै अग्रस्थानमा छ, कबड्डीको मुख्य प्रशिक्षकबाट हालै अवकाश पाएका तारासिंह भाटले भने, वर्षौंदेखिको यो प्रदर्शन कायम छ । उनका अनुसार हालसम्म सबैभन्दा बढी कञ्चनपुरबाट ३६ खेलाडीले नेपाली टोलीबाट अन्तर्राष्ट्रिय प्रतियोगिता खेलेका छन् ।जिल्ला कबड्डी संघले १ करोड बढीको लागतमा आवाससहितको व्यवस्थित कबड्डी प्रशिक्षण केन्द्र निर्माण गरेको हो । केन्द्रको यसै साता समुद्घाटन गरिएको छ । प्रशिक्षण केन्द्र खेलाडीका लागि आवास, बैठक कक्ष र कार्यालयसहितको निर्माण भएको हो । सुदूरपश्चिम प्रदेश सरकारको ९१ लाख, जिल्ला खेलकुद विकास समितिको ७ लाख र जिल्ला कबड्डी संघबाट २ लाख रकम प्रशिक्षण केन्द्र निर्माणमा लगानी भएको हो ।अहिले कबड्डीको स्तर धेरै अगाडि बढिसकेको छ, नेपालमै पनि धुलोबाट म्याटमा पुगेको छ, कबड्डीका पूर्व अर्न्तराष्ट्रिय खेलाडीसमेत रहेका जिल्ला कबड्डी संघ कञ्चनपुरका अध्यक्ष महेश चन्दले भने, अब हाम्रा खेलाडीले नांगो खुट्टामा धुलो माटोमै खेल्नुपर्ने दिनको अन्त्य भएको छ । प्रशिक्षण केन्द्रमा अन्तर्राष्ट्रिय स्तरको प्रतियोगितासमेत गर्न सकिने व्यवस्थासहितको सुविधा छ । खेलाडीका लागि आवासका लागिसमेत छुट्टै कोठाहरू निर्माण गरिएको छ ।प्रशिक्षण केन्द्रमा म्याट र अन्य सजावटको काम बाँकी छ । अहिले छैटौं राष्ट्रिय खेलकुद प्रतियोगिताका बेला आएको म्याटमै अभ्यास भइरहेको प्रशिक्षक भट्टले बताए । उनका अनुसार प्रशिक्षणका लागि दुई वटा म्याट आवश्यक छ । यसका लागि पनि ठूलो रकम आवश्यक पर्दछ ।"
