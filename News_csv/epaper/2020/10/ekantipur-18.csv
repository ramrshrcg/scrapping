शीर्षक,विवरण
सुन तस्करी भएको भयै,"तस्करी निरन्तर सुन तस्करी रोकथाम तथा नियन्त्रण हुनुपर्ने माग सधैं उठ्ने गर्छ । तस्करबीच सेटिङ भत्किएका बेला प्रहरीले सुन बरामद पनि गर्दै आएको छ । तर प्रहरी प्रवक्ता कुवेर कडायत प्रहरी सक्रियताकै कारण पछिल्ला सात वर्षमा करिब ६ सय केजी सुन बरामद गरिएको बताउँछन् । बरामद सुन अहिलेको बजार मूल्यअनुसार सवा ४ अर्बभन्दा बढीको हो । आतंकवाद, सुन, लागूऔषध तस्करी जस्ता अपराध कुनै एक व्यक्ति वा एक देशभित्र मात्रै सीमित नहुने भएकाले कतिपय मुख्य अभियुक्त कानुनी दायरामा नआएका हुन सक्छन्, प्रवक्ता कडायतले कान्तिपुरसँग भने, तर देशभित्र भएका अपराधी कारबाहीको दायरामा आएका छन् । सुन तस्करी वा अन्य कुनै पनि अपराध नियन्त्रणमा प्रहरी सक्रियताका साथ लागिपरेको छ । तस्करीमा प्रत्यक्ष संलग्न व्यक्ति भने एकाध घटनाबाहेक पक्राउ परेका छैनन् । भरिया मात्रै समातिने गरेका छन् । शनिबार मात्रै प्रहरीले वीरगन्जबाट २३ केजी सुन बरामद गरेको छ । यसअघि काठमाडौंको सुन्धाराबाट प्रहरीकै सामुन्नेबाट भारतीय सुन तस्कर सञ्जय पटेल फरार भएका थिए । २०७६ मंसिर १२ गते हङकङबाट आएका दुई चिनियाँ नागरिक चेन होङयाङ र चेन क्विनहाङ ८ केजी सुनसहित विमानस्थलबाट पक्राउ परे । चीनको फुजियान प्रान्तका उनीहरू भरिया मात्रै भएको खुल्यो । २०७६ साउन १९ गते हङकङबाटै आएका चिनियाँ नागरिक ली निङसिङ ४ केजी सुनसहित विमानस्थलबाटै पक्राउ परेका थिए । त्यसअघि साउन पहिलो साता गोरखाको धार्चे गाउँपालिका३, खोर्लाबेंसीनजिकै ओडारमा १६ केजी सुन फेला पर्यो । बरामद सुन गोरखाकै तिब्बती सीमा चुमनुब्री गाउँपालिकाको छेकम्पारस्थित ङुइला नाकाबाट आएको पत्ता लाग्यो । प्रहरीले २०७५ चैत २० गते विमानस्थलबाटै थाइल्यान्डबाट आएका पाँच भारतीयलाई ६ केजी सुनसहित पक्राउ गरेको थियो । ०७४ असोज ४ गते रसुवागढीकेरुङबाट भित्रिएको ८८ केजी सुन क्षेत्रपाटीबाट बरामद भयो ।"
यसरी जोगिऔं दसैंमा संक्रमणबाट,"दसैं मनाउन घर जाँदा काठमाडौं उपत्यकामा स्वाभाविक जनसंख्या घट्ने भएकाले संक्रमणको विस्तारमा केही कमी हुन सक्ने सम्भावना भए पनि पुनः तिहारपछि संक्रमणको दोस्रो लहर आउने विज्ञहरूको विश्लेषण छ । हाल उपत्यका र प्रदेश १ बाहेक अरू प्रदेशमा कोरोना संक्रमण भयावह रूपमा देखिएको छैन । दसैंतिहारपछि उपत्यका फर्किनेहरूको लर्को लाग्ने समय राजधानीमा जाडो सुरु भइसक्छ । हाल युरोपेली मुलुकमा जाडो सुरु हुनासाथ कोभिड संक्रमणको नयाँ उचाइ (पिक) देखिएको छ । तिहारपछि देखिने कोभिड संक्रमणको पिक जाडोसम्म जान्छ, डा दासले भने ।शुक्रराज ट्रोपिकल तथा सरुवा रोग अस्पताल टेकुका प्रमुख कन्सल्टेन्ट डा अनुप बाँस्तोलाले दसैंतिहारपछि कोभिडको अर्को तरंग उपत्यकामा आउन सक्ने जनाउँदै सावधानी अपनाउनुपर्ने बताए । जाडोमा भाइरस बढी सक्रिय हुन्छ, यसैले सबैलाई जहाँ हुनुहुन्छ त्यहीं सुरक्षित रहेर दसैं मनाउन भनेका छौं तर उपत्यका छोड्नेहरू दिनहुँ बढ्दै छन्, उनले भने । वरिष्ठ जनस्वास्थ्यविद् डा शरद वन्तले यस पटक सकेसम्म दसैंतिहारमा यात्रा नगर्न आग्रह गरे । यस पटकको दसैं भौतिक रूपमा भन्दा पनि भावनात्मक रूपमा मनाऔं, सम्झौता गरौं, स्थिति जटिल छ । पोहोरजस्तै सबै कुरा नखोजौं । जहाँ छौं त्यहीं दसैं मनाऔं, उनले भने । जाडोमा उपत्यकामा झ्यालढोका थुनेर एउटै कोठामा बस्नेसुत्ने आदि गर्दा संक्रमणको विस्तारमा झन् सघाउने विज्ञहरूले बताएका छन् । चाडपर्वमा धेरै व्यक्ति एउटै कोठामा कोचिएर घण्टौंसम्म तास खेल्ने, धूमपान र मदिरा सेवनले संक्रमण बढ्ने डा दासले बताए । दसैंतिहार सुरक्षासाथ मनाउनुस्, मन्दिर नजाँदा नै जोगिइन्छ, समूहमा गर्ने काम नगरौं, उनले भने । उनले टीका थाप्ने क्रममा हुने निकट सम्पर्क र अधिकतम बसाइले संक्रमणको जोखिम झन् बढाउने र टीका थाप्ने क्रममा बूढापाका, दीर्घ रोगीहरूमा संक्रमणको बढी जोखिम देखिने जनाए ।बूढापाकाबाट टीका थाप्न सकेसम्म भर्चुअल माध्यम उपयोग गर्ने वा विकल्प नभए दुवै जनाले मास्क लगाएर हात सेनिटाइज गरेर टीका थापेर तुरुन्त निस्किनुपर्ने डा बाँस्तोलाको सुझाव छ । जति बढी समय भेटघाट, सम्पर्क त्यति बढी संक्रमणको जोखिम हुने भएकाले टीका थाप्नै परे खुला ठाउँमा तुरुन्त लगाएर हिँड्नुपर्छ, उनले भने । दसैंतिहार मनाउन उपत्यका बाहिर जानेहरूलाई स्थानीय निकायले दुई सातासम्म क्वारेन्टाइन बस्नुपर्ने र त्यसपछि मात्र समाजमा घुलमिल गर्न दिने नियम कायम गर्नुपर्ने विज्ञहरूको भनाइ छ । यसले गर्दा उपत्यकाको संक्रमणको तरंग मुलुकको अन्य भागमा सल्कन कम हुनेछ ।दुई साता क्वारेन्टाइन बस्न नचाहनेहरूले एक साता क्वारेन्टाइनमा बसेपछि पीसीआर गराउँदा रिपोर्ट नेगेटिभ देखिए मात्र समाजमा घुलमिल गर्न दिनुपर्ने डादास बताउँछन् । राजधानीबाहिर जानेहरूलाई अनिवार्य क्वारेन्टाइनसम्बन्धी बाध्यताले अनावश्यक यात्रामा कमी आउन सक्ने सम्भावना रहन्छ । चाडपर्वको समय र चिसोमा संक्रमण बढ्ने खतरा भएकाले आगामी ३ देखि ४ महिना नेपालीहरूले थप स्वास्थ्य सजगता अपनाउनुपर्ने विज्ञहरूको सुझाव छ ।"
कर्णाली विवादको निष्कर्ष अध्यक्षद्वयले सुनाउने,"(सुर्खेत)  प्रधानमन्त्री केपी शर्मा ओलीले अविश्वासको प्रस्ताव आएपछि प्रमुख सचेतक हटाउनेलगायतका कदम सच्याउन कर्णालीका मुख्यमन्त्री महेन्द्रबहादुर शाहीलाई भनेका छन् । कर्णालीका नेताहरूसँग शनिबार भएको संवादमा उनले मुख्यमन्त्री तथा पार्टी संसदीय दलका नेताले प्रमुख सचेतकलाई कानुनी आधारमा जिम्मेवारीबाट हटाउन सक्ने भए पनि राजनीतिक हिसाबले नमिल्ने बताए । पहिलो त पार्टीर् एकीकरणको प्रक्रियामा चलिरहेका बेला अविश्वासको प्रस्ताव नल्याउनुपर्थ्यो, ओलीको भनाइ उद्धृत गर्दै छलफलमा सहभागी एक नेताले भने, आइहालेपछि नआत्तिनुपर्थ्यो । तपाईंले जे गर्नुभयो त्यो गर्न नहुने काम हो, आफ्नो निर्णय सच्याउनुस् । प्रधानमन्त्री ओलीले संघीय सरकारसँग छलफल र समन्वय नगरी प्रदेश सरकारले मन्त्रीहरू हेरफेर गर्न नसक्ने बताएका छन् । प्रदेश सरकारले मन्त्रीहरू बनाउँदा प्रधानमन्त्रीसँग सोध्ने संस्कार हुन्छ, उनले भनेका थिए, तपार्इंहरूले जसरी मन्त्रिपरिषद् पुनर्गठन र भागबन्डा गर्ने निर्णय गर्नुभएको छ, त्यो गलत हो । मुख्यमन्त्री शाहीविरुद्ध अविश्वासको प्रस्ताव दर्ता भएपछि केन्द्रबाट अध्यक्ष पुष्पकमल दाहाल र वरिष्ठ नेता माधव नेपालले केन्द्रीय सदस्य नीरज आचार्यलाई विवाद मिलाउन सुर्खेत पठाएका थिए । उनकै रोहबरमा मन्त्रालयहरू भागबन्डा गर्ने सहमति भएसँगै नेपाल पक्षीय ७ सांसद अविश्वासको प्रस्तावबाट पछि हटेका थिए । प्रधानमन्त्रीसँगको छलफलमा सहभागी नेकपा कर्णालीका सहइन्चार्ज यामलाल कँडेलले आफूहरूले अविश्वासको प्रस्ताव दर्ता गर्नेबित्तिकै मुख्यमन्त्री शाहीले सरोकारवालासँग छलफल चलाउनुपर्नेमा हायर एन्ड फायर को नीति लिएर गलत गरेको बताएका थिए । सरकारको काम हेरेरै हामीले पहिले पनि अविश्वासको प्रस्ताव दर्ता गर्न तयारी गरेका थियौं, अहिले दर्ता गरियो, प्रस्तावलाई प्रभावित गर्न जे गरियो त्यो अनैतिक हो, विषय टेबल भइसकेपछि हस्ताक्षरकर्तालाई प्रभावित गर्न साधन र स्रोत दुरुपयोग गरेर कर्णालीमा काम गरियो भनेर मैले कुरा राखें, उनले कान्तिपुरसित भने । बैठकमा मुख्यमन्त्री शाहीले आफ्नै पार्टीका नेताहरूले पटकपटक अवरोध गरेर आफूलाई कामै गर्न नदिएको गुनासो गरेका थिए । भ्रष्टाचार नियन्त्रण र पारदर्शितामा कर्णाली सरकारले तुलनात्मक रूपमा राम्रो काम गरेको छ, अझै राम्रो गरौं भन्ने मेरो कोसिस हो, उनले भनेका थिए, उहाँहरूले पटकपटक अवरोध गरेर काम गर्न दिनुभएन । जो मुख्यमन्त्री भए पनि यसरी त कसरी अघि बढ्न सकिन्छ र ? उनले बृहत् बैठक राखेर सरकार, नेता र दलको बारेमा गम्भीर समीक्षा गर्न पनि प्रस्ताव गरेका छन् । आन्तरिक विवाद बोकेर गत बुधबार र बिहीबार काठमाडौं आइपुगेका कर्णाली प्रदेशका नेकपा नेताहरूले पार्टी अध्यक्ष ओलीसँग शनिबार भेटेका हुन् । अर्का अध्यक्ष दाहालसँग भने उनीहरूले बिहीबार र शुक्रबार छुट्टाछुट्टै छलफल गरेका थिए । शनिबारको संयुक्त छलफलमा ओलीले दाहाललाई बोलाए पनि उनले दुवै पक्षको कुरा सुनिसकेकाले सहभागी नहुने जवाफ दिएका थिए । बालुवाटारबाट तपाईं पनि आउनुस् भनेर अध्यक्षलाई फोन आएको थियो, तपाईंले छलफल गर्नुस्, आवश्यक परे सँगै बसौंला भनेर उहाँ जानु भएन । स्थायी कमिटी बैठकको निर्णय कार्यान्वयनका सन्दर्भमा मंगलबारसम्म छलफल गरेका अध्यक्षद्वय बुधबार मन्त्रिपरिषद् पुनर्गठन भएपछि संवादमा छैनन् । दाहालको अनुपस्थितिलाई लिएर पनि प्रधानमन्त्री ओलीले बैठकमा असन्तुष्टि जनाएका थिए । प्रचण्डजीलाई पनि बोलाएको थिएँ, उहाँ आउनुभएन, उनले बैठकमा भने, एउटै पार्टीमा फरकफरक छलफल चलाएर फरक पार्टीको अभ्यास गरेजस्तो देखियो । उनले छिट्टै दुवै अध्यक्षसहित बसेर समाधान खोज्ने भन्दै कर्णालीका नेताहरूलाई काठमाडौंमै बस्न आग्रह गरेका छन् । तर शनिबार अबेरसम्म दुई अध्यक्षसहितको बैठक कहिले बस्छ भन्ने यकिन भइसकेको छैन । सांसद कँडेलको नेतृत्वमा १८ जना सांसदले गत आइतबार मुख्यमन्त्रीसमेत रहेका संसदीय दलका नेता शाहीविरुद्ध संसदीय दलमा अविश्वासको प्रस्ताव दर्ता गरेपछि उत्पन्न विवाद निरूपण गर्न पार्टीले दुवै पक्षलाई काठमाडौं बोलाएको थियो । बिहीबारका लागि बोलाइए पनि ओलीले तेस्रो दिन मात्र भेटको समय दिएका हुन् । उनले शनिबार ११ बजे बालुवाटार बोलाएका थिए । छलफल भने करिब १२ बजे सुरु भएर झन्डै ३ घण्टा चलेको त्यहाँ सहभागी प्रदेश कमिटी सचिव मायाप्रसाद शर्माले जानकारी दिए । उनका अनुसार दुवै पक्षले कर्णालीमा उत्पन्न समस्याको जडबारे आआफ्नोतर्फबाट ब्रिफिङ गरेका थिए । अध्यक्षले अविश्वासको प्रस्ताव प्रक्रिया सुरु हुनुको कारण खोतल्ने प्रयास गर्नुभयो, दुवै पक्षले आआफ्नो तर्क राखे, उनले भने, त्यसपछि उहाँले दुवै अध्यक्ष बसेर एउटा निष्कर्ष निकाल्ने र त्यसलाई मान्नुपर्ने बताउनुभयो ।शर्माका अनुसार अर्का अध्यक्ष दाहालले झैं ओलीले पनि अविश्वासको प्रस्तावलाई असान्दर्भिक र अव्यावहारिक भएको आशय व्यक्त गरेका थिए । कसको के कति कमजोरी रह्यो भन्नेबारे समीक्षा त हुने नै भयो, तर अविश्वासको प्रस्तावलाई दुवै अध्यक्ष र वरिष्ठ नेताले जायज मान्नुभएन, राष्ट्रिय सभाका सदस्यसमेत रहेका सचिव शर्माले भने, पार्टी एकता, कम्युनिस्ट आन्दोलन र आगामी निर्वाचनको सन्दर्भले उक्त कदम ठीक होइन भन्ने नेताहरूको धारणा रह्यो । भेटमा सहभागी अर्का एक नेताका अनुसार अध्यक्ष ओलीले अविश्वासको प्रस्तावमा सबैथरी सांसदको सहभागिता भएकाले पार्टी एकताबारे धेरै चिन्ता लिन नहुने पनि बताएका थिए । उनले उक्त कदम चालेबापत कसैलाई कारबाही नगरिने र दुई अध्यक्ष बसेर समस्याको समाधान खोजिने बताएका थिए । शनिबारको भेटमा कर्णाली प्रदेश अध्यक्ष गोरखबहादुर बोगटी, प्रदेश सहइन्चार्ज तथा आर्थिक मामिलामन्त्री प्रकाश ज्वाला, सांसदद्वय चन्द्रबहादुर शाही र गुलाबजंग शाह सहभागी पनि थिए । बैठकमा बोलाइएको भए पनि प्रदेश इन्चार्ज जनार्दन शर्मा बालुवाटार गएनन् । प्रदेशका नेताहरू शुक्रबार दुवै अध्यक्षसँग संयुक्त भेटवार्ता गर्ने भन्दै पार्टी मुख्यालय धुम्बाराही गएका थिए । तर ओलीको समय नमिल्दा संयुक्त भेट हुन सकेन । मंगलबार दुवै अध्यक्षले कर्णालीका नेतालाई काठमाडौं बोलाउने निर्णय गरेका हुन् । सचिव शर्माले सम्भवतः आइतबारदेखि अध्यक्षद्वयले कर्णालीको समस्याबारे छलफल थाल्ने बताए । वरिष्ठ नेता नेपालसँग समेत छलफल गरी निष्कर्ष निकालिने सम्भावना रहेको उनले उल्लेख गरे । अर्का अध्यक्ष दाहालसँग मुख्यमन्त्री शाही र ज्वालाको टोलीले बिहीबार बिहान र कँडेलको टोलीले शुक्रबार बिहान खुमलटारस्थित निवासमा भेटेको थियो । बिहीबारको भेटमा वरिष्ठ नेता नेपाल र पार्टीका प्रदेश इन्चार्ज शर्मासमेत सहभागी थिए । दुवै अध्यक्षले आफूहरू बसेर निष्कर्ष सुनाउने भनेपछि संसदीय दलमा पेस भएको अविश्वासको प्रस्ताव अब करिब निष्क्रिय हुने भएको छ । हुन त यसअघि नै दाहालनेपाल समूहका सांसदले मौखिक रूपमा समर्थन फिर्ता लिएपछि उक्त प्रस्ताव संकटमा परिसकेको थियो ।"
"'जहाँ हुनुहुन्छ, त्यहीं दसैं मनाऔं","(तिलोत्तमा)  पुर्ख्यौली घर दैलेख भएका ३२ वर्षीय युवक एक दशकदेखि बुटवलमै रोजगारीमा छन् । वर्षभरि यहाँ काममै व्यस्त रहने उनी दसैंका बेला घर जान्थे । यसपालि कोरोना महामारीका कारण घर जानेनजाने दोधारमै थिए । शुक्रबार स्वाब परीक्षण गर्दा कोरोना संक्रमण पुष्टि भएपछि उनको घर जाने योजना रोकिएको छ । एक निजी कम्पनीमा कार्यरत उनको दसैं अवधि अब बुटवलको एन्फा एकेडेमीको आइसोलेसन सेन्टरमा बित्ने भएको छ । ज्यान रहे अर्को साल मनाउँला, उनले भने, चाडबाडका बेला एक्लै बस्नुपर्दा खल्लो भने लागेको छ । उनका एक छोरा र एक छोरी छन् । उनीहरू बाबा कहिले आउनुहुन्छ भनेर सोधिरहन्छन् । उनले त्यसको जवाफ दिन नसकेको दुःखेसो गरे । उनको परिवार सात महिनाअघि दैलेखबाट बसाइँ सरेर बाँकेको कोहलपुर आएको हो । आमाबुबा दैलेखमा रहेकाले यसपालि दसैंमा सपरिवार उतै जाने इच्छा थियो, उनले भने, आफैंलाई कोरोना लागिहाल्यो, हिँड्न पाइएन ।दसैंसित उनका धेरै अनुभूति गाँसिएका छन् । यो चाड आउनेबित्तिकै फरक अनुभव हुने गरेको उनले बताए । पहिले चारैतिर फैलिएका आफन्त जमघट हुन्थ्यौं, उनले भने, यसपालि घरमा फोन गरेर जमघट नगर्नु भनेको छु । कोरोनाले कसरी, कहाँबाट आक्रमण गर्यो भन्ने थाहै नपाएका उनले दसैंमा स्वास्थ्य मापदण्ड पालना गर्न र सतर्कता अपनाउन अनुरोध गरे । दूरी कायम गर्ने र मास्क प्रयोग गर्नुपर्ने रहेछ, उनले भने, हेलचेक्र्याइँ गर्न नहुने रहेछ । जहाँ बस्नुभएको छ, त्यहीँ बसेर चाड मनाउँदा राम्रो । बुटवल१३ की ५० वर्षीया महिला अहिले बुटवलस्थित कोरोना विशेष अस्पतालको आइसोलेसनमा छिन् । घरबाहिर हिँड्दै हिँड्थिनँ, दशा लागेछ, उनले भनिन्, जमरा राख्ने दिन घरको मूली म अस्पतालमा छु । मूल घर भएकाले दाजुभाइ, छोराछोरी गरी २८ जनाका लागि जमरा राख्ने गरिन्थ्यो । दसैंमा सबै जना उनका घरमा जम्मा हुने गर्छन् । यसपालि घर सुनसान छ । सबैले कोरोनाबाट बच्न सतर्कता अपनाएका छन् । शरीर काँप्ने, खानामा रुचि नै नहुने समस्या छ, उनले भनिन्, छिटो निको हुन पाए हुन्थ्यो भन्ने ध्यान मात्र छ । विगतका दसैंमा घर आएका सबैलाई टीका लगाइदिएपछि आफू र श्रीमान् आफ्नो माइतीतर्फका आफन्तकहाँ जाने, टीका लगाउने गरेको उनले सुनाइन् । म नै अभिभावक हुँ, उनले भनिन्, म नै बिरामी परेपछि अरूले के गर्लान् ? दसैंमा आफ्नै घरमा सबै जना जम्मा भएर रमाइलो गरी टीका लगाउने गरेको सम्झनाले मन दुःखी बनाएको उनले बताइन् । धन्न आईसीयूमा बस्न परेको छैन, उनले भनिन्, भीडभाड नगर्नुहोला । कोरोनाबाट बचियो भने अर्को साल रमाइलो गर्न सकिन्छ । कोरोना अस्पतालमा बिहीबार साँझ भर्ना भएका सिद्धार्थनगर१ का ३८ वर्षीय पुरुषलाई कोरोनाबाहेक कलेजोमा पनि समस्या छ । कोरोना पुष्टि हुनुअघि ५ दिनसम्म बुटवलको एक निजी अस्पतालमा कलेजोको उपचार गराएका थिए । आफू संक्रमित हुनुमा निजी अस्पताल कारण हो कि भन्ने उनलाई लागेको छ । वर्षभरिमा सबैभन्दा रमाइलो लाग्ने दसैं सुरु भए पनि मनमा रोगले थप जटिल परिस्थिति सिर्जना गर्छ कि भन्ने चिन्ताले सताइरहेको उनले बताए । कोरोना सामान्य नभएको बताउँदै उनले सबैलाई घरमै बसेर परिवारसित दसैं मनाउन आग्रह गरे । बिरामी नहुने कुरामा ध्यान दिनुस्, उनले भने, साथीभाइसित डुल्ने, भीडमा जाने नगर्नुहोला ।लुम्बिनी प्रदेशभर शनिबार दिउँसोसम्म ३ हजार ६ सय ४ संक्रमित आइसोलेसनमा उपचाररत छन् । तीमध्ये केही बिरामी निको भएर दसैंमा घर जान सक्नेछन्, केहीको उपचार जारी हुनेछ । प्रदेशका आइसोलेसन अस्पतालकेन्द्रमा १ हजार ४ सय ३९ संक्रमित छन् भने होम आइसोलेसनमा २ हजार १ सय ६५ जना रहेका छन् । महामारीको समयमा आफू स्वस्थ रहनु ठूलो विषय मान्नुपर्ने कोरोना विशेष अस्पतालका फोकल पर्सन डा सुदर्शन थापाले बताए । घर गएका बिरामीले समेत एक साता आराम गरेर परिवारसित छुट्टै बस्नुपर्ने उनको सुझाव छ । एकै पटक चिल्लोचाप्लो र मसलाजन्य परिकारमा जोड गरिहाल्न हुँदैन, उनले भने, नेगेटिभ नतिजा आए पनि शरीर कमजोर हुन्छ, खानपानमै ख्याल गरी बिस्तारै तंग्रिनुपर्छ ।"
कांग्रेसमा महाधिवेशन मितिको किचलो,"(काठमाडौं)  पार्टीको आन्तरिक विवादका साथै कोरोना महामारीले तयारीका काम प्रभावित बन्दै गएपछि कांग्रेस महाधिवेशन तोकिएकै मितिमा नहुने सम्भावना बढेको छ । कांग्रेसले गत पुस ११ गते ल्याएको तालिकामा चौधौं महाधिवेशन फागुन ७१० मा गर्ने भनिएको थियो । त्यहीअनुसार काम भएको भए यतिबेला क्रियाशील सदस्यताको लफडा सकिएर स्थानीय तहमा अधिवेशन गर्ने तयारी हुन्थ्यो । उक्त तालिकामा स्थानीय तहमा अधिवेशन मंसिर ९ मा सुरु भई पुस १५ गते सकिने कार्यक्रम थियो । पार्टीभित्र बढ्दै गएको ध्रुवीकरणका कारण महाधिवेशनको तयारीमा पहिलेदेखि नै ढिलाइ हुँदै आएको थियो । कोरोना महामारी सुरु भएर सरकारले लकडाउन गरेपछि त पार्टीका सबै काम ठप्प भए । लकडाउन खुलेपछि असार २२ मा बसेको केन्द्रीय कार्यसमिति बैठकले तोकिएकै समयमा महाधिवेशन नहुने निष्कर्ष निकाल्यो । पुस ११ गतेको कार्यतालिका संशोधन भयो । जसमा केन्द्रको महाधिवेशनको तालिका यथावत् राखियो भने स्थानीय तहका अधिवेशन सारियो । पहिलो तालिका ल्याउँदा नै पार्टीभित्र चरम विवाद थियो । संस्थापनइतर पक्षले केन्द्रीय कार्यसमितिको बैठक बहिष्कार गरेको थियो । महाधिवेशनको सुनिश्चिततालगायत समग्र मुद्दा नमिलाई बैठकमा नजाने इतर पक्षको अडान थियो । सभापति शेरबहादुर देउवाले इतर पक्षको उपस्थितिबिनै बहुमतबाट महाधिवेशनको तालिका ल्याएका थिए । त्यसपछि उनलाई झनै अप्ठ्यारो पर्यो । पार्टीको महाधिवेशनको तालिका बहुमतबाट निर्णय गराएर इतिहासमै रेकर्ड राखेको आरोप उनीमाथि लाग्यो । विवादकै बीच असार २२ मा स्थानीय तहका अधिवेशनको मिति सारिएको थियो । दोस्रो पटक अधिवेशन सार्दा भने इतर पक्ष बैठकमा सहभागी थियो । पुस ६ गते गाउँ, नगर र वडा अधिवेशन सुरु गरी माघ ६ गते प्रदेश अधिवेशन सम्पन्न गर्ने दोस्रो पटक ल्याइएको तालिकामा उल्लेख छ । त्यसअघि पार्टीको स्थानीय तहको संरचना समायोजन र क्रियाशील सदस्यताको वितरण तथा नवीकरण सम्पन्न गर्नुपर्छ । संविधान जारी भएलगत्तैबाट गर्नुपर्ने पुराना संरचना समायोजनसमेत महाधिवेशनकै मुखमा गर्दा ढिलाइ भयो । १० महिनासम्ममा पनि समयोजनकै काम सकिएन । सप्तरी, सिरहा, सिन्धुपालन्चोक र बारामा समायोजन बाँकी छ । समायोजन सकिएका जिल्लाले पुराना सदस्यता नवीकरण लगभग सकेका छन् । नयाँलाई सदस्यता दिन बाँकी छ । देशभरमा पुराना सदस्य ४ लाख ७० हजार छन् । यस पटक त्यति नै संख्यामा नयाँलाई सदस्यता दिने पार्टीको निर्णय छ । संशोधित तालिकाअनुसार क्रियाशील सदस्यता वितरण र नवीकरण साउन मसान्तमा सक्नुपर्ने थियो । भदौ मसान्तभित्र सदस्यताको सूची केन्द्रमा पठाउने तालिका थियो । केन्द्रमा सूची आइसकेपछि पनि सदस्यतासम्बन्धी विवादले समय लिन्छ । उजुरी र विवादलाई सुल्झाउन केन्द्रमा विवाद समाधान समिति बनाउनुपर्ने व्यवस्था छ । अहिले त्यस्तो समितिसमेत गठन भएको छैन । तेह्रौं महाधिवेशनताका केन्द्रीय सदस्य नरहरि आचार्यको नेतृत्वमा समिति गठन भएको थियो । उक्त समितिलाई विवाद मिलाउन आठ महिना लागेको थियो । त्यति समयमा पनि पूरै विवाद मिलाउन नसक्दा करिब एक दर्जन जिल्लामा नयाँ सदस्यताको मताधिकार रोकिएको थियो । जिल्लाबाट क्रियाशील सदस्यतामाथि उजुरी गर्ने समय असोज मसान्तसम्म तोकिएको थियो । कात्तिक मसान्तसम्ममा पुनरावेदन गर्ने र समितिले सम्पूर्ण विवादको टुंगो मंसिर २५ भित्र लगाउनुपर्ने समय तोकिएको थियो । तर असोज सकिन लाग्दासम्म क्रियाशील सदस्यताको वितरण र नवीकरण सकिएको छैन । क्रियाशील सदस्यतासम्बन्धी तालिका प्रभावित भइसकेको छ । एकातिर कोरोना महामारी बढ्दो छ, अर्कोतर्फ चाडबाडले छोइसकेको छ । ठूलो समस्या पार्टीभित्रै कलह छ । सभापति देउवा निकट केन्द्रीय सदस्य एनपी सावद महाधिवेशन ६ महिना सार्नुको विकल्प नभएको बताउँछन् । मंसिरसम्म त चाडबाड नै छ । स्थानीय तहका अधिवेशन सकेर फागुनभित्रै महाधिवेशन गर्न अब असम्भव छ, उनले भने, अब समय सार्ने प्रक्रियामा प्रवेश गर्नुपर्छ ।महाधिवेशनको तालिका सार्ने विषयमै छलफल गर्न असोज १९ गते बोलाइएको केन्द्रीय कार्यसमितिको बैठक पटकपटक सर्दै अनिश्चित बनेको छ । पार्टीका एक पदाधिकारीका अनुसार अब दसैंअघि बैठक बस्ने अवस्था छैन । कोरोना महामारी कहिले नियन्त्रणमा आउँछ भन्ने टुंगो छैन तर पार्टीको नेतृत्व वैकल्पिक बाटो अपनाएर भए पनि महाधिवेशन तयारीका लागि अघि बढ्न नखोजेको आरोप इतरपक्षीय नेताहरूको छ । केन्द्रीय कार्यसमितिको बैठक बस्नुअघि आफूहरूले उठाएका विषयलाई सम्बोधन गर्नुपर्ने माग वरिष्ठ नेता रामचन्द्र पौडेल पक्षले उठाउँदै आएको छ । केन्द्रीय सदस्य चन्द्र भण्डारीले केन्द्रीय कार्यसमितिमा दर्ता गराएको ज्ञापनपत्रलाई सम्बोधन गरेर महाधिवेशनको निष्पक्षतामाथि उठेको आशंका नेतृत्वले हटाउनुपर्ने बताए । विवादका यस्ता काम टुंग्याउन भौतिक रूपमै बैठक बस्नु नपर्ने तर्क उनको छ । नेतृत्व विधान र प्रक्रियाअनुसार अघि बढ्दा धेरै कुरा हल हुन्छ । चुनौतीसँग सामना गर्न नसक्ने हो भने यत्रो इतिहास बोकेको संस्थालाई होल्डमा राख्न पाइन्न, उनले भने । अर्का सदस्य प्रदीप पौडेलले नेतृत्वले समयमै महाधिवेशन गराउने तत्परता नै नदेखाएको आरोप लगाए । उनका अनुसार संवैधानिक संकट देखाएर हतारमा महाधिवेशन गर्दा धेरै गडबड गर्न पाइन्छ कि भन्ने ध्येय नेतृत्वमा छ । अब तोकिएकै मितिमा महाधिवेशन नहुने देखियो । महाधिवेशनको सुनिश्चितासहित नेतृत्वले प्रस्ट्याउन आवश्यक छ । भौतिक रूपमा उपस्थित हुन समस्या परे भर्चुअल बैठकबाट समेत छलफल गर्न सकिन्छ । त्यसका लागि पनि तयार देखिएन, उनले भने । फागुनमा महाधिवेशन हुन नसके संविधानले दिएको अन्तिम मौका ६ महिना हो । भदौसम्ममा महाधिवेशन गर्न नसके पार्टी नै संवैधानिक संकटमा पर्छ । जानीजानी त्यस्तो अवस्थामा पार्टीलाई पुर्याउन खोजेको आरोप पौडेलको छ । भण्डारी महाधिवेशनको तिथि नै सार्न नहुने बताउँछन् । प्रभावित भएको क्रियाशील सदस्यतासम्बन्धीे तालिका मात्रै मिलाए हुने उनको भनाइ छ । अहिले नै भदौमा महाधिवेशन सार्दा त्यतिबेला पनि गर्न नसक्ने खतरा रहन्छ, काम गर्दै जानुपर्छ, जुन बेला जति समय अपुग हुन्छ, त्यतिबेलै सानुपर्छ, उनले भने, अहिल्यै महाधिवेशन सार्ने हतारो गर्नु हुन्न ।कोरोना संक्रमण बढ्दै गए महाधिवेशनका लागि वैकल्पिक उपायबारे समेत अहिल्यै छलफल गर्न आवश्यक भएको भण्डारी र पौडेलको भनाइ छ । उनीहरूका अनुसार मतदान क्षेत्र विस्तार गरेर कम मानिसको उपस्थित गराउन सकिने, गाउँ र वडा तहको भेलामार्फत सदस्यता वितरण गर्नुपर्ने व्यवस्थालाई निलम्बन गरेर कार्यसमितिमा सीमित राख्न सकिने जस्ता विकल्प छन् । वरिष्ठ नेता पौडेलले त केही दिनअघि पुरानै प्रतिनिधिबाट महाधिवेशन गराउन सकिने विकल्प अघि सारेका थिए । लोकतान्त्रिक मूल्य र मान्यतालाई असर नपुग्ने गरी विधानका व्यवस्थालाई निलम्बन गरेर पनि अघि बढ्न सकिन्छ, सावदले भने, भदौमा पनि महाधिवेशन गराउन नसकिने अवस्था आयो भने अरू विकल्प सोच्न सकिन्छ ।"
संसद् समावेदन पहल धकेलियो,"काठमाडौं (कास) पार्टी बैठकको अनिश्चिततासँगै समावेदनमार्फत संसद् बोलाउने कांग्रेसको एजेन्डा पछि धकेलिएको छ । कोभिड१९ संक्रमण रोकथाम र नियन्त्रणमा सरकारको गैरजिम्मेवार कदम र भ्रष्टाचारविरुद्ध छलफल गर्न भन्दै कांग्रेस सभापति शेरबहादुर देउवाले संसद् बैठक बोलाउने एजेन्डा पार्टी बैठकमा राख्ने तय गरेका थिए । असोज १९ गते बोलाइएको बैठकमै निर्णय गराएर प्रक्रिया अघि बढाउने योजनामा देउवा थिए । यस विषयमा पार्टीभित्र मतान्तरसमेत थिएन । प्रतिपक्षको प्रभावकारिता नभएको भन्दै चौतर्फी आलोचना भइरहेका बेला संसद् बैठक बोलाउने कांग्रेसको अग्रसरताको अर्को विपक्षी दल जनता समाजवादीले पनि स्वागत गरेको थियो । पार्टीकै सात केन्द्रीय सदस्यलाई कोरोना पोजिटिभ देखिएपछि १९ गतेको बैठक बस्न सकेन । दोस्रोपटक असोज २५ गतेलाई बैठक सारियो तर पार्टीका पूर्वकोषाध्यक्षको निधनका कारण तत्काल बैठक स्थगित भयो । पछिल्लोपटक कोरोना संक्रमणको बढ्दो प्रभाव र पार्टीभित्रकै आन्तरिक किचलोका कारण बैठक अनिश्चित बनेको छ । कांग्रेस सहमहामन्त्री प्रकाशरण महतका अनुसार समावेदनको प्रक्रिया दसैंपछि हुने भए पनि निर्णय अगाडि नै गर्न खोजिएको बताए । असोज १९ गते बैठक राखेर निर्णय गराउने कुरा भएको हो, बैठक बस्न नसकेपछि लम्बिएको छ, उनले भने, संसद् बैठक बोलाउने र सामाजिक दूरी कायम गरी दसैंपछि विरोधका कार्यक्रम पनि सुरु गर्ने योजनामा कांग्रेस छ ।पार्टीद्वारा गठित सहमहामन्त्री महत नेतृत्वको कोभिड१९ अनुगमन समितिको शुक्रबार प्रतिवेदन बुझ्दै देउवाले महामारीका बेला सरकार असंवेदनशील बनेको बताएका थिए । सरकार जनताको दुःखमा बेखबर छ, महामारी फैलिरहेको छ तर सरकारलाई चिन्ता छैन, संवेदनशील छैन, भेन्टिलेटर, आइसोलेसन, औषधि अभाव छ, स्वास्थ्य सामग्री खरिदमा भ्रष्टाचार भएको छ, देउवाको भनाइ थियो, अब कांग्रेसले विशेष संसद् बोलाएर यस विषयमा छलफल गराउनुपर्छ । सभापति देउवालाई बुझाइएको समितिको प्रतिवेदनमा पनि सरकार महामारी नियन्त्रणमा संवेदनशील नभएको, जनस्वास्थ्यप्रति गैरजिम्मेवार, अहंकारी भएको जनाएको छ । सरकारले आमजनताको पीडा कम गर्ने प्रयत्न नगरेको मात्रै होइन, गैरजिम्मेवार, भ्रष्ट र अधिनायकवादी चरित्र प्रदर्शन गरेर परिस्थतिलाई थप जोखिमपूर्ण र भयावह बनाएको छ । समितिले जनताको जीवन र जीविकोपार्जन दुवैलाई सघाउन सरकार पूर्णतः असक्षम भएको ठहरसमेत गरेको छ । विपक्षी, विज्ञ र आमनागरिकको सुझावसमेत नमानेर सरकार गैरजिम्मेवार र अनुत्तरदायी बन्न थालेपछि विरोधमा जानुपर्ने परिस्थिति आएको छ, महतले भने, स्वास्थ्य सुरक्षाका सबै मापदण्ड पालना गरेर दसैंलगत्तै विरोधका कार्यक्रम लिएर सडकमा पनि जान्छौं ।"
रोजगारी सिर्जना बजेटमा मात्रै ?,"कोभिड१९ को महाव्याधिका कारण वैदेशिक रोजगारीमा आउनेजाने चक्र पूरै प्रभावित भएको छ । विदेशबाट मुलुक फर्किने क्रम जारी रहे पनि भारतबाहेक अन्यत्र जाने क्रम ठप्पै छ । यता मुलुकभित्र पनि अनौपचारिक क्षेत्रमा कार्यरत ठूलो संख्यामा श्रमिकमजदुर बेरोजगार भएका छन् । नयाँ रोजगारीका ढोकाहरू नखुलेका मात्र होइनन्, भएकै क्षेत्र पनि संकुचित छन् । परिणामस्वरूप देशमा बेरोजगारहरूको चाप बढ्दो छ । तैपनि सरकारले रोजगारीका लागि नयाँ सिर्जनशील योजना अघि सार्नु त परको कुरा, घोषणा गरिएकै कार्यक्रम सञ्चालन गर्ने हतारोसमेत देखाएको छैन । यही कारण, विदेशमा सीप सिकेर फर्किएकाहरू पनि त्यसै बेरोजगार बस्नुपरिरहेको छ ।अहिलेसम्म भारतबाट करिब सात लाख र अरू ३२ देशबाट १ लाखभन्दा बढी नागरिक स्वदेश फर्केको विवरण सार्वजनिक भएको छ । यी कामदारलाई आन्तरिक श्रम बजारमा पुनःस्थापना गर्ने ठोस कार्यक्रम सरकारसित रहेको देखिँदैन । सरकारी आडभरोसा नपाउँदा भारतबाट आएका कति त फेरि उतै फर्किरहेका छन् । आफूसित भएको रकम सकिएर गाउँघरमा ऋणपान गरेको पैसाले पनि जीविका चलाउनै मुस्किल भएपछि गहिरिँदो कोरोना संकटकै बीचमा पनि उनीहरू फेरि भारतिन बाध्य भएका हुन् । तर, जो तेस्रो देशबाट घर आएका छन्, न उनीहरू उतै फर्किन सक्ने अवस्था छ, न त स्वदेशमै गरिखाने मेलो छ । विदेशबाट बचाएर ल्याएको रकम दैनिक जीविका चलाउन खर्चिरहेका उनीहरू सधैं कामविहीन भैरहँदा बिस्तारै संकट उत्पन्न हुन सक्ने देखिन्छ ।यतिबेला रोजगारीका कार्यक्रम सञ्चालन गरिहाल्न सरकारले किन तदारुकता देखाउनुपर्छ भने, महाव्याधि तत्काल अन्त्य हुने छाँट छैन । सन् २०२२ पछि मात्रै विश्व श्रमबजार सामान्य बन्न सक्ने विश्व स्वास्थ्य संगठनको अनुमान छ । तसर्थ, प्रमुख गन्तव्य मुलुकको अवस्था सामान्य भएपछि अहिले आएका नेपाली फेरि उतै गइहाल्छन् भनेर सरकार त्यत्तिकै बस्नु हुँदैन । उनीहरूलाई स्वदेशकै श्रमबजारमा प्रवेश गराउने पहल थाल्नुपर्छ । सरकारको ध्यान आफ्ना नागरिकहरूलाई बिदेसिनका लागि खुट्टा उचाल्न बाध्य तुल्याउनेभन्दा पनि उनीहरूलाई यहीँ देशभित्रै अड्याउनेतिर केन्द्रित हुनुपर्छ ।खासगरी विदेशबाट फर्किएकाहरूको हकमा सरकारले उनीहरूले उता सिकेको सीप यता कसरी प्रयोग गर्न सकिन्छ भन्नेबारे सोच्नुपर्छ । त्यसका लागि मुलुकमा श्रमयोग्य जनशक्ति चाहे ती दक्ष या अर्धदक्ष हुन् या अदक्ष, सबैको वैयक्तिक विवरण एकीकृत स्वरूपमा सरकारसित हुनुपर्छ । वडावडा संरचना भएको स्थानीय सरकारमार्फत सरकारले यसबारे देशभरको एकीकृत तथ्यांक बनाउन सक्छ । यस्तो भएमा निजी क्षेत्रलाई रोजगारीका अवसरअनुसार श्रमिक खोज्न सजिलो हुन्छ । जसरी हुन्छ, आफ्ना नागरिकको क्षमता र दक्षतालाई उत्पादनसित जोड्ने पहल राज्यले लिनुपर्छ । यसका लागि सरकारले निजी क्षेत्रलाई पनि प्रोत्साहन गर्नुपर्छ ।मुलुकमा बर्सेनि पाँच लाख श्रमशक्ति थपिन्छन् । वैदेशिक रोजगारीमा जाने क्रम रोकिएको र उताबाट फर्कने क्रम जारी रहेकाले यसको भार आन्तरिक बजारमा बढेको छ । कोरोना भाइरसको महामारी विश्वव्यापी रूपमा फैलिन थालेकै बखत यसले श्रम बजारमा ठूलो प्रभाव पर्ने आकलन गर्न थालिएको थियो । नेपाल सरकारले पनि चालु वर्षको बजेट ल्याउँदा रोजगारी सिर्जनालाई एउटा प्रमुख उद्देश्य मानेको थियो । ७ लाख ३४ हजार थप रोजगारी सिर्जना गर्ने प्रबन्ध बजेटमा गरिएको थियो । तर, सहरबजारमा दिनहुँ भोकाहरूको भीड बढेकोदेखि मुलुकको दक्षिणी सीमाहरूमा भारत फर्किनेको ताँती लागेको तस्बिरसहितका समाचार दिनहुँ आइरहँदा पनि सरकार बजेटसमेत छुट्याइसकिएका तिनै योजनाहरू कार्यान्वयन गर्न पनि अग्रसर भएको देखिँदैन ।उदाहरणका लागि, प्रधानमन्त्री बेरोजगार कार्यक्रमबाट २ लाखलाई रोजगारी दिने भनिएकोमा हालसम्म मुस्किलले २ सय जना मात्रै यसमा समेटिएका छन् । यस्तै, गरिबी निवारण कोषद्वारा ६४ जिल्लामा सञ्चालित कार्यक्रमबाट कृषि, लघु र साना उद्योगमा १ लाख ५० हजार, गरिबका लागि लघु उद्यमबाट १ लाख २७ हजार, साना किसान विकास र लघुवित्त कर्जाबाट ४० हजार, वन पैदावार क्षेत्रमा ३० हजार र युवा स्वरोजगार कोषबाट थप १२ हजार, श्रम सूचना बैंकबाट ५० हजार जनालाई रोजगारी दिने भनिए पनि यिनको कार्यान्वयन पक्ष शून्यप्रायः छ । कोरोना भाइरसको फैलावट सरकारलाई एउटा बहाना बनेको छ । तर मुलुकका सबै क्षेत्रमा संक्रमण दर उच्च छैन । तसर्थ, सरकारले जहाँजहाँ जुनजुन रूपमा सम्भव हुन्छ, त्यसैअनुसार घोषित कार्यक्रम कार्यान्वयन गर्न थाल्नुपर्छ । र, यी कार्यक्रमहरू कनिका छरे सरि बजेट सक्ने हिसाबले भन्दा पनि उत्पादन र पुँजीवृद्धिसित जोड्ने र नागरिकहरूलाई रोजगारीको दिगो आधार सिर्जना हुने गरी सञ्चालन गरिनुपर्छ । बजेट कार्यान्वयनमा आएको तीन महिना बितिसक्दा र लक्षित वर्गको संकट गहिरिँदै जाँदा यसबारे तीनै तहका सरकार गम्भीर हुनुपर्छ ।"
महामारीमा दसैं भत्ता कि अक्सिजन !,"सांसद र तिनका पीएको पद ५ वर्षका लागि मात्र हो । हाम्रोमा जीवनभरिका लागि पुग्ने गरी पैसा कमाउने बेला यही हो भन्ने मौकाको रूपमा यस्ता पदलाई लिइन्छ । केहीअघि लुट्न सके लुट कान्छा गीतले गायक पशुपति प्रसादलाई चर्चित बनाइदियो । उनले यही चरित्रलाई सरल तरिकाले गीतमा भनेका थिए । कोराना महामारीको बेला उनको यो गीत झन् बढी सान्दर्भिक भइरहेछ । सरकारले संविधानले दिएको मौलिक अधिकारहरूलाई पनि कुण्ठित पार्ने प्रयास गर्यो । आर्थिक अभाव देखाउँदै कोरोना संक्रमितको उपचार गर्न नसकिने जानकारी सरकारले हालै दियो । सरकारी अस्पतालमा पीसीआर टेस्ट पनि निःशुल्क उपलब्ध नराउनेजस्तो कुरा छ । तर, सांसद र तिनका पीएलाई निसंकोच यावत् सुविधालाई यथावत् राख्दै दसैं भत्ता दिने तयारी छ । सांसदप्रति जनताको निकै भरोसा हुने गर्छ । परेको बेला साथसहयोग गर्छन् भन्ने आशा जनताले गरेका हुन्छन् । कैयौं अस्पतालमा बजेट अभावका कारण अक्सिजन र आइसोलेसन बेडको व्यवस्था हुन सकेको छैन । न त स्वाथ्यकर्मीलाई तलब नै दिन सकिएको छ । तर सरकारसँग दसैं भत्ता बाढ्ने पैसा भने छ । अहिले अक्सिजनको नपाएर मतदाताको मृत्यु भइरहेको छ । यदि सांसदहरूमा इमान भए उक्त रकम सरकारी ढुकुटीमा फिर्ता गरिदिनुपर्छ । सांसदको यस्तो व्यवहारले समाजमा नकारात्मक सन्देश जान्छ र उनीहरूप्रतिको विश्वास पनि गुम्छ । अनि यस्ता जनप्रतिनिधिबाट के अपेक्षा राख्ने ? भविष्यमा पनि उनीहरूलाई विश्वास गर्न सकिन्न । सरकार कम्तीमा यो महामारीमा त यस्तो काम नगर । आमनागरिक महामारीका कारण एक थाल भात खान टुँडिखेलमा लाइन बस्नुपरिरहेको छ । सरकार के तिम्रो आँखा खोल्न जनता सडकमै ओर्लिनुपर्ने हो ? रामकृष्ण बराल, जोरपाटी५, काठमाडौंसरकारी ढुकुटीबाट दसैं भत्ता खुवाउने तयारी हुँदै छ भन्ने हल्ला बाहिरिएको छ । कोरोना महामारीले जनताको जीवन कष्टकर बनाइरहेछ । काठामाडौंलगायत देशका अन्य सहरमा संक्रमण डरलाग्दो तरिकाले बढिरहेको छ । मृत्युहरूको संख्या उकालो लागिरहेको छ । अस्पतालमा अक्सिजनको कमी छ । कोरोनाको उपचारका लागि जनताले निकै पैसा खर्च गर्नुपरिरहेको छ । सरकारले अहिले परीक्षणका लागि समेत पैसा उठाउने तयारी गर्दैछ । निम्न आए भएका कमजोर नागरिकले कसरी यो महामारीलाई पार लाउने ? संक्रमितहरू अस्पताल जान सक्ने स्थिति छैन । एक त बेडको अभाव त्यसमाथि मंहगो उपचार खर्च । यस्तो परिस्थतिमा पनि जनाताको सेवा गर्छु भन्नेहरूले कसरी दसैं भत्ता थाप्न सक्छन् ? सरकारी ढुकुटीको दोहनमा यसरी लिप्त भएपछि जनताले उनीहरूबाट के आश गर्ने ? अन्य देशमा कसरी राज्य सञ्चालनको खर्च जोगाउने र जनताको स्वास्थ्य उपचारमा खर्चे गर्ने भन्ने योजना नेताहरूले प्रस्तुत गर्छन् । हाम्रो भने उल्टो कसरी यो महामारीको मौका छोपेर राज्यलाई लुट्न सकिन्छ भनेर लागिपर्छन् । सांसदले तलब खाँदा जनताले केही बोलेका थिएनन् । यस्तो बेला दसैं भत्ता हसुर्न लागेपछि बाध्य भएर बोल्नुपरेको छ । जनताको कर महामारीमा मस्ती गर्नका लागि हुँदै होइन । त्यो भत्ता बाँड्ने पैसाले बोरु अक्सिजन किने धेरै जनको जीवनरक्षा हुने थियो । सांसदहरूले दसैं भत्ता लिन्नौं भनेको सुन्न चाहन्छु । मधु भट्टराई, नक्साल, काठमाडौं"
शैक्षिक गतिविधिको समीक्षा भएन,"गत शैक्षिक सत्रको मूल्यांकन कार्य लथालिंग त भएकै छ, चालु शैक्षिक सत्रका छ महिना पनि कोरोना महामारीका कारण उपलब्धिविहीन भएका छन् । यस अवधिमा शिक्षा क्षेत्रमा काम गरिए तर अनुगमन नहुँदा उपलब्धिको लेखाजोखा हुन सकेको छैन । निजी विद्यालयहरूले टुक्रे रूपमा सञ्चालन गरेका अनलाइन कक्षाहरूको अनलाइन परीक्षा अहिले केही ठाउँमा भइरहेको छ । कुनैकुनै ठाउँमा भौतिक उपस्थितिसहितको कक्षा सञ्चालन पनि गरिएका छन् । सामुदायिक विद्यालयको पठनपाठनका लागि पाठ्यक्रम विकास केन्द्रको पहलमा ४५ दिने पाठ्यसामग्री तयार गरियो र रेडियो तथा टेलिभिजनहरूले पनि नियमित शैक्षिक कार्यक्रम पस्किरहेका छन् । यति हुँदाहुँदै लाभान्वित हुने पक्ष अर्थात् विद्यार्थीले त्यसबाट कति प्राप्त गरे ? गरे कि गरेनन् ? त्यसको लेखाजोखा गर्ने जिम्मेवारी दिइएको छैन । जबकि शिक्षा क्षेत्रको बजेट निरन्तर खर्च भइरहेको छ र संलग्न जनशक्तिले पनि नियमित पारिश्रमिक पाइरहेकै छन् ।शैक्षिक सत्रलाई निरन्तरता दिन हालसम्म सबैखाले औपचारिकअनौपचारिक माध्यमबाट भएका कक्षाहरूलाई शिक्षा विभागले मान्यता दिने निर्णय गरेको भए तापनि सबै ठाउँमा एकरूपता छैन । दुर्गम क्षेत्रमा शैक्षिक क्रियाकलाप भएका छैनन् । सुगम र पहुँच भएको क्षेत्रका बालबालिकामा शैक्षिक उपलब्धि कम र मोबाइल (अनलाइन) को लत बढी लागेको भेट्टिन्छ । यसलाई कम गर्न अर्कै कक्षा र परामर्श सेवाको आवश्यकता पर्ने पक्का भएको छ । यति हुँदाहुँदै पनि शैक्षिक सत्र बचाउन सबैलाई एकैनासको कक्षोन्नति दिने हो भने, पहुँच नभएका क्षेत्रका बालबालिकालाई यस वर्षको सिकाइ पूरा नगरेको कारण अर्को शैक्षिक सत्रमा उपल्लो कक्षाको सिकाइ उपलब्धि पूरा गर्न गाह्रो पर्नेछ । यसले विद्यार्थीको कक्षा दोहोर्याउने र विद्यालय छोड्ने दरमा वृद्धि हुने भएकाले बालबालिका संकटमा छन् । सरकारले बेलैमा योजना बनाई यो समस्याको निराकरणतर्फ सचेत हुनु जरुरी छ । महेन्द्रसिंह बम, टीकापुर१, कैलाली"
ओली सरकारको असफलताको जग,"(१०) अल्पज्ञान र अहंकारको फ्युजनप्याट्रोनक्लाइन्टको सत्तासम्बन्ध कायम गरेपछि शासकहरूले आफूलाई निर्धक्कसँग बलियो ठान्छन् । ओलीले पनि ठाने । कोही भोकानांगा रहनेछैनन्, शिक्षास्वास्थ्यमाथि पहुँचबाट कोही वञ्चित हुनेछैनन्, चुच्चे रेल र प्रशान्त महासागरको पानीजहाज छिनभरमै मुलुक भित्रिने जस्ता डंका प्रधानमन्त्री स्वयंले पिटे, मानौं उनले निर्देश गर्नासाथ जादुमय विकास हुन्छ । यस्ता काम कल्पना गर्दैमा पूरा हुँदैनथे । नयाँ प्रस्ताव ल्याउनुअघि विगतमा मुलुकमा सञ्चालित विकासे परियोजनाहरू किन समयमा पूरा हुन सकेनन्, डिजाइनिङ र प्लानिङमा त्रुटि भएर कि दक्ष श्रमिक शक्तिको अभाव भएर या संस्थागत कार्ययोजना र परिचालनमा कमजोरी भएर वा प्रोजेक्ट सञ्चालनका लागि आवश्यक लगानी अभाव भएर अथवा प्राथमिकतामा पार्नै गल्ती भएर कि आवश्यक जनसहभागिता नजुटेर या सबै कमीकमजोरीलाई एउटै डालोमा हाली समष्टिमा जाँचपरख गर्न नसकेर भन्ने प्रश्नको जवाफ खोज्ने कष्ट गरिएन । संस्थागत समस्या, सामाजिक सम्बन्ध, संरचनात्मक कठिनाइ, बाह्य लगानी र सहयोगको अवस्था केही हेरिएन । ओलीले एकपछि अर्को निर्देशन भट्याइरहे । असफलताको चाङ बढ्दै गयो ।यी सबै कारणको समष्टिगत एकतामा सरकार फेल भयो । यही नेतृत्व, यस्तै कार्यशैली, यही सोच र यस्तै काम कारबाहीले निरन्तरता पाइरहने हो भने सरकार मात्र होइन, राज्य प्रणाली नै फेल भएको हेर्न धेरै दिन कुर्नुपर्नेछैन ।"
सुधार संघर्षका हदम्याद,"केही वर्षयता सार्वजनिक स्वास्थ्य क्षेत्रका केही पक्षको सुधारका निम्ति डाक्टर गोविन्द केसीको अनशनसंघर्ष चर्चित हुँदै आएको छ । पटकपटक सरकारसँग सम्झौता हुँदै फेरि अनशन गर्ने क्रम निरन्तर छ । तत्काल समाधान भएजस्तो देखिए पनि यस समस्याको नाभि कारण अन्त्य नभएकाले यो सिलसिला कहिलेसम्म जारी रहने हो, अहिले कसैले भन्न सक्दैन । केसीको अनशनको समर्थनमा देशभरिका केही हजार शिक्षितहरू आन्दोलित हुने गरेका छन् । आम जनताले सहानुभूति प्रकट गर्ने गरेका छन् । सरकारसमर्थित कतिपय व्यक्तिले उनका सन्दर्भमा गर्ने गरेका एकाध नकारात्मक टिप्पणी घर नजमाउँदै हावामा निस्तेज हुन्छन् । सबैले बुझेकै कुरा हो, अनशन र निश्चित मागसँगै केसीबाट संघर्ष सुरु हुन्छ र जुस पिएर अनशन तोडेसँगै संघर्ष समाप्त हुन्छ । त्योसँगै समर्थनमा उठेका सबै आवाज शान्त हुन्छन्, न ती आवाजहरूको कुनै संगठन बनाइन्छ न त भविष्य यात्राको कुनै ठोस वैचारिक दिशा तय हुन्छ । समुद्रमा अचानक उठेको ज्वार एक्कासि माथि पुग्छ तर समुद्रको बहावको न त्यसले दिशा परिवर्तन गर्छ, न त त्यो ज्वार निरन्तर नै उभिइरहन्छ । जसरी उठेर माथि गएको थियो, त्यसरी नै फेरि विशाल समुद्रमा झरेर गायब हुन्छ । केही समयका लागि भने समुद्रमा त्यस ज्वारले एउटा संक्षिप्त खैलाबैलामय नौलो दृश्य उत्पन्न गर्छ । केसीका संघर्षहरू समुद्रमा उठ्ने यस्तै ज्वारभाटाको निरन्तर आयाम प्रतीत हुन थालेका छन् । कतिपय पूर्वाग्रही तत्त्वहरूले केसीको युवाकालीन राजनीतिक पृष्ठभूमिलाई लतारेर उनको आजको सरोकारका विषयप्रतिको निष्ठामा प्रश्न उठाउने प्रयत्न नगरेका पनि होइनन्, तर ती प्रश्नले गतिलो आकार ग्रहण गर्नै सकेनन् । त्यस्तो सम्भव यसकारण भएन कि, आम समाजले हेर्ने त वर्तमानको निरन्तरतालाई हो, आजकै सरोकारका मुद्दाहरूलाई हो ।हालका एकाध वर्षबीच सतहमा यस प्रकारका सुधार संघर्षहरू अरू पनि देखा परेका छन् । तीमध्येको एउटा थियो निर्मला पन्तको हत्या एवं बलात्कारविरोधी संघर्ष । त्यस संघर्षमा देशका सबैजसो ठूला सहरमा मूलतः शिक्षित महिलाहरूको एउटा हिस्सा लगातार सडकमा आयो । त्यसमा जोडिएर एक जमात पुरुषहरू पनि सडकमा उत्रिए । महिला मुक्तिका निम्ति भनी गठित महिला संगठनहरूको लामो समयदेखिको लज्जाजनक अकर्मण्यता र मौनतालाई दरकिनार गर्दै उर्लिएको त्यो सुधार संघर्ष यसरी सामसुम भयो, मानौं उकालोमा चढिरहेको ट्याक्टरमा डिजेल सकिँदा स्टार्ट बन्द भएको हो । शृंखलाबद्ध बलात्कारका वारदातमा कमी आएको पनि होइन, निर्मला पन्तकै सन्दर्भमा न्यायपूर्ण बैठान भएको पनि छैन । तर त्यो संघर्षशील उडान हरायो, बेपत्ताजस्तै भयो । कहिलेकाहीँ उठेका न्यायपूर्ण संघर्षहरू राज्यले गर्ने क्रूर दमनका कारण सेलाउन पुग्छन् । कतिपय बेला त्यसका नेताहरू खरिदबिक्रीमा लम्पसार पर्दा पनि यस्तो दुर्गतिको परिवेश बन्छ । यस सन्दर्भमा भने त्यस्तो केही भएको पनि हैन । संघर्षकर्ताहरू र संघर्षका संयोजनकर्ताहरू सहरमै छन् तर संघर्ष भने गायब भयो । यहीबीच एकपटक तहल्का नै मच्चाएको गुठी विधेयकविरोधी संघर्षको हविगत पनि करिबकरिब त्यस्तै भएको देखिन्छ । ल्याउन लागिएको गुठी विधेयक त त्यस संघर्षले रोक्यो तर गुठी विधेयक कस्तो हुनुपर्छ भन्ने विषय जस्ताको तस्तै अलपत्र पर्यो । पहिलेको गुठी ऐन नै सही मानिएको अवस्था हुन्थ्यो भने त नयाँ विधेयकलाई रोक्नु नै त्यस संघर्षको गन्तव्य हुन्थ्यो तर पहिलेको ऐनप्रतिकै आक्रोशको जगमा समेत संघर्ष जन्मिन पुगेको सर्वविदितै छ । पुरानो ऐनले पनि ठीक गरेको छैन भनी मान्ने, नयाँ विधेयकले झन् षड्यन्त्र गर्न लागेको ठानेपछि नयाँ वास्तवमै के र कस्तो हुनुपर्छ भन्ने विषयमा संघर्षको शृंखला निरन्तर जोडिँदै जानु अनिवार्य थिएन र ? तर संघर्ष त कुनै एकदिने जात्राझैं पो भोलिपल्टदेखि शान्त भयो ।लकडाउनले उकुसमुकुस भएको गत जेठ महिनाको तेस्रो हप्ता काठमाडौंको बालुवाटार क्षेत्रमा एक्कासि तमासतमासका लेखनीसहितका प्लेकार्ड बोकेका सयौं युवा निषेधाज्ञा तोडेर सडकमा देखा परे । उनीहरूमाथि प्रहरीले बर्साएको पानीको फोहरामा भिजेपछि पोखिएका आक्रोशका अनुहारहरू सामाजिक सञ्जालमा छाउँदा यस्तो भान हुन्थ्यो मानौं नयाँ युग बोक्ने गंगालालहरू सडकमा आइसके । प्रायः बान्की परेका कफी जंक्सन, रंगीन सिनेमाघर, मलहरू, रात्रिकालीन डान्स बारहरू अनि कलेजका बरन्डामा गफिँदै गरेका देख्न थालिएका सहरी युवाहरू संघर्षका निम्ति सडकमा आउनु साह्रै सुखद विषय थियो । नकारात्मक दृष्टि हुनेहरूले भन्थे, घरमा गुम्सिनुपरेको आक्रोश मात्र हो यो । मानिस कुन कारणले विद्रोहमा उत्रिन्छ भनी कुनै सूत्रमा ढाल्न नसकिने हुनाले जेजे कारणले भए पनि सडक संघर्षमा आउनु महत्त्वपूर्ण कुरा थियो । केही दिनसम्म युवाहरूले सडक तताइरहे । त्यो विस्तार भएर पोखरा, बुटवल, जनकपुर, विराटनगर आदि सहरसम्म पुगेको पनि देखियो । इनफ इज इनफ नामले परिचित बन्न पुगेको त्यस प्रदर्शनलाई आफ्नो पार्टीको खोंगामा छोप्न सकिन्छ कि ठानेर कतिपय सिकारु पार्टीले कोसिस पनि गरे । तिनले सामाजिक सञ्जालमा युवा उठे, अब देखौला भन्ने खालका हर्षबढाइँ गर्दै युवाहरूलाई बधाई दिएको दियै गरे । केही दिनसम्म त सत्ताधारी र प्रतिपक्ष ठूला पार्टीहरू पनि त्यसबाट सशंकित हुन पुगे । अचानक यत्रो संख्यामा युवा प्रदर्शन कहाँबाट सञ्चालित हुन पुग्यो भनेर बुझ्न उनीहरू धुइँपत्ताल खोज गरिरहेका पाइन्थे । वास्तवमै त्यस इनफ इज इनफ युवा प्रदर्शनले कम से कम सहरिया मध्यम वर्गको दिमागमा एउटा झनझनाहट पैदा गरेकै थियो ।ठीक त्यही समयमा रुकुममा जात व्यवस्थाको कोपमा परेर छ युवा र धनुषामा शम्भु सदाको प्रहरी कस्टडीमा हत्या भएको थियो । लकडाउनको कहरबीच देशव्यापी रूपमा दलितहरू आक्रोशित भएर सडकमा आइरहेका थिए, उनीहरूका साथमा नवीन सोचका गैरदलित पनि फाट्टफुट्ट देखा पर्दै थिए । सत्ताले हत्याकाण्डमाथि खेलबाड गर्न थालेको र आम समाजले मौनता साधेको पीडादायी त्यस समयमा सडकमा उत्रिएको दलित आन्दोलनले इनफ इज इनफका जाज्वल्यमान युवाहरूको साथ खोज्नु स्वाभाविक थियो । बिलकुल नयाँ समयका युवाको अभियान देखिनुले पनि जात व्यवस्थाजस्तो पुरातन विषयसँग सम्बन्धित अपराधविरुद्ध उनीहरू स्वतः आउलान् नै भनी दलित आन्दोलनले अपेक्षा राख्नु सहज विषय बन्थ्यो । सडकदेखि सदनसम्म चर्चित अनि सञ्चार माध्यममा पूरै छाएको रुकुम हत्याकाण्डबारे इनफ इज इनफ आन्दोलनचाहिँ पूरै मौन थियो । यस्तो भान हुन्थ्यो मानौं त्यस आन्दोलनको मुखमै फलामको गजबार लगाइएको छ । आइसोलेसनमा जनताले पाएको दुःखबाट दुखेको र पीसीआर टेस्ट नबढाएकामा छटपटिएको त्यो आधुनिक युवा मन हाकाहाकी भएको सामूहिक हत्याबाट अलिकति पनि नपोलेको देखिनु ऐतिहासिक रूपमा दर्ज गर्नलायक एउटा सामाजिक दुःख थियो । दलित आन्दोलनले इनफ इज इनफसँग त्यस मुद्दामा एकाकार हुन प्रयत्न गर्यो तर सम्भव भएन । पोखरा लगायतका सहरमा इनफ इज इनफ र रुकुम हत्याकाण्डविरोधी प्रदर्शनस्थल नजिकै भएका बेला हत्याकाण्डका विरुद्धसमेत एकाध नारा लगाइदिन अनुरोध गर्दा इनफ इज इनफ अभियन्ताहरूले ठाडै अस्वीकार गरे । उनीहरूको हत्याकाण्डप्रतिको हेराइमा नियतमै खराबी नहुन सक्छ । कतिचाहिँ प्रमाणित नै हुन्छ भने, गहिरा सामाजिक मुद्दाहरूमा त्यस आन्दोलनको छिपछिपे बुझाइ र चासोसम्म थिएन । केही हप्ता नबित्दै त्यो आन्दोलन ललितपुरको दरबार क्षेत्र पुगेर अनशनमा शिथिल भयो । प्रधानमन्त्रीसँग वार्तापछि आन्दोलन स्थगित भयो । केही पछि पुनः काठमाडौंको वसन्तपुरको अनशनमा त्यो प्रकट भयो र वार्तासँगै जुस पिएर त्यो सकियो । आइसोलेसन, क्वारेन्टिन, पीसीआर टेस्ट वा स्वास्थ्य सामग्रीमा भ्रष्टाचारका विषय मूलतः जहाँको तहीँ छन् तर त्यो इनफ इज इनफलाई इनफ लाग्नचाहिँ सायद छाडेको छ । जम्मामा त्यस आन्दोलनको भुल्कोले त्यसका एकाध दिशाहीन अभियन्तालाई सार्वजनिक रूपमा चिनायो, त्यसपछि हरायो । त्यस अभियानका अभियन्ताहरूले भविष्यमा अर्को सन्दर्भमा अभियान पनि चलाउन सक्लान्, त्यो भने बेग्लै विषय हो ।केसीदेखि इनफ इज इनफसम्मले उठाएका माग र सरोकारहरू पक्का पनि जायज हुन् तर ती संघर्षहरूका न दीर्घकालीन दिशाबारे भेउ पाउन सकिन्छ न त आवश्यक संगठित स्वरूप । यस प्रकारका संघर्षहरूलाई कसरी बुझ्नु ठीक हुन्छ भन्नेबारे सही दृष्टिकोण बन्नु आवश्यक भैसकेको छ । यो कुरा सही हो कि, यस्ता संघर्षहरू प्रत्येक गलत चीजका विरुद्ध समाजमा निरन्तर उठ्नु जरुरी छ, अझ त्यस्तो बेला जब परिवर्तनका निम्ति काम गर्दै आएकाहरू नै गलत विषय उत्पादकमा फेरिएका हुन्छन् । त्यस अर्थमा त्यसका अभियानकर्ताहरूको कामको मूलतः प्रशंसा नै गरिनुपर्छ । तर फेरि, यस्ता पहलहरूका सीमा र कमजोरीबारे पनि भलभाँति प्रस्टता भएन भने दीर्घकालीन रूपमै सैद्धान्तिक भ्रमले घर गरिरहने खतरा पनि रहन्छ । यी सुधार संघर्षका सीमा र समस्या केके हुन् त ? पहिलो कुरा, यी संघर्षले सिंगो राज्य व्यवस्थासँग गाँसेर तत्कालीन समस्यालाई बुझ्दैनन्, बरु सरकार र सरकारमा रहेका व्यक्तिहरूको गल्ती वा अबुझपनाबाट जन्मिएको मात्र ठान्दछन् । दोस्रो कुरा, यस्तो संघर्षका अभियन्ताहरूले निश्चित दर्शन र राजनीतिमा आधारित राज्य व्यवस्थालाई वैकल्पिक दर्शन र राजनीतिमा आधारित संगठित प्रयत्नले मात्र बदल्न सकिन्छ भन्ने कठोर तथ्यतिर ध्यान दिन रुचि राख्दैनन् । राज्य व्यवस्थाको चरित्रका कारण अनिवार्य रूपमा जन्मिएको समस्यालाई सरकारको मतिका कारण मात्र उब्जेको मान्नाले सरकारले कबुल गर्यो भने समस्या समाधान भैहाल्छ भनी त सोचिन्छ तर एउटा समस्या समाधान नै भैहालेछ भने पनि त्यही प्रवृत्तिको अर्को समस्या जन्मिहाल्छ । कुनै विषयमा आफ्नो ठूलै बदनामी हुने वा जनसमर्थन गुम्ने स्तरमा संघर्ष उठ्न थाल्यो भने राज्यले तत्कालका लागि जस्तो कागजमा पनि ल्याप्चे लगाइदिने राजनीति गर्छ । तर यसको मतलब राज्य त्यसप्रति पूरै प्रतिबद्ध भएको भने नहुन सक्छ बरु उसको नियत त प्रायः संघर्षको रापमाथि चिसो खन्याउनु मात्रै हुन्छ । त्यसै गरी सिंगो राज्य व्यवस्था, दर्शन र राजनीतिको प्रश्नमा रुचि नराख्नाले लामो समयसम्म निश्चित राजनीतिक अभियानको रूप दिन व्यवस्थित संगठन बनाउनेतिर उन्मुख हुन पनि जाँगर उत्पन्न हुँदैन । अन्तिम परिणाममा यस्ता सुधार संघर्षहरू चालु जनविरोधी राज्य व्यवस्थाका भ्वाङहरू टालेर दीर्घकालीन रूपमा शक्तिशाली बन्न राज्यलाई सुझाव दिने परिघटनाका स्तरमा गिर्ने खतराद्वारा ग्रस्त हुन पुग्छन् ।बहुचर्चित डाक्टर केसीका संघर्ष र तिनका परिणामहरूलाई अगाडि राखेर हेरौं । सार्वजनिक स्वास्थ्य क्षेत्रलाई जनमुखी बनाउनुपर्ने भन्ने केसीको माग किन जन्मिन पुगेको हो ? स्पष्टै छ, स्वास्थ्य क्षेत्रमा निजी लगानीलाई प्रवर्द्धन गर्ने नवउदारवादी पुँजीवादी विचार र प्रपञ्चका कारण सार्वजनिक स्वास्थ्य क्षेत्र तहसनहस हुन सुरु भएपछि नै त्यो माग जन्मिन पुगेको हो । स्वास्थ्य क्षेत्रलाई मालका रूपमा व्यवहार गर्ने गरी निजी क्षेत्रलाई हुलेपछि स्वाभाविक रूपमा निजी अस्पताल र मेडिकल कलेज जन्मिने नै भए, जन्मिए । एउटै समाजमा निजी र सार्वजनिक क्षेत्र दुवै स्वस्थ रूपमा समानान्तरमा अघि बढ्न सक्तैनन् । एउटा नाफा असुल्ने, अर्को सेवा गर्ने प्रवृत्ति एकअर्काका विपरीत हुन्Ù परिपूरक होइनन् । तसर्थ, निजी सम्पत्तिमा आधारित समाज र पुँजीपति वर्ग सत्तासीन रहेको स्थितिमा स्वतः नै निजी क्षेत्र सार्वजनिकमाथि हावी हुन्छ । निजीलाई हावी गराउन पुँजीपति वर्गले सत्ता र सार्वजनिक स्वास्थ्य क्षेत्रका निर्णायक तत्त्वहरूलाई किन्छन् वा रणनीतिक रूपमा प्रभावित गर्छन् । यो आम नियम हो । सूर्य टोबाको स्थापना भएपछि जनकपुर चुरोट कारखानाका चुरोटहरूमा त्यत्तिकै उपभोक्ताहरू दिक्क हुने गरी ठोसैठोसा भेटिएका थिएनन् । सार्वजनिकको प्रतिस्पर्धामा निजीलाई उतारेपछि सबैतिर हुने यही नै हो । वायुसेवा निगम टाक्सिने तर हिमालयन एयर आज उक्सिँदै जाने प्रकरणदेखि समस्त सार्वजनिक उद्योग धराशायी बन्दै गएर निमिट्यान्न भएको शृंखलाको वास्तविक कथा यही नै हो भन्ने छर्लंगै छ । तब स्वास्थ्य क्षेत्रलाई व्यापार बनाउने नवउदारवादी राज्यको नीतिको खारेजीको माग नगरी सार्वजनिक स्वास्थ्य क्षेत्रलाई दुरुस्त बनाउन गरिने संघर्ष दीर्घकालीन रूपमा बालुवामा पानीको तप्कनबाहेक अर्को के सिद्ध हुन सक्छ र ? अर्को कुरा, जथाभावी नियुक्ति र अव्यवस्था पुँजीवादी व्यवस्थाका राजनीतिज्ञको केवल नातावादको परिणाम होइन, बरु उनीहरूको राजनीतिक कर्मका लागि आर्थिक जोहोको उद्देश्यसँगै मूल रूपमा सम्बन्धित हुन्छन् भन्ने बुझ्नैपर्छ जुन प्रवृत्ति त्यस प्रकारको राजनीति रहेसम्म निरन्तर जारी रहन्छ । एउटा प्रकरण सच्याएर के गर्नु, अर्कोपल्ट त्योभन्दा ठूलो मुख बाएर उपस्थित हुने गर्छ !मानौं, केसीका मागअनुसार नै दुर्गम क्षेत्रमा सार्वजनिक मेडिकल कलेज र अस्पतालहरू खुले । तर सँगसँगै तामझामसहितका निजी कलेज र अस्पताल पनि त्यतै वरपर पुग्नेछन् नै । के पुँजीपति वर्गले सार्वजनिक स्वास्थ्य क्षेत्रलाई धराशायी पार्ने अभियानलाई तिलाञ्जली दिनेछ र ? त्यो त उसको कामै हो । सार्वजनिक मेडिकल कलेजबाट उत्पादित डाक्टरसहितका स्वास्थ्यकर्मीहरू अपवादबाहेक त आम्दानीका निम्ति निजी अस्पताल र मेडिकल कम्पनीका एजेन्टतिर नै लहसिनेछन् । त्यसमा उनीहरूको दोष पनि मान्न मिल्दैन किनभने स्वास्थ्य क्षेत्रबाट नाफा कमाउनुपर्छ त राज्यले भनिरहेकै छ । आजको पुँजीवादी बजारमा डाक्टरले रोगीलाई एउटा मालका रूपमा भन्दा बढी ठान्न त केसीजस्तो अपवाद चाहिन्छ । समाज त अपवादहरूको होइन । जब राज्य नै नाफाखोर पुँजीपतिको हातमा जनताको स्वास्थ्य बेच्नुलाई नैतिक ठान्छ, अपवादहरू कि त कुण्ठित हुन्छन्, कि नयाँ केसी बनेर भविष्यमा पनि रिसाइरहनेछन् । तर दीर्घकालीन समाधान निस्कने भयो त ? निश्चित रूपमा निस्कने छैन । त्यसैले जबसम्म स्वास्थ्यलाई व्यापारको विषय बनाउने राज्य र त्यसको नीति रहन्छ, तबसम्म नाफाखोर निजी क्षेत्र नै हावी रहनेछ अनि आम जनता र सार्वजनिक स्वास्थ्य क्षेत्र त्यसको योजनाबद्ध कहरमा छटपटिन बाध्य हुनेछन् । यी सबै सन्दर्भ र दृष्टान्तहरूका आधारमा निस्कने निष्कर्ष के हो भने, सुधार संघर्षहरू जुनै गलत विषयमा पनि हुनु आवश्यक त छ तर ती संघर्षहरूलाई समस्या जन्माउने राज्य व्यवस्थाको चरित्रको उन्मूलनको प्रक्रियासँग पनि अनिवार्य रूपमा जोड्नैपर्छ । राज्य व्यवस्थाको चरित्र र आधारभूत गलत नीतिसँग जोडिएका समस्यासँग लामो राजनीतिक संघर्ष आवश्यक हुने हुनाले त्यस्तो संघर्ष निरन्तर अघि बढाउन निश्चित परिवर्तनकारी विचार र राजनीतिका आधारमा संगठन नै बनाउने कर्म पनि गर्नैपर्छ ।"
"देवी : सृष्टि, पालन र संहारकर्ता","आफूहरूले समाधान गर्न नसकेका समस्या सल्टाउन, आफूहरूले पराजित गर्न नसकेका दैत्यहरूलाई नष्ट गर्न, आफूहरूमा विशेष शक्ति आर्जन गर्न देवताहरूद्वारा आह्वान गरिएका दुर्गा देवीहरूलाई नवरात्रिभर पूजाआराधना गरिन्छ । शिवपुराणअनुसार, शिवद्वारा पुत्र गणेशको शिरोच्छेदन गरिँदा देवी पार्वती अत्यन्त क्रुद्ध भइन्, आफ्नै शरीरबाट नवदुर्गाहरूको उत्पत्ति गरी चारै दिशाबाट देवताहरूलाई त्राहिमाम् पारिन् अनि देवताहरूले नवरात्रका अवसरमा क्रमैले पूजाआराधना गरेपछि दुर्गाहरू शान्त भए ।देवी भागवतमा उल्लेख भएअनुसार, इन्द्र, शिव, विष्णु एवं रामले क्रमशः वृत्तासुर, त्रिपुरासुर, मधुकैटभ तथा रावणलाई नष्ट गर्न नवरात्रिभर देवीको व्रत गरेका थिए । यही ग्रन्थमा वर्षभर चारवटा नवरात्र (दसैं) रहेको उल्लेख पाइन्छ । यसबाट चार ऋतुलाई मुख्य ऋतु मानेर प्रत्येक ऋतुमा एकएक दसैं प्रचलन रहेको हुन सक्ने बुझिन्छ । वसन्त ऋतुमा मानिने दसैं चैतमा पर्ने हुँदा चैतेदसैं भनियो । ग्रीष्म ऋतुको दसैं असारमा मानिन्थ्यो । शरद् ऋतुमा मानिने शारदीय दसैं असोजमा धुमधामसँग अद्यापि मनाइँदै आएको छ । शिशिर ऋतुको दसैं पुसमा मानिन्थ्यो । ग्रीष्म र शिशिर ऋतुमा मनाइने दसैं लोप भैसके भने चैतेदसैं सामान्य रूपले समाजमा प्रचलित छ । सम्भवतः इन्द्र, शिव, विष्णु एवं रामले लिएका नवरात्र व्रत यिनै चार भिन्नभिन्न ऋतुमा सम्पादित भएका थिए । यी चारै ऋतुमा मनाइने दसैंकी मुख्य नायिका महामाया भगवती दुर्गा हुन् र तिनैका विविध स्वरूपले दुष्टताको प्रतीकका रूपमा रहेका दानवहरूलाई नष्ट गर्छन् । उदाहरणस्वरूप, भगवान् शिवको अनुरोधमा भगवतीले रुरुका पुत्र दुर्ग नामक महादैत्यलाई भयंकर युद्धपश्चात् नष्ट गरिदिन्छिन् र उनको यो स्वरूपलाई दुर्गा मानिन्छ । ब्रह्माको प्रार्थनाबाट मधु र कैटभ नामक बलवान् महादानवहरूलाई नष्ट गरेपछिको देवीको स्वरूपलाई महाकाली भनिन्छ । तेत्तीसै कोटि देवताहरूले प्रार्थना गरेपश्चात् उनीहरूको क्रोधरूपी तेजबाट उत्पन्न भएकी देवीले महिषासुर नामक महादैत्यलाई नष्ट गरेपश्चात् उनको यो स्वरूप महालक्ष्मी (महिषासुरमर्दिनी) नामले प्रसिद्ध रह्यो । देवताहरूकै प्रार्थनामा सबै देवगण र तीनै लोकको कल्याणका लागि गौरी देवीको शरीरबाट उत्पत्ति भई शुम्भ, निशुम्भ र धूम्रलोचनजस्ता महादैत्यहरूलाई नष्ट गरेकी दुर्गा (देवी) को स्वरूपलाई महासरस्वती, चण्ड र मुण्ड नामक दैत्यहरूलाई नष्ट गर्ने स्वरूपलाई चामुण्डा भनिन्छ । चराचर जगत्को सृष्टिलाई निरन्तरता दिन महाकालीले संहार, महालक्ष्मीले जगत्को पालन र महासरस्वतीले जगत्को उत्पत्ति तथा ज्ञानको सञ्चार गर्ने कार्य पनि सँगसँगै गरिरहेका हुन्छन् ।दसैंको अवसरमा कालरात्रिस्वरूपा तल उल्लिखित देवीहरूको पूजन गर्नुका साथै आह्वान गरी दाहिना रहून् भन्ने आशयले यिनैको नाममा आशीर्वचनसमेत दिइन्छ । जस्तोजयन्ती, मंगला, काली, भद्रकाली, कपालिनी ।दुर्गा, क्षमा, शिवा, धात्री, स्वाहा, स्वधा नमोऽस्तु ते ।।जय त्वं देवि चामुण्डे जय भूतार्तिहारिणी ।जय सर्वगते देवि कालरात्री नमोऽस्तु ते ।।अर्थात्, जयन्ती, मंगला, काली, भद्रकाली, कपालिनी, दुर्गा, क्षमा, शिवा, धात्री, स्वाहा, स्वधा रूप देवीहरूलाई नमस्कार छ । चामुण्डा देवीको जय होस् । सम्पूर्ण प्राणीहरूको पीडा हरण गर्ने देवी तिम्रो जय होस् । सबैमा व्याप्त रहने देवी कालरात्रिलाई नमस्कार छ ।जयन्तीको अर्थ हो सबैभन्दा उत्कृष्ट र विजयशालिनी । मंगलाको मतलब जन्ममरणको बन्धन काटेर मोक्ष दिने । काली भनेको प्रलयकालमा सृष्टिलाई निल्ने । भद्रकाली अर्थात् आफ्ना भक्तलाई दिन भद्र, सुख वा मंगल स्वीकार गर्ने । कपालिनीको अर्थ हुन्छ हातमा माला र गलामा मुण्डमाला धारण गर्ने । दुर्गा भनेको अष्टांगयोग र कर्मोपासनारूप कठोर साधनाले मात्र प्राप्त हुने । क्षमाको मतलब सम्पूर्ण जगत्की जननी हुनाले आफ्ना भक्त वा अन्यको पनि अपराध क्षमा गरिदिने । शिवा अर्थात् सबैको कल्याण गर्ने जगदम्बा । धात्री भनेको सबै प्रपञ्चलाई धारण गर्ने । स्वाहाको मतलब यज्ञभाग ग्रहण गरेर देवताहरूको पोषण गर्ने । स्वधा भन्नाले श्राद्ध र तर्पण स्वीकार गरेर पितृहरूलाई तृप्त गर्ने देवीलाई बुझ्नुपर्छ ।दसैंमा पुजिने यस्ता देवीहरूको नाम र समूहमा भने विविधता पाइन्छ । दुर्गाहरू हजारौं छन् । तर पनि विशेष गरी एक, तीन, सात, आठ, नौ, एघार, सोह्र, बत्तीस आदिको स्वरूपमा तिनको पूजा गरिन्छ । यी दुर्गाहरूका जन्मार्थक र कर्मार्थक गरी दुई प्रकारका नाम हुन्छन् । अर्थात्, जन्मबाट प्रसिद्ध नामहरू र कर्मबाट प्रसिद्ध नामहरू । दुवै प्रकारका नामहरू दुर्गाहरूभित्रै पर्छन् ।दुर्गाका समूहहरूमध्ये नवदुर्गा समूहको प्रसिद्धि ज्यादा छ र यिनीहरू पनि ठाउँ र समयअनुरूप फरकफरक पाइन्छन् । भारतीय क्षेत्रमा पाइने नवदुर्गा र नेपाली क्षेत्रमा पाइने नवदुर्गाका नामहरूमा निकै विविधता छ । भारतमा नवदुर्गाका रूपमा पूजाआजा हुने दुर्गाहरूमा सप्तमातृकाहरू (ब्रह्मायणी, माहेश्वरी, कुमारी, वैष्णवी, वाराही, इन्द्रायणी, चामुण्डा) मै काली र महिषासुरमर्दिनीलाई थपेर लिइन्छ । भारतमै पनि बंगाल र असम क्षेत्रमा नवदुर्गाका सूचीमा सप्तमातृकाहरूका साथमा चण्डी र कामाख्यालाई राखिन्छ । दक्षिण भारतमा नवदुर्गाको एक रूपमा भद्रकालीलाई पनि लिइन्छ भने राजस्थान, उडिसा, मध्यप्रदेशतिर नवदुर्गाका रूपमा सप्तमातृका, काली र दुर्गालाई लिइन्छ ।नेपालभित्र पनि नवदुर्गाका नामहरूका समूहहरू फरकफरक देखिन्छन् । भक्तपुरमा नवदुर्गा गणमा (नृत्यको अवसरमा) ब्रह्मायणी, माहेश्वरी, कुमारी, वैष्णवी, वाराही, इन्द्रायणी, महाकाली, महालक्ष्मी र त्रिपुरासुन्दरीलाई लिइन्छ अनि नवदुर्गा पूजासाथै नृत्य सम्पन्न गरिन्छ ।दुर्गासप्तशतीमा नवदुर्गाका नाम यस प्रकार लिइएको छ १) प्रेतमा चढ्ने चामुण्डा, २) राँगोमा चढ्ने वाराही, ३) ऐरावत हात्तीमा सवार गर्ने इन्द्राणी, ४) गरुड वाहन हुने वैष्णवी, ५) साँढेमा चढ्ने माहेश्वरी, ६) मयूर वाहन हुने कौमारी, ७) हातमा कमलको फूल लिएर कमलमा बस्ने विष्णुप्रिया लक्ष्मी, ८) श्वेतवर्ण र साँढे वाहन भएकी ईश्वरी, ९) अनेक आभूषण धारण गरेर हंसमा बस्ने ब्राह्मी । यी नवदुर्गा देवीहरू समस्त योगले सम्पन्न छन् भनिएको छ । यसै ग्रन्थमा नवदुर्गाहरूको अर्को समूहमा तल उल्लिखित देवीहरूलाई पनि लिइएको छ र नेपालमा दसैंका अवसरमा नवरात्रिभर क्रमशः यिनै देवीहरूको पूजा गरिन्छ १) शैलपुत्री, २) ब्रह्मचारिणी, ३) चन्द्रघण्टा, ४) कुष्माण्डा, ५) स्कन्दमाता, ६) कात्यायनी, ७) कालरात्रि, ८) महागौरी, र ९) सिद्धमाता वा सिद्धिदात्री ।अर्कातिर, अष्ठमातृका गणकी अधिष्ठात्री देवी त्रिपुरासुन्दरीलाई अष्ठमातृका गणमा समावेश गरेर पनि नवदुर्गाका रूपमा लिइन्छ । नवदुर्गाअन्तर्गत कहिले महिषासुरमर्दिनी, वत्सलादेवी, जयवागेश्वरी र गुह्येश्वरीलाई समेत राखेर पूजाउपासना गरिन्छ । अपराजितपृच्छा नामक ग्रन्थमा महालक्ष्मी, नन्दा, क्षेमंककरी, शिवदूती, महाचण्डा, भ्रमरी, सर्वमंगला, रेवती, हरसिद्धिलाई नवदुर्गाका नामका रूपमा प्रस्तुत गरिएको छ । आगमग्रन्थ अनुसार, नवदुर्गाका नाम हुन् नीलकण्ठी, क्षेमंककरी, हरसिद्धि, रुद्रांशदुर्गा, वनदुर्गा, अग्निदुर्गा, जपदुर्गा, विन्ध्यवासिनी दुर्गा, रिपुमारी दुर्गा ।ब्रह्मवैवर्त्तपुराणको प्रकृतिखण्डमा भगवान् विष्णुले नारद ऋषिलाई प्रकृतिकवचका रूपमा नवदिग्दुर्गाहरूले आआफ्ना दिशामा रहेर वरिपरिबाट सम्पूर्ण दिशाको रक्षा गरिरहेका हुन्छन् भन्दै ती अधिष्ठात्री देवीहरूका नाम यस प्रकार बताएका छन् १) प्रकृति ः पूर्व, २) चण्डिका ः आग्नेयकोण, ३) भद्रकाली ः दक्षिण, ४) महेश्वरी ः नैर्ऋत्यकोण, ५) वाराही ः पश्चिम, ६) सर्वमंगला ः वायव्यकोण, ७) वैष्णवी ः उत्तर, ८) शिवप्रिया ः ईशानकोण र ९) जगदम्बिका ः जल, थल र आकाश ।तन्त्रप्रधान नवदुर्गागणको मूल चरित्र र गुप्त रूप महिषासुरमर्दिनी दुर्गा भवानी हो । यी गणको जन्म, जीवन र मरणको मूल स्रोत तलेजु भवानी हो र गुप्त रूपमा उपासित रहिआएकी तलेजु भवानीको मूल रूप महिषासुरमर्दिनी दुर्गा भवानी हो । दसैंका अवसरमा नेपालमा महिषासुरमर्दिनीस्वरूपा दुर्गा भवानीको विशेष पूजाआराधना गरिन्छ । उपत्यकाका केही प्रमुख शक्तिपीठ महिषासुरमर्दिनीस्वरूपकै छन्, जुन हुन् पलाञ्चोक भगवती, नक्साल भगवती, शोभा भगवती, नाला भगवती आदि । काठमाडौंमा नवरात्रिभर सरकार प्रमुखद्वारा नक्साल भगवती, गुह्येश्वरी, मैतीदेवी, कालिका (कालिकास्थान), शोभा भगवती, रक्तकाली, तलेजु भवानी, भद्रकाली र दक्षिणकाली देवीहरूको दर्शन गर्ने परम्परा छ । नवरात्रिमा गरिने देवीपूजामा दुई वर्षदेखि बाह्र वर्षसम्मका नौ कन्यालाई पनि नौ दिनसम्म पूजा गर्ने परम्परा छ । पहिलो दिनदेखि तिनको क्रम यस प्रकार छ कुमारी, त्रिमूर्ति, कल्याणी, रोहिणी, कालिका, चण्डिका, शाम्भवी, दुर्गा र सुभद्रा ।माथि उल्लिखित विभिन्न स्वरूपमा रहेका देवीहरूलगायत अन्य स्थानीय, क्षेत्रीय, राष्ट्रिय स्तरमा देशैभरका विभिन्न शक्तिपीठमा दसैंको अवसरभरि विशेष पूजाआराधना गरिन्छ । यसबाट जगत्को सृष्टि, पालन र संहारकर्ता देवीहरू नै हुन् र उनीहरूको कृपा र अनुकम्पाबिना देवताहरू पनि निरीह हुन्छन् भन्ने बुझिन्छ ।"
न्युजिल्यान्डमा आर्डर्नको ऐतिहासिक जित,"न्युजिल्यान्डमा शनिबार भएको संसदीय चुनावमा प्रधानमन्त्री जसिन्डा आर्डर्नले ऐतिहासिक जित हासिल गरेकी छन् ।प्रारम्भिक नतिजाअनुसार आर्डर्नको मध्य वामपन्थी लेबर पार्टीले ४९ प्रतिशत, नेसनलले २८ प्रतिशत मत पाएका छन् भने अन्य मत ग्रिन, न्युजिल्यान्ड फस्टलगायत साना दलले बाँडेका छन् । करिब ९८ प्रतिशत मतगणना भइसकेको भए पनि केही मतदान हुलाकमार्फत गरिएकाले वास्तविक परिणाम आउन केही दिन लाग्ने निर्वाचन आयोगले जनाएको छ ।यसअघि सेप्टेम्बर १९ का लागि तोकिएको मतदान कोभिड१९ को संक्रमणका कारण चार सातापछि सारिएको हो । न्युजिल्यान्डमा १ सय २० सदस्यीय संसद्का लागि हरेक तीन वर्षमा निर्वाचन हुने गर्छ । बहुमतको सरकार निर्माणका लागि तल्लो सदनमा कम्तीमा ६१ सिटको आवश्यकता पर्दछ । पछिल्लो परिणामअनुसार लेबर पार्टीले कम्तीमा ६४ सिट जित्ने निश्चित भइसकेको जनाइएको छ । न्युजिल्यान्डमा २४ वर्षयता कुनै पनि एक दलले बहुमत ल्याउन सकेको छैन । चुनावी परिणामअनुसार आर्डर्न पुनः प्रधानमन्त्री बन्ने भएकी छन् । उनी सन् २०१७ मा ३७ वर्षको उमेरमा प्रधानमन्त्री नियुक्त भएकी थिइन् । नतिजासँगै न्युजिल्यान्डमा दशकौंपछि पहिलो पटक बहुमतको सरकार बन्ने भएको छ । ऐतिहासिक जितपछि समर्थकहरूलाई सम्बोधन गर्दै आर्डर्नले आफू देशका लागि अझै खट्ने बताएकी छन् । आफूले पाएको जनादेश अत्यन्तै विश्वासिलो भएको उनको भनाइ छ । आज न्युजिल्यान्डले ५० वर्षको लेबर पार्टीको इतिहासमा अहिलेसम्मकै उच्च समर्थन र विश्वास देखाएका छन्, उनले भनिन् । सयौं समर्थक तथा शुभचिन्तकसमक्ष बोल्दै उनले न्युजिल्यान्डवासीले दिएको विश्वासलाई पुनः व्यवहारमा परिणत गर्ने विश्वास दिलाइन् । निर्वाचनपछि जारी मतगणनाकै क्रममा विपक्षी दल नेसनलकी नेतृ जुडिथ कोलिन्सले हार स्वीकार गर्दै वर्तमान प्रधानमन्त्री तथा लेबर नेतृ आर्डर्नलाई बधाई दिएकी छन् । उनले आगामी चुनावमा जनमत आफ्नो पक्षमा पार्नका लागि आफू अहिल्यैदेखि क्रियाशील हुने बताइन् । तीन वर्ष आँखा झिम्क्याउँदै बित्छ । हामी फेरि उठ्नेछौं, कोलिन्सले भनिन् । हरेक तीन वर्षमा हुने संसदीय निर्वाचनमा यस पटक १७ वटा राजनीतिक दलले प्रतिस्पर्धा गरेका थिए । जसमा आर्डर्नको पार्टी लेबर सबैभन्दा सशक्त देखिएको हो । कोभिड१९ को संक्रमणलाई सहज रूपमा समाधान गर्न र क्राइस्टचर्चमा भएको आतंकवादी आक्रमणको घटनालाई समाधान गर्न उनले खेलेको भूमिकाका कारण उनी पुनः निर्वाचित हुने अनुमान गरिएको थियो । पूर्वानुमानलाई सत्य सावित गर्दै आर्डर्नले पुनः नेतृत्व पाउन सफल भएको सञ्चारमाध्यमले उल्लेख गरेका छन् । विश्वभर महामारीका रूपमा फैलिएको कोभिड१९ बाट न्युजिल्यान्डमा संक्रमित हुनेको संख्या २ हजारभन्दा पनि कम छ । भाइरसका कारण २५ जनाले मात्र ज्यान गुमाएका छन् ।चुनावमा मृत्युवरणको अधिकार र गाँजा प्रयोगलाई मान्यता दिने विषयमा जनमतसंग्रहसमेत गरिएको छ । दुवै विषयमा गरिएको जनमतसंग्रहको नतिजा भने अक्टोबर ३० मा सार्वजनिक गरिने जनाइएको छ । ५० प्रतिशत जनताले अनुमोदन गरे पनि गाँजा प्रयोगका विषयमा भने सरकारले छुट्ट कानुन ल्याउने छ । करिब ४० लाख मतदाता रहेको न्युजिल्यान्डको आमनिर्वाचनमा करिब १० लाखले प्रारम्भिक मतदानमा मत जाहेर गरिसकेका थिए । प्रधानमन्त्री आर्डर्नलाई उनले पाएको सफलतामा अस्ट्रेलियाका लेबर पार्टीका नेता एन्थोनी अल्बानिज, उपनेता तान्या पिल्बरसेक लगायतले समेत बधाई दिएका छन् ।"
थाइल्यान्डमा चर्कियो प्रदर्शन,"बैंकक (एजेन्सी) प्रधानमन्त्रीको राजीनामा तथा नयाँ संविधानको माग गर्दै थाइल्यान्डमा गरिएको प्रदर्शन चर्किंदै गएको छ । लगातार चौथो दिन शनिबार पनि राजधानी बैंककमा सडकमा ठूलो संख्यामा प्रदर्शनकारीहरू भेला भएका अन्तर्राष्ट्रिय सञ्चारमाध्यमहरूले जनाएका छन् । शनिबारका प्रदर्शन शान्तिपूर्ण रहेका जनाइएको छ । यसअघिका प्रदर्शनका क्रममा प्रहरीले पानीका फोहोरा तथा अश्रुग्यासको प्रयोग गरेपछि झडपहरू भएका थिए । त्यसक्रममा केही प्रदर्शनकारीलाई प्रहरीले पक्राउसमेत गरेको थियो । प्रदर्शनकारीले राजाको अधिकार कटौती गरी पूर्ण लोकतन्त्र बहालीको माग गरेका छन् । प्रदर्शन चर्केपछि सरकारले संकटकाल जारी गर्दै पाँच जनाभन्दा बढीलाई भेला हुन रोक लगाएको थियो । तर त्यसको बेवास्ता गर्दै लोकतन्त्र पक्षधरहरू सडकमा उत्रेका हुन् । शनिबारको प्रदर्शनका क्रममा लोकतन्त्र पक्षधरहरूलाई एकै स्थानमा भेला हुन रोक्ने उद्देश्यले कतिपय सडक तथा रेल सञ्जाल बन्द गरिएको थियो । तर उनीहरू योजनाबद्ध रूपमा विभिन्न रेल स्टेसनमा भेला भएर विरोध जनाएका थिए । विरोधका सहभागीले आफूहरूले बाहिरी दुनियाँलाई बैंककको अवस्थाबारे जानकारी दिन चाहेको बताएका समाचार संस्था एपीले उल्लेख गरको छ । हामीले तत्काल खासै केही गर्न सक्दैनौं । हामीले गर्न सक्ने भनेको विश्वलाई यहाँको अवस्था देखाउने मात्र हो, प्रदर्शनमा सहभागी २६ वर्षीया भनेरोनिकाले भनिन् । यसअघि थाई नरेश महा भाजिरालंकर्ण जर्मनीबाट फर्किने क्रममा आन्दोलनरत समूहले राजाविरुद्ध नाराबाजीसमेत गरेका थिए । विद्यार्थी समूहहरूले नेतृत्व गरेको प्रदर्शनका सहभागीले प्रधानमन्त्री प्रयुथ चानओचाको राजीनामाको माग गर्दै प्रदर्शन चर्काएका हुन् । पूर्वसेना प्रमुख चानओचा गत वर्ष भएको विवादास्पद चुनावमार्फत प्रधानमन्त्री बनेका हुन् । त्यसअघि सन् २०१४ मा उनले एक रक्तपातविहीन कू मार्फत शासनसत्ता सम्हालेका थिए । थाइल्यान्डमा राजतन्त्र र राजपरिवारविरुद्ध बोल्न वा लेख्न नपाइने कानुनी व्यवस्था भए पनि प्रदर्शनकारीहरूले राजाविरुद्ध नाराबाजी गरेपछि शान्ति र सुव्यवस्था कायम गर्न संकटकाल लगाउनुपरेको सरकारले जनाएको छ । लोकतन्त्रका लागि भन्दै युवाहरूले गर्दै आएको आन्दोलन थप हिंसात्मक बन्ने देखेपछि देशमा संकटकाल लगाउनुको विकल्प नदेखिएको सरकारी अधिकारीको दाबी छ । प्रदर्शनकारीले नागरिक अधिकारका लागि बैंककका सडकमा ओर्लिन र आन्दोलनलाई थप सशक्त पार्न आह्वान गरेको अन्तर्राष्ट्रिय सञ्चारमाध्यमले जनाएका छन् । पछिल्लो समय राजा भाजिरालंकर्णको भूमिकाका कारण अधिकांश थाई जनताहरू रुष्ट देखिन्छन् । बैंककस्थित सैन्य इकाईको निर्देशन आफ्नो हातमा लिनुका साथै अन्य शक्ति केन्द्रित गरेपछि भाजिरालंकर्णप्रति सर्वसाधारणहरू असन्तुष्ट बनेका हुन् । सार्वजनिक रूपमा विरलै देखिने भाजिरालंकर्णको अधिकांश समय जर्मनीमा बित्छ । थाइल्यान्डमा कोभिड१९ को महामारी फैलिएपछि त उनी झन् अधिकांश समय विदेशमै बसेको जनाइएको छ ।"
बेलायतईयू व्यापार सम्झौता टर्यो,"बेलायती प्रधानमन्त्रीको कार्यालयले ब्रेक्जिटपछि युरोपेली संघसँग हुने व्यापारसम्बन्धी सम्झौताका लागि जारी वार्ता सकिएको जनाएको छ । प्रधानमन्त्री कार्यालयले साझेदारीबारे विस्तृत कानुनी मस्यौदा छलफल गर्न युरोपेली संघ तयार नहुँदासम्म वार्ता जारी राख्नुको कुनै औचित्य नहुने जनाएको हो । बीबीसीका अनुसार यूकेका प्रमुख वार्ताकार लर्ड फ्रस्टले आफूले ईयूका आफ्ना समकक्षी मिसेल बार्नियलाई अब सोमबार पूर्वनिर्धारित वार्ता गर्नुको कुनै आधार नभएको अवगत गराएका छन् । कार्यालयले दुवै पक्षबीच आउँदो साता फोनबाट वार्ता हुने सहमति भएको जनाएको छ ।यसअघि ईयू आयोगका अध्यक्ष उर्सुला भन डर लेयेनले एक ट्वीट गर्दै यो सप्ताहान्तपछि ब्रसेल्सको वार्ता टोली सघन छलफलका लागि लन्डन जान लागेको बताएका थिए । ब्रसेल्समा भएको बेलायतईयू दुईदिने सम्मेलन बिनानिष्कर्ष सकिएपछि व्यापार सम्झौताको सम्भावना झन् टरेको हो । मार्चयता सहमतिका लागि कोभिड महामारीका बेलासमेत भिडियो लिंकमार्फत भएका कैयौं वार्ता निष्कर्षमा पुग्न सकेनन् । बेलायती प्रधानमन्त्री बोरिस जोन्सनले अक्टोबर १५ सम्म खुला व्यापार सम्झौता नभए दुवै पक्ष अगाडि बढ्नुको विकल्प नभएको बताउँदै आएका थिए । जोन्सनले बिनासम्झौता ईयूबाट अलग्गिनुपर्ने बेला आएको चेतावनी दिँदै अस्ट्रेलियन स्टाइलका लागि तयार रहन सबैमा अपिल गरेका छन् । युरोपेली युनियनले अनावश्यक माग अघि सारेको जोन्सनको जिकिर छ । हामीले जटिल कुरा केही चाहेका थिएनौं, जोन्सनले भनेका छन्, मित्रतापूर्ण व्यवहार र खुला व्यापारमा आधारित क्यानाडा स्टाइलको सम्बन्ध हाम्रो चाहना थियो । ईयूभित्र जर्मनीपछि बेलायतको अर्थतन्त्र सबैभन्दा ठूलो छ । त्यसकारण पनि रोजगार, उत्पादन, व्यापार, सुरक्षालगायत अन्य विषयमा यी दुवैका लागि निकट सम्बन्ध अत्यावश्यक छ । बेलायत र ईयूबीच व्यापार सम्झौता असफल भए दुवै पक्षले विश्व व्यापार संगठनको सर्तमा व्यापार गर्नेछन् । जसअन्तर्गत नयाँ सीमा नियन्त्रण र करले गर्दा व्यापारका लागि उनीहरूलाई अतिरिक्त लागत हुनेछ । बेलायतईयूबीच विगत ४७ वर्षदेखिको सम्बन्ध गत ३१ जनवरीमा औपचारिक रूपमा विच्छेद भइसकेको छ । यद्यपि, यस वर्षको अन्त्यसम्म रहने संक्रमणकालीन अवधिका बेला बेलायतले ईयूसँग व्यापार वार्ता चाहेको हो । गत २३ जुन, २०१६ मा भएको ईयू जनमतसंग्रहमा ५१ दशमलव ९ प्रतिशत जनताले अलग्गिने पक्षमा मत हालेका थिए । उता, बेलायतमा आउँदो वर्षको सुरुदेखि लागू हुने प्वाइन्ट बेस्ड (अंकमा आधारित) अध्यागमन प्रणालीका लागि तयार रहन बेलायत सरकारले व्यवसायीहरूलाई आह्वान गरेको छ । सरकारले नयाँ प्रणालीबारे जानकारी गराउने उद्देश्यले देशव्यापी रूपमा एक प्रवर्द्धनात्मक अभियानसमेत सुरु गरेको छ । होम अफिसले यसै साता सुरु गरेको अभियानअन्तर्गत विभिन्न मिडिया र माध्यमबाट व्यवसायीहरूलाई नयाँ इमिग्रेसन प्रणालीबारे अपडेट गर्ने प्रयास गरिनेछ । यो वर्षको समाप्तिसँगै बेलायतको युरोपसँगको फ्रि मुभमेन्ट सम्झौता अन्त्य हुँदै छ, जसकारण सन् २०२१ सुरुदेखि युरोपेली नागरिकहरूलाई काममा लगाउँदा पनि अन्य मुलुकका नागरिकका लागि जस्तै इमिग्रेसन प्रक्रिया पूरा गर्नुपर्नेछ । यसअघि युरोपेली मुलुकका नागरिकहरू स्वतन्त्रतापूर्वक बेलायत आउन र निर्बाध रूपमा काम गर्न सक्ने व्यवस्था छ । फ्रि मुभमेन्ट को अन्त्यसँगै उनीहरूले पाउँदै आएको विशेष अधिकार खोसिने भएपछि बेलायतमा काम गर्न आउने लाखौं युरोपेली नागरिकका रोजगारदाता कम्पनीहरूले इमिग्रेसन प्रक्रिया पूरा गर्नुपर्ने भएको हो । युरोपेली नागरिकहरूको हकमा लागू हुने यही परिवर्तनबारे अपडेट गराउन नै सरकारले प्रवर्द्धनात्मक अभियान सुरु गरेको बताइएको छ । विदेशी कामदारलाई रोजगारी दिनका लागि स्पोन्सर लाइसेन्स लिनुपर्ने व्यवस्था रहेका कारण सम्बन्धित कम्पनीहरूलाई आवश्यक तयारीका लागि सूचित गर्ने प्रयास सरकारले गरेको छ ।फ्रि मुभमेन्ट को अन्त्य र अंकमा आधारित इमिग्रेसन प्रणालीको सुरुवातपछि गैरयुरोपेली मुलुकबाट आउने कामदारका लागि बेलायतमा थप अवसर मिल्ने आशा गरिएको छ । जसबाट नेपालीहरूसमेत लाभान्वित हुने अपेक्षा छ ।"
कोरोनाकालमा कर्णालीको स्वास्थ्य सुधार,"निको हुने दर बढीजेठ पहिलो साता कोरोना संक्रमण देखिएको कर्णालीमा तुलनात्मक रूपमा निको हुने दर बढी रहेको छ । सामाजिक विकास मन्त्रालयका अनुसार असोज मसान्तसम्म कर्णालीमा ४ हजार ९ सय २५ जना संक्रमित भएकोमा ३ हजार ६ सय ७८ जना (७४ दसमलब ७ प्रतिशत) निको भएका छन् । निको हुने दर राष्ट्रिय औसत ६९ दशमलव ८ प्रतिशत रहेको छ । असोज मसान्तसम्म १२ जना कोरोना संक्रमितको मृत्यु भएको छ ।कर्णाली प्रदेश अस्पतालस्थित कोरोना विशेष अस्पतालका फोकल पर्सन डा नवराज केसीले करिब ५० जना संक्रमित आईसीयूमा उपचारपछि घर फर्किएको बताए । उनका अनुसार तीन दिनअघि मात्र फोक्सोको क्यान्सर भएकी ६५ वर्षीया एक महिला ४३ दिनको उपचारपछि घर फर्किएकी छन् । पछिल्लो समय अस्पतालमा सुविधा विस्तार गरिएको छ, यसले कोरोनासँग लड्न हामीलाई बल पुगेको छ, उनले भने, विशेष सेवामा काम गर्ने जनशक्ति अभाव हुँदा भने अझै भनेअनुसार काम गर्न सकिएको छैन ।सामाजिक विकास मन्त्रालयका अनुसार कर्णालीमा संक्रमण दर पनि अन्यत्रभन्दा कम रहेको छ । असोज मसान्तसम्म ८३ हजार ६६ जनामा पीसीआर गरिएकोमा ५ दशमलव ९ प्रशितमा संक्रमण देखिएको छ । राष्ट्रिय रूपमा भने पीसीआर परीक्षण गरिएकामध्ये १० दशमलव १ प्रतिशतमा कोरोना पुष्टि भएको उल्लेख छ ।"
खसी किन्दा स्वस्थ छानौं,"काठमाडौं (कास) काठमाडौं महानगरपालिकाले स्वस्थ खसीबोका चिनेर मात्रै खरिद गर्न उपभोक्ताहरूलाई आग्रह गरेको छ । महानगरपालिकाको पशुसेवा महाशाखा प्रमुख डाअवधेश झाले बजारमा अनुगमन गरी स्वस्थ र अस्वस्थ खसीबोका छुट्याइएकाले चिनेर मात्रै खरिद गर्न आग्रह गरेका हुन् ।स्वस्थ पशुको सिङमा हरियो रङ र अस्वस्थमा रातो रङ लगाइएको डा झाले बताए । उपभोक्ताले हरियो रङ लगाइएको खसीबोका र च्याङ्ग्रा मात्रै खरिद गर्नुपर्ने उनले जानकारी दिए । उपत्यकाका मुख्य खसीबोका बजारमा नियमित अनुगमन गरी महानगरपालिकाले स्वस्थ र अस्वस्थ खसीबोका र च्याङ्ग्राको पहिचान गर्दै हरियो र रातो रङ लगाई छुट्याएको छ । पशुको तापक्रम नाप्ने, नाकबाट सिँगान बगेनबगेको, पखाला लागेनलागेको, झोक्राएर बसेनबसेको हेरेर स्वस्थ र अस्वस्थ पशु छुट्याउने गरेको छ । यसरी हेर्दा स्वस्थ देखिए बिक्रीका लागि स्वीकृति दिइएको डा झाले बताए । जाँच गर्दा अस्वस्थ भएको पाइए छुट्टै आइसोलेसनमा राखेर उपचार गर्न लगाइएको छ ।दसैंका बेला काठमाडौंका बजारमा देशका विभिन्न स्थान तथा भारतदेखि समेत खसीबोका र च्याङ्ग्रा ल्याई बिक्रीवितरण सुरु भइसकेको छ । यस्तो अवस्थामा अस्वस्थ पशुको बिक्रीवितरण हुन सक्ने भन्दै महानगरपालिकाले अनुगमन गरी स्वस्थ र अस्वस्थ पशु छुट्याएको हो ।"
सीपले जसलाई दिलाएको छ सम्मान,"कमिज, पाइन्ट, इस्टकोट र ढाकाटोपी कहिल्यै छुटाउँदैनन् । उमेरले सानाठूलो सबैसँग सम्मानका साथ बोल्छन् । उनको हातमा काष्ठकलाको मुख्य सीप छ । बाबुबाट सिकेको कला तीन भाइलाई पनि सिकाएका छन् । बागलुङ नगरपालिका३ का ५८ वर्षीय भीमबहादुर विकले बाबुबाजेको विरासत १२ वर्षको उमेरबाटै धान्न थालेका थिए । सयौं मूर्ति कुँदेको छु, काष्ठकलाबाट धेरै वटा टुँडाल बनाएको छ, विकले भने, पुर्खाले गरेको काम छाडेर अरू पेकामा जानै मन लागेन । २०२५ सालमा विद्यालय भर्ना भएर पढेकाले उनले सरकारी जागिर पनि खान सक्थे । उनले पिताले गरेकै काम रोजे । पिता मोतीलाल मूर्तिकार थिए । मोतीलाल मात्र हैन भीमबहादुरका ६ वटा पुस्ता काष्ठकलामा थिए । हाम्रा पुस्ताले पाल्पाको ऋषिकेश मन्दिर बनाएको भन्ने कहानी बुबाले सुनाउनुहुन्थ्यो, विकले भने । पाल्पाका तत्कालीन राजा मणिमुकुन्द सेनले कालीगण्डकी स्नान गर्न जाँदा ऋषिकेशको मूर्ति भेटेर मन्दिर बनाउन लगाएको इतिहास छ । उक्त मन्दिरमा काठको काम र मूर्ति कुँद्न कालिगड खटिएका थिए । तिनमा भीमबहादुरका ६ पुस्ता अघिका जिजुबाउ गएको किंवदन्ती उनले सुनेका छन् । बुबाले दाजुलाई सिकाउनुभएछ, अहिले दाजुबाट हामीले सिक्दै छौं, भीमबहादुरका कान्छा भाइ इन्द्रले भने । माइला सूर्य र साइँला नरबहादुरले पनि कलाकारिता सिकेका छन् । मल्लकालीन टुँडालजस्तै काठमा मूर्ति कुद्नेहरू अहिले काठमाडौं उपत्यकाबाहिर भेटिँदैनन् । भीमबहादुर र उनका भाइहरूले बनाएका कलात्मक टुँडाल उपत्यकाका कलाकर्मीले बनाउनेभन्दा कमका देखिँदैनन् । बागलुङ, पर्वत र म्याग्दीका आकर्षक मठमन्दिरका काष्ठकला भीमबहादुर र उनका बाबु मोतीलालले बनाएका रहेछन्, सामाजिक अगुवा देवबहादुर श्रेष्ठ भन्छन्, अहिले पनि बजारका घरमा ढोका कुँद्न उनकै खोजी हुन्छ । गैरागाउँका विश्वकर्मा भनेपछि धेरैले सम्मान गर्ने उनले बताए । देवदेवी, जंगली जनावर, कलश, धनुषबाण, यौनलीलाजस्ता मूर्ति काठमा कुँद्न भीमबहादुरलाई बागलुङमा अरू कलाकारले भेट्दैनन् । हरेक टुँडालमा इतिहास लेखाउन सकिने उनले बताए । कुनै जन्तुको चित्र मात्र हैन, त्यसको इतिहास बुझ्नुपर्छ, उनी भन्छन्, त्यसपछि मात्रै जीवन चक्रलाई आकर्षक बनाउन सकिन्छ । के बनाउने भनेर तयारी गर्नै समय लाग्छ । पछिल्लो समय मन्दिरका टुँडाल र बजारका घरमा काठका ढोका बनाइदिन उनको खोजी हुने गरेको छ । एउटा ढोकामा दुई महिना लगाएर कला भर्दा १ लाख रुपैयाँसम्म पारिश्रमिक पाएको विकले बताए । आधुनिक शैलीका ढलान घर बने पनि आकर्षक ढोका राख्ने चाहना हुनेले उनलाई बोलाउँछन् । कलात्मक ढोका बनाउन सालको अग्राख चाहिन्छ । कच्चा काठमा उनले कला भर्दैनन् । कुकाठ पर्यो भने कोर्दैमा बिग्रन्छ । छिनो लगाउँदा कति वर्ष टिक्ने काठ हो चिन्न सक्छु, उनले भने, अग्राख भयो भने सयौं वर्षसम्म कला बाँच्छ । मूर्तिकलामै मिहिनेत गरेर सिकेकाले बाँचुन्जेल यही पेसा गर्ने विकको चाहना छ । मैले बनाएको मूर्तिले वर्षौंसम्म सम्मान पायो भने मेरो सफलता त्यही हो, उनले भने । उनको कला सिक्न फर्निचर हाउसका सिकर्मी पनि चाहना राख्छन् । हाम्रो फर्निचर व्यवसायमा काम गरेका धेरै युवाले भीमबहादुरलाई भेटेर बुटा कुँद्ने सीप सिकेका छन्, स्थानीय तारानाथ शर्माले भने, कहिले त ज्याला दिएर एकदुई दिन फर्निचर उद्योगमै बोलाएर सिकेका छन् । भीमबहादुरले बागलुङ कालिका भगवती मन्दिर पनि बनाएको कालिका भगवती गुठीका अध्यक्ष राजु खड्काले बताए । २०४८ सालमा गरिएको पुनर्निर्माणको क्रममा काठका मूर्ति र टुँडाल उनले कुँदेको रेकर्ड भेटिएको हो, खड्काले भने, अहिले केही सत्तल पुनर्निर्माण गर्दै छौं । त्यसका लागि भीमबहादुरलाई नै बोलाएका छौं । व्यस्त हुने भएकाले भीमबहादुरको समय पाउन कुर्नुपर्ने उनले बताए । कालीगण्डकी किनारको खनियाघाटको शिवालय मन्दिर, म्याग्दीको महारानी मन्दिर र पौवा, मुस्ताङको टुकुचेका थकालीका घरमा कुँदिएका कला, मल्लाज दरबारका मूर्तिलगायत दर्जनौं मठमन्दिरमा उनले कला भरेको बताए । भीमबहादुर र भगत सर्वजितको पुर्ख्यौली एउटै हो । भगतले २००७ सालको क्रान्तिमा बीपी कोइरालालाई साथ दिएका थिए । जातीय विभेद हटाउन उनको ठूलो भूमिका थियो । कलाकारिता जानेकाले भीमबहादुरले पनि उस्तो विभेद खेप्नु नपरेको बताए । सबैको घरका झ्यालढोकाको काम गर्ने भएर होला सबैले मलाई सम्मान गरेका छन्, उनले भने, विभेद खेप्नु परेन । भीमबहादुरको जन्मस्थल गैरागाउँ र मूलपानीमा विभेद भने हटेको छैन ।"
६५ नाघे लिमीमा श्रम बन्देज,"लिमी उपत्यकामा पर्ने हल्जीगाउँका ६४ वर्षीय कोन्क्याप मुटुप तामाङलाई उमेर ढल्केको भन्दा पनि काम गर्न नपाइने चिन्ताले बढी सताएको छ । हिमालपारिको गाउँ भनेर चिनिने लिमी उपत्यकामा ६५ वर्ष कटेपछि सार्वजनिक काम गर्न नपाइने नियमको कारण उनी चिन्तित भएका हुन् । काम गर्ने जाँगर भए पनि गाउँको नियमले रोक लगाएको छ, उनी भन्छन्, अलिअलि पैसा आउँथ्यो, अब त्यही पनि नआउने भयो ।नाम्खा गाउँपालिका६ मा हल्जी, जाङ र तिल गरी तीन वटा गाउँ छन् । लामा समुदायको बसोबास रहेको यी तीन वटै गाउँमा ६५ वर्ष उमेर पुगेका ज्येष्ठ नागरिक र १५ वर्षमुनिका बालबालिकालाई सार्वजनिक काम गर्न बन्देज छ । वडाध्यक्ष पाल्जोर तामाङ बालबालिका र ज्येष्ठ नागरिकलाई काम गराउँदा श्रमशोषण हुने भएकाले यस्तो नियम लगाइएको बताउँछन् । उनका अनुसार विशेषगरी विकास निर्माण र सार्वजनिक श्रमका काममा लगाउन रोक लगाइएको हो । उनीहरूले कमाउन पाएनौं भनेर चिन्ता त मान्छन् होला तर उमेरका कारण काम गर्न पनि त सक्दैनन्, उनले भने, त्यसैले हाम्रो गाउँमा यस्तो निमय लगाइएको हो ।तिलगाउँका ६५ वर्षीया छिरिङपुटी तामाङ भने यो नियमले वृद्धवृद्धालाई राम्रै गरेको बताउँछन् । कडा काम गर्न नसकिने भएकाले घरको चुलोचौको र गाईबस्तु हेर्नमा समय बित्ने गरेको उनले बताए । उमेर हुँदा काम गरियो, रमाइलो पनि गरियो, उनले भने, अब त हातपाखुरा बसे, काम गर्न पनि सकिँदैन, गाउँको निमयले राम्रै गरेको छ ।श्रमसम्बन्धी यो नियम गाउँपालिकाअन्तर्गतको मात्रै हो । वडाध्यक्ष तामाङले बाउबाजेको पालादेखि चल्दै आएको गाउँको नियम भएको दाबी गरे । उनका अनुसार ६५ वर्ष कटेका ज्येष्ठ नागरिकलाई घरमै बस्न र ज्ञानगुन आर्जन गर्न प्रेरित गरिँदै आएको छ । सकिन्छ भने गुम्बामा गएर पूजापाठ र ज्ञानकर्म गर्ने, सकिन्न भने घरमै आराम गर्ने गर्छन्, उनले भने, काममा लगाइयो भने गर्न पनि सक्दैनन्, गरिहालेमा देखिने गरी काम पनि हुँदैन । बालबालिकालाई भने बालश्रम शोषणको दृष्टिले काम गर्न रोक लगाइएको उनले बताए ।करिब १ हजार २ सय जनसंख्या रहेको लिमी उपत्यकामा नागरिकता, पञ्जीकरण, सिफारिसजस्ता केही अत्यावश्यकबाहेक गाउँका आफ्नै नियम छन् । गाउँपालिकाका तर्फबाट तामाङ वडाध्यक्ष भए पनि तीन गाउँमा छुट्टाछुट्टै अध्यक्ष हुन्छन् । अहिले तिलगाउँमा लाक्पा तुन्डुप तामाङ, जाङगाउँमा तेमा लुन्डुप तामाङ र हल्जीगाउँमा सोनाम तुन्डुप तामाङ अध्यक्ष छन् । अध्यक्षहरूले गाउँको नियमलाई कार्यान्वयन गराउँछन् । नाम्खा गाउँपालिका अध्यक्ष विष्णु लामा सरकारका योजनाहरूलाई समेत गाउँका अध्यक्ष हरूले हेरफेर गर्ने गरेको बताउँछन् । हामीले त बजेट (योजना) दिने मात्रै हो, काम गाउँकै प्रतिनिधि (अध्यक्षहरू) ले गर्ने गर्छन्, उनले भने, अध्यक्षहरूको आदेशलाई गाउँका कसैले पनि अटेरी गर्न सक्दैनन् । यी गाउँमा सरकारीभन्दा गाउँकै नियम लागू हुने गरेको उनले बताए ।गाउँका अध्यक्षहरू पाँच वर्षका लागि चुनिन्छन् । देशमा लामो समयसम्म निर्वाचन नहुँदा पनि लिमी उपत्यकाका यी गाउँमा गाउँ अध्यक्षहरू चुनिने गरेका थिए ।"
अग्रज छायांकार मास्केको निधन,काठमाडौं (कास) नेपालका अग्रज छायांकार वैकुण्ठमान मास्केको ८३ वर्षको उमेरमा शुक्रबार निधन भएको छ । सात वर्षदेखि मिर्गौला रोगी मास्के सातामा तीन पटकसम्म डायलसिस गराइरहेका थिए । उनलाई गत आइतबार कोरोना संक्रमण पुष्टि भएको थियो । उपचारकै क्रममा पुल्चोकस्थित निदान अस्पतालमा उनको निधन भएको चलचित्र प्राविधिक संघका अध्यक्ष पुष्कर लामाले बताए । मास्केका श्रीमती र एक छोरी छन् ।उनले सन् १९६६ मा फिल्म एन्ड टेलिभिजन इन्स्टिच्युट अफ इन्डियाबाट छायांकनमा तीनवर्षे अध्ययन पूरा गरेका थिए । उनी नेपाली फिल्ममा प्राविधिकका लागि भारतमा भर पर्नुपर्ने समयमा उनले २०२४ मा हिजो आज भोलि बाट सहायक छायांकारका रूपमा काम थालेका थिए । त्यसपछि परिवर्तन र मनको बाँध हुँदै उनको नेपाली फिल्म क्षेत्रमा सक्रियता बढेको थियो । उनले छायांकनसँगै निर्देशन र सम्पादनमा पनि अनुभव बटुलेका थिए । ट्रान्सपोर्टेसन नेपाल र बाँच र बाँच्न देऊ उनले निर्देशन गरेका वृत्तचित्र हुन् ।
पाथीभरामा एकै दिन ५ सय तीर्थयात्री,"काठमाडौं कीर्तिपुरका मनोज विश्वकर्मा शनिबार पाथीभरा दर्शन गरेर फर्किए । गत वर्ष पहिलो पटक परिवारसहित आएका उनी यस पटक भने एक्लै थिए । कोरोना महामारीका बीच सार्वजनिक यातायातबाट आएका उनले हातमा पन्जा र अनुहारमा मास्क भने लगाएका थिए । गोजीमा सेनिटाइजर बोकेका उनी घरीघरी त्यसलाई निकालेर प्रयोग गर्थे । नुवाकोटका गणेश अधिकारी नेतृत्वको आठ जनाको टोलीले पनि शनिबारै पाथीभरा दर्शन गर्यो । एउटै गाडीमा आएका उनीहरूले पनि स्वास्थ्य मापदण्ड पालना गरेका थिए । तर उच्च लेकाली क्षेत्रको उकालो चढ्दै गर्दा मास्क लगाइरहन कठिन हुने भएकाले लगाउने भन्दा हातमा बोक्ने धरै देखिए । फेदीको उकालो चढ्दा एकले अर्कोलाई साथ दिनुपर्ने भएकाले सामाजिक दूरी पालना गराउन पनि सम्भव देखिएन । सरकारले धार्मिक स्थल खुला गर्ने निर्णय लिएको छैन । तर कोरोना संक्रमणको त्रासकै बीच पाथीभरा दर्शन भने खुला भएको छ । दसैंको पहिलो दिन शनिबार ४ सय ६६ जनाले पाथीभरा दर्शन गरेको माथिल्लो फेदी अस्थायी प्रहरी चौकीले जनाएको छ । ३ हजार ७ सय ९४ मिटर उचाइमा रहेको पाथीभरा दर्शनका लागि शुक्रबार माथिल्लो फेदी, काफ्लेपाटी लगायतका स्थानमा गएर बसेका र सदरमुकाम फुङलिङबाट गएकाहरूले मन्दिर दर्शन गरेर फर्किएका हुन् । आइतबार र त्यसपछिका लागि पनि तीर्थयात्री सम्पर्कमा रहेको र होटल बुक गराइरहेको पाथीभरा क्षेत्र विकास समितिका सदस्य तथा माथिल्लो फेदी होटल व्यवसायी संघका अध्यक्ष इन्द्रनारायण भट्टराईले बताए । कोरोना संक्रमणका कारण गत चैतदेखि पाथीभरा ठप्पजस्तै थियो । आफ्नै व्यवस्थापनमा फाट्टफुट्टले भने बाटोमा बास नबसीकनै सरासर जाने र पूजा गरेर फर्कने गरेका थिए । दसैंको पहिलो दिन काठमाडौं, नुवाकोट, झापा, मोरङ, सुनसरीदेखिका तीर्थयात्री आएको भट्टराई बताउँछन् । माथिल्लो फेदीमा मात्रै शुक्रबार बेलुका २ सय ७५ को हाराहारीमा तीर्थयात्री बास बसेका थिए । एउटा खाटमा एक जनालाई मात्रै सुताउने, प्रत्येक दिन तन्ना र सिरकको खोल सफा गर्ने, मास्क, सेनिटाइजर अनिवार्य गर्ने जस्ता सुरक्षा विधि अपनाइएको होटल व्यवसायी राजेन्द्र महतले बताए । चैतदेखिको लकडाउनका कारण खाद्यान्न तथा पेय पदार्थको मिति गुज्रिँदा फाल्नुपरेकाले यो सिजनमा थोरै सामानको व्यवस्थापन गरिएको उनको भनाइ छ ।देउरालीदेखि माथिल्ला फेदीसम्म ३८ वटा होटल तथा खाजाघर छन् । धर्मशालामा बस्नेका लागि कम्बल, राडीलगायत सामग्री पनि समितिले जोहो गरेको छ । मास्क नबोक्नेलाई आफूहरूले उपलब्ध गराएको माथिल्लो फेदी प्राथमिक उपचार केन्द्रका अहेब उमनाथ पौडेलले बताए । सदरमुकामबाट २० किमि दूरीमा रहेको काफ्लेपाटीसम्म अहिले राम्रो मोटर बाटो छ । सुकेटारसम्म ८ किलोमिटर कालोपत्रे सडक छ भने त्यहाँबाट उता कच्ची सडक । मन्दिर पुग्न काफ्लेपाटीबाट पाँच किलोमिटर हिँड्नुपर्छ । गत वर्षको तथ्यांकअनुसार पाथीभरामा कोजाग्रत पूर्णिमाका दिन करिब ११ हजारले दर्शन गरेका थिए । सबैभन्दा बढी चैते दसैंको समयमा एकैदिन १३ हजारले दर्शन गरेको पाथीभरा देवी मन्दिर क्षेत्र संरक्षण तथा संवर्द्धन समितिका सचिव लक्ष्मी काफ्लेले जानकारी दिए ।"
रोकियो लीला आएनन् रामसीता,"रामलीला मञ्चनका लागि राम, सीता, लक्ष्मण, हनुमान र रावणलगायतको टोली घटस्थापनाको अघिल्लो दिनै मथुराबाट नेपालगन्ज आइपुग्थ्यो । त्यसअघि नै यहाँ चहलपहल सुरु भइसकेको हुन्थ्यो । घटस्थापनाका दिन रामको टोलीलाई नेपालगन्जमा शोभा यात्रा गराइन्थ्यो । तर, यस वर्षको दसैंमा नेपालगन्जमा न राम आए, न उनकी धर्मपत्नी सीता माइती भूमिमा आइन् । नेपालगन्जवासीले घटस्थापनाका दिन रामसँगै भाइहरू भरत, लक्ष्मण र शत्रुघन तथा सीता अपहरणकारी रावण नै देख्न पाएनन् । लामो इतिहास बोकेको रामलीलामा पहिलोपल्ट ब्रेक लागेको हो । रामलीला मञ्चनका लागि दुलहीझैं सिंगारिने नेपालगन्जको रामलीला मैदानको मञ्च अहिले खाली छ । म सानो छँदा कुनैकुनै वर्ष हावाहुरी र पानीका कारण एकदुई दिन रामलीला रोकिएको देखेको छु । तर, यसरी पूर्ण रूपमै रोकिएको पहिलोपल्ट हो, रामलीला सञ्चालन समिति नेपालगन्जका प्रचार महामन्त्री विष्णु कुमालले भने, रामलीला हेर्न भीड हुने र कोरोनाको महामारी झन् फैलिन सक्ने भएकाले यस वर्ष रोकियो । दसैंको पहिलो दिन घटस्थापनाबाट रामलीला सुरु गर्ने परम्परा छ । यो क्रम रावण बधसम्म चल्छ । अवधि संस्कृतिको अभिन्न अंग बनिसकेको रामलीला मञ्चनका लागि कलाकार भारतबाट ल्याउने गरिएको थियो । घटस्थापनाका दिन रामको टोलीले नेपालगन्जमा शोभा यात्रा गर्दा स्थानीयले भव्य स्वागत गर्ने चलन छ । गत वर्ष भारतको वृन्द्रावनबाट कलाकारको टोली आएको थियो । भारतको सीमासँग जोडिएकाले नेपालगन्जमा सन् १६४० बाट रामलीला मञ्चन सुरु भएको जानकारहरू बताउँछन् । रामलीला मञ्चन भारतीय सीमा सहरबाट नेपालगन्ज प्रवेश गरेको हो । बाँके बगियाको खुला चौरलाई रामलीला मैदान नामकरण गरी मञ्चनका लागि मञ्च निर्माण गरिएको छ । कोरोनाका कारण रोकिएपछि रामलीला सञ्चालन समितिले स्थानीय टेलिभिजनबाट राति ८ देखि १२ बजेसम्म रामायण हेर्न मिल्ने व्यवस्था मिलाएको छ । तर, प्रत्यक्ष रूपमा लीला हेर्न बानी परेको नेपालगन्जवासीलाई भने घरमै टीभी हेरेर रामायण हेर्नुपर्नेछ । लाइभ हेर्नुको मजा बेग्लै हुन्थ्यो, त्रिभुवन चोकका स्थानीय गोपाल गुप्ताले भने, कोरोनाले नेपालगन्ज सुनसान हुने भो । रामलीला सञ्चालनका लागि स्थानीयले वार्षिक १५ लाखभन्दा बढी रुपैयाँ आफैं जम्मा गरेर खर्च गर्दै आएका थिए । पुर्खाले जोगाएर राखेको संस्कारका लागि चन्दा मागेर भए पनि रामलीला गराउँदै आएका थियौं । तर, यो दसैंमा गर्न सकिएन, रामलीला सञ्चालक समितिका अध्यक्षमा हालै मनोनीत सुरेश कनौडियाले भने, रामलीला संस्कृतिमात्रै होइन, इतिहास बनिसक्यो ।"
शक्तिपीठहरूमा राखियो जमरा,"बेलकोटगढीमा सामूहिक जमरानुवाकोट गाउँका सबै जातजाति मिलेर जमरा राख्दै आएको बेलकोटगढीस्थित निरञ्जना देवीथानमा यस पटक सहभागिता घटेको छ । पोहोर २ सय ३५ घरधुरीले मन्दिरमा सामूहिक जमरा राखेका थिए । शनिबार १ सय २६ घरधुरीले जमरा राखेको बेलकोटगढी१० का भोलाराज पौडेलले बताए । भिडभाडमा बस्नुपर्छ भनेर यो पटक कोरोनाको डरले समूहमा जमरा राख्ने घटेका हुन्, उनले भने, दलित, गैरदलित र जनजाति मिलेर देवी दुर्गाको प्रसादस्वरूप यहाँ जमरा राख्ने चलन वर्षौंदेखिको हो । कोरोनाबाट जोगिन सतर्कता अपनाएर यो पटक जमरा राखिएको उनले बताए । जमरा राख्नेनराख्ने दुविधामा थियौं । भीडभाड नगरी स्वास्थ्य मापदण्ड अपनाएर जमरा राख्यौं, उनले भने । स्थानीय भीमबहादुर नेपाली नवरात्र सुरु भएपछि देवीथानमा नगरा बजाउँछन् । उनले पनि एक टपरी जमरा यहीँ राखेका छन् । यहाँ भेदभाव छैन, उनले भने, सबै मिलेर जमरा राखियो । उनी यही जमरा राखेको मन्दिरमा साँझबिहान नगरा बजाउँछन् । जमरा राख्न स्थानीयहरू बिहान नुहाईधुवाई गरेर सफा ठाउँ र नदीकिनारबाट माटो वा बालुवा ल्याएर टपरी र भुइँमा जमरा राख्छन् । सबै मिलेर जमरा राख्ने चलनले यस पटक पनि निरन्तरता पाएको निरञ्जना मन्दिरका पुजारी महेश पौडेलले बताए । कोरोनाका कारण प्रशासनले निषेधाज्ञा गरेकाले घटस्थापनामा पोहोर जस्तो भिड हुन पाएन, उनले भने । यहाँका मगर समुदायले निरञ्जना भगवतीलाई आफ्नो कुलदेवीका रूपमा पुज्छन् । त्यसैगरी शनिबार साततले दरबार उत्तरपट्टि रहेको तुलजा भवानी दरबारमा पनि जमरा राखिएको छ । तुलजा भवानीको दरबारमा काठमाडौं हनुमानढोकाकै विधिअनुसार जमरा राख्ने चलन छ ।"
लकडाउन खुलेपछि बढ्यो कर्जा प्रवाह,"चालु आर्थिक वर्षको पहिलो तीन महिनामा बैंक तथा वित्तीय संस्थाले १ खर्ब ४ अर्ब रुपैयाँ कर्जा प्रवाह गरेका छन् । यो बैंक तथा वित्तीय संस्थाले दैनिक रूपमा राष्ट्र बैंकमा बुझाएको अपरिष्कृत तथ्यांकको विवरण हो । कोभिड१९ ले सिर्जना भएको अप्ठ्यारो परिस्थितिमा पनि झन्डै सवा अर्ब रुपैयाँ बराबर कर्जा प्रवाह भएको हो । गत आर्थिक वर्षको पहिलो तीन महिनामा १ खर्ब २८ अर्ब रुपैयाँ कर्जा प्रवाह भएको थियो । कोरोनाको जोखिमबाट बच्न भन्दै सरकारले गत चैत ११ देखि लकडाउन सुरु गरेको हो । चैतमा लकडाउनअघि केही कर्जा प्रवाह भएको थियो । पछि पनि पहिल्यै स्वीकृत भएका केही कर्जा प्रवाह भएको देखिन्छ । त्यसपछि वैशाख, जेठ, असार र साउनमा थप कर्जा प्रवाह ठप्पप्रायः रह्यो । बरु लगानीमा रहेका केही कर्जा असुली भएकाले कुल लगानीमा रहेको कर्जा घट्यो । मासिक कर्जा वृद्धिदर ऋणात्मक रह्यो । तर भदौदेखि बिस्तारै कर्जा प्रवाह बढ्न थाल्यो ।विवरणअनुसार गत भदौमा थप ३४ अर्ब र असोजमा ८९ अर्ब रुपैयाँ कर्जा प्रवाह भएको छ । यससँगै गत असोज २८ सम्म बैंक तथा वित्तीय संस्थाले प्रवाह गरेको कुल कर्जा ३३ खर्ब ६७ अर्ब रुपैयाँ पुगेको छ । गत आर्थिक वर्षको पहिलो त्रैमासको तुलनामा चालु आर्थिक वर्षको सोही अवधिमा बैंक तथा वित्तीय संस्थाले प्रवाह गरेको कर्जा कम भए पनि परिस्थितिअनुसार राम्रो मान्नुपर्ने राष्ट्र बैंकका प्रवक्ता गुणाकर भट्टले बताए । अहिलेको अप्ठ्यारो परिस्थितिमा यो कर्जा प्रवाहलाई सन्तोषजनक मान्नुपर्छ, उनले भने, गत साउनमा कर्जा प्रवाह वृद्धिदर ऋणात्मक भए पनि भदौ र असोजमा बढेको छ । लकडाउन खुकुलो भएपछि आर्थिक गतिविधि बढ्न थालेकाले आयात पनि बढेको छ । यसले कर्जा माग पनि बढेको उनले जानकारी दिए । कर्जा प्रवाह बढ्ने राम्रो संकेत हो, उनले भने, आउँदा दिनमा कर्जा माग झनै बढ्नेछ । लकडाउन खुलेसँगै आर्थिक गतिविधि बढ्न थालेको र यसले कर्जा माग बढाएको बैंकर्स संघका अध्यक्ष भुवन दाहालले बताए । पहिल्यै स्वीकृत भएका कर्जा पनि प्रवाह हुन थालेका छन्, उनले भने, दसैं र तिहार लक्षित व्यापारिक कर्जा माग पनि बढेको छ । गत भदौ र असोजमा सवारी साधनलगायत कर्जा प्रवाह बढेको उनले बताए । कर्जा माग बढ्न थाले पनि बैंक तथा वित्तीय संस्थामा अधिक तरलता अझै घट्न सकेको छैन । शुक्रबारसम्म वित्तीय प्रणालीमा १ खर्ब ७७ अर्ब रुपैयाँ अधिक तरलता छ । यो बैंक तथा वित्तीय संस्थाले राष्ट्र बैंकमा राख्नुपर्ने अनिवार्य नगद मौज्दात (सीआरआर) बाहेक रकम हो । यसको अर्थ उक्त रकम बैंक तथा वित्तीय संस्थाले लगानी गर्न सक्छन् । अधिक तरलता थुप्रिएसँगै बैंक तथा वित्तीय संस्थाको कर्जा, निक्षेप र पुँजी अनुपात (सीसीडी) अनुपात औसत ७३ प्रतिशत छ । राष्ट्र बैंकको निर्देशनअनुसार बैंक तथा वित्तीय संस्थाले ८५ प्रतिशत सीसीडी अनुपात कायम गर्नुपर्छ । सरकारले आन्तरिक ऋण उठाउन सुरु गरेको छ । सरकारको लक्ष्यअनुसार कात्तिकभित्रै राष्ट्र बैंकले ५७ अर्ब रुपैयाँ आन्तरिक ऋण उठाउनुपर्नेछ । जसमध्ये गत सातासम्म ३३ अर्ब रुपैयाँ उठाइसकेको छ । यस्तै हाल बजारमा अधिक तरलता व्यवस्थापन गर्न भन्दै राष्ट्र बैंकले निक्षेप संकलन औजारमार्फत ३० अर्ब रुपैयाँ बजारबाट झिकेको छ । तरलता धेरै भएपछि अन्तर बैंक कारोबार भने निकै न्यून छ । सोही कारण अन्तरबैंक ब्याजदर ०२ प्रतिशत हाराहारीमा छ । चालु आर्थिक वर्षको पहिलो तीन महिनामा राष्ट्र बैंकले ५ अर्ब रुपैयाँ पुनर्कर्जा प्रवाह गरेको छ । यो विभिन्न ३६ वटा ऋणीलाई राष्ट्र बैंकले सिधै प्रवाह गरेको पुनर्कर्जा हो । नयाँ व्यवस्थाअनुसार कुल पुनर्कर्जा कोषको ७० प्रतिशत रकम राष्ट्र बैंकबाट बैंक तथा वित्तीय संस्थाले एकमुष्ट रूपमा पाउँछन् । बाँकी ३० प्रतिशतमध्ये १० प्रतिशत राष्ट्र बैंकले सिधै लघुवित्त वित्तीय संस्थालाई दिन्छ । त्यसबाट बचेको २० प्रतिशत राष्ट्र बैंकले सिधै कर्जा प्रवाह गर्छ । उल्लिखित ५ अर्ब रुपैयाँ राष्ट्र बैंकले सिधै प्रवाह गरेको हो । बैंक तथा वित्तीय संस्थाले एकमुष्ट रूपमा पाउने ७० प्रतिशतका लागि आवेदन संकलन भइरहेको छ । चालु आर्थिक वर्षको पहिलो तीन महिनामा बैंक तथा वित्तीय संस्थामा १ खर्ब ३८ अर्ब रुपैयाँ निक्षेप संकलन भएको छ । यससँगै बैंक तथा वित्तीय संस्थाको कुल निक्षेप संकलन ४० खर्ब ६८ अर्ब रुपैयाँ पुगेको छ ।"
डीडीसीका बटरमा आइस क्रिस्टल,"बीच भागको पहिचान नै हुँदैन, डीडीसीका एक कर्मचारीले भने, बटरमा आइस क्रिस्टल बढी हुँदा जति परिमाणमा घिउ आउनुपर्ने हो, त्यो परिमाणमा आउँदैन । आयोजना प्रमुखले केन्द्रीय कार्यालयलाई पठाएको पत्रले पनि मापदण्ड नपुगेको पुष्टि गर्छ ।यता सुजल डेरी प्रालिका कार्यकारी निर्देशक निरञ्जन श्रेष्ठले भने दुर्ईतीन लाख किलोमा एकाधमा यस्तो क्रिस्टल भेटिनु सामान्य रहेको बताए । बटरमा २० प्रतिशत पानी हुन्छ, कहिलेकाहीँ ढुवानीका कारण पानी बाहिर निस्क्न सक्छ, उनले भने, यस्तो कसरी भयो भन्ने थाहा छैन । तर उहाँहरूले हाम्रो एउटा सामानमा आइस क्रिस्टल देखिएको भन्नुभएको छ । त्यसको अध्ययन गर्नुपर्छ । उनका अनुसार तापक्रम नमिले पनि समस्या हुन्छ । गुणस्तरमै समस्या भए डेरीको रोहवरमा खाद्य प्रविधि तथा गुण नियन्त्रण विभागमा परीक्षण गर्नुपर्ने उनको भनाइ छ । गुणस्तरमा शंका भए काम नगरौं भनेका छौं, श्रेष्ठले भने, बटरको तापक्रम मिलेन भने पनि समस्या हुन्छ । अब रेफ्रिजेरेटर भ्यानभन्दा बाहिर पठाउँदैनौं । प्राविधिक हिसाबले बटरमा समस्या नभएको डीडीसीका सूचना अधिकारी राजेन्द्रप्रसाद अधिकारीले दाबी गरे । बटरमा १८२० प्रतिशत पानी नै हुन्छ । त्यसैले आइस क्रिस्टलले त्यति धेरै अर्थ राख्दैन, उनले भने, पानी नै भएन भने त्यो चाहिँ गम्भीर हो ।बटरसँगै बालाजु प्लान्टबाट उत्पादित आधा केजी घिउको प्याकेटमा पनि समस्या देखिएको छ । आधा किलोको घिउमा सेतो ठोस पदार्थ भेटिएको भन्दै उजुरी परेको छ । घिउको गुणस्तरबारे उजुरी परेपछि लैनचौरस्थित दुग्धपदार्थ बिक्रीवितरण आयोजनाले घिउमा देखिएको समस्याबारे केन्द्रीय कार्यालयलाई पत्र पठाएको छ । बालाजु प्लान्टबाट उत्पादित घिउ बजार र डिस्ट्रिब्युटरबाट फिर्ता भई गुनासो प्राप्त भएको छ । गुनासोको विश्लेषण र समस्या पहिचान गरी गुणस्तर सुधार गरिदिन केन्द्रीय कार्यालयलाई पत्र पठाइएको छ, डीडीसी स्रोतले भन्यो । खाद्य प्रविधि तथा गुण नियन्त्रण विभागले २०७५ सालमा दूध तथा दुग्धपदार्थको न्यूनतम गुणस्तर निर्धारण गरेको छ । खाद्य तथा दाना वस्तुहरूमा निर्धारित न्यूनतम अनिवार्य गुणस्तरअन्तर्गत घिउको मापदण्ड तयार गरेको छ । घिउ भन्नाले कुनै रङ नहालेको र दूधबाट सिधै वा दूधको दही वा क्रिम वा मख्खनबाट तयार गरिएको चिल्लो पदार्थमा भएको सम्पूर्ण जलांश उड्ने गरी खारी स्वच्छ तुल्याइएको दूधको चिल्लो पदार्थ हुनुपर्ने, मापदण्डमा भनिएको छ । तर आधा लिटरमा समस्या देखिएपछि डिस्ट्रिब्युटरहरूले घिउको स्यााम्पल देखाउँदै फिर्ता गर्ने कुरा गरिरहेको स्रोतले बतायो । बिहीबार मात्रै चार जनाले उजुरीसमेत गरेको डीडीसीका एक अधिकारीले जानकारी दिए । छामेर हेर्दा दानादाना जस्तो आएको छ । उपभोक्ताहरू प्याकेट नै लिएर आउने गरेका छन्, उनले भने, हेर्दा छेक्राछेक्रा देखिन्छ । बजारमा गएको आधा लिटरको प्याकेटमा धेरै गुनासो आयो ।क्रिस्टलका सन्दर्भमा आफूहरूले अध्ययन गरिरहेको बालाजु प्लान्टका आयोजना प्रमुख जोशीले जानकारी दिए । बजारमा मिसावट गरिएको पनि हुन सक्छ । त्यही भएर परीक्षणका लागि खाद्य प्रविधि तथा गुण नियन्त्रण विभागमा नमुना पठाएका छौं, उनले भने, वैज्ञानिक प्रमाण चाहिन्छ, त्यही भएर अध्ययन गरिरहेका हौं । जोशीका अनुसार घिउमा विभिन्न तत्त्व हुने भएकाले यो तेलजस्तो हुँदैन । घिउको प्रकृति नै जम्ने किसिमको हुने उनको भनाइ छ । डीडीसीका महाप्रबन्धक रुद्रप्रसाद पौडेलले पनि घिउमा ठोस पदार्थ देखिएको र नपग्लिने गुनासो आएको बताए । गुणस्तरका विषयमा भने कुनै समस्या नभएको उनको दाबी छ । प्रयोगशालामा परीक्षण गर्दा समस्या छैन । घिउ तताउँदा अलिकति कनिका जस्तो देखिएको छ, उनले भने, तर गुणस्तरमा समस्या छैन । कुनै खराबी पनि छैन । कुनै लटमा भैंसीको दूधको मात्रा बढी हुँदा त्यस्तो समस्या देखिन सक्ने डीडीसीको दाबी छ । गुनासो गर्न आउँछन्, कतिपयलाई सम्झाएर पठाएका छौं, उनले भने ।"
कोराकले बेच्छ करोडका खसीबोका,"कोराक चितवनको पहाडी गाउँ हो । चेपाङ र तामाङ समुदायको बसोबास भएको यहाँ अन्य जातिको फाट्टफुट्ट बसोबास छन् । अन्न राम्रो नफल्ने, यातायात पनि नपुगेको यो ठाउँ केही वर्षअघिसम्म विकट गाउँका रूपमा परिचित थियो । अहिले पनि अवस्थामा ठूलै परिवर्तन भएको छैन । तर आर्जनमा भने अगाडि बढेको छ । यो ठाउँमा बाख्रापालन फस्टाएको छ । बाख्रा बेचेर वर्षमा एक करोड रुपैयाँभन्दा धेरै गाउँ भित्रिन्छ । कोराक खहरेको कमिन चुली महिला बचत तथा ऋण सहकारी संस्थाले बाख्रापालनका लागि आफ्ना सेयर सदस्यलाई उत्प्रेरित गर्दै आएको छ । बाख्रा खरिद गर्न ऋण दिने, नश्ल सुधारका कार्यक्रम ल्याउने र खसीबोकाको बजार खोज्ने कामसमेत सहकारीले गर्दै आएको अध्यक्ष अम्बिका लामाले बताइन् । ६ वर्षअघि खुलेको सहकारीमा ८ सय ८५ जना सेयर सदस्य छन् । प्रायःका घरमा बाख्रा देखिन थालेको छ ।गत वर्ष सहकारीले ९ सय ४४ वटा खसी बिक्री गरेको सहकारीकी व्यवस्थापक शान्ति तामाङ थियो । जसबाट एक करोड तीन लाख नौ हजार ६ सय ३७ रुपैयाँ बराबर आम्दानी भयो । यो भनेको सहकारीमार्फत जजसले खसीबोका बिक्री गर्नुभयो, उहाँहरूको विवरण राख्दा देखिएको हिसाब हो । किसानले सिधै खसीबोका बिक्री पनि गर्छन् । त्यसैले गाउँबाट योभन्दा धेरै खसी बिक्री भएका छन्, व्यवस्थापक तामाङले भनिन् । सहकारी ६ वर्षअघि खुले पनि बाख्रापालनका क्षेत्रमा लगानी र कार्यक्रम गर्न थालेको दुई वर्ष जति मात्रै भएको छ । गत वर्ष खसीबोका जोखेर बिक्री गर्ने नियम बन्यो । यसले गर्दा किसानले उचित मूल्य पाउन थालेको अध्यक्ष लामाले बताइन् । गत वर्षकै कुरो हो, एक जना किसानले नौवटा खसी व्यापारीलाई दिन लाग्दा ९० हजार रुपैयाँ दिन्छु भनेछ । यहाँ जोखेर बेच्दा त्यसको मूल्य एक लाख १४ हजार पर्यो, लामाले भनिन् ।सहकारीबाट सुविधा हुन थालेपछि किसान बिक्रीका लागि सहकारी नै आउने बढेको उनको भनाइ छ । नभए घरघरबाटै बिक्री हुन्थ्यो । अझै पनि हुन्छ । वर्षमा एक डेढ लाखदेखि चार लाख रुपैयाँसम्म खसी बोका बेचेरै कमाउँछन्, उनले भनिन् । पूर्वपश्चिम महेन्द्र राजमार्गको खुरखुरे वा वीरेन्द्रनगरबाट उत्तर ११ किलोमिटर हिँडेपछि कोराक टेकिन्छ ।गाउँमा १० वर्षयता बाटोघाटो विस्तार भएपछि बल्ल चहलपहल बढेको उनले बताइन् । नभए सुविधा केही थिएन । उब्जनी हुन्थेन । मान्छेहरू पढेलेखेका थिएनन् । दुःख गरेर गुजारा गर्दथे । जागिर खाउँला थिएन । उही ज्यालामजदुरी गरेर चामल किन्ने खाने । नसके गिट्ठा भ्याकुरले गुजारा चलाउने न हो, लामाले भनिन् । बाटो गयो, पिच भयो त्यसपछि गाउँलेले टनेलमा तरकारी खेती र बाख्रापालन सुरु गरेको उनले बताइन् । सुरुमा स्थानीय जातका ससाना बाख्रा थिए । घामपानी ओत्ने छाप्रो बनाएर बाख्रा बाँध्ने चलन थियो । अहिले विकासे जातका बाख्रा अनि बोका गाउँमा छन्, लामाले भनिन् । गाउँ पस्ने गाडीले खसी र तरकारी बोक्न थालेका छन् । कोराक खहरेका दिलबहादुर चेपाङ घर बनाउने काम गर्न जिल्ला बाहिर जान्छन् । विदेश पनि गएर आए । श्रीमती मनमाया चेपाङले भने राम्रो खोर बनाएर बाख्रापालन गरेकी छन् । अब विदेश गएर कमाएको जस्तो टन्न त के हुन्थ्यो र तर बाख्रा राम्रोसँग पाल्दा काम गर्न विदेश नै जाऊँ भन्ने हुँदो रहेनछ । आम्दानी चित्तबुझ्दो नै छ, दिलबहादुरले भने । खहरेकै युवराज मोक्तान पनि विदेशबाट फर्केर अहिले घरमै छन् ।विदेशमा महिनाको ६० हजार कमाइ हुन्थ्यो । तर उमेर ढल्कँदै गयो । सधैं विदेश बस्न नसकिने । घर फर्केर दुई वर्षयता बाख्रा पाल्न थालेको छु, युवराजले भने । उनको खोरमा १४ वटा बाख्रा छ । गत वर्ष उनले सवा लाख रुपैयाँ जतिको खसीबोका बिक्री गरे । यो वर्ष पनि १० वटा खसी छन् । बाख्रा पालेसँगै तरकारी खेती र अन्य जंगलले घेरिएको ठाउँ भएको हुँदा चराउन र घाँस जुटाउन गाह्रो छैन । बाख्रा पाल्न थालेपछि महिलासँग पुरुष पनि मिलेर आम्दानीको काम गर्न थालेको सहकारी अध्यक्ष लामा बताउँछिन् ।"
एउटै पालिकाबाट ५५ सय बिक्री,"धादिङको सिद्धलेकका महिलाहरू यो वर्षको दसैंमा ५ हजार ५ सय वटा खसीबोका बेच्ने तयारीमा छन् । स्थानीय उपहार महिला कृषक सहकारीले बेच्नलायक खसीबोकाको विवरण तयार गरिसकेको छ । विवरणअनुसार यो संख्या सिद्धलेकका ६ संकलन केन्द्रमा बेच्न ल्याइने खसीबोका मात्रै हो । काठमाडौंको कलंकी, टुकुचालगायतका खसी बजारमा बेच्न आफैं लैजाने र गाउँमै काट्नेको संख्या यसमा समावेश छैन । सिद्धलेकका १ हजार ५ सय महिलाले गत वर्ष दुई हजार खसीबोका बेचेर दसैंतिहारमा २ करोड रुपैयाँ हाराहारीमा आम्दानी गरेका थिए । यसपालि गत वर्षको भन्दा साढे दुर्ई गुणा बढी रकम स्थानीय सहकारीमार्फत महिलाले पाउनेछन् । खसीबोका बेच्न उनीहरूलाई बजार डुल्न पनि आवश्यक छैन । यसपालि महिला सहकारीले किसानलार्ई घरमै डिजिटल तराजु उपलब्ध गराएको छ । केन्द्रसम्म ल्याउने व्यवस्था पनि मिलाएको छ । बाख्रापालन परियोजना सञ्चालन गरेको हेफर इन्टरनेसनलले सहकारीलाई खसीबोका ढुवानी गर्न यो वर्ष एग्रो एम्बुलेन्सका रूपमा प्रयोग गर्न ३५ वटासम्म खसी ढुवानी गर्न मिल्ने जिप पनि हस्तान्तरण गरेको छ । खसीबोका संकलन केन्द्रमा जोख्ने उपकरण पनि राखिएको छ । जिउँदो खसीको मूल्य प्रतिकिलो ५ सय ६० देखि ६ सय १० रुपैयाँसम्म तोकिएको सहकारीले जनाएको छ । गत वर्षको दसैंमा खसीबोका बेचेर ९० हजार हात पारेकी सिद्धलेक५ स्याँगुटारकी हिरामाया घलेले अहिले १० वटा खसी बेच्न तयार गरेकी छिन् । यस पटक डेढ लाख रुपैयाँ हात पर्नेमा उनी ढुक्क छिन् । यसैबीच १० वटा खसी पालेर बेचेको प्रमाण देखाउने किसानलाई १ लाख नगद प्रोत्साहनस्वरूप अनुदान दिने निर्णय गरिएको गाँउपालिका अध्यक्ष प्रेम सिलवालले बताए । उक्त अनुदान पाउन हालसम्म ६ जनाको दाबी परिसकेको उनले जानकारी दिए । सहकारीमा १ हजार ७ सय ७४ महिला आबद्ध ५९ वटा समूह गठन भएका छन् । यी समूहमा १८ देखि २७ जना सदस्य छन् । सबै सदस्यले पालेका बाख्रा १७ हजारभन्दा बढी छन् । त्यसबाहेक अन्य किसानले समेत गाउँपालिकामा ४० हजार बाख्रा पालेका छन् । हरेक महिला सदस्यलाई अन्तर्राष्ट्रिय गैरसरकारी संस्था हेफर इन्टरनेसनलको सहयोगमा स्थानीय संस्था प्रयास नेपालले दुई वटा माउ बाख्रा उपहार दिने गरेको छ । उपहारबाट महिलाले डेढ वर्षमा अर्को सदस्यलाई बाख्रा फिर्ता गर्छन् । उनीहरूले स्थानीय खरी र जमुनापारी जातका बाख्रा पालेका छन् । महिलाहरूले बारीमा रैथाने डालेघाँस पनि रोपेका छन् ।"
दुई दर्जन आयोजना रुग्ण,"ओखलढुंगा (कास) जिल्लाको रुम्जाटार र माम्खा जोड्ने पुल ठेक्का लागेको दुई वर्ष बित्यो । सम्पन्न गर्ने म्याद पनि सकियो । तर २० प्रतिशत मात्रै काम सकिएको छ । साँघुटार ओखलढुंगा सडक कालोपत्र तीन वर्ष बितिसक्दा पनि ३० प्रतिशत सकिएको छैन । यो आयोजनाको पनि सम्पन्न गर्ने म्याद सकिसकेको छ ।यी दुई आयोजना उदाहरण मात्र हुन् । यस्ता रुग्ण प्रकृतिका आयोजनाहरू जिल्लामा दुई दर्जनभन्दा बढी छन् । त्यसमध्ये प्रायः सडक, पुल र भवन छन् । अधिकांश आयोजना निर्माण सम्पन्न नहुनुमा ठेकेदारले अनेक कारण देखाउने गरेका छन् । यस्ता आयोजनालाई कसरी गति दिने भन्ने विषयमा शनिबार सदरमुकाममा छलफल भएको छ । छलफलमा ठेकेदार, आयोजना प्रमुख र जनप्रतिनिधि सहभागी थिए । ठेकेदार कम्पनीका धेरैजसो प्रतिनिधि मात्र थिए । जिल्ला प्रशासन कार्यालयले आयोजना गरेको छलफलबाट रुग्ण आयोजनालाई गति दिई सम्पन्न गर्ने निर्णय गरिएको छ । तर यी निर्णय छलफलमै सीमित हुने सरोकारवालाको शंका छ । छलफलका लागि मात्र छलफल गरेर काम छैन, चिशंखुगढी गाउँपालिका अध्यक्ष निशान्त शर्माले भने, जहिलेसम्म काम नगर्नेलाई कारबाही हुँदैन, त्यतिबेलासम्म यस्ता छलफलको औचित्य छैन । छलफलमा ठेकेदारहरूले काम सम्पन्न नहुनुमा एस्टिमेटमा समस्या, जनप्रतिनिधिको अनुरोध, सर्वसाधारणको अवरोध, कार्यालयले समयमा भुक्तानी नदिनु जस्ता कारण रहेको बताए ।"
बजारमा होन्डा सीबीआर ६०० आरआर,काठमाडौं (कास) नेफालका लागि होन्डा मोटरसाइकल तथा गाडीको आधिकारिक बित्रेता स्याकार ट्रेडिङ कम्पनीले होन्डा सीबीआर ६०० आरआर मोटरसाइकल नेपाली बजारमा भित्र्याएको छ । चार सिलिन्डर लिक्विड कुल इन्जिन रहेको सीबीआर ६०० आरआरमा ५९९ सीसीको इन्जिन क्षमता छ । ६६ एनएम टर्क र १२० हर्सपावर रहेको यो मोटरसाइकललाई जेरोबाट सय किमि प्रतिघण्टा पुग्न ३१ सेकेन्ड मात्र लाग्ने कम्पनीले बताएको छ । ६ स्पिड गियरबक्स गरेको मोटरसाइकलको टप स्पिड २५० किमि प्रतिघण्टा छ । मोटरसाइलको मूल्य ३४ लाख ५० हजार रुपैयाँ निधारण गरिएको कम्पनीले जानकारी दिएको छ ।
सामसङ ग्यालेक्सी जेड फोल्ड २ को बिक्री सुरु,"काठमाडौं (कास) सामसङले नेपाली बजारमा आफ्नो नयाँ उत्पादन ग्यालेक्सी जेड फोल्ड २ स्मार्टफोनको बिक्री सुरु गरेको छ । ग्यालेक्सी जेड फोल्ड २ थर्ड जेनरेसन फोल्डेबल स्मार्टफोन नेपालमा पहिलोपल्ट उपलब्ध गराइएको हो । यो ६२ इन्च, इन्फिनिटीओ स्क्रिन कभरको हरेकपटक डिभाइस अनफोल्ड नगरी प्रयोग गर्न सकिन्छ । यसमा फ्ल्यागसिप क्यामेरा क्वालिटी एवं कन्ट्रोल सुविधा छ । ग्यालेक्सी जेड फोल्ड २ मा ४५ सय एमएएच ब्याट्री छ । यसको मूल्य २ लाख ४९ हजार ९ सय ९९ रुपैयाँ रहेको कम्पनीले जानकारी दिएको छ ।"
सिटिजन्सले तिनाउलाई प्राप्ति गर्ने,काठमाडौं (कास) सिटिजन्स बैंक इन्टरनेसनलले तिनाउ मिसन डेभलपमेन्ट बैंकलाई प्राप्ति गर्नेसम्बन्धी सम्झौता भएको छ । बुटवलस्थित तिनाउको प्रधान कार्यालयमा शनिबार आयोजित कार्यक्रममा बैंकका तर्फबाट सञ्चालक तथा मर्जर तथा प्राप्ति समितिका संयोजक प्रबलजंग पाण्डे र तिनाउ मिसन डेभलपमेन्ट बैंक लिमिटेडका तर्फबाट सञ्चालक तथा मर्जर तथा प्राप्ति समितिका संयोजक राजेन्द्रप्रसाद ओझालेे सम्झौतापत्रमा हस्ताक्षर गरे । सिटिजन्सले तिनाउलाई प्राप्ति गरेपछि सर्वसाधारणबाट उठाएको निक्षेप करिब १ खर्ब १५ अर्ब रुपैयाँ हुनेछ । सर्वसाधारणलाई दिएको ऋण लगानी भने करिब ९८ अर्ब रुपैयाँ हुनेछ ।
एनसेलको गो सिम,"काठमाडौं (कास) एनसेलले महिलाका लागि अघि बढौं भन्ने नारासहित गो सिम ल्याएको छ । यो सिममा आकर्षक बन्डल सेवा, हरेक रिचार्जमा बोनस, आपत्कालीन अवस्थाका बेला पछि शुल्क तिर्ने गरी टक टाइम अनि एमएमएस सेवा लिन पाइने र निश्चित नम्बरमा निःशुल्क कल सेवा उपलब्ध रहेको एनसेलले जनाएको छ । गो सिम खरिदसँगै ग्राहकलाई २० रुपैयाँ मेन ब्यालेन्स, सात दिनको समयसीमा रहेको २ सय एमबी डेटा, २० मिनेट अन नेट टक टाइम र २० ओटा एसएमएस उपलब्ध हुने एनसेलले जनाएको छ ।"
महालक्ष्मीस्थानमा टीभीएसको नयाँ शोरुम,"काठमाडौं (कास) ललितपुरको महालक्ष्मीस्थानमा टीभीएसको नयाँ शोरुम खुलेको छ । युनिराइड अटो प्रालिले खोलेको शोरुमबाट सेल्स, सर्भिस र स्पेयर पार्ट्स (थ्री एस) को सुविधा रहेको सञ्चालक निर्मल सिग्देलले जानकारी दिए । हरेक मोटरसाइकल तथा स्कुटर खरिदमा दसैंको स्किम तथा ओपनिङ डिस्काउन्ड रहेको उनले बताए ।"
सामसङको क्यूएलईडी टीभीको प्रिबुकिङ,काठमाडौं (कास) सामसङले २०२० क्यूएलईडी टीभीका लागि प्रिबुकिङ खुलाएको छ । सामसङले असोज २९ देखि कात्तिक १५ सम्मका लागि प्रिबुकिङ खुलाएको हो । प्रिबुकिङ गर्ने ग्राहकले निःशुल्क मोबाइल सेटसमेत प्राप्त गर्नेछन् । ग्राहकले न्यूनतम १० हजार रुपैयाँको विशेष प्रिअर्डर अफरअन्तर्गत कुनै पनि एलईडी टीभी खरिद गर्न सक्छन् । ८५ इन्चको सामसङ क्यूएलईडी टीभी ५ लाख ८० हजार ६ सय र ७५ इन्चको ४ लाख ४२ हजार ४ सय २५ रुपैयाँमा खरिद गर्न सकिन्छ ।
एनएमबीका ग्राहकलाई सीजीका उत्पादनमा छुट,काठमाडौं (कास) एनएमबी बैंक र सीजीबीच बैंकका ग्राहकलाई छुट उपलब्ध गराउनेसम्बन्धी सम्झौता भएको छ । सम्झौताअनुसार ग्राहकले सीजीका कुनै पनि उत्पादन बैंकको कार्डबाट खरिद गर्दा मेगा डिलअन्तर्गत नगद फिर्ता प्राप्त गर्नेछन् । बैंक भिसा डेविट र क्रेडिट कार्डका साथ दसैं महाअफर अन्तर्गत ग्राहकले सीजीका उत्पादनको खरिदमा ४० प्रतिशतसम्म बचत गर्न सक्ने बैंकले जनाएको छ ।
सेती जलविद्युत्को मुख्य लगानीकर्ता एनएमबी,काठमाडौं (कास) एनएमबी बैंक सेती नदी जलविद्युत् आयोजनाको मुख्य लगानीकर्ता भएको छ । गण्डकीको कास्कीमा रहेको माछापुच्छ्रे गाउँपालिकामा निर्माणाधीन जलविद्युत् परियोजना भिजन लुम्बिनी ऊर्जा कम्पनी लिमिटेडले निर्माण गरिरहेको छ । यो परियोजनामा अगुवा बैंक एनएमबी छ भने सहवित्तीयकरणमा सहभागी अन्य बैंक तथा वित्तीय संस्थामा कर्मचारी सञ्चय कोष र कृषि विकास बैंक छन् । २५ मेगावाट क्षमताको आयोजनाको कुल लागत ५ अर्ब रुपैयाँ छ । यसमध्ये बैंकहरूको कुल लगानी ३ अर्ब ५० करोड रुपैयाँको हुनेछ ।
वेस्ट अफ इङल्यान्ड शीर्ष ३० मा,काठमाडौं (कास) द ब्रिटिस कलेजले सहकार्य गर्दै आएको विश्वविद्यालय वेस्ट अफ इङल्यान्ड लन्डनमा रहेका विश्वविद्यालयमध्ये शीर्ष ३० मा परेको छ । लन्डनमा सयभन्दा बढी विश्वविद्यालय छन् । पछिल्लो सर्भेका अनुसार यूडब्लूई रोजगारी पाइने विश्वविद्यालयको शीर्ष २०औं स्थानमा वेस्ट अफ इङल्यान्ड छ । यो सर्भे उच्च शिक्षा तथ्यांक एजेन्सी (एचईएसए) ले सार्वजनिक गरेको ब्रिटिस कलेजले जानकारी दिएको छ ।
न्यादी फिदीमा ऋण सम्झौता,"काठमाडौं (कास) नर्थ समिट हाइड्रो प्रालिद्वारा निर्माणाधीन न्यादी फिदी जलविद्युत् आयोजनाका लागि माछापुच्छ्रे बैंकको अगुवाइमा विभिन्न बैंक र वित्तीय संस्थासँग बुधबार ऋण सम्झौता सम्पन्न भएको छ । लमजुङको मर्स्याङ्दी गाउँपालिकामा निर्माणाधीन २१४ मेगावाट क्षमताको आयोजनाको सम्झौता सम्पन्न भएको हो । माछापुच्छ्रेका अतिरिक्त बैंक अफ काठमान्डू, सानिमा र सिभिल बैंकबाट ३ सय ८ करोड रुपैयाँ ऋण लगानी हुने भएको छ ।"
एनआईसीको प्रत्येक कारोबारमा १ रुपैयाँ,काठमाडौं (कास) एनआईसी एसिया बैंकले बैंकको मोबाइल बैंकिङबाट हुने प्रत्येक कारोबारमा १ रुपैयाँका दरले सामाजिक उत्तरदायित्वका लागि प्रदान गर्ने जनाएको छ । बैंकले सेलिब्रेट फर कज नामक योजनाअनुसार उक्त सहयोग गर्ने घोषणा गरेको हो । योजनाअनुसार मोबाइल बैंकिङबाट मर्चेन्ट भुक्तानी गरी हुने प्रत्येक कारोबारमा बैंकका तर्फबाट एक रुपैयाँका दरले सामाजिक उत्तरदायित्वमा सहयोग जानेछ ।
सनराइजको पर्व विशेष योजना,"काठमाडौं (कास) सनराइज बैंकले दसैं तथा तिहारलाई लक्ष्य गर्दै नयाँ योजना ल्याएको छ । बैंकले डिजिटल बैंकिङलाई प्रोत्साहन गर्ने उद्देश्यका साथ एफवानसँग सहकार्य यो योजना ल्याएको हो । योजनाअनुसार बैंकको मोबाइल बैंकिङमार्फत रकम ट्रान्सफर, मोबाइल टपअप, बिल भुक्तानी गर्ने २० जना ग्राहकलाई एकएक थान स्मार्टफोन प्रदान गरिनेछ । बैंकले मोबाइल टपअपमा १० प्रतिशत रकम वा अधिकतम सय रुपैयाँ क्यास ब्याक गर्ने व्यवस्थासमेत गरेको छ ।"
टीभीएस दसैंको आशा को विजेता छनोट,काठमाडौं (कास) टीभीएस दसैंको आशा योजनाको हरेक साताअन्तर्गतका विजेता गणेशप्रसाद गौतम भएका छन् । गोलाप्रथाबाट छानिएका विजेता गौतमले टीभीएस अपाचे आरआर ३१० प्राप्त गरेका छन् । यो योजनाअन्तर्गत ग्राहकले टीभीएसका कुनै पनि मोटरसाइकल खरिदमा ९ हजार रुपैयाँ र स्कुटर खरिदमा ७ हजार रुपैयाँ छुट प्राप्त गर्नेछन् ।
विस्थापित अझै चौरमै,"गत असोज ९ गतेको पहिरोबाट विस्थापित शीतगंगा नगरपालिका१२ कोठिया मैदानका ५१ परिवार अझै खुला चौरमा बसिरहेका छन् । विभिन्न सहयोगी दाताले खाद्यान्न, लत्ताकपडा दिए पनि बास भने चौरमै छ । असोज ९ गते दिउँसो पहिरो जाँदा १७ घरका ९९ जनाले भागेर ज्यान जोगाएका थिए । त्यसपछि तीन दिनसम्म जमिन भासिएर पहिरो जाँदा ३४ घर पहिरोमा भत्किएर बगे । अहिले उनीहरू गाउँ नजिकै चौर र जंगल छेउमा बसेका छन् । यहाँ राति सुत्न टेन्टको व्यवस्था गरिएको छ । दिउँसो चौरमा खाना पकाउने, खाने, बस्ने गरेका छौं, ताराबहादुर नेपालीले भने, घर पहिरोले बगायो, खेतबारी सबै चिरैचिरा छ, अब कहाँ गएर बस्ने ? चौरमा बस्दा खानेपानीको अभाव छ । जंगल छेउमा खाना पकाउँदा किरा फट्याङ्ग्रा पर्ने अर्का विस्थापित सन्तोष नेपालीले बताए । विस्थापित ५१ परिवारमध्ये केहीमात्रै छिमेकी र आफन्तको घरमा बसेका छन् । वर्षौंसम्म बस्दै आएको बस्ती छिनभरमै पहिरोले सखाप पारेको थियो । खेतबारी चिरैचिरा छन् । अन्नबाली नोक्सान भयो । वर्षौंसम्म दुःख गरेर जोडेको घरसम्पत्ति छिनभरमै पहिरोले बगाइदिएपछि यसरी खुला जंगल छेउमा टेन्टमुनि बस्दा साह्रै चिन्ता लाग्छ, ताराप्रसाद अधिकारीले भने, बिस्तरामा पल्टिए पनि राति निद्रा लाग्दैन । बुटवल र काठमाडौंमा व्यवसाय गर्नेहरूले ६ महिना पुग्ने खाद्यान्न भने जुटाइदिएका छन् । पुरानो बस्तीमा पुनः घर बनाएर बस्न जमिन भासिएर चिरैचिरा परेकाले सम्भव छैन । खेतीपाती गर्न भए पनि बस्न डर छ । यहाँ आएका सांसद, नेता, कर्मचारीले चाँडै बासको व्यवस्था गरिदिन्छौं भनेका छन्, खोइ अहिलेसम्म केही सुरसार छैन, माधव गैरेले भने, न बनाऊ भन्छन्, न बनाइदिन्छन् । यसरी विस्थापित अरूको शरण र चौरमा कति दिन बस्ने ? साह्रै आपत् भएको छ । आवासका लागि जग्गा छनोट गर्न सहायक प्रमुख जिल्ला अधिकारीको संयोजकत्वमा समिति गठन भए पनि कोरोना संक्रमित भएकाले काम अगाडि बढ्न सकेको छैन । केही परिवार छिमेकीको घरमा बसे पनि धेरैलाई चौर, पौवामा व्यवस्थापन गरेका छौं, खोइ अहिलेसम्म जग्गा छनोट गर्न जिल्लाबाट कोही आएका छैनन्, वडाध्यक्ष बाबुराम गैरेले भने । आवास निर्माण गर्न प्रदेश र संघ सरकारले ढिलाइ गरेको उनको भनाइ छ । घर नभएकालाई आवास निर्माणका ३ लाख ५० हजार संघ सरकारले प्रदेशमार्फत सहयोग गर्ने प्रावधान छ । जग्गा छनोट गर्न अझैसम्म कसैले पनि पहल गरेका छैनन् । विस्थापितलाई चाँडै ठाउँ खोजेर आवास निर्माण गरी व्यवस्थापन गरिने शीतगंगा नगरपालिका प्रमुख सूर्यप्रसाद अधिकारीले बताए । आवास निर्माणका लागि सहयोगी दाताले दिएको केही रकम कोषमा जम्मा गरेका छन् । चाँडै ठाउँ छनोट गरेर संघीय सरकारसँग घर बनाउन बजेट माग गर्छौं, उनले भने ।"
अपार्टमेन्टबाट २३ किलो सुन बरामद,"पर्सा प्रहरीले वीरगन्जको एक अपार्टमेन्टबाट ठूलो परिमाणमा सुनको बिस्कुट र गरगहना बरामद गरेको छ । विशेष सुराकीका आधारमा शनिबार अपराह्न वीरगन्ज महानगरपालिका५ रेशमकोठीस्थित श्री गणेश अपार्टमेन्टको ३०३ नम्बर फ्ल्याटबाट २३ केजी २ सय ७५ ग्राम सुन र दुई केजी २ सय ६२ ग्राम चाँदीका गहना बरामद गरिएको प्रहरी उपरीक्षक गंगा पन्तले बताइन् ।अपार्टमेन्टका सुरक्षागार्डका अनुसार उक्त फ्ल्याट भारतको पूर्वी चम्पारण हरैयाका बासिन्दा अशोक सिन्हाको हो । अशोक रक्सौल कस्टममा क्लियरिङ को काम गर्छन् । उनका भाइ प्रमोदकुमार सिन्हा विहार विधानसभा निर्वाचनमा रक्सौल१० बाट भारतीय जनता पार्टी (भाजपा) का उम्मेदवार हुन् । विहार विधानसभा निर्वाचनअन्तर्गत तेस्रो चरणमा आउँदो नोभेम्बर ७ मा यस क्षेत्रमा निर्वाचन हुँदै छ ।दुई दिनदेखि अपार्टमेन्टको निगरानीमा थियौं, अवैध सुन राखिएको छ भन्ने सूचना आएको थियो, एसपी पन्तले भनिन्, फ्ल्याटधनीलाई बिहानसम्म कुर्यौं । बन्द रहेको फ्ल्याटमा कोही नआएपछि स्थानीय जनप्रतिनिधिको रोहबरमा खानतलासी गरेका हौं । जहाँबाट सुनका बिस्कुट र गरगहना बरामद भएका छन् ।उनका अनुसार एक केजीको सुनको बिस्कुट १३ थान, मझौला खाले सुनको बिस्कुट ४६ थान, १०० ग्रामको सुनको बिस्कुट १० थान र गरगहना ६ सय ८९ ग्राम बरामद भएको छ । त्यसमध्ये सुनको बिस्कुट मात्रै २२ केजी ५ सय ७६ ग्राम रहेको छ । फ्ल्याटधनी हालसम्म सम्पर्कमा आएका छैनन् । सुनसहित अन्य कागजात पनि बरामद भएको र अनुसन्धान जारी रहेको प्रहरीले जनाएको छ ।"
बलात्कार घटना खुल्नै सकस,"बैतडीको सिगास गाउँपालिकाकी १७ वर्षीया किशोरीले पालिकाकै एक युवकसँग भागी बिहे गरिन् । विवाहको ६ महिनामै बच्चा जन्मिएपछि घरपरिवारसँगै गाउँघरमा होहल्ला भयो । गाउँमा बस्नै नसकिने अवस्था भएपछि प्रहरीले किशोरी आमा र नवजात छोरीको उद्धार गरेर सदरमुकाम पुर्यायो । प्रहरीले उद्धार गर्दा उनकी छोरी महिना दिनकी भइसकेकी थिइन् । उद्धारपछि मात्र किशोरी सामूहिक बलात्कारमा परेको खुल्यो । उनलाई पढाउने शिक्षक, गाउँपालिकामा कार्यरत कर्मचारीलगायत अन्य तीन जना स्थानीयसमेत ५ जनाले उनीमाथि पटकपटक बलात्कार गरेको खुलेको छ । २०७६ को कात्तिकको यो घटना २०७७ भदौमा मात्र बाहिर आएको हो । यस्तै बैतडीकै पञ्चेश्वर गाउँपालिकाकी १० वर्षीया बालिका ७ वर्षको उमेरदेखि बुवाबाट यौनजन्य हिंसाको सिकार भए पनि लामो समयपछि मात्र घटना बाहिर आयो । छिमेकीले बालिकाको अवस्थाबारे शंका गरेपछि गाउँपालिकाकी उपाध्यक्षलाई खबर गरे । उनले प्रहरीलाई घटनाबारे जानकारी गराएपछि प्रहरी अनुसन्धानबाट बालिकामाथि बलात्कार हुने गरेको खुल्यो । पछिल्लो पटक असारमा बालिकामाथि बलात्कार भए पनि साउनमा मात्रै प्रहरीमा पुगेपछि घटना सार्वजनिक भयो ।यसरी ढिलो गरी प्रहरीकहाँ पुग्ने गरेका यी केही चर्चित घटना हुन् । जिल्लाका विभिन्न भेकमा हुने गरेका यौनहिंसा, बलात्कार र घरेलु हिंसाका घटना सकभर त गाउँमै मिलापत्र गराएर सामसुम पारिन्छ, केही गरी प्रहरीसम्म पुगे पनि निकै ढिलो गरी घटनाको उजुरी दर्ता भई कारबाही प्रक्रिया सुरु हुने गरेको छ । मेलौली नगरपालिकाकी एक महिला पनि जेठमा बलात्कृत भइन् । असोज १० गते मात्र उनी प्रहरीमा न्याय खोज्दै पुगेकी छन् । गर्भमा बच्चा बसेपछि मात्र उनी प्रहरीकहाँ आएको जिल्ला प्रहरी कार्यालय बैतडीका प्रहरी प्रमुख डीएसपी नारायणप्रसाद अधिकारीले बताए । जिल्लामा महिला हिंसाका घटनाहरू पहिलेदेखि बढी नै भइरहेका छन्, उनले भने, बलात्कारका घटना पनि ढिलो मात्र जानकारी हुने गरेका छन् । डीएसपी अधिकारीका अनुसार आफूमाथि अपराध भएको भनेर छुट्याउन नसक्नु, घटना बाहिर आए समाजमा अपहेलित हुने डरले भित्रभित्रै मिलाउने चाहना राख्नुले महिला हिंसा र बलात्कारजस्ता जघन्य अपराधका घटना ढिलो गरी प्रहरीकहाँ पुग्ने गरेका छन् । जबर्जस्ती करणीका घटनामा गर्भवती भएपछि समस्या हुने भएकाले मात्र कानुनी उपचारको बाटो खोज्ने गरेको पाइएको उनले बताए ।दुर्गम भेकमा चेतनाको कमीका कारण बलात्कार जस्ता जघन्य अपराधहरू पनि ढिलो गरी न्यायिक निकायमा पुग्ने गरेको पञ्चेश्वर गाउँपालिकाकी उपाध्यक्ष बिना भट्ट बताउँछिन् । कानुन र कारबाहीबारे पनि नागरिकहरू सचेत छैनन् । त्यसैले पनि अन्तिम अवस्थामा निकै ढिलो गरी खुल्ने गरेका छन् । महिलाहरूलाई घरपरिवार र सामाजिकलगायत कारणले पनि आफ्ना पीडाबारे खुल्न गाह्रो हुने गरेको छ, उनले भनिन् । चालु आर्थिक वर्षका तीन महिनामा जिल्ला प्रहरीमा जबर्जस्ती करणीका ८ वटा मुद्दा दर्ता भएका छन् । तीमध्ये ३ वटा मुद्दा धेरै ढिलो गरी प्रहरीमा आएका छन् । अन्य मुद्दाहरू पनि घटना भएको केही दिनपछि नै आएका छन् । उक्त अवधिमा जबर्जस्ती करणी उद्योगका दुईवटा मुद्दा दर्ता भएका छन् । गत आर्थिक वर्षमा जबर्जस्ती करणीका ९ र करणी उद्योगका दुईवटा गरी ११ मुद्दा दर्ता भएका थिए । यीमध्ये चालु आर्थिक वर्ष र गत वर्ष तीनतीन घटनामा आफन्तकै संलग्नता पाइएको डीएसपी अधिकारीले बताए ।"
नाकामा धमाधम बीओपी,"काँकडभिट्टा (कास) भारतसँग सीमा जोडिएका झापाका नाकाहरूमा धमाधम सशस्त्र प्रहरी बलको बोर्डर आउट पोस्ट (बीओपी) राख्न थालिएको छ । कोरोना संक्रमणपछि सीमा सुरक्षामा राखिएको सशस्त्रका अस्थायी पोस्टहरूलाई बीओपीमा परिणत गरिएको हो । गत असोज १९ मा दक्षिण झापाको कचनकवल ५ स्थित पाठामारीमा बीओपी स्थापना गरिएको थियो । बिहीबार मेचीनगर १५ ज्यामिरगढीमा बीओपीको अस्थायी पोस्ट थपिएको छ । सशस्त्र प्रहरी बल बराहवाहिनी गण इटहरीका डीआईजी वंशीराज दाहालले प्रदेश १ मा बीओपीको संख्या ३५ पुगेको जनाए । उनले भारतसँगको खुला नाकाको फाइदा उठाउँदै हुन सक्ने अवाञ्छित गतिविधि नियन्त्रण गर्न बीओपी खडा गरिएको जनाए । बीओपीको संख्या अझै थपिनेछ, उनले भने । डीआईजी दाहालका अनुसार झापामा यो वर्ष ९ वटा बीओपी राखिनेछ । जिल्लामा १ सय ४४ दशमलव २ किलोमिटर खुला सीमा क्षेत्र छ । दक्षिण भेगतिर भारतको विहार र पूर्वी भेगमा पश्चिम बंगाल राज्यसँग साँधसीमा जोडिएको छ । खुला सीमाका कारण नेपाली सुरक्षाकर्मीलाई अपराध नियन्त्रण तथा तस्करी नियन्त्रणमा चुनौती हुँदै आएको छ । सशस्त्र प्रहरीको नम्बर २ हेडक्वार्टर झापाका सशस्त्र प्रहरी उपरीक्षक रमेशकुमार पाण्डेले सीमा सुरक्षाका लागि थप निगरानी बढाउन बीओपी थप्न सुरु गरिएको जनाए । यो वर्ष पूर्वोत्तर झापाको तिरिङ, नकलबन्दा तथा दक्षिणतिरको सतीघट्टा, ज्यामिरगढी, भद्रपुरको मेची पुल आसपास, महेशपुर, पाठामारी, पन्थापाडा र गौरादहको आँपगाछीमा बीओपी थपिने एसपी पाण्डेले जानकारी दिए । काँकडभिट्टास्थित साविकको सशस्त्र प्रहरी राजस्व गुल्मलाई पनि यसै वर्षदेखि बीओपीमा परिणत गरिएको छ । यसअघि बाहुनडाँगी, पृथ्वीनगर, केचना, घेराबारी, भागडुब्बा, कुन्जीबारी, गौरीगन्ज र टाघनडुब्बामा बीओपी स्थापना भइसकेका छन् । एसपी पाण्डेले भने, तीन वर्षभित्र झापाका ३७ नाकामा बीओपी रहनेछ । बीओपी राख्न जमिन अभाव र भौतिक पूर्वाधारको समस्या छ । पाठामारीमा स्थानीय सरकारले उपलब्ध गराएको जमिनमा र मेचीनगर१५ मा भने व्यक्तिको निजी जमिनमा बीओपी राखिएको छ । मेचीनगर१५ को एक सरकारी विद्यालयमा बस्दै आएका सशस्त्र प्रहरीलाई वैभव चिया बगानले तत्कालका लागि व्यवस्थापन गर्ने गरी जमिन र भौतिक संरचना उपलब्ध गराएको छ ।"
एभरटनमा लिभरपुललाई भारको धक्का,इटालीमिलान इटालीको सिरी ए मा नेपोलीले शनिबार एटलान्टामाथि ४१ को जित दर्ता गरेको छ । नेपोली पहिलो हाफको २० मिनेटको अन्तरमा चार गोल गरेको थियो । गत सिजन आक्रामक खेलेर प्रतिद्वन्द्वीमाथि धेरै गोल गरेको एटलान्टा यसपल्ट भने नेपोलीको हातबाट चार गोल खाने टिम बन्यो । नेपोलीको चार खेलबाट ८ अंक भएको छ । पराजित एटलान्टाको चार खेलबाट ९ अंक छ ।
दिल्ली बलियो स्थितिमा,बेंग्लोरको जितमा डी भिलियर्स चम्किएदुबई दक्षिण अफ्रिकी ब्याट्सम्यान एबी डी भिलियर्सले फेरि एकपल्ट आक्रामक ब्याटिङ गर्दै इन्डियन प्रिमियर लिगमा रोयल च्यालेन्जर्स बेंग्लोरलाई राजस्थान रोयल्समाथि ७ विकेटको जित दिलाएका छन् । शनिबार पाएको यो जित बेंग्लोरको छैटौं हो । टोली १२ अंकसहित तेस्रो स्थानमा रह्यो । डी भिलियर्सले २२ बल सामना गरेर एक चौका र ६ छक्का प्रहार गरे । त्यसको मदतमा बेंग्लोरले १९४ ओभरमा ३ विकेट गुमाएर १ सय ७९ रन बनायो । जितपछि कप्तान विराट कोहलीको बेंग्लोरको प्लेअफका लागि छनोट हुने सम्भावना बलियो भएको छ । कप्तान कोहली आफैं पनि ३२ बलमा ४३ रनको योगदान दिन सफल रहे । राजस्थानले भने टस जितेर पहिले ब्याटिङ गरेको थियो । यसक्रममा २० ओभरमा ६ विकेट गुमाएर १ सय ७७ रन बनायो । कप्तान स्टिभ स्मिथले सर्वाधिक ५७ रन बनाए । उनले ३६ बल खेल्दै ६ चौका र एक छक्का प्रहार गरे । प्रारम्भिक ब्याट्सम्यानको भूमिका ओर्लेका अनुभवी रोबिन उथप्पाले २२ बलमा ४१ रन बनाए । बेंग्लोरका क्रिस मोरिस सर्वाधिक सफल बलर रहे । उनले २६ रन खर्चेर ४ विकेट लिए । युजभेन्द्र चाहलले २ विकेट लिए । राजस्थानको यो छैटौं हार हो । टोली तीन जितबाट ६ अंक बनाउँदै अंकतालिकामा पुछारबाट दोस्रोमा छ ।
सामाजिक सन्जालबाटै सट्टेबाज गिरोहको खुलासा,"हारेको रकमको विवाद सामाजिक सन्जाल हुँदै प्रहरीसम्म पुगेपछि इन्डियन प्रिमियर लिग (आईपीएल) को सट्टेबाजमा संलग्न अर्को गिरोहको खुलासा भएको छ । प्रहरीका अनुसार लहरो तान्दा पहरो गर्जेजस्तै भइरहेको छ ।पटकपटक हारेको रकम बलजफ्ती असुल्न खोजिएपछि विराटनगरमा सट्टेबाजी खेल्नेखेलाउने अर्को समूह पत्ता लागेको मोरङको प्रहरी प्रमुख एसपी सन्तोष खड्काले बताए । सुरुमा सामान्य लेनदेन विवाद लागे पनि अनुसन्धान अगाडि बढ्दै जाँदा सट्टेबाजीको ठूलै समूहको पोल खुलेको उनले जनाए । यसको धेरै ठूलो सन्जाल छ, जसका बारेमा अहिले नै भन्न सक्ने अवस्थामा छैन, उनले भने, यसमा धेरै मान्छे तानिन्छन्, अनुसन्धान पूरा भएपछि यसमा कोको पक्राउ पर्छन्, हेर्दै जाऔं ।विराटनगरको पिचरावासी युवा नेता रोनाल कँडेलको समूहले आईपीएलको सट्टेबाजीमा हारेको झन्डै १५ लाखमध्ये ८ लाख रुपैयाँ असुल्नलाई पिन्टु भन्ने सन्जय सिंघललाई धम्क्याएको प्रहरीले जनाएको छ । प्रहरीका अनुसार सिंघल स्वयंले घटनाको विवरण खुलाउँदै असोज २४ मा फेसबुकमा स्टाटस लेखे । धेरै रकम कमाउने भनेर कँडेल सट्टेबाजीमा लागेको र यसै क्रममा उनी क्रिकेटका जानकार व्यावसायिक घरानाका सिंघलसँग सम्पर्कमा आएर सट्टेबाजी खेल्न थालेको प्रहरीले जनाएको छ । सिंघलले कँडेललाई जित्ने तरिका यो हो भनेर सिकाउँदा पनि पुनः हार्यो, तैंले मलाई फसाउने रहेछस् त भन्दै हारेको रकम बराबरको तीन चेक हस्ताक्षर गराएर सिंघलसँग कँडेलले लिएको देखिन्छ, एसपी खड्काले भने । सिंघलले उक्त पोस्टमा सट्टेबाजीमा रकम लगाउनेले आफूलाई कुटपिट गरेको नामसहित उल्लेख गरेको हुनाले सबैलाई आलोपालो बोलाइ सोधपुछ भइरहेको प्रहरीले जनाएको छ । एसपी खड्काका अनुसार सट्टेबाजीमा संलग्न यो समूहलाई एकै पटक पक्राउ गर्ने गरी प्रहरीले निगरानी गरिरहेकै बेला यो विवाद सार्वजनिक भएको हो । उनले भने, सिंघलको फेसबुक पोस्टले प्रहरीको पूर्वनिर्धारित योजनामा समेत फेरियो । सट्टेबाजीमा लागेका कँडेल र सिंघलको नेता एवं सुरक्षा निकायसम्म राम्रै पहुँच रहेको स्रोतले जनाएको छ ।यो घटनामा आपराधिक लाभ (असुली) को मुद्दासमेत आकर्षित हुने एसपी खड्काले बताए । धम्की दिएर रकम असुल्न खोज्ने कँडेल प्रहरीको कडा निगरानीमा रहेको उनले बताए । उनका अनुसार मुटुको समस्या देखाइ अस्पतालमा भर्ना भएका कँडेललाई परिवारको जिम्मा लगाएर हाजिरी जवानीमा अनुसन्धान गरिरहेका छौं । यसमा संलग्न सिंघललगायत अन्यसँग पनि सोधपुछ भइरहेको उनले बताए । विराटनगरमा सट्टेबाजीको पुरानो र नयाँ दुवै समूह सक्रिय रहेको र संलग्नमध्ये अधिकांश व्यावसायिक घरानाकै व्यक्तिहरू भएको अनुसन्धान स्रोतले जनाएको छ । सट्टेबाजमध्ये एक नाइकेसहित चार नयाँ र ६ पुराना भएको प्रहरीले जनाएको छ ।"
अफ्रिकन खेलाडीलाई सहयोग,"काठमाडौं (कास) नेपालमा फुटबल खेल्न भनेर आएका २७ अफ्रिकन खेलाडीलाई अखिल नेपाल फुटबल संघद्वारा सञ्चालित एन्फा एकेडेमीको पहिलो ब्याचका खेलाडीको सक्रियतामा नगद सहयोग गरिएको छ । ए डिभिजन र बी डिभिजन लिग खेल्न आएका अफ्रिकन खेलाडीहरू कोरोना महामारीका कारण अलपत्र परेका थिए । यसबारे अमेरिकामा रहेका पूर्व राष्ट्रिय खेलाडी प्रलय राजभण्डारीले विभिन्न सञ्चारमाध्यमबाट थाहा पाएपछि अफ्रिकन खेलाडीका लागि सहयोग उठाउन थालेका थिए । गो फन्डबाट उनले उठाएको सहयोगमा ४ सय डलर जम्मा भएको थियो । त्यसपछि कोभिड युनाइटेड अर्गनाइजेसनले खेलाडीका लागि सहयोग भनी अमेरिकामा न्युयोर्क गोर्खा कप च्यारिटी फुटबल आयोजना गरिएको थियो । आठ टिम सहभागी रहेको उक्त च्यारिटी फुटबल प्रतियोगिताबाट २ हजार ३ सय १० डलर संकलन गरिएको थियो । सबै गरेर झन्डै ३ लाख नेपाली रुपैयाँ शनिबार राष्ट्रिय खेलकुद परिषद्को हातामा अफ्रिकन खेलाडीलाई दामासाही रूपमा प्रदान गरिएको थियो । एन्फाका पहिलो ब्याचका मानसाजन राजभण्डारी, प्रज्वलप्रताप खाती, विक्रम महर्जन, सुरज जोशी, सुदीप श्रेष्ठलगायत ७ खेलाडीको उपस्थितिमा उक्त रकम प्रदान गरिएको थियो । दीपकुमार राईले कार्यक्रममा सहयोग गरेका थिए ।एन्फा एकेडेमीको पहिलो पुस्ताले यसअघि गजेन्द्र रानामार्फत उनले पढाउने सुर्खेतको स्कुललाई सहयोग गरेको थियो । भूकम्पपीडितलाई पनि सहयोग गरेको एन्फा एकेडेमीका पहिलो पुस्ताका खेलाडीले एकेडेमीकै उत्पादन र हाल प्रशिक्षक रहेका नूरराज काफ्लेमार्फत रौतहटमा महिला खलाडीलाई जर्सी, ट्रयाकसुट प्रदान गरेका थिए ।"
