शीर्षक,विवरण
फेरि जनतालाई धोका नहोस् : डा केसी,"चिकित्सक संघले विज्ञप्ति जारी गर्दै बिहीबार बिहान ९ देखि ११ बजेसम्म देशभरका स्वास्थ्य संस्था तथा अस्पतालमा आकस्मिक र कोभिड उपचारबाहेक अन्य स्वास्थ्य सेवा बहिष्कार गर्ने जनाएको छ । सेवा बहिष्कारको समय चिकित्सक संघका शाखा कार्यालय, देशभरका स्वास्थ्य संस्था र अस्पतालको प्रांगणमा जनस्वास्थ्यको मापदण्ड अपनाएर सामाजिक दूरी कायम गर्दै धर्नासमेत गर्ने जनाएको छ । बिहीबारदेखि नै देशभरका संघका शाखा कार्यालय, देशभरका स्वास्थ्य संस्था, अस्पताल वा उपयुक्त स्थानमा कालोपट्टी बाँधेर रिले अनशन गर्ने निर्णय संघले गरेको हो ।संघले शुक्रबार एक दिनका लागि देशभरिको स्वास्थ्य संस्था तथा अस्पतालहरूमा आकस्मिक र कोभिड सेवाबाहेक सम्पूर्ण स्वास्थ्य सेवा बहिष्कार गर्ने निर्णय गरेको छ । तर सम्पूर्ण स्वास्थ्य सेवा बहिष्कार गर्ने शुक्रबारको कार्यक्रम वार्ताको दिशा, सरकारको नियत र प्रतिक्रिया हेरेर पछिका लागि स्थगन गर्न सकिनेसमेत डा कार्कीले बताए । चिकित्सक संघले सरकारले चाहेको अवस्थामा जुनसुकै बेला वार्ताका निम्ति सहजीकरणको भूमिका निर्वाह गर्नसमेत तयार रहेको जनाएको छ । डा कार्कीले आफ्नो विरोधका कार्यक्रमबाट उत्पन्न हुन सक्ने गम्भीर परिस्थितिको जिम्मेवार सरकार हुने बताए । शिक्षा, विज्ञान तथा प्रविधिमन्त्री गिरिराजमणि पोखरेलले डा केसीसँग वार्ता गर्न टोली गठन भएको जानकारी दिए । उहाँको स्वास्थ्य अवस्था बिग्रँदै गएको छ, मन्त्री पोखरेलले भने, बिहीबारबाटै वार्ता थाल्न भनेको छु । डाकेसी ६ बुँदे माग राखेर १९ औं अनशनमा छन् । उनका माग शिक्षा, स्वास्थ्य मन्त्रालय, आयोग र त्रिभुवन विश्वविद्यालयसँग सम्बन्धित छन् । वार्ता टोलीका संयोजक मैनालीले बिहीबारबाटै वार्ता थालिने प्रतिक्रिया दिए । साँझ मात्रै टोली बन्यो, पहिले हामी छलफल गर्छौं, त्यसपछि डा केसीसँग वार्ताका लागि प्रारम्भिक काम थाल्छौं ।डा केसीको जीवनरक्षा गर्न र उनले उठाएका माग पूरा गर्न वार्ता टोलीले विशेष प्राथमिकता दिने उनले जनाए । उहाँले उठाएका चिकित्सा शिक्षा र स्वास्थ्य सुधारसम्बन्धी कुरामा छलफल गर्छौं, मैनालीले भने, कोरोना महामारीका बेला छ, उहाँले पनि साथ दिनुहुन्छ भन्ने विश्वास छ । अलायन्सका संयोजक डा क्षत्रीले सरकारका तर्फबाट वार्ता टोली गठन गरेकामा स्वागत गरे । वार्ता टोली बन्नु सकारात्मक छ, धेरै ढिला गरी सरकारले वार्ता गर्न खाजेको छ, सरकार संवेदनशील छ कि भुलाउनझुलाउन मात्रै खोजिएको हो, औपचारिक रूपमा वार्ता सुरु भएपछि मात्रै थाहा हुन्छ, उनले भने । सरकार माग पूरा गराउन वार्तामा संवेदनशील रूपमा प्रस्तुत हुनुपर्नेसमेत उनले जनाए ।डा केसीको अनशन लम्बिँदै जाँदा उनको जीवनरक्षा र माग पूरा गराउन सरकारमाथि दबाब परेको थियो । सरकारका प्रतिनिधिले मंगलबारसम्म पनि उनलाई अनशन तोड्न एकोहोरो आग्रह गर्दै आएका थिए । शिक्षा सचिव मैनालीसँग मंगलबारको भेटमा डा केसीले सरकारले वार्ता गर्नुपर्ने अडान राखेका थिए । उनको मागमा नागरिक अगुवा, सडक, स्वास्थ्य संस्था, सामाजिक सञ्जालमा ऐक्यबद्धता जनाउने क्रम बढ्दै गएको थियो ।डा गोविन्द केसीले कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुर्याएर एमबीबीएसलगायत कार्यक्रम सुरु गरियोस् जस्ता माग राखेर जुम्लाबाटै अनशन सुरु गरेका थिए । गेटा मेडिकल कलेज, राप्ती स्वास्थ्य विज्ञान प्रतिष्ठान, प्रदेश २, गण्डकी प्रदेशलगायत स्थानमा मेडिकल कलेज सञ्चालन गर्ने प्रक्रिया अघि बढाउनुपर्नेमा उनको जोड छ । जुम्लाबाटै अनशनलाई निरन्तरता दिँदै उनी आठौं दिनमा काठमाडौं आएर त्रिवि शिक्षण अस्पतालमा बसेका छन् । सरकारसँग ०७५ साउन १० गते गरिएको सम्झौताअनुसार चिकित्सा शिक्षा ऐन संशोधन गर्नुपर्ने, त्रिवि चिकित्साशास्त्र अध्ययन संस्थान आईओएममा वरिष्ठता मिचेर गरिएका नियुक्ति सच्याउनुपर्ने र बयलपाटा अस्पताललाई नियमित र आवश्यक बजेट व्यवस्था गरी निःशुल्क स्वास्थ्य सेवा सुनिश्चित गर्नुपर्ने डा केसीका प्रमुख माग हुन् ।सरकार प्रवक्ता एवं परराष्ट्रमन्त्री प्रदीप ज्ञवालीले डा केसीको जीवनरक्षाका विषयलाई सरकारले गम्भीर रूपमा लिएको र त्यसअनुसार कुराकानी गर्न चाहेको बताए । उहाँको जीवनरक्षाका विषयमा सरकार संवेदनशील छ, त्यसैले जुम्लामा बस्नु ठीक हँॅुदैन भनेर यहाँ ल्याइएको हो, ज्ञवालीले कान्तिपुरसँग भने, मागका सम्बन्धमा चाहिँ धेरै विषय कार्यान्वयनका क्रममा छन् । उनले यो बेला सबै डाक्टरहरूलाई कोरोना उपचारमा लगाउनुपर्ने समय रहेको बताए । त्यसैले अहिले अनशन नबस्नुहोस् भन्ने सरकारको आग्रह रहेको ज्ञवालीले बताए ।डाक्टर केसीको अनशनका विषयमा मंगलबार नेकपाको सचिवालय बैठकमा पनि प्रसंग उठेको थियो । त्यहाँ सचिवालयका नेताहरूले केसीको जीवनरक्षाको दायित्व सरकारको भएकाले संवेदनशील भएर वार्ता अघि बढाउनुपर्ने भन्दै प्रधानमन्त्रीको ध्यानाकर्षण गराएका थिए ।अविलम्ब वार्ता गर ः कांग्रेसप्रमुख प्रतिपक्षी दल नेपाली कांग्रेसले डा गोविन्द केसीको मागमा अविलम्ब वार्ता गर्न सरकारसँग माग गरेको छ । पार्टी प्रवक्ता विश्वप्रकाश शर्माले बुधबार विज्ञप्तिमार्फत डा केसीसँग अविलम्ब वार्ता थालेर माग सम्बोधन गर्न आग्रह गरेका हुन् ।लामो अनशनले स्वास्थ्यस्थिति जटिल बन्दै गएको उल्लेख गर्दै विज्ञप्तिमा डा केसीको अवस्थाप्रति चिन्ता गरिएको छ । यसअघि कांग्रेस सभापति शेरबहादुर देउवा, वरिष्ठ नेता रामचन्द्र पौडेलले पनि विज्ञप्तिमार्फत तत्काल वार्ताबाट समाधान निकाल्न आग्रह गरेका थिए ।"
रोकिएका परीक्षा सञ्चालन गर्न अनुमति,"सरकारले अनुमति दिएकाले त्रिविले छठलगत्तै परीक्षा सञ्चालन गर्ने शिक्षाध्यक्ष शिवलाल भुसालले जनाए । परीक्षा सञ्चालन गर्न डिन कार्यालयहरूलाई जिम्मा दिएका छौं, उनले भने, छठपछि परीक्षा थाल्ने तयारी थियो, मन्त्रिपरिषद्को निर्णयले पक्कापक्की भयो । विद्यार्थी संख्या थोरै भएका, सबै विद्यार्थी अनलाइनको पहुँचमा रहेको विषय र तहमा त्रिविले अहिले पनि परीक्षा सञ्चालन गरिरहेको छ । छठलगत्तै सबै संकाय र विभागअन्तर्गतका परीक्षा हुने भुसालले बताए । त्रिविले करिब ९० हजार विद्यार्थी लकडाउन र कोरोनाका कारण विश्वविद्यालयको सम्पर्कबाहिर रहेको जनाएको छ । त्रिविमा साढे ४ लाख विद्यार्थी अध्ययन गर्छन् । टेलिफोन र इन्टरनेटमा समेत विद्यार्थी सम्पर्कमा नरहेकाले त्रिविमा वैकल्पिक कक्षा पनि प्रभावकारी हुन सकेको छैन ।काठमाडौं, मध्यपश्चिम, लुम्बिनी बौद्ध र खुला विश्वविद्यालयले अनलाइनलगायत वैकल्पिक विधिबाट परीक्षा सञ्चालन गरेका छन् । सीटीईभीटीका परीक्षा नियन्त्रक दीपक पौडेलले रोकिएका परीक्षा स्वास्थ्य मापदण्ड पालना गर्दै सामाजिक दूरी कायम गरेर सञ्चालन गरिने जनाए । सीटीईभीटीका डिप्लोमा, प्रिडिप्लोमालगायत अधिकांश परीक्षा रोकिएका छन् । अनलाइनलगायत वैकल्पिक विधिबाट परीक्षा सञ्चालन गर्न सम्भव नै देखिएन, उनले भने, समय तालिका प्रकाशित गर्छौं ।त्रिभुवन विश्वविद्यालय, सीटीईभीटीलगायत शिक्षण संस्था अनलाइनलगायत वैकल्पिक माध्यमबाट परीक्षा सञ्चालन गर्न पछि हटिरहेका छन् । त्यसले गर्दा शैक्षिक सत्र नै खेर जाने जोखिम बढेको छ । परीक्षाको मुखमा रहेका विद्यार्थीको ७ महिना खेर गएको छ । शिक्षा मन्त्रालयले विद्यालय तह कक्षा ११० मा वैकल्पिक माध्यमबाटै पठनपाठन र परीक्षा गर्ने जनाएको छ । पहिलो त्रैमासिक परीक्षा मंसिरसम्म गर्न भनिएको छ ।काठमाडौंको डिल्लीबजारस्थित पद्मकन्या माध्यमिक विद्यालयले भने विद्यार्थीको घरलाई नै परीक्षा केन्द्र तोकेर परीक्षा लिन थालेको छ । कक्षा १ देखि १० सम्मको परीक्षा मंगलबारबाट सुरु गरिएको प्रधानाध्यापक रीता तिवारीले जानकारी दिइन् । अभिभावक बोलाएर प्रश्नपत्र र उत्तरपुस्तिका विद्यार्थीको घरघरमा पठाइएको छ । विद्यार्थीले प्रत्येक दिन एउटा विषयको उत्तर लेख्छन्, सबै विषयको उत्तर लेखिसकेपछि अभिभावकले नै उत्तरपुस्तिका विद्यालयमा ल्याएर शिक्षकलाई बुझाउँछन्, उनले भनिन्, त्यसपछि उत्तरपुस्तिका परीक्षण गरेर विद्यार्थीको मूल्यांकन गर्छौं । विद्यालयले पहिलो त्रैमासिक परीक्षा सञ्चालन गर्न लागेको हो । काठमाडौं उपत्यकाका अधिकांश विद्यालयले प्रथम त्रैमासिक परीक्षा अनलाइनबाटै सञ्चालन गरेका छन् ।शिक्षाविद्हरूले स्थानीय अवस्थाअनुसार शिक्षण संस्था, शिक्षक र स्थानीय तहले वैकल्पिक शैक्षिक गतिविधिको विकल्पहरू खोज्नुपर्ने औंल्याएका छन् ।"
सक्रिय संक्रमित २५ हजार नाघे,"कुल संक्रमितका आधारमा ०६१ प्रतिशत मृत्यृदर हुन आउँछ । यसअघि मृत्युदर ०६५ प्रतिशत थियो । यसैबीच सरकारका प्रवक्ता एवं परराष्ट्रमन्त्री प्रदीपकुमार ज्ञवालीले काठमाडौं उपत्यकामा संक्रमण व्यापक बढिरहेकाले उच्च सतर्कता अपनाउन आग्रह गरेका छन् । मन्त्रिपरिषद्ले असोज १९ मा गरेका निर्णय सार्वजनिक गर्न आयोजित पत्रकार सम्मेलनमा उनले सबैलाई सचेत रहन आग्रह गरेका हुन् । अरू जिल्लाहरूमा कोरोनाको प्रकोप बिस्तारै नियन्त्रणउन्मुख भए पनि काठमाडौं उपत्यका जोखिममा छ । पछिल्लो समय मुलुकभरका संक्रमितमध्ये आधाभन्दा बढी काठमाडौंका छन्, उनले भने ।विभिन्न सेवा प्रवाह गर्दा, लिँदा उच्च सतर्कता अपनाउनुपर्ने अवस्था आएको उनको भनाइ थियो । प्रदर्शन वा अन्य गतिविधि गर्दा पनि उनले उच्च सतर्कता अपनाउन आग्रह गरे । ज्येष्ठ नागरिक कोरोना संक्रमणको उच्च जोखिममा रहेकाले चाडबाडमा विशेष ख्याल गर्नुपर्नेमा उनले जोड दिए । चाडपर्व मनाउन काठमाडौंबाट गाउँ जाने र त्यसपछि फेरि काठमाडौं फर्कने गर्दा कोरोना संक्रमण पनि ओहोरदोहोर हुने सम्भावना रहेको उनले बताए । कोरोना संक्रमणको जोखिम उत्तिकै रहेको भन्दै उनले यसपालि टाढैबाट आशीर्वाद लिँदा उपयुक्त हुने बताए ।"
संकटलाई अवसरमा बदलेपछि,"कोठा भाडा तिर्ने, नुनतेल किन्नेदेखि बच्चाको पढाइ खर्चसमेत सिलाइबुनाइबाटै धानिरहेकी थिइन् । तर, गत चैतमा कोरोना भाइरसका कारण लकडाउन भएपछि आम्दानी ठप्प भयो । दिनमा पाँच वटा कुर्ता सिलाउँथिन् । लकडाउनपछि पाँच दिनमा एउटा अर्डर पनि आउन छाड्यो । सुरुसुरुमा पछि बेच्नुपर्छ भन्दै सिलाइरहिन् तर बजार खुल्ने अनिश्चितता हट्दै हटेन । त्यसपछि सिलाउने जाँगर पनि मर्यो । एकातिर घरव्यवहार चलाउनै मुस्किल, अर्कातिर दिन काट्नै धौधौ । काम नगरे पनि खानु परिहाल्यो, घरबहाल तिर्नैपर्यो । खर्च घटेको थिएन तर कमाइ बन्द भयो । भाइरसको भन्दा आफू र परिवार कसरी टिक्ने चिन्ता भयो, निधार खुम्च्याउँदै कमलाले दुःख पोखिन् ।उनकी छिमेकी पार्वती परियारले पनि उस्तै तनाव झेलिरहेकी थिइन् । पार्वतीको पनि सिलाइबुनाइबाटै चार जनाको परिवार बाँचिरहेको थियो । पति पनि धेरथोर कमाउँथे, लकडाउनपछि रोकियो । यता, पार्वतीलाई कपडा सिलाउन लगाउने पनि कोही भएनन् । लकडाउन लम्बेकोलम्बै, उनीहरूको छटपटी बढेकोबढ्यै । टेलरिङबाट आम्दानी मात्र हुँदैनथ्यो, दिन बिताउन सजिलो हुन्थ्यो, आफूले सिलाएको कपडा अरूले लगाउँदा मन खुसी हुन्थ्यो तर एक्कासि सबै रोकिँदा उकुसमुकुस भयो, पार्वतीले बह पोखिन् । आफ्नै बुटिक चलाइरहेकी फेसन डिजाइनर राधा सापकोटाको पीडा पनि सारमा उस्तै थियो । न्युरोडमा उनको इगलआइज फेसन हाउस नामक बुटिक थियो, जो लकडाउनपछि बन्द भयो । थोरथोरै भए पनि अनलाइनबाट अर्डर आइरहेको थियो । तर, कोरोना त्रास बढेसँगै उनको डिजाइनमा कपडा बुनिदिने मास्टर र कालिगडहरू आफ्नो घर भारत गए । नयाँ पहिरन बनाउन सकिनन् । बुटिकको भाडा तिर्ने अवसर गुमेन मात्र, अर्डर पुर्याउन नसक्दा नियमित ग्राहक भड्केलान् भन्ने सुर्ता पनि भयो ।यही संकटका बेला राधालाई कमला र पार्वतीहरूको याद आयो । हल्काफुल्का चिनापर्ची पनि थियो तर मिलेर काम भने गरेका थिएनन् । उनले कमलासँग सम्पर्क गरिन्, उनीहरू पनि कामविहीन भएको थाहा पाएपछि राधामा झन् हुटहुटी पलायो । दिदीहरूले वर्षौंदेखि सिलाइबुनाइ गरिरहेको थाहा थियो तर भनेजस्तो डिजाइनमा पहिरन बनाउन सक्नुहुन्न कि भन्ने लाग्थ्यो, राधाले मुस्कुराउँदै सुनाइन्, तर, उहाँहरूको फिनिसिङले म आफैं लोभिएँ ।त्यसपछि सुरु भयो, राधाले अर्डर लिने, डिजाइन दिने अनि कमलाहरूले सिलाउने क्रम । लकडाउनको तीन महिनापछि बल्ल आर्जनको ढोका खुल्यो । टेलरिङ गर्न नपाउँदा त छटपटी पो हुँदोरहेछ लकडाउनमा बल्ल थाहा भयो, झन्डै दुई दशकदेखि सिलाइबुनाइमा दत्तचित्त रहेकी कमलाले भनिन् । त्यतिबेला लकडाउन केही खुकुलो भएकाले पनि कुर्तासुरुवालको माग बढेको थियो । तर, असाध्यै कम चहलपहल हुने भएकाले पहिले जसरी लुगा बिकिरहेको थियो । त्यतिबेला राधासँग अरू १० जना टेलरिङ काम गर्ने दिदीबहिनीहरू जोडिसकेका थिए । उहाँहरूको लगाव र उत्साह देखेर काम रोक्नु हुन्न भन्ने लाग्थ्यो तर सोही अनुपातमा कपडाको माग थिएन, नेपाल आइडललगायतका विभिन्न रियालिटी शोका लागि पहिरन डिजाइन गरिसकेकी राधाले भनिन्, समय अनुकूल के गर्न सकिन्छ त भन्दा दिमागमा मास्क आयो । िििअहिले यो समूहका सदस्यले पूर्ण रूपमा मास्क मात्र बनाइरहेका छन् । खुसीको कुरा के भने उनीहरूको मास्क नेपालमा मात्र होइन, विदेशमा समेत पुगिसकेको छ । हामीले संयुक्त राष्ट्रसंघीय विकास कार्यक्रम (यूएनडीपी) मार्फत तीनचार पटक न्युयोर्कमा स्याम्पलिङ पठायौं, त्यहाँबाट पास भएपछि यूएनडीपीले नै हाम्रो मास्क लिइरहेको छ, राधाले भनिन्, त्यसबाहेक अनलाइन अर्डरअनुसार बेल्जियम, अमेरिका, अस्ट्रेलियालगायतका देशहरूमा पनि मास्क निर्यात गरिरहेका छौं । लगाउँदा सहज, देख्दा आकर्षक र स्वास्थ्य मापदण्ड पूरा गरेकाले हातेमालोको मास्कको माग बढिरहेको उनको भनाइ छ ।फिल्टरबाहेक मास्कमा नेपालमै उत्पादन भएका घरबुना कपडा प्रयोग गरिरहेको समूहकी सदस्य बिना गोतमे (दर्जी) ले जानकारी दिइन् । अन्य सर्जिकल मास्कमा झैं तीन वटा लेयर हुन्छ, बीचमा फिल्टर । भक्तपुरको लुबु, नुवाकोट र तेह्रथुममा घरमै तान लगाएर बुनेको ढाका र कटन प्रयोग गरिने बिनाले बताइन् । भन्छिन्, ढाका अलि बाक्लो भएकाले लिनेन कटन पनि मिलाएर बनाउँछौं । नरम हुने भएकाले कटनको मास्कको पनि धेरै अर्डर आउँछ । फिल्टर, इलास्टिक र आवश्यक कपडा राधाले उपलब्ध गराउँछिन् । पहिले कटिङ पनि आफैं गरेर दिन्थिन् तर अहिले सिलाउनेले नै कटिङ गर्न सक्ने भएका छन् । कतिले घरका अन्य सदस्यको सहयोग लिन्छन् । केही दिन अगाडिसम्म एकै ठाउँमा भेला भएर बनाउँथ्यौं तर संक्रमण बढेपछि मेसिन घरमा लगेर छुट्टाछुट्टै बनाइरहेका छौं । मास्क उत्पादनदेखि कार्गोसम्मको काम समूहकै सदस्यहरूले गर्छौं, राधाले भनिन् । हातेमालोले दुई खालको मास्क बनाइरहेको छ । एउटाको बजार भाउ झन्डै दुई सय छ भने अर्कोको ४० रुपैयाँ । तेह्रथुममा बनेको ढाका अनि एकदमै रेशमी धागो प्रयोग गरिएको कटनको एक मिटरको झन्डै १८ सय पर्ने र मास्क पनि १८ वटा मात्र बन्ने भएकाले महँगो हुने अनि साढे दुई सय रुपैयाँ मिटर पर्ने ढाकाबाट बनाइएको मास्क सस्तो हुने राधाले बताइन् । कपडाको गुणस्तरअनुसार मूल्य निर्धारण गर्छौं, उनको भनाइ छ, भेगनहरूले रेशमी कीराबाट बनेको मास्क लगाउनु हुँदोरहेनछ, उहाँहरूलाई कपासबाट बनेको कपडाको मास्क उपलब्ध गराइरहेका छौं । प्रतिमास्क तयार पारेको ज्यालाचाहिँ औसत २० रुपैयाँ छ । घरधन्दा भ्याएरै दिनमा एक जनाले दुई सय पचास पिस बनाउन सक्ने बिनाले जानकारी दिइन् । राधालाई के लाग्छ भने कोरोना भाइरसको अन्त्यपछि पनि मास्कको माग भइरहन्छ । धूलो, धूवाँबाट बच्न पनि मास्क लगाउनै पर्छ । अन्य सरुवा रोगबाट पनि यसले जोगाउँछ । त्यसैले संकटले सिकाएको मास्क व्यवसायलाई निरन्तरता दिने धुनमा छ समूह । थप नयाँ डिजाइन र उच्चस्तरको मास्क बनाउन लागिपरेका छन् । त्यसबाहेक दौरा, कुर्ता, ब्लाउज, साडीहरू पनि सिलाउने छन् नै तर उनीहरूको योजना यत्तिमै सीमित छैन । चाडपर्व, पूजाआजा, बिहेलगायत अन्य कार्यमा सघाउने मान्छे उपलब्ध गराउने, घर पुगेर ब्युटिसियन सेवा दिने, सरसफाइ गरिदिनेलगायतका काम सुरु गर्दैछन् ।"
घुम्तीमा जिप खस्दा वडाध्यक्षसहित ६ जनाको मृत्यु,"जाजरकोट (कास) भर्खरै ट्र्याक खोलेको सडकको घुम्तीबाट बुधबार जिप खस्दा वडाध्यक्षसहित ६ जनाको मृत्यु भएको छ । जुनीचाँदे१ ओलभीरमा भे१ज ९३५ नम्बरको जिप दुर्घटना परी एक जना बेपत्ता र एक जना गम्भीर घाइते भएका छन् । घटनामा जुनीचाँदे११ का वडाध्यक्ष अमरबहादुर शाही, सोही वडाका खेमराज शाही, कृतिबहादुर शाही, कृष्णबहादुर शाही र मालिका बस्नेतको मृत्यु भएको प्रहरीले जनाएको छ । एक मृतक र बेपत्ताको सनाखत हुन बाँकी रहेको डीएसपी किशोरकुमार श्रेष्ठले बताए । गम्भीर घाइते नरबहादुर बुढाको प्रदेश अस्पताल सुर्खेतमा उपचार भइरहेको छ ।जुनीचाँदे गाउँपालिकाको कार्यपालिका बैठकका लागि सदरमुकाम खलंगादेखि परालेतर्फ जाँदै गरेको अध्यक्ष शाहीको टोली सवार जिप दुर्घटनामा परेको हो । डीएसपी श्रेष्ठका अनुसार जिप औलभीरस्थित सडकबाट ७ मिटर तल मजकोट खोलामा खसेको छ । घटनास्थलमा उद्धारका लागि प्रहरी टोली खटिएको छ, स्थानीय बासिन्दाले पनि बेपत्ताको खोजी गरिरहेका छन्, उनले भने, भौगोलिक विकटताका कारण खोज र उद्धारमा समस्या भएको छ । उनले घटनाको कारण खुल्न नसकेको र विस्तृत अनुसन्धान थालिएको बताए ।गाउँपालिकाले गत वर्ष मात्रै सडकको ट्र्याक खोलेको थियो । वर्षायाममा सडकखण्डका विभिन्न ठाउँमा खसेको पहिरो पन्छाएपछि करिब एक महिनादेखि सडकमा यातायात सेवा सुचारु गरिएको थियो । डीएसपी श्रेष्ठका अनुसार उक्त सडकमा स्थानीय प्रशासनले रुट परमिट दिएको छैन । रुट परमिट नलिए पनि ट्र्याक्टर र जिप आफूअनुकूल चलिरहेका छन्, उनले भने, भर्खरै ट्र्याक खोलिएको सडकमा घुम्ती तथा सडकको लेबल नमिलेकाले पनि दुर्घटना भएको हाम्रो अनुमान छ ।"
संक्रमितलाई घरैमा 'खुराक,"(काठमाडौं)  काभ्रेस्थलीको संगम बस्तीका एक युवकलाई कोरोना देखिएपछि परिवारका सदस्यहरू आत्तिए । संक्रमित युवकलाई तारकेश्वर नगरपालिकाले समन्वय गरेर आइसोलेसन सेन्टरमा पठायो । परिवारका ६ सदस्य पनि पीसीआर रिपोर्ट नेगेटिभ नआएसम्म घरमै बसे । घरमा बस्दा टोलवासी र आफन्तले खानेकुराको बन्दोबस्त गरिदिए । ती युवक पनि कोरोनामुक्त भएर घर आइसके । परिवारका सदस्यहरू बुधबार बिहान खाना खाइरहेका थिए । नगरप्रमुख रामेश्वर बोहरा, उपप्रमुख भवानी डोटेल, वडा २ का अध्यक्ष रवीन्द्र केसी र प्रमुख प्रशासकीय अधिकृत शिवप्रसाद लम्साल थाहै नदिई उनीहरूको घरमा पुगे । कोरोनामुक्त भएकामा परिवार सदस्यलाई बधाई दिए । नगरप्रमुख बोहरा र उपप्रमुख डोटेलले पोसिलो खानेकुरा किनेर खान भन्दै ५ हजार रुपैयाँ र स्वास्थ्य किटको एउटा बक्स थमाइदिए । आपत्का बेला नगरपालिकाले सम्झेपछि परिवारका सदस्य खुसी भए । सान्त्वना र हौसलासँगै पाँच हजार सहयोग र अरू सामान पाउँदा हामी खुसी छौं, परिवारका एक सदस्यले भने । स्वास्थ्य किटको बक्समा सेनिटाइजर २५० एमएल, मास्क, साबुन, क्लोरिन, भिटामिन सी, थर्ममिटर राखिएको छ । घरमै आइसोलेसनमा बसेकालाई नगरपालिकाले ५ हजारका दरले खुराक खर्च दिने गरेको छ । नगरपालिकाको आन्तरिक आम्दानी, संघ र प्रदेशबाट आएको अनुदानबाट २ करोडको कोभिड कोष खडा गरेका छौं, उपप्रमुख डोटेलले भनिन्, यही कोषबाट होम आइसोलेसनमा बसेकालाई खर्च दिएका हौं । नगरपालिकाले भाडामा बस्ने व्यक्ति संक्रमित भए पनि विभेद नगरी सहयोग रकम दिने नीति लिएको उनले बताइन् । हाम्रो नगरमा घर हुने होस् वा भाडामा बस्ने जो संक्रमित भए पनि घरमै आइसोलेसनमा बस्छन् भने सहयोग दिन्छौं, उनले भनिन् । भाडामा बस्ने संक्रमित भएमा सहयोग रकम लिन घरधनीले आफ्नो घरमा बस्ने भनेर प्रमाणित गरिदिनुपर्ने हुन्छ । यो रकम संक्रमितलाई सान्त्वना दिन उपलब्ध गराएका हौं, नगरप्रमुख बोहराले भने । नगरपालिकाले एउटै परिवारका ६ जनासम्मलाई होम आइसोलेसन बसेबापत सहयोग उपलब्ध गराएको प्रमुख प्रशासकीय अधिकृत लम्सालले बताए । सहयोग उपलब्ध गराउनेबाहेक घरमा बस्नेहरूलाई स्वास्थ्यकर्मीसँग नियमित सम्पर्क गरेर निगरानी गर्ने संयन्त्र बनाएको उनले बताए ।तारकेश्वरमा जस्तै टोखा नगरपालिका र बूढानीलकण्ठले पनि घरमै आइसोलेसनमा बस्ने संक्रमितलाई सहयोग उपलब्ध गराउने गरेका छन् । आइसोलेसन सेन्टर लगेर राख्दा नगरपालिकाले अहिले दिएको सहयोग अपुग हुने भएकाले संक्रमितको हौसला बढाउन सहयोग उपलब्ध गराइएको हो, बूढानीलकण्ठ नगरपालिकाका प्रमुख उद्धवप्रसाद खरेलले भने । बूढानीलकण्ठले एक परिवारलाई बढीमा ६ हजारसम्म र टोखाले दिनको ३ सय ५० रुपैयाँका दरले सहयोग दिने गरेका छन् । टोखा नगरपालिकाले संक्रमितले नागरिकता र परिचय खुल्ने कागज पेस गरेलगत्तै ३ सय ५० का दरले १४ दिनको खुराक खर्च दिने गरेको उपप्रमुख ज्ञानमाया डंगोलले बताइन् । एक सय ५० भन्दा बढीलाई यो सुविधा उपलब्ध गराइसकेको उनले जानकारी दिइन् । यसरी सहयोग पाउनेमध्येका एक हुन् टोखा२ यलाग टोलका सञ्जय डंगोल । उनको परिवारमा ६ जनालाई कोरोना पुष्टि भएको थियो । उनी नगरपालिकाले बनाएकै आइसोलेसनमा बसे । उनका बुबा, आमा, श्रीमती, भाइ र बुहारी भने घरमै आइसोलेसनमा बसेका थिए । सबैजना कोरोनामुक्त भइसके । उनी बसेको आइसोलेसन सेन्टरमा नगरपालिकाको व्यवस्थापनबाट जति खुसी भएका थिए, घर फर्केपछि नगरपालिकाले मंगलबार २४ हजार ५ सय खुराक खर्च दिँदा त्योभन्दा बढी हर्षित भए । नगरपालिकाले उनीबाहेक ५ जनाको ३ सय ५० का दरले १४ दिनको खुराक खर्च उपलब्ध गराएको हो । मलाई राखिएको आइसोलेसन सेन्टरमा बस्दा पनि पारिवारिक वातावरण पाएँ, बिहान योग अभ्यासदेखि समयमा सन्तुलिन भोजन खुवाइयो । खेलकुदको सामान, टीभी, वाइफाईको व्यवस्था थियो, उनले भने, घरमा आएपछि एकमुष्ट रकम पाउँदा खुसी छौं । लकडाउनले कमाइ नभएका बेला नगरपालिकाले उपलब्ध गराएको सहयोगमा थपथाप गरेर दसैं मान्ने योजना रहेको उनले बताए । उपप्रमुख डंगोलले संक्रमितलाई सहयोग दिन र अन्य व्यवस्थापन गर्न नगरपालिकाको कोभिड कोषमा ५ करोड रहेको उनले बताइन् । नगरपालिकाले प्रदान गर्ने सहयोग लिन कार्यालयमै जानुपर्ने हुन्छ । बूढानीलकण्ठमा भने घरमा आइसोलेसनमा बसेका संक्रमितलाई निको भएलगत्तै जनप्रतिनिधि र कर्मचारी सहयोग रकम लिएर घरमै जाने गरेका छन् । नगरपालिकाले घरमा आइसोलेसनमा बसेकालाई एउटा परिवारलाई ६ हजार रुपैयाँसम्म सहयोग उपलब्ध गराउने नीति लिएको छ । एक जना हुँदा ४ हजार र त्योभन्दा बढी भएमा ६ हजार रुपैयाँसम्म खुराक खर्च दिने गरेको नगरप्रमुख खरेलले बताए । यसरी सहयोग गर्न र अन्य व्यवस्थापन गर्न नगरपालिकाले कोभिड कोषमा २ करोड रुपैयाँ राखेको छ । नगरपालिकाले दिने सहयोग जागिर भएका, आम्दानीका अन्य स्रोत भएका र आर्थिक पक्ष राम्रो भएकालाई नलिइदिन आग्रह गरेका छौं, उनले भने, चार हजार रुपैयाँ सहयोग नपाउँदा खुराक खानै नसक्नेले मात्रै लिनुस् भनेका छौं । नगरपालिकाले यो सहयोग ४ सयभन्दा बढीलाई प्रदान गरिसकेको उनले बताए । यसरी सहयोग पाउनेमध्येका एक हुन् बूढानीलकण्ठ८, गल्फुटारका नवराज प्रसाईं । उनको परिवारमा दुई छोरा र उनलाई कोरोना पुष्टि भएको थियो । उनलाई कोरोना लागेको १८ औं दिनमा जनप्रतिनिधि र कर्मचारीले घरमै ६ हजार रुपैयाँ उपलब्ध गराएका हुन् । सहयोग रकम थोरै भए पनि यो बेला पाउँदा ठूलो गुन लाग्दो रहेछ, उनले भने, घरमा बस्दा तीनपटक नगरपालिकाका स्वास्थ्यकर्मीबाट आफ्नो स्वास्थ्य अवस्थाबारे जानकारीसमेत लिएका थिए । बूढानीलकण्ठ नगरपालिकाले घरमै आइसोलेसनमा बस्ने संक्रमितको स्याहार गर्नेलाई १४ दिनको २ हजार रुपैयाँ दिने निर्णयसमेत गरेको छ । जसको घरमा पानी तताएर दिने र सामान ल्याइदिने पनि कोही छैन भने अर्को मान्छे राखेबापत १४ दिनको २ हजार रुपैयाँ दिने निर्णय गरेका छौं, खरेलले भने । लक्षण नभएका संक्रमितलाई आइसोलेसन सेन्टरमा राख्दा सरकारको प्रतिव्यक्ति दैनिक २ हजार रुपैयाँ खर्च हुन्छ । १४ दिन राख्दा कम्तीमा २७ हजार रुपैयाँ जान्छ । नगरपालिकाले बनाएको आइसोलेसन सेन्टरमा राख्दा एक जनाको खाना खर्च दैनिक चार हजारले पनि पुग्दैन । सरसफाइसहित गर्दा आठ हजार चाहिन्छ, खरेलले भने, त्यसैले घरमै बस्न उत्प्रेरित गर्न खुराक खर्च उपलब्ध गराएका हौं ।"
कोरोनाबाट १९ को मृत्यु,"काठमाडौं (कास) कोरोना संक्रमणबाट बुधबार रातिसम्म १९ जनाको मृत्यु पुष्टि भएको छ । धनुषाको सहिदनगर१ का ७० वर्षीय पुरुषको बुधबार साँझ प्रादेशिक अस्पताल जनकपुरमा मृत्यु भएको छ । मुटु र श्वासप्रश्वासमा समस्या भएपछि उनी मंगलबार अस्पताल भर्ना भएका थिए ।बुटवलस्थित कोरोना विशेष अस्पतालमा पश्चिम नवलपरासीको सुनवल५ का ७६ वर्षीय पुरुष, रूपन्देहीको बुटवल९ की ५५ वर्षीया महिला र बुटवल६ का ४७ वर्षीय पुरुषको बुधबार मृत्यु भएको अस्पतालका सूचना अधिकारी डा विष्णु गौतमले बताए । यसैगरी, दाङको घोराही१५ की ३५ वर्षीया महिलाको भेरी अस्पताल नेपालगन्जमा बुधबार दिउँसो मृत्यु भएको जिल्ला स्वास्थ्य कार्यालय, बाँकेका अधिकृत एवं कोरोनाका फोकल पर्सन नरेश श्रेष्ठले बताए । दाङकै ७१ वर्षीया महिलाको पनि मृत्यु भएको छ ।चितवनको भरतपुर१ का ९२ वर्षीय वृद्धको बुधबार दिउँसो भरतपुरको सरकारी अस्पतालमा मृत्यु भएको छ । सोमबार कोराना पुष्टि भएका उनी खोकी र श्वासप्रश्वासमा समस्या भएपछि मंगलबार साँझ अस्पताल भर्ना भएका थिए । उनलाई लामो समयदेखि दम र उच्च रक्तचापको पनि समस्या थियो । यस्तै, भरतपुर१० का ६१ वर्षीय पुरुषको पनि मंगलबार साँझ मृत्यु भएको छ । उनमा मधुमेह र उच्च रक्तचापको समस्या थियो ।यस्तै, मोरङका ४० र ६० वर्षीय पुरुष, सिरहाकी ५० र रौतहटकी ६२ वर्षीया महिलाको पनि मृत्यु भएको छ । काठमाडौंमा ६६ र ७२ वर्षीया महिला, ४५, ५३, ६४ र ६९ का पुरुष तथा ललितपुरकी ४६ वर्षीया महिलाको पनि कोरोना संक्रमणबाट मृत्यु भएको स्वास्थ्य मन्त्रालयले जनाएको छ ।"
सार्थक वार्ता गर : सम्पादकहरू,"काठमाडौं (कास) सम्पादक समूहले अनशनरत डा गोविन्द केसीले अघि सारेका माग सम्बोधन गर्नेबारे गम्भीर हुन सरकारलाई आग्रह गरेको छ । समूहले बुधबार विज्ञप्ति जारी गरी यस्तो आग्रह गरेको हो ।वार्ता टोली बनेको खबर छ, यसले निर्णायक म्यान्डेटसहित सार्थक अग्रसरता तुरुन्तै देखाउनुपर्छ, अनावश्यक ढिलाइ कसैको हितमा हुने छैन, विज्ञप्तिमा छ, विश्वव्याधि कोरोना भाइरस संक्रमणले हाम्रो देश पनि जेलिएका बेला डा केसीको सत्याग्रह चलिरहेको छ । राज्यका सामू यो विषाणुबाट जनस्वास्थ्य बचाउनुपर्ने र अर्थतन्त्रको सम्भावित संकट टार्नुपर्ने गुरुत्तर दायित्व छ ।विज्ञप्तिमा सत्याग्रही केसीले १९ औं अनशनका क्रममा उठाएका माग सरकारले सम्बोधन गर्न चाहेका राष्ट्रिय सरोकारसँग समेत जोडिएको उल्लेख छ । यसर्थ अभिभावकीय जिम्मेवारी लिँदै सरकारले डा केसीसँग उच्च तहबाट अविलम्ब वार्ता थाल्नुपर्छ, विज्ञप्तिमा छ, उनका सबै माग आजै सुनुवाइ हुन नसक्लान् तर तार्किक छलफलहरूबाटै त्यसले टुंगो पाउँछ । आरोपप्रत्यारोप दुवै पक्षबाट हुनु उचित छैन ।विज्ञप्तिमा चिकित्सा शिक्षा विधेयक र केदारभक्त माथेमा नेतृत्वको चिकित्सा शिक्षा सुधार कार्यदल निर्माण केसीकै सत्याग्रहको सकारात्मक नतिजा भएको उल्लेख गर्दै केसीको जीवन र कर्म यो राज्य तथा सिंगो समाजका लागि महत्त्वपूर्ण भएको जनाइएको छ । विज्ञप्ति जारी गर्नेहरूमा अखिलेश उपाध्याय, अमित ढकाल, अरुण बराल, कसमस विश्वकर्मा, किरण नेपाल, कृष्णज्वाला देवकोटा, गुणराज लुइँटेल, दिलभूषण पाठक, नारायण वाग्ले, पूर्ण बस्नेत, प्रकाश रिमाल, प्रतीक प्रधान, प्रशान्त अर्याल, बसन्त बस्नेत, राजन पोखरेल, राजेन्द्र दाहाल, शिव गाउँले, सञ्जीव सतगैंया, सुधीर शर्मा, सुभाष घिमिरे, हरिबहादुर थापा र युवराज घिमिरे छन् ।"
न्याय माग्दै भोक हडतालमा,"सिरहा (कास) वडाध्यक्षबाट कुटिएकी एक महिला न्याय माग्दै लहानस्थित सहिद चोकको मुख्यद्वारमा धर्नापछि आमरण अनशनमा बसेकी छन् । लहान नगरपालिका१३ भोटिया टोलकी ममतादेवी यादव मंगलबारदेखि लहानस्थित सहिद चोकमा धर्नापछि आमरण अनशनमा बस्न थालेकी हुन् । उनी गत १६ गतेदेखि आफूमाथि कुटपिट गरेकाहरूलाई कारबाहीको माग गर्दै धर्ना बस्दै आएकी छन् ।सुखीपुर नगरपालिका४ का वडाध्यक्ष रामलोभित यादवसहित उनका आफन्तलगायतले आफूमाथि कुटपिट गरेको भन्दै उनले प्रहरीमा उजुरी पनि दिएकी थिइन् । हालसम्म पीडकलाई कारबाही र आफूलाई क्षतिपूर्ति दिलाउन पहल भएको उनको भनाइ छ । भोटिया टोलमा छिमेकमै घर बनाएका सुखीपुर४ का वडाध्यक्ष यादवलगायतले गत असार ७ मा आफूलाई कुटपिट गरेको ममताले उजुरीमा उल्लेख गरेकी छन् । अरू जात समुदायसँग किन बोलचाल गरेको र आफूअनुकूल किन नहिँडेको भन्दै वडाध्यक्ष यादवले कुटपिट गरेको उनको भनाइ छ । उहाँको कसैसँग मनमुटाव छ भने म पनि किन मनमुटाव गर्नु ? ममताले भनिन्, मलाई वडाध्यक्षसहित परिवारका सदस्यहरूले पनि पिटे । त्यसबेला गम्भीर घाइते उनको परिवारले विराटनगर ल्याएर उपचार गरेको थियो । घटनाको तीन महिना बितिसक्दा पनि न्याय नपाएपछि अनशनमा बसेको उनले बताइन् । उपचारका क्रममा एक लाख रुपैयाँभन्दा बढी खर्च भए पनि पीडक पक्षले नव्यहोरेको ममताले बताइन् । उजुरी परेपछि पक्राउ पर्नबाट जोगिन लुकेका वडाध्यक्ष यादव भने ममताको आरोपलाई नकार्छन् । त्यो घटनामा मेरो संलग्नता छैन । षड्यन्त्रपूर्वक मलाई बदनाम गर्न खोजिएको छ, उनले भने । वडाध्यक्ष यादव र सुखीपुरका नगरप्रमुख रामऔतार यादव ममताको उपचारका लागि व्यक्तिगत रूपमा ६० हजार रुपैयाँ दिएको दाबी गर्छन् । ममताले आफूमाथि कुटपिट गरेको भन्दै वडाध्यक्ष यादवसहित पाँच जनाविरुद्ध उजुरी पनि दर्ता गराएकी छन् । पीडितको उजुरीपछि गत असोज ११ मा आरोपितमध्येका नवीन यादव प्रहरीको नियन्त्रणमा छन् भने वडाध्यक्षसहित अन्य फरार छन् । उनीहरूको खोजी भइरहेको इलाका प्रहरी कार्यालय लहानका डीएसपी शरद थापा क्षत्रीले बताए । हामी खोजी गरिरहेका छौं । अपराध गर्नेलाई कुनै किसिमको सहुलियत हुँदैन, उनले भने, अपराधीलाई कारबाही गर्न कसैको सिफारिस र पीडितले दुःख गर्नु आवश्यक छैन ।"
रञ्जनादेवी अदालतमा,"राजविराज (कास) छोरी जन्माएकै कारण पति र सासुबाट यातना खेप्दै आएकी सप्तरीको सप्तकोसी नगरपालिका४ बलारदहकी रञ्जनादेवी झा प्रहरीले उजुरी नलिएपछि न्याय माग्दै अदालतको शरणमा पुगेकी छन् । प्रदेश २ को मुख्य न्यायाधीवक्ता कार्यालयकी प्रादेशिक कानुनी सहायता अधिकृतको सहयोगमा उनी अदालत गएकी हुन् ।सप्तरी जिल्ला अदालतमा उनको फिरादपत्र बुधबार दर्ता भएको छ । पति नारायण झा, सासु बिदोतमादेवी र ससुरा देवेनले मरणासन्न हुने गरि कुटपिट गर्दै आएको रञ्जनादेवीको फिरादपत्रमा उल्लेख छ । पीडकविरुद्ध फत्तेपुर प्रहरी चौकीमा निवेदन दिए पनि कुनै कारबाही नभएको उनको भनाइ छ । रञ्जनादेवी र नारायणको ९ वर्षअघि सामाजिक परम्पराअनुसार बिहे भएको थियो । तीन छोरी जन्मिएकै कारण आफू कुटपिट र यातनाको सिकार हुँदै आएको उनले जनाएकी छन् । ७ वर्षीया छोरी कृतिका, ५ वर्षीया खुस्बु र २ वर्षीया रचनासहित आफ्नो हकमा समेत घरेलु हिंसा शीर्षकमा उनले फिरादपत्र दर्ता गराएकी हुन् । रञ्जनादेवीले पछिल्लो समय माइतीबाट १० लाख दाइजोसमेत लिएर आउन दबाब दिएको फिरादपत्रमा उल्लेख गरेकी छन् । आफ्ना नाबालिग छोरीहरूलाई खानासमेत नदिँदा कुपोषणको सिकार भएको बताउँदै उनले फिरादपत्रमा भनेकी छन्, मेरो गर्भबाट छोरी नै जन्मियो यसमा मेरो के दोष ?"
धरानमा प्रदर्शन,सुनसरी (कास) सत्याग्रही डा गोविन्द केसीको समर्थनमा बुधबार बीपी कोइराला स्वास्थ्य विज्ञान प्रतिष्ठानका चिकित्सकहरूले धरानमा प्रदर्शन गरेका छन् । डा केसीको अवस्थाप्रति चिन्ता जनाउँदै उनीहरूले तत्काल वार्ता थाल्न सरकारसँग माग गरे । प्रतिष्ठानको जुनियर रेसिडेन्ट वेलफेयर सोसाइटीको आह्वानमा भएको जुलुसमा चिकित्सकहरू प्लेकार्ड बोकेर सहभागी भएका थिए ।
उजुरी फेर्न २० लाखको प्रलोभन,"(रौतहट)  चन्द्रपुरस्थित होटल हिमालयनमा दलित अगुवाहरूले बुधबार गरेको अन्तर्क्रियामा गरुडा नगरपालिका८ जिंगडियाका पनिलाल महरा हतास देखिन्थे । अनुहारमा पीडा झल्किएका उनको आँखामा आँसु छचल्किएको थियो । छोरा गुमेपछि शोकमा डुबेका उनलाई गाउँकै अगुवा भनाउँदाले २० लाख दिने र छोरालाई सहिद घोषणा गराउने प्रलोभनमा पारे । जाहेरी फेर्न र शव बुझेर दाहसंस्कार गर्न लगाए । तर, उनको हातमा एक सुको पनि परेन । उनलाई न्याय दिलाउन गरिएको आन्दोलन पनि उत्कर्षमा पुग्नै लाग्दा बीचमै तुहियो ।त्यसैको समीक्षा गर्न दलित अगुवाहरू भेला भएका थिए । अन्तर्क्रियामा सर्लाहीदेखिका दलित अगुवाहरू आएका थिए । प्रहरी यातनाबाट छोराको मृत्यु भएपछि दोषीलाई कारबाहीको माग गर्दै सडक संघर्षमा होमिएका उनी गाउँकै अगुवा शेख करिमुल्लाहले फसाएको बताउँछन् । आफूलाई रौतहटबाट एम्बुलेन्समा काठमाडौं पुर्याएर एउटा गल्लीमा लगेर ५ पन्ना कागजमा हस्ताक्षर गराएको उनको भनाइ छ । त्यो कागजमा के लेखिएको थियो भन्ने पनिलाललाई थाहा छैन । सामान्य लेखपढ गर्नसमेत नजान्ने उनी २० लाख दिन्छु भनेपछि मख्ख परे । कागजमा सही गरे ।दोषीलाई कारबाहीलगायत ११ बुँदे माग राखेर आन्दोलन गरिरहेको निरन्जन विजय हत्या संघर्ष समितिले माग पूरा नभएसम्म विजयको शव नबुझ्ने अडान राखेको थियो । यसैबीच जिल्ला प्रहरीका तत्कालीन एसपी रविराज खड्कालगायत ६ जना प्रहरीविरुद्ध यातना र ज्यानसम्बन्धी कसुरमा अनुसन्धान गर्न जिल्ला सरकारी वकिलको कार्यालयमा जाहेरी दर्तासमेत गराइसकेको थियो । आन्दोलनकारी र परिवारलाई थाहै नदिई पनिलाल रकमको प्रलोभनमा परेर काठमाडौं गएको खुलेको छ । ममाथि ठूलो अन्याय भयो । लोभमा परेर ठूलो भूल गरें । न पैसा पाएँ, न छोरालाई सहिद घोषणा गरियो, पनिलालले भने, मलाई न्याय दिलाउन सहयोग गर्नुस् ।उनले काठमाडौं पुगेलगत्तै ४ जना प्रहरीको रोहबरमा कागजमा सही गर्न लगाएको सुनाए । पनिलालका अनुसार तत्कालीन एसपी खड्का इलाका प्रहरी गरुडाका तत्कालीन डीएसपी ज्ञानकुमार महतो, जिल्ला प्रहरीका तत्कालीन इन्स्पेक्टर नवीनकुमार सिंह, सई वीरेन्द्र यादव, हवल्दारद्वय हिरोज मियाँ धुनिया र मुन्ना सिंहविरुद्ध दिइएको जाहेरी नै बदलेको रहेछ । मलाई जाहेरी फेरिएकै थाहा छैन । पूरा योजनाअनुसार झुक्याएर पैसाको लोभ देखाई लास बुझ्न लगाइयो, उनले भने । एसपी खड्का, डीएसपी महतो र सई यादवको नाम हटाएर इन्स्पेक्टर सिंह र हवल्दारद्वय सिंह र धनियाको मात्र नाम राखेर अर्को जाहेरीमा सही गर्न लगाइएको थियो । उनले कागजमा सही गराउने व्यक्ति आफूले नचिनेको सुनाए ।छोराको शव बुझ्नुअघि उनको हातमा ८ हजार रुपैयाँ थमाइदिएको र त्यही रकमले पशुपति आर्यघाटमा छोराको दाहसंस्कार गरेर फर्किएका थिए । उनी गएकै एम्बुलेन्समा फर्किए । पनिलालको साथ लागेर एक आफन्त र दुई गाउँले साथमा गएका थिए । काठमाडौंबाट फर्किएपछि करिमुल्लाह सम्पर्कविहीन भएको उनको भनाइ छ । करिमुल्लाहले आन्दोलनमा सहभागी नहुन र नगर्नसमेत भनेको पनिलालले सुनाए । उनले शव बुझेर दाहसंस्कार गरेपछि दलितको आन्दोलन साम्य भएको छ । टिचिङ अस्पतालमा शव बुझेर आर्यघाट पुर्याउन नपाउँदै चिता तयारी अवस्थामा राखिएकाले पनि पुरै योजना बनाएर झुक्याउने खेल भएको पीडित परिवारका सदस्य राजेश रामले दाबी गरे । करिमुल्लाह सरले विभिन्न खाले प्रलोभन देखाएर पीडितलाई काठमाडौं जान्न बाध्य बनाएको पाइएको छ, उनले भने ।जिगडिया घटनामा पीडित परिवारलाई झुक्याएर आन्दोलन साम्य पार्ने काम भएको र यसमा दलित अगुवाकै हात रहेको भन्दै अन्तर्क्रिया कार्यक्रममा आरोपप्रत्यारोप भएको थियो । शेख करिमुल्लाहले भने पनिलाललाई कुनै किसिमको प्रलोभनमा नपारेको र उनी काठमाडौं गएकै थाहा नभएको दाबी गरे । पनिलालजी कहाँबाट सञ्चालित हुनुहुन्छ मलाई थाहा छैन । उहाँ आफैं आएर क्षतिपूर्तिका लागि पहल गरिदिनुस् म मिल्न तयार छु भनेर गएका थिए, उनले भने, कसैलाई अनाहकमा २०२० लाख दिन्छु भनेर किन आस देखाउनु ? म काठमाडौं गएकै छैन । सबै झूटो आरोप लगाएका हुन् ।पनिलालले नाम फेरेर हुलाकमार्फत पठाइएको भनिएको जाहेरी प्राप्त भएको जिल्ला प्रहरीका डीएसपी भरत श्रेष्ठले बताए । प्रहरीका अनुसार हुलाकबाट आएको जाहेरीमा तत्कालीन एसपी खडका, डीएसपी महतो र सई यादवको नाम समावेश छैन । तीनै जनाका नाम हटाइएको छ । दलित अगुवा धर्मेन्द्र पासवानले न्यायका लागि लडिरहेका बेला लोभमा परेपछि ठूलो समस्या परेको सुनाए । अब के गर्ने भन्ने छलफल हुँदै छ, उनले भने, न्यायका लागि केही न केही गर्नैपर्छ यसै चुप बस्दैनौं ।जिगडियाका २० वर्षीय निरन्जन रामको साउन ३१ गते राति घाँटी रेटेर हत्या भएको थियो । घटनामा संलग्न रहेको आरोपमा पक्राउ परेका १९ वर्षीय विजयलाई जिल्लाबाट खटिएको इन्स्पेक्टर सिंहको टोलीले हत्या कबुल गराउने निहुँमा यातना दिँदा मृत्यु भएको थियो । यो घटनामा गृह मन्त्रालयले गठन गरेको टोलीले छानबिन प्रतिवेदन बुझाइसकेको छ । टोलीले समेत यातनाकै कारण विजयको मृत्यु भएको ठहर गरेको छ ।यातनाबाट गम्भीर बिरामी परेका विजयको भदौ १० मा उपचारका क्रममा वीरगन्जमा मृत्यु भएको थियो । त्यसपछि निरन्जनविजय हत्याकाण्ड संघर्ष समिति गठन गरेर पीडित र स्थानीयले प्रहरीविरुद्ध आन्दोलन गरिरहेका थिए । तत्कालीन एसपी खड्कासहित ६ जनाविरुद्ध सरकारी वकिलको कार्यालयमा जाहेरी दर्ता भएपछि आन्दोलन रोकिएको थियो । यो घटनामा सुरुदेखि नै संघर्ष समिति र पीडितले एसपी खड्का, डीएसपी महतो र इन्स्पेक्टर सिंहको टोलीलाई कारबाहीको माग अघि सारेर आन्दोलन थालेका थिए । इन्स्पेक्टर सिंह र हवल्दारद्वय निलम्बनमा परिसकेका छन् ।"
बालिका बलात्कार गर्नेलाई २५ वर्ष कैद,हेटौंडा (कास) बलात्कारको कसुर प्रमाणित भएका एक युवकलाई मकवानपुर जिल्ला अदालतले २५ वर्ष कैद सजाय फैसला गरेको छ । ८ वर्षर्यीा बालिकालाई बलात्कार गरेका हेटौंडा१५ का २८ वर्षीय जयराम रुम्बाविरुद्ध जिल्ला न्यायाधीश कमलराज विष्टको इजलासले अदालतले आइतबार उक्त फैसला सुनाएको हो । बालिकालाई क्षतिपूर्तिस्वरूप रुम्बाले १ लाख रुपैया र पीडित राहत कोषमा १ लाख रुपैयाँ जम्मा गर्न पनि अदालतले आदेश गरेको छ । आइतबारकै इजलासले १४ वर्षकी बालिकालाई बलात्कार गरेको कसुरमा हेटौडा१ का सुदीप लामालाई १२ वर्ष कैद फैसला गरेको छ । उक्त घटनामा अदालतले ६ महिनाभित्र पीडितलाई पीडकबाट क्षतिपूर्तिस्वरूप १ लाख रुपैयाँ नगद उपलब्ध गराउन पनि आदेश गरेको छ ।
सामूहिक बलात्कारमा परेकी किशोरीको चिन्ता समाजमा अब कसरी मुख देखाऊँ ?,"(बैतडी)  सत्र वर्षको उमेर, सामूहिक बलात्कारको पीडा । त्यसपछि विवाह । बिहेको ६ महिनामै बच्चा । त्यसैका कारण घरबाट निकाला । सम्हाल्नै नसकिने बज्रपातहरूको एकपछि अर्को सिकार भएकी बैतडीको दुर्गम सिगास गाउँकी किशोरी घर न घाटकी भएकी छन् । सामूहिक करणीमा परेकाले जन्मेको शिशुको बाबु चिनाउन सकेकी छैनन्, राज्यसँग न्याय माग्ने ल्याकत पनि उनीसँग छैन ।घर, माइती, समाज र आफन्त सबैबाट छुट्न पुगेपछि लामो समयदेखि अस्पतालमै बसिरहेकी उनलाई हरेक पल एउटै प्रश्नले चिथोर्छ, अब कहाँ जाने ? यस्तो अवस्थाकी उनलाई जिल्ला अस्पताल बैतडीका कर्मचारी दिनहुँजसो आएर टोकस्छन्, अब बढीमा एक महिना मात्र यहाँ बस्ने हो, अर्को महिना त घर जानुपर्छ ।अस्पतालको बसाइ सकिने दिन जतिजति नजिकिँदै छ, उनलाई भने घर फर्कंदा आफन्त र समाजले कस्तो व्यवहार गर्ने हुन् भन्ने चिन्ताले सताउन थाल्छ । भदौदेखि जिल्ला अस्पतालको एकद्वार संकट व्यवस्थापन केन्द्रमा आश्रय लिएर बसेकी उनको दैनिकी आगामी कठिन यात्राको चिन्तामा बित्ने गरेको छ । कलिलो अनुहार, शान्त अनि लजालु स्वभावकी उनी आफ्नै गाउँमा आफैंलाई पढाएका शिक्षकसमेत पाँच जनाबाट सामूहिक बलात्कारमा परेपछि निरन्तर दुःखमा छिन् । बलात्कारमा संलग्न सबै जना पुर्पक्षका लागि जेल चलान भएका छन् तर किशोरीले त्यो पीडा भुल्न सकेकी छैनन् । त्यसमाथि बिहे गरेको ६ महिनामै जन्मेकी दुईमहिने छोरीलाई काखी च्यापेर घर कसरी फर्कने भन्ने पीरले उनलाई सताएको छ । एक म्हिनाभन्दा बढी भइसक्यो अस्पताल बसेको, उनले भनिन्, अस्पतालकै क्यान्टिनमा खानाखाजा खान्छु, बस्ने व्यवस्था राम्रो छ तर जब गाउँसमाजमा फर्कने कुरा सम्झन्छु, कसरी मुख देखाउने भनेर पीरले सताउँछ । अब घरकाले के गर्ने हुन्, काखमा छोरी छे, के गरेर घरबार हुने हो भन्ने चिन्ताले छोप्ने गरेको उनी बताउँछिन् । आफ्नो कहालीलाग्दो विगतबारे भेउ पाएपछि उनको वैवाहिक जीवन बिथोलिने नै भयो तर उनका पति उनले हाल पाएको दुःखले केही पग्लिएका रहेछन् । हालै जबर्जस्तीबाट जन्मेकी भए पनि छोरी र उनलाई सकार्छु भन्ने संकेत दिएका छन् । जे भए पनि मैले बिहे गरेको हुँ, उनी र बच्चा दुवैलाई म सकार्छु, उनका पति भन्छन्, तर पहिला अपराधीहरूलाई सजायचाहिँ हुनुपर्यो ।श्रीमान्को कुराले उनलाई केही आशा दिएको छ तर समाजको पीरले डर पनि थपिदिएको छ । श्रीमान्ले आफूसँगै राख्छु भनेकाले घरै जाने सोचिरहेको छु, उनले मनको तर्कना सुनाइन्, मैले जेजस्तो दुःख पाए पनि मलाई नै सबैले गाउँमा नराम्रो त भन्ने होलान् नि १ एक जनासँॅग बिहे गरी अरूकै बच्चा जन्माई पनि भन्ने होलान् । बलात्कार गर्नेहरूले गरेको गल्ती त कसले पो भन्ने हो र ?बिहेअघि ती पाँच जनाले दिन बिराएर आफूलाई बलात्कार गर्ने गरेको पीडा उनी रुँदै सुनाउँछिन् । पहिलो दिन घरनजिकैको जंगलमा भेट्टाएर एक जनाले जबर्जस्ती गरेपछि फेरि अरू दिन अरूले आफूलाई एकान्तमा भेट्टाएको बेला त्यसै गरे, उनले भनिन्, मलाई कति धेरै पीडा भएको थियो । घरमा वा कसैलाई भनिस् भने मारिदिन्छौं भनेर सबैले भन्न थाले । डर लाग्यो, कसैलाई भन्न सकिनँ । उनीहरूले यसकै फाइदा उठाइरहे ।यसरी यी अबलाको शरीर लुछ्नेमा अरू कोही नभएर उनैलाई ६ देखि ८ कक्षासम्म पढाउने शिक्षक, गाउँपालिकामा काम गर्ने कर्मचारी र गाउँकै अरू तीन जना थिए । बलात्कारमा परेपछि उनको महिनावारी रोकिएको थियो तर पेटमा बच्चा हुर्केको उनलाई थाहा भएन । मलाई थाहा थिएन, महिनावारी भइहाल्छ होला भन्ने लागेको थियो, तर बच्चा बसेछ, उनले भनिन्, त्यस घटनाको अलि पछि पहिले नै चिनजान भएको केटासँग बिहे गरें, पेटमा बच्चा भएको थाहा थिएन ।बिहेको केही महिनामै उनको पेट ठूलो हुन थाल्यो । बच्चाले पेटमा हान्न थाल्यो । तब उनलाई बोध भयो, पेटमा ती पाँच अपराधीमध्ये कसैको बच्चा हुर्किरहेको छ । यो थाहा पाएपछि उनको गुप्त पीडा झनै बढ्यो । अरूले पनि थाहा पाइहाले । छोरी जन्मेपछि भने उनले आफूमाथि भएको घटना सुनाइन् । यसबारे थाहा पाएपछि प्रहरीले किशोरीलाई उद्धार गरेको थियो । उनलाई उद्धार गरेलगत्तै बलात्कारमा संलग्न खड्कसिंह बोहरा, दानबहादुर बोहरा, धनबहादुर बोहरा, केशव बोहरा र रामसिंह बोहरालाई प्रहरीले पक्राउ गरेर अनुसन्धान गरेको थियो । अहिले जिल्ला अदालतको आदेशअनुसार सबै जना पुर्पक्षका लागि कारागार चलान भइसकेको जिल्ला प्रहरी कार्यालय बैतडीका प्रमुख डीएसपी नारायणप्रसाद अधिकारीले बताए । यो सुन्दा पीडामा केही कमी आएको उनले सुनाइन् । छुटेर आयौं भने त मारिदिन्छु भनेका छन् रे, उनी भन्छिन्, उनीहरू छुटे भने मलाई डर हुन्छ । उनीहरूका आफन्तले पनि केही गर्ने हुन् कि भन्ने डर छ । किशोरीलाई अब कता पठाउने के गर्ने भन्ने कुरा कानुनअनुसार अगाडि बढ्ने डीएसपी अधिकारीले बताए ।"
नयाँ जुक्ति लगाउँदै युवती तस्करी,"(विराटनगरकाठमाडौं)  राम्रो काम त छैन, एक युवक १९ वर्षीय किशोरीसँग भन्छन् । किशोरी लजाएजस्ती देखिन्छिन् । त्यसपछि युवक फित्ताले उनको उचाइ नाप्न थाल्छन् । किशोरी तनक्क तन्किएर उभिन्छिन् । उचाइ ५ फिट ६ इन्च देखिन्छ । युवकले हात देखाउन लगाउँछन् । किशोरी दाहिने हातका औंला फिँजाएर देखाउँछिन् । युवकले अर्को हात पनि देखाउन लगाउँछन् । उता अर्को व्यक्ति भिडियो र फोटो खिचिरहेको हुन्छ । नापजाँच सकिएपछि किशोरीलाई कालो कपडा लगाउनुपर्ने सर्त राखिन्छ । अर्की युवतीको पनि यसैगरी नापजाँच हुन्छ । कान्तिपुरलाई प्राप्त १ मिनेट ३ सेकेन्डको यो भिडियोमा केका लागि शरीर नापजाँच गरिँदै छ भन्ने खुल्दैन । सीमा सुरक्षार्थ तैनाथ सशस्त्र प्रहरीले शंका लागेर सुनसरीको कोसी गाउँपालिका८ भन्टाबारीबाट दुई युवालाई पक्राउ गरेर खानतलासी गर्दा उक्त भिडियो बरामद भएको हो । बुधबार धानखेतबाट दगुर्दै दसगजा कटेका कृष्णसवरन गाउँपालिका४, बनौलीका मोहम्मद साहिल मन्सुरी र सिरहाको लाहान नगरपालिका१९, कटाहका २९ वर्षीय जीवछकुमार साह पक्राउ परेका हुन् । उनीहरूसँगै नापचाँज गरिएका किशोरी र युवती पनि थिए । प्रसिद्ध बाबाको दर्शन गर्ने र पूजामा सहभागी भएबापत ४ लाख रुपैयाँ दिने प्रलोभन देखाएर सप्तरीका ती दुईलाई भारत लैजान लागिएको खुलेको छ । सशस्त्र प्रहरीले चारै जनालाई जिल्ला प्रहरी कार्यालय सुनसरीको जिम्मा लगाएको छ । भान्टाबारीकै जस्तो घटना असोज ४ गते मोरङको रानीमा भयो । आफू बेचिन लागेको आशंकामा सुनसरीकी १७ वर्षीया किशोरी रानी नाकामा मानव तस्करले छोपेर राखेको अटोरिक्साबाट असोज ४ गते हाम फालेर भागिन् । कुमारी भएकीले पूजामा सहभागी भए ५ हजार रुपैयाँ दक्षिणा र नयाँ मोबाइल दिने प्रलोभन देखाएर ती किशोरीलाई भारत लान खोजिएको थियो । उनलाई यसरी लानुको कारणबारे प्रहरीले अनुसन्धान गरिरहेको छ । यो घटनामा पक्राउ परेका एक अभियुक्तले बयानमा यो अपराधमा भारत विहारको सहरसा जिल्लाको झिटकैयामा रहेका निर्माण व्यवसायी उनका भिनाजु रन्धीर मण्डल र भिनाजुकै भाइ वीरेन्द्रको समेत संलग्नता छ । फारबिसगन्ज पुर्याएर ती किशोरीलाई भिनाजु र उनका भाइको जिम्मा लगाउने योजना रहेको ती अभियुक्तलाई बताएका छन् । यी दुवै घटनामा मानव तस्करहरूले नेपाली युवतीलाई भारतमा लगेर बेच्न धार्मिक कार्यक्रममा सहभागी गराउने कथा रचेको प्रहरीको आशंका छ । पैसा कमाउने महत्त्वाकांक्षाले उनीहरू फस्ने गरेका छन् । कतिपयलाई बलि दिनै पनि युवती फकाउन गिरोह गाउँगाउँ पसेको हुन सक्ने मोरङ प्रहरी प्रमुख एसपी सन्तोष खड्काले बताए । नेपाल प्रहरीका प्रवक्ता एसएसपी कुबेर कडायतले कसैले ठूलो रकमको आश्वासन दिँदैमा लोभिनु नहुनेमा जोड दिए । तस्करहरूले अपराधमा नयाँनयाँ उपाय खोजिरहेका हुन्छन् । अन्धविश्वास र कुरीतिको आडमा प्रलोभन देखाइएको हुन सक्छ, कोहीकसैले यस्तो प्रलोभन र आश्वासन दिए तत्काल प्रहरीमा खबर गर्नुपर्छ, उनले भने ।गत वर्ष पुस १० गते एक युवतीलाई आर्थिक प्रलोभन देखाएर भारत लैजान लागिएको सुइँको पाएपछि मोरङ प्रहरीको सहयोगमा महानगरीय प्रहरी परिसर काठमाडौंले ६ जनालाई पक्राउ गरेको थियो । त्यति बेला प्रहरीलाई बलि दिन लैजाने तयारी भइरहेको भन्ने सूचना आएको थियो । गत वर्ष जेठ १५ मा धनुषाको मिथिला नगरपालिका६ का ५५ वर्षीया सरुधन महतो अढाई वर्षीया शिशुको बलि दिएको अभियोगमा पक्राउ परेका थिए । शिशु हराएको भोलिपल्ट शव भेटिएको उक्त घटनामा अनसुन्धान गर्दा बलि दिएको खुलेको प्रहरीको भनाइ थियो । २०७५ असोजमा नवलपरासीको प्रतापपुरमा एक महिलालाई राति पूजा लगाएर बलि दिने तयारी भइरहेको सुइँको पाएपछि प्रहरी पुगेर संलग्नलाई नियन्त्रणमा लिएको थियो ।पछिल्लो समय तस्करले किशोरी खोज्न बेरोजगार एवं विपन्न समुदायका युवायुवतीलाई प्रयोग गर्न थालेकाले चिन्ताको विषय भएको प्रहरीले जनाएको छ । अनुसन्धानमा संलग्नका अनुसार दसैंमा भारतको विहार, उत्तर प्रदेश, झारखण्ड र पश्चिम बंगालको ग्रामीण क्षेत्रमा कुमारीलाई नरबलि दिने चलन कायमै छ । तस्करले युवतीलाई भारतमा पुर्याएर वेश्यावृत्तिमा लगाउन वा नरबलिका लागि फकाएको हुन सक्छ, यसबारे भारतीय सुरक्षाकर्मीसँग समन्वय गरेर अपराधको जरोसम्म पुग्ने प्रयासमा छौं, मोरङ प्रहरी प्रमुख खड्काले कान्तिपुरसँग भने । उद्धार गरिएका युवतीले दिएको बयानअनुसार भारत जान विवाहित भए न्यूनतम ६ फिट उचाइ र अविवाहित भए ५ फिट २ इन्च हुनुपर्ने सर्त राख्ने गरिएको छ । मोरङका प्रहरीका प्रवक्ता डीएसपी कविन्द्र कार्कीले यस्तो अपराधमा संलग्न र हराइरहेका युवती तथा किशोरीको विवरण संकलन भइरहेको जानकारी दिए ।रानीको पहिलो घटनापछि सचेत भएकाले दोस्रो घटनामा सीमामा खटिएका भारत तथा नेपालका सुरक्षाकर्मीले समन्वय गरेर अनुसन्धान गर्दा थप दुई युवती बेचिनबाट जोगिएको प्रहरीले जनाएको छ । पूजामा सहभागी भएर फर्कने भन्ने भरोसा दिएर भारत लानु मानव बेचबिखनको नयाँ तरिका हो, मोरङ प्रहरी प्रमुख खड्काले भने, महिला तथा बालबालिका कुनै खाले उपहार तथा नगदको प्रलोभनमा पर्नु हुँदैन । समाज र अभिभावक पनि सचेत हुनुपर्छ । लामो समयदेखि नेपाल प्रहरीको अपराध अनुसन्धानमा एसपी खड्का संलग्न छन् । सामाजिक अभियन्ता विवश श्रेष्ठले धार्मिक कार्यमा सहभागी हुँदैमा लाखौं रुपैयाँ मिल्ने आश्वासन दिनुले नै स्वतः शंका उब्जाउने बताउँछन् । पूजामा मात्र सहभागी हुँदा लाखौं रुपैयाँ त कसैले पनि दिँदैन, उनले भने, पूजा र दर्शन बहाना मात्र हो । उनले कतिपय सर्कसमा समेत लाने गरेको पाइएको बताए । श्रेष्ठ आबद्ध संस्थाले पछिल्ला पाँच वर्षमा मात्र विराटनगररानी नाकाबाट ४ सय ३६ जना युवतीको उद्धार गरेको छ । चेलीको उद्धार गरिएको छ । समाजशास्त्री मुकेश सिंहले आर्थिक रूपमा सम्पन्नलाई मात्र सम्मान दिने संकीर्ण सामाजिक सोचले गर्दा नैतिकता बिर्सेर युवा पिढी धन कमाउने छोटो मार्गमा लाग्दा यस्ता अपराधहरू बढ्दै गएको बताउँछन् ।"
बढ्दो संकटप्रति सचेत बनौं,"कोभिड१९ रोकथाम र नियन्त्रणमा सरकार नराम्ररी चुक्नुको परिणाम महिनौंको लकडाउन र निषेधाज्ञाका बाबजुद मुलुकको अवस्था झन्झन् डरलाग्दो बन्दै छ । संक्रमण दरको पारो कति तीव्र गतिमा उकालिँदै छ भने, कुल संक्रमित संख्यामा नेपालले आफूभन्दा ४७ गुणा बढी जनसंख्या भएको चीनलाई समेत उछिनिसक्यो । खासगरी, करिब आधा करोड मानिस बसोबास गर्ने काठमाडौं उपत्यकामा कोरोना भाइरस संक्रमणको अवस्था भयावहउन्मुख छ । संक्रमणको गति यसैगरी बढिरहेमा र सरकारले कुनै प्रभावकारी कदम चाल्न नसकेमा परिस्थिति नियन्त्रणबाहिर जाने संकेत स्पष्ट देखिन्छ । त्यसैले, आसन्न संकट टार्न सरकारले हरसम्भव उपाय अपनाउनुपर्छ र नागरिकले पनि परिस्थितिको गम्भीरताबोध गर्दै पर्याप्त सतकर्ता अपनाउनुपर्छ । मुलुकभर कुल संक्रमितको संख्या एक लाख भेट्ने दिशामा उक्लिँदै गर्दा तिनको एक तिहाइ जति काठमाडौं उपत्यकाका छन् । सक्रिय संक्रमित संख्या २५ हजार नाघ्दा आधाभन्दा बढी त यही खाल्डोभित्र छन् । सुरुआतमा केही केस देखिए पनि लामो समयसम्म काठमाडौं उपत्यका सुरक्षितजस्तै थियो । फाट्टफुट्टबाहेक संक्रमण देखिएको थिएन । मुलुकका अन्य भागको तुलनामा यहाँ ढिलो गरी मात्रै संक्रमण झांगिन थालेको हो । जोखिमपूर्ण क्षेत्रमा आउनेजानेबीच सरकारले आवश्यक कडाइ नगर्दा र प्रकोप नियन्त्रणका लागि लकडाउन र निषेधाज्ञाबाहेक अरू कुनै पनि प्रभावकारी उपाय नअपनाउँदा परिस्थिति जोखिमपूर्ण बन्दै गएको हो । पछिल्लो अवधिमा प्रायः दैनिक जति संक्रमित थपिन्छन्, तिनमा आधाभन्दा बढी काठमाडौं उपत्यकाकै हुन्छन् । संक्रमितको संख्या वृद्धि भएसँगै जटिल बिरामी पनि उत्तिकै बढिरहेका छन् । यही कारण उपत्यकामा कोरोना भाइरस संक्रमित बिरामीहरूका लागि सघन उपचार बेड भरिभराउ भइसकेका छन्, भेन्टिलेटर खाली छैनन् । जटिल बिरामीलाई पनि सामान्य बेडमै उपचार गर्नुपर्ने बाध्यता उत्पन्न भइसकेको छ । राजनीतिज्ञ र सरकारी अधिकारीहरूको आफ्नो मान्छेलाई सघन उपचार कक्षमा भर्ना गरिदिनुपर्यो भन्ने फोनले आजित हुन थालिसकेका छन् अस्पताल सञ्चालकहरू । अहिलेको अवस्था अझै ठूलो खतराको सूचक किन हो भने, यो प्रकोप तत्काल टुंगिहाल्ने देखिँदैन । पूरै विश्वले प्रतीक्षा गरिरहेको यसको खोप यहाँ भरेभोलि आइहाल्ने छैन । खोप आइसक्दा पनि त्यसको प्रभावकारिता कति हुन्छ, कुनै टुंगो छैन । फेरि, संक्रमण फैलन थालेको यति धेरै समय भैसक्दा पनि पीसीआर परीक्षण बढाउन त बाह्र बहानाबाजी गर्ने हाम्रो सरकारले विश्व बजारमा खोप आउनेबित्तिकै ल्याएर लगाइदिहाल्ला भन्ने भर पनि छैन, न त निजी क्षेत्रलाई त्यसका निम्ति प्रोत्साहित गर्ने नीति सरकारले लिएको छ । अब संकट जसरी विस्तारित हुँदै छ, त्यो सरकारको काबुबाहिर जाने जोखिमसमेत देखिँदै छ । त्यसैले सरकारलाई जिम्मेवार बन्न आग्रह गर्दागर्दै नागरिक आफैंले पनि जोगिने सम्पूर्ण पहल गर्नुपर्छ । यही बेला हाम्रा ठूला चाडबाडहरू दसैं, तिहार, नेपाल संवत्, छठ आदि ढोकैमा छन् । तिनलाई पहिलेजस्तै भीडभाडपूर्ण ढंगले मनाउन खोजियो भने त्यो सरासर जोखिमलाई निम्त्याउनु हुनेछ । सरकारका प्रवक्ता तथा परराष्ट्रमन्त्री प्रदीप ज्ञवालीले मन्त्रिपरिषद्का निर्णय सार्वजनिक गर्ने क्रममा बुधबार पत्रकार सम्मेलनमार्फत काठमाडौं उपत्यका संक्रमणको जोखिममा रहेकाले उच्च सतर्कता अपनाउन आग्रह गरिसकेका छन् । हामी स्वस्थ रह्यौं भने चाडबाड फेरि पनि मनाउन सक्छौं भन्दै उनले परिस्थितिको बोध गराएका छन् । काठमाडौंबाट बाहिर जाँदाआउँदा संक्रमण पनि ओहोरदोहोर गर्न सक्ने औल्याउँदै उनले यसपालि टाढैबाट आशिष लिनदिन अनुरोध गरेका छन् । उनको यो आग्रह नागरिकका लागि मननीय छ, तर सवाल यति हो सरकार आफूचाहिँ निस्फिक्री निदाउनु हुँदैन ।राजधानी उपत्यकामा अहिले जसरी सघन उपचार बेड र भेन्टिलेटरको अभाव देखिन थालेको छ, त्यो निकै चिन्ताजनक छ । यस्तो अवस्थामा बाँच्न सक्ने बिरामी पनि जोखिममा धकेलिन्छन् । देशभर कोभिडका लागि भनेर छुट्याइएका ५५९ सघन उपचार बेड र २३९ भेन्टिलेटरमध्ये उपत्यकामा १५४ सघन उपचार बेड र ६२ भेन्टिलेटर मात्र छन् । देशभरका सबै अस्पतालमा गरी १५५१ सघन उपचार बेड र ७७० भेन्टिलेटर छन् । तसर्थ, सरकारले बिरामीको जीवन बचाउन अक्सिजन, सघन उपचार कक्ष र भेन्टिलेटरको संख्या बढाउनुपर्छ । त्यसका निम्ति निजी एवम् सामुदायिक अस्पताललाई प्रेरित पनि गर्नुपर्छ । त्यससम्बन्धी जनशक्ति र तिनका लागि अत्यावश्यक व्यक्तिगत सुरक्षा साधनको समेत जोहो गरिनुपर्छ ।यही गतिमा संक्रमण बढ्यो भने, सरकारले केही पूर्वाधार थपिहाले पनि धान्न सक्ने देखिँदैन । त्यसैले संक्रमितको संख्या अनियन्त्रित ढंगले बढ्न नदिन सबैको पहल हुनुपर्छ । त्यसका लागि सरकारले परीक्षणको मात्रा व्यापक बढाउनुपर्छ । त्यस क्रममा संक्रमित पाइएकालाई अलग्गै बस्न अनुरोध गरेर वा तत्सम्बन्धी प्रबन्ध मिलाएर तिनको सम्पर्कमा आएका अरू व्यक्तिहरूको पहिचान गर्नुपर्छ । यसरी शंकास्पद व्यक्ति पहिचान र परीक्षणको चक्र निरन्तर चलाइरहनुपर्छ । तर कुन्नि किन हो, सरकार भने यस दिशामा त्यति गम्भीर पाइँदैन । परीक्षणको दर बरु घट्दो छ, बढाइएको छैन । साथै, संक्रमित मात्र होइन, तिनको सम्पर्कमा पुगेकाले पनि आफ्नो अवस्थाबारे निश्चित नहुन्जेल आफूलाई अलग्गै राख्नैपर्छ । यो प्रकोपको प्रकृति नै यस्तो छ, एउटाले लापरबाही गर्दा कैयौंलाई असर पर्छ, यसबारे सबै सचेत रहनुपर्छ । सरकारले परीक्षण र शंकास्पद व्यक्ति पहिचान गर्नुका अलावा नागरिकहरूलाई व्यक्तिगत दूरी कायम राख्न लगाउनुपर्छ । सावर्जनिक सवारीस्थल, सडक पसलहरूमा व्यक्तिव्यक्तिले आवश्यक दूरी कायम गरेनगरेको अनुगमन गर्नुपर्छ । सबैलाई मास्क लगाउन अनिवार्य गर्नुपर्छ । स्वास्थ्य सावधानीका यी उपायहरूलाई नागरिकले सरकारी आदेशभन्दा पनि आफ्नै जिम्मेवारी सम्झेर पालना गर्नुपर्छ । जसरी हुन्छ, सरकार र नागरिक सबैको साझा पहलबाट संक्रमणको जोखिम घटाउनुपर्छ ।"
कालोबजारी र मिसावट गर्नेलाई कहिलेसम्म उन्मुक्ति ?,"संकटमाथि अचाक्ली मूल्यवृद्धि सम्पादकीयले अपराधी मानसिकता बोकेका व्यापारीहरूको घीनलाग्दो चर्तिकला उदांगो पारेको छ । कोरोना कहरका कारण कष्टकर जीवनयापन भोगिरहेका जनतालाई कृत्रिम अभाव सृजना गरेर र सामान गोदाममा लुकाएर दैनिक उपभोग्य सामग्रीमा चर्को बजारमूल्य तिर्न बाध्य पारिएको छ । जसै चाडबाड नजिकिँदै जान्छन्, कालोबजारी र दुईनम्बरी व्यापारीहरूको कालो करतुत बजारभरि छरिन थाल्छ । विशेषगरी खाद्य पदार्थमा मिसावट र महँगीले आमउपभोक्ताको ढाड सेक्दै आएको छ । सागसब्जी, तरकारी र फलफूलहरू बोटैदेखि विषादीयुक्त हुन्छन् । दूध र दूधबाट बनेका परिकारदेखि माछा, मासु, दाल, चामल, कोल्ड ड्रिङ्क्स, चक्लेट, चाउचाउ र बिस्कुट आदि कुनै पनि खानेकुरा शुद्ध र उचित मूल्यमा पाउन कठिन छ । कृषिका नाममा खोलिएका गाई फार्मबाट दूध पनि, बढी पैसा कमाउने लालसाले, स्याम्पु र न्याप्किन मिसाएर बजारमा पठाइन्छ । कुहिएका र झिँगा भन्किएका माछामासु खुलेआम बेच्न राखिन्छ । धेरैअघि म्याद गुज्रिएका सामानलाई नयाँ लेबलिङ गरेर पुनः बिक्री गरिन्छ । एउटा हत्याराले एक जना मान्छे मार्दा आजीवन काराबास भोग्नुपर्छ, जबकि मिसावट गर्ने व्यापारीहरू हजारौं मान्छे मार्ने दुष्कर्ममा लिप्त हुन्छन् र पनि कथंकदाचित् पक्राउ परिहाले भने सामान्य धरौटी या थोरै जरिवानामा तिराएर छाडिन्छन् । सरकारी निकायको उदासीनता, फितलो अनुगमन र सामान्य दण्डजरिवानाका कारणले द्रव्यपिशाच व्यापारीहरू अपराध गर्न धक मान्दैनन् । आम जनता महँगो मूल्य तिरेर पनि स्वास्थ्यकर वस्तु उपभोग गर्नबाट वञ्चित हुनुपरिरहेको छ । कालोबजारी र मिसावट गर्ने व्यापारीहरूलाई कडा कानुनको दायरामा ल्याउन ढिलो भइसकेन र ? रोशन भट्टराई, इनरुवा३, सुनसरीशिक्षा प्रणालीले बाटो बिरायोअचेल समाजमा यति धेरै विकृति र विसंगति देखिन थाल्यो कि डरै लाग्न थालेको छ । हत्या, बलात्कार, ठगीका घटनाहरू नियन्त्रणभन्दा बाहिर पुगेका छन् । बाबुबाट छोरीहरू अनि शिक्षकबाट विद्यार्थीहरू नै सुरक्षित छैनन् । मान्छेलाई यसरी पशुतुल्य र दानव केले बनायो ? के मान्छेमा मानवता हराउँदै गएको हो ? विद्यालय र कलेज बढेसँगै पढेलेखेकाहरूको संख्या बढेको छ । तैपनि विकृतिविसंगति त्यही हिसाबमा बढ्नु भनेको हाम्रो शिक्षा विफल भएको प्रमाण हो । शिक्षाले त अज्ञानीलाई ज्ञानी बनाउने हो । तर यहाँ त उल्टा अवस्था छ । शिक्षाले समाजमा ल्याउनुपर्ने सकारात्मक परिवर्तन ल्याउन सकेको छैन । शिक्षकहरू हरेक समाजका दिव्यज्योति बन्न सकेका छैनन् । जीवनदर्शन, नैतिकता सिकाउने शिक्षकहरूको अभाव हुँदै जानु र जागिरे अनि हेल्मेट शिक्षकको संख्या बढ्दै जानु अहिलेको शिक्षाको समस्या हो । अब पनि यही ढंगको सूचना मात्र बाँड्ने कोरा शिक्षा र जागिरे शिक्षकको हालीमुहाली भएको शिक्षामा कुनै परिवर्तन नगर्ने हो भने समाजको भविष्य अझै बिग्रिएर जानेछ । होइन भने यो कोरा शिक्षामा उपयुक्त परिवर्तन गर्नतिर लाग्नुपर्छ र ज्ञान सिकाउने शिक्षक निर्माण गर्नुपर्छ । शिक्षक नै हुन नसकेकाहरूलाई शिक्षाको जिम्मा लगाएपछि शिक्षा भीरतिर जानु स्वाभाविकै हो र शिक्षाले बाटो बिराएकै कारण समाजमा विकृति विसंगति झांगिएको हो । कृष्ण कुम्पुरे, आदमटार, धादिङ"
केसीको मागप्रति सरकार अनुदार,"गोविन्द केसीको अनशनप्रति प्रधानमन्त्री केपी शर्मा ओली यति निष्ठुर, निर्दयी र निर्लज्ज होलान् भन्ने सायदै कुनै नेपालीले सोचेका थिए । प्रजातान्त्रिक आन्दोलनबाट सत्तामा पुगेको नेताले कुनै सत्याग्रही अनशनस्थलबाटै मरोस् भन्ने कुरा सोच्न पनि सक्दैन । यदि त्यस्तो सोच राख्छ भने ऊ प्रजातान्त्रिक नभई तानाशाही नेता कहलिन्छ । केसी प्रकरणमा प्रधानमन्त्री ओलीले देखाइरहेको कार्य कुनै तानाशाहीभन्दा कम छैन । अन्यथा अनशनको २४ दिन पुग्दासमेत सुनुवाइ नहुने अवस्था आउँदैन थियो । यसले आमजनता ओली सरकारको साथै नेकपासँग औधी चिढिएका छन् । केसीको स्वास्थ्य अत्यन्तै नाजुक अवस्थामा पुग्दासमेत सरकारले माग पूरा गर्नेतर्फ कुनै पहल नगर्नुजस्तो उदेकलाग्दो विषय अरू के नै होला ? आमजनताको पक्षमा लाग्दालाग्दै यदि केसीको ज्यान गए त्यसको दोष कसलाई जान्छ ? के यसबारे सरकारले ठण्डा दिमागले सोचेको छ ? त्यसपछि उठने जनताको ज्वारभाटालाई सरकारले थेग्न सक्ला ? कुनै पनि शक्तिले त्यो आँधीलाई रोक्न सक्ला भन्ने मलाई लाग्दैन । त्यो ज्वारभाटाले ओली सरकारलाई मात्र उडाउँदैन, आउने चुनावमा उठनै नसक्ने गरी नेकपालाई पनि भुइँमा थचार्छ । यसर्थ सरकार र नेकपासँग अब दुइटा मात्र विकल्प बाँकी छ । कि केसीको ज्यानसँगै आफू र आफ्नो पार्टी पनि सतीमा जाने होइन भने १ दिन पनि ढिला नगरी माग पूरा गर्नेतर्फ लाग्ने ।केसी प्रकरणमा केवल प्रधानमन्त्री ओलीलाई मात्र दोष दिएर हुँदैन । प्रधानमन्त्री ओलीलाई नियन्त्रण गर्ने र निर्देशन दिने शक्ति नेकपा हो । तर पार्टीले भूमिका खेलेको खोइ ? कार्यकारी अध्ययक्ष पुष्पकमल दाहालले पार्टीमा छलफल चलाएको खोइ ? केसीको ज्यान तलमाथि परे प्रधानमन्त्री ओलीको करियर मात्र सकिँदैन अपितु नेकपाको भविष्य पनि खरानी हुन्छ । प्रधानमन्त्री ओलीले बुद्धि पुर्याएनन् भन्दैमा पार्टी मुकदर्शक भएर बस्न मिल्छ ? पार्टीको राजनीति केका लागि ? जनताका लागि कि बिचौलियाका लागि ? कर्णालीजस्तो दुर्गमका बासिन्दाले स्वाथ्य सुविधा र गरिब तथा जेहेनदार विद्यार्थीले मेरिटको आधारमा पढ्न पाउनुपर्छ भन्ने केसीका माग के प्रतिगामी हुन् ? के नेकपाको समाजवाद भनेको सुशील भट्ट, उपेन्द्र कोइराला, दिगम्बर झाजस्ता पात्रलाई पुरस्कृत गर्ने अनि केसी, कुलमान घिसिङजस्तालाई प्रताडित गर्ने हो ? यसको जवाफ प्रधानमन्त्री ओलीले होइन घनश्याम भुसाल, राम कार्कीजस्ता आदर्शको कथा सुनाउने नेताले दिनुपर्छ । केसीजस्ता जनप्रिय सत्याग्रहीको ज्यान तलमाथि परेमा त्यसबाट उत्पन्न हुने अपूरणीय क्षतिको विश्लेषण प्रधानमन्त्री ओली र नेकपाले गर्न नसक्नु अदूरदर्शिता र गैरजिम्मेवारीको पराकाष्ठा हो । गोपाल देवकोटा, जोरपाटी, काठमाडौं"
सभाहलमा फलामका कुर्सी !,"प्रदेश ५ को सभामा राजधानी दाङ कि बुटवल भन्ने सवालमा मतभेद हुँदा उत्पन्न आवेग अन्ततः काठका कुर्सीमाथि पोखियो । विगतमा यस्ता घटना प्रतिनिधिसभाका बैठकमा पनि हुने गर्थे । अहिले यस्तो चलन प्रदेशसभामा पुगेको छ । पञ्चायत व्यवस्थादेखि गणतान्त्रिक शासन प्रणालीसम्म आइपुग्दा पनि जनप्रतिनिधिहरूले रिस र आवेग सार्वजनिक सम्पत्तिमाथि नै पोख्ने गरेको देखिन्छ । विद्यार्थी राजनीतिबाट उदाएका नेताहरूले पहिल्यै कलेजमा कुर्सी बजार्न सिकिसकेका थिए । रिस र आवेग कुर्सीमै बजारिनुपर्छ भन्ने शिक्षा धेरैलाई कलेजले दियो । त्यही शिक्षा अहिले व्यवहारमा लागू भएको हो । हाम्रा प्रतिनिधिहरू बस्ने कुर्सीहरू काठका होइनन् उचाल्नै नसक्ने फलामका बनाउनुपर्ने भएको छ । यसले राजस्व पनि जोगाउनेछ । सजिलै भाँच्न पनि मिल्दैन । यदि यसले पनि काम नगरे कुर्सी भाँच्नेहरूलाई कडा कानुन ल्याएर सजाय दिनुपर्छ । केपी अधिकारी, भैंसेपाटी, ललितपुर"
दण्डहीनताले बढायो बलात्कार,"आफ्नै श्रीमान्, ससुरा र नन्देभाइबाट पटकपटक बलात्कार र बर्बर यातना पाएकी बझाङ सुनकुडाकी २१ वर्षीया युवतीको घटना अमानवीयताको परकाष्ठा हो । एकपछि अर्को गर्दै महिला हिंसा र बलात्कारका घटनाहरू दिनहुँजसो बाहिर आइरहेका छन् । समान्य मानिसले कल्पनासम्म पनि गर्न नसक्ने गरी महिलामाथि यौन हिंसा बढ्दै जानुले सुरक्षा निकायलाई पनि चुनौती थपेको छ । बाँचुन्जेलसँगै जिउने वाचा गरेर विश्वास र भरोसासहित जीवन समर्पण गरेको श्रीमान्ले नै शत्रु बनेर त्यस्तो अपराध गर्छ भन्ने कुन महिलाले कल्पना गरेको हुन सक्ला र ? महिला हिंसाका सवालमा अगुवा भनिने जनप्रतिनिधिहरूले समाजमै यस्ता घटना मिलाउनुपर्छ भनेर भूमिका खेलेका उदाहरण टन्नै छन् । यौन हिंसा र बलात्कारजस्ता जघन्य अपराध पछिल्लो समय किन बढे भन्ने विषयको खाजी गर्न राज्यले ढिला गर्नु हुँदैन । सामान्यतया मानसिक रूपमा विचलित तथा सामाजिक रूपमा उद्दण्ड मानिसबाटै महिला हिंसा हुने गरेको पाइन्छ । उनीहरूलाई प्रहरीले समाते पनि अदालतले धरौटीमा छोडिदिने चलन छ । पहुँचका आधारमा अपराधीहरूले आफूलाई निर्दोष साबित गर्न सफल हुन्छन् ।आफूलाई पटकपटक हिंसा गर्ने मान्छे अदालतको आदेशमा धरौटी तिरेर पुनः समाजमै बस्न थाल्छ भने उही मान्छेको सामु पीडित महिला कसरी बस्न सक्छन् ? यस विषयमा राज्यको ध्यान गएको छैन । कुनै पीडित महिला प्रहरीकोमा जाँदा उनले भोगेको यातनालाई सामान्य रूपमा लिइन्छ । यो आफैं एक प्रकारको हिंसा हो । न्याय नपाएपछि आत्महत्या गरेका उदाहरण पनि प्रशस्तै छन् । पीडकले पीडितको आर्थिक र सामाजिक हैसियतका आधारमा पनि हिंसा गरेको देखिन्छ । यदि कोही पीडित महिला स्थानीय प्रहरी चौकी वा वडा कार्यलयमा गएर बलात्कार र अन्य यौन हिंसाका बारे उजुरी गर्छिन् भने उक्त उजुरी लिन मिल्दैन भनेर यस्ता जिम्मेवार सरकारी निकाय पन्छिन मिल्दैन । प्रहरीले जहाँ जुन अवस्थामा भए पनि महिला हिंसाका उजुरीलाई गम्भीरतापूर्वक लिएर कारबाही अगाडि बढाउन जरुरी छ । हालै सप्तरीकी रञ्जनदेवी झाले छोरी जन्माएका कारण श्रीमान् र सासूबाट शारीरिक र मानसिक यातना भोगिन् । उनी उक्त यातनाको उजुरी दिन जिल्ला प्रहरी कार्यालय पुगिन् तर त्यहाँका प्रहरीले उजुरी लिन मानेनन् । यस्ता क्रियाकलापले प्रहरीको छवि नकारात्मक बनाउँदै छ । प्रहरीको यस्तो लापरबाहीका कारण पीडकको मनोबल बढिरहेको छ । महिला हिंसाका घटनालाई राज्यले गम्भीर रूपमा लिन आवश्यक छ । राज्यका जिम्मेवार व्यक्तिहरूले बलात्कारजस्तो जघन्य अपराधलाई पनि सामान्य भनेर अभिव्यक्ति दिनाले यस्ता घटना बढिरहेका छन् । गोविन्द विक, बूढानीलकण्ठ१२, काठमाडौं"
बाह्य मिचाहा प्रजातिको मार,"मिचाहा प्रजातिको असरएक्काइसौं शताब्दीमा भूमण्डलीकरणसँगै बढ्दो मानवयात्रा र विश्वव्यापारले बाह्य मिचाहा प्रजातिको विश्वव्यापी फैलावट बढ्दो छ । जलवायु परिवर्तन र जमिनको क्षयीकरणले पनि मिचाहा प्रजातिको फैलावटलाई विश्वव्यापी रूपमा बढाएका छन्, जसका कारण पृथ्वीको २० प्रतिशत भूभाग यतिखेर बाह्य मिचाहा प्रजातिको चपेटामा परेको छ । संसारको जैविक विविधता ह्रासका पाँच प्रमुख कारक भूउपयोगमा परिवर्तन, स्रोतको दोहन, प्रदूषण, जलवायु परिवर्तनसँगै बाह्य मिचाहा प्रजातिको फैलावट पनि हो । मिचाहा प्रजातिले स्थानीय जैविक विविधतामा ह्रास ल्याउने, प्रकृतिले मानवलाई दिने सेवासुविधामा कटौती गर्ने, मानव स्वास्थ्यलाई प्रत्यक्ष असर पार्ने नयाँ रोगहरू फैलाउने, कृषिको उत्पादकत्व घटाउने र ठाउँहरूलाई कुरूप तुल्याउने जस्ता थुप्रै नकारात्मक असर मानव र प्रकृतिलाई गर्छ । जैविक विविधतालाई नकारात्मक असर पार्ने भएकाले जैविक विविधताको महासन्धि अन्तर्गतको आइची बायोडाइभर्सिटी टार्गेट (टार्गेट ९) र संयुक्त राष्ट्रसंघीय दिगो विकास लक्ष्य (लक्ष्य १५) मा बाह्य मिचाहा प्रजातिको रोकथाम, नियन्त्रण र व्यवस्थापनलाई समेटिएको छ ।नेपाल विश्वका प्रमुख सबै प्रकारका हावापानी पाइने देश भएकाले मिचाहा प्रजातिहरू फैलनका लागि उपयुक्त छ । त्यसका साथै नेपालको अन्तर्राष्ट्रिय व्यापारमा आयातको हिस्सा ठूलो छ । यूएन कमट्रेडका अनुसार, सन् २०१७ मा नेपालले १३९ देशबाट विभिन्न सामान आयात गरेको थियो, जसमध्ये प्रमुख विश्वकै सबैभन्दा ठूलो जनसंख्या भएका दुई देश भारत र चीन थिए । थप, पर्यटनलाई हामीले आफ्नो अर्थतन्त्रको मुख्य आधार मानेका छौं । त्यसकारण नेपाल मिचाहा प्रजातिको आगमनका साथै त्यसको स्थायित्व र फैलावटका लागि उच्च जोखिम भएको देश हो । सन् २०१६ मा पीएनएस जर्नलमा प्रकाशित अनुसन्धानका अनुसार, मिचाहा प्रजातिको प्रवेश र फैलावटको खतरा रहेका १२४ देशमध्ये नेपाल तेस्रो अत्यधिक जोखिम भएको मुलुक हो । पछिल्लो समय नयाँनयाँ मिचाहा प्रजाति देखिँदै जानु र यहाँ भएकाहरूको फैलावट तीव्र हुँदै जानुले त्यसलाई पुष्टि गर्छ ।सन् २००५ आईयूसीएनले गरेको एक अध्ययनमा नेपालमा २१ प्रजातिका मिचाहा वनस्पति भएको रिपोर्ट गरिएको थियो । त्यो संख्या २०१६ मा २५ र २०१९ मा २६ पुगेको छ । केही महिनाअघि मात्रै भरतबाबु श्रेष्ठ र लीलानाथ शर्माले पूर्वी नेपालबाट लज्जावती झारजस्तै नयाँ मिचाहा वनस्पति मिमोसा डिप्लोट्राइका भेटिएको रिपोर्ट गरेपछि नेपालमा मिचाहा वनस्पतिको संख्या २७ पुगेको छ । प्रेम बुढाको अध्ययनअनुसार, नेपालमा ६९ प्रजातिका बाह्य मिचाहा जीवजन्तु पनि पाइन्छन् । तीमध्ये कीरा (२१ प्रजाति) र माछा (१६ प्रजाति) प्रमुख छन् । यद्यपि नेपालमा सूचीकृत यी बाह्य मिचाहा वनस्पति र जीवजन्तुहरू कसरी र कहिले प्रवेश गरे, त्यसको भरपर्दो र आधिकारिक इतिहास भेटिँदैन । उदाहरणका लागि, नेपालबाट सन् १८२५ मा पहिलोपटक रिपोर्ट गरिएको भनिएको सेतो वनमारा (क्रोमोलिइना ओडोराटा) त्यसभन्दा अघि नेपालमा कसरी कुन माध्यमबाट आयो वा त्यसलाई पहिलोपटक प्रकाशित गर्ने डेभिड डन र त्यसपछिका हाराचार्टरविलियम्सले गलत पहिचान गरे अनि हामीले त्यसलाई पछ्याउँदै गयौं, त्यो थाहा पाउन मुस्किल छ ।सन् २०१९ मा डाइभर्सिटी एन्ड डिस्ट्रिब्युसन जर्नलमा प्रकाशित हाम्रो अनुसन्धानले भविष्यमा हुने तापमान वृद्घि र जलवायु परिवर्तनले नेपालमा हाल विद्यमान मिचाहा वनस्पतिहरूलाई थप अनुकूल बासस्थान पैदा गर्ने, जसका कारण त्यसको फैलावट बढ्न सक्ने देखाएको थियो । खुला सिमानाका साथै सिमानामा कमजोर जैविक सुरक्षा मापदण्डका कारण भविष्यमा नयाँ मिचाहा प्रजातिहरूको आगमन पनि बढ्न सक्ने देखिन्छ ।अन्त्यमा, मिचाहा प्रजाति प्रवेशका लागि नेपालमा अनुकूल भूगोल र सहयोगी बन्दव्यापार मात्रै छैन, त्यसको रोकथामका लागि चाहिने जैविक सुरक्षा प्रणाली पनि कमजोर छ । त्यसैले हामी मिचाहा प्रजातिको मारमा बिस्तारै पर्दै गइरहेका छौं । तर त्यसलाई रोक्ने सरकारी प्रयासमा भने पर्याप्त प्रगति हुन सकेको छैन । वन तथा वातावरण मन्त्रालयले जैविक विविधता महासन्धिलाई बुझाएको प्रतिवेदनमा सन् २०२० सम्ममा मिचाहा प्रजातिहरूको फैलावट र त्यसले पार्ने आर्थिक र पर्यावरणीय असरको विस्तृत अनुसन्धान गर्ने अनि मिचाहा प्रजातिको फैलावट र प्रभाव न्यूनीकरण गर्न जनचेतना जगाउने जस्ता लक्ष्य राखिएकामा हालसम्म त्यसको प्रगति न्यून रहेको बताएको छ । अब विश्वले सन् २०२० पछि जैविक विविधता संरक्षणको नयाँ ढाँचा अवलम्बन गर्ने परिप्रेक्ष्यमा हामीले मिचाहा प्रजातिलाई रोक्न, नियन्त्रण र व्यवस्थापन गर्न पहिलेका जस्तै पूरा नहुने ठूला कुराभन्दा व्यावहारिक र फूरा गर्न सकिने लक्ष्य राखेर काम गर्ने हो कि ?"
जसपा किन वैकल्पिक राजनीतिक शक्ति ?,"जनता समाजवादी पार्टी नेपाल (जसपा) को स्थापनापछि गम्भीर रूपमा उठेको प्रश्न हो एकीकृत पार्टी विगतकै निरन्तरता हुने कि नयाँ वैकल्पिक शक्तिको आधार तयार पार्ने ?राष्ट्रिय जनता पार्टी नेपाल र समाजवादी पार्टी नेपालको एकीकरणपछि जसपाको गठन नेपाली राजनीतिका लागि महत्त्व राख्ने विषय हो । मधेसकेन्द्रित रहेका सद्भावना, मधेसी जनाधिकार फोरम तथा तराई मधेस लोकतान्त्रिक पार्टीबाट विभिन्न कालखण्डमा विभाजित भएकाहरू सबैको एकीकरण भएको छ । अर्कातर्फ, विभिन्न समयमा कांग्रेस, एमाले र माओवादीबाट अधिकार, पहिचान, सुशासन र समृद्धि तथा परिवर्तनका लागि विद्रोह गरी अलग भएका सबै शक्ति, पार्टी र समूहहरू एकीकृत भई आज वैकल्पिक धारका रूपमा देश र जनताका अगाडि जसपा उदाएको छ । उत्पीडित जातिवर्गका जनतालाई आफ्नै एक सशक्त र भरपर्दो राजनीतिक शक्ति प्राप्त भएको छ ।जसपामा एकीकृत भएकाहरू विगतका राजनीतिक लिगेसीलाई जबर्जस्त रूपान्तरण गर्दै नयाँ यात्राको थालनी गर्ने विन्दुमा छौं । विगतमा हामी कोही कम्युनिस्ट धारका थियौं, कोही पुँजीवादी धारका थियौं । कोही आफ्नो राजनीतिक जीवनको सुरुआती बेलादेखि नै मधेसी, आदिवासी जनजातिलगायत उत्पीडित र राज्यविहीन राष्ट्रहरूको पहिचान र मुक्तिका निम्ति प्रतिबद्ध थियौं । तर आज हामी न उदारवादी रह्यौं न मार्क्सवादी, न पुँजीवादी रह्यौं न साम्यवादी । हिजोका ती मान्यताहरूलाई रूपान्तरण गर्दै आज हामी आफू समाजवादी भएको दाबी गरिरहेका छौं ।सैद्धान्तिकराजनीतिक रूपले समाजवाद को नयाँ व्याख्या अनिवार्य भएको छ । हाम्रो राजनीतिक लिगेसीको सुरुआत युरोपेली पुनर्जागरणबाट भएको हो । आधुनिकीकरण मूलतः पश्चिमीकरणअनुरूप भयो र अन्ततः विशाल औपनिवेशीकरण परियोजनामा परिणत भयो । करिब सात सय वर्षको आधुनिकीकरणको सबैभन्दा अँध्यारो पक्ष यही नै हो ।कम्युनिस्ट वा क्यापिटलिस्ट हुँदाको हाम्रो लिगेसी यही आधुनिकीकरण परियोजनाबाटै निःसृत भएको थियो, जुन वास्तवमा औपनिवेशिक परियोजना थियो ।परिणामतः पश्चिमी साम्राज्यवादबाट सापेक्षित राष्ट्रिय स्वाधीनता वा मुक्ति प्राप्त भएको अवस्थामा पनि विश्वका अधिकांश जनता र राज्य औपनिवेशिकताको सिकार हुँदै आएका छन् । किनकि आधुनिक राष्ट्रराज्यहरूको निर्माणको जग त्यही पश्चिमी ज्ञानमीमांसा नै थियो, जहाँ राष्ट्रराज्यहरूले साम्राज्यवादविरुद्ध राष्ट्रिय स्वाधीनताको संघर्षमा बहुलराष्ट्रिय जनतालाई सामेल गराउँदै आए । तर, राज्यहरू आफैंले ती बहुलराष्ट्रिय जनतालाई राज्यविहीनताकै अवस्थामा राखिदिए, उनीहरूको राष्ट्रिय स्वाधीनतालाई कुल्चिँदै गए ।विश्वभर धर्ममा आधारित सामन्तवादविरुद्ध स्थापित भएको लोकतान्त्रिक उदारवाद तथा साम्यवादको आधुनिकीकरण परियोजनालाई हाँक्न राष्ट्रराज्य अवधारणा विकास भयो । नेपाली इतिहासको करिब १,५०० वर्षको कालखण्ड विविध राष्ट्रिय सामन्तहरूबीच भएका शक्तिसंघर्षका कथाहरूले भरिएको छ । त्यसबीच कुनै एक राष्ट्रिय सामन्त अन्यमाथि सैन्य विजय हासिल गर्दै सामन्तबाट महासामन्त वा महाराजाधिराज घोषित हुँदै गए । इतिहासका साना राष्ट्रिय सामन्तहरूमध्ये गोरखाका खसआर्यको संयुक्त राष्ट्रिय वा जातीय सामन्त वंशभित्रका पृथ्वीनारायण शाह एक हुन् । उनी र उनका सन्तानहरूद्वारा सैन्य विजयमार्फत वर्तमान नेपालको भौगोलिक सीमा निर्धारण भयो । उनलाई खसआर्य राष्ट्रियताको जगमा निर्मित एकलराष्ट्रिय राज्य नेपालको निर्माता घोषित गरियो, जसरी अमेरिकामा युरोपेली आप्रवासीहरूले क्रिस्टोफर कोलम्बसलाई गरेका थिए । रंगभेदको नीतिद्वारा प्रताडित अमेरिकी नागरिकले अहिले तिनै क्रिस्टोफर कोलम्बसको मूर्ति ढाल्दै छन् । युरोपेली गोराहरूद्वारा निर्मित अमेरिकी राज्य सम्भ्रान्तहरूको स्वार्थ सुरक्षा गर्ने हतियार मात्र भएको रंगभेदको सिकार बनिरहेका अमेरिकी नागरिकहरूको दाबी छ ।राज्यलाई एकलराष्ट्रिय स्वरूपबाट बहुलराष्ट्रिय स्वरूपमा रूपान्तरण गर्नु कति महत्त्वपूर्ण तथा अनिवार्य भएको छ भन्ने विषय अमेरिकी घटनाले पनि पुष्टि गरेको छ । नेपालका ऐतिहासिक राष्ट्रियताहरू विश्वमा अन्यत्रझैं राज्य निर्माणका नाममा औपनिवेशीकरणको सिकार भएकै हुन् । औपनिवेशीकरणले मधेसी तथा आदिवासी जनजाति लगायतलाई राज्यविहीनताको अवस्थामा पुर्यायो । तर, इतिहासको एक चरणमा नेपाल राष्ट्र तथा राष्ट्रियताको विकासमा उनीहरूको योगदान पनि महत्त्वपूर्ण देखिएको छ ।इतिहासदेखि नै नेपाल बहुलराष्ट्रिय राज्य रहँदै आएको छ । भौगोलिक एकीकरणपश्चात् स्थापित एकीकृत राज्य पनि यहाँको बहुलतालाई स्वीकार गर्न बाध्यकारी बन्यो । त्यही अर्थमा नेपाल चार वर्ण छत्तीस जातको साझा फूलबारी भएको व्याख्या गरियो । तर नेपाल हालसम्म पनि साझा फूलबारी भने बनेको छैन । भौगोलिक एकीकरणले भावनात्मक एकतालाई जोड्न सकेन ।हाम्रो राष्ट्रियता तथा राष्ट्रिय भावना आधुनिक नेपाल राज्य निर्माण हुनुभन्दा हजारौं वर्ष पहिलेदेखि विद्यमान थियो । तथापि, मधेसी र आदिवासी जनजातिले आत्मसात् गरिसकेको विषय हो हामी नेपाल राज्य बन्नुभन्दा अगाडिको राष्ट्रका जनता रहेनौं, नेपाल राज्यमा अन्तर्घुलन भइसकेका छौं । हाम्रो स्वतन्त्र राष्ट्रियता नेपाल राज्यको अधीन आएको करिब २७० वर्ष भइसकेको छ ।आधुनिक विश्वसमाजमा हाम्रो स्वतन्त्रता, समानता, आत्मसम्मानको रक्षा गर्न नेपाली पहिचान तथा नेपाल राज्य अपरिहार्य भइसकेको छ । यो नेपाल राज्यप्रति हाम्रो पनि दायित्व छ । तर, नेपाली नागरिक राष्ट्रियता को पहिचान मात्रले हाम्रो स्वतन्त्रता, समानता र आत्मगौरव स्थापित भएन र हुँदैन । आआफ्नो सांस्कृतिक राष्ट्रियता नै हाम्रो राष्ट्रियताको पहिचान हो । यसर्थ यहाँ बहुल सांस्कृतिक राष्ट्रियताहरू कायम छन् । हाम्रा लागि नेपाली नागरिक राष्ट्रियता एक सम्झौता मात्र हो र भूराजनीतिक रूपले उक्त सम्झौता फलदायी भएको छ ।सम्झौतामार्फत निर्माण भएको आधुनिक राज्य नेपाल अब हाम्रो साझा आवश्यकता भइसकेको छ र हाम्रो अस्तित्वका निम्ति अपरिहार्य भएको छ । नेपाल अब संयुक्त राष्ट्र संघको चार्टर मुताबिकको एक सार्वभौम सदस्य राज्य हो । यसको अस्तित्व विश्वसमाजमा स्थापित छ । तथापि, हामी आन्तरिक रूपमा यो राज्यको स्वरूप कस्तो हुने भन्ने विषयमा घनीभूत छलफल खोजिरहेका छौं ।हामीले भन्दै आएका छौं, नेपाली जनताको नागरिक राष्ट्रियतालाई मजबुत बनाउन अब राज्यलाई वर्तमानको एकलराष्ट्रिय स्वरूपबाट बहुलराष्ट्रिय स्वरूपमा रूपान्तरण गर्न ढिलो गर्नु हुन्न ।विक्रम संवत् २००७ सालको जनक्रान्तिदेखि नेपालमा हुँदै आएका सबै किसिमका ठूलासाना जनसंघर्षहरूमार्फत अभिव्यक्त जनताको आवाज यही प्रश्नमाथि केन्द्रित रहँदै आएको छ राज्य निर्माण भयो तर यो एकलराष्ट्रिय हुने कि बहुलराष्ट्रिय ? यो सवाल जनताको स्वतन्त्रता, समानता र आत्मगौरव स्थापना गर्ने लोकतान्त्रिक प्रणालीसँग जोडिएको छ ।अबको हाम्रो मुख्य कार्यभार राष्ट्रिय मुक्ति क्रान्ति हो जसले बहुलराष्ट्रिय जनताको आत्मगौरव स्थापित गर्नेछ एवं जनता राजनीतिक स्वतन्त्रता र आर्थिक समानताका निम्ति प्रतिस्पर्धा गर्न सक्षम भई मुलुकले समृद्धिको मार्ग लिनेछ ।पहिलो संविधानसभाको निर्वाचनमार्फत नै नेपालमा मधेसको भूमिबाट नयाँ वैकल्पिक शक्तिको जग बसेको हो । निर्वाचनमा मधेसी जनाधिकार फोरम, तराई मधेस लोकतान्त्रिक पार्टी तथा सद्भावना पार्टीले सानदार विजय हासिल गरे । ऐतिहासिक मधेस आन्दोलनको जगमा प्राप्त यस सफलताले नेपाली कांग्रेस, साम्यवादी कम्युनिस्ट तथा नवसंरक्षणवादी राष्ट्रिय प्रजातन्त्र पार्टीविरुद्ध मधेसमा वैकल्पिक शक्तिको उदय गराएको थियो ।वैकल्पिक शक्ति निर्माणको क्रमलाई गोलबद्ध गरिएको अहिलेको परिप्रेक्ष्यमा केही गम्भीर तथा महत्त्वपूर्ण सैद्धान्तिक, राजनीतिक र सांगठनिक सवालहरू जसपाका अगाडि छन् । पार्टीको राजनीतिक कार्यदिशा कस्तो हुने, कस्तो समाजवाद अवलम्बन गर्ने, पार्टीको संगठनात्मक सिद्धान्त, विचार, नेतृत्व कस्तो हुने लगायतका विषयमा बहस आवश्यक छ । बाह्य सुझाव र पार्टीको आन्तरिक छलफलले पार्टीको सैद्धान्तिकवैचारिक नीति र कार्यक्रम बनाई मुलुकको वैकल्पिक राजनीतिक शाक्ति निर्माण गर्ने अभियानमा जुट्नु पहिलो दायित्व हो ।अब प्रश्न उठ्छ वैकल्पिक शक्तिको औचित्य र आवश्यकता पुष्टि कसरी गर्ने ? जसपा कांग्रेस र कम्युनिस्टहरूजस्तो वर्गीय समाजको समस्या हल गर्ने शक्ति हो वा राष्ट्रिय समस्या हल गर्ने शक्ति ? कांग्रेस र कम्युनिस्ट पार्टीका संगठनहरूभन्दा हामी कुन हिसाबले फरक, नयाँ र वैकल्पिक शक्ति हौं ? समाजमा त्यस्तो कुन समस्या देखा पर्यो वा समाज विभाजित हुने कुन त्यस्तो नयाँ विषय आयो जसका कारण कांग्रेस र कम्युनिस्टभन्दा वैकल्पिक शक्ति वा दलको आवश्यकता पर्यो ? कि हामी छद्म रूपमा कांग्रेस वा कम्युनिस्टजस्तै हौं ? हामी किन फरक शक्ति, नयाँ शक्ति वा वैकल्पिक शक्ति ? २०४७ सालको संवैधानिक प्रजातन्त्र हाम्रा निम्ति किन अस्वीकार्य भयो र वर्तमानको संघीय गणतन्त्र हाम्रा निम्ति किन अपर्याप्त छ ? नेपाली कांग्रेस लोकतान्त्रिक गणतन्त्रवादी पक्षधर हो र कम्युनिस्टहरू समाजवादी गणतन्त्र पक्षधर भए भने हामी कुन पक्षधर ? हामीले भनेको लोकतन्त्र कस्तो हो ? समाजवाद कस्तो हो र गणतन्त्र कस्तो हो ?कांग्रेस र कम्युनिस्ट पार्टीहरूले दाबी गरेअनुसार लोकतान्त्रिक क्रान्ति वा पुँजीवादी क्रान्ति सम्पन्न भएको छ । अब समाजवादी क्रान्तिको कार्यभार बाँकी रहेको भन्ने तर्कका साथ संविधानमै समाजवादउन्मुख संघीय लोकतान्त्रिक गणतन्त्र उल्लेख भएको निष्कर्षसँग हामी किन असहमत छौं ? किन हाम्रा निम्ति अझै लोकतान्त्रिक क्रान्तिको कार्यभार नै पूरा भएको छैन ? किन हाम्रो समाजवादी क्रान्तिको मोडल उनीहरूको भन्दा फरक छ ? किन हामी राष्ट्रिय मुक्ति क्रान्तिको कार्यभार सम्पन्न नभएसम्म लोकतान्त्रिक क्रान्ति र समाजवादी क्रान्ति अपूर्ण नै रहन्छ भनिरहेका छौं ? राष्ट्रिय मुक्ति क्रान्तिले समाजको कुन खाले विशेष अन्तरविरोधको हल गर्छ ? राजनीतिक रूपमा हाम्रा निम्ति समाजमा निहित वर्गीय सवाल प्रधान हो कि राष्ट्रियताको सवाल ? यस्ता अनेकौं प्रश्नको उत्तर नवगठित जसपाले दिनुपर्नेछ ।वैकल्पिक शक्ति लेखिएको साइनबोर्ड टाँसेर जसपा वैकल्पिक शक्ति भयो भन्दैमा कसैले पत्याउनेवाला छैन । हामीले आधार र प्रमाणहरू नदिईकन कसैले वैकल्पिक शक्ति मान्नेवाला पनि छैन । यो सत्य हो, जनताले वैकल्पिक शक्ति खोजिरहेका छन् । जनतालाई विकल्प चाहिएको हो तर तिनलाई विश्वास दिलाउने गरी आधार चाहियो, सिद्धान्त चाहियो, आदर्श चाहियो । बिनामूल्यमान्यता, बिनाआदर्श अरूभन्दा भिन्न, अरूभन्दा फरक र अरूको विकल्प बन्न सकिन्न । विकल्प बन्नका लागि हामीले आफ्ना कुरा राख्नैपर्छ, जुन नयाँ ढंगले राख्नुपर्छ । हिजोकै विचारबाट हामीलाई कसैले पत्याउनेवाला छैन ।हाम्रा निम्ति सामाजिक अन्तरविरोधको प्रमुख आधार राष्ट्रिय अन्तरविरोध हो एवं यो ऐतिहासिक र वस्तुगत तथ्य हो । राष्ट्रिय अन्तरविरोधको हल नभएसम्म लोकतन्त्र पूर्ण हुन्न । व्यक्तिगत स्वतन्त्रतालाई ग्राह्यता दिने उदार लोकतन्त्र र सर्वहारा अधिनायकत्व रहने समाजवादी लोकतन्त्र हाम्रा निम्ति अस्वीकार्य छ । हामी उत्पीडित राष्ट्रहरूले पूर्ण लोकतान्त्रिक अभ्यास गर्ने बहुलराष्ट्रिय लोकतन्त्रका पक्षधर हौं । किनकि बहुलराष्ट्रिय लोकतन्त्रमा मात्र राष्ट्रिय मुक्ति सम्भव हुन्छ । हाम्रो लक्ष्य बहुलराष्ट्रिय राज्य स्थापना हो । हामी सांस्कृतिक राष्ट्रवाद तथा स्वदेशवादको पक्षधर हौं । सांस्कृतिक राष्ट्रवादले राज्यहरूभित्र रहेको बहुलराष्ट्रिय संस्कृति र त्यसको जगमा निर्माण हुने विश्वदृष्टिकोण, ब्रह्माण्डिकी तथा राष्ट्रिय समूहलाई राजनीतिक शक्ति संरचनाको आधारभूत एकाइ मान्छ । व्यक्तिलाई राजनीतिक शक्ति संरचनाको आधारभूत एकाइ मान्ने उदारवाद र वर्गलाई राजनीतिक शक्ति संरचनाको आधारभूत एकाइ मान्ने मार्क्सवादभन्दा फरक छ यो । सांस्कृतिक राष्ट्रियतालाई राजनीतिक शक्ति संरचनाको आधारभूत तत्त्व मान्ने हामी सांस्कृतिक बहुल स्वरूपतालाई प्रधानता दिन्छौं ।अन्त्यमा, आगामी स्थानीय, प्रदेश र संघीय संसद्को निर्वाचनबाट हाम्रो विजययात्राको सुरुआत गर्नुपर्छ । जति वैकल्पिक शक्तिको कुरा गरे पनि परिणाम त्यति बेला देखिने हो । त्यसैले त्यसको तयारी पनि हुने गरी अहिलेदेखि नै नीति तथा कार्यक्रमहरू पार्टीले दिनुपर्नेछ । अर्कातर्फ, शोषण र उत्पीडनमा परेका जनताको पहिचानसम्बन्धी अधिकारको प्राप्ति तथा देशलाई सुशासन र समृद्धितर्फ लैजान राष्ट्रिय मुक्ति क्रान्तिको तयारी साथसाथै गर्दै जानुपर्नेछ र नेपाली जनताले खोजेको वैकल्पिक राजनीतिक शक्ति प्राप्त गर्नुपर्नेछ । किनकि जसपाको गठन वैकल्पिक शक्ति निर्माण गर्ने उद्देश्यका साथ भएको हो । पार्टी एकीकरणको लक्ष्य त्यही हो । विकल्प दिनकै लागि एकता गरेका हौं । त्यसैले लक्ष्यप्राप्तिका लागि हाम्रो मुख्य र अन्तिम लक्ष्य भनेको वैकल्पिक शक्ति निर्माण नै हो ।महतो जनता समाजवादी पार्टी नेपालका वरिष्ठ नेता हुन् ।"
दलतन्त्रले बनाएको भीडतन्त्र,"नेपाली समाज अहिले दुई भागमा बाँडिन पुगेको छ, जसका कारण चार्ल्स डिकेन्सको उपन्यास अ टेल अफ टु सिटिज को सम्झना हुन आउँछ । त्यसमा उनले चित्रण गरेका छन्, केही मान्छेहरूका लागि यो सबभन्दा अच्छा दिन थियो, अरूका लागि सबभन्दा खराब । केहीका लागि यो विवेकको युग थियो, अरूका लागि मूर्खताको । केहीका लागि विश्वासको युग थियो, अरूका लागि सन्देहको । केहीका लागि आशाको वसन्त काल थियो, अरूका लागि निराशाको शीत थियो । केहीका सामुन्ने सबै थोक थियो, अरूका सामु केही थिएन । यसमा थियो को ठाउँमा हो राखेपछि आजको नेपाली समाजको भयावह यथार्थको सिंगो तस्बिर सामुन्ने आउँछ । यहाँ सीमित व्यक्ति वा समूहका लागि लोकतन्त्र छ भने अरूका लागि दमनकारी सत्ता ।जो दल सत्तामा छन् वा शक्तिविन्यासमा भागबन्डा गर्न सक्ने सामर्थ्य राख्छन्, तिनका कार्यकर्ताहरू भुइँतहसम्म छन् । लोकतन्त्रमा दलहरू चाहिन्छन् र दलहरूलाई समर्थक । तर नेपालमा कार्यकर्तातिर फर्किएका दल होइन, नेतातिर फर्किएका कार्यकर्ताहरूको संरचना निर्माण भयो । कार्यकर्ताहरू नेताहरूका दैलाबाहिर जुत्ता अटाउने स्पेस खोज्न पाउँदैमा धन्य हुन्छन् । दलीयकरणले सामाजिक संरचनामा हेरफेर, स्वतन्त्र चेतमा नियन्त्रण र नव वर्गको उदय गरायो । जो दलीय ढाँचामा छैनन् ती कतै पनि संरक्षित छैनन् । नेताहरूको आत्मकेन्द्री भाव बुझेर त्यहीअनुसार बोल्ने र गर्ने भए, त्यसैबाट पद र पैसा हसुर्ने भए । उता नेतृत्वका लागि संगठन विस्तार भनेको आफ्नो स्वार्थको संरक्षण र महिमामण्डन भयो अनि त्यसका रणनीतिक औजार भए कार्यकर्ताहरू । नेतृत्वको अधिक केन्द्रीकरणका कारण कार्यकर्ताहरू रक्षात्मक हुँदै आए । जबकि नेपाली जनआन्दोलनले निर्दलीय तन्त्रलाई विस्थापित गरी बहुदलीय लाई पुनःस्थापित गरेको थियो, उदार राजनीतिक संस्कारका लागि ।यसरी सघन दलीयकरणले गर्दा समाजबाट स्वतन्त्र चेतमाथि अंकुश लाग्दै आयो । कार्यकर्ताहरूले आफ्नो ल्याकत बिर्से । उनीहरू नेताको अनुकम्पामा बाँच्ने परजीवी भए । दललाई वैचारिक र सांगठनिक रूपमा धारिलो बनाउन तल्लो तहका कार्यकर्ताहरूदेखि स्वतन्त्र चिन्तनका लागि उत्प्रेरणा दिइनुपर्ने प्रक्रियामा आघात गर्दै केन्द्रबाटै चरणामृत प्रवाहित गर्न थालियो, जसले कार्यकर्ताहरूलाई कूपमण्डूक बनायो । यस्तो अवस्थामा कार्यकर्ताहरू व्यक्ति रहेनन्, दलको आवरणमा भीडको हिस्सा भए । दलले कार्यकर्ताहरूलाई अविवेकी भीडमा बदलिदिएको छ । देश र समाजको बृहत्तर हितको त कुरै छाडौं, कार्यकर्ताहरूले संविधानप्रदत्त आफ्नो नागरिक अधिकारप्रति समेत चासो देखाउन्नन् । दलीय प्रणालीले संसदीय सम्प्रभुतालाई शासक दलको सम्प्रभुतामा रूपान्तरण गरिदिएको छ । शासक दलमा आन्तरिक लोकतन्त्र नरहे यो सम्प्रभुता दलका विभिन्न गिरोहमा बाँडिन वा शीर्ष नेतामा एकछत्र केन्द्रित हुन पुग्छ । यस्तोमा नेताविशेषको चाहना, आँखीभौंको संकेत, शारीरिक हाउभाउलाई दलीय चिन्तनका रूपमा कार्यकर्ताहरू ग्रहण गर्न थाल्छन्, जसले दलतन्त्रलाई भेडातन्त्रमा छलाङ लगाउन टेवा दिन्छ । दलका कार्यकर्ताहरूको भीडमा तथ्य, तर्क र बुद्धिको सर्वथा लोप हुन पुग्छ । निजत्वको अनुभूति गर्ने व्यक्तिले कार्यकर्ता बन्ने योग्यता गुमाउँछ । अनि शीर्ष नेतृत्वले निहित स्वार्थलाई राष्ट्रवादको चास्नीमा घोलेर माथिबाट छर्किन्छ, यता अन्ध जमात मुख बाएर त्यो थाप्नमै आफ्नो सार्थकता रहेको ठान्ने गर्छ ।दलको फासिज्म मूलतः भीडको फासिज्म हो । एक व्यक्तिलाई कसरी भीडको अभिन्नतासँग जोडिन्छ, यो प्रक्रिया नै नेपाली लोकतन्त्रको शोकान्तिका हो । भीड भनेको व्यक्तिको विलोममा तयार गरिने संरचना हो । आज दलले जसरी नागरिकलाई भीड बनाउँदै लगेको छ, यसको पब्लिक रिडिङ त्यति राम्रो हुन सकिरहेको छैन । हो, कुनै पनि राजनीतिक दल भनेको यस्तो संगठित स्वरूप हो जसमा आबद्धहरूले समान राजनीतिक दृष्टिकोण राख्छन् । लोकतन्त्रले परिकल्पना गरेका दलहरू त सामाजिक गतिशीलता, नागरिकको सबलीकरण र आलोचनात्मक चेतलाई सामाजिकीकरण गर्ने माध्यम पो हुन् । आर्थिकसामाजिक परिवर्तनका लागि दलसँग सिद्धान्त र लक्ष्य हुन्छन् । तर नेपालमा दलहरूले कार्यकर्ताहरूलाई कठपुतली पो बनाइदिए ।कठपुतलीले, यन्त्रले स्वतन्त्र चिन्तन गर्न सक्दैनÙ आफ्नो हितअहित छुट्याउन सक्दैन । कार्यकर्तारूपी यन्त्रमानवले आफ्नै आँखासामुन्ने जे घटित भएको छ वा आफ्नो मनमस्तिष्कमा जे उब्जेको छ, त्यसलाई बेवास्ता गर्छ । उसले आफूलाई लागेका कुरा भन्न सक्दैन, देखेको कुरा दर्साउनबाट डराउँछ । कठपुतली बनेको व्यक्तिले सबभन्दा पहिला आफ्नो पहिचान गुमाउँछÙ फुनगीबाट थुपारिएको नवपहिचानमा आफूलाई बाँधिएको पाउँछ जहाँ चेतनालाई विकृति पारिएको हुन्छ, भावनात्मक दोहन गरेर उसलाई केवल शीर्षहरूको स्वार्थपूर्तिको औजार ठानिएको हुन्छ । ती कार्यकर्ता नामक निरीह प्राणीलाई त्यस्तो कुरा मात्र सुनाइन्छ, जहाँ तिनले फरक तरिकाले सोच्नै सक्दैनन् । तिनीहरू केन्द्रीय व्यूह रचनाबाट प्रक्षेपित सूचनाको गोटी खाएर सधैं अर्को पक्षसँग भिड्न उत्तेजित भइरहन्छन्Ù तिनको दिमागलाई त्यसैअनुसार परिचालित गरिएको हुन्छ । आफ्नो असफलतालाई ढाकछोप गर्न वा शक्ति हत्याउने साँपसिँढीको खेलमा लाभ पाउने हेतुले शीर्षले जहिले पनि नयाँनयाँ संकथन छर्ने गर्छ । नेता वा दलको शासन गर्ने अवधि ऊ भुइँमान्छेहरूसम्म पुग्न सक्ने सूचनालाई कतिको कुशलतापूर्वक नियन्त्रित गर्न सक्षम छ भन्ने पक्षबाट निर्धारित हुन्छ । किनभने यसैबाट भीडतन्त्रको निर्माण हुन्छ । यस्तोमा भुइँयथार्थको बलात्कार भइरहन्छ, जसको साक्षी यी कार्यकर्ता परिचयप्राप्त कठपुतलीहरू हुन्छन् ।निर्वाचित निशाकाल त्यो हो, जहाँ राज्यका एकभन्दा बढी अंगबीच यसरी अन्तरघुलन हुन्छ, जसले तत्तत् संस्थाको स्वायत्ततालाई नै हरण गरिदिन्छ । यस्तोमा चौथो अंग भनिने मिडियाबाट सत्तादृष्टि नै अन्तिम सत्य भनेर प्रस्तुत गर्न थालियो भने त्यो दलतन्त्रलाई भीडतन्त्रमा फेरिएको उत्कर्ष अवस्था हुन पुग्छ । गरिबी, बेरोजगारी, सार्वजनिक स्वास्थ्य र शिक्षा, न्यायमा पहुँचजस्ता विषयलाई विपक्षी दलले उठाएपछि मात्र सत्ताले सुन्ने होÙ स्वयं तिनका कार्यकर्ताहरूले देखेभोगेका कुरा निर्धक्क उठाउने होइनन् । श्रेणीक्रममा केन्द्रभन्दा टाढा रहेका कार्यकर्ताहरू त सामान्य अवस्थामा बढी जनसरोकारसँग परिचित हुन्छन्, तर त्यसका लागि केही गर्दैनन् । आममान्छेका समस्या र संकट किन उनीहरूले उठाउँदैनन् ?संविधानले तोकेका शिक्षा र स्वास्थ्यसम्बन्धी नैसर्गिक अधिकार व्यवहारमा लागू गर भन्नु कसरी दलविरोधी गतिविधि हुन्छ ? सबै नेपालीले निःशुल्क गुणस्तरीय शिक्षा तथा स्वास्थ्य सेवामा समान पहुँचको व्यवस्था प्राप्त गर्न सकेको छैन भनेर दलपतिलाई भन्न सकिँदैन ? अहं, सत्तारूढ दलका कुनै सदस्य चूँ गर्दैनन् । किनभने उनीहरूको वैयक्तिक विवेक दलमा बन्धकी हुन पुगेको छ र उनीहरू दलद्वारा निर्माण गरिएको अविवेकी भीडको हिस्सा बन्न पुगेका छन् । यो भीड सत्तास्वार्थको कवच हुन पुग्छ । कसैले यथास्थितिका विरुद्ध बोल्न थाले प्रत्याक्रमण गर्न यही भीड जाइलाग्छ ।दलहरूलाई कहिलेसम्म शंकाको लाभ दिने ? आक्षेपका निश्चित आधारहरू छन् । तर पनि भन्नुपरेको छ दलीय अभ्यास आफैंमा खराब होइन, यसका सारथिहरूको स्वार्थ र शैलीले गर्दा यस्तो दुर्दशा भोग्नुपरेको हो । एउटा दलले अर्कोका राम्रा अभ्यासहरू सिक्दै लोकतन्त्रको उपस्थिति र सेवा वितरणको विकेन्द्रीकरणप्रति सजगता अपनाउन सक्थे । तर यहाँ सत्ताबाहिर रहेका मुख्य दलहरूमा पनि उही ढंग र ढाँचा छ । यसले राजनीतिमा संलग्न सिंगो तप्कालाई नै असलमा जीविकावाद मा संलिप्त गराइदिएको छ । कार्यकर्ताहरू कानुन र अधिकारका दृष्टिले सोच्दैनन्Ù दलले जे अह्रायो, जे घोकायो त्यही गर्छन्, त्यही बोल्छन् । फुनगीबाट डिजिटल माध्यममा आएका कुसूचना, अफवाह, अर्धसूचना वा कुतर्कबारे निमेषभर सोच्दैनन्Ù कपीपेस्ट गर्छन् र पोस्ट गर्छन् वा सोझै सेयरफरवार्ड गरिहाल्छन् । यस्तो गर्दा त्यस्ता कार्यकर्ताले आफ्नो व्यक्तिगत जिम्मेवारीबाट पनि आफूलाई मुक्त राख्न पाउँछन्, किनभने तिनले स्वतन्त्र चेत राख्न मन गरे भने अनेकौं प्रश्न उठाउनुपर्ने हुन्छ । यी कार्यकर्ताहरूले आफ्नो व्यक्तिध्वंस नगरेका भए डाक्टर गोविन्द केसीका माग असामयिक हुने थिएनन्Ù उनले पटके अनशन बस्नुपर्ने थिएन । दलले निर्माण गर्ने भीडको मनोविज्ञानले कार्यकर्ता र हितैषीवृत्तलाई एउटा निर्देशित सोचका निम्ति उत्प्रेरित गर्छ जहाँ त्यो व्यक्तिले आफ्नै हितमाथि बन्चरो चलाउन पुग्छ । नत्र भने कसलाई थाहा छैन, केसीले अनशनमा उठाएका मागको चुरो हो सबै नेपालीको निःशुल्क गुणस्तरीय शिक्षा तथा स्वास्थ्य सेवामा समान पहुँचको सुनिश्चितता । के यो मागमा एकएक कार्यकर्ताको हित गाँसिएको छैन ?दलतन्त्रले जब आफ्नो हितसमूहलाई भीडतन्त्रमा ढाल्छ, त्यहाँ उत्पन्न आवेग कहिल्यै ज्ञान र विवेकमा परिणत हुँदैन । यस्तो भीडलाई देशको वास्तविक समस्याको मतलब हुँदैन । तिनलाई त्यस कुराको समर्थक बनाइन्छ जो नक्कली हुन्छ । र, जब व्यक्तिगत विवेक र विचार निलम्बित गर्ने फराकिलो वृत्त बन्न पुग्छ, स्वभावतः त्यसको छालले किनारामा रहेकाहरूलाई समेत आफ्नो संवेगसँग जोड्छ । यसकारण पनि नागरिक हित वा भनौं लोकतान्त्रिक हितप्रति हस्तक्षेपकारी दबाब बन्न सकिरहेको छैन । यस्तोमा सचेत नागरिकबाट गरिने आन्दोलन अहिंस्रक हुन जरुरी छ ।अन्यायका विरुद्ध प्रत्येक स्तरमा संघर्ष गर्नु आवश्यक छ र त्यसको सुरुआत त्यो पहिलो अन्यायबाट गर्न सकिन्छ जसलाई देखेर तपाईंभित्र असहमति वा क्रोध उत्पन्न हुन्छ । किनकि सम्भावना यही हुन्छ त्यही अन्यायलाई देखेर ती व्यक्तिहरूलाई पनि रिस उठ्न सक्छ जसलाई तपाईंले चिन्नुहुन्छ । विगत अनुभवले देखाएको छ, एक व्यक्तिको असहमति, एक व्यक्तिको अन्यायविरुद्धको कारबाहीले अन्य व्यक्तिलाई समेत अन्यायविरुद्ध लड्न प्रेरित गर्छ । तपाईंहामीले ससाना अन्यायविरुद्ध इमानदारीपूर्वक प्रश्न गर्यौं, असहमति जनायौं भने ठूला अन्यायविरुद्ध गोलबन्द हुने प्रक्रिया सुरु भैहाल्छ । अहिले ठाउँठाउँबाट शासकीय वा सामाजिक सत्ताविरुद्ध जेजति हाँक दिने काम हुँदै छ, यो त्यही प्रक्रिया हो । के तपाईं यस्तो एउटा उदाहरण सम्झिन सक्नुहुन्छ, जहाँ कोही एउटा व्यक्ति अथवा केही व्यक्तिबाट असमानता, अन्याय वा बेथिति सपार्ने काम भएको छ ? इतिहास किताबमा मात्र पढिँदैन, इतिहासको अनाम पात्र बन्ने मौका पनि जुर्छ । तपाईं अविवेकी भीडको हिस्सा बन्ने कि आफ्नो स्वतन्त्र चेतलाई परख गर्नपट्टि लाग्ने ? पत्थर बनेर बसिरहने समय होइन यो, आफ्नै विवेकलाई थिचेको पत्थरलाई फुटाउने समय हो ।"
भारतमा बर्सेनि बढ्दै बलात्कारका घटना,"भारतको राजधानी नयाँदिल्लीबाट करिब १ सय ८० किमिको दूरीमा रहेको उत्तरप्रदेशको हाथरसमा एक दलित युवतीमाथि भएको सामूहिक बलात्कार र पीडितको मृत्युको घटनालाई लिएर भारतभर विरोध जारी रहेका बेला संयुक्त राष्ट्रसंघले आइतबार एक विज्ञप्ति जारी गर्दै चिन्ता व्यक्त गर्यो । भारतका लागि आवासीय संयोजकका तर्फबाट जारी विज्ञप्तिमा पछिल्लो समय भारतमा महिला तथा किशोरीमाथि यौन हिंसाका घटना बढिरहेकामा त्यसतर्फ चिन्ता व्यक्त गर्दै भारत सरकारसँग दोषीलाई कडा सजाय र पीडित परिवारलाई न्याय दिलाउन माग गरिएको थियो । हाथरसकी १९ वर्षीया दलित युवतीको उपचारका क्रममा गत मंगलबार दिल्लीमा मृत्यु भएको थियो । घरबाट केही पर घाँस काट्न गएका बेला उनीमाथि सामूहिक बलात्कार भएको थियो । गम्भीर घाइते अवस्थामा भेटिएकी उनलाई सुरुमा यूपीकै अलिगढको अस्पतालमा उपचार गरिएको थियो भने स्वास्थ्य गम्भीर बनेपछि सोमबार मात्र दिल्ली ल्याइएको थियो । तर, उपचारकै क्रममा उनको मृत्यु भयो । घटनाको सर्वत्र निन्दा भइरहेका बेला प्रहरीले परिवारको उपस्थितिबिनै मध्यरातमा मृतकको अन्तिम संस्कार गरेपछि त त्यसले आक्रोश थप बढाउने काम गर्यो । हाथरसकी पीडित युवतीको मृत्यु भएकै दिन उत्तरप्रदेशकै बलरामपुरमा अर्की एक महिलामाथि बलात्कारको घटना बाहिर आएको थियो । हाथरस र बलराम घटनापछि महिलाहरूविरुद्ध हिंसा बढेको भन्दै केन्द्र र प्रदेश सरकार दुवैको चर्को विरोध भइरहेको छ । र, देशका विभिन्न स्थानमा प्रदर्शनसमेत भइरहेका छन् । भारतीय राष्ट्रिय कंग्रेसलगायत विपक्षी दलहरूले यो घटनालाई लिएर प्रधानमन्त्री नरेन्द्र मोदी र मुख्यमन्त्री योगी आदित्यनाथविरुद्ध दबाब बढाउँदै लगेका छन् । उनीहरूले यूपी सरकारले घटनाको ढाकछोप गरेर दोषीलाई बचाउन खोजेको आरोप लगाएका छन् । यद्यपि यूपी सरकारले भने हाथरस घटनाको निष्पक्ष ढंगले अनुसन्धान भइरहेको, तर विपक्षीहरूले अतिरञ्जित ढंगले प्रचार गरेर राजनीतिक लाभ उठाउन खोजेको बताएको छ । साथै विदेशी तत्त्वहरूको हातसमेत रहेको दाबी गरेको छ । यूपी सरकारले घटनाको छानबिनका लागि सीबीआईलाई जिम्मा दिइसकेको छ । यसैबीच, संयुक्त राष्ट्रसंघको पछिल्लो धारणा आएको हो ।यद्यपि, भारत सरकारले संयुक्त राष्ट्रसंघबाट त्यस्तो धारणा सार्वजनिक भएको भोलिपल्टै सोमबार साँझ त्यसको विरोध जनाएको छ । भारतको विदेश मन्त्रालयका प्रवक्ता अनुराग श्रीवास्तवले पत्रकारहरूको प्रश्नको जवाफ दिने क्रममा संघका तर्फबाट जारी विज्ञप्तिको विरोध गर्दै घटनाको अनुसन्धान जारी रहेको हुँदा यस किसिमका घटनाप्रति बाहिरी संस्थाले अनावश्यक टिप्पणी गर्नु जरुरी नभएको भारतको संविधानले सबै नागरिकलाई समान अधिकारको ग्यारेन्टी गरेको उल्लेख गरेका छन् । भारत सरकारका तर्फबाट त्यस किसिमको धारणा बाहिर आए पनि हालै सार्वजनिक सरकारी तथ्यांकले नै विगत केही वर्षयता भारतमा महिला र किशोरीहरूविरुद्धको हिंसा बढेको देखाउँछ । विदेश मन्त्रालयले संयुक्त राष्ट्रसंघलाई जवाफ दिएकै दिन हाथरसमै आफन्तबाट बलात्कृत एक ६ वर्षीया बालिकाको उपचारका क्रममा मृत्यु भएको थियो । यसले पनि भारतमा महिला, बालिका र किशोरीहरूविरुद्धको हिंसाको भयावह तस्बिर देखाउँछ । अझ दलितलगायत पिछडिएका जातिको अवस्था त झनै चिन्ताजनक रहेको छ । भारतको नेसनल क्राइम रेकर्डस् ब्युरो (एनसीआरबी) ले सार्वजनिक गरेको क्राइम इन इन्डिया, २०१९ प्रतिवेदनले गत वर्ष भारतमा महिलाविरुद्धको अपराधमा ७३ प्रतिशतले वृद्धि भएको देखाएको छ । प्रतिवेदनमा संख्यात्मक हिसाबले महिलाविरुद्ध अपराध बढी हुने राज्यमा उत्तरप्रदेश नै रहेको छ । जहाँ गत वर्ष ४ लाखभन्दा बढी उजुरी दर्ता भएको थियो । उत्तर प्रदेशपछि महिलाहरूका लागि राजस्थान सबैभन्दा बढी असुरक्षित देखिएको छ । दलित र पिछडिएका जातिका महिलाहरूको सन्दर्भमा सबैभन्दा बढी हिंसा राजस्थानमा हुने गरेको पाइएको छ । बलात्कारका घटनामा पनि राजस्थान नै अघि रहेको छ । गत वर्ष राजस्थानमा करिब ६ हजार महिला, किशोरी तथा बालिकाहरू बलात्कारको सिकार भएका थिए । त्यसपछि उत्तरप्रदेश रहेको छ । जहाँ ३ हजारभन्दा बढी त्यस्ता घटनाको रिपोर्ट भएको थियो । राजस्थान दलित महिलाको बलात्कार घटनामा पनि भारतका अन्य राज्यभन्दा अगाडि रहेको छ । जहाँ गत वर्ष ५ सय ५४ जना दलित महिलाहरू बलात्कृत भएको घटनाको उजुरी परेको थियो । १८ वर्षमुनिका बालबालिकाविरुद्ध हुने यौनजन्य हिंसालाई निरुत्साहित गर्न दुई वर्षअघि पोक्सो कानुनलाई थप कडा पार्दै मृत्यु दण्डसमेतको प्रावधान राखिए पनि त्यस किसिमका अपराधमा उल्लेख्य कमी आएको देखिँदैन । सन् २०१२ को निर्भया घटनापछि पोक्सो कानुन ल्याइएको थियो । सन् २०१२ को डिसेम्बरमा दिल्लीमा एक युवतीमाथि सामूहिक बलात्कार भएको थियो । पछि उनको उपचारका क्रममा सिंगापुरमा मृत्यु भयो । ती पीडित युवतीलाई निर्भया नाम दिइएको थियो । उक्त घटनाको देशव्यापी विरोध भएको थियो र बलात्कारसम्बन्धी कानुनलाई कडा पार्नुपर्ने माग उठेको थियो । त्यसपछि पोक्सो कानुनलार्ई संशोधन गरेर थप कडा पारिएको थियो । दुई वर्षअघि जम्मुकश्मीरको कथुवामा ८ वर्षीया बालिकाको सामूहिक बलात्कार तथा हत्याको घटनापछि कानुनमा संशोधन गर्दै १२ वर्षमुनिका बालबालिकाविरुद्ध गम्भीर यौनहिंसा भएको घटनामा मृत्युदण्डको सजायको व्यवस्था गरिएको थियो । तर, सन् २०१९ मा १८ वर्षमुनिका किशोरी र बालिका बलात्कृत भएका करिब ५ हजारभन्दा बढी घटना दर्ता भएका थिए । कानुनलाई कडा पारिए पनि न्याय निरूपण ढिलो हुँदा पीडितहरूले न्याय पाउन वर्षौं कुर्नुपर्ने अवस्था विद्यमान छ । जसले गर्दा महिला र बालिकाहरूविरुद्धको हिंसामा कमी आउन सकेको छैन । डिसेम्बर २०१९ सम्ममा पोक्सो कानुनअन्तर्गत दायर भएका २ लाख ४० हजारभन्दा बढी मुद्दाको निरूपण हुन बाँकी रहेको छ । त्यसमध्ये सबैभन्दा बढी उत्तर प्रदेशका करिब ६७ हजार रहेका छन् । गत वर्ष उत्तर प्रदेशमा करिब साढे ७ हजारवटा त्यस्ता मुद्दा दायर भएका थिए । सरोकारवालाहरूले समेत कानुन कडा पारिए पनि महिला र बालिकाहरूविरुद्धका आपराधिक घटनाहरूमा कमी नआउनुका पछाडि समयमा मुद्दा फर्छ्योट नहुनुलाई प्रमुख कारणका रूपमा औंल्याउँदै आएका छन् ।"
जिन सम्पादन विधि विकास गर्ने वैज्ञानिकलाई रसायनशास्त्रको नोबेल पुरस्कार,स्टकहोम (एजेन्सी) रसायनशास्त्रतर्फ यस वर्षको नोबेल पुरस्कार जिन सम्पादनसम्बन्धी प्रविधिको विकास गर्ने दुई जना वैज्ञानिकलाई प्रदान गरिने भएको छ । जिनोम सम्पादन विधिको विकास गर्ने वैज्ञानिकद्वय इमानुएल सार्पेन्टिएर र जेनिफर डुड्नालाई सन् २०२० को रसायनशास्त्रतर्फको नोबेल पुरस्कार प्रदान गर्ने निर्णय गरिएको नोबेल समितिले जनाएको छ । पुरस्कार रकम एक करोड डेनिस क्रोनर तथा मेडल रहेको छ । समितिका अनुसार जिन परिवर्तन गर्न सकिने क्रिस्परक्यास ९ विधिको निर्माण गरेकामा उनीहरूलाई पुरस्कृत गरिएको हो । यो विधिमार्फत आनुवंशिक परिवर्तन गर्न सकिन्छ । क्रिस्पर विधिअन्तर्गत एउटा स्ट्रयान्डेट डीएनएको त्यान्द्रोमा अर्को केही मिलाएर परिवर्तन गरिन्छ । जहाँ भ्रूणको कुनै एक भाग काटेर वा फोरेर त्यसलाई परिवर्तन गरी वंशाणुगत रोग रोक्न पनि सकिने वैज्ञानिकहरूको भनाइ छ । फ्रान्समा जन्मिएकी सार्पेन्टियर हाल जर्मनीस्थित म्याक्स प्लाङ्स युनिट फर साइन्स अफ प्याथोजनमा कार्यरत छिन् । यस्तै अमेरिकी नागरिक डुड्ना क्यालिफोर्निया विश्वविद्यालयकी प्राध्यापक हुन् ।यी दुई वैज्ञानिकले सन् २०१२ मा विकास गरेको जिन सम्पादनसम्बन्धी विधि वनस्पति एवं अन्नबाली नष्ट गर्ने पेस्टहरूमा प्रयोग गरिँदै आएको छ । क्यान्सर रोगको अनुसन्धानमा समेत प्रयोग भएको यो विधि हाल अन्तिम परीक्षणका रूपमा रहेको छ । दुई वर्षअघि एक चिनियाँ वैज्ञानिकले जिन परिवर्तन गरेर जुम्ल्याहा बच्चा जन्माएको विषयले तरंग पैदा भएको थियो ।
अनुगमन टोली देखेर किन भाग्छन् व्यापारी ?,"दैनिक १० टोलीबाट दसैंलक्षित अनुगमनवाणिज्य आपूर्ति तथा उपभोक्ता हित संरक्षण विभागले चाडबाडलाई लक्ष्य गरी दैनिक १० टोली खटाएको छ । ती टोलीलाई रणनीतिक हिसाबले भक्तपुर, ललितपुर र काठमाडौंका विभिन्न क्षेत्रमा खटाइएको विभागका प्रवक्ता आचार्यले जानकारी दिए । रणनीतिक अनुगमन गर्न उद्योग वाणिज्य तथा आपूर्ति मन्त्रालयमार्फत १७ जना कर्मचारी मगाएका छौं । उपत्यकाभित्र र बाहिर नगरपालिका र प्रदेश सरकारको सिफारिसमा निरीक्षक अधिकृत पनि तोकेका छौं, उनले भने, रणनीतिक अनुगमन चाडबाडपछि पनि निरन्तर हुन्छ । लकडाउनसँगै बजारमा म्याद नाघेका सामान छ्यापछ्याप्ती छन् । व्यवसायीले उक्त सामान उपभोक्तालाई बिक्री गर्ने सम्भावना उत्तिकै छ । चाडबाड मुखमै आइसकेकाले लत्ताकपडादेखि यातायातको टिकटमा ठगी हुने सम्भावना पनि छ । त्यसलाई दृष्टिगत गरी रणनीतिक अनुगमन गरिरहेको विभागले जनाएको छ । म्याद नाघेको सामान बेच्ने गरेको, रिलेबलिङ गरेर बिक्री गरेको पनि सुराकी पाएका छौं, उनले भने, त्यतातर्फ पनि हाम्रो अनुगमन केन्द्रित गरेका छौं ।"
सांसद भन्छन् द्रुतमार्गको समय मात्र किन थप्ने ?,"काठमाडौंतराई मधेस द्रुतमार्ग निर्माण सुरु भएको तीन वर्ष पुगिसक्यो । तर यसको भौतिक प्रगति ११ दशमलव ११ प्रतिशत मात्र छ । वित्तीय प्रगति पनि ९ दशमलव ५२ प्रतिशत छ । २०७४ साउन २७ बाट नेपाली सेनाको निर्माण व्यवस्थापनमा सुरु भएको आयोजना समयमै सकिने आधार नभएको भन्दै सांसदले प्रश्न उठाएका छन् । संसद्को विकास तथा प्रविधि समितिले मंगलबार राखेको छलफलमा उपस्थित सांसदले आयोजनाको काम फेरि थपिएको समयमा सकिनेमा ढुक्क हुने आधार नभएको दाबी गरे । २०७४ भदौमा सेनालाई हस्तान्तरण गर्दा चार वर्षभित्र सम्पन्न गर्ने भन्ने थियो, समिति सदस्य एवं सांसद गणेश पहाडीले भने, यसअनुसार ०७८ भदौमा सम्पन्न गर्नुपर्ने हो । अहिले आएर समय थप्दा आश्चर्य लागेको उनले बताए । राष्ट्रिय गौरवका आयोजना यसरी लथालिंग बनाउने, म्याद थप्दै जाने, लागत बढाइरहने, यो त बेथिति भयो, उनले भने, लागत र समय दोब्बर हुँदा पनि नसकिने, राष्ट्रिय महत्त्वको आयोजना त यति ढिला हुन्छ भने अन्य आयोजनाको अवस्था कस्तो होला ? २०८०८१ मा सम्पन्न गर्ने गरी फेरि चार वर्षको समय थपिएको छ । समितिमा आयोजनाको अहिलेसम्मको कार्य प्रगति र आगामी कार्ययोजनाबारे छलफल भएको सभापति कल्याणीकुमारी खड्काले जानकारी दिइन् । आयोजना चार वर्षमा सकिने भनिएको हो, तीन वर्ष बितिसकेको छ, उनले भनिन्, के कति काम भयो, लकडाउनले काममा के कस्तो असर पार्यो भन्नेबारे छलफल भएको हो । तर आयोजनाको मुख्य सुरुङ निर्माणको काम अहिलेसम्म सुरु हुन सकेको छैन । तीन वर्षमा के के काम भयो, अब तीन वर्षमा सकिन्छ भन्ने आधार के छ, सोधेका छौं, उनले भनिन्, वार्षिक कार्ययोजना र चौमासिक प्रगति प्रतिवेदन पनि समितिमा पेस गर्न आयोजनालाई भनेका छौं । आयोजनाले १५ दिनभित्रमा प्रतिवेदन पेस गर्नुपर्ने छ । आयोजनाको समयावधि एकै पटक पुनः तीन वर्ष थपिनुको कारण एवं आधार के के हुन् ? खड्काले भनिन्, स्पष्ट रूपमा समितिमा पेस गर्न प्रधानमन्त्री तथा मन्त्रिपरिषद्को कार्यालयलाई समिति निर्देश गर्दछ । निर्माण थाल्दा आयोजनाको विस्तृत परियोजना प्रतिवेदन (डीपीआर) थिएन । पछि आयोजनाले डीपीआर तयार पारेर २०७५ चैत १४ गते मन्त्रिपरिषद्मा स्वीकृतिका लागि पेस गरेको थियो । मन्त्रिपरिषद्ले २०७६ भदौ १ मा डीपीआर स्वीकृत गरेको थियो । पहिला आयोजनाको डीपीआर थिएन, हामीले बनाएर ल्याउन भन्यौं, सभापति खड्काले भनिन्, डीपीआर भएपछि कति समयमा सक्ने भन्ने पनि थियो, त्यहीअनुसार मन्त्रिपरिषद्ले डीपीआरअनुसार २०८०८१ मा सक्ने भन्ने भयो, यसरी आयोजनाको समय थप भएको देखिन्छ । सेनालाई चार वर्षभित्र निर्माण सक्ने गरी जिम्मा दिइएको थियो । ९२ अर्ब रुपैयाँ लागत अनुमान गरिएको आयोजनाको काम लक्ष्यअनुसार नहुँदा लागत मात्र बढ्ने काम भएको समिति सदस्यको भनाइ छ । अहिले आयोजनाको संशोधित अनुमान १ खर्ब ७५ अर्ब रुपैयाँ छ । डीपीआर स्वीकृत हुँदा जति समय तोकिएको थियो, नेपाली सेनाका प्रवक्ता सन्तोषबल्लभ पौडेलले भने, त्यो आधारमा सम्पन्न गर्ने मिति निर्धारण गरिएको हो । उनका अनुसार डीपीआर स्वीकृत भएपछिबाटै थप गरिएको समय सुरु भएको हो । आयोजनाले सार्वजनिक गरेको प्रगतिअनुसार १६ प्रतिशतले अझै मुआब्जा बुझेका छैनन । कोभिड१९ ले गर्दा आयोजनाका प्रायः साइट बन्द रहे । केही मात्र आंशिक रूपमा चालु रहेको आयोजनाले जनाएको छ । द्रुतमार्गको प्रस्थान बिन्दुका रूपमा रहेको ललितपुरको खोकनामा भने जग्गा विवाद अझै टुंगिएको छैन ।यता सुरुङ निर्माणका लागि भने प्रिक्वालिफिकेसन टेन्डर गरिएको छ । सेनाका अनुसार उक्त मार्गको छोक्रेडाँडादेखि धेद्रेखोलासम्मका लागि २१ वटा कम्पनीले बोलपत्र दाखिला गरेका छन् । त्यस्तै धेद्रेखोलादेखि लेनडाँडासम्मका लागि २२ वटा कम्पनीले बोलपत्र दाखिला गरेका हुन् । मूल्यांकन समितिले बोलपत्रको मूल्यांकन कार्य सकेर योग्य ठहरिएकालाई सूचीकृत गर्नेछ । दुवैतर्फ १६ वटा कम्पनीले टेन्डर हालेका छन् । ७२ दशमलव ५ किमि दूरी रहेको मार्गको महादेवटार ३ दशमलव ३५५ किमि, धेद्रे १ दशमलव ६३० र लेनडाँडामा १ दशमलव ४३० किमि सुरुङ निर्माण गरिनेछ । भित्रिने र बाहिरिने गरेर साढे १२ किमि सुरुङमार्ग निर्माण हुनेछ । मंसिरमा टेन्डर गरी सुरुङ निर्माणको काम थालिने आयोजनाले जनाएको छ । मार्गमा ८७ वटा पुल निर्माण हुनेछन् । जसमा विशेष प्रकृतिका १६ वटा पुल निर्माण गरिनेछन् । बढीमा ५ सय २० मिटर लामा र ८० मिटर अग्ला पुल निर्माण हुनेछन् । कुल सडकमध्ये १० दशमलव ५९६ किलोमिटर पुल निर्माण हुनेछ । सडक निर्माणका क्रममा सबैभन्दा बढी क्षेत्र मकवानपुरमा परेको छ । आयोजनाका अनुसार चार लेन सडकको ५३ किमि क्षेत्र मकवानपुरमा पर्छ । काठमाडौंमा ४, ललितपुरमा ७ दशमलव ९ र बारामा ७ दशमलव ६ किमि छ । सडक सञ्चालनमा आएपछि एक डेढ घण्टामै काठमाडौंबाट बारा पुगिनेछ ।"
एक महिनामा ६० हजार लगानीकर्ता थपिए,"गत एक महिनामा अनलाइन सेयर कारोबारका लागि करिब ६० हजार लगानीकर्ता थपिएका छन् । कोभिड१९ को जोखिम बढेसँगै सर्वसाधारणलाई हिँडडुलमा अवरोध भएको, लगानीका अन्य क्षेत्र सञ्चालन हुन नसकेको, धितोपत्र बोर्ड र नेपाल स्टक एक्सचेन्ज (नेप्से) ले अनलाइन कारोबारका लागि प्रोत्साहन गरेकोलगायत कारण अनलाइन कारोबारका लागि युजर नेम र पासवर्ड लिने संख्या बढेको नेप्सेले जनाएको छ । गत शुक्रबारसम्म करिब १ लाख २० हजार ५ सय जनाले अनलाइन कारोबारका लागि युजर नेम र पासवर्ड लिएका छन् । गत भदौ दोस्रो साता यस्तो संख्या ६४ हजार ६ सय १६ थियो । शुक्रबारयता पनि खोलिएका एकाउन्ट जोड्दा बुधबारसम्म अनलाइन कारोबार गर्ने लगानीकर्ताको संख्या करिब १ लाख १२ हजार पुगेको हुन सक्ने नेप्सेले जनाएको छ । गत साउन र भदौमा करिब ४० हजार लगानीकर्ताले अनलाइन कारोबारका लागि युजर नेम र पासवर्ड लिएका थिए । लकडाउन सुरु हुनुअघि (गत चैत ११ अघि) यस्तो संख्या करिब २६ हजार ६ सय मात्र थियो । यो तथ्यांकले पछिल्लो ६ महिनामा अनलाइन कारोबार गर्ने लगानीकर्ताको संख्या करिब १ लाख बढेको देखिन्छ ।सरकारले लकडाउन सुरु गरेपछिका पाँच महिनामध्ये करिब ३ महिना बजार बन्द नै रह्यो । कोभिडको जोखिमले हिँडडुलमा अवरोध हुनुका साथै अनलाइन कारोबार सजिलो र झन्झटरहित भएकाले युजर नेम र पासवर्ड लिनेको संख्या बढेको नेप्सेले जनाएको छ । लकडाउनका कारण अर्थतन्त्रका अन्य क्षेत्र सञ्चालन हुन नसकेकाले धेरै उद्योगी व्यवसायीले पनि सेयर बजारमा लगानी बढाएको ब्रोकरहरू बताउँछन् । पछिल्लो समयमा युजर नेम र पासवर्ड लिनेमा धेरै उद्योगी व्यवसायी भएको उनीहरूको भनाइ छ ।पुँजी बजारको इतिहासमा करिब साढे २ दशकपछि नेप्सेले ०७५ कात्तिक २० देखि पूर्ण स्वचालित विद्युतीय कारोबार सुरु गरेको थियो । विद्युतीय कारोबार सुरु भएको पनि झन्डै दुई वर्ष पुगिसकेको छ । अनलाइन कारोबार सुरु हुँदाताका लगइन लिने लगानीकर्ता संख्या न्यून थियो । गत चैत ६ गतेसम्म लगइन लिएको संख्या २६ हजार ६ सय मात्र थियो । अनलाइन कारोबार सबैका लागि नयाँ भएको, नेप्सेको कारोबार प्रणालीमा पटकपटक समस्या देखिएको, लगानीकर्ता प्रविधिमा बानी नपरेकोलगायत कारण सुरुमा थोरैले मात्र लगइन लिएको एक धितोपत्र ब्रोकरले बताए । अनलाइन कारोबारका लागि लगइन लिनेमा सरकारी तथा निजी क्षेत्रका कर्मचारी, शिक्षक, चार्टर्ड एकाउन्टेन्टलगायत वाणिज्य तथा व्यावसायिक क्षेत्रका धेरै छन्, ती ब्रोकरले भने ।पुँजीबजारमा करिब १८ लाख लगानीकर्ता आबद्ध रहेको विभिन्न सरकारी निकायले बताउँदै आएका छन् । तर दोस्रो बजारमा कारोबारका लागि योग्य लगानीकर्ता साढे ३ लाखभन्दा कम नै रहेको नेप्सेको तथ्यांक छ । नेप्सेका अनुसार गत शुक्रबारसम्म दोस्रो बजारमा कारोबारका लागि योग्य लगानीकर्ताको संख्या करिब ३ लाख ३७ हजार ३ सय ६० छ । गत भदौ दोस्रो साता यो संख्या २ लाख ८८ हजार र गत चैत ६ मा यस्तो संख्या २ लाख ३१ हजार थियो । यो नियामक निकायको निर्देशनअनुसार हरेक वर्ष ग्राहक पहिचान (केवाईसी) अद्यावधिक गरेको लगानीकर्ता संख्या हो । तीमध्ये पनि दैनिक रूपमा सेयर कारोबार गर्ने लगानीकर्ताको संख्या कम छ । पछिल्लो समय नेप्सेले धितोपत्र ब्रोकरहरूलाई अनलाइनमार्फत (कनेक्ट आईपीएस) भुक्तानी गर्न भनेको छ । ब्रोकरहरूले पनि सेयर खरिदमा भुक्तानी गर्दा अनिवार्य विद्युतीय माध्यम (कनेक्ट आईपीएस) बाट गर्न उसको आग्रह छ । राष्ट्र बैंकले पनि सेयर कारोबारका लागि कनेक्ट आईपीएसमा दैनिक र मासिक कारोबारको सीमा नलाग्ने नीतिगत व्यवस्था गरेको छ । उल्लिखित व्यवस्थाले सेयर कारोबारमा विद्युतीय माध्यमको भुक्तानी बढेको बताइएको छ ।यही क्रममा नेप्सेले अनलाइनबाट केवाईसी अद्यावधिक गर्न, अनलाइन कारोबारका लागि युजर नेम र पासवर्ड लिन सुविधा दिएको छ । यसबाट बढीभन्दा बढी प्रयोगकर्ता अनलाइन कारोबारमा सहभागी हुन सक्ने नेप्सेको दाबी छ ।"
हिमालपारिबाट चल्न थाले यातायात,"हिमालपारिको मुस्ताङबाट लामो दूरीका सार्वजनिक यातायातका साधन छुट्न थालेका छन् । लकडाउन खुकुलो भई यातायात खुलेसँगै कोरोना संक्रमणमुक्त मुस्ताङबाट ७ महिनापछि २ यातायात कम्पनीका सवारीसाधन छुटेका हुन् । यातायात सञ्चालनसँगै मुस्ताङी स्याउ ढुवानी पनि सहज भएको छ । यात्रु चढाउनुअघि बसका सिटलाई डिसइन्फेक्सन गरी ३२ सिटका बसमा १४ मात्रै यात्रु राखेर चलाएका छौं, कोरला यातायात प्रालिका मोहन केसीले भने, बसले बीचमा यात्रु ओराल्ने र चढाउन पाउँदैनन् । मुस्ताङबाट पोखरा, काठमाडौंसम्मको लामो दूरीका सवारी चल्न थालेका हुन् । जोमसोमकाठमाडौं १७ सय ५० भाडादरलाई बढाई २६ सय २५ पुर्याई मंगलबारदेखि सवारी सञ्चालन गरिएको हो । तर यात्रु नभएकाले सञ्चालनमा समस्या भएको उनले बताए ।कोरोना संक्रमण रोक्न सरकारले चैत ११ देखि लकडाउन गरेसँगै औपचारिक रूपमा सार्वजनिक यातायातका साधन बन्द भए पनि मुस्ताङमा अधिक हिमपात भएका कारण मंसिरदेखि नै लामो दूरीका सवारी चल्न छाडेका थिए । सडकको हिउँ पन्छाएर यातायात सञ्चालन गर्न थालेको १५ दिन नपुग्दै लकडाउन भएको थियो । खाद्यान्न, निर्माण सामग्री बोक्ने र अत्यावश्यक सेवामा चल्ने गाडी पनि बर्खाभर बेनीजोमसोम सडक खण्डमा आएको पहिरोले अवरुद्ध भएको स्थानीय विक्रम थकालीले जानकारी दिए । सडकको सबैभन्दा कठिन भूगोल काप्रेभीर खण्डमा विस्फोट गराई ४ मिटर चौडा र १५ मिटर लामो सिंगल लेनको ट्र्याक खुलेसँगै डेढ महिनादेखि अवरुद्ध यातायात खुलेको बेनीजोमसोम सडक आयोजनाका इन्जिनियर आशिष मानन्धरले बताए ।"
दोस्रो एनआरएन विश्व ज्ञान सम्मेलनको तयारी,"काठमाडौं (कास) विदेशमा रहेका र फर्किएका नेपालीको ज्ञान, सीप र बौद्धिकतालाई नेपालको विकास एवं समृद्धिका लागि प्रयोगमा ल्याउन भन्दै शुक्रबारबाट दोस्रो एनआरएन विश्व ज्ञान सम्मेलन हुने भएको छ । दुई वर्षअघिबाट थालिएको विश्व ज्ञान सम्मेलनको तयारी अन्तिम चरणमा पुगेको गैरआवासीय नेपाली संघले जनाएको छ । भर्चुअल माध्यमबाट हुने सम्मेलनको उद्घाटन प्रधानमन्त्री केपी शर्मा ओलीले गर्ने कार्यक्रम छ । परराष्ट्रमन्त्री प्रदीपकुमार ज्ञवालीसहित नेपाल सरकारका उच्च प्रतिनिधिसहित स्वदेश तथा विदेशका विज्ञको सहभागिता रहने सम्मेलनमा चार वटा प्लेनरी र विविध विषयमा १५ वटा सिम्पोजियम सत्र रहनेछन् । आइतबारसम्म चल्ने सम्मेलनमा २५ भन्दा बढी देशका १ सयभन्दा बढी प्रतिष्ठित विश्वविद्यालय, अनुसन्धान केन्द्रबाट ३ सयभन्दा बढी प्रस्तोताको सहभागिता रहनेछ । सम्मेलनमा २ सय वटा कार्यपत्र प्रस्तुत गरिनेछन् ।"
विज्ञापन बोर्डका संरचना तयार पारिँदै,काठमाडौं (कास) सरकारले विज्ञापन बोर्डका लागि अधिकृतस्तरका ५ वटा दरबन्दी स्वीकृत गरेको छ । मन्त्रिपरिषद् बैठकले सोमबार चालु आर्थिक वर्षका लागि ५ वटा दरबन्दी स्वीकृत गरेको सरकारका प्रवक्ता एवं परराष्ट्रमन्त्री प्रदीप ज्ञवालीले जानकारी दिए । राष्ट्रपतिद्वारा गत वर्ष प्रमाणीकरण भएको विज्ञापन नियमन गर्ने ऐनले विज्ञापन बोर्डको प्रावधान राखेको छ । उक्त ऐनले विज्ञापन नियमनका लागि बोर्ड गठन गर्ने प्रावधान राखेको हो । केही साताअघि संसद्को विकास तथा प्रविधि समितिले पनि सरकारलाई आगामी कात्तिक ७ भित्र विज्ञापन बोर्ड गठन गरिसक्न निर्देशन दिएको थियो ।
होन्डाको फेस्टिभ बोनान्जा,"काठमाडौं (कास) नेपालका लागि होन्डा कारको आधिकारिक विक्रेता स्याकार ट्रेडिङ कम्पनीले दसैंतिहार तथा छठलाई लक्ष्य गर्दै फेस्टिभ बोनान्जा योजना ल्याएको छ । योजनाअनुसार होन्डा कारको खरिदमा एक जना ग्राहकले १० लाख रुपैयाँ जित्न सक्छन् । ग्राहकले होन्डा कारको खरिदमा १० लाख रुपैयाँसम्म नगद छुटका अन्य उपहार जित्न सक्छन् । साथै होन्डा कार खरिदमा एक्सचेन्ज बोनस, लोयल्टी बोनस, १ वर्षको निःशुल्क कम्प्रिहेन्सिभ इन्स्योरेन्स, ७ वर्षको फाइनान्स सुविधा, १ लाख किलोमिटरको वारेन्टीका साथै ५ वर्षको निःशुल्क सर्भिस प्राप्त गर्नेछन् ।"
सांग्रिला र लक्ष्मीबीच कर्जा सम्झौता,काठमाडौं (कास) सांग्रिला डेभलपमेन्ट बैंक र स्वराज मज्दाएसएमएल ब्रान्डका कमर्सियल गाडीको आधिकारिक विक्रेता लक्ष्मी कमर्सियल भेहिकल्सबीच बैंकका ग्राहकलाई गाडी खरिदका लागि कर्जा सेवा उपलब्ध गराउनेसम्बन्धी सम्झौता भएको छ । सम्झौताअनुसार बैंकका ग्राहकले लक्ष्मी कमर्सियल भेहिकल्सबाट नयाँ गाडी खरिद गर्दा १२५ प्रतिशत ब्याजदरमा गाडीको मूल्यको ७५ प्रतिशतसम्म कर्जा सुविधा बैंकले उपलब्ध गराउनेछ ।
एलजी सप पीटीएफ शोरुमको छुट अफर,"काठमाडौं (कास) एलजी सप पीटीएफ सीजी डिजिटल शोरुमले दसैंतिहारका लागि ४० प्रतिशत छुट अफर ल्याएको छ । अफरअन्तर्गत शोरुमले एलजी, सीजी, टीसीएल र गोदरेजका कुनै पनि सामान खरिदमा ४० प्रतिशतसम्मको नगद छुट उपलब्ध गराउनेछ । लक्की ड्रअन्तर्गत बम्पर उपहारमा ५५ इन्चको टीभी र अन्य उपहार प्राप्त गर्न सकिनेछ । किस्ताबन्दीको सुविधासमेत रहेको शोरुमले जनाएको छ ।"
नबिल बैंकको अध्यक्षमा पौड्याल,काठमाडौं (कास) नबिल बैंकको अध्यक्षमा उपेन्द्र पौड्याल नियुक्त भएका छन् । बैंक सञ्चालक समिति बैठकले मंगलबार पौड्याललाई अध्यक्षमा नियुक्त गरेको हो । पौड्याल २०७४ मंसिर १५ देखि सञ्चालकका रूपमा बैंकमा प्रवेश गरेका थिए । बैंकको सञ्चालक समितिले करिब ३ वर्षपछि पौड्याललाई बैंकको अध्यक्ष बनाएको हो । पौड्याल एसिया प्यासिफिकको ग्लोबल अलाइन्स फर बैंकिङ अन भ्यालुको नेपालस्थित क्षेत्रीय प्रतिनिधिसमेत हुन् ।
महेन्द्रनगरमा एनआईबीएलको शाखा,काठमाडौं (कास) नेपाल इन्भेस्टमेन्ट बैंकले सुदूरपश्चिम प्रदेशको भीमदत्त नगरपालिकाको महेन्द्रनगरमा आफ्नो ८३ औं शाखा सञ्चालनमा ल्याएको छ । बैंकका प्रादेशिक कार्यालय प्रमुख सुवासचन्द्र घिमिरेले एक समारोहबीच उक्त शाखा कार्यालय उद्घाटन गरे । महेन्द्रनगर शाखाले त्यहाँका ग्राहकलाई वित्तीय पहुँच पुर्याउने बैंकको विश्वास छ ।
महिला चेम्बरसोचेको डटकम सहकार्य,काठमाडौं (कास) नेपाल महिला चेम्बर र सोचेको डटकमबीच अनलाइनमार्फत व्यापार अभिवृद्धि गर्नेसम्बन्धी सम्झौता भएको छ । चेम्बरले कोभिड१९ बाट व्यापारिक क्षेत्रमा उत्पन्न शिथिलतालाई चलायमान बनाउन अनलाइन प्लेटफर्म सोचेको डटकमसँग सम्झौता गरेको हो । सम्झौताअनुसार महिला व्यवसायीबाट उत्पादित उत्पादनलाई सोचेको डटकमको वेबसाइटमा राखिनेछ । वेबसाइटसम्बन्धी तथा डिजिटल मार्केटिङको तालिम पनि उपलब्ध गराउनेछ ।
सिटी एक्सप्रेसको दसैंतिहार धमाका,काठमाडौं (कास) सिटी एक्सप्रेस मनी ट्रान्सफर र दुबईस्थित अल फरदान एक्सचेन्जको संयुक्त सहकार्यमा दसैंतिहार बम्पर धमाका योजना सार्वजनिक भएको छ । योजनाअनुसार दुबईको अल फरदानबाट सिटी एक्सप्रेसमार्फत पैसा पठाउँदा नगद तथा अन्य उपहार जित्न सकिन्छ । लक्की ड्रमार्फत छानिएका विजेताले हरेक साता टीभी र माइक्रोवेभ जस्ता घरेलु उपकरणदेखि ६ लाख रुपैयाँसम्मको बम्पर उपहार जित्न सक्छन् ।
कुमारी बैंकको पीसीआर परीक्षण क्याम्प,"काठमाडौं (कास) कुमारी बैंकले काठमाडौं मेडिकल कलेजसँगको सहकार्यमा निःशुल्क पीसीआर परीक्षण क्याम्प योजना सम्पन्न गरेको छ । बैंकले विश्वव्यापी रूपमा फैलिँदै गएको कोभिड१९ संक्रमण परीक्षणका लागि बैंकले क्याम्प आयोजना गरेको थियो । बैंकले असोज १९ मा काठमाडौंको टंगालमा, २० मा न्युरोड र २१ गते पुतलीसडकमा क्याम्प आयोजना गरेको थियो । क्याम्पमा आफ्नो नाम र नम्बर दर्ता गराई पीसीआर परीक्षण गराउने व्यक्तिको रिपोर्ट फोनबाट नै जानकारी गराएको बैंकले जनाएको छ ।"
सामलिङको सेयर रजिस्ट्रारमा एसबीआई,काठमाडौं (कास) सामलिङ पावर कम्पनीको प्राथमिक निष्कासन (आईपीओ) को सेयर रजिस्ट्रार तथा बिक्री प्रबन्धकमा नेपाल एसबीआई मर्चेन्ट बैंकिङ नियुक्त भएको छ । सेयर रजिस्ट्रार तथा बिक्री प्रबन्धक नियुक्तिका लागि एसबीआई मर्चेन्ट बैंकिङ र सामलिङ पावर कम्पनीबीच सम्झौता भइसकेको छ । सामलिङ पावर कम्पनीले प्रतिसेयर अंकित मूल्य १ सय दरका १२ लाख ३० हजार कित्ता (१२ करोड ३० लाख रुपैयाँ) बराबरको साधारण सेयर निष्कासन गर्न लागेको हो ।
अदालत पुग्यो भैंसी विवाद,"कास्कीको अन्नपूर्ण गाउँपालिकामा भैंसी धनीको विवाद प्रहरी, न्यायिक समिति हुँदै अदालत पुगेको छ । न्यायिक समितिले भैंसी एक पक्षको भएको निर्णय गरेपछि अर्को पक्षले उक्त निर्णय बदर गर्न माग गर्दै बुधबार जिल्ला अदालतमा रिट दायर गरेको हो । अन्नपूर्ण१० घान्द्रुकका रामबहादुर परियारले गत वर्षको जेठमा आफ्ना ११ वर्षका दुईवटा पाडा मोक्यु लेकको गोठमा पुर्याएका थिए । दाजु सुकबहादुरले व्यावसायिक गाईभैंसीपालन गरेकाले उनकै गोठमा रामबहादुरले पाडा छोडेका थिए । लेकमा चर्दाचर्दैका दुवै पाडा फागुनमा हराए । रामबहादुरले लेकतिरको भेग धेरै खोजे, फेला परेनन् । असारको २७२८ मा उनले अन्नपूर्ण८ दाङसिङको लेक थमडाँडामा दुई नयाँ पाडा देखापरेको खबर पाए । बर्खा भएकाले उतिबेलै जान सकेनन् । साउन ६ मा उनी छोरालाई साथ लिएर थमडाँडा पुग्दा थमडाँडा सामूहिक अर्ग्यानिक कृषि तथा पशुपन्छी फार्ममा दुई पाडा भेटिए । उनले आफ्नो भन्दै गोठालासँग दाम्लो मागेर भैंसी लिएर घर फर्के । ९१० दिनपछि फर्मका सञ्चालक रामप्रसाद ढुंगाना र दिनेश गुरुङलगायत रामबहादुरको घरमा पुगे । भैंसी आफ्नो भएकाले फिर्ता दिन भने । माघ १० मा दुई भैंसी लामखेतका सविन तिवारीसँग ५३ हजार रुपैयाँमा किनेको उनीहरूको दाबी थियो । रामबहादुरले बेंसी र लेकको भैंसीको रौं नै फरक हुने तर्क गरे । भैंसीको गुनबैगुन सोधे । उनीहरूले केही बताउन सकेनन् । घान्द्रुक चौकीका प्रहरी र स्थानीय भद्रभलादमीसहित दुई पक्षबीच छलफल भयो । भैंसी कसको भन्ने टुंगो लागेन । फर्म सञ्चालक ढुंगानासहितको टोली गाउँपालिकाकै वीरेठाँटी चौकीमा पुगे । प्रहरीले पोखराको बगर चौकी जान भन्यो । बगर चौकीका प्रहरीमा कोरोना देखिएकाले छलफल हुन सकेन । विवाद गाउँमै मिलाउन भन्दै फर्काइदियो । फर्म सञ्चालकले गाउँपालिकाको न्यायिक समितिमा उजुरी दिए । अब यो विवाद रामबहादुर र अर्का फर्म सञ्चालकको मात्रै भएन, बरु घान्द्रुक र दाङसिङबीच भयो । एकअर्कालाई चोरदोष लगाएकाले इज्जतको सवाल भएको दुवै गाउँलेले सम्झिए । गाउँपालिका उपप्रमुख सगुन गुरुङले तीनपल्टसम्म दुवै पक्षलाई राखेर छलफल चलाइन् । दुवै पक्षले आआफ्नो तर्क पेस गरे । न्यायिक समितिकी संयोजक उनी असोज १४ मा घान्द्रुकमै पुगिन् । रामबहादुर घरमा थिएनन् । गोठमा पुगेर भैंसी हेरेपछि उनले ती दुई पाडा दाङसिङेको भएको निर्णय गरिन् । फर्म सञ्चालकलाई गोठबाट भैंसी फुकाउन भनिन् । स्थानीयले फुकाउन दिएनन् । दुई पक्षबीच झडपको स्थिति आयो । रामबहादुरले भैंसी हान्ने, मार्ने, चम्क्याहा खालको छ भन्थे, थमडाँडाकाले आफ्नो भैंसी गुनी छ भन्थे, उनले भनिन्, हामी त्यत्रो मान्छे त्यहाँ पुग्दा पनि भैंसी थपक्क बस्यो । त्यसैले मैले भैंसी थमडाँडाकै हो भन्ने ढुक्क भएर निर्णय गरें ।रामबहादुरको भैंसी फागुनमा हराएको तर थमडाँडाको फर्म सञ्चालकले माघ १० मै भैंसी किनेकाले उनीहरूकै भएको निष्कर्षमा पुगेको तर्क उनले गरिन् । न्यायिक समितिले प्रहरीलाई निर्णय कार्यान्वयन गराउन पत्र लेख्यो । फर्म सञ्चालक प्रहरी लिएर असोज १५ मा घान्द्रुक गएका थिए । स्थानीयले विरोध गर्ने चाल पाएपछि प्रहरीको टोली बाटैबाट फर्कियो । दाङसिङका गाउँवासी नै मिलेर नक्कली भैंसी बिक्रेता खडा गरेको रामबहादुरको आरोप छ । आफूले फागुनमा भैंसी हराएको बताएपछि माघमा किनेको बनाएर नक्कली बिक्रेता देखाएको आरोप उनले लगाए । न्यायिक समितिको निर्णयविरुद्ध रामबहादुरले बुधबार जिल्ला अदालतमा रिट दायर गरेका छन् । न्यायिक समितिको निर्णय कानुनविपरीत भएकाले खारेज गर्नुपर्ने उनको माग छ । कतै चौपाया हराएको छ र त्यहीं चौपाया भेटिएको छ भने न्यायिक समितिले हेर्न मिल्छ, उनले भने, मेरो व्यक्तिगत गोठमा भएको भैंसी अर्कोलाई फुकाएर लैजा भन्ने अधिकार समितिलाई छैन । निर्णय कार्यान्वयन गराउन आफूमाथि उल्टै प्रहरी लगाएर पक्राउ गर्ने धम्की आएपछि न्यायिक समितिको निर्णयविरुद्ध जिल्ला अदालतमा पुनरावेदन गरेको उनको भनाइ छ । म घरमै नभएको मौकामा गएर समितिले निर्णय गरेछ, उनले भने, निर्णयको प्रतिलिपि माग्दा पनि पाइनँ ।"
कोलकाताको रोमाञ्चक जित,एन्ड्रयु रसेलको विकेटमा रमाउँदै कोलकाताका खेलाडीहरू ।
स्टोक्सलाई आईपीएल खेल्न शुभेच्छा,"लन्डन (रोयटर्स) इंग्ल्यान्डका अलराउन्डर बेन स्टोक्सले इन्डियन प्रिमियर लिग (आईपीएल) खेल्न आफ्नो परिवारबाट शुभेच्छा रहेको बताएको छन् । राजस्थान रोयल्सका खेलाडी स्टोक्सले आफ्नो विरामी बुबालाई भेट्ने अनुमती पाएका थिए । उनका बुबा मष्तिक क्यान्सरबाट गुज्रिरहेका छन् ।स्टोक्सले न्युजिल्यान्डबाट दुबई पुगिसकेका छन् र अहिले क्वारेन्टाइन मा बसिरहेका छन् । त्यसपछि मात्र उनले आफ्ना साथी खेलाडीलाई भेट्न पाउने छन् । अहिले म होटलको क्वारेन्टिनमा बसिरहेको छुं र न्युजिल्यान्ड छाड्दा मैले यस्तो स्थितिबाट गुज्रिनु पर्नेछ भनेर कल्पना गरेको थिइनं । तर म यहाँ आइपुगिसकें र परिस्थिति अनुसार यो मेरो लागि ठीक पनि हो, उनले मंगलबार बेलायती पत्रिका द मिररका लागि लेखेका छन्, बुबा, आमा र दाइलाई क्राइसचर्चमा बिदा माग्दाको क्षण सजिलो थिएन् । अहिले हाम्रो परिवार कठिन समयबाट गुज्रिरहेको छ । तर हामी सबैलाई अगाडि बढ्न पनि छ र एकले अर्कोलाई सहयोग पनि गर्नु छ ।उनले अगाडि लेखेका छन्, मैले आफ्नो अभिवावकबाट यहाँसम्म पुग्न माया र शुभेच्छा दुवै पाएको छुं, मैले यसपल्टको आईपीएल खेल्नेबारे हामी सबैले सामुहिक निर्णय गरेका हौं । फेरि क्रिकेट खेल्न मैदानमा ओर्लिन मलाई कसैले दबाब दिएको पनि छैन् । क्राइसचर्चमा रहेको आफ्नो परिवारलाई भेट्न स्टोक्सले पाँच साताको बिदा लिएका थिए । उनका विरामी बुबाले नै उनलाई आईपीएल खेल्न प्रेरित गरेका थिए ।स्टोक्सका थपेका छन्, मेरो बुबा मानसिक रूपमा बलियो हुनु हुन्छ र उहाँलाई खेलाडीका रूपमा मेरा के कस्तो जिम्मेवारी छ भनेर राम्रोसँग थाहा छ । फेरि एक पति र बुबाका रूपमा पनि मेरो अलगै भूमिका रहेको छ । मैले लामो समय विचार विमर्श गरेर नै यसपल्टको आईपीएल खेल्ने निर्णय गरेको हुं । एक पल्ट यस्तो निर्णय गरिसकेपछि अब मेरो उद्देश्य भनेको पूर्णतः खेलमा आफ्नो ध्यान केन्द्रित गर्नु हुनेछ ।"
गौतम बुद्ध क्रिकेट रंगशालालाई ३ करोड हस्तान्तरण,"वाग्मती प्रदेश सरकारले गौतम बुद्ध अन्तर्राष्ट्रिय क्रिकेट रंगशाला निर्माणका लागि धुर्मुससुन्तली फाउन्डेसनलाई ३ करोड रुपैयाँ रकम हस्तान्तरण गरेको छ ।मुख्यमन्त्री तथा मन्त्रिपरिषद् कार्यालय हेटौंडामा बुधबार एक कार्यक्रमकाबीच मुख्यमन्त्री डोरमणि पौडेलले फाउन्डेसनका अध्यक्ष सीताराम कट्टेल र उपाध्यक्ष कुन्जना घिमिरेलाई ३ करोड रकमको चेक हस्तान्तरण गरेका थिए ।मुख्यमन्त्री पौडेलले धुर्मुससुन्तलीले उत्साहका साथ गरेको कामको प्रशंसा गर्दै रंगशाला निर्माण तीब्र गतिमा भएको भन्दै खुसी व्यक्त गरे । सरकारले आगामी दिनमा पनि सहयोग जारी राख्ने उनले जानकारी गराए । सामाजिक विकास मन्त्री युवराज दुलालले पछि पनि सरकारको तर्फबाट सहयोग हुने प्रतिवद्धता व्यक्त गरे ।फाउन्डेसनका अध्यक्ष कट्टेलले सहयोग रकम बुझ्दै प्रदेश सरकारको प्रशंसा गर्दै सरकारले सहयोग गर्छ भन्ने अपेक्षा रहेको भन्दै जग्गा दिएर सुरु गरेको र हाल रकम सहयोग गरेकोमा धन्यवाद दिए । रंगशाला निर्माणमा हाल २ सय ३३ जनशक्तिले काम गरिरहेको उनले जानकारी गराए । सहयोगी मनहरूले सहयोग गरिरहेको भएपनि लकडाउनले परिस्थिति जटिल बनाएको वताए ।उनले भने, अवस्था समस्या जनक छ तर काम गर्दै छौ, बजारमा ७ करोड तिर्न बाकी भए पनि हामीले हिम्मत हारेका छैनौं । सहयोग हस्तान्तरण कार्यक्रममा प्रदेशका प्रमुख सचिव डा मानबहादुर बिक, मुख्यमन्त्रीका प्रमुख राजनीतिक सल्लाहकार जे एन थपलिया, जिल्ला समन्वय समिति मकवानपुरका प्रमुख रघुनाथ खुलाल, सामाजिक बिकास मन्त्रालयका सचिव दीपक काफ्लेको सहभागिता थियो ।फाउन्डेसनले धेरै स्वंयसेवक परिचालन गरेर रंगशाला निर्माण कार्य सम्पन्न गर्ने कोसिस गरिरहेको छ । करिब ३ अर्ब लागत अनुमान रंगशाला निर्माण लागि गरिएको छ । नेपाललाई खेलकुद हबको रूपमा विकास गर्ने योजनाका साथ सो रंगशाला निर्माण कार्य लकडाउनको समयमा पनि अगाडि बढाइरहेको फाउन्डेसनले जनाएको छ । फाउन्डेसन र भरतपुर महानगरपालिकाबीच २ वर्षभित्र रंगशाला निर्माण सम्पन्न गर्ने गरी २०७५ माघ २० गते सम्झौता भएको थियो ।२० विगाह ८ कठ्ठा क्षेत्रफलमा फैलिएको यस क्रिकेट रंगशाला कमलको फुल आकारको हुने र करिब २५ हजार दर्शक क्षमताको रहने बताइएको छ । रंगशाला निर्माणका लागि पूर्वराष्ट्रिय खेलाडीहरूले विभिन्न अभियानहरू सञ्चालन गरिरहेका छन् भने विभिन्न स्थानीय तहले नगद तथा जिन्सी सहयोग समेत उपलब्ध गराउँदै आएका छन् ।"
राष्ट्रिय खुला भर्चुअल तेक्वान्दो हुने,"काठमाडौं (कास) कागेश्वरी मनोहरा नगर खेलकुद विकास समिति र मूलपानी तेक्वान्दो डोजाङको संयुक्त आयोजनामा प्रतियोगिता अक्टोबर १२ र १३ तारिखमा हुने प्रथम कागेश्वरी मनोहरा भर्चुअल तेक्वान्दो राष्ट्रिय खुला पुम्से प्रतियोगिताको तयारी पूरा भएको आयोजकले जनाएको छ ।अनलाइन प्रविधिबाट हुने प्रतियोगितामा नेपाल प्रहरी र नेपाली सेना गरी ४४ टिमका २ सय ८ खेलाडीले कौशल प्रर्दशन गर्ने कागेश्वरी मनोहराका अध्यक्ष एवं प्रतियोगिता संयोजक रामप्रसाद पुडासैनीले जनाए । पुरुषमा ६ र महिलामा ५ गरी ११ स्पर्धामा प्रतिस्पर्धा हुने छ । प्रतियोगितामा नेपालमा भएको १३ औं दक्षिण एसियाली खेलकुद (साग) का स्वर्ण पदक विजेता पार्वती गुरुङ, सन्जिला तिम्सिना, सुशिला राई, स्वस्तिका तामाङलगायत अन्य पदक विजेताको पनि सहभागिता रहने आयोजकले जनाएको छ ।कागेश्वरी मनोहरा नगरपालिकाको मुख्य प्रायोजन र युनिटी तेक्वान्दो डोजाङ, हङकङका अध्यक्ष दिल गुरुङको सहप्रायोजनमा हुन लागेको प्रतियोगिताको हरेक स्पर्धामा शीर्ष तीन स्थान हात पार्ने खेलाडीलाई नगद पुरस्कार दिइने छ । शीर्ष तीन स्थान हात पार्नेले क्रमशः ३ हजार, २ हजार र १ हजार नगद पुरस्कार पाउने छन् । सहभागी मध्ये एक खेलाडीलाई मोस्ट पपुलर प्लेयर अवार्ड प्रदान गरिने छ । अवार्डको राशी ५ हजार नगद पुरस्कार रहेको छ । यो विधाको चयन गर्न प्रत्येक सहभागी खेलाडीको भिडियो यु ट्युबमा राखिने छ । त्यस मध्ये सर्वाधिक हेरिएको खेलाडीको भिडियोलाई मोस्ट पपुलर प्लेयर को अवार्ड प्रदान गरिने छ । यसको नतिजा अक्टोबर २० तारिखमा सर्वाजनिक गरिने छ ।"
कोभिटोभा र केनिन सेमिफाइनलमा,"केनिनले अमेरिकी खेलाडी ड्यानिली कोलिन्सलाई ६४, ४६ र ६० को जित दर्ता गरिन् । कोलिन्सले दोस्रो सेट जितेर खेललाई प्रतिस्पर्धात्मक मोडमा पुर्याएकी थिइन् । उनले त्यस्तै प्रदर्शन तेस्रो सेटमा भने दोहराउन सकेनन् र केनिनले एकपक्षीय रूपमा त्यसलाई आफ्नो पक्षमा पारिन् । तेस्रो सेटमा खेल ४० ले पछाडि रहेको बेला कोलिन्सलाई उपचारको पनि आवश्यकता परेको थियो ।यसअघि क्ले कोर्टका विशेषज्ञ खेलाडी राफेल नाडाल पहिलो ठूलो परीक्षाबाट गुज्रे र यसक्रममा उनले इटालीको उदयमान खेलाडी जानिक सिनरलाई ७६, ६४ र ६१ ले हराएर सेमिफाइनल पुगे । यस जितससँगै नाडालले कीर्तिमान १३ औं फ्रेन्च ओपन जित्ने अभियानले गति पनि लिएको छ । स्पेनी खेलाडीको नजर रोजर फेडेररको नाममा रहेको कीर्तिमान २० औं ग्रान्ड स्लाम उपाधिमा पनि हुनेछ ।नाडालले १९ वर्षीय प्रतिद्वन्द्वीमाथि जित प्राप्त गर्दा मध्यरात भइसकेको थियो । अब उनले अर्जेन्टिनाका डिएगो स्वार्टजमनको सामना गर्नेछन् । गत महिला इटालियन कपको क्वाटरफाइनलमा स्वार्टजमनले नाडाललाई नै हराएका थिए । स्वार्टजमनले भने डोमिनिक थिएमलाई ७६, ५७, ६७, ७६ र ६२ ले हराएर । उनी ग्रान्ड स्लाम प्रतियोगिताको सेमिफाइनल पुगेको यो पहिलो पल्ट हो ।"
पूर्वबक्सर शर्मालाई आर्थिक सहयोग,"काठमाडौं (कास) पूर्वबक्सर ओमप्रकाश शर्माको उपचारका लागि नेपाल बक्सिङ संघका सदस्य ओमनारायण श्रेष्ठले आर्थिक सहयोग गरेका छन् । विगत एक महिनादेखि प्यारालाइसिसबाट थलिएका शर्माको उपचारका लागि श्रेष्ठले ५० हजार रुपैयाा सहयोग गरेका हुन् । बुधबार मरु गणेशस्थित शर्मा निवासमै पुगेर ओमनारायण श्रेष्ठले आर्थिक सहयोग हस्तान्तरण गरेका हुन् । लामो समयदेखि उच्च रक्तचापबाट पीडित शर्मा एक महिना अघि प्यारालाइसिसबाट थलिएका थिए । विसं २०३३ सालबाट बक्सिङ खेल्न थालेका शर्मा पााच पटकका राष्ट्रिय च्याम्पियन हुन् । उनले भारतको मुम्बईमा भएको एसियन च्याम्पियनसिपलगायत विभिन्न अन्तर्राष्ट्रिय प्रतियोगितामा पनि सहभागिता जनाएका थिए ।नेपाल बक्सिङ संघका सदस्य श्रेष्ठले पूर्वबक्सर शर्माको उपचारका लागि थप सहयोग जुटाउन अभियान सञ्चालन पनि सुरु गरिएको बताए । श्रेष्ठले यसअघि पनि आपतविपद्मा परेका खेलाडी, प्रशिक्षकलगायतलाई सहयोग गर्दै आएका छन् । उनले केही महिना अघि आफ्नै निजी खर्चमा १३ औं दक्षिण एसियाली खेलकुदमा सहभागी १६ खेलाडीसागै प्रशिक्षक र रेफ्रीजर्जको कोरोना बिमा गरिदिएका थिए ।"
