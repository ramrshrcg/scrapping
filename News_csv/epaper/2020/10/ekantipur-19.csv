शीर्षक,विवरण
फर्कियो साइपालमा खुसी,"पाँच वर्षदेखि आफ्नो जीवन दैव ले अन्धकारमा पारे पनि अब आँखा देख्ने भएको भन्दै ६० वर्षीया अमृता विकले देउडा गीतमा खुसी पोखिन्, पाँच वर्ष अन्धकार पाडी दैव तेरा खेल, अब आँखा उघ्रिगया आज फर्क्या बेल । सरकारकी जय होइ झाउ धेकाइ झिलीमिली, भोक लागी दूध खाया जसो भयो सिलिमिली । अघिल्लो दिनसम्मको अँध्यारो संसार एकै दिनमा देख्ने बनाइदिएकामा उनी औधि खुसी देखिन्थिन् । साउन अन्तिम साता कान्तिपुर संवाददातासँग भेट्दा पापका कारण आफ्नो आँखा फुटेको भन्ने गरेकी धुलीकी मोतिमा रोकायाले आफ्नो आँखाको ज्योति फर्किएकामा अचम्म मानिन् । अहिले त घाम लागेका बेला द्वार (ढोका) उघारेजस्तो भयाको छ । संसारै उज्यालो भयो, ५५ वर्षीया उनले भनिन् । अब दिनचर्या सजिलो हुने र धेरै बाँच्ने साहस पलाएको उनले बताइन् ।गाउँपालिकामै सुरु भएको आँखा शिविरबाट उनीहरूले नयाँ जीवन पाएका हुन् । खर्च अभावका कारण उपचार गर्न नसकेर अन्धकारमा जीवन बिताएका उनीहरूले सदरमुकाममा समेत उपलब्ध नभएको सेवा गाउँमै पाएकामा खुसी व्यक्त गरे । गेटा झाने सक्कारी छेइन । आँखा नधेकी मरि झान्याँ हुँ कि मान्छो छ्याँ (गेटा आँखा अस्पताल जान सक्ने हैसियतमा थिइन् । आँखा नदेखेरै मरिजान्छु कि जस्तो लाग्थ्यो), धुलीका पर्वते बोहराले भने, अइल त घरैखी भगवान् आया । मखी आँखा धेकाइ गया । (अहिले त घरमै भगवान् आए । मलाई आँखा देख्ने बनाइदिए) ।गत भदौ २४ गते कान्तिपुर दैनिकमा साइपालको अँध्यारो संसार शीर्षकमा समाचार प्रकाशित भएपछि यहाँ शनिबारदेखि दुईदिने स्वास्थ्य शिविर सञ्चालन गरिएको हो । शिविरमा उपचार गराउन साइपाल गाउँपालिकाका विभिन्न गाउँ र छिमेकी तलकोट गाउँपालिकाबाट समेत ठूलो संख्यामा मानिस काँडा आएका थिए । नौ जना विशेषज्ञ चिकित्सकसहित ४० भन्दा बढी स्वास्थ्यकर्मीको टोलीले दुइटा अलगअलग स्थानमा शिविर सञ्चालन गरिरहेको छ ।काँडा स्वास्थ्य चौकीको भवनमा बालरोग, स्त्रीरोग, दन्तरोग, महिला तथा पुरुष बन्ध्याकरण र जनरल डिजिजसम्बन्धी सेवा सञ्चालन गरिएको छ । यहाँ सेती प्रादेशिक अस्पतालबाट आएका विशेषज्ञ र जिल्ला अस्पताल बझाङका चिकित्सकहरूले उपचार गरिरहेका छन् । शिविरमा भिडियो एक्सरे, रगत, दिसापिसाब, खकारलगायतको परीक्षण गर्ने प्रयोगशाला पनि स्थापना गरिएको छ । आइतबार साँझसम्म शिविरमा २ सय ७३ पुरुष र ६ सय १८ महिलाले सेवा लिएको जिल्ला अस्पतालका प्रमुख डा सन्दीप ओखेडाले बताए ।यस्तै तिलगंगा आँखा प्रतिष्ठानका कार्यकारी निर्देशक तथा वरिष्ठ नेत्र चिकित्सक गुरुङको नेतृत्वको टोलीले काँडा माध्यमिक विद्यालयमा आँखा शिविर सञ्चालन गरिरहेको छ । शिविरमा मोतिविन्दु र आँखामा मासु पलाउने रोगको शल्यक्रिया तथा आँखासम्बन्धी अन्य सेवा दिइएको छ । आइतबार साँझसम्म ३ सय ८ महिला र २ सय ३ पुरुष गरी ५ सय ११ जनाले आँखासम्बन्धी सेवा लिएको प्रतिष्ठानका कार्यक्रम अधिकृत हरि कार्कीले जानकारी दिए । उनका अनुसार आइतबार साँझसम्म ३२ महिला र २४ पुरुष गरी ५६ जनाको मोतिविन्दु र अन्य समस्याको शल्यक्रिया गरिएको छ भने १ सय ६० महिला र २ सय २० जना पुरुष गरी ३ सय ८० जनालाई चस्मा वितरण गरिएको छ ।हालसम्म १४ वर्षमुनिका दुई बालबालिकामा निको नहुने खालको अन्धोपन देखिएकाले उपचार सम्भव नभएको डा गुरुङले जानकारी दिइन् । यसअघि गेटा आँखा अस्पताल र जिल्ला अस्पताल बझाङले गरेको परीक्षणमा यस गाउँपालिकाका ६ सय ४३ जनामा आँखासम्बन्धी समस्या देखिएको थियो । तीन हजारभन्दा कम जनसंख्या रहेको गाउँपालिकाका झन्डै २५ प्रतिशत मानिसमा आँखाको समस्या देखिनुको कारण समयमै उपचार नपाउनु रहेको डा गुरुङको भनाइ छ । १०१२ वर्षसम्म पनि उपचार नपाएका बिरामी भेटिए, उनले भनिन्, यसअघि यहाँका मानिसले आँखासम्बन्धी कुनै पनि उपचार पाएका रहेनछन् । लामो समयसम्म उपचार नपाएका बिरामी थपिँदै जाँदा संख्या बढेको हो । डा गुरुङले देशकै दुर्गम भेगमा आएर सेवा गर्न पाएकामा आफूले भाग्यमानी महसुस गरेको बताइन् । यसअघि वरिष्ठ नेत्ररोग विशेषज्ञ डा सन्दुक रुइतले यहाँ शिविर सञ्चालनको तयारी गरेको भए पनि भाइको कोरोना संक्रमणले मृत्यु भएकाले अन्तिम समयमा उनी शिविरमा सहभागी हुन नपाएको उनले बताइन् । साइपालमा शल्यक्रिया सेवासहितको बृहत् स्वास्थ्य शिविर सञ्चालन भएको यो पहिलो पटक हो । चीनको तिब्बतसँग सीमा जोडिएको जिल्लाकै विकट यस गाउँपालिकामा जिल्ला अस्पतालमा समेत उपलब्ध नभएको सेवा घरदैलोमै पाएकामा स्थानीयले खुसी व्यक्त गरे । गाउँपालिकाले शिविर स्थलबाट एक दिनको पैदल दूरीमा रहेका धुली र धलौन गाउँका आँखाको शल्यक्रिया गर्नुपर्ने तर शिविरस्थलसम्म हिँडेर आउन नसक्ने र बोकेर ल्याइदिने सहयोगी नभएका १५ जनालाई हेलिकप्टरमार्फत शिविरमा ल्याइएको छ । यो अपूर्व अवसरबाट असहायहरू वञ्चित हुन नपरोस् भनेर गाउँपालिकाको खर्चमा हेलिकप्टरबाट बिरामी ल्याएका हौं, गाउँपालिका अध्यक्ष राजेन्द्र धामीले भने ।शिविर सञ्चालनका लागि तिलगंगा आँखा प्रतिष्ठान र हिमालयन मोतिविन्दु परियोजनाले १५ लाख तथा सुदूरपश्चिम प्रदेशको सामाजिक विकास मन्त्रालयले २५ लाख रकम खर्च गरेको छ । यस्तै जिल्ला अस्पताल बझाङ, सेती प्रादेशिक अस्पताल धनगढी र साइपाल गाउँपालिकाको १० लाख गरी ५० लाख हाराहारी रकम शिविरमा खर्च भएको अध्यक्ष धामीले बताए ।शिविर सञ्चालनले दुर्गमका बासिन्दाले अस्थायी रूपमा राहत पाए पनि यहाँ उपचार अभावमा बर्सेनि धेरैले ज्यान गुमाउनुपर्ने र वर्षौं रोग पालेर बस्नुपर्ने अवस्था अन्त्य गर्न पहल गर्ने साइपाल पुगेका नेताहरूले आश्वासन दिएका छन् । शिविर उद्घाटन गर्न प्रतिनिधिसभा सदस्य आशाकुमारी विक, सुदूरपश्चिम प्रदेशसभाका सभामुख अर्जुन थापा, संविधानसभा सदस्य अफिलाल ओखेडा, जिल्ला समन्वय समितिका प्रमुख खड्ग खड्का साइपाल पुगेका थिए । यस्तै जयपृथ्वी नगरपालिकाका मेयर वीरेन्द्र खड्का, प्रमुख जिल्ला अधिकारी कमलराज भण्डारी र अस्पताल विकास समितिका अध्यक्ष लालबहादुर खड्कालगायत पनि शिविरमा पुगेका थिए ।"
चिकित्सक भन्छन् सरकारको निर्णयले महामारीलाई नै सघाउँछ,"सबै अस्पतालको ५० प्रतिशत शय्या कोरोना उपचारका लागिसरकारले देशभरका सबै अस्पताललाई कोभिड१९ संक्रमितको उपचारका लागि न्यूनतम ५० प्रतिशत शय्या छुट्याउन निर्देशन दिएको छ । स्वास्थ्य मन्त्रालयमा आइतबार शय्या छुट्याउनेलगायत कोभिडसँग सम्बन्धित निर्णयहरू भएको प्रवक्ता डा गौतमले बताए । मन्त्रालयको निर्णयअनुसार अब सबै निजी, सामुदायिक, सहकारी, सरकारी अस्पताल तथा मेडिकल कलेजहरूले कम्तीमा ५० प्रतिशत सबै किसिमका शय्या र आईसीयूलगायतका पूर्वाधार कोभिडको व्यवस्थापनका लागि छुट्याउनुपर्ने छ । अस्पताल शय्याको हालको व्यवस्थाअनुसार निजी, सहकारी र सामुदायिक अस्पतालमा २० प्रतिशत तथा मेडिकल कलेजहरूले ३३ प्रतिशत शय्या कोभिडका लागि छुट्याउने यसअघिको सरकारको निर्णय परिवर्तन गरेर सबैलाई ५० प्रतिशत छुट्याउन भनिएको हो । यस्तै कोभिडको उपचारका लागि रेमडेसिभिर औषधिहरू स्वास्थ्य मन्त्रालयमा कोभिडको रूपमा सूचीकृत अस्पतालहरूको फार्मेसीबाट बिक्रीवितरण गर्ने व्यवस्था मिलाइएको समेत डागौतमले बताए । कोभिड उपचारमा काम गर्नेहरूको क्वारेन्टाइनसम्बन्धी हालको व्यवस्थाअनुसार चिकित्सक, स्वास्थ्यकर्मी तथा सहयोगी कर्मचारी सात दिनको ड्युटीपछि सात दिन क्वारेन्टाइन बस्ने व्यवस्थालाई पनि परिवर्तन गरिएको छ । अब सात दिनको ड्युटीमा वा ड्युटीपछि कोभिडको लक्षण वा चिह्नहरू देखिएमा मात्र सात दिन क्वारेन्टाइनमा बस्ने व्यवस्था गरिएको छ । कोभिड संक्रमितहरूको डिस्चार्ज गर्ने प्रावधानसमेत परिवर्तन गरिएको छ । नयाँ प्रावधानअनुसार पछिल्लो तीन दिन चिह्न र लक्षण नभएमा १० दिनमा डिस्चार्ज गर्ने भनिएको छ तर यसरी डिस्चार्ज भएका व्यक्ति होम आइसोलेसनमा कम्तीमा सात दिन अनिवार्य रूपमा बस्ने सुनिश्चितता गर्नसमेत भनिएको छ । यसअघि १४ दिनमा लक्षण नभएका तथा लक्षण हराएको तीन दिन भएका व्यक्तिलाई डिस्चार्ज गर्ने गरिएको थियो । कोभिड परीक्षण गर्ने सबै प्रयोगशालाले नवमी, दशमी र एकादशीको दिनबाहेक पूर्ण रूपमा सञ्चालन गर्न भनेको छ तर यी तीन दिनमा सबै प्रयोगशालाले परीक्षणको चापअनुसार गर्नेगराउने व्यवस्थाका लागि निर्देशन दिनेसमेत निर्णय भएको छ ।"
"सीमामा खटिएका असईको हत्या, जवान बेपत्ता","(धनगढी)  कैलाली सदरमुकाम धनगढीनजिकै जुगेडाको अस्थायी प्रहरी चौकीका इन्चार्ज असई गोविन्द विकको शनिबार राति हत्या भएको छ । चौकीका जवान रामबहादुर साउद बेपत्ता छन् । घाँटी रेटेको अवस्थामा विकको शव आइतबार नेपालभारत सीमा नदी मोहनामा फेला परेको हो । शवको प्रकृतिअनुसार कतै हत्या गरी शव नदीमा ल्याएर फ्याँकिएको हुनुपर्छ, सुदूरपश्चिम प्रदेश प्रहरी कार्यालयका एसएसपी मुकेश सिंहले भने, चौकीबाट सीमा क्षेत्रमा गस्तीमा गएका उनीहरूको तस्करसँग झडप भएको हुन सक्छ । विक र साउद बेपत्ता रहेको भन्दै प्रहरीले खोजी गरिरहेको थियो । विकको शव भेटिए पनि प्रहरी जवान साउदसँगै उनीहरू चौकीबाट निस्कँदा लिएर हिँडेको मोटरसाइकल फेला परेको छैन । खोजी जारी रहेको प्रहरीले जनाएको छ । साउदको पनि हत्या भएको हुन सक्ने शंकामा खोजी कार्यका लागि सशस्त्र प्रहरीको अत्तरियास्थित सुदूरपश्चिम वाहिनीको गोताखोर टोली पनि मोहना नदीमा परिचालन गरिएको प्रदेश प्रहरी कार्यालयले जनाएको छ । जुगेडा धनगढीनजिकै नेपालभारत सीमा क्षेत्र हो । त्यहाँस्थित अस्थायी प्रहरी चौकीमा १० जना प्रहरी कार्यरत छन् । साउदलाई लिएर शनिबार राति इन्चार्ज विक बा५८प ५२८४ नम्बरको मोटरसाइकलमा सीमा क्षेत्रको गस्तीका लागि चौकीबाट गएका अन्य प्रहरीको भनाइ छ । प्रहरीले विकको हत्या प्रकरणमा शंकास्पद ११ जनालाई पक्राउ गरेको जनाएको छ । पक्राउ पर्नेमा जुगेडा क्षेत्रबाट व्यापारिक सामान तस्करीमा संलग्न रहने गरेकाहरू र विकसँग असन्तुष्ट समूहका केही रहेको एसएसपी सिंहले बताए ।"
सचिव फेरिएको फेरियै,"(काठमाडौं)  पाँच वर्षसम्म राजनीतिक, प्रशासनिक स्थिरताको नारा दिएको सरकारले स्थायी सरकार मानिने निजामती प्रशासनलाई भने विगतको जस्तै अस्थिर बनाएको छ । कर्मचारी प्रशासनमा छिटोछिटो सरुवाको विकृति दोहोरिरहेका छन् । प्रधानमन्त्रीले अढाई वर्ष पूरा गर्दैगर्दा त्यही अवधिमा निजामती प्रशासनको माथिल्लो पदका पदाधिकारी सचिवको ६६ पटक वा त्योभन्दा पनि बढी सरुवा भइसकेको छ । प्रदेश र स्थानीय तहसम्मका कर्मचारी प्रशासनलाई समेत अस्थिर बनाइएको छ । प्रदेशका प्रमुख सचिव, त्यहाँका मन्त्रालयका सचिव र स्थानीय तहका प्रमुख प्रशासकीय अधिकृतलाई पनि छिटोछिटो चलाइएको छ । जानकारी नदिई केन्द्रबाट छिटोछिटो गरिने सरुवाले प्रदेशहरू आजित छन् । त्यसप्रति मुख्यमन्त्री र प्रदेशका मन्त्रीहरूले आपत्ति जनाइरहेका छन् ।प्रधानमन्त्री हुनेबित्तिकै मन्त्रीहरूलाई समेत जानकारी नदिई केपी शर्मा ओलीले मन्त्रालयहरूमा आफूखुसी सचिव पठाएका थिए । अझ तत्कालीन माओवादीका मन्त्रीलाई पाखा लगाएर प्रधानमन्त्रीले सिधै सचिवबाटै ब्रिफिङ लिन थालेका थिए । त्यसले मन्त्री र सचिवबीच अविश्वास सिर्जना गरेको थियो । यस्तै विषयमा तत्कालीन उद्योगमन्त्री मातृका यादवले मन्त्रिपरिषद् बैठकमै आपत्ति जनाएका थिए । गत बिहीबार मन्त्रिपरिषद्ले एक दर्जन सचिवको सरुवा गरेको छ । तर सचिव फेरिएको जानकारी मन्त्रीलाई छैन । संघीय मामिला तथा सामान्य प्रशासनमन्त्री हृदयेश त्रिपाठी बिरामी भएर अस्पतालमा रहेका बेला त्यस मन्त्रालयका सचिव सूर्यप्रसाद गौतमलाई सरुवा गरियो । सचिव सरुवाका लागि सिफारिस गर्न सामान्य प्रशासनमन्त्रीकै संयोजकत्वमा समिति रहने निजामती सेवा ऐनमा व्यवस्था छ । समितिमा मुख्य सचिव तथा सामान्य प्रशासन मन्त्रालयका सचिव सदस्य हुन्छन् । सचिव गौतम कोरोना संक्रमणले आइसोलेसनमा छन् । समितिले सिफारिस नगर्दै सरुवा निर्णय बाहिर आएको छ ।सचिवमा बढुवा भएको २० महिनामा सचिव गौतम चौथोपटक सरुवा भएका हुन् । सचिव भएपछि उनले कुनै पनि मन्त्रालय वा निकायमा एक वर्ष काम गर्न पाएका छैनन् । संघीय मामिला मन्त्रालयबाट ७ महिनामा उनी सरुवा भए । अहिले सार्वजनिक खरिद अनुगमन कार्यालय पुर्याइएका छन् । गौतम संघीय मामिलाभन्दा अगाडि भूमि व्यवस्था, सहकारी तथा गरिबी निवारण मन्त्रालयबाट पाँच महिनामै सरुवा भएका थिए । त्यसअघि महालेखा नियन्त्रक कार्यालयमा ७ महिना रहे ।सम्पूर्ण निजामती कर्मचारी प्रशासनमाथि नियमन गर्ने निकाय हो, संघीय मामिला तथा सामान्य प्रशासन मन्त्रालय । तर, मन्त्रालयकै प्रशासनिक नेतृत्वलाई अस्थिर बनाइएको छ । गौतमअगाडिका सामान्य प्रशासन सचिव यादव कोइरालाले त्यहाँ ९ महिना मात्रै नेतृत्व गरे । निजामती सेवा ऐन छिटो पारित होस् भनेर त्यसमा मसिनो गरी मिहिनेत गरिरहेका र संसद्को राज्य व्यवस्था समितिसँग नियमित छलफलमा रहेकै क्रममा उनको सरुवा भयो । मन्त्री र सचिवको फेरबदलले त्यो विधेयककै भविष्य अनिश्चितजस्तो भएको छ । मन्त्रालयले नयाँ ढंगले निजामती सेवा विधेयकमा गृहकार्य थालेपछि संसद्को राज्य व्यवस्थामा भइसकेको सहमति तुहियो । संघीय मामिलाबाट स्वास्थ्य मन्त्रालय पुगेका कोइराला चार महिनापछि प्रधानमन्त्री तथा मन्त्रिपरिषद् कार्यालयमा पुर्याइए । स्वास्थ्य मा कोइरालाअगाडिका खगराज बराल, रामप्रसाद थपलिया, चन्द्र घिमिरे, केदार अधिकारीले छोटोछोटो अवधि मात्रै काम गर्न पाएका थिए । उपेन्द्र यादव स्वास्थ्यमन्त्री भएका बेला त्नौ महिनामै चार जना सचिव फेरिएका थिए । सचिव बराल पनि धेरै सरुवा हुनेमा पर्छन् । सचिव भएको चार वर्षमा उनको आठौं पटक सरुवा गरिएको छ । अहिले उपराष्ट्रपति कार्यालयबाट उनलाई प्रधानमन्त्री कार्यालय ल्याइएको छ ।गत चैतमा कोभिड संक्रमण प्रारम्भ भएपछि स्वास्थ्य सामग्री खरिदमा अनियमितताको विषयलाई लिएर मन्त्रालय आलोचित बन्यो । अनियमिततामा राजनीतिक नेतृत्वकै संलग्नताको विषय बाहिर आएको थियो । तर, त्यसको कहीं, कतैबाट छानबिन गरिएन । त्यसको साटो छोटो अवधिमै सचिवको सरुवा गरियो । स्वास्थ्यबाट प्रधानमन्त्री कार्यालयमा आएको ५ महिनापछि पुनः कोइरालालाई सरुवा गरिएको छ । उनलाई संस्कृति, पर्यटन तथा नागरिक उड्डयन मन्त्रालयमा पठाइएको छ । मन्त्रिपरिषद्ले उनको सरुवा पुनः संघीय मामिला मन्त्रालय गरेको बाहिर आएको थियो । तर, यसअघि संघीय मामिलामन्त्री त्रिपाठीसँग कुरा नमिलेर मन्त्रीकै दबाबमा त्यहाँबाट सरुवा गराइएका कोइराला पुनः संघीय मामिला मन्त्रालयमा फर्किन नमानेपछि सरुवा संशोधन गरेर पर्यटनमा पठाइएको छ ।सचिव भएको २३ महिनामा उनको छैटौं पटक सरुवा गरिएको छ । उनको पहिलो पोस्टिङ प्रदेश १ को प्रमुख सचिवका रूपमा भएको थियो । त्यहाँ ४ महिना हाराहारी काम गरेपछि उनले काठमाडौं महानगरपालिका प्रमुख प्रशासकीय अधिकृतका रूपमा १ वर्ष काम गरेका थिए ।पूर्वसचिव खेमराज रेग्मी प्रशासनिक संरचनालाई अस्थिर बनाएर स्थायी सरकारको उद्देश्य पूरा हुन नसक्ने बताउँछन् । काम गर्ने कर्मचारीले हो, त्यही कर्मचारीलाई कामै गर्न नदिएर छिटोछिटो चलाउने हो भने स्थायी सरकार भन्नु मात्र हुन्छ, परिणाम दिन सक्दैन, उनले भने, राजनीतिक सरकार स्थायी हुने तर वास्तविक स्थायी सरकार निजामती प्रशासनलाई अस्थायी बनाइराख्ने ? यो गलत हो । उनले थपे, सचिव सरुवा सरकारले आवश्यकता महसुस गरेका बेला गर्न पाउनुपर्छ तर जथाभावी होइन, त्यसले विकृति बढाउँछ । स्थायी सरकारका पालामा पनि अस्थिर सरकारहरूका पालाकै जस्तै व्यवहार दोहरिइरहनु राम्रो नभएको उनले उल्लेख गरे ।धेरै सरुवा हुनेमा पर्छन् अर्का सचिव केदार न्यौपाने । सचिव भएको दुई वर्षमा छैटौं सरुवा गरिएको छ । अहिले प्रधानमन्त्री कार्यालयमा एक महिना मात्रै व्यतित गरेका उनलाई उपराष्ट्रपति कार्यालय सरुवा गरिएको छ । यसअघि डेढ महिनाजति अतिरिक्त समूहमा थन्क्याइएका थिए । त्यसअगाडि भूमि व्यवस्था मन्त्रालयबाट ५ महिनामै उनको सरुवा गरिएको थियो । उनी प्रदेश १ को प्रमुख सचिव र काठमाडौं महानगरपालिकाको कार्यकारी अधिकृतको जिम्मेवारीमा पनि बसे । मन्त्रालयको जिम्मेवारी नपाउने तथा छिटोछिटो सरुवा भइरहनाले दिक्क बनेका न्यौपाने आफ्ना सहकर्मीहरूसँग भन्न थालेका छन्, यस्तै व्यवहार रहे राजीनामा दिन्छु । छिटोछिटो सरुवामा पर्ने अन्य सचिवहरू पनि प्रश्न गर्छन्, मैले के काम बिगारें ? यसको जवाफ पाउँदिनँ । हठात सरुवा गरिन्छ ।एकथरी सचिवले आकर्षक र शक्तिशाली मन्त्रालयको जिम्मेवारी पाइरहने, प्रदेशमा पनि खटिन नपर्ने र कोही सधैंभरि कोपभाजनमा परिरहने प्रवृत्तिले निजामती प्रशासनको उच्चपदस्थ पद सचिवहरूमा नकारात्मक मनोवैज्ञानिक प्रभाव पर्न थालेको देखिन्छ । पूर्वसचिव रेग्मी राजनीतिज्ञहरूको स्वार्थसिद्धिको सहयात्री हुन नसक्दा वा उनीहरूसँग भिड्न नसक्दा सचिवहरू कोपभाजनको पर्ने गरेको बताउँछन् । ५० को दशकमा संसदीय विकृति बढेका बेला कर्मचारी प्रशासनलाई जसरी कमजोर बनाइएको थियो त्यसको पुनरावृत्ति अहिले पनि नरोकिएको उनी देख्छन् ।२०५४ मा रेग्मी गृह सचिव भएको एक महिनामै गृहमन्त्री फेरिए । गृहमन्त्री बनेका वामदेव गौतमले आफूलाई भनेको कुरा स्मरण गर्दै रेग्मीले सुनाए, तपाईंसँग काम गर्न मज्जा छ तर गृह सेमी पोलिटिकल मन्त्रालय हो । तपाईंसँग वेभलेन्थ मिल्दैन कि ? त्यही भएर तपाईंको सरुवा स्वास्थ्यमा गराएको छु । रेग्मीले स्वास्थ्य, शिक्षालगायतका मन्त्रालय छिटोछिटो चहार्नुपरेको थियो । छिटोछिटो सरुवाले आक्रान्त बनेरै उनले २५ महिना अवधि बाँकी हुँदै राजीनामा दिएका थिए । अहिले पनि मन्त्री फेरिनेबित्तिकै वा बिनामापदण्ड सचिव सरुवा गरिने चलन कायम छ । रराजनीतिक वृत्तले कर्मचारी प्रशासनमा यत्रो वर्षमा के सुधार गरे त ? उनको प्रश्न छ । सचिव सरुवाका लागि कुनै मापदण्ड बनाइएको छैन । यसका लागि पटक पटक कुरा उठे पनि प्रधानमन्त्री तथा मन्त्रिपरिषद्को कार्यालय त्यसप्रति संवदेनशिल देखिएको छैन । निजामती सेवा ऐनमा उपसचिव वा सोभन्दामुनिका पदका कर्मचारीको २ वर्ष नपुगी सरुवा नगरिने व्यवस्था छ । तर, सचिव र सहसचिवको हकमा सरुवाका लागि समयको पाबन्दी नहुँदा मनलागी चलाइन्छ । उच्चस्तरीय प्रशासन सुधार आयोगको प्रतिवेदनले काम बिगारेको अवस्थाबाहेक सचिवलाई कम्तीमा एक वर्ष तोकिएको स्थानबाट सरुवा गर्न नहुने सिफारिस गरेको छ । तर, त्यसको कार्यान्वयन भएको छैन । प्रतिवेदनले कर्मचारीको सरुवा, बढुवा र वृत्ति विकासलाई अनुमान योग्य बनाउनुपर्ने भनेको छ ।मापदण्ड नहुँदा विषयगत अनुभव भएकालाई थन्क्याएर मन्त्री आफ्नो कुरा मान्ने व्यक्तिको खोजीमा लाग्छन् । सचिव सरुवा विधिभन्दा पनि नेताको नजिकका आधारमा हुने परम्परा धेरै समयदेखि कायम छ । स्रोतका अनुसार सचिव सरुवामा प्रधानमन्त्रीको सचिवालयमा रहेका व्यक्तिहरू हावी हुने गरेका छन् । प्रदेशतिर वा कम प्रभावशाली निकायमा खटाइएका सचिवहरू भने आफूले जोडबल लगाएरै छिटो सरुवा पनि गराउँछन् । काठमाडौंमै बस्नुपर्ने मोह र प्रभावशाली मन्त्रालय ताक्ने सचिवहरूको प्रवृत्तिले पनि छिटोछिटो सरुवालाई बल पुगेको छ ।सरकारसँगै सचिवहरूको मनोवृत्ति पनि उत्तिकै दोषी रहेको पूर्वसचिव रेग्मीले बताए । स्पष्ट मापदण्ड बनाएर सबैले सबैतिरको पोस्टिङ पाउने न्यायोचित वातावरण निर्माण गरिए राम्रै मन्त्रालयमा जान चाहने मनोवृत्ति हट्ने उनले उल्लेख गरे । उनले सचिवलाई डुलुवा बनाइँदा उसले दैनिक प्रशासन चलाउने बाहेक कुनै पनि सिर्जनात्मक काम गर्न नसक्ने उल्लेख गरे । सचिवको ५ वर्षे पदावधिमा दुईदेखि तीनवटा मन्त्रालयसम्म मात्रै खटाउँदा राम्रो परिणाम आउन सक्ने उनले बताए । हजारौं प्रतिस्पर्धीबाट छानिँदै उपल्लो पदमा पुगेका सचिवको आफ्नै स्वाभिमान हुन्छ । उसले जे पनि गरिदिनुपर्ने मन्त्रीको इच्छा पूरा गर्न सक्दैन, उनले भने, त्यस्तो अवस्थामा नकारात्मक प्रचार गरेर सरुवा गराइन्छ ।पूर्वसामान्य प्रशासन सचिव पूर्णचन्द्र भट्टराई सचिवको पोस्टिङ उसको विषय मिल्दो मन्त्रालयमा हुँदा मात्रै राम्रो परिणाम दिन सक्ने बताउँछन् । सचिव भनेकै मन्त्रालयको ऊर्जा हो । स्थायी सरकारको प्रमुख हो । उसँग संस्थागत मेमोरी र टेक्निकल जानकारी हुन्छ । तर, अस्वाभाविक रूपमा छिटोछिटो हुने सरुवाले सिंगो मन्त्रालयको काम धेरै प्रभावित हुँदै आएको छ, उनले भने, एक जना सचिवले एउटा मन्त्रालयमा कम्तीमा एकवर्ष काम गर्न पाएन भने योजना र गाइडलाइन बनाएर काम गराउन सक्दैन । उनले काम बिगारेको वा कार्यसम्पादन राम्रो देखाउन नसकेको अवस्थामा सरकारले जुनसुकै बेला सचिवलाई हटाउन सक्ने बताए । मन्त्रालयको सचिवदेखि पालिकाको कार्यकारी अधिकृतसम्म आफ्नो अनुकूलको मान्छे छानेर लैजाने गलत प्रवृत्ति बसेको उनले जनाए ।"
सांसदको सुविधा सधैं विवादमा,"(काठमाडौं)  कोरोनाकै कारण मुलुकलाई आर्थिक संकट भएका बेला सांसदहरूले दसैं खर्च लिएको समाचार आएपछि फिर्ता गर्ने लहर चलेको छ । मन्त्रिपरिषद्ले २०७६ भदौ ३१ मा मन्त्रीदेखि सांसदसम्मलाई एक महिनाको पारिश्रमिक बराबरको चाडपर्व खर्च उपलब्ध गराउने निर्णय गरेको थियो । यही निर्णयलाई निरन्तरता दिँदै संघीय संसद् सचिवालयले यसपालि पनि दसैं खर्च सांसदको बैंक खातामा पठाएलगत्तै आलोचना भइरहेको छ । कानुनी व्यवस्था नगरी मन्त्रिपरिषद्कै निर्णयका आधारमा सचिवालयले दसैं खर्च सांसदलाई दिएको हो ।चाडपर्व खर्चको विरोध भएपछि राष्ट्रिय सभाका अध्यक्ष गणेशप्रसाद तिम्सिना, नेकपाका सांसद भीम रावल, सूर्यप्रसाद पाठक र कांग्रेसका गगन थापालगायतले फिर्ता गरेका छन् । देश विषम परिस्थितिमा रहेका बेला जनप्रतिनिधि, विशेषतः सांसदहरूका लागि दसैं भत्ताबापत रकम उपलब्ध नगराउने नीतिगत निर्णय हुनुपर्ने सांसद रावलले बताए । उनले आफ्नो खातामा पठाइएको दसैं भत्ताबापतको रकम ६४ हजार ७० रुपैयाँ कात्तिक महिनाको पारिश्रमिकबाट कट्टी हुने गरी फिर्ता गरिसकेको जानकारी दिए । सरकारको खर्च कटौती गर्न जनप्रतिनिधिले नै दसैं भत्ता लिनु उपयुक्त हुँदैन । पारिश्रमिक लिन्न भन्नचाहिँ सकिँदैन । सांसद पूर्णकालीन व्यक्ति हुन्, उनले भने, पारिश्रमिक नलिने हो भने के खाने ?सांसद पाठकले सचिवालयमा लेखेको पत्रमा भनिएको छ, यसपालिको दसैं भत्ताका रूपमा मेरो खातामा दाखिला हुन आएको रकम आगामी महिनाको पारिश्रमिकबाट कट्टा गरी सरकारी कोषमा दाखिला गराइदिनुहुन अनुरोध छ । नेकपाका अर्का नेता जनार्दन शर्माले कोरोनाको महामारीका बेला सांसदलाई दसैं भत्ता दिनुको सट्टा भेन्टिलेटर किन्नुपर्ने बताए । दसैं भत्तास्वरूप आएको रकम कालीकोटका पूर्वजनमुक्ति सेनाका योद्धा नरेन्द्र बोहरालाई भेन्टिलेटरमा राखी उपचार गर्नुपरेकाले उहाँलाई हस्तान्तरण गर्छु, उनले ट्वीट गरेका छन् ।सांसदले लिने सुविधा विवादमा परेको यो पहिलो पटक भने होइन । साढे दुई दशकअघिका सुत्केरीलाई खुवाउने औषधिबापतको भत्ता बुझेको र पजेरो काण्ड चर्चित नै बने । समाजले जनप्रतिनिधिलाई सेवाको भावनाले हेरेकाले सांसदले लिने सुविधाले सधैं चर्चा पाउने गरेको नेकपाका सांसद विरोध खतिवडाले बताए । समाजको समस्या र सांसदको सुविधा तुलना गरेर विरोध हुनु स्वाभाविक रहेको उनको भनाइ छ । सांसदहरूले पञ्चायतदेखि नै तलब लिने गरेका थिए । दसैं भत्ताचाहिँ पोहोरदेखि पाएको हो, उनले भने, समाजले राजनीति गर्नेलाई आदर्श पुरुषका रूपमा चित्रण गरेको हुन्छ । लोभलालच, भ्रष्टाचार नगरोस्, राज्यलाई थप भार हुने गरी तलबभत्ता नलेओस् भन्ने सोचेको हुन्छ । त्यसैले विरोध हुन्छ । ऊबेला पुरुष सांसदले सुत्केरीले खाने औषधिको बिल पेस गरेर भुक्तानी लिएको भन्नेचाहिँ हौवा मात्रै भएको उनले दाबी गरे । छानबिन गर्दा पायल्स भएका बेला रगत बढी गएपछि सुत्केरीलाई दिइने औषधि पुरुषले पनि खाएको रहेछ, उनले भने । उनले लेखा समितिको सदस्य हुँदा सुत्केरी भत्ताको विषयमा छानबिन गरेका थिए ।विवादमा परेको अर्को विषय हो सांसदले ९० प्रतिशत भन्सार छुटमा पजेरो ल्याएर बिक्री गरेको काण्ड । सरकारले २०५२ माघ २९ मा उच्च तहका कर्मचारी र विशिष्ट श्रेणीका पदाधिकारीलाई ९० प्रतिशत भन्सार छुटमा गाडी खरिद गर्न सुविधा दिने निर्णय गर्यो । जुन २०५५ वैशाख ७ मा खारेज भयो । यस अवधिमा २ सय ६५ सांसदमध्ये २ सय ३६ जनाले भन्सार छुटको गाडी ल्याइसकेका थिए । यस्तै संसद्ले सांसदलाई पेन्सन दिने कानुन बनायो । जसमा पहिलो पटक सांसद हुनेलाई खाइपाइ आएको तलबको ५० प्रतिशत, दोस्रो पटक हुनेलाई ६० प्रतिशत र तेस्रो पटकभन्दा बढी सांसद भएकालाई ७५ प्रतिशत पेन्सन दिने व्यवस्था थियो । उक्त कानुन २०५७ कात्तिकमा सर्वोच्च अदालतले खारेज गर्यो । संविधानसभाका बेला पनि सदस्यहरूले आफ्नो तलब बढी निर्धारण गरेर कानुन बनाएको भन्दै विरोध भएको थियो । संघीय संसद्का पदाधिकारी र सदस्यलाई घर भाडा, तलबलगायतका सुविधा उपलब्ध गराउने गरी कानुन बनाउँदा पनि चौतर्फी विरोध भयो । संघीय संसद्का सांसदहरूले ५५ हजार रुपैयाँ तलब पाइरहेका थिए । मन्त्रिपरिषद्ले २०७६ भदौ ३१ मा सांसदहरूको तलब वृद्धि गरेर ६४ हजार ७० रुपैयाँ पुर्याएको थियो । नेकपाकी नेत्री बिन्दा पाण्डेले पार्टीका सचिवालय, स्थायी कमिटी, दलका सचेतकहरूले परिस्थितिअनुसार ठोस निर्णय नलिँदा सांसदहरू विवादमा पर्ने गरेको बताइन् । संसद् सदस्यहरूले दलबाट प्रतिनिधित्व गरेका हुन्छन् । सांसदले लिएको भत्तामा होस् वा अन्य सुविधामा विवाद भएपछि नेतृत्व लिनेहरूले भन्नुहुन्छ उहाँहरूले नलिएको भए हुन्थ्यो । दिनेले पनि नदिएको भए हुन्थ्यो, उनले भनिन्, लिने वा नलिने निर्णय सांसदले होइन, पार्टी नेतृत्वले नै निर्णय गर्नुपर्छ । कोभिड१९ कोषमा सांसदले १५ दिनको तलब सहयोग गर्ने निर्णय भएको थियो । त्यही छलफलमा अरू महिनामा पनि केही न केही सहयोग गर्ने सांसदहरूले प्रस्ताव गरे पनि कार्यान्वयन नभएको पाण्डेले बताइन् । कांग्रेस सांसद गगन थापाले संसद् सचिवालयले खोलेका खातामा तलबभत्ता पठाउँदा के शीर्षकको पैसा हो भन्ने थाहा नहुने र नैतिक प्रश्न उठेपछि फिर्ता गर्नुपर्ने अवस्था आउने गरेको बताए । समयमा सूचित गरिँदैन, उनले भने, सांसद सुविधा होस् वा अन्य विषयमा सचिवालयले दलका नेतृत्व र सचेतकसँग छलफल गरेको हुन्छ । तर संसदीय दलको बैठक बसेको हुँदैन । बैठक राखेर जानकारी नदिइँदा मार सांसदहरूले भोग्नुपर्छ ।"
कोरोनाबाट १२ जनाको मृत्यु,"काठमाडौं (कास) कोरोना संक्रमणबाट आइतबार १२ जनाको मृत्यु पुष्टि भएको छ । काठमाडौं, मोरङ र सुनसरीका दुईदुई, कास्की, नुवाकोट, बर्दिया, कैलाली, ललितपुर र भक्तपुरमा एकएक जनाको मृत्यु भएको हो । तीमध्ये तीन जना होम आइसोलेसनमा थिए । मोरङको विराटनगर७ का ८६ वर्षीय पुरुषको विराटनगरस्थित नोबेल अस्पतालमा आइतबार मृत्यु भएको छ । क्यान्सर रोगले पीडित उनलाई कोरोना पुष्टिपछि असोज २५ मा भर्ना गरिएको थियो । विराटनगर१२ का ५५ वर्षीय पुरुषको शनिबार राति कोसी अस्पतालको कोभिड१९ उपचार केन्द्रमा मृत्यु भएको छ । स्वास्थ्य कार्यालय मोरङका प्रमुख ज्ञानबहादुर बस्नेतका अनुसार उनी मधुमेहका दीर्घ रोगी थिए । सुनसरीको धरान८ लाङ्घाली चोककी ८३ वर्षीया महिलाको घरमै मृत्यु भएको उपमहानगरका स्वास्थ्य महाशाखा प्रमुख उमेश मेहताले बताए । बीपी कोइराला स्वास्थ्य विज्ञान प्रतिष्ठानको कोभिड अस्पतालमा भेन्टिलेटर र आईसीयू अभाव भएपछि उनी होम आइसोलेसनमा बसेकी थिइन् । इटहरी१ का ७९ वर्षीय पुरुषको पनि प्रतिष्ठाको कोभिड अस्पतालमा मृत्यु भएको छ । कास्कीको पोखरा९ की ७० वर्षीया महिलाको आइतबार बिहान चरक मेमोरियल अस्पतालमा मृत्यु भएको छ । उनलाई कोभिड१९ बाहेक हाइपरटेन्सनसहितको निमोनिया रहेको अस्पतालले जनाएको छ । भेरी अस्पताल नेपालगन्जमा आइतबार बर्दियाको ठाकुरबाबा६ का ४२ वर्षीय पुरुषको मृत्यु भएको जिल्ला स्वास्थ्य कार्यालयका प्रमुख गोकर्ण गिरीले बताए । होम आइसोलेसनमै बसेकी नुवाकोटको शिवपुरी४ सिरेनीकी ६१ वर्षीया वृद्धाको शनिबार मृत्यु भएको छ । क्यान्सरको उपचारका लागि काठमाडौं पुगेकी उनी स्वाब दिएर बिहीबार घर फर्केकी थिइन् । शुक्रबार कोरोना पुष्टि भएको र शनिबार दिउँसो घरमै मृत्यु भएको जिल्ला स्वास्थ्य कार्यालय प्रमुख सागरप्रसाद घिमिरेले बताए । होम आइसोलेसनमै कैलालीको धनगढी२ का ४२ वर्षीय पुरुषको शनिबार राति मृत्यु भएको छ । उनी क्यान्सरका बिरामी रहेको उपमहानगरका स्वास्थ्य शाखा प्रमुख लक्ष्मी उपाध्यायले बताए ।यस्तै, काठमाडौंमा २ जना, ललितपुर र भक्तपुरमा ११ जनाको पनि कोरोना संक्रमणबाट मृत्यु भएको छ । आइतबार उपत्यकामा १ हजार ६९८ सहित देशभर २ हजार ९४२ संक्रमित थपिएसँगै कुल संक्रमितको संख्या १ लाख ३२ हजार २४६ पुगेको छ । ९२ हजार १६६ जना निको भएका छन् ।"
'भाइरसले भोक नलाग्ने बनाउने भए पो',"(काठमाडौं)  घटस्थापनाको दिन । खुलामञ्चस्थित बसपार्क ।कोरोना भाइरसको रजगज नभएको भए यहाँ खुट्टा राख्ने ठाउँ हुँदैनथ्यो, दसैं मनाउन थातथलो पुग्नेहरूको लावालस्कर हुन्थ्यो । यतिबेला गाडी र मान्छे सरोबरी छन् । दसैंको मुखमा यात्रु नपाएर गाडी चिलबिल भएको यसअघि सायदै देखिएको थियो । यहाँ भोका गाडीको मात्र होइन, भोका मान्छेको पनि भिड छ । सहचालकहरू चिच्चाईचिच्चाई यात्रु बोलाउने सामर्थ्य राख्छन् तर भोकले रन्थनिएकाहरू निःशुल्क खाना बाँड्नेलाई निरुपाय कुरिरहन्छन् । बिहानको ९ बज्यो, घामले सबैलाई रनक्क तताएको छ । वीर अस्पतालपट्टिको गेटबाट बसपार्क छिरेपछि दायाँतिरको पेटीमा दालभातको व्यग्र प्रतीक्षामा एक हुल मान्छे छन् । कपडा मैलो छ, निधारमा पसिनाका थोपा छन् । धेरैको हातमा नाम्लो छ, कोही हतारिँदै त्यही हुलमा मिस्सिन आइपुग्छन् । भौतिक दूरीको गुन्जायस छैन । प्रायः सबैको कानमा मास्क उनिएको छ तर मुख राम्रोसँग ढाकिएको छैन । धेरैले मास्कलाई चिउँडो मुन्तिर सारेका छन् । कसैलाई हतारो भएझैं लाग्दैन, मौन छन् प्रायः । त्यही हुलको छेवैमा एउटी महिला पिठ्युँमा बच्चा बोकेर उभिरहेकी छन्, साथमा सानी नानी छिन्, जो घरी यता, घरी उता गरिरहन्छिन् । पिठ्युँको बच्चा नरोए पनि खुट्टा लागेकी छोरीलाई सम्हाल्न हम्मे परिरहेको छ । उनी एकै ठाउँमा राख्न खोज्छिन् तर छोरी माने पो ! आमाछोरी दुवैका आँखा गेटतिर छन्, कसैलाई कुरिरहेझैं ।९ बजेर २० मिनेट गयो । निःशुल्क खाना वितरण गरिरहेको हाम्रो सानो प्रयास को भ्यान खाना बोकेर गेटभित्र छिर्यो, सबै जर्याकजुरुक उठेर भुइँमा लहरै बसे । ती महिला अझ हतासै देखिइन्, स्वयंसेवकहरूले भने खाना बाँड्न थाले । उनी अझ लाइनमा बसेकी थिइनन्, उनी र उनकी छोरीका आँखा गेटतिरै थिए । अनुहारको छाला चाउरिइसकेको, कपालदारी तिलचामल भइसकेको, कद होचो र ज्यान सिखुटे भएको एउटा मान्छे पुरानो रिक्सा चलाउँदै गेटबाट भित्र छिरेपछि दुवैको मुहारमा मुस्कान नाच्यो । नानी दोड्दै रिक्सातिर गइन्, आमाचाहिँले भुइँमा बस्ने ठाउँ खोजिन्, स्वयंसेवक उनी भएतिर गए । रिक्साबाट ओर्लिएको मान्छेको हात समात्दै, लाडिँदै नानी पनि आमा नजिक आइन् । छेवैमा आएपछि नानीतिर फर्केर ती वृद्धले भने, धेरै नसता, आज बोनी भो । बरफ खान पाउँछेस् ।प्लास्टिकको प्लेट, त्यसमाथि दालभात र तरकारी आइसकेपछि उनीहरूले हात पखालेझैं गरे अनि पारिलो घामलाई साक्षी राख्दै भुइँमै टुक्रुक्क बसेर खाना खान थाले । ती वृद्ध काइँला तामाङ ६५ वर्षका रहेछन् । ती महिला (४५) चाहिँ उनकी पत्नी वसन्ती । चञ्चले नानी उनीहरूकी छोरी, उमेर ३ वर्ष । पिठ्युँमा १३ महिनाको छोरो । यो परिवार खुलामञ्चको खुला आकाशमुनि खान बाध्य भएको चार महिना नाघ्यो । यो त्यही परिवार हो, जसलाई लकडाउनअगाडि खाना र सुत्नको सुर्ता थिएन । रिक्सा चलाएरै काइँलाले परिवार धानिरहेका थिए । बचत हुँदैनथ्यो, त्यो अलग कुरा । लकडाउनपछि उनीहरू एकै पटक सडक आइपुगे । काइँलाकै शब्दमा सबथोक चौपट भो ।काइँलाको परिवारभन्दा थोरै पर्तिर ज्ञानबहादुर श्रेष्ठको परिवार थियो । नाम्लोलाई पिर्का बनाएर उनी पनि अढाइ वर्षकी छोरी र पत्नीसहित ग्वामग्वाम खाँदै थिए । ५१ वर्षीय ज्ञानबहादुरले भारी बोकेरै तीन जनाको परिवारको गर्जो टारिरहेका थिए तर लकडाउनपछि बिचल्ली भयो । उनका अनुसार सुरुमा उनी एक्लै खुलामञ्चमा खान आउँथे, छोरी र पत्नीलाई डेरामै व्यवस्था गर्थे तर धान्नै सकेनन् । त्यसपछि परिवारै सडकमा आएर खान थाले । भात मुछिरहँदा उनले भने, यत्तिका वर्ष काठमाडौंमा बसियो, अरू काम नपाए पनि भारी बोक्न पाइन्थ्यो, यसपालि त त्यही पनि पाइएन । उनलाई सोधें काठमाडौं छिरेको कति वर्ष भयो ? उनले देब्रे हातका पाँचै औंला तीनतीन पटक भाँचे । अनि छोरीको खाना मुसिदिन थाले ।रौतहट चन्द्रनिगाहपुरकी हसिनादेवी पनि खाना खाने त्यही लहरमा थिइन् । उनलाई आफ्नोभन्दा दुई वर्षकी छोरीको भोको पेटले पिरोल्छ । त्यसैले उनी सुरुमा छोरीलाई खुवाउँछिन् अनि मात्र आफू । शनिबार खुलामञ्चमा आफू र छोरीले खाना खाइरहँदा उनको मन भने धोबीघाटस्थित डेरामा थियो । त्यहाँ उनकी बहिनी र बहिनीका दुई सन्तान छन् । बहिनीकी तीन वर्षकी छोरीलाई ज्वरो आएपछि उनीहरू खाना खान खुलामञ्च आउन सकेनन् । बच्चीलाई ज्वरो आको छ, डेरामा खाने सामान छैन, बेलुका जाँदा जसरी नि ओखती र खानेकुरा लैजानुपर्छ, ४० वर्षकी हसिनाले व्यथा पोखिन्, अरू के गर्न सक्छु र, खाएपछि त्यहाँ बाहिर माग्न बस्छु । नत्र बच्ची मर्छे ।संक्रमित र मृतकको संख्या बढिरहे पनि सरकारले लकडाउन र निषेधाज्ञा हटाएको छ । एकाध व्यवसायबाहेक सबै चालु छन् । तर काइँला, ज्ञानबहादुर र हसिनादेवीजस्ता भुइँमान्छेको लकडाउनले बनाइएको घाउमा अझैं मल्हमपट्टी लागेको छैन । सडकको तातो रापलाई झेल्दै परपरबाट खुलामञ्चमा निःशुल्क खाना खान आउनेहरू खासै नपातलिनुले पनि यही देखाउँछ । हाम्रो सानो प्रयास का अभियन्ता पुकार बमले भने, लकडाउन खुल्यो तर उहाँहरूले काम पाउनुभएको छैन, राज्यलाई मतलव छैन, त्यसैले यहीं खान आउनुहुन्छ । उनका अनुसार खुलामञ्चमा आउनेहरूमध्ये अधिकांश ज्यामी, भरिया र रिक्साचालक हुन्छन् । उनीहरू लकडाउनअघि महिनामा २०२५ हजार रुपैयाँ सहजै कमाउँथे र परिवार पाल्थे ।िि िकाइँलाको कथा दर्दनाक छ । आमाबुबाका चार छोरामध्ये उनी कान्छा हुन् । उनलाई जन्माएपछि आमा अर्कैसँग गइन्, उनलाई हुर्काउने कोही भएन, क अक्षर पढ्न पाएनन् । थाहा भएदेखि म अर्काको घरमा गोठालो बसें, साहुले मलाई जग्गा दिन्छु, बिहे गरिदिन्छु भन्थ्यो तर १६ वर्ष बसेपछि त्यो घरै छोडिदिएँ, उनले सुनाए, म गोठालो बसेपछि मेरा छोरानाति पनि गोठालै बस्नुपर्दोरहेछ । मन मानेन, बाउकै घर फर्किएँ । काभ्रे, खुर्पाचोकमा मरितरी काम गरे खान पुग्ने जग्गा थियो तर उनलाई गाउँमा बसिरहन मन लागेन । २३ वर्षको उमेरमा काठमाडौं छिरे । सीप थिएन, पढाइ थिएन । रिक्सा चलाउँथें, होटलमा खान्थें, रिक्सामै सुत्थें, विगतमा फर्किए उनी, ३५ वर्ष भइन्जेल यत्तिकै रल्लेर बित्यो । कमाइ त हुन्थ्यो तर जोगाउने बुद्धि थिएन ।काइँला र वसन्तीको भेट सडकमै भयो । दरबारमार्गमा उनी रात बिताउँथे, वसन्ती त्यहीँ प्लास्टिक टिप्थिन्, त्यहीँ सुत्थिन् । देखादेख भए पनि बोलचाल थिएन । एक पटक यो खुब बिरामी परी, यसका कोही रहेनछन्, मैले लगेर ओखतीमूलो गरें, वसन्तीतिर फर्केर उनले भने, उतिबेला त्यत्तिकै छाडिदिएको भए मरिसक्थी होली, अहिले दुई बच्चाकी आमा भएकी छ । काइँलाले वसन्तीको माइतीतिर कसैको खोजखबर नभएको पनि बताए । काइँलाका अनुसार सडकमै बस्दा वसन्तीको दिमागी सन्तुलन बिग्रिसकेको थियो, बिहेपछि उनीहरूले डेरा लिए, सकुन्जेल उपचार गरे तर वसन्तीलाई निको भएन । यसलाई उपचार गराउन गाउँको घर डेढ लाखमा बन्धकी राखेको छु, अहिले अलिक सन्चो भयो, काइँलाले लामो श्वास तान्दै भने, खानै छैन, कसरी ऋण तिर्नु ? डेढ लाख त अर्को जुनीमा पनि कमाउन सक्दिनँ जस्तो लाग्छ । वसन्तीलाई महिनैपिच्छे कहिले १ हजार, कहिले १५ सयको औषधि खुवाउनुपर्छ । गाँस कटाएर भए पनि औषधि किन्ने गरेको उनले बताए । वसन्तीसँग कुरा गर्न खोज्दा उनी अन्कनाइनन्, बोलिनन् । लकडाउन नभइन्जेल जसोतसो जीवन चलेकै थियो, झोसेंको कोठा भाडा तिर्न र खान पुगेकै थियो । स्रोत त्यही रिक्सा थियो, यो पनि विदेशीले किनिदिएको रे । पुरानो भइसक्यो, मेरो जायजेथा भनेकै यही रिक्सा हो, यही बेचे कसरी बाँच्नु, भोकै बस्दा पनि बेच्न सकिनँ, उनले पीडा पोखे, लकडाउनको दुई महिनापछि रिक्सा लिएर ठमेल पुगें । ठमेलमा पुलिस र कुकुरबाहेक कोही हुँदैन थिए, कसलाई बोक्नु ? दिनभर सडकमा बस्दा पनि ट्रिप पाइँदैनथ्यो । उनको परिवार त्यही बेलादेखि खुलामञ्चमा खान आउन थालेको हो । असार र साउन त उनीहरूले महांकाल मन्दिरमै पाल टाँगेर रात बिताए । म नभएको बेला केटाहरू यस (वसन्ती) लाई समात्न आएछन्, तर्साएछन्, यो झन् आत्तिन र डराउन थाली । त्यसपछि बरु नखाने तर डेरामै सुत्ने भनेर फर्कियौं, काइँला भावुक भए । उनको दुई महिनाको कोठाभाडा खुलामञ्चमै भेटिएका कुनै मनकारीले तिरिदिएका थिए । डेराबाट चारै जना सबेरै सँगै निस्कन्छन् । काइँला वीर अस्पतालतिर यात्रु ढुकेर बस्छन्, वसन्ती दुई बच्चा साथमा लिएर महांकाल र रत्नपार्कतिर टहल्छिन् । साढे ९ बजे खाना खान यहीं भेट हुन्छ । कहिलेकाहीं छोरोलाई दूध र पाउरोटी किन्ने पैसासमेत हुन्न, काइँलाले भने । छोरीलाई स्कुल पठाउन नसकेको दुखेसो छ उनको । काइँला गाउँ नगएकै चार वर्ष भयो । सय पुग्न एक वर्ष बाँकी भएका बुबा छन्, पहिले चिनीचियापत्ती बोकेर भेट्न जान्थें, दबेको स्वरमा उनले भने, अहिले त चिनी किन्ने पैसा छैन । खाली हात कसरी जानु ? लाज लाग्छ । दसैं आइसक्यो । खानै नपाएका बेला नयाँ लुगाफाटाको के कुरा ! दुईचार पैसा कमाउन पाए दुईचार पाउ मासु किनेर दसैं मनाउने ध्याउन्नमा छन्, त्यसैले रिक्सालाई हम्मेसा छाड्दैनन् । भरियाले ५० रुपैयाँ पनि कमाउँदा रहेछन्, ट्याक्सी चलाउनेले पनि साहुको भाडै दिन सक्दैन रे, इन्जिनवालाले त कमाउन सकेका छैनन्, यस्तो थोत्रो रिक्सा कस्ले चढ्छ, रिक्सामाथि उक्लँदै गर्दा उनले भने, यहाँ सित्तैमा खान नपाएको भए मरिसक्थ्यौं, दसैंमा पनि भोकै नराख्लान् नि !िििज्ञानबहादुर सबेरै नाम्लो बोकेर सहर निस्कन्छन्, भारी पाइएला कि भनेर ढुकिरहन्छन् तर शनिबार ६ बजेदेखि ९ बजेसम्म बोनीसमेत नभएको गुनासो गर्दै थिए । होटल सबै बन्द छन्, हामीलाई कस्ले तरकारी बोकाउनु ? उनले भने, अब दसैं पछाडिचाहिँ भारी पाइन्छ रे ! तर उनलाई दसैं नै कसरी कटाउने भन्ने चिन्ता छ । उनकी पत्नी सुनिताले हामीतिर फर्केर भनिन्, छोरीलाई एक जोर लुगा किनिदिन पाए खुसी हुन्थी, हाम्लाई त यसैले कटिहाल्छ । लकडाउनअघि सुनिता पनि भारी बोक्थिन्, छोरीलाई स्कुल पठाउन थालेका थिए । डेराभाडा तिर्न ढिला हुँदैनथ्यो । तर लकडाउन भएपछि कोठामा खाना नपकाएकै तीन महिना भयो । मालसामान केही छैन, मट्टीतेल पनि ९० रुप्पे लिटर भइसक्यो, निधार खुम्चाउँदै ज्ञानबहादुरले भने ।िििहसिनादेवी एकल महिला । उनका अनुसार काखकी नानी जन्मेको केही समयमै उनका श्रीमान् बिते । छोरीअगाडिका दुई सन्तान विदेशीले पढाइदिएका रहेछन् । अहिले धोबीघाटको डेरामा उनी र बहिनीको गरेर तीन बच्चा छन् । अरू काम छैन, बालबच्चा साना छन्, मागेर कोठाभाडा पुर्याइरहेका छौं, हसिनादेवीले भनिन्, यहाँ (खुलामञ्चमा) खान आउन थालेको तीन साता भयो, त्यसअगाडि थाहै थिएन । कति दिन भोकै बसियो ! कोठामै कहिले खान पाइएला ? घरबेटीले निकाले सडकको कुन पेटीमा सुत्ने ? बालबच्चालाई कसरी पढाउने ? खुलामञ्चमा खाना बाँडेनन् भने के खाने ? यस्ता प्रश्नहरू बग्रेल्ती छन् तर जसको उत्तर हसिनादेवी, काइँला र ज्ञानबहादुरहरूसँग छैन । छ त केवल मर्का र वेदनाको भुमरी । दुनियाँ कोरानासँग थरथर कापिरहेको छ । उनीहरूलाई सोधें, भाइरसको डर लाग्दैन ? अभावको रापले पिल्सिँदै आएका उनीहरूको जवाफमा भिन्नता थिएन, भाइरसको डरले पेटमा भोक नलाग्ने भए पो खानै नपाएपछि रोगको के डर !ढिलोचाँडो भ्याक्सिन बन्छ, कोरोना भाइरस निस्तेज हुन्छ तर काइँलाहरूको नियति निर्मूल पार्ने भ्याक्सिन न उनीहरू स्वयंले बनाउने छाँट छ, न उनीहरू बाँचेको राज्यले ।"
उपत्यका भित्रिने र बाहिरिनेको संख्या उस्तै,"(काठमाडौं)  कोभिड१९ महामारीका कारण यस वर्ष दसैं सुरु भइसक्दा पनि काठमाडौं उपत्यका छाड्ने र भित्रनेको संख्यामा खासै अन्तर देखिएको छैन । अघिल्ला वर्षहरूमा घटस्थापनादेखि नै दैनिक ७० देखि ७५ हजार मानिसले उपत्यका छाड्ने गरेकामा यस वर्ष उक्त संख्या २० देखि २५ हजार मात्रै छ । महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकाल पनि गत वर्षको तुलनामा दुई तिहाइ भीडभाड कम भएको बताउँछन् ।महाशाखाका अनुसार शनिबार घटस्थापनाको दिन ४ हजार ७ सय २१ सवारीसाधनमार्फत २१ हजार ४ सय ७२ यात्रु उपत्यकाबाट बाहिरिए । त्यस दिन ४ हजार ४ सय ७ सवारीमार्फत १६ हजार ६ सय ३९ यात्रु भित्रिए । त्यस्तै, आइतबार ४ हजार ६ सय ८५ सवारीसाधनमार्फत १७ हजार ३ सय जना भित्रिएकामा ४५ हजार ५ सय ७२ सवारीसाधनमार्फत २१ हजार ५ सय ७३ जना यात्रु बाहिरिएका छन् । अब फूलपातीसम्म बाहिर जानेको संख्या बढ्ने र भित्रिनेको संख्या कम हुँदै जान्छ, ढकालले भने ।असोजयता ६ लाख ५ सय ५४ जनाले काठमाडौं उपत्यका छाडेका छन् । यस अवधिमा ५ लाख ५४ हजार ५ सय ३७ यात्रु भित्रिएका छन् । गत वर्षको तुलनामा यस वर्ष उपत्यकाबाट बाहिरिने र भित्रिनेको संख्यामा खासै भिन्नता नदेखिएको महाशाखाका प्रवक्तासमेत रहेका प्रहरी निरीक्षक रामेश्वरप्रसाद यादवले बताए । महाशाखाले सार्वजनिक सवारीसाधनको अनुगमन र कारबाहीलाई तीव्रता दिएको छ । क्षमताभन्दा बढी यात्रु राख्ने, बढी भाडा लिने भाडाका सवारीसाधन, मिटरमा जान नमान्ने र यात्रु लिन इन्कार गर्ने ट्याक्सीहरूलाई महाशाखाले कारबाही गर्न थालेको हो । प्रवक्ता यादवका अनुसार आइतबार मात्रै बढी भाडा लिने ४३ ट्याक्सी र ४८ वटा अन्य सवारीसाधन कारबाहीमा परेका छन् ।महाशाखाले उपत्यकाको सवारी आवागमनलाई सहज बनाउन, सडक प्रयोगकर्ताहरूको सुरक्षा सुनिश्चितता, सवारी दुर्घटना न्यूनीकरण र चाडपर्वमा हुन सक्ने ठगी नियन्त्रणका लागि सुरक्षा योजना लागू गरेको छ । यात्राका क्रममा कसैलाई केही समस्या भएको खण्डमा १०३ मा फोन गर्न महाशाखा प्रमुख ढकालले आग्रह गरे । ट्राफिक व्यवस्थापन मात्र होइन, चाडपर्वको समयमा यात्रुसँग बढी भाडा लिने, बीच बाटोमै यात्रुलाई ओरालिदिने, स्वास्थ्य मापदण्ड पालना नगर्नेजस्ता समस्या आउन नदिन पनि ट्राफिक प्रहरी चनाखो बनेको उनले बताए । महाशाखाले उपत्यकाभित्र १४ स्थानमा नागरिक तथा यात्रु सहायता कक्ष सञ्चालनमा ल्याइसकेको छ भने थप ३ स्थानमा राख्ने तयारीमा रहेको जनाएको छ । उपत्यकाको नागढुंगा, कलंकी, स्वयम्भू, माछापोखरी, नयाँ बसपार्क, चाबहिल, गौशाला, कोटेश्वर, जगाती, सातदोबाटो, बल्खु, दक्षिणकाली, सुन्धारा र पुरानो बसपार्कमा सहायता कक्ष राखिएका छन् । थप भीडभाड हुने स्थान छनोट गरी ३ ठाउँमा छिट्टै त्यस्ता कक्ष स्थापना गरिने महाशाखाका प्रवक्ता यादवले बताए । यात्रुहरूका गुनासा तत्काल सम्बोधन गर्न उक्त कक्ष राखिएको उनको भनाइ छ । टिकट काउन्टरमा विशेष निगरानीमहाशाखाले सादा पोसाकमा प्रहरी परिचालन गरी उपत्यकाका टिकट काउन्टरमा विशेष निगरानी सुरु गरेको छ । भीडभाड हुने स्थल र टिकट काउन्टरमा हुन सक्ने ठगी तथा आपराधिक क्रियाकलापलाई नियन्त्रण गर्न महाशाखामा रहेको पीडित सहायता इकाइबाट सादा पोसाकमा प्रहरी परिचालन गरी निगरानी थालिएको यादवले बताए ।उनका अनुसार मुख्यतः नयाँ बसपार्क क्षेत्र, कलंकी, बल्खु, कोटेश्वर, पुरानो बसपार्क, गौशालालगायत टिकट काउन्टर भएका स्थानमा निगरानी बढाइएको छ । सादा पोसाकका ट्राफिक प्रहरीले बढी भाडा लिई टिकट काट्ने, फर्जी टिकट तथा दोहोर्याएर टिकट काट्ने व्यक्तिमाथि निगरानी राख्नेछन् भने भाडाका बसहरूमा चढी तोकिएको मूल्यअनुसार टिकट लिएको छछैन जाँच पनि गर्नेछन् । टिकट काउन्टरमा टिकट काट्ने व्यक्तिहरूको सहजै पहिचानका लागि परिचयपत्रको समेत व्यवस्था गरिएको महाशाखाले जनाएको छ । दुईपाङ्ग्रे सवारीसाधनको हकमा चालकले हेल्मेट प्रयोग नगर्ने, तीव्र गतिमा सवारी चलाउने, ओभरलोड, सवारीसाधनको सिटबाहेक छत तथा अन्य भागमा यात्रु र मालसामान राख्ने, अन्धाधुन्ध सवारी चलाउनेजस्ता ट्राफिक नियम उल्लंघन गर्नेमाथि सीसीटीभीबाट निगरानी गर्दै कारबाही गरिने महाशाखाले जनाएको छ । महाशाखाले बसपार्कबाट बाहिरिने गाडीहरूलाई अनिवार्य रूपमा यान्त्रिक परीक्षण गराउन समन्वय गर्ने बताएको छ । दिनमा ४ पटक ॅसरप्राइज चेकिङमहाशाखाले चाडपर्वका बेला निजी तथा सार्वजनिक सवारीसाधनमा घट्न सक्ने सम्भावित घटनालाई लक्षित गरेर बिहान, दिउँसो, साँझ र राति गरी चार पटकसम्म विशेष जाँच थालेको छ । उपत्यकाबाट बाहिरिने नाका तथा भीडभाड हुने स्थानहरूमा सवारीसाधनको सरप्राइज चेकिङ को व्यवस्था मिलाइएको महाशाखाले जनाएको छ ।ट्राफिक प्रहरीले नागढुंगा, कलंकी, स्वयम्भू, माछापोखरी, नयाँ बसपार्क, चाबहिल, गौशाला, कोटेश्वर, जगाती, सातदोबाटो, बल्खु, दक्षिणकाली, सुन्धारा, पुरानो बसपार्कलगायत स्थानमा लामा दूरीका सवारीसाधनलाई लक्षित गरेर विशेष जाँचको व्यवस्था गरेको जनाएको छ ।"
भित्ताको कान नपलाएकै राम्रो,"अमेरिकामा अनुदारपन्थी रिपब्लिकन दलभित्र पनि कट्टर भनेर चिनिएका डोनाल्ड ट्रम्पले सन् २०१७ जनवरीमा राष्ट्रपतिको कार्यभार सम्हालेलगत्तै त्यहाा एकाएक ६८ वर्ष पुरानो एउटा पुस्तक बेस्टसेलर बन्न पुग्यो । जर्ज अर्वेलको नाइन्टिन एट्टी फोर किन्नेको भीड यति ठूलो थियो कि कतिपय पुस्तक पसलमा मानिसहरू लाइनै बस्नुपरेको थियो । एउटा पुरानो पुस्तकको बिक्री अचानक झन्डै दस हजार प्रतिशतले बढ्नुको कारण एउटै थियो अमेरिकी नागरिकले आफ्नो समकालीन समाजमा यही उपन्यासको कथानक पात्र बिग ब्रदर को भय पाएका थिए । यो उपन्यासको काल्पनिक अधिनायकवादी राज्यमा हरेक नागरिक सत्ताधिकारीहरूको निरन्तर निगरानीमा हुन्छन् । र, उनीहरूलाई एउटा नारा बारम्बार सम्झाइन्छ, बिग ब्रदरले तिमीलाई नियाल्दै छ । घोर अनुदारवादी ट्रम्पको उदयसँगै अमेरिकीहरूले यसरी सर्वव्यापी निगरानी राख्ने औपन्यासिक पात्र बिग ब्रदरलाई सम्झिएका थिए । नेपाली समाजमा पनि त्यही रूपमा बिग ब्रदरको भय पलाई नसकेको होला, तर सरकार भने जुनसुकै हालतमा आफ्ना नागरिकहरूको निगरानी गर्न उद्यत रहेको देखिन्छ । नत्र, संसद्देखि सार्वजनिक वृत्तसम्ममा चर्को विरोध भइसकेको प्रावधान एकपछि अर्को विधेयकमा किन घुसाइन्छ ? सरकारले पछिल्लो समय फेरि नागरिकको फोन ट्यापिङ गर्न र विवरण माग्न सक्ने अधिकार सरकारी अनुसन्धान अधिकृतलाई सोझै दिने गरी दूरसञ्चार विधेयकको मस्यौदा तयार पारेको छ, जुन आपत्तिजनक छ । जबकि, अहिले संसद्मा विचाराधीन सूचना प्रविधिसम्बन्धी विधेयक र विशेष सेवासम्बन्धी विधेयक दुवैमा रहेका यस्तै प्रावधानको सर्वत्र विरोध भएको थियो । यसरी पहिलेदेखि नै विवाद्मा आएको विषयलाई फेरि अर्को विधेयकको मस्यौदामा प्रस्ताव गर्न खोज्नुले सरकारकै नियतमा प्रश्न उठेको छ ।प्रस्तावित दूरसञ्चारसम्बन्धी विधेयकमा नेपालको सार्वभौमसत्ता, अखण्डता एवं राष्ट्रिय हितविपरीत तथा राज्यद्रोह अपराध वा संगठित अपराध वा फौजदारी अपराधलगायतका क्रियाकलाप गरेको विषयमा नेपाल सरकारको अधिकारप्राप्त अनुसन्धान गर्ने निकायले जुनसुकै व्यक्तिको पनि कुराकानी रेकर्ड गर्नेलगायतका पहिचान खुल्ने तथा सेवासम्बन्धी अन्य विवरण अनुसन्धानका लागि सेवा प्रदायकबाट संकलन प्राप्त गर्न सक्ने प्रस्ताव गरिएको छ । पक्कै पनि, अपराधविहीन समाजको कल्पना गर्नु वा अपराधको न्यूनीकरण चाहनु अनि त्यसका लागि अनुसन्धानको पाटोलाई बलियो बनाउने प्रबन्ध मिलाउनु जुनसुकै सरकारको दायित्वभित्र पर्छ । तर त्यसकै लागि सरकारले नागरिकको संवैधानिक अधिकारक्षेत्रभित्र घुसेर अतिक्रमण गर्न पाउादैन । स्वतन्त्र न्यायपालिकाको पूर्वसहमतिमा यस्तो व्यवस्था गर्न खोजेको भए नाजायज भन्न पनि मिल्दैनथ्यो । तर उल्लिखित तीनै विधेयकमा अदालतको अनुमतिबिनै नागरिकको फोन सुन्ने र रेकर्ड गर्ने व्यवस्था छ । सरकारी अधिकृतलाई सोझै नागरिकको व्यक्तिगत कुराकानी अभिलेख गरी सुन्न पाउने अधिकार प्रदान गर्दा यसको दुरुपयोग हुने सम्भावना बढी हुन्छ । सरकारी अधिकारीको तजबिजीमा गरिने कतिपय कारबाहीहरू औचित्यका आधारमा भन्दा पनि सत्ता तथा शक्तिको प्रभावमा हुने खतरा अधिक रहन्छ । सत्ताधिकारीहरूले आफ्ना विरोधीहरूको चियो गर्न र इबी साध्न यस्तो प्रावधानको दुरुपयोग सजिलै गर्न सक्छन् । यस्तो व्यवस्थाले नागरिकको गोपनीयता मात्रै खुम्च्याउादैन, सर्वत्र सरकारी भयको सञ्चार पनि गर्छ । आम नागरिकहरू आफ्ना गोप्य अभिव्यक्तिहरूमा समेत सेल्फ सेन्सर गर्न बाध्य बन्छन् । सत्ताले सोझै उर्दी जारी नगरे पनि प्रश्न र प्रतिरोध आपसमै पनि वर्जितजस्तो हुन जान्छ, जसले समाजमा निरंकुश राज्यको छाया व्याप्त भई लोकतन्त्र संकुचित बन्न पुग्छ । यस्तो कानुन बनेमा सरकारका गलत कामकारबाहीविरुद्ध छानबिन गर्नुपर्ने संवैधानिक अंगका पदाधिकारी मात्र होइन, सरकार वा सत्तारूढ दलभित्रै पनि फरकमत राख्नेहरू सुरक्षित रहने छैनन् । तसर्थ, जतिसुकै सही नियतले व्यवस्था गर्न खोजिएको भए पनि पछि घातक हुन सक्ने प्रावधान प्रस्तावित कानुनमा राखिनु हुादैन । जब अदालतको आदेशबिनै नागरिकको विवरण लिने कानुनी व्यवस्था गरिन्छ, तब सरकारको नियत गलत नभए पनि राज्यले निरंकुश चरित्र अवलम्बन गरेको झल्किन्छ । तसर्थ हामीले अपनाउन खोजेको लोकतान्त्रिक मूल्यप्रणाली कस्तो हो भन्नेमा सरकार र सत्तारूढ दल प्रस्ट हुनुपर्छ । आफ्नो कर्तव्य संविधानले प्रबन्ध गरेका नागरिक हकहरूको उचित पालना गर्नेगराउने हो, त्यसलाई नै खुम्च्याउने गरी कानुन ल्याउनु होइन भन्ने तथ्यबोध सरकारले गर्नुपर्छ । लोकतान्त्रिक व्यवस्थामा नागरिक अधिकारको खिलाफमा राज्य नउभियोस् भनेरै वैयक्तिक स्वतन्त्रता र गोपनीयताको अधिकारलाई अहरणीय मानी तिनलाई मौलिक हकका रूपमा राखिन्छ । तसर्थ, संविधानप्रदत्त र लोकतान्त्रिक अधिकारमाथि नै खलल पुर्याउने गरी सरकार र संसद्ले कुनै पनि कानुनी प्रबन्ध गर्नु हुादैन । कतिपय गम्भीर अपराधका मामिलामा संदिग्ध व्यक्तिहरूको कुराकानी अभिलेख गर्नै नपाइने होइन । प्रभावकारी अनुसन्धानका लागि यसको आवश्यकता पनि पर्छ । तर शक्तिदुरुपयोगबाट यो प्रावधानलाई बचाउन अदालतको पूर्वअनुमति लिन अपरिहार्य छ । जब लोकतन्त्रमा सरकारद्वारा आफ्ना नागरिकको निर्बाध निगरानी हुन थाल्छ, तब लोकतन्त्र आफैं निगरानीमा छ भन्ने बुझ्नुपर्छ । तत्कालीन न्यायाधीश रणबहादुर बमको हत्या अनुसन्धानमा अनावश्यक व्यक्तिको फोन र एसएमएस लिएर त्यसको दुरुपयोग भएपछि सर्वोच्च अदालतका तत्कालीन प्रधानन्यायधीश कल्याण श्रेष्ठ र न्यायाधीश देवेन्द्रगोपाल श्रेष्ठको संयुक्त इजलासले कानुनमा अन्यथा व्यवस्था नभएसम्म सम्बन्धित जिल्ला अदालतबाट अनुमति लिने व्यवस्था मिलाउन परमादेश नै जारी गरेकोतर्फ सरकारले विचार पुर्याउनुपर्छ । अदालतको आदेशबिना कल डिटेल माग्ने र दिने दुवैलाई कारबाही गर्नुपर्ने उक्त अदालती आदेशको मर्म बुझ्न सरकारले आनाकानी गर्नु हुँदैन । सरकारी अधिकारीले चाहेकै भरमा जोसुकैको टेलिफोन कुराकानी अभिलेख गर्ने व्यवस्था गरेर नागरिकलाई भित्ताको पनि कान हुन्छ भन्ने सन्देश दिएर भयको शासन सुरु गर्नु हुँदैन ।"
भट्टराईआरोपको छानबिन जरुरी,"भट्टराईआरोपको यथोचित छानबिन सम्पादकीय सटीक लाग्यो । ठूला भ्रष्टाचारमा सत्तासीनहरूको स्वार्थ गाँसिएको र कार्यकारी अधिकार पैसा कमाउने माध्यम बन्दै गएको यथार्थ छर्लंग छ । १२ सय मेगावाट क्षमताको बुढीगण्डकी जलविद्युत् आयोजनामा ९ अर्ब कमिसन बहालवाला प्रधानमन्त्री ओली र पूर्वप्रधानमन्त्रीद्वय देउवा र प्रचण्डले बाँडेर खाएको संगीन आरोप पूर्वप्रधानमन्त्री बाबुराम भट्टराईले लगाए । आवश्यक परे तथ्यप्रमाण पनि दिन सक्छु भनी भट्टराईले दाबी गरिरहँदा जनतामा भने नयाँ तरंग फैलिएको छ । हवाइजहाज, हाइड्रोपावर, नियुक्ति र ठेक्कापट्टाजस्ता ठूला आयोजनामा चरम भ्रष्टाचार हुने गरेको कुरा समाचारमा आइरहने भए पनि पूर्वप्रधानमन्त्रीले बहालवाला प्रधानमन्त्री र दुई प्रधानमन्त्रीतिर औंलो तेर्स्याएको यो पहिलो हो । भट्टराईले उठाएका प्रश्न सत्य हुन् भने कुन नैतिकताका आधारमा ओली कुर्सीमा बसिरहने ? सत्यतथ्य छानबिनका लागि राजीनामा दिएर मार्गप्रशस्त गर्ने कि ? प्रचण्ड र देउवामाथि छानबिन गरी कारबाही अगाडि बढाइहाल्ने हो कि ? भट्टराई गलत रहेछन् भने भ्रामक समाचार जनतामा सम्प्रेषण गरेर आफू चोखो देखिन खोजेको उपक्रममा उनलाई पनि कारबाहीको दायरामा ल्याउनुपर्छ । यति ठूलो र सघन आरोप सार्वजनिक भइसकेपछि अख्तियार मुकदर्शक भएर बसिरहन मिल्दैन । रोशन भट्टराई, इनरुवा३, सुनसरीिििसम्पादकीयले मुलुकका चार खम्बामाथि प्रश्न उठाएको छ । मुलुकको कार्यकारी प्रमुख बनिसकेका बाबुराम भट्टराईले केपी शर्मा ओली, शेरबहादुर देउवा र पुष्पकमल दाहाल मिलेर बूढीगण्डकी जलविद्युत् आयोजनामा नौ अर्ब रुपैयाँ कमिसन खाएको भनी गृहजिल्ला गोरखाको एक कार्यक्रममा दिएको अभिव्यक्ति अकल्पनीय छ । पटकपटक प्रधानमन्त्री बनिसकेकाहरूलाई लागेको आरोप धेरैले पत्याउन सकेका छैनन् । तथापि भट्टराईले आवश्यक पर्दा सो ब्रह्मलुटको प्रमाण जुटाउन सक्छु भनेपछि यसले नेपाली कांग्रेस र नेकपाका लाखौं समर्थक, नेतृत्वलाई समेत विस्मित तुल्याएको छ । अहिलेसम्मकै ठूलो १२ सय मेगाबाट क्षमताको जलविद्युत् आयोजना सुरु हुन लाग्दा एक दशकदेखि स्थानीयवासी, विकासप्रेमी र सर्वसाधारणले यसलाई समृद्धिको महत्त्वपूर्ण स्तम्भ ठानेका थिए । तर यो अवधिमा आयोजनामाथि जुन किसिमको राजनीतिक चलखेल भयो यसबाट सबै नागरिक निराश बन्न थाले । भट्टराईले विकास समिति बनाई आयोजनाअघि बढाउन खोज्दा विवाद बढेर समिति भंग भएको थियो । पछि ओली, दाहाल र देउवाका पालामा चीनको गेजुवा कम्पनीलाई निर्माण सुम्पने र खोस्ने क्रमले शीर्ष नेतृत्व आलोचित बनिरह्यो । उता सुरुदेखि आफ्नो जिल्लाको आयोजना नियालिरहेका भट्टराईलाई भित्री चलखेल, विवादबारे जानकारी नभएको भन्न सकिंँदैन । यस्तोमा विद्वान् मानिएका पूर्वकार्यकारी प्रमुखले मूर्धन्य नेतृत्वमाथि लगाएको भ्रष्टाचारको आरोपले विश्वमा नेपालको बदनामी अरू बढाएको छ । नेकपा र नेपाली कांग्रेसका प्रवक्ताद्वय नारायणकाजी श्रेष्ठ र विश्वप्रकाश शर्माले भट्टराईलाई आरोप प्रमाणित गर्न चुनौती दिइसकेकाले मामला जटिल बन्ने सम्भावना उत्तिकै बढेको छ । आरोपित या आरोप लगाउने जोसुकै दोषी ठहरिए पनि कारबाहीको दायराभित्र ल्याइएन भने बडाले जे गर्यो काम हुन्छ, त्यो सर्वसम्मत भनेझैं भ्रष्टाचारको हाँगाबिँगा देशभरि नफैलिएला भन्न सकिंँदैन । भुवनेश्वर शर्मा, चन्द्रागिरि२, काठमाडौं"
असन्तुष्ट पक्ष एकै थलोमा,"नेकपा विवाद बल्झिएको छ । अध्यक्षद्वय केपी शर्मा ओली र पुष्पकमल दाहालबीचको विवाद समाधान भइसकेको भनिए पनि कर्णालीमा विकसित घटनाक्रम र मन्त्रिपरिषद्को हेरफेरले होइन रहेछ भन्ने देखाउँछ । कर्णालीमा ओली पक्षका यमलाल कँडेल समूहले दाहाल पक्षधर मुख्यमन्त्री महेन्द्रबहादुर शाहीविरुद्ध अविश्वास प्रस्ताव दर्ता गरेपछि मनमुटाव छरपस्ट भयो । केन्द्रमा दाहालले सरकार सञ्चालनमा असजिलो बनाउन खोजेको भन्दै प्रदेशमा ओली पक्षधरले त्यही रणनीति अपनाएको रूपमा यसलाई लिइएको छ । तर, दाहाल र माधवकुमार नेपालले सहमति गरेर अविश्वासको प्रस्तावलाई कमजोर बनाइसकेका छन् । कर्णालीको विवाद काठमाडौंले मात्र मिलाउन सक्ने भएपछि ओली र दाहालले मुख्यमन्त्री शाही, कँडेललगायतलाई बोलाएका छन् । त्यसअघि दुवै अध्यक्षबीच आज भेटवार्तासमेत भएको छ । उनीहरूले दिनहुँजसो कुराकानी गरे पनि असन्तुष्टि घटेको छैन । दाहालले आफूलाई बेवास्ता गरेर राजदूत नियुक्तिलगायतका कदम चालेको भन्दै आएका छन् । ओलीचाहिँ सरकार सञ्चालन आफ्नो चाहनाअनुसार हुनुपर्ने भन्दै छन् । उनको एकल शैलीका कारण असन्तुष्ट पक्ष एकै थलोमा फेरि उभिन पुगेका छन् । दाहाल, नेपाल, झलनाथ खनाल, वामदेव गौतम र नारायणकाजी श्रेष्ठबीच गम्भीर कुराकानी भएको छ । उनीहरूले विगतमा मोर्चाबन्दी गर्दा एकअर्काको कमजोरीसमेत समीक्षा गर्दै होलान् । गौतमले पछिल्लोपटक ओलीलाई बलियो बनाइदिएका थिए । अहिले गौतमलाई गल्ती गरेझैं महसुस भएकाले फेरि ओलीइतर समूह बलियो बनाउन लागिपरेका छन् । उनलाई कुनै पनि हालतमा सरकारमा नलाने ओली पक्षको तयारी देखिन्छ । बरु गौतमको साटो उनकी पत्नी तुलसा थापालाई सरकारमा लाने चर्चा छ । तर, थापाले सरकारमा जाने इच्छा देखाइरहेकी छैनन् । यसले पनि नेकपा विवाद चर्कने सम्भावना बढेको छ । ओलीविरुद्ध सचिवालयका बहुमत सदस्यले विगतको जस्तो मोर्चाबन्दी बनाउदै छन् । र, पार्टी संकटतर्फ धकेलिएको छ । प्रविन देवकोटा, भरतपुर८, चितवन"
घरबेटी र भाडावालाको सरोकार,"काठमाडौंमा परिबन्धले अर्काको घरमा बस्न बाध्य मानिस धेरै छन् । अन्य सहरभन्दा काठमाडौं पस्नु हरेकको चाहना हुन्छ । जीवनको गन्तव्य काठमाडौं हो भन्ने भ्रममा हामी बाँचेका छौं । सुविधा र भविष्यका लागि अरू सहर विकल्पका रूपमा नआएकाले यहाँ भीडभाड बढी छ । भाडामा बस्ने र घरबेटीबीचको सम्बन्ध प्रायः ग्राहक र साहुजीको जस्तो हुन्छ । पैसाको कारोबार भएपछि सम्बन्ध बिग्रने नै भयो । अहिले झन् कोरोना कहरका कारण भाडामा बस्ने र घरबेटीबीच द्वन्द्व चर्किंदै छ । धेरैको रोजगारी गुमेकाले भाडा तिर्न सक्ने स्थितिमा छैनन् । बैंकको ऋण काढेर बल्लतल्ल घर बनाएर त्यसैको भाडामा निर्भर हुनेहरूको पीडा झन् विचित्रको छ । बैंकको किस्ता तिर्न, छोराछोरी पढाउन, रासनपानी धान्न, घर, जग्गा, बिजुली, पानी, फोहोर आदिको कर तिर्न सकेका छैनन् । यी दुवैको पीडालाई तराजुमा जोख्ने हो भने बराबरी हुन्छ । धेरै घरबेटीले गत फागुनदेखिको भाडा पाएका छैनन् । कतिले कोठा छोडिरहेका छन् । घरबेटीले पैसा मागेका कारण कोठामा ताल्चा लगाएर फरार हुनेहरूको संख्या बढिरहेको छ । भाडा तिर्न नसक्दा घरबेटीसँग समन्वय गर्नुपर्ने हो । भागेर हिँड्नाले समस्या समाधान हँदैन । कोरोना कहरले निम्त्याएको यो पीडा प्रायः सहरवासीले भोगेका छन् । यो समस्यालाई कुन निकायले सम्बोधन गर्ने हो भन्ने पनि थाहा छैन । खिमराज गिरी, काठमाडौं"
भर्चुअल दसैं,"यसपालिको दसैं, तिहार र छठ हाम्रा लागि चुनौतीपूर्व बन्दै छन् । विज्ञहरू भन्छन् दसैंपछि कोरोनाको तेस्रो लहर आउनेछ । अधिकांश नागरिक गाउँ फर्कन पाएका छैनन् । सबैलाई गाउँमै पुगेर बाबुआमाको आशीर्वाद थाप्न हतार भइरहेको छ । आफूसँगै भाइरस गाउँ लान्छौं कि भन्नेमा सचेत हुन आवश्यक छ । महामारी गाउँ पुग्यो भने बुबाआमाको अवस्था कस्तो होला भन्नेबारेमा पनि सोच्नुपर्छ । यसपालि जहाँ छौं त्यही दसैं मनाऔं । किनकि न राज्यले संवेदनशील भएर महामारी नियन्त्रणमा काम गर्यो न त नागरिकले नै स्वास्थ्य सुरक्षाका मापदण्ड अपनाए । महामारी दिन प्रतिदिन हाम्रो नियन्त्रणबाहिर गइरहेको छ । त्यसैले किन हामी यसपालिको दसैं प्रविधिको सहारामा नमनाउने ? भौतिक रूपमा अनुपस्थित भएर भावनात्मक उपस्थिति मात्र जनाए हुन्न ? स्वास्थ्य सही रहे फेरि अर्को वर्ष पनि यी पर्वहरू आइहाल्छन् । त्यस बेला कोरोना महामारीको अन्त्य भइसकेको हुनेछ । अनि हामी खुला रूपमा एकआपसमा शुभकामना आदानप्रदान गरौंला । रामकृष्ण बराल, जोरपाटी ५, काठमाडौं"
"संविधानमा निःशुल्क, व्यवहारमा शुल्क !","प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुनेछ भनी नेपालको संविधानले मौलिक हकमै उल्लेख गरेको छ । विद्यालय भवन, फर्निचरका लागि नेपाल सरकारले मात्र होइन विदेशका सरकारले समेत अनुदान उपलब्ध गराउँछ । कम्प्युटर, प्रयोगशाला, पुस्तकालय, विज्ञान सामग्रीका लागि बेलाबेलामा स्थानीयप्रदेश सरकारले रकम दिन्छन् । शिक्षकको तलबभत्ताको सम्पूर्ण खर्च सरकारले बेहोर्छ । कार्यालय सञ्चालनका लागि पनि रकम निकासा भएकै हुन्छ । पुगनपुग खर्चका लागि विद्यार्थीको प्रमाणपत्रबाट पैसा प्राप्त हुन्छ । यति हुँदाहुँदै पनि विद्यालय व्यवस्थापन समितिबाट निर्णय गराएर प्रायः सरकारी विद्यालयले माध्यमिक तहको शिक्षाका लागि विभिन्न शीर्षकमा शुल्क लिने गरेका छन् । यस्तो कार्यशैलीका कारण समिति संविधानभन्दा पनि माथिल्लो निकाय हो कि जस्तो लाग्न थालेको छ । गाउँघरका विद्यालयमा सञ्चालित प्राविधिक धारको शिक्षाका लागि समेत गरिबदुःखीले पढ्नै नसकून् भनेझैं गरी बढ्ता शुल्क तोकिएको पाइन्छ ।सरकारले जनताबाट उठाएको कर भ्रष्टाचार र भोगविलासमा खर्च गरेजस्तो, विद्यालय चलाउने नाममा निम्नवर्गीय अभिभावकबाट लिइएको रकम पनि कतिपय ठाउँमा व्यक्तिगत सम्पत्तिका रूपमा सदुपयोग भइरहेको छ । यस विषयमा अधिकारप्राप्त केही स्थानीय सरकारसमेत बाँडीचुँडी र मिलीजुलीमा सहभागी भएका कारण नियमन र अनुगमन हुन सकेको छैन । अनिवार्य तथा निःशुल्क शिक्षासम्बन्धी नियमावली २०७७ गत असोज १९ देखि लागू भयो । यसले सार्वजनिक विद्यालयले माध्यमिक तहसम्मको शिक्षामा कुनै पनि शुल्क (विद्यार्थी भर्ना, मासिक पढाइ, परीक्षा, पाठ्यपुस्तक) लिन नहुने संविधानको प्रावधानलाई फेरि सम्झाएको छ । र पनि दण्डहीनताको फाइदा उठाउँदै, शक्तिको आडमा शुल्क उठाएर खाइपल्केकाहरूले आफ्नो परम्परागत प्रवृत्तिमा सुधार गर्लान्जस्तो लाग्दैन । इन्द्रकुमार श्रेष्ठ, ओखलढुंगा"
नेपालको भविष्यै छैन त ?,"विकल्पको बहसमुलुकको आर्थिकराजनीतिक रूपान्तरणको माग गर्ने आम जनताले नै हो । यसबारेको वैकल्पिक बहसको सुरुआतकर्ता पनि तृणमूल तहका जनता नै हुन् । बौद्धिक जगत् र आमसञ्चारले त्यसलाई आकार, आवाज र भाष्य दिने मात्र हो । यस्तो मागचाहिँ ती जनताको यो देश मेरो हो, यसैसँग मेरो र सन्ततिको भविष्य अन्योन्याश्रित छ भन्ने मुलुकप्रतिको निर्विकल्प चेतबाट निःसृत हुने हो । राम्रै भए र केही अवसर पाए यहीँ बसौंलाÙ नभए, सके युरोप, अस्ट्रेलिया वा अमेरिका पलायन होऔंलाÙ सन्तानलाई उतै पठाऔंला, नसके खाडीमलेसियातिर गएर जीविका चलाऔंला भन्ने मानसिकताले नेपालको राजनीति सुधार्न योगदान गर्दैन ।अहिले महामारीका बेला राज्यले आधारभूत सेवा र सुरक्षासम्म व्यवस्था गर्न नसकेकाले राज्य र सरकारको प्रभावकारिताको बहसप्रति जनचासो थोरै बढेको जस्तो देखिन्छ । तर, यो बहस क्षणिक प्रकृतिको छ, मुलुकबाटै आफ्ना अपेक्षाहरू पूरा गराउने आमनागरिकको दृढचेतबाट उम्रेको छैन । यस्तो चेत भएका जनताले अकर्मण्य र अधिनायकवादी सत्तालाई निर्णायक ढङ्गले परास्त गरेका उदाहरण संसारभर छन् । तर, नेपालमा भएका राजनीतिक परिवर्तनहरू यसरी निर्णयक हुन सकेनन् । कारण, यस्तो परिवर्तन अक्सर बेइमान, स्वार्थी र दृष्टिकोणविहीन नेतृत्वको कब्जामा भयो । क्रान्ति वा जनहितको मुद्दा उनीहरूका लागि सत्ताभोगी वर्गमा उक्लने भर्याङ मात्र बन्यो । अहिले सबै दलको उच्च भनिएको नेतृत्वको अनुहारले योभन्दा फरक निष्कर्ष दिँदैन ।मुलुकको भविष्य बाँकी रहनका लागि यसको स्वामित्व लिने जनताको चेतना जिउँदै रहनुपर्छ । अहिले त्यो चेत र त्यसलाई अभिव्यक्त गर्ने जाँगर दुवै मृत्युशय्यामा छन् । त्यसैले, मुलुकको भविष्य लुट्नेहरूको हुँकार जताततै सुनिन्छ । मुलुकको भविष्य भने दिनदिनै बलात्कृत र कुण्ठित हुँदै छ । कोर्स करेक्सन को मार्गचित्र प्रस्ट छैन । यथार्थमा, कसैले त्यो नक्सा बनाएकै छैन । त्यसो भए नेपालको भविष्य नै छैन त ? यो प्रश्नले ओठे होइन, सुविचारित जवाफ खोजेको छ ।"
भारतसँग संवादको नयाँ सूत्र,"भारत र नेपाललाई शिक्षाविदेशमन्त्री जयशंकरले मस्को भ्रमण गरी १० सेप्टेम्बरमा चीनसँग सीमा विवाद सम्बन्धमा पाँचबुँदे सहमति गरे । सेप्टेम्बर पहिलो साता रक्षामन्त्री राजनाथ सिंहले रुस र इरान भ्रमणका क्रममा प्रतिरक्षा मामिलामा संवाद गरे । अमेरिका, भारत, जापान, अस्ट्रेलियाको बहुचर्चित चौपक्षीय देशहरूको बैठकमा भाग लिन जयशंकर ६ अक्टोबरमा जापान गए । मोदीले २६ सेप्टेम्बरमा श्रीलंकाका समकक्षी महिन्दा राजपाक्षसँग भर्चुअल शिखर संवाद गरे । १ अक्टोबरमा भारत र म्यान्मारबीच भएको विदेशसचिवस्तरीय भर्चुअल बैठकमा सीमा व्यवस्थापन तथा सहकार्य र व्यापार सम्बन्धबारे गहन छलफल गरियो । १३ अगस्टमा भारतले माल्दिभ्सलाई ५ अर्ब डलरको आर्थिक सहयोग घोषणा गर्यो । छिमेकीमध्ये सबैभन्दा राम्रो सम्बन्ध भएको भुटानसँग पनि घनीभूत संवाद भइरहेको छ । तर, भारतले नेपाल र पाकिस्तानसँग सामान्य कूटनीतिक संवादसम्म गरेको छैन । के भारतको नेपाल र पाकिस्तानप्रतिको दृष्टिकोण समान हो ?उक्त अर्थपूर्ण तथ्य र तथ्यांकले नेपालभारत सम्बन्धको आजको जीवन्त तस्बिर मात्रै चित्रित गरेको छैन, भारतको नेपालप्रतिको दृष्टिकोण पनि स्पष्ट भएको छ । नेपालले निरन्तर वार्ताद्वारा सीमा समस्या समाधान गर्न भारतलाई आग्रह गर्दै आइरहेको छ, तर भारतले कोभिड नियन्त्रण भएपछि मात्रै वार्ता गर्ने ओठेजवाफ दिँदै आएको छ । चीन, जापान, श्रीलंका, बंगलादेश, म्यान्मार, माल्दिभ्स, भुटानसँग भारतले कोभिड महामारीकै बीचमा वार्ता गरिरहेको छ । तर नेपालसँग गरेन, किन ? यो भारतको दोहोरो मापदण्ड हो कि होइन ? त्यसैले अहिलेको जटिल समस्याका लागि नेपाल होइन, भारत जिम्मेवार छ ।नेपालसँग संवादहीनताले राष्ट्रियअन्तर्राष्ट्रिय परिस्थिति प्रतिकूल भएपछि भारतले अहिले सीमा विवादबाहेकका विषयमा वार्ता गर्ने रणनीति अख्तियार गर्न चाहेको देखिन्छ, जुन भारतकै लागि नाकाबन्दीपछि अर्को आत्मघाती रणनीति हुनेछ । वार्तामार्फत विद्यमान सबै समस्या समाधान गर्ने हो भने सबैभन्दा पहिले भारतले नेपालप्रतिको उपनिवेशकालीन नीति र प्रभुत्ववादी कूटनीतिक ह्याङओभरबाट मुक्त हुनुपर्छ किनभन अहिले शीतयुद्धकालीन तथा राणाशासनदेखि सन् १९९० सम्मको नेपालभारत सम्बन्धको राजनीतिक, सामरिक र कूटनीतिक परिवेश छैन । उक्त वास्तविकतालाई स्वीकार गर्न जति विलम्ब गर्छ, त्यति नै क्षति भारतलाई हुनेछ ।सीमा विवाद भए पनि भूपरिवेष्टित नेपालको भारतसँग धार्मिक, सामाजिकसांस्कृतिक, आर्थिक, व्यापारिक गरी बहुआयामिक घनिष्ठ सम्बन्ध छ । सीमा विवादका कारण शताब्दी पुरानो जनस्तरको सम्बन्धमा असर पर्नु हुँदैन । नेपालको राष्ट्रहित र विदेशनीतिको मार्गनिर्देशक सिद्धान्तका आधारमा तय गरिएको नीति, प्राथमिकता र ठोस प्रमाणका आधारमा नेपालले भारतसँग वार्ता गरी सीमालगायत सबै समस्या समाधान गर्नुपर्छ र भारतको आर्थिक विकासबाट लाभान्वित हुने नीति अख्तियार गर्नुपर्छ । त्यसैले कूटनीतिक जुहारी होइन, भारतसँग वार्ताको टेबलमा बस्नुभन्दा पहिले नै नेपालले समग्र पक्षको गहन अध्ययनअनुसन्धान गरी राजनीतिक, कूटनीतिक र प्राविधिक क्षेत्रमा पर्याप्त गृहकार्य गर्नु जरुरी छ । तर ओली र परराष्ट्र मन्त्रालयले आवश्यक गृहकार्य गरेका छैनन् । उक्त समाचार जति दुःखद भए पनि यथार्थ यही नै हो ।नेपालभारतबीच संवाद र सहमतिमा जति विलम्ब हुन्छ, त्यति नै जटिलता थपिन्छ । विवाद र संवादहीनता बढ्दै गयो भने भूराजनीतिक दृष्टिले संवेदनशील नेपालभारतबीच तेस्रो पक्षले समेत खेल्न सक्छ । संवादहीनता र चिसो सम्बन्ध न नेपालको हितमा छ, न भारतको । उक्त कटु यथार्थबाट नेपाल र भारत दुवैले शिक्षा लिनु जरुरी छ । होइन भने नेपाल र भारत दुवैले यसको मूल्य चुकाउनुपर्नेछ । विवाद होइन, संवादÙ असहमति होइन, सहमति र द्वन्द्व होइन, सहकार्य नेपालभारत सम्बन्धको मूलमन्त्र हो । उक्त वास्तविकतालाई जहिलेसम्म भारतले आत्मसात् गर्दैन, तहिलेसम्म सार्थक संवाद हुन सक्दैन । त्यसैले ओलीमोदी शिष्टाचार संवादले आइसब्रेक भए पनि सीमा विवाद सम्बन्धमा निकट भविष्यमा परिणाममुखी संवाद र स्थायी समाधान हुने सहमतिको सम्भावना क्षीण देखिन्छ ।"
सत्याग्रहले देखाएको बाटो,"लोकतन्त्रमाथि आक्रमणसत्याग्रहकै क्रममा एक शनिबार माइतीघरमा हाम्रो शान्तिपूर्ण प्रदर्शनको कार्यक्रम थियो । त्यस क्रममा हामीसितै मिसिने धेरै प्रदर्शनकारीले कुलमान घिसिङको पुनर्नियुक्तिको माग गरिरहे । भएछ के भने, कुलमानको समर्थनमा प्रदर्शन गर्नेहरूमाथि प्रहरीले बर्बर हिंसा गरेर सडकमा उनीहरूको उपस्थितिलाई नै निषेध गरेको रहेछ । माइतीघर मण्डलाको दक्षिणपट्टिको त्रिभुजाकार चौरमा प्रदर्शन गर्न त कोभिड महामारीको बीचमै गुपचुप निषेध गरिसकिएको थियो । अदालतको मानहानि हुने गरी गरिएको त्यो निषेधको कानुनी आधार के हो भनेर हामीले मागेको सूचना आजसम्म सरकारले दिएको छैन ।यसरी सत्ताले विध्वंसकारी तानाशाहको चरित्र देखाउँदा प्रतिपक्षी दलहरू रमिते छन् । कुलमानको पक्षमा प्रदर्शन गर्नेहरूलाई मिडियाका क्यामेराकै अगाडि नृशंस कुटपिट गरिँदा हामी सारा तमासे छौं । राणाशासन फाल्न सशस्त्र युद्ध गरेको कांग्रेस आज लोकतन्त्रमा माइतीघरको अवैध निषेधाज्ञा तोड्न असमर्थ छ । प्रतिपक्षको यही नालायकीबाट उत्साहित सरकारले यसबीच अवैध निषेधाज्ञा तोड्न खोज्ने हाम्रो अभियानका साथीहरूलाई कुटपिट, धरपकड गर्दै हिरासतमा राख्यो । त्यसैले डाक्टर केसीको यो सत्याग्रही अभियान स्वास्थ्य क्षेत्र सुधारका लागि मात्रै थिएन, नेपालमा कोरा अधिनायकवाद स्थापना गर्ने सत्ताको संगठित प्रयासविरुद्धको प्रतिरोध पनि थियो ।अन्तमा, डाक्टर केसीसित भएको सम्झौता अब आएर कार्यान्वयन होला ? नभए के हुन्छ ? यस्ता प्रश्न गर्नेहरूलाई मैले भन्ने गरेको छु त्यो कार्यान्वयन गराउने जिम्मा डाक्टर केसीलाई छाडेर हामी सबै निदाउने हो भने यसको एउटा बुँदा पनि कार्यान्वयन हुनेछैन । सरकारले इमान र जिम्मेवारीबोधका कारण यो सम्झौता गरेकै छैन । जब २०८० आउनेछ, हामीसित ३ अर्बको भ्युटावर र १ अर्बको राम मन्दिर हुनेछन् तर सरकारी मेडिकल कलेजहरू खुलेका हुनेछैनन् । त्यतिखेरको केन्द्र सरकारले कानुन संशोधन गरेर २०९० सम्म ती खोल्ने भनेर लेख्नेछ । प्रदेश सरकारहरूको काम जग्गा दलालीभन्दा माथि उठ्नेछैन । पञ्चायतकालमा खुलेका स्वास्थ्य चौकी र प्राथमिक स्वास्थ्य केन्द्रहरू उस्तै रहनेछन् । विपन्नले घरखेत बेचेर पनि उपचार गर्न नसक्ने अवस्था कायमै रहनेछ ।त्यसको बदला यति ठूलो जिम्मेवारी सबैले बाँडेर सरकारलाई जवाफदेह बनाउन सक्यौं भने यो सम्झौताको हरेक बुँदा कार्यान्वयन हुन सक्नेछ र स्वास्थ्य क्षेत्रमा आमूल परिवर्तन आउन सक्नेछ । त्यसैले बल सरकार वा डाक्टर केसीको हैन, तपाईंहाम्रै कोर्टमा छ ।"
अफगानिस्तानको झडपमा १२ को मृत्यु,काबुल (एजेन्सी) अफगानिस्तानको उत्तरी प्रान्त कुन्दुजको साहिब जिल्लामा सेना र तालिबान विद्रोहीबीच भएको झडपमा १२ जनाको मृत्य भएको छ । मृत्यु हुनेमा सात जना सैनिक छन् ।झडपमा कम्तीमा पाँच जना विद्रोही मारिएका अधिकारीले आइतबार पुष्टि गरेका छन् । करिब दुई दशकदेखि अफगानिस्तानमा जारी युद्ध अन्त्यका लागि कतारको राजधानी दोहामा अफगान सरकार र तालिवानबीच वार्ता जारी छ । तर पछिल्ला समय बढेका भिडन्तले देशमा शान्ति स्थापना हुने अपेक्षा गरेका अफगान नागरिकलाई थप चिन्तित पारेको छ । यसअघि अफगानिस्तानस्थित नेटो प्रमुख अमेरिकी जनरल स्कट मिलरले तालिवान विद्रोहीहरूले शान्ति वार्तालाई नजरअन्दाज गरेका आरोप लगाएका थिए । फेब्रुअरीमा अमेरिकासँग भएको सम्झौताको उल्लंघन गरेका भन्दै उनले कडा शब्दमा तालिबानको निन्दा गरेका थिए । अमेरिका र तालिबानले शान्ति बहालीका लागि गत फेब्रुअरीमा सम्झौता गरेका थिए । सम्झौताअनुसार तालिबान पक्ष आफ्नो नियन्त्रण कायम रहेका क्षेत्रमा अलकायदा वा अन्य चरमपन्थी समूहलाई आश्रय नदिन सहमत भएको थियो । सम्झौता पालना गरेको खण्डमा अमेरिका र नेटो सहयोगीले १४ महिनाभित्र अफगानिस्तानबाट सेना फिर्ता गर्ने बताएका थिए ।यसैबीच राष्ट्रसंघीय एक अधिकारीले तालिबानीहरूले अलकायदासँग सम्बन्ध राखिरहेको दाबी गरेका छन् । राष्ट्रसंघको अनुगमन समूह समन्वयकर्ता एडमन्ड वाल्टर फिटन ब्राउनले अलकायदाका नेता आइमन अल जवाहारीले तालिबानी संगठनसग सम्बन्ध राखिरहेको दाबी गरेका हुन् । तालिबान र अलकायदाबीच हाल पनि राम्रो सम्बन्ध रहेको र आपसमा मिलेर उनीहरूले काम गरिरहेका ब्राउनको दाबी छ ।
'भारतमा संक्रमणले उच्चबिन्दु नाघ्यो,"(नयाँदिल्ली)  कोभिड१९ को रोकथाम एवं नियन्त्रणलाई लिएर अन्योल र त्रास कायमै रहेका बेला सरकारद्वारा गठित एउटा विशेष समितिले भने भारतमा संक्रमण उच्च बिन्दुमा पुगेर क्रमशः ओरालो लागिरहेको दाबी गरेको छ । भारतको प्रतिष्ठित शैक्षिक संस्थान इन्डियन इन्स्टिच्युट अफ टेक्नोलोजी (आईआईटी), हैदरावादका प्राध्यापक एम विद्यासागरको नेतृत्वको कोभिड १९ सुपरमोडल समितिले महामारीको प्रक्षेपणलाई गणितीय हिसाबले विश्लेषण गरेर त्यस्तो निष्कर्ष निकालेको भारतीय सञ्चारमाध्यमहरूले जनाएका छन् । समितिले संक्रमणसम्बन्धी तथ्यांकको अध्ययनबाट केही नयाँ तथ्यहरू बाहिर ल्याएको जनाएको छ । सेप्टेम्बरको मध्यमा संक्रमण सबैभन्दा उच्च बिन्दु पुगेको र भारतमा संक्रमितको संख्या एक करोड ननाघ्ने समितिले प्रतिवेदनमा उल्लेख गरेको भारतीय सञ्चारमाध्यमहरूले जनाएका छन् । भारतमा हालसम्म सबैभन्दा बढी सेप्टेम्बर १८ मा १ लाख १७ हजारभन्दा बढी संक्रमित भएका थिए । त्यसैगरी समितिले संक्रमण आगामी फेब्रुअरी (फागुनको दोस्रो साता) सम्म निरन्तर घटिरहने र त्यतिन्जेलसम्ममा एक करोड ६० लाख जना संक्रमित हुने प्रक्षेपण गरेको छ । जबकि चाडपर्व र जाडोयामको सुरुआतसँगै भारतमा संक्रमणको दोस्रो लहर आउने भन्दै चिन्ता व्यक्त हुँदै आएको थियो ।समितिले हालसम्म भारतको कुल जनसंख्यामध्ये तीस प्रतिशतमा कोरोना भाइरसविरुद्ध लड्ने एन्टिबडी बनेको समेत देखाएको छ । फेब्रुअरी अन्त्यसम्ममा कोरोनाका केस शून्यमा त झर्दैनन्, पक्कै पनि त्यो कहिल्यै पनि सम्भव छैन तर संक्रमणको स्तर धेरै कम रहनेछ, जसलाई नियन्त्रणमा राख्न सकिनेछ, विद्यासागरलाई उद्धृत गर्दै सञ्चारमाध्यमहरूले जनाएका छन् । इन्डियन काउन्सिल अफ मेडिल रिसर्च (आईसीएमआर) ले गरेको सेरो सर्भेमा अगस्टको अन्त्यसम्ममा भारतमा करिब सात प्रतिशत जनसंख्या संक्रमित भएका देखिएको थियो र त्यसको दुई गुणा मानिसमा एन्टिबडिज बनेको दाबी गरिएको थियो । समितिले लकडाउन र निषेधाज्ञाले संक्रमणको विस्तारमा पारेको प्रभावको समेत अध्ययन गरेको बताइएको छ । अध्ययनले यदि लकडाउन नगरिएको भए जुनभित्रै संक्रमणले उच्च बिन्दु छुने र करिब एक करोड चालीस लाख मानिसमा संक्रमणको कडा लक्षण देखिने तथा अगस्टसम्म पच्चीस लाख मानिसको ज्यान लिन सक्ने देखाएको भारतीय सञ्चारमाध्यमहरूले उल्लेख गरेका छन् । आइतबारसम्ममा भारतमा संक्रमणबाट एक लाख १४ हजारभन्दा बढीको ज्यान गएको छ । शनिबार मात्र एक हजारभन्दा बढीले संक्रमणका कारण ज्यान गुमाएका थिए, जुन पछिल्लो दुई सातायताकै उच्च हो । यसअघि अक्टोबर ३ मा एक हजार ६९ जनाको मृत्यु भएको थियो । त्यसयता कोभिड १९ बाट मृत्यु हुने दर क्रमशः घट्दै गएको थियो तर शनिबार फेरि बढेको हो । यसैगरी समितिले अब यसअघिको जस्तो लकडाउनको प्रभाव नरहने भएकाले त्यसको आवश्यकता नरहेको समेत सुझाव दिएको छ । यद्यपि नजिकिँदो चाडपर्व र जाडोयामका कारण संक्रमण बढ्ने सक्ने भएकाले संक्रमण नियन्त्रण र रोकथामका लागि अपनाइँदै आएका सुरक्षा उपायलाई निरन्तरता दिनुपर्ने सुझावसमेत समितिले दिएको छ । त्यसैगरी, समितिले उत्तरप्रदेश र विहारमा गरेको अध्ययनले संक्रमण फैलिनुमा प्रवासी कामदारहरू खासै जिम्मेवार नरहेको समेत जनाएको छ । तत्काल केही वृद्धि देखिए पनि प्रवासी कामदारहरूकै कारणले यी राज्यमा गुणात्मक वृद्धि भने भएको देखिँदैन, विद्यासागरलाई उद्धृत गर्दै भनिएको छ । लकडाउनका कारण अर्थतन्त्र ठप्प हुँदा ठूलो संख्यामा प्रवासी कामदारहरू आआफ्ना घर फर्केका थिए । तिनमा सबैभन्दा बढी भारतका मुम्बई, दिल्ली, चेन्नई, बैंग्लोर, अहमदाबादलगायत सहरमा काम गर्ने विहार र उत्तरप्रदेशका प्रवासी कामदार थिए । उनीहरू गाउँ फर्केसँगै विहार र उत्तरप्रदेशमा संक्रमणले तीव्र रूपमा फैलन सक्ने भन्दै चिन्ता व्यक्त हुँदै आएको थियो तर भाइरसको महामारीसँग जुध्न भारत सरकारद्वारा गठित एक विशेषज्ञ समितिका प्रमुख वीके पालले भने पछिल्लो समय संक्रमणमा कमी आए पनि आगामी हिउँद याममा महामाव्याधिको दोस्रो लहर आउन सक्ने चेतावनी दिएका छन् । जाडामा भारतमा संक्रमणको दोस्रो लहर आउने कुरालाई नकार्न सकिन्न, भारत सरकारको थिंकट्यांक नीति आयोगका सदस्यसमेत रहेका पाललाई उद्धृत गर्दै भारतीय हिन्दी पत्रिका जनसत्ताले उल्लेख गरेको छ । पहिलो संक्रमण पुष्टि भएको साढे आठ महिनामा भारत विश्वकै सबैभन्दा बढी संक्रमित हुने मुलुकको सूचीमा अमेरिकापछि दोस्रो स्थानमा छ । भारतको केन्द्रीय स्वास्थ्य तथा परिवार कल्याण मन्त्रालयका अनुसार आइतबार बिहानसम्ममा कोभिड १९ बाट करिब ७५ लाख संक्रिमत भएका छन् । त्यसमध्ये ६६ लाखभन्दा बढी निको भइसकेका जनाइएको छ, जुन ८८ प्रतिशतभन्दा बढी हो । भारतका ३६ वटा प्र्रदेश तथा केन्द्रशासित राज्यमध्ये महाराष्ट्रमा हालसम्म सबैभन्दा बढी संक्रमण देखिएको छ । आइतबार बिहानसम्ममा महाराष्ट्रमा मात्रै करिब १६ लाख संक्रमित भइसकेका छन् । त्यसपछि दक्षिण भारतीय राज्यहरू आन्ध्र, कर्नाटक र तमिलनाडु पर्छन् । नेपालसम्म सीमा जोडिएका उत्तरप्रदेश र विहारमा पनि पछिल्ला दिनमा संक्रमण तीव्र रूपमा फैलिरहेको छ । उत्तरप्रदेश भारतको पाँचौं उच्च संक्रमित राज्य हो । संक्रमण फैलने क्रम जारी रहेकै बेला आइतबार नै भारतका स्वास्थ्यमन्त्री डा हर्ष बर्धनले भारतका केही जिल्लामा भाइरसको संक्रमण समुदायस्तरमै फैलिसकेको बताएका छन् । साप्ताहिक अन्तर्क्रिया कार्यक्रम संवादमा मन्त्री बधर्नले त्यस्तो बताएका हुन् । उनले भारतमा हालसम्म कोरोना भाइरसको स्वरूपमा कुनै परिवर्तन नदेखिएको समेत दाबी गरेका छन् । यसैबीच, भारतमा कोरोना भाइरसविरुद्धको खोप परीक्षण पनि तीव्र रूपमा अघि बढाइएको छ । शुक्रबार मात्र भारतमा रुसले बनाएको खोप स्पुतनिक५ लाई दोस्रो र तेस्रो चरणको क्लिनिकल परीक्षणका लागि अनुमति दिएको थियो । हैदराबादको कम्पनी डा रेड्डिजले शुक्रबार भारतको औषधि नियन्त्रण महानिर्देशानलयबाट त्यो अनुमति पाएको हो । रुसले स्पुतनिक५ लाई कोरोनाविरुद्धको विश्वकै पहिलो खोप दाबी गर्दै आएको छ । चीन र बेलायतलगायतका मुलुकले पनि खोपमाथि अनुसन्धानलाई तीव्रता दिएका छन् । भारत विश्वकै सबैभन्दा ठूलो खोप उत्पादक मुलुक हो । विश्वभर खपत हुने खोपमध्ये ७० प्रतिशतभन्दा बढी भारतमै उत्पादन हुन्छ । त्यसैले पनि कोभिड १९ विरुद्धको खोपको अनुसन्धान गरिरहेका संस्थाले परीक्षणका लागि भारतीय कम्पनीहरूसँग सहकार्य गरिरहेका छन् ।"
रोक्का जग्गा अर्कैका नाममा,"(बारा)  बारा पर्सा औद्योगिक करिडोरको एउटा कारखानाका नाममा जग्गा किर्ते गरेर बिक्री भएको खुले पनि सम्बद्ध निकायले कुनै कारबाही नगरेपछि सञ्चालक तनावमा छन् । बैंकमा धितो राखेर ऋण लिन खोज्दा उक्त जग्गा बिक्री भइसकेको कारखाना सञ्चालकले थाहा पाएपछि अख्तियार र मालपोतमा उजुरी दिएका थिए । पथलैयावीरगन्ज ६ लेनको राजमार्गसँगै जोडिएको ६ बिघा ४ कट्ठा १९ धुर जग्गा किर्ते गरी बेचबिखन भएको हो । औद्योगिक करिडोरमा पर्ने उक्त आकर्षक जग्गा अर्को व्यक्तिले आफ्नो नाममा पारेर दोस्रोतेस्रो व्यक्ति र कम्पनीसित बिक्री गरेको खुलेपछि कारखानाले अख्तियार दुरुपयोग अनुसन्धान आयोगमा उजुरी गरेको छ । । जग्गाको चलनचल्तीको बजार मूल्य ६० करोडभन्दा माथि पर्न आउने दाबी कारखानाको छ । वीरगन्ज१३ स्थित नेपाल ननफेरस उद्योग प्रालिका नाममा रहेको बाराको जितपुर सिमरा३ को ११ बिघा १८ कट्ठा ४ धुर जग्गामध्ये १० वटा कित्ताको ६ बिघा ४ कट्ठा १९ धुर मोहडा जग्गा मालपोतका कर्मचारी, लेखापढी व्यवसायी र भूमाफियाको मिलेमतोमा अर्कैका नाममा लिखत पास भई बेचबिखन भएको हो । विभिन्न व्यक्तिले ती जग्गा आफ्नो नाममा राजीनामा रजिस्ट्रेसन पास गराई बिक्री गरेपछि जग्गाधनीले त्यसको छानबिनका लागि सम्बन्धित निकायसित माग गरेका छन् । कित्ता नम्बर १०४ को १ बिघा ३ कट्ठा ४ धुर, १०२ नम्बरको ८ कट्ठा १७ धुर, १०७ को १९ कट्ठा १९ धुर, १०८ को १ बिघा ३ कट्ठा ८ धुर, १०९ को १० कट्ठा ५ धुर, ११० को ६ कट्ठा १६ धुर, ११२ को १ बिघा १२ कट्ठा १० धुर गरी ६ बिघा ४ कट्ठा १९ धुर जग्गा किर्ते गरी बिक्री गरिएको हो । यसबारे ननफेरस उद्योगका प्रतिनिधि सञ्जय केडियाले अख्तियारमा उजुरी र मालपोत कार्यालयमा दोहोरो स्रेस्ता बदरको मुद्दा दिए पनि टुंगो लागेको छैन । न अख्तियारले छानबिन गरेको छ, न त मालपोतबाट मुद्दाको टुंगो लागेको छ, उनले भने । २०७२ सालमा ती जग्गा किर्ते गरी अरूको नाममा सरेपछि दुवै निकायमा मुद्दा र उजुरी परेको हो । २०४३ असोज १४ मा काठमाडौंका गणेशराज उपाध्यायको नामबाट ननफेरस उद्योगका अध्यक्ष विश्वनाथप्रसाद केडियाले ती जग्गा खरिद गरी आफ्नो कम्पनीको नाममा २०४३ साल असोज १४ मा राजीनामा लिखत पास गराएका थिए । उद्योगको उक्त जग्गा बारा जिल्ला अदालतबाट २०६८ सालमै रोक्का रहेकै अवस्थामा २०७२ मा अर्को स्रेस्ता खडा गरी अरू व्यक्तिको नाममा मिलेमतो गरी पास गरिएको कान्तिपुरलाई प्राप्त कागजातले देखाएको छ । यसविरुद्ध उद्योगका तर्फबाट केडिया अर्गनाइजेसन का निर्देशक सञ्जय केडियाले किर्ते गर्नमा संलग्न व्यक्तिलाई पक्राउ गरी कारबाही गर्न दुई वर्षअघि नै अख्तियारमा लिखित विवरणसहित उजुरी दिएका हुन् । आफूले किनेको जग्गा रमेश मानन्धरले बारा जिल्ला अदालतमा हक कायमसम्बन्धी मुद्दा गरेर २०६८ सालमा जग्गा रोक्का गराएकै अवस्थामा आफ्नो जग्गा किर्ते गरी बेचबिखन गरिएको उनले बताए । अदालतले २०६८ भदौ २५ मा जग्गा रोक्का गरेको थियो । त्यही रोक्का जग्गा अरूले किर्ते गरी आफ्नो नाममा पारेर दोस्रोतेस्रो व्यक्ति र कम्पनीसित बिक्री गरेको उनको भनाइ छ ।"
कालीगण्डकी करिडोरमा सुक्खा पहिरो,"(रूपन्देही)  कालीगण्डकी करिडोरमा सुक्खा पहिरो झरेपछि शनिबार रातिदेखि सडक अवरुद्ध भएको छ । करिडोरको हर्मिचौरपूर्तिघाटबागलुङ खण्डको कालीगण्डकी गाउँपालिका४ र ६ जोड्ने गौडी खोलाको पुलमाथिबाट पहिरो खसेको हो । नेपाली सेनाले झन्डै १ करोड लागतमा निर्माण गरेको बेलिब्रिज पहिरोले बगाएको छ । त्यस्तै उत्तरदक्षिण कालीगण्डकी करिडोर डिभिजन कार्यालय पाल्पाद्वारा निर्माण भइरहेको झन्डै ४ करोड लागतको पक्की पुललाई पनि पहिरोले क्षति पुर्याएको छ । सडक निर्माण गरिरहेको नेपाली सेनाको कालीगण्डकी सडक निर्माण कार्यदलका प्रमुख सेनानी (कर्णेल) रेश्मीराज भट्टराईले पहिरो खस्दा बेलिब्रिज क्षतिग्रस्त भएको बताए । करिडोर सञ्चालनका लागि सेनाले २०७३ निर्माण गरेको उक्त पुल २४ मिटर लम्बाइ र ८० फिट उचाइको थियो । अब त्यो पुल काम लाग्दैन, उनले भने, पहिरोले क्षतविक्षत भएको पुललाई खोलाले बगाएर केही तल पुर्याएको छ । पहिरोले खोलाको बहावलाई झन्डै एक घण्टा थुनेको थियो । बेलिब्रिजको २० मिटर नजिकै निर्माणाधीन करिडोरकै पक्की पुलमा पनि पहिरोले क्षति पुर्याएको छ । दुई वर्षअघि महादेव राजेश्वरी पीटीआर अधिकारी जेभी निर्माण कम्पनीले पुल निर्माण सुरु गरेको थियो । ९८ प्रतिशत काम सकिएको पुल हस्तान्तरणको तयारीमा रहेका बेला घटना भएको निर्माण व्यवसायी भागवत गिरीले बताए । उनले भने, पुलकै माथिबाट खसेको सुक्खा पहिरो खसेको छ । करिडोर कार्यालय पाल्पाले अनुगमन गरेपछि मात्र पूर्ण क्षतिको विवरण आउने उनले बताए । पहिरोले दुवै पुलमा क्षति पुर्याएपछि करिडोरमा शनिबारदेखि आवतजावत बन्द भएको छ । सडक खुल्न कम्तीमा दुई दिन लाग्ने नेपाली सेनाले जनाएको छ ।"
खरानीमाथि ठडिँदै दानबहादुरको नयाँ संसार,"उम्रियो तोरी, फाल्न आउलान् कि फेरि ? गीतामायासँगै थिइन्, कविता चेपाङ । गाउँका पाँच जनाबाहेक सबै राहत लिन भन्दै बजार झरेको उनले बताइन् । साउनमा घटना भएको सार्वजनिक भएपछि उनीहरूले राहत धमाधम बुझे । साउनभरि राहत आयो, कविता भन्छिन् । १० बोरा अर्थात् तीन क्विन्टल चामल पाएको उनले बताइन् । तर साउनपछि एकैचोटि कात्तिकमा राहत आएको छ । राहत त सधैं आउँदैन । त्यसैले खेती लगायौं, कविताले भनिन् । साउनमा पाकेको मकैमा हात्ती चराउँदै, घर जलाउँदै गर्दा निकुञ्जका कर्मचारीहरूले हप्ता१० दिनभित्र बस्ती खाली गर्न चेतावनी दिएको उनले भुलेकी छैनन् । तर उनीहरूको बस्ने प्रबन्ध नै हुन सकेन । कविता प्रश्न गर्छिन्, अनि कसरी तल झर्ने ? यसअघि कोदो लगाए, अहिले तोरी छरेका छन् । निकुञ्जबाट आएर फाले फालिहाल्लान्, नभए खान पाइएला भन्ने आश छ उनलाई ।राहत बुझेर फर्कंदै गर्दा प्याउलीमा भेटिए दीपबहादुर । उता नयाँ ठाउँमा हामी बस्न पाएका छैनौं । अनि पुरानो ठाउँमा बसेर मात्रै त भएन । रोपेपछि फल्यो भने खान देलान् भनेर रोपेका हौं, उनले भने । कविताका अनुसार खेती लगाए पहिलाको झैं हात्ती लगाएर मासिदिने चेतावनी गाउँलेले पटकपटक पाएका छन् । त्यसैले पुरानै घटना दोहोरिने हो कि भन्ने त्रासमा छन् गाउँले । किन बनेनन् घर ?आगजनीको चर्को विरोध भयो । निकुञ्जले सुरुमा कुनै आगजनी नभएको बतायो । पछि वनमन्त्री शक्ति बस्नेतले घरमा नभई गोठ र बाँदर कुर्ने मचान जलेको बताए । निकुञ्जले पनि मन्त्रीको बोलीसँग मिल्ने फोटोहरू सार्वजनिक गर्यो । तर बस्दै आएको घरमै निकुञ्जको टोलीले आगो लगाएको काजीमान र दीपबहादुरले बताउँदै आए । यो घटनापछि निकुञ्जका तत्कालीन प्रमुख संरक्षण अधिकृत नै सरुवा भए । कुसुमखोला निकुञ्जको मध्यवर्ती क्षेत्रमा पर्ने भए पनि झन्डै २० वर्षअघि त्यहाँ मकवानपुर, तनहुँ र चितवनको पहाडी क्षेत्रबाट भूमिहीनहरू गएर बस्न थालेका थिए । खोला आडमा बाढी र अन्यत्र जंगली जनावरको दुःख भोग्नुपरेपछि माडी नगरपालिकाले उनीहरूलाई अन्यत्रै सार्न थालेको थियो । तर परोई खोला र राईडाँडा उनीहरूका लागि बस्ती बसाउँदै गर्दा विरोध सुरु भयो । निकुञ्जको मध्यवर्ती क्षेत्रमा मान्यता प्राप्त निकायको निर्णय र स्वीकृतिबेगर सालका रुख काटेर अवैधानिक काम गरेको भन्दै माडी नगरपालिका, चितवन निकुञ्ज र निकुञ्जमा तैनाथ सेनाविरुद्ध उजुरी परेपछि घर बनाउने काम रोकियो । कुसुम खोलामा १६० घरपरिवार थिए । अन्यले नयाँ ठाउँमा बस्ने घर पाए । तर उजुरीपछि घर बन्न नपाउँदा १० घरपरिवार अलपत्र जस्तै परे । उनीहरू कुसुम खोला फर्के । निकुञ्जले पनि उनीहरूकै छाप्रामा आगो लगायो । आगो लगाएपछि अनेक टोलीहरू पुगे । संसद् सदस्य र सरकारी समितिहरूले कुसुम खोलावासीलाई भेटेका थिए । खै मैले अरू त चिनिनँ, रेनुका दाहाल (भरतपुर महानगर प्रमुख रेनु दाहाल) र माडीका मेयर ठाकुर ढकाल आएका हुन् । उहाँहरूले तत्कालै घर बनाएर तपाईंहरूलाई सार्छौं भन्नु भएको हो । तर अहिलेसम्म नयाँ घरको अत्तोपत्तो छैन, काजीमानले त्यसबेला गरिएको वाचा सम्झिए ।कुसुम खोलाको बस्ती सार्ने काममा माडी नगरपालिका नै अग्रसर भएको थियो । नगर प्रमुख ढकाल बाँकी रहेका घरलाई पनि सुरक्षित ठाउँमा ल्याएर व्यवस्थित रूपमा नै राख्ने बताउँछन् । ६० वटा घर बनाउन प्रदेश सरकारले ३ करोड रुपैयाँ दिएको छ । छिमेक विकास बैंक र माडी नगरपालिकाको साझेदारीमा ८० घर बन्नेछन् । घर त बन्छन् । बजेटको समेत व्यवस्था छ, ढकालले भने ।साउन १९ मै बाँकी घर बनाउने काम सुरु गर्ने उनले घोषणा गरेका थिए । तर अहिलेसम्म त्यसको सुरसार छैन । नगरपालिकाले घर बनाउन थालेको ठाउँको वैधानिकतामाथि नै प्रश्न खडा भएपछि काम अगाडि बढ्न नसकेको हो । मैले निकुञ्ज विभागका महानिर्देशकसँग कुरा गरें, वनमन्त्री र पार्टी अध्यक्ष तथा यस क्षेत्रका सांसद पुष्पकमल दाहालसँग पनि कुरा गरें । केही निकास चाँडै आउँछ, उनले भने ।दसैंपछि नगरपालिका, चितवन निकुञ्ज कार्यालय, मध्यवर्ती समिति र राजनीतिक दलका प्रतिनिधि बसेर सहमतिमा एउटा खाका बनाउने उनले योजना सुनाए ।"
भाउजूको हत्या,"कञ्चनपुर (कास) शुक्लाफाँटा नगरपालिका८ नौखरीस्थित मुक्तकमैया शिविरका मानसिंह खुना र भाउजू कालीदेवीबीच बेलाबेला विवाद भइरहन्थ्यो । महेन्द्रनगर बजारमा काम गर्ने श्रीमान् प्रकाश घर गएका बेला कालीदेवीले कुरा लगाउँथिन्, त्यसपछि उनी भाइ मानसिंहमाथि कुटपिट गर्थे । परिवारमा देखिने यही सामान्य विवादकै कारण मानसिंहले आफ्नी भाउजूको हत्या गरेका छन् । असोज २८ गते शिविर नजिकै सुनबरा नदी किनारमा बालुवाले पुरेको अवस्थामा मृत भेटिएकी कालीदेवीको हत्या देवर मानसिंहले नै गरेको प्रहरीको प्रारम्भिक अनुसन्धानले देखाएको छ । आरोपितले पनि हत्या गरेको स्वीकार गरिसकेको छ, आइतबार घटनाबारे जानकारी दिन आयोजित पत्रकार सम्मेलनमा जिल्ला प्रहरी कार्यालय कञ्चनपुरका एसपी मुकुन्द मरासिनीले भने, हामीले फेला पारेका प्रमाणले समेत यसलाई पुष्टि गर्छ । प्रहरीका अनुसार असोज २७ गते दिउँसो मानसिंह भाउजू कालीदेवी र भतिज जनकसँगै माछा मार्न सुनबरा नदीमा गएका थिए । मानसिंहले जनकलाई माछा मार्न माथिल्लो क्षेत्रमा पठाए । देवरभाउजू सँगै माछा मार्न थाले । एकैछिनमा मानसिंहले भाउजूको घाँटी समाएर पानीमा डुबाए । १५२० मिनेट डुबाएर छाडिदिए । त्यसपछि शवलाई लिएर नदी छेउकै जंगलको झाडीमा राखेर घर फर्किए । प्रहरीका अनुसार दोस्रो दिन बिहान त्यही शवलाई लिएर नदी किनारमै बालुवाले पुरेर उनी घर फर्किए ।"
भगरैयामा बीओपी,"बर्दिया (कास) बर्दियासँग जोडिएको नेपालभारत सीमानजिक भगरैयामा सशस्त्र प्रहरीको बोर्डर आउट पोस्ट राखिएको छ । लुम्बिनी प्रदेशका सशस्त्र बल बाहिनीपति डीआईजी किशोर प्रधानले मधुवन नगरपालिका३ भगरैयामा आइतबार बीओपीको उद्घाटन गरे । योसँगै जिल्लामा बीओपीको संख्या ६ पुगेको छ । सशस्त्र प्रहरी बल ३१ नम्बर गणअन्तर्गतको भगरैया बीओपीमा इन्स्पेक्टरको कमान्डमा ३५ जनाको टोली रहनेछ । सीमाको घना जंगल क्षेत्रमा राखिएको बीओपीले आपराधिक गतिविधि नियन्त्रण, जंगली जनावरबाट स्थानीयबासीको धनजन रक्षा र शान्ति सुरक्षामा विशेष ध्यान पुर्याउने डीआईजी प्रधानले बताए । यस क्षेत्रमा एक वर्षभित्र थप १९ वटा बीओपी स्थापना हुने जानकारी उनले दिए । ८३ किमि लामो नेपालभारत सिमानामा करिब ३ किमि दूरीमा बीओपी स्थापना हुनेछन् ।"
१७ किलो यार्चासहित एक पक्राउ,"दार्चुला (कास) खलंगास्थित पुलघाटबाट १७ किलो ५१ ग्राम अवैध यार्चागुम्बुसहित एक जनालाई प्रहरीले पक्राउ गरेको छ । हुम्लाको नाम्खा३ का ३५ वर्षीय डोकार लामालाई शनिबार पक्राउ गरेको हो । दार्चुलाका डीएसपी पदमबहादुर विष्टका अनुसार झोला बोकेर हिँडिरहेका लामामाथि प्रहरीलाई शंका लागेर जाँच गर्दा उक्त परिमाणको यार्चागुम्बु बरामद भए पनि संकलन, निकासी र छोडपुर्जी भेटिएन ।"
यात्रुको चाप नभएपछि दसैंलाई अग्रिम टिकट खुलाइएन,"(काठमाडौं)  कोभिड१९ को जोखिम बढेसँगै यो पटक दसैंका लागि यातायात व्यवसायीले अग्रिम टिकट बुकिङ नखोल्ने भएका छन् । यात्रु कम भएको र अहिले चलिरहेकै सवारीले चाप धान्ने भएपछि अग्रिम बुकिङ खोल्न आवश्यक नदेखिएको यातायात व्यवस्था विभागले जनाएको छ । अहिले टिकटको कुनै समस्या छैन, यातायात व्यवस्था विभागका महानिर्देशक गोगनबहादुर हमालले भने, काउन्टरमा पुग्नासाथ यात्रुले टिकट पाएका छन् । उपत्यकाका प्रायः टिकट काउन्टर यति बेला सुनसान छन् । गत वर्ष यही समयमा भने टिकट काउन्टरमा यात्रुको थामिनसक्नु भीड हुन्थ्यो । सवारीमा यात्रुको चापाचाप हुन्थ्यो । एउटै रुटमा चल्ने १० वटा गाडी राख्दा दुइटा पनि भरिन मुस्किल पर्छ, उनले भने, गाडी चढ्ने यात्रु नै छैनन् । त्यसैले अग्रिम टिकट खोलेर काम छैन । अब बाहिरिने यात्रुको संख्या करिब ३ लाख अनुमान गरिएको छ । लकडाउनअघि र पछि गरेर १२ लाखभन्दा बढी यात्रु बाहिरिइसकेका छन्, उनले भने, तर गत वर्ष दसैंमा २० लाखभन्दा बढी यात्रु बाहिरिएका थिए । सरकारले लकडाउन भएको ६ महिनापछि कुल सिटमा आधा मात्र यात्रु बोक्न पाउने भन्दै असोज १ बाट लामा तथा मध्यम दूरीका सवारी सञ्चालन गर्न दिने निर्णय गरेको थियो । जसमा चलेको दरमा ५० प्रतिशत बढी भाडा लिन पाउने निर्णय गरिएको थियो । तर जहाजमा पूरै सिटमा यात्रु बोक्न दिएपछि यातायात व्यवसायीले यसको विरोध गर्दै आएका थिए । आफूहरूले पनि कुल सिट संख्यामै यात्रु राख्न पाउनुपर्ने उनीहरूको माग थियो । व्यवसायीकै मागअनुसार असोज २६ मा बसेको मन्त्रिपरिषद् बैठकले स्वास्थ्य सुरक्षाका मापदण्ड अपनाएर मात्रै पूर्ण सिट क्षमतामा पुरानै भाडादरमा यातायात चलाउने निर्णय भएको महानिर्देशक हमालले जानकारी दिए । यसबारे सूचना निकालेर जानकारी दिइसकेका छौं, उनले भने, शनिबारबाट यो नियम कार्यान्वयनमा आइसकेको छ । दसैंलाई दृष्टिगत गरी यात्रुको बढी चाप हुने काठमाडौं उपत्यकाका नयाँ बसपार्क, कलंकी, कोटेश्वर, गौशालालगायत १० ठाउँमा नागरिक सहायता कक्ष सञ्चालनमा ल्याइएको उनको भनाइ छ । सवारी चलाउँदा स्वास्थ्य मापदण्ड अनिवार्य पालना गर्नुपर्नेछ, उनले भने, यात्रु, चालक र सहचालकले अनिवार्य रूपमा भाइजर लगाउनुपर्नेछ, मास्क र सेनिटाइजरको प्रयोग पनि अनिवार्य गरिएको छ । यस विषयको पालना भए, नभएको हेर्न विभागले अनुगमनलाई तीव्रता दिएको उनको दाबी छ । चाडपर्वको मुखमा यात्रु नभएर तनाव भएको नेपाल यातायात व्यवसायी राष्ट्रिय महासंघका महासचिव सरोज सिटौलाको गुनासो छ । गाडी छन् । तर यात्रु छैनन्, उनले भने, त्यसैले अग्रिम बुकिङ खोल्नु आवश्यक छैन । व्यवसायीले चाडबाडका बेला सोच्दै नसोचेको समस्या भोग्नुपरेको उनले बताए । सार्वजनिक सवारीमा भीड हुने डरले पारिवारिक रूपमा गाडी रिजर्भ गरेर घर जाने यात्रु बढी छन् । जिप, टाटासुमो, माइक्रो, ट्याक्सी र स्कोर्पियो रिजर्भ गरेर जाने धेरै छन् । यस्तो होला भनेर सोचेका पनि थिएनौं, उनले भने, चाडबाडकै बेला बसपार्क सुनसान जस्तै छन् । यति बेला सवारी जाँचमा कडाइ गरिएको महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकालले बताए । स्वास्थ्य सुरक्षाका मापदण्ड अपनाइएको छ, छैन, अनिवार्य हेर्ने गरेका छौं, उनले भने, उपत्यका प्रवेश गर्ने नाकामा थप कडाइ गरेका छौं । विगतका वर्षमा घटस्थापनादेखि दैनिक ७५ हजारभन्दा बढी यात्रु बाहिरिन्थे । अहिले त्यो संख्या करिब २२ हजार मात्र रहेको उनले जानकारी दिए ।"
सरकारले बेच्ने खसीको मूल्य प्रतिकिलो ५५०,"काठमाडौं (कास) सरकारी स्वामित्वको खाद्य व्यवस्था तथा व्यापार कम्पनी लिमिटेडले सोमबारदेखि खसीबोका बिक्री गर्ने भएको छ । बजारमूल्यको तुलनामा संस्थानले प्रतिकिलो करिब १०० रुपैयाँ सस्तोमा खसी बेच्ने निर्णयसमेत गरेको छ । मूल्य निर्धारण गर्नुअघि सबै बजार विश्लेषण गर्यौं, बजारमा प्रतिकिलो साढे ६ सय रुपैयाँसम्ममा बिक्री गरेको देखियो, कम्पनीका बिक्रीवितरण विभाग प्रमुख भीम थापाले भने, खाद्य कम्पनीले भने उपभोक्तालाई प्रतिकिलो ५ सय ५० रुपैयाँमा बिक्री गर्ने निर्णय गरेको छ । दसैंलाई लक्ष्य गरी खाद्यले हरेक वर्ष खसीबोका तथा च्यांग्रा बिक्री गर्दै आएको छ । खाद्यले बिक्री गर्ने खसीबोकाको संख्या न्यून रहे पनि मुख्य उद्देश्य बजार हस्तक्षेप अर्थात् मूल्य नियन्त्रण गर्न रहेको उनले थापाले बताए । चाडपर्वमा खसीबोका बिक्री गर्नुको उद्देश्य नै बजारभाउ बढ्न नदिनु नै हो । सरकारले मूल्य तोकेपछि व्यापारीहरूले बढी तोक्न सक्दैनन्, कम्पनीकी प्रवक्ता शर्मिला न्यौपानेले भनिन्, आइतबार ४ सय ५ वटा खसीबोका आइसकेका छन् । सोमबारदेखि नै बिक्री गर्छौं । आइतबार ल्याइएका खसीबोका तुलसीपुर र हेटौंडाका हुन् । ठाउँअनुसार प्रतिकिलो ५ सय ३५ देखि ५ सय ६० रुपैयाँसम्ममा खरिद गरिएको उनले जानकारी दिइन् । खरिद मूल्य, ढुवानी, प्रशासनिक खर्च, खसीबोकालाई चाहिने दानासहित जोडेर प्रतिकिलो ५ सय ६० रुपैयाँ निर्धारण गरेका छौं । त्यसमा सरकारले प्रतिकिलो १० रुपैयाँ छुट दिन्छ । उपभोक्ताले प्रतिकिलो ५ सय ५० रुपैयाँमा खसी पाउँछन्, उनले भनिन्, यो बिक्री मूल्य गत वर्षकै हो । भाउ बढाएका छैनौं ।कम्पनीले यसपालि ३ हजार खसीबोका र च्यांग्रा बिक्री गर्ने लक्ष्य राखेको थियो । त्यसमा कोभिड१९ को बढ्दो संक्रमणका कारण एक हजार संख्या घटाएको थियो । त्यसमा पनि एक हजार च्यांग्रा ल्याउने योजना बनाएको थियो । त्यो पनि सम्भव नभएपछि एक हजार खसीबोका मात्रै बिक्री गर्ने भएको छ । यसपालि १ हजार वटा मात्रै खसीबोका बिक्री गर्ने योजना छ । तर आवश्यक परे संख्या बढाउन सक्छौं, न्यौपानेले भनिन् । कम्पनीले गत वर्ष खसीबोका र च्यांग्रा गरी ३ हजार २० वटा बिक्री गरेको थियो ।"
वीरगन्ज भन्सारको राजस्व १७ अर्ब ७७ करोड,"(पर्सा)  वीरगन्जका दुई भन्सार कार्यालयले असोजमा १७ अर्ब ७७ करोड रुपैयाँभन्दा बढी राजस्व संकलन गरेका छन् । वीरगन्ज र सिर्सिया सुक्खा बन्दरगाह भन्सार कार्यालयले उक्त परिमाणमा राजस्व असुली गरेका हुन् । यति ठूलो परिमाणमा राजस्व उठाए पनि दुवै भन्सारले असोजमा राजस्व असुली लक्ष्य भेटाउन सकेनन् । अघिल्ला वर्षमा दसैं, तिहारजस्ता चाडपर्व नजिकिएपछि आयातनिर्यात व्यापार उकालो लाग्ने गरेकामा यस वर्ष चाडपर्वको रौनक दुवै भन्सार कार्यालयमा देखिएन । असोजमा वीरगन्ज भन्सार कार्यालयको १६ अर्ब ९० करोड ६५ लाख ७१ हजार रुपैयाँ राजस्व असुली लक्ष्य रहेकामा ७९ दशमलव ९ प्रतिशत अर्थात् १३ अर्ब ३७ करोड १५ लाख ४८ हजार रुपैयाँ संकलन भएको छ । चालु आवमा असोजसम्म ३५ अर्ब ३३ करोड ४९ लाख ९६ हजार रुपैयाँ राजस्व असुलीको लक्ष्य रहेकामा २९ अर्ब ७७ करोड ८३ लाख ४४ हजार रुपैयाँ उठेको छ । यो लक्ष्यको ८४ दशमलव २७ प्रतिशत मात्र हो । मासिकभन्दा त्रैमासिक राजस्व असुलीको अवस्था सन्तोषजनक छ । तैपनि यो भन्सारले चालु आवका तीन वटै महिनामा मासिक राजस्व असुली लक्ष्य भेट्टाउन सकेको छैन । लकडाउन खुलेसँगै आयातनिर्यात व्यापारको अवस्था सुधारोन्मुख रहे पनि मासिक राजस्व असुली लक्ष्य भेटाउन त्यो पर्याप्त नरहेको कार्यालयका सूचना अधिकृत विमल साह बताउँछन् । राजस्वमा योगदान गर्ने मुख्य वस्तु सवारी साधन र इन्धनको आयात क्रमशः बढ्दै गएकाले कात्तिकदेखि राजस्व असुलीको अवस्थामा सुधार आउने सम्भावना रहेको उनको भनाइ छ । वीरगन्ज मुलुककै सर्वाधिक राजस्व संकलन गर्ने भन्सार कार्यालय हो । यता सुक्खा बन्दरगाह भन्सार कार्यालयले असोजमा लक्ष्यको ८६ दशमलव ९३ प्रतिशत राजस्व असुली गरेको छ । यो महिनामा ४ अर्ब ४६ करोड २६ लाख ९२ हजार रुपैयाँ राजस्व असुलीको लक्ष्य रहेकामा ३ अर्ब ८७ करोड ९६ लाख ३९ हजार रुपैयाँ उठेको छ । चालु आवमा असोजसम्म ९ अर्ब ३७ करोड १२ लाख ४७ हजार रुपैयाँ लक्ष्य रहेकामा ८ अर्ब २६ करोड ४४ लाख ९३ हजार रुपैयाँ राजस्व असुली भएको छ । यो लक्ष्यको ८८ दशमलव १९ प्रतिशत हो । लकडाउनकै कारण चालु आवमा यो नाकाबाट आयातनिर्यात व्यापार प्रभावित हुन पुगेकाले त्यसको असर मासिक राजस्व असुलीमा पनि पर्न गएको कार्यालयका सूचना अधिकृत जगदीश पूर्वे बताउँछन् । अब अवस्थामा क्रमशः सुधार आउँदै गएको छ, उनले भने, स्थिति सामान्य हुँदै गए पनि राजस्व उठ्ने गति पनि बढ्ने संकेत देखिएको छ ।"
वर्ल्डलिंककेबीसीएफ रोजगार सहकार्य,"काठमाडौं (कास) वर्ल्डलिंक कम्युनिकेसन र कर्णाली बेसिन संरक्षण फाउन्डेसन (केबीसीएफ) बीच रोजगारी सिर्जना गराउनेसम्बन्धी सम्झौता भएको छ । सम्झौतामा दुवै पक्षले रोजगारी सिर्जना, स्थानीय एवं मध्यम तथा साना उद्यमीलाई सहयोग पुर्याउन आर्थिक, वातावरणीय र सामाजिक प्रभाव प्राप्त गर्न मिलेर काम गर्ने प्रतिबद्धता जनाएका छन् । गैरनाफामूलक संस्था केबीसीएफले कर्णाली र सुदूरपश्चिम प्रदेशको सामाजिक तथा आर्थिक विकासका लागि वर्ल्डलिंकसँग मिलेर डिजिटल कर्णालीका लागि काम गरिरहेको छ ।"
"सिक्दै, खेती गर्दै","(कपिलवस्तु)  कपिलवस्तु नगरपालिका११ अरौराकोटका रामदास यादवले गोलभेंडा खेतीलाई कसरी राम्रो गर्ने भन्ने विषयमा युट्युब हेर्न थालेका छन् । स्मार्ट मोबाइलमा डाटा किनेर तरकारी खेतीलाई नगदेबाली कसरी बनाउन सकिन्छ भनेर बुझ्न थालेको उनले बताए । कृषि साक्षरता कक्षाअन्तर्गत ज्ञान पाएपछि आधुनिक प्रविधि प्रयोग गरेर खेती गर्न व्यस्त छु, उनले भने, अहिले दुई कट्ठा जमिनमा गोलभेंडा र काउली लगाएको छु । धानका बीउ छनोटदेखि, बीउ छर्ने र कसरी कुन समयमा रोप्नेसम्मको ज्ञान पनि साक्षरता कक्षाबाट पाएको उनको भनाइ छ । साक्षरता कक्षाअन्तर्गत ज्ञान पाएपछि धान खेती गर्दा बाला राम्रो लागेको उनले जानकारी दिए । आफ्नो ७ बिघाभन्दा बढी खेतमा सम्पूर्ण साभा मसिनो धान रोपेको उनले बताए । उनी जस्तै यस वडाकै पर्सियाकी आलिया खातुनले साक्षरता कक्षाबाट राम्रो आम्दानी कसरी गर्ने भन्ने सिकिन् । त्यही ज्ञानले ८ बिघामा मसिनो धान खेती गरिरहेको उनले बताइन् । तीन कट्ठा खेतमा उनले करेला, बोडी र गोलभेंडा खेती गरेकी छन् । कीरा लाग्न थालेपछि मोहिनी पासो आफैं बनाउँछिन् । बोट राम्रोसँग हुर्किएका छन्, उनले भनिन्, यस पटक तरकारीबाट २ लाख रुपैयाँभन्दा बढी आम्दानी गर्ने सोच छ । समूहमा आबद्ध कृषक दैनिक दिउँसो २ घण्टा साक्षरता कक्षामा सहभागी हुन्छन् । आफूलाई आइपरेका समस्याबारे छलफल गर्छन् । समाधान निकाल्छन् । आफ्ना अनुभव साटासाट गर्छन् । कृषि प्राविधिक उनीहरूलाई कक्षामा सधैं नयाँ नयाँ जानकारी दिन्छन् । किसानलाई साक्षरता कक्षामा १६ वटा पाठ पढाइन्छ । कुन ठाउँमा कुन बाली र तरकारी बढी फल्छ भनेर सिकाइन्छ । लागत योजना बनाउन सिकाइन्छ । बजारीकरण र उन्नत प्रविधि केके छन्, कसरी प्रयोग गर्ने भन्नेबारे जानकारी दिइन्छ । बजारको मागलाई ध्यान दिएर कसरी उत्पादन गर्ने भन्नेबारे सिकेका छन् । लगानी, खर्च र आम्दानीको हिसाबकिताब कसरी राख्नेबारे पनि जानकारी पाएका छन् । खेती गर्न प्रयोग गरिने घरेलु यान्त्रिकीकरण र सूचना प्रविधि प्रयोगबाट कसरी फाइदा लिनेबारे पनि ज्ञान पाएका छन् । उत्पादन जोखिम न्यूनीकरण र उत्पादनउप्रान्तका क्रियाकलापबारे जानकारी पाएका छन् । शत्रुजीव व्यवस्थापन, खाद्य स्वच्छता र असल कृषि अभ्यासबारे पनि जानकारी पाएका छन् । बाख्रापालन र व्यवसाय दर्ताबारे पनि आधारभूत जानकारी दिइएको किसानले बताए । घरेलु ज्ञान र सीपबाट रोग र कीरा धपाउन सिकें, अरौराकोटका कृषक राधेश्याम बढईले भने, पहिले अनावश्यक खर्च गरेर विषादी किनेर ल्याउँथें । अर्गानिक तरकारी सजिलै बिक्छ । कृषिसम्बन्धी एपहरू केके छन्, युट्युबबाट कृषि उपयोगी ज्ञान कसरी लिने भन्नेबारे नयाँ प्रविधिसँग नजिकिएपछि आनन्दित हुँदै सिक्ने अवसर मिलेको कृषक बलिराम चौरसियाको भनाइ छ । साक्षरता कक्षाका सहभागी कृषकको धान ओदारीको मारुती नन्दन खाद्य उद्योगले खरिद गर्ने भएको छ ।"
अर्थ संक्षेप,"नेपाली बजारमा ॅहोन्डा सीआरभी २०२० काठमाडौं (कास) नेपालका लागि होन्डा कारको आधिकारिक विक्रेता स्याकार ट्रेडिङ कम्पनीले नेपाली बजारमा नयाँ होन्डा सीआरभी २०२० सार्वजनिक गरेको छ । नयाँ आईडीटीईसी इन्जिनयुक्त अनि पाँचौं जेनेरेसनको यो सवारीमा २१० एमएम ग्राउन्ड क्लियरेन्स छ । जसले कारमा एड्भान्स इन्टिग्रेटेड एलईडी हेड ल्याम्प्स, इनलाइन एलईडी फगल्याम्प्स, फ्रन्ट पार्किङ सेन्सर, पुस बटन गियर सिस्टम, प्यानोरमा सनरुफ, स्मार्ट किलेस इन्ट्री, प्याडल सिफ्टिङ गियर, आठ प्रकारको पावर ड्राइभिङ सिट, चार प्रकारको लम्बर सपोर्ट सिट र सात जनासम्म यात्रु बस्न सकिने सुविधा रहेको कम्पनीले जनाएको छ । विद्युतीय गाडी ॅनिसान लिफकाठमाडौं (कास) निसान मोटर्सको आधिकारिक विक्रेता पायोनियर मोटोकर्पले निसानको विद्युतीय सवारी निसान लिफ लन्च गर्ने घोषणा गरेको छ । यो विद्युतीय गाडी ४० मिनेटमा ८० प्रतिशतसम्म चार्ज हुने कम्पनीले बताएको छ । साथै यसमा आधुनिक ईपेडल टेक्नोलोजीसमेत रहेको कम्पनीले जनाएको छ । फोन पेको ॅदसैं धमाका काठमाडौं (कास) फोन पे पेमेन्ट सर्भिस लिमिटेडले दसैंलाई लक्ष्य गर्दै फोन पे डाइरेक्टसँग, दसैं धन मौका योजना सार्वजनिक गरेको छ । यो योजनाअनुसार फोन पे डाइरेक्टमार्फत बैंक तथा वित्तीय संस्थामा अन्तरबैंक कारोबार गर्दा हरेक दिन एक लाख रुपैयाँ जित्न सकिन्छ । यो योजना कात्तिक १४ सम्म सञ्चालन हुनेछ । योजनामा बम्पर उपहारमा ५ लाख रुपैयाँ जित्न सकिने फोन पेले जानकारी दिएको छ । निक्षेप खातामा नेपाल बैंकको निःशुल्क सेवा काठमाडौं (कास) नेपाल बैंकले आफ्नो स्थापनाको ८४ औं वर्ष प्रवेश गरेको अवसरमा निक्षेप खाताहरूमा निःशुल्क सेवा प्रदान गर्ने जनाएको छ । बैंकले कात्तिक १ देखि निक्षेप खाताहरूको मोबाइल बैंकिङ, इन्टरनेट बैंकिङ, डिम्याट एकाउन्ट, मेरो सेयर, सीएएसबीए तथा भिसा डेविट कार्ड निःशुल्क प्रदान गर्ने जनाएको छ । एभरेस्ट बैंक र पाँचखाल नगरपालिकाबीच ऋण सम्झौताकाठमाडौं (कास) एभरेस्ट बैंक र काभ्रेको पाँचखाल नगरपालिकाबीच किसानलाई कृषि कर्जा उपलब्ध गराउनेसम्बन्धी सम्झौता भएको छ । सम्झौताअनुसार बैंकले राष्ट्र बैंकको निर्देशनअनुसार पाँचखाल नगरपालिकाका किसानलाई सहुलियतपूर्ण ब्याजदरमा कर्जा दिनेछ । बैंकले आफ्नो २५ औं वार्षिकोत्सवका अवसरमा असोज ३० मा सम्झौता गरेको हो । बैंकका प्रमुख कार्यकारी अधिकृत जीके नेगी र पाँचखाल नगरपालिकाका मेयर महेश खरेलले सम्झौतापत्रमा हस्ताक्षर गरे । एनएमबीका ग्राहकलाई सामसङ मोबाइल किन्दा छुट काठमाडौं (कास) एनएमबी बैंक र आईएमएसबीच बैंकका ग्राहकले कार्डमार्फत सामसङको मोबाइल किन्दा १० प्रतिशत छुट दिनेसम्बन्धी सम्झौता भएको छ । सम्झौताअनुसार ग्राहकले छुटको विकल्पमा एक हजार रुपैयाँसम्म नगद फिर्ता पनि प्राप्त गर्नेछन् । बैंकका प्रमुखरिटेल बैंकिङ रोशन रेग्मी र आईएमएसका प्रबन्धकसेल्स र अपरेसन नारायण भुसालले सम्झौतापत्रमा हस्ताक्षर गरे । ईसेवाबाट भुक्तानी गर्दा ॅटीभीएस अपाचे टूभी जित्न सकिने काठमाडौं (कास) टीभीएस मोटर्सको आधिकारिक विक्रेता जगदम्बा मोटर्स र ईसेवाबीच टीभीएस अपाचे टूभी जित्न सकिने योजनासम्बन्धी सम्झौता भएको छ । ईसेवाबाट भुक्तानी गर्दा यस्तो योजना ल्याइएको हो । टीभीएस र ईसेवाले दसैंको सुरुवातसँगै आफ्ना ग्राहकमाझ यो योजना सञ्चालनमा ल्याएका हुन् । सांग्रिलाले ल्यायो क्यूआर कोडबाट नगद झिक्ने सेवा काठमाडौं (कास) सांग्रिला डेभलपमेन्ट बैंकले क्यूआर कोड स्क्यान गरी नगद झिक्न सकिने सुविधा सुरु गरेको छ । यो सुविधा बालुवाटार शाखाबाट सुरु गरिएको बैंकले जनाएको छ । यो सुविधाअन्तर्गत ग्राहकले क्यूआर कोड स्क्यान गरी अधिकतम एक लाख रुपैयाँसम्म झिक्न सक्छन् ।"
शुक्लाफाँटामा खुल्यो जंगल सफारी,"(कञ्चनपुर)  शुक्लाफाँटा राष्ट्रिय निकुञ्जमा पर्यटकका लागि जंगल सफारी खुला गरिएको छ । कोरोनाका कारण चैत ११ देखि बन्द भएको जंगल सफारी शनिबारदेखि खुला गरिएको हो । निकुञ्ज प्रशासनले स्वास्थ्य सुरक्षाका सबै मापदण्ड पूरा गरेर मात्रै सफारी गर्न सकिने आफ्नो सूचनामा जनाएको छ । दसैंतिहारको अवधिमा आन्तरिक पर्यटकहरू आउने भएकाले सफारी र जंगल वाक खुला गरिएको निकुञ्जका निमित्त प्रमुख संरक्षण अधिकृत रविन चौधरीले बताए । सफारी गर्दा सामाजिक दूरी कायम गर्नुपर्ने, मास्क र सेनिटाइजरको प्रयोग गर्नुपर्ने तथा तोकिएको रुटमा मात्रै सफारी गर्न पाइने जनाएको छ । कोरोनाको जोखिम रहेकै कारण निकुञ्जमा हात्ती सफारी, फिसिङ, र्याफ्टिङ र क्याम्पिङ लगायतका गतिविधिहरूमा भने रोक लगाइएको छ । कोरोनाको जोखिम कायमै भएकाले यस्ता गतिविधिमा रोक लगाइएको छ, चौधरीले भने । गत वर्ष १ हजार ७ सय ७३ जना पर्यटक मात्रै शुक्लाफाँटा निकुञ्जमा प्रवेश गरेका थिए । अघिल्लो आर्थिक वर्षमा ६ हजार बढी पर्यटक भित्रिएका थिए । हामीले गत वर्ष ८१० हजार पर्यटक भित्रिने अनुमान गरेका थियौं, चौधरीले भने, तर कोरोनाका कारण लामो समय निकुञ्ज प्रवेशमा रोक लगाउनुपर्यो । अहिले निकुञ्जभित्र बाटो सरसफाइदेखि घाँसे मैदान व्यवस्थापनलगायत कामहरू भइरहेका छन् ।यतिबेला निकुञ्ज घुम्ने राम्रो सिजन मानिन्छ । ५४ वर्गकिलोमिटर क्षेत्रफलमा फैलिएको विशाल घाँसे मैदानमा देखिने बाह्रसिंगेका ठूलो झुन्ड यहाँको प्रमुख आकर्षण हो । घाँसे मैदान व्यवस्थापनपछि नयाँ पालुवा चर्न फाँटभरि हजारौंको संख्यामा एकै ठाउँमा बाह्रसिंगाको झुन्ड सहजै देख्न सकिन्छ । निकुञ्जमा बाह्रसिंगेबाहेक बाघ, गैंडा, हात्ती र चित्तललगायत वन्यजन्तु पनि हेर्न सकिन्छ । कम क्षेत्रफलमा बढी बाघ भएको निकुञ्जका रूपमा पनि शुक्लाफाँटालाई लिइन्छ । ३ सय ५ वर्गकिलोमिटर क्षेत्रफलमा फैलिएको निकुञ्जमा पछिल्लो गणनाअनुसार १६ वयस्क बाघ छन् ।"
क्षति बढी गराएर बाहिरियो मनसुन,"अब के गर्ने ? विपद्का घटनापछि तत्काल उद्धार र राहतसम्बन्धी काम सुरु हुन थाले पनि विपद् निम्तिनै नदिन गर्नुपर्ने तयारीमा त्यतिसारो ध्यान नगएको जलाधारविज्ञ उपाध्या बताउँछन् । रेस्क्यु मात्र व्यवस्थित भयो, उनले भने, सम्भावित विपद् नै हुन नदिन जुन स्तरमा तयारी हुनुपर्ने हो, त्यो देखिन्न, सबै कागजी मात्र भए । जोखिम न्यूनीकरण राज्यको कुनै एक संस्थाको प्रयासले मात्र सम्भव नहुने भएकाले त्यसलाई देशव्यापी अभियानका रूपमा अघि बढाउनुपर्ने उनको सुझाव छ । विपद् जोखिम न्यूनीकरणलाई विकेन्द्रित बनाउनुपर्यो, उनले भने, देशभर विद्यालयस्तरमा यस्तो अभियान अघि बढाइयो भने परिणाम बल्ल आउँछ र कालान्तरसम्म त्यसले काम गर्छ ।"
"टेन्डर खुल्यो, सिकारी छैनन्","(बागलुङ)  गत चैतमा ढोरपाटन सिकार आरक्षमा टेन्डर पारेर राजस्व बुझाएका सिकारी आएनन् । कोरोना संक्रमणले संसारभर लकडाउन भएकाले बोलकबोल भइसकेर पनि सिकारी आउन नपाएपछि सिकारको टेन्डर रद्द भयो ।हरेक वर्ष ढोरपाटनमा चैत र कात्तिकमा दुई पल्ट सिकारका लागि टेन्डर खुल्छ । चालु आर्थिक वर्षको पहिलो सिजनको टेन्डर अहिले खुलेको छ । तर सिकारी आउने सम्भावना भने नभएको सहायक संरक्षण अधिकृत रमेश यादव बताउँछन् । सरकारले अन्तर्राष्ट्रिय उडान खुला गरे पनि सिकारी आएर टेन्डर भर्ने सम्भावना नरहेको उनले बताए ।गत चैतका लागि ११ वटा नाउर र ३ वटा झारल सिकारको टेन्डर खुलेको थियो । उक्त सिजनमा सिकार नभएपछि त्यति नै संख्यामा पुनः टेन्डर खुल्यो । दुई सिजनमा गरी २६ नाउर र १० वटासम्म झारलको सिकार अनुमति दिने गरिन्थ्यो ।सिकारीले १५ देखि २१ दिनसम्म आरक्षमा बसेर सिकार गर्न पाउने व्यवस्था छ । उनीहरू ९ लाखदेखि १२ लाख रुपैयाँसम्मको बोलकबोल गरेर नाउर मार्न तयार हुन्थे । यसरी हरेक वर्ष ढोरपाटनमा २ करोड रुपैयाँभन्दा बढी राजस्व संकलन हुने गरेको थियो । कोरोना महामारीसँगैको लकडाउनले राजस्व संकलनमा पनि असर परेको छ । अघिल्लो वर्षको दोस्रो सिजनमा एउटै नाउरको १३ लाख ५१ हजार र झारलको १३ लाख ५० हजार रुपैयाँ राजस्व उठेको थियो । गत वर्षको रकम जस्तै राजस्व संकलन हुन्थ्यो, अहिले ठप्पै भयो, यादवले भने, आगामी चैतमा मात्रै अव सिकार सम्भव होला जस्तो छ । आरक्षले आसपासको बस्तीका मानिसलाई लक्षित गरेर सेनासँगको सहकार्यमा क्वारेन्टाइन पनि बनाएको थियो । सिकारी आएमा सुरक्षा प्रबन्ध मिलाउन आरक्षले काम गरेको हो ।अधिकांश सिकारीहरू युरोप र अमेरिकाका हुन्थे । उनीहरू हेलिकप्टर लिएर सिधै ढोरपाटन पुग्ने गर्दथे । गत भदौमा बाढीपहिरोले सडक बगाएपछि ढोरपाटनमा गाडी चढेर घुम्न जाने क्रम पनि ठप्पजस्तै छ । सिकारका लागि हिमालयन सफारी, ग्लोबल सफारी, नेपाल वाइल्ड लाइफ एडभेन्चर, हिमालयन आउटफिटर, ट्र्याक एन्ड ट्रेल्स र नेपाल वाइल्ड लाइफ सफारीलगायतले सिकारी ल्याउने काम गरेकामा यो वर्ष उनीहरूका गतिविधि पनि ठप्प छन् । ढोरपाटनमा सात वटा सिकार ब्लक छन् । ढोरपाटन हिमाली क्षेत्र भएकाले चितवन, पर्सा र बर्दिया राष्ट्रिय निकुञ्ज जस्तो चोरी सिकार हुँदैन । तर छिटफुट रूपमा काठ र जंगली जनावर तस्कर गर्नेहरू यहाँ पनि सक्रिय छन् । बन्दाबन्दीको समय भए पनि हामीले नियमित गस्ती गरिरहेका छौं, ढोरपाटनस्थित सुरक्षा गुल्मका एक सेनानीले भने, घरसारको उपयोगबाहेक बिक्री गर्ने तस्कर भेटिएको छैन । आरक्षको क्षेत्रभित्र बागलुङ, म्याग्दी र रुकुमका बस्तीहरू छन् । केही वर्षदेखि सेना बस्न थालेकाले चोरीसिकार हटेको हो । सात वटा ब्लकमा आरक्षले सेना र संरक्षणकर्मी खटाएको छ ।"
प्रधानमन्त्रीद्वारा सेनाको प्रशंसा,"काठमाडौं (कास) प्रधानमन्त्री तथा रक्षामन्त्री केपी शर्मा ओलीले कोभिड१९ प्रतिकार्य र दार्चुलाको घाटीबगरमा बाटो निर्माणमा नेपाली सेनाले खेलेको भूमिकालाई लिएर प्रशंसा गरेका छन् । जंगीअड्डामा आइतबारबाट सुरु भएको तीनदिने पृतनापति समन्वयात्मक बैठक उद्घाटन गर्दै ओलीले उक्त कुरा बताएका हुन् । उनले प्रधानमन्त्री कार्यालयबाटै भर्चुअल माध्यमबाट बैठक शुभारम्भ गरेका थिए ।प्रधानमन्त्री ओलीले कोभिड१९ प्रतिकार्य, रोकथाम र नियन्त्रण, शव व्यवस्थापन तथा विपद्का विभिन्न घटनाहरूको उद्धार तथा सहयोगमा सेनाले खेलेको भूमिकाको प्रशंसा गरेको सेनाद्वारा जारी विज्ञप्तिमा उल्लेख छ । प्रधानमन्त्री ओलीले सेनाले केही साताअघि दार्चुलाको घाटीबगरदेखि छाङरुसम्मको गोरेटो बाटो निर्माण गरेकामा पनि प्रशंसा गरेका छन् । प्रधानमन्त्री ओलीले राष्ट्रिय सुरक्षाको गम्भीरता र संवेदनशीलतालाई मध्यनजर गर्दै यस्ता विषयहरूमा नियमित अन्तर्क्रिया भइरहनुपर्ने र यस्तो छलफलबाट महत्त्वपूर्ण निष्कर्षहरू निस्कने विश्वास व्यक्त गरे । उपप्रधानमन्त्री ईश्वर पोखरेललाई रक्षा मन्त्रालयको जिम्मेवारीबाट हटाएर आफूले जिम्मेवारी सम्हालेपछि प्रधानमन्त्रीले पहिलो पटक सेनाको कार्यक्रममा सहभागिता जनाएका हुन् ।"
'एल क्लासिको अघि दुवै टोली पराजित,"म्याड्रिड (रोयटर्स) स्पेनिस ला लिगामा रियल म्याड्रिड र बार्सिलोना दुवैले शनिबार स्तब्धपूर्ण हार बेहोरेका छन् । लिग च्याम्पियन रियल घरमा यसै सिजन बढुवा भएको काडिजसँग १० ले पराजित भएको हो । सात महिनायता रियलको यो पहिलो हार हो । खेलको १६ औं मिनेटमा एन्थोनी लोजानोले गरेको गोल निर्णायक साबित भयो । यो सिजन अविश्वसनीय खेल प्रदर्शन गरिरहेको कार्डिजको १० अंक छ । रियल समान १० अंकमा गोलअन्तरले शीर्षस्थानमा छ । खेलपछि रियल प्रशिक्षक जिनेदिन जिदान आक्रोशित देखिए । उनले आफ्नै टिमको आलोचना गरे । जिदानले भने, रियलले आज निकै निराशाजनक खेल खेल्यो । हाम्रो तुलनामा काडिजको खेलमा गति थियो । उनीहरू अझ बढी गोल अन्तरले जित्नुपर्ने थियो, धन्न त्यस्तो केही पनि भएन । हारमा बहाना बनाएर केही हुन्न, हामीले निकै खराब खेलेका हौं । त्यसैले यो जितका लागि हामीले काडिजलाई बधाई दिनैपर्छ । हारमा हामी खुसी छैनौं । समान १० अंककै लागि अर्को खेलमा गेटाफेले बार्सिलोनालाई १० ले हराएको हो । प्रशिक्षकमा रोनाल्ड कोम्यान आएयता बार्सिलोनाको यो पहिलो हार हो । गेटाफेका लागि जेमी माटाले पेनाल्टीबाट एकमात्र गोल गरे । बार्सिलोनाले यसअघि सेभियासँग गोलरहित बराबरी खेलेको थियो । बार्सिलोनाको चार खेलबाट ७ अंकमात्र भएको छ । अर्को साता रियल र बार्सिलोना एल क्लासिको मा भिड्दै छन् । यो खेल बेर्नाबेउमा हुँदै छ ।"
"खेलपर्व रोकिँदा मैदान सुनसान, आयोजक निराश","(तिलोत्तमा)  दसैं आउनुभन्दा एक महिनाअगावै रूपन्देहीमा आधा दर्जनभन्दा बढी ठूला फुटबल प्रतियोगिताहरू आयोजना हुन्थे । त्यसले जिल्लाभर रौनकता छाउँथ्यो । यस अवधिमा विद्यालयस्तरीय र ठूला फुटबल प्रतियोगिता चलिरहेको हुन्थ्यो । एकपछि अर्को प्रतियोगिता आयोजनाले खेलप्रेमीलाई हेर्न जान भ्याइनभ्याइ स्थिति बन्थ्यो । तर यसपालि बिल्कुल त्यो स्थिति छैन । कोरोना महामारीका कारण सबै ठूला र ऐतिहासिक प्रतियोगितासमेत स्थगित भएका छन् । खेलाडीको अभ्यास र प्रशिक्षण रोकिएको छ । अर्कोतर्फ खेललाई चाड का रूपमा मनाउने आयोजक निराश छन् । पहिलोपल्ट यसरी खेलकुद प्रतियोगिता रोक्नुपर्ने बाध्यता आएको उनीहरूको भनाइ छ ।जिल्लामै लामो इतिहास बोकेको झरना स्पोर्ट्स क्लबले सञ्चालन गर्ने झरना रनिङ सिल्डको ३४औं संस्करण कोरोनाकै कारण रोकिएको छ । दसैंको मुखमा वार्षिक चाडकै रूपमा तिलोत्तमा६, कुन्जालापुरका स्थानीयले महत्त्व दिएर आयोजना गर्ने यो प्रतियोगितामा १६ टिम सहभागी हुन्थे । घटस्थापनाको दिन सुरु हुने प्रतियोगिताका लागि एक महिनाअघिबाटै मैदान सरसफाइ, सजावट, सहयोग संकलन र प्रशिक्षणको काम हुने क्लबका अध्यक्ष लोक पुनले स्मरण गराए । हामीमात्र नभई विदेशमा रहेका शुभचिन्तकले प्रतीक्षा गर्ने, टाढाटाढाबाट दर्शक आउने प्रतियोगिता हो झरना रनिङ सिल्ड, उनले सुनाए, तर यो वर्ष मैदान रित्तै रहने भयो । क्लबका खेलाडीले आन्तरिक प्रशिक्षण गर्ने गरे पनि अघिल्ला वर्षको रौनक सम्झनामै सीमित रहेको पुनले बताए । हरेक वर्ष केही न केही नयाँ प्रविधि प्रयोग गरी झरना रनिङ सिल्ड आयोजना हुन्थ्यो । छिमेकी मुलुक भारतबाट समेत प्रतियोगितामा भाग लिन टोली आउने गर्थ्यो । देशभित्रका अब्बल खेलाडीको सहभागिता रहने रनिङ सिल्डको पुरस्कार राशिसमेत क्रमैसँग वृद्धि हुँदै गएको थियो । गत वर्ष विजेताल ३ लाख १० हजार रुपैयाँ पुरस्कार पाएको थियो ।कोटिहवास्थित लिस्नु क्लबले गर्ने लिस्नु कपको २० औं संस्करण पनि कोरोनाकै कारण स्थगित भयो । गत वर्ष ३ लाख रुपैयाँ पुरस्कार राशिको प्रतियोगिता हेर्न झन्डै १० हजार दर्शक आएको क्लबका खेलकुद संयोजक अशोक थापाले बताए । क्लबको अन्य आयस्रोत छैन, यही प्रतियोगिताबाट केही जोगाएर वर्षभर अन्य कार्यक्रम गर्थ्यौं, उनले दुखेसो पोखे, अहिलेलाई सबै रोकियो । कोरोना त्रासले खेलकुद रोकेको सरकारले अन्यत्रबाट कति संक्रमण फैलिएको छ भन्ने आँकलन गरी ती क्षेत्र पनि नियन्त्रण गर्नॅपर्ने उनले सुझाए । बुटवल१३ बेलबासमा रहेको भूपू सैनिक जबई स्पोर्टिङ क्लब पनि चौथो संस्करणको फुटबल प्रतियोगिता रोक्न बाध्य भयो । जंगलको छेउछाउमा रहेको मैदानमा अनगिन्ती दर्शकको भीड हुन्थ्यो, क्लबका अध्यक्ष गोपीराम पुनले भने, यो वर्ष त्यत्तिकै बस्नुपर्यो । २ लाख २५ हजार रुपैयाँ पुरस्कारको भूपू सैनिक कपमा १२ टिमले खेल्दै आएका थिए । प्रतियोगिताअघि तिलोत्तमा गोल्ड कपका लागि आयोजकले मैदान मर्मतलगायत पर्चा, पम्पलेट र होर्डिङ बोर्डमा ५ लाख रुपैयाँ खर्च गरिसकेको थियो । प्रतियोगिता संरक्षक बुटवल उपमहानगरपालिकाले कोरोना कहरका कारण देखाउँदै आयाजना नगर्न पत्र काटेपछि स्थागित भएको रूपन्देही फुटबल संघका अध्यक्ष दीर्घबहादुर केसी (कुमार) ले बताए । छिमेकी भारतबाट समेत दर्शक आउने तिलोत्तमा गोल्डकप गरिहालेमा पनि दर्शकको कमी हुने भएकाले प्रतियोगिता गर्न जोड नगरेको उनको तर्क छ । ०६८ सालबाट हरेक वर्ष तिलोत्तमा४, डिंगरनगरस्थित जनज्योति क्लबले आयोजना गर्ने गरेको जनज्योति फुटबल कप यो वर्ष स्थगित भयो । तयारी थाल्दै गर्दा कोरोना त्रास भित्रियो । पहिले त स्थानीय सरकारले भीडभाड गरी प्रतियोगिता तथा कुनै कार्यक्रम नगर्न सूचना जारी गरेको थियो । पछि लकडाउन नै भएपछि यो वर्ष खेल गर्न नसकिएको क्लबका अध्यक्ष मित्रलाल न्यौपानेले जनाए । खुल्नासाथ खेल गराउने भनी तयारी गरिरहेको र मैदानको मर्मत सम्भारमा ६० हजार रुपैयाँ खर्च भइसकेको उनले बताए । ६ महिनाअघिबाटै मैदान हेरचाह र स्याहारका लागि कर्मचारी राखेर मासिक ८ हजार रुपैयाँ दिइएको अध्यक्ष न्यौपानेले सुनाए । तर प्रतियोगिता आयोजना गर्ने सम्भावना यो वर्ष टरेकोमा न्यौपानेको गुनासो रह्यो । १ लाख ७५ हजार पुरस्कारको प्रतियोगितामा रूपन्देहीबाहेक नवलपरासी, चितवन, दाङ र पाल्पाका १४ टिम सहभागी हुन्थे ।ओमसतिया गाउँपालिका१ मा नवयुवा खेलकुद तथा सांस्कृतिक परिवार क्लबले आयोजना गर्ने १०औं नवकप कोरोना संक्रमणका कारण स्थगित गर्नुपरेपछि आयोजक चिन्तामा छ । २ लाख ११ हजार राशिको प्रतियोगिता नवलपरासी र कपिलवस्तुका टिम भाग लिन आउँथे । क्लब चलाउनै धौधौ भएको परिवारका अध्यक्ष अमित थापाले बताए ।जिल्लाकै देवदह नगरपालिकाले पनि यो वर्ष कुनै खेल प्रतियोगिता गर्न सकेन । नगरको खेलकुद विकास समितिले एक महिनाभित्र मेयरकप फुटबल, उपमेयर कप भलिबल, कराते, क्रिकेट सबै प्रतियोगिता रोकिएको संयोजक दीपक चापागाईंले बताए । उनका अनुसार यो वर्ष २६ लाख रुपैयाँ बजेटबाट नगरले खेलकुदलाई अघि बढाउन विभिन्न खेलका प्रतियोगिता एक महिनाभित्र सञ्चालन गर्ने गरी बैठक बसेर पत्राचार समेत गरेको थियो तर सम्भव भएन । बताए । यो वर्षका लागि छुट्याएको बजेट अन्य काममा खर्च गरियो, उनले भने । दर्शक नै नभए पनि खेलाडीबीच स्वास्थ्य मापदण्ड पुर्याएर प्रतियोगिता गराउन पाए प्रशिक्षण कायम रहने बुद्धि गुरुङले बुझाइ छ । खेलाडीको अभ्यासमा ठूलो क्षति पुग्यो, उनले भने, खेलप्रमीको निराशा त अर्को पाटो हो । राष्ट्रिय टिममा पर्न मिहिनेत गरेका खेलाडीको उत्साहमा कमी आएको उनको तर्क छ । सम्बन्धित निकायसँग प्रशिक्षणात्मक खेलका लागि मापदण्ड बनाई खुला गर्नुपर्ने माग राखिरहे पनि कुनै जवाफ नआएकाले पर्खनुको विकल्प नरहेको नेपाल ओलम्पिक संघका सदस्य रहेका कुमार केसी बताउँछन् । अन्तर्राष्ट्रिय क्षेत्रमा पनि खेलका प्रशिक्षण भइरहेकाले सरकारको गाइडलाइनअनुसार सिकाइ गराउन पाए, खेल सुचारु हुनेबित्तिकै खेलाडी तयार हुन्थे, केसीले भने, प्रतियोगिता सम्पन्न गर्नुभन्दा प्रशिक्षण सुचारु गर्नु महत्त्वपूर्ण छ । कोरोनाकै कारण रोकिएको खेलकुद प्रशिक्षणले गर्दा अन्तर्राष्ट्रिय प्रतियोगिता खेल्नबाट नेपाली खेलाडी वञ्चित हुनसक्ने उनको बुझाइ छ ।"
सीताको उपचारमा सहयोग,काठमाडौं (कास) राष्ट्रिय खेलाडी कल्याणकारी कोषले ब्याडमिन्टन खेलाडी सीता राईलाई उपचारका लागि आइतबार आर्थिक सहयोग प्रदान गरेको छ । सीतालाई १ लाख २५ हजार रुपैयाँ उपलब्ध गराइएको हो । कोषका सदस्यसचिव रहेका नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठले सीता उपचाररत ट्रमा सेन्टरमा गएर चेक हस्तान्तरण गरे ।सीताको प्रशिक्षणका क्रममा घुँडामा चोट लागेको थियो । डा सरोज राईको नेतृत्वमा उनको शल्यक्रिया पनि भइसकेको छ । सीताको आइतबार डिस्चार्ज गरिएको अध्यक्ष श्रेष्ठले जनाएका छन् ।
विष्णु र राकेश विजयी,"नुवाकोट (कास) दोस्रो वडास्तरीय ब्याडमिन्टन प्रतियोगिताको उपाधि विष्णु प्याकुरेल र राकेश तामाङले जितेका छन् । कोलेनीका विष्णु र राकेशको जोडीले अजयकुमार थापा र सुरेन्द्र श्रेष्ठको जोडीलाई १९२१, २११८, २११७ सेटले पराजित गर्दै उपाधि जित्यो । विजेता र उपविजेताले १० र ५ हजार रुपैयाँ र ब्याडमिन्टन र्याकेट प्राप्त गरे । विजेतालाई विदुर नगरपालिकाका मेयर सञ्जु पण्डित र ८ का वडाध्यक्ष फैसिङ तामाङ, उद्योग वाणिज्य संघका पूर्वसचिव जीवन श्रेष्ठ र नुवाकोट चेम्बर अफ कर्मसका उपाध्यक्ष सुवर्ण श्रेष्ठले पुरस्कृत गरे । विनपा ९ का वडाध्यक्ष शनि चित्रकारले प्रतियोगितामा ९ जोडी भाग लिएको बताए ।"
एनटीएका खेलाडीलाई चार स्वर्ण,काठमाडौं (कास) नेप्लिज तेक्वान्दो एकेडेमी (एनटीए) का खेलाडीले वर्ल्ड भर्चुअल तेक्वान्दो महोत्सवमा ४ स्वर्ण र ३ रजत पदक जितेका छन् । भिजन तामाङले पुरुष १२ वर्षमा स्वर्ण जिते । उनले ६७६ अंक जोडे ।समान अंक जोडे पनि महेश आङथुप्पा प्रस्तुतिका आधारमा पछि परे । युएस वर्ल्ड क्लास तेक्वान्दो एसोसिएसनद्वारा आयोजित प्रतियोगिताको पुरुष १५ वर्षमुनि विवेक श्रेष्ठ ६३० अंकसहित विजेता भए । सोही स्पर्धाको महिलामा ६६३ अंकसाथ मेलिना राई विजेता भइन् । ६३६ अंकसाथ प्रगति कुइँकेल दोस्रो भइन् । पुरुष १४ वर्षमा ६०६ अंक जोड्दै प्रजुन कुइँकेल पहिलो भए । पुरुष १२१४ वर्षमा आयुश ढुंगेल दोस्रो भए । उनले ५९३ अंक ल्याए । एनटीएबाट ९ खेलाडी सहभागी भएकोमा ७ जनाले पदक जिते । सबै खेलाडीले पुम्सेको जुनियरतर्फ प्रतिस्पर्धा गरेका थिए ।
दिनेश र आशिषले जिते स्वर्ण,"काठमाडौं (कास) नुवाकोटका दिनेश गुरुङले दोस्रो राष्ट्रिय भर्चॅअल हाप्किडो च्याम्पियनसिपमा स्वर्ण पदक जितेका छन् । २४२९ असोजसम्म भएको च्याम्पियनसिपको लङफलतर्फ स्वर्ण जितेका हुन् । यस विधामा कास्कीका राजकुमार परियार दोस्रो र काठमाडौका प्रकाश मोक्तान तेस्रो बने । कोरोना भाइरसको महामारीका कारण नेपाल मार्सल आर्ट्स हाप्किडो संघले भर्चॅअल प्रतियोगितामा खेलाडीको भिडियो हेरेर निर्णय गरेको थियो ।हाइफलतर्फ काठमाडौंका आशिष तामाङले स्वर्ण जिते । नुवाकोटका समिर गुरुङले रजत र दाङका विपत सुनारले कांस्य जिते । सेल्फ डिफेन्सतर्फ दाङको टोलीले स्वर्ण जित्यो । स्वर्ण जित्ने टोलीमा गंगा घर्तीमगर, सोमराज बिष्ट, शिशिर चौधरी, अस्मिता महरा, गणेश केसी र रीता सुनार छन् । काठमाडौंको टोली दोस्रो र नुवाकोटको टोली तेस्रो बने । डेमोन्स्ट्रेसनतर्फ कृति गिरी, अन्जना परियार, मोनालिसा मल्ल, शीतल नेपाली, अनिशा परियार, बिकिशा गुरुङसम्मिलित कास्कीको टोली पहिलो बन्यो । रुकुम पश्चिम दोस्रो र प्यूठान तेस्रो भए ।"
सुपर ओभरको शृंखला,फर्गुसनको सानदार बलिङअबुधावीमा लोकी फर्गुसनको कोलकाताको जितमा नायक रहे । उनले कोलकाताको स्कोर रक्षा गर्नेक्रममा ४ ओभरमा १५ रन खर्चेर ३ विकेट लिए । प्रतियोगितामा पहिलो खेल खेलिरहेका न्युजिल्यान्डका यी बलरले सुपर ओभरको पहिलो बलमा हैदराबादका कप्तान डेविड वार्नरलाई बोल्ड गरे । तेस्रो बलमा अब्दुल समादलाई पनि फर्गुसनले बोल्ड गरेपछि कोलकाताले पाएको ३ रनको लक्ष्य चौथो बलमा पूरा गरेको हो । यसले कोलकातालाई लगातार तेस्रो हारबाट बचायो । १ सय ६४ रनको लक्ष्य पाएको हैदराबादको म्यान अफ द म्याच फर्गुसनले ३ मध्ये दुई विकेट बोल्डमै गरेका थिए । उनले प्रियम गर्गलाई ४ र मनीष पाण्डेलाई ६ रनमा बोल्ड गरे । जोनी बेरिस्टो र केन विलियम्सनले ६ ओभरमा ५८ रन जोड्दै हैदराबादलाई उत्कृष्ट सुरुआत दिलाए । त्यसपछि फर्गुसनले ४ मध्ये तीन विकेट लिँदा हैदराबाद १२औं ओभरमा ८४४ को स्थितिमा पुगेको थियो । विलियम्सनलाई फर्गुसनले नितिश राणाको हातबाट क्याच गराए । विलियम्सनले १९ बलमा ४ चौका र १ छक्कासहित २९ रन बनाए । अर्का ओपनर बेरिस्टोले २८ बलमा ७ चौकासहित ३६ रन बनाई बरुण चक्रवर्तीको बलमा आउट भए । वार्नर ४७ रनमा अविजित रहे । उनले ३३ बल खेली ५ चौका प्रहार गरे । हैदराबादलाई अन्तिम ओभरमा जितनिम्ति १८ रन चाहिन्थ्यो । एन्ड्रयु रसेलले अन्तिम ओभरको पहिलो बलमा वाइड फाल्न पुगे । रशिद खानले पहिलो बलमा एक रन लिए भने त्यसपछिको तीन बलमा वार्नरले लगातार चौका प्रहार गरे । अन्तिम दुई बलमा हैदराबादलाई ४ रन चाहिन्थ्यो । पाँचौं बलमा वार्नरले अर्को दुई रन जोडे । तर अन्तिम बलमा लेग बाईमा एक रनमात्र लिन सकेपछि स्कोर बराबर हुँदा सुपर ओभरमा पुगेको थियो । टस हारेर ब्याटिङ निम्तो पाएको कोलकाताले यसअघि अन्तिम ५ ओभरमा ५८ रन जोड्दै १६३५ को स्कोर बनाएको थियो । ओपनरद्वय राहुल त्रिपाठीले १६ बलमा २ चौका र १ छक्कासहित १९ तथा शुभमन गिलले ३७ बलमा ५ चौकासहित ३६ रन बनाएका थिए । राना २० बलमा ३ चौका र १ छक्का प्रहार गरी २९ रन तथा रसेल ९ रनमा आउट हुँदा कोलकाता अप्ठ्यारो स्थितिमा पुगेको थियो ।नवनियुक्त कप्तान इयोन मोर्गन र पूर्व कप्तान दिनेश कार्तिकले अन्तिम ५ ओभरको भरपूर फाइदा उठाए । ब्याटिङमा केन्द्रित हुने बताउँदै कप्तानी त्यागेका कार्तिक १४ बलमा २ चौका र २ छक्कासहित २९ रनमा अविजित रहे । इनिङ्सको अन्तिम बलमा बासिल थाम्पीद्वारा आउट हुनुपूर्व मोर्गनले २३ बलमा ३४ रन बनाए । इंग्ल्यान्डका विश्वकप विजयी कप्तान मोर्गनले ३ चौका र १ छक्का प्रहार गरे । हैदराबादका टी नटराजनले ४ ओभरमा ४० रन खर्चेर २ तथा विजय शंकर र रशिदले ११ विकेट लिए ।
ब्राइटनसँग प्यालेसको बराबरी,"लन्डन (रोयटर्स) दस खेलाडीमा समेटिएको ब्राइटनले इंग्लिस प्रिमियर लिगमा आइतबार क्रिस्टल प्यालेसलाई ११ को बराबरीमा रोकेको छ ।राम्रो लयका लागि संघर्षरत दुवै टिमका लागि बराबरीले फाइदा गर्ने छैन । तर ब्राइटनका लागि घरबाहिरको बहुमूल्य एक अंक रहनेछ । खेलमा प्यालेसले विल्फ्रेड जाहाको पेनाल्टी गोल मदतले १९ औं मिनेटमा अग्रता लिएको थियो । तर खेल सकिन १० मिनेटअगाडि ब्राइटनका लागि एलेक्सिस म्याक एलिस्टरले बराबरी गोल फर्काए ।यो नतिजापछि प्यालेसको ७ अंक भएको छ भने ब्राइटन ४ अंकमा रह्यो । यसअघि आइतबारै अर्को खेलमा इंग्लिस प्रिमियर लिगको पुछारतिर रहेका दुई क्लब सेफिल्ड युनाइटेड र फुलहमबीचको खेल पनि ११ को बराबरीमा टुंगिएको थियो । यो नतिजाले दुवैलाई फाइदा भएन । दुवैले लिगको सुरुआती आफ्नो ५ खेलमा जित निकाल्न सकेका छैनन्, तर दुवै लगातार चार खेलको हारमा पूर्णविराम लगाउन भने सफल भएका छन् ।दुवैको एकएक अंक भएको छ । फुलहमले एडेमोला लुकमनको गोलमा अग्रता लिएको थियो । यसअघि टोलीका लागि एलेक्जेन्डर मिट्रोभिच पेनाल्टीबाट गोल गर्न चुके । खेल सकिन पाँच मिनेटअगाडि सेफिल्डको तर्फबाट बिली सार्पले पेनाल्टीबाटै बराबरी गोल गरे । म्यानचेस्टर सिटीले शनिबार रातिको खेलमा आर्सनललाई १० ले हरायो । त्यसमा रहिम स्टर्लिङले एकमात्र गोल गरे । सिटीको ४ खेलबाट ७ अंक भएको छ ।यस्तै अर्को खेलमा म्यानचेस्टर युनाइटेडले न्युकासल युनाइटेडलाई ४१ ले पराजित गर्यो । खेल बराबरीमा टुंगिनेतर्फ अग्रसर भएको बेला युनाइटेडले अन्त्यतिर तीन गोल गरेको हो । न्युकासलले आत्मघाती गोलले अग्रता लिएयता ह्यारी मगायर बराबरी गोल गरे । ब्रुनो फर्नान्डेजले ८६ औं मिनेटमा दोस्रो गोल थपेयता इन्ज्युरी समयमा आरोन वान बिसाक र मार्कस रसफोर्डले गोल गरे । यसअघि टोटेनहमसँग ६१ ले पराजित भएयता युनाइटेड यो प्रभावशाली जित निकाल्न सफल भएको हो ।यो जितपछि ओले गनर सोल्सायरको युनाइटेडको ४ खेलबाट ६ अंक भएको छ । टोली अझै निराशाजनक स्थितिमा १४औं स्थानमा रहेको छ । तर खेलपछि सोल्सायरले यो खेलपछि युनाइटेडले लय समात्ने दाबी गरेका छन् । उनले भने, सिजन सुरु हुनु अगाडि हामीले राम्रो तयारीको मौका पाएनौं, त्यसैले सुरुआती नतिजा राम्रो भएन । तर हामी अब बलियो चुनौती पेस गर्नसक्ने स्थितिमा पुगेका छौं । यसअघि चेल्सीले साउथह्याम्पटनसँग ३३ को बराबरी खेलेको थियो ।"
