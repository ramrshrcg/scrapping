शीर्षक,विवरण
"शरीर शिथिल, अडान यथावत्","दुई वर्षअघि जुम्लामा अनशन बसेका बेला सरकारी पक्षले बल प्रयोग गर्दा अस्पताल तोडफोड भएको थियो, फेरि त्यस्तो घटना नहोस् भनेर उनी काठमाडौं फर्केका हुन् । डडेलधुरामा रहेकै बखत गत कात्तिक १७ गते चिकित्सा क्षेत्र सुधार र आफूसँग सरकारले गरेको सम्झौता कार्यान्वयन गर्न भन्दै डा केसी १७ औं अनशन बसेका थिए । तर भारतसँग सीमा मुद्दा पेचिलो बन्दै गएका बेला अनशन बस्नु उपयुक्त नभएको निष्कर्ष निकालेर नवौं दिनमा उनले अनशन तोडेका थिए । सतिसालझैं जनस्वास्थ्य सुधारका लागि लडिरहेका डा केसी यतिबेला त्रिवि शिक्षण अस्पतालको शय्यामा छन् । १९ औं दिनदेखि अनशनरत उनको स्वास्थ्य कमजोर भएको छ । बोल्न सक्दैनन् । उनको पक्षमा जनसमर्थन बढिरहेको छ । सरकारले भने असाधारण मौनता साँधिरहेको छ ।िििडा केसीले २६ वर्ष त्रिभुवन विश्वविद्यालय शिक्षण अस्पतालको अर्थोपेडिक विभागमा विशेषज्ञ चिकित्सकका रूपमा काम गरे । ०७६ असोज २७ मा अवकाश पाएपछि उनी अस्पतालको क्वार्टरबाट ट्याक्सीमा आफ्ना पोकोपुन्तुरो बोकेर आफन्तको डेरामा पुगे । त्यसलगत्तै उनले दोलखा र इलाममा पुगेर सर्वसाधारणको निःशुल्क उपचार गरे । त्यसपछि बंगलादेशको एक शरणार्थी शिविरमा स्वयंसेवकका रूपमा काम गर्न गए र ३ सातापछि फर्के । त्यसपछि उनी सुदूरपश्चिम र कर्णाली प्रदेशका दुर्गम जिल्लामा सर्वसाधारणको उपचारमा खटिए । सहयोगीहरूका अनुसार जहाँ जाँदा पनि उनी सार्वजनिक यातायात चढ्ने गर्छन् । डडेलधुरास्थित कमलाको होटलबाट बिदा भएर निस्केपछि डा केसीले डोटी, बैतडी, अछाम, दार्चुला, बझाङ, बाजुरा, हुम्ला, कालीकोट, मुगु, डोल्पा हुँदै जुम्लामा पुगेर सर्वसाधारणको निःशुल्क स्वास्थ्य उपचार गरेका थिए । सुदूरपश्चिम र कर्णाली प्रदेशका विभिन्न जिल्ला घुम्दा डा केसीलाई सरकारी आदेशमा अपमान मात्रै गरिएन, उनलाई निःशुल्क स्वास्थ्य सेवा प्रदान गर्न ठाउँठाउँमा अवरोध गरिएको थियो ।सरकारी अस्पताल र स्वास्थ्यचौकीमा निःशुल्क सेवा दिँदै र बेलाबखत चिकित्सा शिक्षा सुधारको माग राखेर अनशन बस्दै डा केसीले अवकाशपछिका करिब १० महिना काठमाडौंबाहिर बिताएको देखिन्छ । चिकित्सा शिक्षा क्षेत्र सुधारका लागि डा केसी अवकाशपछि तेस्रो अनशनमा छन् । गत वर्ष कात्तिक १७ गते डडेलधुरामा १७ औं र गत जेठ २० मा दार्चुलामा १८ औं अनशन बसेका डा केसी भदौ २९ गतेदेखि १९ औं अनशनमा छन् ।डा केसीको पछिल्लो अनशनको अन्तर्य बुझ्न ०७५ साउन १० मा सरकारसँग भएको नौबुँदे सम्झौतामा पुग्नुपर्छ । सम्झौताका अधिकांश बुँदा कार्यान्वयन नभएपछि उनले अहिले मुख्य ६ वटा माग अगाडि सारेका छन् । जसमा कर्णाली स्वास्थ्य विज्ञान प्रतिष्ठानमा एमबीबीएसको पढाइ थाल्नुपर्ने र डोटी, डडेलधुरा, उदयपुर, इलाम, पाँचथर, प्रदेश २ र गण्डकी प्रदेशमा सरकारी मेडिकल कलेज खोल्ने प्रक्रिया सुरु गर्नुपर्ने, विश्वविद्यालय र चिकित्सा शिक्षा अध्ययन संस्थान (आईओएम) मा मापदण्ड बनाएर वरिष्ठताका आधारमा पदाधिकारी नियुक्त गर्नुपर्ने, चिकित्सा शिक्षा ऐन सम्झौताअनुसार संशोधन गर्नुपर्ने माग मुख्य छन् । यी माग पुरानै हुन् । उनले पछिल्लो अनशनमार्फत अघि सारेका नयाँ माग भनेका बैतडीको बयलपाटा अस्पतालमा दिगो र निःशुल्क स्वास्थ्य सेवा सुनिश्चित गर्नुपर्ने, मास्क र सामाजिक दूरी अनिवार्य गर्दै पीसीआरको बढाएर लकडाउन अन्त्य गर्नुपर्ने र सरकारमाथि लाग्दै आएका भ्रष्टाचारका काण्डहरूको छानबिन गर्नुपर्ने र अख्तियारका बहालवाला र पूर्वआयुक्तहरूको सम्पत्ति छानबिन गर्नुपर्ने भन्ने हुन् ।नौ वर्षदेखि पटकपटक गरी दुई सय ४४ दिनसम्म अनशन बसिसकेका डा केसीलाई आफ्ना मागमा स्थिर नरहेको आरोप नलाग्ने गरेको होइन । तर सादगी जीवनशैलीका पर्याय बनेका उनका अधिकांश मागमा जनताले सहज स्वास्थ्य सेवा र सुविधा पाउनुपर्ने मुद्दा नै केन्द्रमा देखिन्छ । ०६९ असारको पहिलो अनशनदेखि दोहोरिने एउटै माग भनेको त्रिभुवन विश्वविद्यालयअन्तर्गतको आईओएममा वरिष्ठता र मापदण्डका आधारमा पदाधिकारी नियुक्ति नै हो । औषधिको पोकोपुन्तुरो बोकेर दुर्गम जिल्लामा पुगेकै बेला डा केसी किन अनशन बस्छन् ? उनका नजिकका सहयोगीहरूका अनुसार जब दुर्गम जिल्लामा गरिब र विपन्नका दुःख देख्छन्, सरकारी स्वास्थ्य सेवामा उनीहरूले पहुँच पाउन नसकेको देख्छन्, तब डा केसी शान्तिपूर्ण अनशनको बाटो रोजिहाल्छन् । १९ औं अनशनसम्म आइपुग्दा उनले ४८ दिन त दुर्गम जिल्लाहरूमै अनशन बसिसकेका छन् । डा केसीले ०७५ असार १६ मा जुम्लामा १५ औं अनशन थालेका थिए । उनले ०७५ पुस २५ गते इलाममा १६ औं अनशन गरे । १७ औं अनशन उनले डडेलधुरामा ०७५ कात्तिक १७ गतेदेखि ९ दिनसम्म बसे भने १८ औं अनशन गत जेठ २० गतेदेखि २ दिन बसेका थिए । जारी १९ औं अनशन भने भदौ २९ गते जुम्लाको बाबिरामस्टो मन्दिरमा सुरु भएको थियो । सरकारले डा केसीका प्रायः अनशनलाई सम्झौता गरेर टुंग्याउने गरेको छ तर सम्झौता कार्यान्वयन नभएपछि उनी फेरि अनशन बस्न बाध्य हुने गरेका छन् । डा केसीले विज्ञप्तिमार्फत यस सवालमा सरकारलाई ध्यानाकर्षण गराउँदै आएका छन् । अवकाशपूर्व गत वर्ष असोज ८ मा उनले विज्ञप्ति जारी गरेर चिकित्सा शिक्षा ऐनमा सम्झौता उल्लंघन गरेर विद्यार्थी र जनतामुखी नभई माफियामुखी प्रावधान राखिएको भनी टिप्पणी गरेका थिए । उक्त विज्ञप्तिमा पनि उनले अहिलेकै अनशनको मुख्य मागका रूपमा रहेको कर्णाली स्वास्थ्य विज्ञान प्रतिष्ठानमा एमबीबीएसलगायत कार्यक्रमको पठनपाठन सुरु गर्नुपर्ने र सबै प्रदेशमा सरकारी मेडिकल कलेज पुर्याउन पहल थाल्नुपर्ने उल्लेख गरेका छन् । साथै उनले विश्वविद्यालयमा मापदण्डका आधारमा पदाधिकारी नियुक्ति गर्न पनि अपिल गरेका थिए । अवकाश पाएको दिन अर्थात् ०७६ असोज २७ मा पनि डा केसीले विज्ञप्ति जारी गर्दै साउन १० को सम्झौताअनुसार ऐन संशोधन गर्नेदेखि कर्णाली स्वास्थ्य विज्ञान प्रतिष्ठानसहित सबै प्रदेशमा सरकारी मेडिकल कलेज खोल्नुपर्ने माग उल्लेख गरेका थिए । अवकाश पाएपछि केसीले विभिन्न मितिमा १० वटा विज्ञप्ति जारी गरेका छन् । िििदुर्गम क्षेत्रमा निःशुल्क स्वास्थ्य सेवा दिँदै हिँडेका डा केसीलाई भदौ पहिलो साता जुम्लामा प्रहरीले हिँडडुलमै अवरोध गर्यो । उनका सहयोगीलाई समेत स्थानीय प्रशासनले सचेत गरायो । जुम्लाको अनशनस्थलबाट दुर्व्यवहारको शैलीमा डा केसीलाई लघारियो । अनशनलाई निरन्तरता दिँदै काठमाडौं आउँदा त्रिवि शिक्षण अस्पताल जान खोजेका उनलाई जबर्जस्ती ट्रमा सेन्टर पुर्याइयो । निरन्तरको उपेक्षा, सम्झौता कार्यान्वयनमा बेवास्ता देखाउने सरकारी शैलीसँग डा केसी निरन्तर जुधिरहेका छन् । त्यही भएर साहित्यकार खगेन्द्र संगौलाले बुधबार ट्वीटरमा लेखे, यो सरकारका लागि झूटाग्रही खुदो हो, सत्याग्रही घाँडो । अठार दिनदेखि डा केसी निराहार सत्याग्रहमा समर्पित छन्, सरकार दिग्भ्रान्त, मनोदशामा मौन छ । माग पूरा गरेर बचाऊँ, न माग पूरा गर्न मन छ न बचाउन । चुपचाप मर्न दिऊँ, सत्याग्रहीको नैतिक शक्तिले नाङ्गेझार बनाउने डर छ । कठै दुःख । विश्लेषक श्याम श्रेष्ठले सरकारसँग गरेका सम्झौता पूरा गर्नकै लागि डा केसी निरन्तर अनशनमा बस्नुपर्ने अवस्था आउनु सरकारमाथिको नैतिक प्रश्नको विषय भएको बताए । उनले भने, आफैंले गरेका सम्झौता लागू गर्न नसक्ने हो भने सरकारमाथि सबैको विश्वास उड्छ । श्रेष्ठले लागू गर्न नसक्ने सम्झौता किन गर्यो भन्ने प्रश्न गर्दै सरकारले आफ्नो बेइमानी छवि देखाएको बताए । डा केसीले अनशन बसेको समय ठीक भएन भन्ने एउटा प्रश्न हो, तर त्योभन्दा अहम् प्रश्न उनले उठाएका मुद्दा ठीक हुन् भन्ने सबैलाई हुँदाहँॅदै पनि त्यसको कार्यान्वयन सरकारले किन गर्दैन भन्ने हो । यस्तो प्रश्नले सरकारले जनताको नजरमा नैतिक इमान गुमाइसकेको बुझाउँछ, उनले भने । डडेलधुरा अस्पतालका अहेव नीलकण्ठ भट्टको घरमा डा केसीले १७ औं अनशन नौ दिनसम्म बसेका थिए । दिनरात नभनी गरिब, दुःखीको सेवा गर्ने त्यस्ता डाक्टर आफूले कहिल्यै नदेखेको उल्लेख गर्दै उनले भने, यो देशमा राम्रो मान्छेलाई कसले निको मान्छ र ? उपचार गर्न आएका बिरामीसँग पैसा नभए आफैं औषधि किनिदिने र उस्तै परे घर जाने गाडी भाडा पनि दिने डा केसीको बानी देखेर उनी चकित परेका थिए । उनले त्यो दिन सम्झँदै सुनाए, बिरामी आए भने राति १० बजे पनि जुरुक्क उठेर काम गर्थे । त्यस्ता डाक्टर त कहीं पाइँदैनन् । माग पूरा गराउन सरकारलाई दबाब दिँदै करिब दुई महिना डा केसी जुम्ला बसेका थिए ।"
"डा केसी भन्छन् एउटा साधारण माग पूरा गर्न नसक्ने यो सरकार किन चाहियो ? प्रजातान्त्रिक मुलुकमा होइन, तानाशाहीतन्त्रमा छु जस्तो लाग्छ ।","स्वास्थ्य झन् जटिलउपचारमा संलग्न स्वास्थ्य टोलीका संयोजक डा सुवासप्रसाद आचार्यले डा केसीको स्वास्थ्य जटिलता हेरी आईसीयूमा तुरुन्त स्थानान्तरण गर्नुपर्ने अवस्था रहेको बताएका छन् । उहाँको स्वास्थ्य जटिल बन्दै गएको छ । मुटुमा गम्भीर प्रकृतिको गडबडी २४ घण्टामा दुईतीनपटक देखिएको छ । त्यसले चिन्ताजनक अवस्थामा पुर्याउन सक्छ, उनले भने । कुनै पनि क्षण डाकेसीको ज्यान जोखिममा पर्न सक्ने उनले बताए । उनका अनुसार यस्तो स्वास्थ्य जटिलता शरीरमा इलेक्ट्रोलाइटको अत्यन्त कमीलगायत कारण देखिएको हो ।"
कोरोना परीक्षण शुल्क नलिनू,काठमाडौं (कास) सर्वोच्च अदालतले शुल्क लिएर कोरोना परीक्षण गर्ने व्यवस्था कार्यान्वयन नगर्न सरकारका नाममा आदेश जारी गरेको छ । संविधानले नै आधारभूत स्वास्थ्य सेवा निःशुल्क हुने भनी घोषणा गरेको अवस्थामा कोरोना परीक्षणका लागि शुल्क लिन नमिल्ने दाबी गर्दै परेको निवेदनमाथि सुनुवाइ गर्दै सर्वोच्च अदालतले परमादेश जारी हुने भनी आदेश गरेको हो । न्यायाधीशहरू डा आनन्दमोहन भट्टराई र टंकबहादुर मोक्तानको इजलासले परमादेश जारी हुने निर्णय गरेको हो । आदेशको व्यहोरा भने सार्वजनिक भइसकेको छैन । अधिवक्ताहरू केशरजंग केसी र लोकेन्द्र ओलीले दायर गरेको निवेदनमा आम नागरिकहरूले निःशुल्क कोरोना परीक्षण गर्न पाउनुपर्ने माग राखिएको थियो । उनीहरूले शुल्क लिएर कोरोना परीक्षणको अनुमति दिने सरकारको निर्णय खारेज हुनुपर्ने माग पनि गरेका थिए । पहुँचवाला व्यक्तिहरूले एक पटक मात्रै नभई पटकपटक निःशुल्क परीक्षण गराएको तर सर्वसाधारणले यो सुविधा नपाएको दाबी गरिएको छ । शुल्क लिएर परीक्षण गर्न पाउने व्यवस्थाका कारण आम नागरिकलाई झनै कठिनाइ भएको निवेदनमा उल्लेख छ ।
खतिवडा ओलीकै 'जोडबलमा राजदूत,"केही दिनयता प्रमुख राजनीतिक सल्लाहकार विष्णु रिमाल र प्रमुख आर्थिक सल्लाहकार खतिवडाले विषयगत मन्त्रालयका सचिवहरूबाट अघिल्लो आर्थिक वर्षको कार्यसम्पादन प्रगति विवरण बुझिरहेका छन् । आर्थिक सल्लाहकार भइसकेपछि पनि काम थालेका र आफैं पनि अमेरिका गइहाल्न अनिच्छुक देखिएका उनलाई प्रधानमन्त्रीले अमेरिकी राजदूत बनाउन जोडबल गर्नुको पछाडि पश्चिमा देशहरूसँग सम्बन्ध स्थापित गर्नु नै मुख्य कारण भएको प्रधानमन्त्री निकटस्थहरूको बुझाइ छ । उनीहरूका अनुसार खतिवडालाई ओलीको प्रमुख आर्थिक सल्लाहकार बनाउनु संक्रमणकालीन व्यवस्थापन मात्रै हो, जसमा स्वयं खतिवडा पनि इच्छुक थिएनन् । राजदूत भएर जाने विषयमा भने उनी निकै समय दोधारमा थिए । यता कतिपय काम चाहेर पनि गर्न सकिरहनुभएको थिएन, मुटुको बिरामी भएकाले आराम पनि खोजिरहनुभएको थियो, स्रोतले भन्यो, यहाँ बसेर हजार थरी समस्यासित जुध्नुभन्दा अमेरिका नै जान्छु भनेर सोच्नुभयो होला । ओली पनि खतिवडालाई सकेसम्म अमेरिका पठाउनै पर्छ भन्नेमा थिए । त्यसैले अमेरिकामा लामो समयदेखि कार्यवाहक राजदूतले काम चलाइएको थियो । उहाँलाई अमेरिका पठाउने चर्चा नयाँ होइन, प्रधानमन्त्रीले पहिलेदेखि नै अफर गरिरहनुभएको थियो, स्रोतले भन्यो, विश्व बैंकलगायत दाताहरूसँग सम्पर्क सम्बन्ध बनाउनुपर्छ । त्यो अमेरिकालगायत पश्चिमा मुलुकहरूसँग सम्बन्ध हुने र देशका लागि धेरै काम गर्नुपर्ने ठाउँ हो । जो पायो त्यहीलाई पठाएर हुँदैन ।पार्टीभित्र थुप्रै योग्य र काबिल नेताकार्यकर्ता जिम्मेवारविहीन भइरहँदा प्रधानमन्त्री ओलीले किन खतिवडालाई नै काखी च्यापिरहेका छन् भन्ने प्रश्न नेकपा नेताकार्यकर्तामा छ । सचिवालय सदस्य झलनाथ खनालले कसैले जिम्मेवारी नै नपाउने तर कसैले बारम्बार पाउने कुरा लाजमर्दो भएको बताउँदै त्यसमा पार्टीमा छलफलको विषय बनाउने प्रतिक्रिया दिए । सरकारका प्रवक्तासमेत रहेका परराष्ट्रमन्त्री प्रदीप ज्ञवालीले खतिवडाको विज्ञतालाई ध्यानमा राखेर नै राजदूत बनाउने निधोमा सरकार पुगेको बताए । हामीसँग एकातिर राजनीतिक आन्दोलनमा लामो समय बिताएका साथीहरू हुनुहुन्छ, अर्कोतिर विज्ञता प्राप्त गरेका प्रोफेसनलहरू । उहाँहरूका बीचमा सन्तुलन मिलाएर अगाडि बढ्ने हो, उनले भने, त्यसैले उहाँको विज्ञतालाई ध्यानमा राखेर नै यो निर्णय गरिएको हो । मन्त्री ज्ञवालीले मित्रराष्ट्रहरूसँगको सम्बन्धलाई ध्यानमा राखेर पनि त्यस्ता ठाउँमा उच्च पदस्थ र विषयमा दक्खल राख्ने व्यक्ति पठाउने निर्णय हुँदा खतिवडा रोजाइमा परेको बताए । भारत, चीन, अमेरिकाजस्ता महत्त्वपूर्ण हाम्रा छिमेकी र विकास साझेदारहरूमा सकेसम्म उच्च तहको राजनीतिक प्रतिनिधित्व होस् भन्ने पनि हामीले चाहिरहेका छौं, त्यसै कारण पनि उहाँलाई सिफारिस गर्ने निर्णय गरेका हौं, उनले भने । राष्ट्रिय सभामा दोहोर्याएर अर्थमन्त्रीमै निरन्तरता दिने प्रधानमन्त्री ओलीको चाहनामा पार्टी सचिवालय बाधक बनेपछि खतिवडाले राजीनामा दिएका थिए । राजीनामा दिने निश्चित भएपछि उनलाई प्रधानमन्त्री ओलीले प्रमुख आर्थिक सल्लाहकारको अफर गरेका थिए । तर खतिवडाले बिचौलिया र विवादास्पद व्यापारीसँग सम्बन्ध भएका नेतालाई अर्थमन्त्री बनाउने हो भने आफूले काम गर्न नसक्ने बताएका थिए । त्यसपछि ओलीले खतिवडाले सम्हालेको अर्थ र सञ्चार मन्त्रालय आफैंसँग राखेर उनलाई प्रमुख आर्थिक सल्लाहकार नियुक्त गरेका ह्न् ु। यो बीचमा ओलीले नै अर्थ मन्त्रालय सम्हालेर उनलाई सल्लाहकार बनाइरहने, अर्थ मन्त्रालयमा राज्यमन्त्री नियुक्त गर्ने र सबै काम खतिवडाले नै गर्नेलगायत चर्चा चलेका थिए । प्रवक्ता ज्ञवालीले सरकारलाई खतिवडाको विज्ञता आवश्यक परेर नै प्रधानमन्त्रीले केही समय भए पनि आर्थिक सल्लाहकार नियुक्त गरेको बताए । उहाँको कार्यकाल सकिएपछि अर्थ मन्त्रालयको जिम्मेवारी प्रधानमन्त्रीलाई आएको थियो, उनले भने, प्रधामन्त्रीको कार्यबोझ हेरेर पनि अर्को मन्त्री नियुक्त नहुँदासम्म उहाँलाई सघाउन सल्लाहकार नियुक्त गरिएको हो । साता दिनदेखि छलफलको म्याराथन चले पनि बिनासल्लाह राजदूत सिफारिस गरेको भन्दै अर्का अध्यक्ष पुष्पकमल दाहालसहितका नेताहरू भने असन्तुष्ट छन् । दाहालनिकट स्रोतका अनुसार राजदूत र संवैधानिक नियुक्तिबारे कुरा नमिलेपछि अध्यक्षद्वयले मन्त्रिपरिषद् पुनर्गठनकै विषयमा छलफल केन्द्रित गरेका थिए । तर मन्त्रीहरू राख्ने र हटाउने मापदण्ड कस्तो हुने भन्नेमा उनीहरूबीच कुरा मिल्न सकेको थिएन । स्थायी कमिटी बैठक सम्पन्न भएको भदौ २६ लाई विवाद नदोहोरिने दिनको सुरुवात भनेर व्याख्या गरिएको थियो, दाहाल सचिवालयका एक सदस्यले कान्तिपुरसँग भने, तर सहमति नजुट्दै प्रधानमन्त्रीले राजदूत नियुक्तिमा एकलौटी गरेर सहमतिको सुरुवातलाई भंग गर्नुभएको छ, यो पार्टीमा छलफलको विषय बन्छ । उनका अनुसार दाहालले एकदुई दिनमै सचिवालय बैठक बोलाउने तयारी गरेका छन् । पार्टी प्रवक्ता नारायणकाजी श्रेष्ठले सचिवालय बैठकमा राजनीतिक नियुक्तिहरू सहमतिका आधारमा गर्ने निर्णय गरिएको र सरकारको पछिल्लो निर्णयबारे पार्टीमा कुनै परामर्श र छलफल नभएको बताए ।"
कोरोनाबाट मृत्यु हुने ५ सय नाघे,"(काठमाडौं)  कोरोना संक्रमणबाट मृत्यु हुनेको संख्या ५ सय नाघेको छ । बिहीबार स्वास्थ्य मन्त्रालयले सार्वजनिक गरेको विवरणमा ५ सय ९ जनाको मृत्यु भएको उल्लेख भए पनि साँझसम्म जिल्लाबाट प्राप्त जानकारीअनुसार मृतकको संख्या ५ सय १२ पुगेको हो ।बिहीबार एक चिकित्सकसहित १४ जनाको मृत्यु पुष्टि भएको छ । कर्णाली प्रदेश अस्पताल सुर्खेतमा डेढ दशकदेखि कार्यरत वरिष्ठ कन्सल्टेन्ट अर्थोपेडिक सर्जन ५९ वर्षीय डा हरिप्रसाद सापकोटाको बिहीबार नेपालगन्जस्थित भेरी अस्पतालमा मृत्यु भएको हो । बाँकेको खजुरा गाउँपालिका३ निवासी डा सापकोटालाई दुई सातादेखि आईसीयूमा अक्सिजन दिएर राखिएको थियो । कर्णाली प्रदेश अस्पतालका निर्देशक डा डम्बर खड्काका अनुसार उनमा मधुमेह र उच्च रक्तचापको पनि समस्या थियो । बाँकेको नेपालगन्ज उपमहानगरपालिका४ का ५२ वर्षीय पुरुष र सुर्खेतको भेरीगंगा नगरपालिका८ का ७५ वर्षीया महिलाको मेडिकल कलेज शिक्षण अस्पताल कोहलपुरमा बिहीबार मृत्यु भएको छ । स्वास्थ्य कार्यालय बाँकेका कोरोना फोकल पर्सन नरेश श्रेष्ठका अनुसार लडेर घाइते भएपछि असोज ६ गते कोहलपुर ल्याइएकी महिला दम र मिर्गौला रोगबाट पीडित थिइन् ।भैरहवास्थित युनिभर्सल शिक्षण अस्पतालमा रुपन्देहीको सिद्धार्थनगर नगरपालिका१ बेलहियाकी ६५ वर्षीय पुरुषको बिहीबार मृत्यु भएको छ । फोक्सोमा निमोनियाबाट पीडित उनी कोरोना संक्रमणपछि सोमबार अस्पताल भर्ना भएका सूचना अधिकारी सुशील गुरुङले बताए । यस्तै, रूपन्देहीको बुटवल उपमहानगरपालिका८ सुक्खानगरका ८० वर्षीय पुरुषको बुटवलस्थित कोरोना विशेष अस्पतालमा बुधबार राति मृत्यु भएको अस्पतालका फोकल पर्सन डा सुदर्शन थापाले बताए । उनमा मुटु र उच्च रक्तचापको समस्या थियो ।बुटवलस्थित लुम्बिनी प्रादेशिक अस्पतालमा बुधबार साँझ मृत्यु भएका रूपन्देहीको कोटहीमाई गाउँपालिका८ का ४२ वर्षीय पुरुषमा बिहीबार कोरोना पुष्टि भएको छ । ज्वरो र श्वासप्रश्वासमा समस्या आएपछि बुधबार अस्पताल आएका उनको साँझ मृत्यु भएको अस्पतालका प्रवक्ता डा विष्णु गौतमले बताए । सुनसरीको इटहरी उपमहानगरपालिका६ का ५६ वर्षीय पुरुषको धरानस्थित बीपी कोइराला स्वास्थ्य विज्ञान प्रतिष्ठानमा बुधबार राति मृत्यु भएको हो । ज्वरो, रुघाखोकी, श्वासप्रश्वासमा समस्या भएपछि उनलाई विराट मेडिकल कलेजबाट प्रतिष्ठानमा रेफर गरिएको थियो । सुनसरीकै इटहरी४ घर भई १० महिनादेखि लागूऔषध मुद्दामा मोरङ कारागारमा रहेका २७ वर्षीय पुरुषको पनि मृत्यु भएको छ । मोरङ कारागार प्रमुख सुभास लामिछानेका अनुसार उनलाई बुधबार साँझ श्वास फेर्न गाह्रो भएपछि कोसी अस्पताल लगिएको थियो । उपचारको क्रममा राति साढे ८ बजे मृत्यु भएको अस्पतालका प्रवक्ता डा लक्ष्मीनारायण यादवले बताए । मृत्युपछि स्वाब परीक्षण गराउँदा उनमा कोरोना पुष्टि भएको हो । मोरङको उर्लाबारी नगरपालिका२ की ८४ वर्षीया महिलाको बिहीबार बिहान होम आइसोलेसनमा मृत्यु भएको छ । विराट मेडिकल अस्पताल भर्ना गरिएकोमा स्वास्थ्यमा सुधार नआएपछि दुई दिनअघि होम आइसोलेसनमा राखिएको जिल्ला प्रहरी कार्यालय मोरङका सूचना अधिकारी मनबहादुर राईले बताए । बुधबार राति सेती प्रादेशिक अस्पताल धनगढीमा मृत्यु भएकी कैलालीको गोदावरी नगरपालिका१२ की ३० वर्षीया महिलामा कोरोना पुष्टि भएको छ । श्वासप्रश्वासमा समस्या भएर राति ११ बजे अस्पतालको आकस्मिक कक्षमा भर्ना भएकी उनको ३ घण्टापछि मृत्यु भएको अस्पतालका सूचना अधिकारी दिलीप श्रेष्ठले बताए । मृत्युपछि स्वाब परीक्षण गर्दा कोरोना पुष्टि भएको हो ।यस्तै, काठमाडौंका ७८ र ६८ वर्षीय, भक्तपुरका ६८ र ललितपुरका ४८ वर्षीय पुरुषको पनि कोरोना संक्रमणबाट मृत्यु भएको स्वास्थ्य मन्त्रालयले जनाएको छ । बुधबार १ हजार ९ सय ११ थप भएसँगै कुल संक्रमितको संख्या ७९ हजार ७ सय २८ पुगेको छ । ५७ हजार ३ सय ८९ जना निको भइसकेका छन् । बुधबार काठमाडौं उपत्यकामा ९ सय ४३ संक्रमित थपिएको मन्त्रालयले जनाएको छ ।"
अस्ताए कर्णालीका भरोसा,"कांग्रेस नेताहरूद्वारा पीसीआरकाठमाडौं (कास) केन्द्रीय कार्यसमितिको बैठकअघि कांग्रेसका पदाधिकारी र केन्द्रीय सदस्यहरूले बिहीबार पीसीआर परीक्षण गराएका छन् । पार्टीको केन्द्रीय कार्यालय, सानेपामा नेताहरूले स्वाब दिएका हुन् । सबैको रिपोर्ट शनिबारसम्म आइपुग्नेछ । केन्द्रीय कार्यसमिति बैठक सोमबार बोलाइएको छ ।"
पाटन अस्पतालका ३० कर्मचारीद्वारा राजीनामा,"(ललितपुर)  पाटन अस्पतालमा बेतलबी बिदा माग्ने, राजीनामा दिने कर्मचारीको संख्या बढ्न थालेको छ । डेढ महिनायता ३० जनाले राजीनामा दिएका र १० जना बेतलबी बिदामा बसेका छन् ।अहिले अस्पताल प्रशासनलाई कर्मचारीको बिदा मिलाउन र राजीनामा स्वीकृत गर्नेनगर्नेबारे निर्णय लिन हम्मे परेको अस्पतालका निर्देशक डा रवि शाक्यले बताए । समस्या परेका बेला राजीनामा स्वीकृत नगर्ने भन्ने नीति छ, उनले भने, राजीनामा स्वीकृत नभए पनि खबरै नगरीकन बिदामा बस्नेको संख्यासमेत बढ्न थालेको छ । उनका अनुसार स्वास्थ्यकर्मीले राजीनामा दिनुका कारण अस्पतालमा कर्मचारी संक्रमण हुने दर बढेको, समाजबाट दुर्व्यवहार सहनुपरेको, घरपरिवारले जागिर छोड्न दबाब दिएकोलगायत उल्लेख गर्ने गरेका छन् । अस्पतालमा १५ सय जना कर्मचारी छन् ।सरकारले पाटनलाई कोभिड अस्पताल तोकेपछि त्यहाँ उपचार गराउन आउने बिरामीको संख्यामा उल्लेख्य कमी आएको छ । यसले अस्पतालको आम्दानी घटेपछि सञ्चालन गर्नै मुस्किल परेको अस्पतालले जनाएको छ । अहिले स्वास्थ्यकर्मी र कर्मचारीलाई मासिक तलब खुवाउनै धौधौ पर्न थालेको अस्पताल बताउँछ ।अस्पताल प्रशासनका अनुसार सबै कर्मचारीलाई तलब वितरण गर्न मासिक ६ करोड रुपैयाँ आवश्यक पर्छ । निर्देशक डा शाक्यले अस्पताल सञ्चालन गर्न सरकारले छुट्टै बजेट विनियोजन गर्ने व्यवस्था नभएको बताए । अस्पताल आफैंले आम्दानी गरेर कर्मचारीलाई तलबभत्ता खुवाउनुपर्छ, उनले भने, अहिलेको यो समस्या सरकारले कोभिड केन्द्रित अस्पतालका रूपमा तोकेपछि आएको हो । उनले समस्याका बारेमा स्वास्थ्य मन्त्रालयका अधिकारीहरूलाई पटकपटक जानकारी गराउँदा पनि समयमा सम्बोधन नगरिएको गुनासो गरे । चैतअघि दैनिक ओपीडीमा २२ देखि २६ सय जनासम्म बिरामी आउँथे । अहिले ६ सयमा झरेको छ, उनले भने, दैनिक भर्ना हुनेको संख्या २५ देखि ३० जनामा सीमित भएको छ ।उनले अस्पतालसँग भएको रकमबाट ७ महिना थेगिसकेको बताए । अहिले निकै गाह्रो परेको छ, उनले भने । अस्पतालले सरकारसँग कोरोना संक्रमित बिरामीको उपचारमा खटिएका स्वास्थ्यकर्मीलाई जोखिम भत्ता र कर्मचारीलाई तलब खुवाउन रकम माग गरेको छ । सरकारले अस्पताललाई संक्रमित बिरामीको उपचार खर्च भने उपलब्ध गराउँदै आएको छ ।स्वास्थ्य मन्त्रालयका प्रवक्ता डा जागेश्वर गौतमले कोभिडको कारणले पाटन अस्पताल मात्र नभई मुलुकका अन्य अस्पताल पनि समस्यामा रहेको बताए । तैपनि पाटनका लागि बजेट उपलब्ध गराउन अर्थ मन्त्रालयमा पहल भइरहेको उनले बताए ।"
बढ्दै स्क्रब टाइफस र डेंगुका बिरामी,"(चितवन)  कोरोनाको संक्रमण तीव्र भइरहेको चितवनमा स्क्रब टाइफस र डेंगु रोगका बिरामीहरू पनि बढ्न थालेका छन् । यी रोगमा पनि कोरोना संक्रमित हुँदा जस्तै ज्वरो आउने लक्षण हुन्छ । स्वास्थ्य कार्यालयका अनुसार साउनयता जिल्लामा स्क्रब टाइफसका १ सय ३९ जना बिरामी भेटिएका छन् भने ३१ जनामा डेंगु भएको पाइएको छ ।बिरामीको संख्या हेर्दा चिन्ताजनक अवस्था त हैन तर सचेत र सजग हुनुपर्ने भएको छ, स्वास्थ्य कार्यालयका भेक्टर कन्ट्रोल निरीक्षक गीता आचार्यले भनिन् । उनका अनुसार गत वर्ष चितवनमा स्क्रब टाइफसका १ सय ४० जना बिरामी भेटिएका थिए । यो रोग मुसामा हुने किर्ना वा भुसुनाले टोक्दा मान्छेलाई हुने गर्छ । पानी धेरै परेका कारण मुसाहरू बाहिर निस्कने र यो रोगको जोखिम बढ्ने हुन्छ । मुसाको भुसुनाले टोकेको ठाउँमा बिबिराहरू आउन थाल्छ । अनि ज्वरो आउने गर्छ । स्क्रब टाइफस भएमा तुरुन्त उपचार गरे निको हुन्छ । यो रोगको औषधि पनि छ ।डेंगु रोग दिउँसो सक्रिय हुने एडिस जातको लामखुट्टेले टोकेमा हुने गर्छ । डेंगुको लक्षण पनि उच्च ज्वरो, शरीर दुख्ने आदि हुन् । नेपालमा सन् २००४ मा पहिलो पटक चितवनमै डेंगु पत्ता लागेको थियो । त्यसपछि चितवनमा सन् २०१० मा यो रोगको महामारी चल्यो । तत्कालीन जिल्ला जनस्वास्थ्य कार्यालयको विवरणअनुसार उक्त वर्ष मात्रै ७ सय ३९ जनामा डेंगु देखिएको थियो । उच्च ज्वरो आएका २३ जनाको मृत्यु भएकोमा ५ जनामा डेंगु पुष्टि भएको थियो । त्यसयता हरेक तीनतीन वर्षमा चितवनमा डेंगुको प्रकोप फैलिएको छ । सन् २०१० पछि सन् २०१३, २०१६ र २०१९ मा चितवनमा डेंगुको प्रकोप फैलिएको थियो । आचार्यका अनुसार गत वर्ष चितवनमा ४ हजार ८ सय ४ जनालाई डेंगु भएको थियो । जसमध्ये २ जनाको मृत्युसमेत भएको थियो । डेंगु हुँदा समयमै ख्याल नराखे रगतमा प्लेटलेट्सको मात्रा घट्ने र अन्य भित्री अंगमा असर परेर मान्छेको निधन हुने गर्छ ।दुई थोपा मात्रै जमेको सफा पानी छ भने त्यसमा डेंगु सार्ने एडिस लामखुट्टेले अण्डा (फुल) पार्छ । त्यसैले थोरैधेरै कतै पनि सफा पानी जम्न नदिनु नै डेंगुबाट जोगिने उत्तम उपाय भएको फिजिसियन तथा भरतपुर अस्पतालका अध्यक्ष डाभोजराज अधिकारीले बताए । पानी जम्न नदिए लामखुट्टे जन्मन र फैलन नै सक्दैन । त्यसैले स्थानीय तह, वडा, टोल र प्रत्येक नागरिकले यो कुरा ख्याल राख्नुपर्ने उनले बताए ।डेंगुको जोखिम मंसिरसम्म अत्यधिक रहन्छ । त्यसैले सजग हुनुपर्छ । अहिले केस देखिएका कारण नियन्त्रणमा लागौं, डाअधिकारीले भने । अहिले कारोना संक्रमण तीव्र भएका कारण सबैको ध्यान विश्वव्यापी महामारी बनेको यही रोगमा केन्द्रित छ । यस्तो बेला स्थानीय रूपमा महामारी र संकट निम्त्याउन सक्ने डेंगुजस्ता रोगको नियन्त्रणमा पनि लाग्नुपर्नेमा उनले जोड दिए ।स्वास्थ्य कार्यालयले भने स्थानीय तहका स्वास्थ्य शाखा प्रमुखहरूलाई यसको जोखिमको सन्दर्भमा सजग गराएको जनाएको छ । कार्यालयकी भेक्टर कन्ट्रोल निरीक्षक आचार्यले भनिन्, अस्पतालमा प्रयोगशालाका प्राविधिकहरूको छलफल राखेर स्क्रब टाइफस र डेंगुको अवस्थाबारे बुझ्यौं । कुन पालिकाको कुन वडामा समस्या छ भनेर हेर्दै पनि छौं । स्थानीय तहका स्वास्थ्य युनिटका प्रमुखहरूलाई समस्या निराकरणको योजना बनाउन भनेका छौं ।"
'ट्र्याकबाहिर बाट मुख्यसचिव,"(काठमाडौं)  निजामती सेवा ऐनको दफा १९ (२) क ले भन्छ ज्येष्ठता र कार्यकुशलताका आधारमा बहालवाला सचिवहरूमध्येबाट एक जनालाई मुख्यसचिव नियुक्त गरिनेछ । तर न लोकदर्शन रेग्मी ऐनको मापदण्डका आधारमा मुख्यसचिव नियुक्त भएका थिए, न परराष्ट्र सचिवबाट बिहीबार मुख्यसचिव बनेका शंकरदास बैरागी नै । ऐनमा जेसुकै लेखिए पनि पहुँचका आधारमा मुख्यसचिव बन्ने चलन रहँदै आएको छ, एक पूर्वसचिवले कान्तिपुरसित भने, रेग्मी जसरी मुख्यसचिव भए, बैरागीले त्यही उपाय अपनाए, सफल पनि भए ।तत्कालीन मन्त्री विष्णु पौडेललाई रिझाएर अर्थ सचिव बन्न सफल भएका रेग्मी आरजु राणा देउवाको सहयोग मा गृह सचिव बने र पछि शेरबहादुर देउवा प्रधानमन्त्री हुँदा मुख्यसचिव भए । रेग्मी २०७४ असोज पहिलो साता मुख्यसचिव नियुक्त भएका थिए । बिहीबार मुख्यसचिव नियुक्त भएका बैरागी २०८० असोज १५ सम्म मुख्यसचिव बन्न पाउनेछन् ।प्रधानमन्त्रीको मुख्य प्रशासनिक सल्लाहकारका रूपमा निकट भएर काम गर्न पाइने भएकाले कर्मचारीतन्त्रमा मुख्यसचिव सबैभन्दा आकर्षक र उच्च पद हो । समग्र निजामती कर्मचारीको वृत्ति विकास र क्षमता विकासमा शक्तिको कसरत गर्ने मियोसमेत हो । केपी शर्मा ओली प्रधानमन्त्री बनेपछि रेग्मी छायामा पर्लान्, साइड लाग्लान् भनेको त उनी नै उत्कृष्ट ठहरिए, राजदूत सिफारिस भए, ती पूर्वसचिवले कटाक्ष गरे, त्यो खुबी रेग्मीमा थियो, उनले सबैजसो शक्ति केन्द्रको भलो गरे, प्रशासन क्षेत्र कोमामा गए पनि आफ्ना लागि राम्रो गरे ।करिब तीनवर्षे कार्यकालमा कर्मचारी प्रशासनका क्षेत्रमा माखो नमारेका उनै रेग्मीलाई बिहीबार मन्त्रिपरिषद् बैठकले बेलायतको राजदूतमा सिफारिस गरेको छ । अर्थ, गृह सचिव र मुख्यसचिवपछि राजदूतको नियुक्ति पाउने रेग्मी दोस्रो व्यक्ति हुन् । यसअघि कर्णध्वज अधिकारी अर्थ, गृह सचिव र मुख्यसचिव हुँदै भारतको राजदूत भएका थिए । रेग्मीकै सिको परराष्ट्र सचिव रहेका बैरागीले पनि गरे । उनले पनि प्रधानमन्त्री वरपरका सारा शक्तिलाई रिझाए, एक पूर्वसचिवले भने, मुख्यसचिव बन्न त सफल भए, अब प्रशासन क्षेत्रले चाहिँ दुःख पाउँछ किनभने सारा समय अब सरकारकै गुणगानमा बिताउनुपर्ने हुन्छ । रेग्मीले बीचमै नछाडेका भए बैरागीले मुख्यसचिव बन्ने अवसर पाउने थिएनन् किनकि उनले २२ असोजमा अनिवार्य अवकाश पाउँथे । बैरागीका ब्याची सचिवहरू सार्वजनिक खरिद अनुगमन कार्यालयका मोहनकृष्ण सापकोटा र संस्कृति, पर्यटन तथा नागरिक उड्डयन मन्त्रालयका केदारबहादुर अधिकारीले २२ असोजमा अवकाश पाउनेछन् । आफूले अवकाश पाउने त्यही मितिलाई मध्यनजर गर्दै बैरागीले ६ महिना अघिदेखि नै रेग्मीलाई बीचमै राजीनामा गराउन कसरत नगरेका होइनन् । केही समयअघि प्रधानमन्त्री ओलीले अस्ट्रेलियाको राजदूत बन्न रेग्मीलाई प्रस्ताव पनि गरेका थिए, तर उनले अमेरिका वा बेलायतबाहेक अन्यत्र कहीं नजाने अडान लिएपछि समय लम्बियो । त्यतिबेला बैरागीका लागि काम गरिरहेको शक्ति केन्द्र असफल भएको थियो, स्रोतले भन्यो, जुन स्वार्थका लागि ती व्यक्तिहरू लागिरहेका थिए, त्यो पूरा भएको छ तर यसरी मुख्यसचिव बन्नु भनेको सधैंभरि तिमीहरूकै शरणमा पर्छु भन्नु हो ।बैरागी आफ्नै मन्त्री प्रदीप ज्ञवालीलाई क्रस गरेर पनि अघि बढेका थिए । त्यसप्रति मन्त्री ज्ञवालीसमेत असन्तुष्ट थिए, अहिले भने सबैलाई मिलाएपछि मुख्यसचिवको बाटो खुलेको स्रोतको भनाइ छ । यसअघिका प्रधानमन्त्रीहरूले पनि आफूले रुचाएका व्यक्तिलाई मुख्यसचिव नबनाएका होइनन् । तत्कालीन मुख्यसचिव सोमलाल सुवेदीले कार्यकालबीचमै राजीनामा दिएर एसियाली विकास बैंकमा जागिर खान गएपछि रोलक्रममै नरहेका राजेन्द्रकिशोर क्षत्रीले मुख्यसचिव हात पारेका थिए । राजनीतिक लबिइङकै कारण शेरबहादुर देउवा नेतृत्वको सरकारले क्षत्रीलाई मुख्यसचिव बनाएको थियो, उनले तीन महिना उक्त अवसर पाएका थिए । त्यसपछि देउवाले गृह सचिव रेग्मीलाई मुख्यसचिव बनाए । विगतमा बलराम सिंह, तीर्थमान शाक्य, भोजराज घिमिरे, लोकमानसिंह कार्की सबै पहुँचकै आधारमा मुख्यसचिव भएका हुन् । सिंहले ठ्याक्कै रेग्मीले जस्तै आफ्नै सेवा (न्याय सेवा) का तीर्थमान शाक्यलाई मुख्यसचिव बनाउन केही दिनअघि राजीनामा दिएका थिए । सिंह जर्मनीको राजदूत भएर गएका थिए । मुख्यसचिव नियुक्तिमा वरिष्ठ सचिवलाई पाखा लगाइएका धेरै उदाहरण छन् । जनकराज जोशी र उमेशप्रसाद मैनाली वरिष्ठताका हिसाबले लाइनमा भए पनि माधवप्रसाद घिमिरेलाई मुख्यसचिव बनाइएको थियो । भानुप्रसाद आचार्यलाई पन्छाएर लोकमानसिंह कार्कीलाई मुख्यसचिव बनाइएको थियो । निजामती सेवामा शक्तिशाली र सर्वोच्च मानिने मुख्यसचिवको नियुक्ति चाकडीका भरमा हात पार्ने क्रम बढ्दै जाँदा त्यसको प्रत्यक्ष असर प्रशासन क्षेत्रमा पर्ने विज्ञहरूको विश्लेषण छ । यस्ता निर्णयले एक त, निजामती सेवामा अनास्था बढ्न सक्छ । अर्को, राम्रो काम गरेर माथि पुग्छु भन्ने जुन अपेक्षा हुन्छ, त्यो छायामा पर्दै जानेछ, प्रशासनविज्ञ भीमदेव भट्टले भने, कतै पद्धतिले नै पो काम गरिरहेको छैन कि जस्तो देखिन्छ । रेग्मीले प्रशासन क्षेत्रमा गर्नैपर्ने काम पनि थाती राखेकाले त्यो सबै बैरागीमा काँधमा आएको छ । रेग्मी बोल्दै बोलेनन्, प्रधानमन्त्री र आसेपासेबाहेक कसैको सम्पर्कमै गएनन्, स्रोतले भन्यो, रेग्मीका तुलनामा बैरागी सरल छन्, सबैसँग मिल्न खोज्छन्, परिणाम हेर्न केही दिन कुर्नै पर्छ ।"
'डा केसीलाई सुन,"(काठमाडौं)  नागरिक समाजका अगुवाहरूले माग पूरा गरेर अनशनरत डा गोविन्द केसीको जीवनरक्षा गर्न सरकारसँग अपिल गरेका छन् । उनको माग आमसर्वसाधारणको पनि मुद्दा भएकाले सरकारले सम्झौता कार्यान्वयन गर्नुपर्नेमा उनीहरूले जोड दिए । सोलाडिरिटी फर गोविन्द केसी ले बिहीबार गरेको भर्चुअल छलफलमा पूर्वप्रधानन्यायाधीश कल्याण श्रेष्ठले सरकारले हरहालतमा डा केसीको जीवनरक्षा गर्नुपर्ने बताए । डा केसीभन्दा स्वार्थरहित मान्छे अर्को देखेको छैन, उनले भने, उहाँले जनताको मुद्दा उठाउनुभएको हो, स्वार्थरहित माग छन् । जनताको बिम्बका रूपमा उहाँ सत्याग्रहमा हुनुहुन्छ ।पूर्वप्रधानन्यायाधीश श्रेष्ठले यो कसैको हारजितको विषय नभएको बताए । उहाँ एक्लो हुनुहुन्न, सत्य एक्लो र निर्धो हुँदैन, केसीले जित्दा सरकारले पनि जित्छ, हार्दा सरकारले पनि हार्छ, उनले भने । डा केसीले यसअघि सम्झौता गरिसकेका विषय कार्यान्वयन गर्न माग गरेकाले त्यसलाई पूरा गर्नु सरकारको कर्तव्य हुने उनले प्रस्ट्याए । कबुल गरेको कुरामा छलछाम गर्न मिल्दैन, उनले थपे, माग पूरा गर्न असम्भव पनि छैन । पूर्वप्रधानन्यायाधीश सुशीला कार्कीले विश्वविद्यालयको नियुक्तिमा पक्षपात नरोकिएकाले डा केसीले १९ औं सत्याग्रह थाल्नुपरेको बताइन् । क्षमता, ज्येष्ठताका आधारमा नभई मन पराएको आधारमा नियुक्त गर्ने चलन छ, उनले भनिन्, जनताको इच्छा र केसीको अभियान एउटै छ, उहाँको निजी स्वार्थ छैन । चिकित्सा शिक्षाको ७५ प्रतिशत विकृति, घोटाला, व्यापार र विसंगति केसीकै अभियानका कारण अन्त्य हुँदै गएको उनको भनाइ थियो । कर्णालीमा एमबीबीएस पढाइ हुनुपर्छ भन्ने कुरा कोभिडले पनि पुष्टि गरेको छ, उनले भनिन्, त्यहाँका बासिन्दा उपचार गर्न बैंकक, सिंगापुर जान सक्दैनन् । पूर्वसभामुख दमननाथ ढुंगानाले सम्झौता पालना नगरेर सरकारले मौलिक हकको समेत उल्लंघन गरेको जनाए । केसीलाई हिँडडुल गर्न, समाज सेवा गर्न पनि नदिने अशिष्ट, संविधानविपरीत, अप्रजातान्त्रिक काम भयो, जबरजस्ती ट्रमा सेन्टरमा लगियो, उनले भने, सकारले जनमत भड्काउने काम नगरोस् । जनता र सरकारबीचको विश्वास भंग हुन्छ । डा केसीले उठाएका आमसर्वसाधारणका माग पूरा गरेर सरकारले लोकमत सम्मान गर्नुपर्ने उनले बताए । चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलका संयोजक तथा त्रिविका पूर्वउपकुलपति केदारभक्त माथेमा डा केसीकै जिद्दीका कारण चिकित्सा शिक्षा क्षेत्रका विकृति अन्त्य हुँदै गएको बताए । अहिले पनि उहाँले सरकारले पूरा गर्नै पर्ने माग उठाउनुभएको हो, उनले भने, सर्वसाधारणको पहुँचमा चिकित्सा शिक्षा र स्वास्थ्य सेवा भएन, डाक्टर पढ्न घरजग्गा बेच्नुपर्ने अवस्था भयो, मेडिकल कलेजहरू सहरकेन्द्रित मात्र भए, दुर्गमका पनि हुनुपर्छ, गुणस्तरीय शिक्षा र स्वास्थ्य सेवा हुनुपर्यो भन्ने माग हो । अग्रज पत्रकार भैरव रिसालले राज्यले पनि डा केसीका माग सुन्नुपर्ने बताए । बेवास्ता गरे राज्यलाई अफाप हुन्छ, उनले भने । पूर्वप्रमुख निर्वाचन आयुक्त भोजराज पोखरेलले डा केसीको जीवन तलमाथि परे सरकार सञ्चालकलाई महँगो पर्ने प्रस्ट्याए । सत्ता र शक्तिमा रहेकालाई डा केसी आँखाको कसिंगर हुनुहुन्छ, उनले भने । वरिष्ठ अधिवक्ता दिनेश त्रिपाठीले आधारभूत स्वास्थ्य सेवाबाट वञ्चितहरूको माग सरकारले पूरा गर्नुपर्ने जनाए । डा जीवन क्षेत्रीले सरकार र निजी क्षेत्रको स्वार्थमा सम्झौता कार्यान्वयन नभएको गुनासो गरे ।"
बलात्कार आरोपित २ सशस्त्र प्रहरी पक्राउ,बर्दिया (कास) बलात्कारको आरोप लागेका दुई जना सशस्त्र प्रहरीलाई पक्राउ गरिएको छ । राजापुर नगरपालिका४ का दिदीबहिनीमाथि बलात्कार र यौन दुर्व्यवहारको आरोप लागेका कैलालीको टीकापुर८ स्थित श्रीलंका टापु पोस्टमा कार्यरत सशस्त्र प्रहरी जवान जीवन दलामी र अर्जुन सुनारलाई बिहीबार बेलुका पक्राउ गरिएको इलाका प्रहरी कार्यालय राजापुरले जनाएको छ ।१९ वर्षीया महिलामाथि बलात्कार र उनकी १४ वर्षीया बहिनीलाई यौन दुर्व्यवहार गरेको आरोप उनीहरूमाथि छ । पीडित महिलाका ससुरा र आमाले बुधबार इलाका प्रहरी कार्यालय राजापुरमा जाहेरी दिएका थिए । घटना भदौ १५ मा भएको पीडित पक्षले दाबी गरेको छ । प्रहरी नायब उपरीक्षक (डीएसपी) मीन घलेले दुवै आरोपितलाई जबर्जस्ती करणी उद्योगमा पक्राउ गरी अनुसन्धान अघि बढाएको बताए ।माछा मार्न र सुर्की काट्न गएका दिदीबहिनीले साँझ परेकाले जंगल कटाई दिन आग्रह गरेपछि दलामी र सुनारले फत्तेपुरको नर्सरी जंगलमा लगेर बलात्कार र यौन दुर्व्यवहार गरेको जाहेरी परेको डीएसपी घलेले बताए । पीडित महिलाले घटनाबारे श्रीमान्लाई बताएपछि बडघरमार्फत वडाध्यक्ष रमण रेग्मीले प्रहरीमा जानकारी गराएका थिए । त्यसपछि मुद्दा दायर भएको हो । आरोपितले घटनामा संलग्न नभएको दाबी गरेका सशस्त्र प्रहरीका एक अधिकारीले बताए ।
म्याद गुज्रेका सामान स्टिकर फेर्दै बजार पठाउँदै,"काठमाडौं (कास) भारतीय कम्पनीका म्याद गुज्रेका सामानमा नक्कली स्टिकर र मूल्यसूची राखेर बजारमा पठाउने दुई जना व्यापारीलाई प्रहरीले पक्राउ गरेको छ । उनीहरूका नक्कली स्टिकर र लेबलिङ गर्न खटिएका ६ जना कामदार पनि पक्राउ परेका छन् । अखाद्य वस्तु भण्डारण गरिएको एउटा घर र दुईवटा कार्यालय प्रहरीले सिल गरेको छ । महानगरीय अपराध महाशाखाले एक साता लामो अनुसन्धानपछि बिहीबार कलंकीमा सामान भण्डारण गरिएको तीनतले घर, बाफलमा रहेको आयान डिस्ट्रिब्युटर्स र त्योसँगै रहेको अमेजन डिस्ट्रिब्युटरको कार्यालयमा छापा मारेको थियो । आयान डिस्ट्रिब्युटर्सका सञ्चालक पुष्पादेवी अग्रवाल र अखाद्य वस्तुमा रिलेबलिङ गर्ने योजनाकार रौनक बोथ्रालाई पक्राउ गरेको प्रहरीले जनाएको छ । अग्रवाल पुतलीसडक र बोथ्रा कलंकीबाट पक्राउ परेका हुन् । रिलेबलिङ गरेर सामान बजारमा पठाउन लागिएको र रिलेबलिङका लागि सामान लिन गोदाममा राखिएका दुईवटा गाडी पनि नियन्त्रणमा लिइएको छ । स्टिकर र रिलेबलिङ गर्ने मेसिन पनि बरामद भएको छ । महाशाखाका एसपी ईश्वर कार्कीका अनुसार कलंकीको तीनतले घरका नौवटा कोठामा भारतमा उत्पादित विभिन्न कम्पनीका चकलेट, जुस बनाउने पाउडर, हर्लिक्स, साबुन, स्याम्पु, सेनिटाइजर, बडीस्प्रेलगायत म्याद गुज्रेका सामान भण्डारण गरी रिलेबलिङ र स्टिकर लगाइने गरेको पाइएको छ । ती सामान भारतीय कम्पनी युनिलिभरलगायत ब्रान्डका रहेको कार्कीले बताए ।म्याद गुज्रेर नष्ट गर्नुपर्ने सामानमा रिलेबलिङ गरी बजारमा पठाइने गरेको गोप्य सूचनाका आधारमा हामीले एक सातादेखि विशेष अपरेसन थालेका थियौं, एसपी कार्कीले कान्तिपुरसँग भने, सबै तथ्य र प्रमाण जुटाएर बिहीबार बिहान गोदाम र दुई डिस्ट्रिब्युसन अफिसमा छापा मारेका हौं । म्याद गुज्रेका सामानको लेबलिङ मेट्ने र नयाँ लेबलिङ गर्ने काममा छुट्टाछुट्टै कर्मचारी खटिने गरेको पनि खुलेको छ । पक्राउ परेका भारत राजस्थानका बोथ्राले आफू दुई वर्षदेखि यस्तो धन्दामा लागेको प्रहरीलाई बताएका छन् । उनले राजधानीका अन्य स्थानमा पनि म्याद गुज्रेका समान रिलेबलिङ गरेर बिक्री भएको हुन सक्ने सूचना प्रहरीलाई दिएका छन् । अनुसन्धान प्रभावित पर्ने भन्दै एसपी कार्कीले यसबारे खुलाउन चाहेनन् । म्याद गुज्रेका सामान सरकारी नियमनकारी निकायका प्रतिनिधिको उपस्थितिमा नष्ट गर्नुपर्ने कानुनी व्यवस्था छ । तर व्यापारी कानुनविपरीत जनस्वास्थ्यमा असर गर्ने अपराधमा सक्रिय हुने गरेको यो घटनाले पनि पुष्टि गर्छ ।"
जोखिमबीच धमाधम पढाइ,शुल्क असुलीको विरोधरूपन्देहीको सिद्धार्थनगर नगरपालिकाको शिक्षा शाखाले विद्यार्थी तथा अभिभावकको हितविपरीत शुल्क असुलीको निर्णय गरेको भन्दै तत्काल फिर्ता लिन नेपाल विद्यार्थी संघ (नेविसंघ) सिद्धार्थनगर र भैरहवा बहुमुखी क्याम्पस एकाइ समितिले माग गरेका छन् । शिक्षा शाखाका प्रमुख उपसचिव चेतनशील लम्साललाई ज्ञापनपत्र बुझाएको नेविसंघका निवर्तमान केन्द्रीय सदस्य लेखनाथ भट्टराईले बताए । संयुक्त विद्यार्थी संघर्ष समिति रूपन्देहीले माग सुनुवाइ नभए शुल्क असुल गर्ने विद्यालयमा तालाबन्दी गर्ने जनाएको छ ।
८ दिनमै बन्द,"नुवाकोट (कास) ६ महिनापछि खुलेका विद्यालय आठ दिनमै स्थानीय प्रशासनको आदेशमा बन्द भएका छन् । बल्ल बल्ल पढ्न पाएका विद्यार्थी निराश भएका छन् । लिखु गाउँपालिका३ मालाकोटको गणेशसूर्य आधारभूत विद्यालयका अभिभावक पुष्पलाल श्रेष्ठले भने स्कुल खुल्यो छोराछोरीले पढ्न नपाउने भनेर खुसी हुन नपाउँदै बन्द भए । पढाइ बिग्रने चिन्ता भयो । गत साताबाट विद्यालयमा सिकाइ केन्द्र स्थापना गरेर विद्यार्थीलाई काउन्सिलिङ गरिँदै आएको प्रधानाध्यापक दुर्गाराज पाण्डेले बताए । उनले भने आलोपालो १२ बजेसम्म पढाउने गरिएको थियो । अभिभावकहरू विद्यालय बन्द गर्न नमानेको उनले बताए । अभिभावकले एक घण्टा भए पनि मास्क, सेनिटाइजर लगाएर पठाउँछौं भनेर पढाउन जोड गरेका छन् । के गर्नेनगर्ने हामी चेपुवामा परियो, उनले भने । विद्यालयले हाललाई दैनिक दुई घण्टा घरमै विद्यार्थीलाई गृहकार्य गर्न लगाएर अध्ययनमा जोडिराख्न शिक्षकहरूलाई खटाएको छ ।स्थानीय प्रशासनको आदेशअनुसार बन्द गर्न भनिएको भए पनि यो अन्योलले शैक्षिक क्षेत्र प्रभावित भएको भन्दै लिखु गाउँपालिकाका अध्यक्ष ध्रुव श्रेष्ठले चिन्ता व्यक्त गरे ।"
पढेकै बिर्सन थाले बालबालिका,"(डडेलधुरा)  सधैं कक्षामा प्रथम हुने परिक्षित पन्तले लकडाउनका ६ महिनामा पछिल्लो कक्षामा पढेको धेरैजसो पाठ बिर्सिएका छन् । कक्षा ४ मा पढ्ने उनी कोरोना महामारीका कारण लकडाउन सुरु भएयता घरै थिए । लकडाउन हटेपछि उनी एक दिन विद्यालय गए । उनलाई शिक्षकले तीन महिनाका लागि होमवर्क दिए । उनले कुनै पनि विषयको पूरा गर्न सकेनन् । पढेको सबै बिर्सेछ, परिक्षितकी आमा निर्मलाले भनिन्, दैनिकजसो दुई घण्टा घरमा पढाउॅंदा पनि पहिले जस्तो हुन सकेको छैन ।डडेलधुराको भागेश्वर४ को भुवनेश्वरी प्राविमा पढ्ने परिक्षितमात्रै होइन लकडाउनपछि विद्यालय जान नपाएका प्राथमिक तहका अधिकांश बालबालिकाको अवस्था उस्तै छ । गत चैत ११ देखि बन्द भएका विद्यालय अहिलेसम्म खुल्न सकेका छैनन् । केही विद्यालयका माध्यमिक तहका विद्यार्थी अनलाइनलगायत बैकल्पिक कक्षामा सहभागी भए पनि प्राथमिक तहकाले भने विगतमा पढेकै कुरा पनि बिर्सिएका छन् । सन्तानको पढ्ने बानी छुट्न थालकोप्रति अभिभावकहरू चिन्तित छन् ।विद्यालय बन्दपछि अजयमेरु४ का प्राथमिक तहका अधिकांश विद्यार्थी बाख्रा गोठालो छन् । बिहानै उठेर झोला बोकेर स्कुल जाने बालबालिका बाख्रा चराउन गएको देख्दा दुःख लाग्छ, पूर्व शिक्षक अमर भाटले भने, ठूलो कक्षाका विद्यार्थी जान्ने बुझ्ने हुन्छन् तर प्राथमिक तहलाई भने केही थाहा हुंॅदैन । सानो कक्षाका विद्यार्थीले कखरासमेत बिर्सिएको पनि पूर्व शिक्षक भाटले दुखेसो गरे । कुनै पनि निकायले यस बिषयमा ध्यान दिन सकेका छैनन्, उनले भने शैक्षिक सत्रका ५ महिना बितिसके, पढाई र विद्यालय खुल्ने सुरसार देखिदैन ।सरस्वती मावि बगरकोटका प्रधानाध्यापक केशव पन्तले पनि बिद्यालय बन्द भएपछि बिभिन्न माध्यमबाट प्राथमिक तहका विद्यार्थीलाई पढाइसंॅग जोड्ने प्रयास असफल भएको बताए । उनले भने, माथिल्लो कक्षाभन्दा प्राथमिक तहका बालबालिकाको अवस्था चिन्ताजनक भएको छ । घरभन्दा बिद्यालयमा निर्भर रहने सामाजिक अवस्थाका कारण पनि प्राथमिक तहका बालबालिकाले लकडाउनका कारण ठूलो क्षति व्यहोरेका छन् । शैक्षिक सत्र सुरु भएको ५ महिना बिते पनि यस विषयमा निर्णय हुन नसक्नु दुर्भाग्यपूर्ण हो, उनले भने ।डडेलधुरा जिल्लाका केही स्थानीय तहले पहिलो पटक लकडाउन खुलेपछि बिद्यालय खोल्ने प्रयास गरे पनि सम्भव हुन सकेको छैन । अजयमेरु गाउँपालिकाले एक साता अघिदेखि बिद्यालय खोल्न गरेको निर्णय पुन फिर्ता लिनुपरेको छ । वैकल्पिक सिकाइ कक्षाका माध्यममले अहिले उक्त गाउँपालिकाले पढाइ सुरु गरेको छ । यसबाहेक स्थानीय तहले कुनै पनि तहका विद्यालयलाई वैकल्पिक रुपमा अध्ययन गराउन समेत सकेका छैनन् ।निजी बिद्यालयले पनि पढाइ संचालन गर्न सकेका छैनन् । कोरोना महामारीले कम प्रभावित क्षेत्रमा पनि बिद्यालय खुलेका छैनन् । सुदूरपश्चिम प्रदेशका पहाडी जिल्लामध्ये सवैभन्दा कम प्रभावित डडेलधुरा हो, स्थानीय एक शिक्षक वीरभान शाहीले भने, आवश्यक मापदण्ड तोकेर कोरोना प्रभाबित नभएका स्थानीय तहमा बिद्यालय खोल्नुपर्ने सुझाव शिक्षक संघसंगठनले दिए पनि अहिलेसम्म सरोकारवालाले कुनै चासो राखेका छैनन् । मापदण्ड बनाएर बिद्यालय खोल्न सक्ने कानुनी ब्यवस्था भए पनि स्थानीय तहले पनि बिद्यालय खोल्ने निर्णय गर्न नसकेको उनले बताए । बालबालिका मात्र होइन ग्रामिण क्षेत्रमा अभिभावक पनि बालबालिकाको अध्ययनप्रति उदासिन हुन थालेको देखिएको छ ।डडेलधुरामा १ सय ९३ आधारभूत र ५८ माध्यामिक बिद्यालय गरि २ सय ५१ सामुदायिक बिद्यालय छन् । ४३ वटा निजी क्षेत्रका बिद्यालय छन् । सबै विद्यालयमा १६ हजार बढी विद्यार्थी छन् ।"
डाक्टर केसीको जीवन बचाऊ,"सार्वजनिक स्वास्थ्य र चिकित्सा शिक्षा सुधारका अभियन्ता चिकित्सक गोविन्द केसीले १९औं सत्याग्रह थालेको आज १९ दिन भैसक्यो । यसबीचमा उनको स्वास्थ्य स्थिति झन्झन् नाजुक बन्दै छ । तर अहिलेसम्म उनको जीवनरक्षाका लागि सरकारले कुनै पहल गरेको छैन । उनका मागहरू पूरा गर्ने सम्बन्धमा मार्गचित्र प्रस्तुत गर्नु त परको कुरा, सरकारले उनीसित वार्ताको सुरुआतसमेत गरेको देखिँदैन । उल्टो सरकारी निकायहरू केसीको मामिला आफ्नो कार्यक्षेत्र नभएको भनी पन्छिँदै आएका छन् । सरकारको यो अटेरीपन व्यक्ति केसीप्रतिको उपेक्षा मात्रै होइन, आम स्वास्थ्यका सवालहरूप्रतिको उदासीनता पनि हो । एउटा सम्मानित सत्याग्रहीको जीवन र मागप्रति सरकार यति गैरजवाफदेही बन्न मिल्दैन । जिम्मेवार निकायहरू दायित्वबाट पन्छिरहेको अवस्थामा यसबारे अब प्रधानमन्त्री केपी शर्मा ओलीकै ध्यानाकर्षित हुनुपर्छ, र उनले केसीको जीवनरक्षाका निम्ति अविलम्ब अग्रसरता लिनुपर्छ ।सरकारले चिकित्सक केसीप्रति कुनै वक्रदृष्टि राखिरहन किन जरुरी छैन भने, यिनले सत्ताको कुनै भाग खोस्न चाहेका होइनन् । यिनका माग पूरा गर्दा कसैले केही गुमाउनुपर्छ भने त्यो मेडिकल क्षेत्रमा जथाभावी गरिरहेका व्यापारीहरूले मात्रै हो । तिनीहरूसित पनि यिनको कुनै व्यक्तिगत दुश्मनी होइन । केवल मुलुकको सार्वजनिक स्वास्थ्य प्रणाली र चिकित्सा शिक्षा सुधारका लागि उनी यसरी बाराम्बार आन्दोलित हुनुपरेको हो । केसीका मागहरू पूरा भएमा व्यक्तिगत रूपमा उनले हासिल गर्ने पनि केही होइन । त्यसबाट खालि आम नेपाली जनता लाभान्वित हुने हुन् । यी सत्याग्रहीको स्वार्थ भनेकै तिनै आम मान्छेको हित मात्रै हो, जुन प्रकारान्तरले स्वयं सरकारकै पनि हित हो । त्यसैले उनको अवस्था र मागप्रति सरकार गम्भीर बन्नुपर्छ ।फेरि, चिकित्सक केसीका कुनै पनि माग पूरा गर्नै नसकिने पनि छैनन् । त्रिभुवन विश्वविद्यालयका पूर्वउपकुलपति केदारभक्त माथेमाले ठीकै भनेका छन् उनले चन्द्रमा मागेका छैनन् । उनले त विगतमा कार्यान्वयनका लागि सहमति भइसकेका माग फेरि दोहोर्याएका हुन् । केही नयाँ माग पनि सहजै पूरा गर्न सकिने किसिमका छन् । र, केही स्वार्थ समूहबाहेक मुलुकका सबै तह र तप्का उनका माग पूरा हुनुपर्ने पक्षमा छन् । कतिले त उनको सत्याग्रहमा ऐक्यबता जनाउन विभिन्न दबाब कार्यक्रम पनि सञ्चालन गरिरहेका छन् । तैपनि सरकार कत्ति पनि टसमस नहुनुको कारण भने भेउ पाइनसक्नु छ ।यसअघिका डेढ दर्जनपटकसम्म अनशन बस्दा सरकारले गरेका वाचाहरू पूरा भइदिएका भए चिकित्सक केसीले फेरि अनशन थाल्नुपर्ने नै थिएन । अहिले पनि माग पूरा गर्न तत्परता देखाउनु त कता हो कता, उल्टो सरकारले सत्याग्रहलाई नै आफूविरुद्धको षड्यन्त्रका रूपमा बुझेको भान हुन्छ । कतिपय अवस्थामा त सरकारी निकायहरूले व्यक्ति केसीप्रति अति नै शत्रुतापूर्ण व्यवहार गरेको पनि देखिन्छ । कर्णालीका विकट गाउँबस्तीमा निःशुल्क स्वास्थ्य परीक्षण गर्दासमेत व्यवधान झेलेका उनलाई जुम्लाको चन्दननाथ नगरपालिकास्थित बाबिरामस्टो मन्दिरमा सत्याग्रह बस्दा इच्छाबेगरै कर्णाली स्वास्थ्य विज्ञान प्रतिष्ठान शिक्षण अस्पतालको आईसीयू कक्षमा लगिएको थियो । काठमाडौं आएपछि पनि त्रिवि शिक्षण अस्पताल हिँडेका उनलाई प्रहरीले जबर्जस्ती गाडीबाट थुतेर ट्रमा सेन्टर पुर्यायो, जुन उनीप्रति सरकारी ज्यादतीको निकृष्ट नमुना थियो । अचम्मलाग्दो त, राज्यको जिम्मेवार तहबाटै माफी मागिनुपर्ने यस्तो घटनालाई सरकारले त्यसै चुपचाप पचाइदियो ।चिकित्सक केसी सरकारद्रोही होइनन्, देश र जनताका पक्षधर मात्र हुन्, यति तथ्यमा स्पष्ट हुने हो भने सत्ता सञ्चालक र सत्तारूढ पार्टीका कसैले पनि उनीमाथि वैरभाव राखिराख्नु पर्दैन । लोकतान्त्रिक र जिम्मेवार सरकार त आफू अलमलिएको र बाटो बिराउन लागेको बेला उज्यालो देखाइदिने मान्छेप्रति कृतज्ञ पो हुनुपर्छ, कृतघ्न बन्ने होइन । सार्वजनिक स्वास्थ्य प्रणालीप्रति चिन्तित एक अभियन्तालाई कुनै पनि सरकारले आफ्नो टाउको दुखाइको विषय बनाउनु हुँदैन । केसीका सबै माग पूरा गरेर फेरि उनी कहिल्यै अनशन बस्नु नपर्ने वातावरण सिर्जना गर्नुपर्छ । सबैभन्दा पहिले उनको जीवनरक्षाको पहल गरेर सरकारले त्यसतर्फको यात्रा थालनी गर्नुपर्छ ।बिलकुल सार्वजनिक मुद्दामा आफ्नो ज्यानको कुनै परवाह नगरी घरीघरी अनशन बसिदिने मान्छेको मूल्य बुझ्ने विवेक सरकारले तत्काल देखाउनुपर्छ । आज सत्याग्रहीको आवाज सुनेनसुनेझैं गरिरहँदा केही गरी उनको ज्यान तलमाथि भयो भने भोलि समग्र सरकारलाई नै महँगो पर्न सक्छ । तसर्थ, केसीको जीवनरक्षाप्रति जिम्मेवार निकायहरू बहानाबाजी गदै टक्टकिरहनु हुँदैन । सरकारले अविलम्ब केसीका माग कार्यान्वयनको स्पष्ट मार्गचित्रसहित वार्ता थालेर उनको अनशन तोडाउनुपर्छ । र, एउटा तीनबीस उमेर नाघिसकेको व्यक्तिलाई बारम्बार सत्याग्रह गर्न बाध्य तुल्याउनु हुँदैन, त्यसका लागि स्वास्थ्य प्रणाली सुधारमा दत्तचित्त भएर लाग्नुको विकल्प सरकारसँग छैन ।"
बैंकको सुविधा पहुँचवालालाई मात्र,"कोरोना महामारीका कारण संगठितअसंगठित व्यवसाय नराम्ररी प्रभावित भएका छन् । बन्दाबन्दी हटेसँगै तंग्रिन प्रयासरत छन् । तर त्यस्ता उद्योगलाई सहयोग गर्नु सरकारको प्राथमिकतामा पर्दैन । सत्तारूढ नेताहरू विश्वविद्यालय, संवैधानिक आयोगलगायतका नियुक्तिको भागबन्डामा व्यस्त छ । भागबन्डा पद्धति संस्थागत गर्नेतर्फ मात्रै उनीहरूको ध्यान छ । भ्रष्टाचार बढ्दो छ । मुलुक नेताहरूको कमाउ विर्ता भएको छ । हुँदाहुँदा मन्त्रालयहरू मनलागी जोड्नेफोर्नेचिर्ने कार्य हुन् थालेका छन्, सामन्ती दिनको झल्को दिने गरी । सबै नेतालाई भाग पुर्याउन २५ वटा मन्त्रालय बनाउनेमा गहन विचारविमर्श हुँदै छ भन्ने सुनिन्छ । कोरोना कहरको निकै मारमा पर्यटन उद्योग पर्यो । योसँग जोडिएका मजदुरदेखि मालिकसम्मको जनशक्ति अहिले छटपटीमा छन् । नेपाल राष्ट्र बैंक पर्यटनलाई चलायमान बनाउन लागिपरेको सुनिन्छ, यो राम्रो पक्ष हो । तर अन्य सरकारी बैंकले पनि सघाउनुपर्ने होइन, यो बेला ? एउटा कोठामा आगो सल्कँदा अर्को कोठामा बस्नेहरूले ननिभाई बस्न सक्छ ? सरकारी बैंकहरूले भटाभट उद्योगहरूलाई यथोचित सुविधा दिएको समाचार खोइ बाहिर आएको ? के हेरिबसेका छन् ? वाणिज्य बैंकका अधिकारीहरू सकेसम्म सहुलियत ऋण कार्यक्रमअन्तर्गत कोरोना प्रभावित उद्योगीलाई ऋण दिन चाहन्नन् । बरु अन्य क्षेत्रमा पैसा लगाएर दुईचार प्रतिशत बढी कमाउन लागिपरेका छन् । गत वर्ष नामै नसुनेको तीनवटा उद्योगले सम्बन्धित राज्यमन्त्रीको रहोवरमा वाणिज्य बैंकबाट न्यून ब्याज दरको सहुलियत कर्जा पाएका रहेछन् । यस वर्ष कोरोना महामारीका कारण राष्ट्र बैंकले सहुलियत कर्जालाई निकै फराकिलो बनायो । तर त्यस्ता कर्जा पहुँच हुने अमुक व्यक्तिले पाएका छन् । सामान्य उद्यागी यस्तो अवसरबाट वञ्चित हुनुपरेको छ । कोरोनाकालमा पनि पोहोरकै परम्परा दोहोरिने त होइन भन्ने चिन्तामा व्यवसायीहरू छन् । रेखा घिमिरे, अनामनगर, काठमाडौंवामदेव प्रवृत्तिले राजनीतिप्रति वितृष्णाप्रत्यक्ष निर्वाचनमा पराजित तर समानुपातिकबाट राष्ट्रिय सभा लगिएका नेता वामदेव गौतमको मुद्दा यतिखेर चर्चामा छ । उक्त मुद्दामा सर्वोच्च अदालतले के फैसला गर्छ भन्नेमा सबैको नजर गएको छ । बुधबार सुनुवाइ पूरा नभएपछि शुक्रबार पुनः सुनुवाइ हुन लागेको हो । यस प्रकरणमा सर्वोच्चले गर्ने व्याख्याले सुशासन स्थापनाका लागि दीर्घकालीन गोरेटो कोर्ने भएकाले अदालतले नेताहरूको मुखभन्दा पनि विषयवस्तुको गम्भीरतालाई मनन गरेर आदेश दिए मात्र अदालतप्रतिको गरिमा बढ्नेछ । ठूला नेता हुन्, सरकार र नेकपा दुवैको समर्थन छ, विपक्षमा आदेश दिँदा भोलि आफैंलाई महाअभियोग पो लाग्ला कि भन्ने संशय बोकी खुट्टा कमाउने हो भने राम्रो नजिर स्थापना गर्ने अवसरबाट सर्वोच्च वञ्चित हुनेछ । निर्वाचनमा लड्ने अनि हार्नासाथ चोर बाटो प्रयोग गरी ५ वर्ष पनि नपुग्दै पुनः सभासद बन्ने कार्य कानुनको खिलाफ मात्र होइन नैतिक मूल्यमान्यताविपरीत पनि छ । नैतिकवान नेताले यसरी चोर बाटो प्रयोग गर्ने कुरा असल शासन व्यवस्था रहेको मुलुकमा सोच्न पनि सकिँदैन । तर नेपालमा जे गरे पनि हुने, लोकलाज र नैतिकता भन्ने कुरा केवल किताबको पानामा मात्र सीमित गर्ने प्रवृत्तिले राजनीतिप्रति वितृष्णा पैदा भएको छ । अन्यथा वामदेव र नारायणकाजी श्रेष्ठहरू हारे पनि राष्ट्रिय सभामा जाने, सुशील भट्ट, उपेन्द्र कोइरालाहरू पुरस्कृत हुने अनि कुलमान घिसिङ र गोविन्द केसीहरू प्रताडित हुँदैन थिए । नेताहरूमा नैतिकताकै खडेरी परेपछि नांगै नाचे पनि हुँदो रहेछ । जुन अहिले हाम्रोमा भैरहेको छ । एमाले पृष्ठभूमिबाट न्यायाधीश बनेका हरिकृष्ण कार्कीजस्ता पात्र यो सुनुवाइ गर्ने ५ सदस्यीय इजलासमा नराखेको भए आउने आदेश अझ बढी निष्पक्ष हुन्थ्यो कि ? अर्कोपालिदेखि न्यायाधीश छनोट गर्दा विचार पुर्याउनु आवश्यक छ । गोपाल देवकोटा, जोरपाटी, काठमाडौं"
बलात्कार ढाकछोप सामाजिक अपराध,"कोरोना महामारीका कारण विद्यालयहरू ठप्प भएपछि बालबालिका घरमै थुनिन बाध्य छन् । यसरी थुनिँदा बालिकाहरूले विभिन्न दुर्व्यवहार भोग्नुपरिरहेछ । यसैको पछिल्लो उदारहण हो बझाङ मस्टा गाउँपालिकाकी १२ वर्षीया बालिकाको बलात्कार अनि हत्या । गत चैतयता १,२२१ बलात्कारका घटना भएका छन् । यसबाट बालिका तथा महिला असुरक्षित हुन थालेको बुझ्न सकिन्छ । बलात्कारका घटनाहरूमा गाउँ पञ्चायतले पीडितलाई पैसाको प्रलोभनमा पारी पीडकलाई उन्मुक्ति दिने फैसला गर्नु सामान्य भइरहेको छ । बलात्कार सनमान्य घटना हो, भोलि यही ठाउँमा बस्नुपर्छ र यही समाज चाहिन्छ भन्ने डरले पीडितलाई मिलापत्र गर्न दबाब दिने प्रवृत्ति बढेकाले पनि हिंस्रक मनोवृत्ति भएकाहरूलाई थप बल पुगेको छ । बालिका बलात्कारजस्तो जघन्य अपराधमा पीडितको पक्षमा न्याय दिलाउनुभन्दा पनि पीडितप्रति निर्दयी बन्नाले बलात्कारका घटना दोहोरिरहेका छन् । सरकारले पनि बलात्कारीलाई कानुनी कठघरामा ल्याउन सकिरहेको छैन । बलात्कारका घटनाहरू छोपछाप गर्न समाजकै अगुवाहरूको भूमिका देखिन्छ । पछि विवाह नहुने र सबैले हेला गर्ने भनेर यस किसिमका घटनाहरू समाजमै ढाकछोप गर्न खोज्नु सामाजिक अपराध हो । यसले घटनालाई दोहोर्याइरहन्छ । बढ्दो बलात्कार तथा महिला हिंसाविरुद्धका घटनामा स्थानीय निकाय पनि चनाखो हुनुपर्छ । यस्ता घटना भएको थाहा पाएपछि तत्काल उजुरीको प्रक्रियामा लैजान पीडितलाई सहयोग गर्नुपर्छ । स्थानीय निकायका न्यायिक समितिमा परेका बलात्कारका घटनाहरूलाई पनि गम्भीर रूपमा लिएर बालिका तथा महिलाहरूलाई गलत नजरले हेर्नेहरूलाई कारबाही गर्नुपर्छ । बलात्कारका घटना दोहोरिरहेकाले सरकार यस्तो घटनाका दोषीप्रति कठोर बन्न जरुरी छ । गोविन्द विक, बूढानीलकण्ठ१२, काठमाडौंपछिल्लो समय बलात्कारका घटनामा वृद्धि भएको प्रहरीको तथ्यांकले देखाउँछ । किन समाजमा बलात्कारका घटनाहरू बढिरहेका छन् भन्नेबारे हामीले सोच्ने बेला आएको छ । बलात्कारीले पाउने सजायलाई कडा पार्नेतर्फ पनि राज्यको ध्यान जान जरुरी छ । गर्भदेखि नै छोरीहरू सुरक्षित छैनन् । संसारमा पाइला टेकेर नअस्ताएसम्म उनीहरू डरमा बाँच्नुपर्छ । बलात्कारलाई नियन्त्रण गर्ने अनगिन्ती बाटा होलान्, त्यो बाटो पछि हिँडौंला । अहिलेलाई भने मौजुदा कानुनलाई तत्कालै संशोधन गर्नुपर्छ । जसरी सरकारले चौतर्फी विरोधपछि एसिड प्रहार घटनासम्बन्धी कानुनलाई संशोधन गरेको छ त्यसैगरी बलात्कारका घटनाका दोषीलाई पनि कडा सजायको व्यवस्था गर्नुपर्छ । कुनै पनि बाहना नबनाई स्पष्ट किटान गरी कम्तीमा पनि जन्म कैदसँगै सर्वस्वहरणसम्मको सजायको व्यवस्था गर्नुपर्छ । समाजका केही शक्तिशाली व्यक्तिले बलात्कारजस्तो जघन्य अपराधलाई पनि सामान्य रूपमा लिएका छन् । थोरै पैसा र शक्तिको आडमा बलात्कारी उम्केका थुप्रै उदाहरण छन् । बलात्कृत भएकी महिलाप्रति हाम्रो समाजले हेर्ने नजरमा पनि परिवर्तन हुन आवश्यक छ । बलात्कारको घटनापछि पनि उनको जीवन सहज रूपले चल्न सके अपराधी उम्कन पाउँदैन थिए । समाजकै डरले अपराधीले उन्मुक्ति पाएका छन् । रामकृष्ण बराल, जोरपाटी५, काठमाडौंदिनहुँ ७ जना बलात्कृत हुने गरेको तथ्यांक सार्वजनिक भएको छ । यो खतराको संकेत हो । यसलाई बेलैमा नियन्त्रण नगरे भोलिका दिनमा भयावह अवस्था आउन सक्छ । बिहान घरबाट निस्केकी महिला बेलुका सुरक्षित फर्केने हो या होइन भन्ने चिन्ता लाग्न थालेको छ । गृहमन्त्री रामबहादुर थापा भने बलात्कारलाई सामान्य घटना हो र अन्य देशमा पनि यस्तै हुन्छ भन्छन् । देशमा शान्ति सुशासन स्थापना गर्ने जिम्मा कसको हो ? बालिका र महिलाहरूलाई बचाउने जिम्मा कसको हो ? यस्तै अवस्था रहने हो भने भोलिका दिनमा माहिलाहरू सुरक्षित रूपमा सार्वजनिक स्थलमा हिँड्न सक्ने परिस्थति बन्दैन । त्यो बेला राज्यले के गर्छ ? गृहमन्त्रीजस्तो जिम्मेवार पद धारण गरेको व्यक्तिले अरू देशको उदाहरण दिएर आफ्नो जिम्मेवारीबाट भाग्न कदापि मिल्दैन । बलात्कारस्तो जगन्य अपराधलाई किन सामान्य रूपमा लिइन्छ ? गृहमन्त्रीको केटाकेटी तर्क सुन्दा पनि अचम्म लाग्छ । कडाभन्दा कडा सजाएको व्यवस्था नगर्ने हो भने बलात्कारको घटनामा कमी आउँदैन । प्रहरीले बलात्कारीलाई नियन्त्रणमा लिएजस्तो गर्न र केही समयपछि मिलापत्र गराएर छाड्ने हुनाले बलात्कारीको मनोबल बढेको छ । प्रहरी नै न्यायाधीश बन्छन् । सकभर बलात्कारको घटना मिलाउनेतिर लाग्छन् । यस्तो प्रवृत्ति गलत हो । पुरुषोत्तम घिमिरे, जोरपाटी, काठमाडौं"
विद्यालय शिक्षामा संघीय हस्तक्षेप कतिन्जेल ?,"१ वैकल्पिक शिक्षाको निर्देशिका बनाएर ३ महिनाअघि नै शैक्षिक सत्र जोगाउन खोजेको जस्तो देखाउने शिक्षा मन्त्रालय अहिले विद्यार्थीको पढाइप्रति अनुदार देखिएको छ ।२ सबै विद्यालयको पढाइ केन्द्रीकृत गर्ने आफ्नो प्रयास असफल भएपछि स्थानविशेषको सुविधा हेरेर स्थानीय सरकारले नै निर्णय गर्ने गरी विद्यालय सञ्चालन गर्न सक्ने निर्देशन दिने शिक्षामन्त्री अहिले औंला ठड्याएर विद्यालय खोल्न पाइन्न भनी कुर्लिरहेछन् ।३ नेपालको संविधानले दिएको अधिकार प्रयोग गरी अनुसूची ८ अनुसार विद्यालय शिक्षाको आफ्नो एकल अधिकार जोगाउन नसक्नु ७५३ स्थानीय सरकारको पनि लाचारी हो ।४ अहिले ५०० भन्दा बढी पालिकामा कोरोनाको प्रभाव अत्यन्तै न्यून छ र अझ कतिपय पालिकामा यसको प्रभाव हाल शून्यमा झरिसकेको छ ।५ शिक्षा मन्त्रालयले स्थानीय सरकारलाई सतर्कताका साथ विद्यालय शिक्षाको सम्भाव्य तरिका अपनाउन दिएको भए वैशाखदेखि नै धेरै पालिकामा शैक्षिक सत्र सुरु भैसक्ने थियो ।६ अहिले ६ महिना बितिसक्दा पनि शिक्षा मन्त्रालय फेरि उही पुरानो पारामा प्रस्तुत भएकाले अब विद्यालय शिक्षामा अध्ययन गर्ने ८० लाख बालबालिकाको शैक्षिक सत्र अनिश्चित बनाइएको छ ।७ पाठ्यक्रम घटाएर समयमै शैक्षिक सत्र पूरा गर्ने नयाँ नीति बनाउने शिक्षा मन्त्रालय नै अहिले दसैंअगि पठनपाठन बन्द गरेर शैक्षिक सत्र मास्ने दाउमा किन लागिरहेछ ?८ संघीय सरकारको जिल्ला प्रशासन कार्यालयले स्थानीय सरकारको शैक्षिक क्रियाकलाप बिथोल्ने अधिकार कहाँबाट पायो ? स्वास्थ्य प्रोटोकल कायम गरेर सञ्चालन भएका विद्यालय जिल्ला प्रशासन कार्यालयले बन्द गराउँदै हिँड्नु शोभनीय कुरा मान्न सकिन्न ।९ उता बिनाकाम जिल्लाजिल्लामा संघीय संरचनाअन्तर्गत रहेको शिक्षा विकास तथा समन्वय एकाइसमेत स्थानीय सरकारको मानहानि हुने हिसाबले विद्यालय सञ्चालन नगर्न निर्देशन जारी गर्छ भने योभन्दा लज्जाको विषय के हुन सक्छ ?१० विद्यालय शिक्षामा संघीय हस्तक्षेप कतिन्जेल ? कि संविधानमा संशोधन गर कि स्थानीय सरकारको एकल अधिकारमा हस्तक्षेप नगर । मनप्रसाद वाग्ले, मीनभवन, काठमाडौं"
के कांग्रेस असान्दर्भिक हुँदै छ ?,"विषय अथवा प्रसंगले अन्यथा अर्थ नलागोस्, महाधिवेशनउन्मुख भए पनि अचेल धेरैलाई नेपाली कांग्रेसप्रति स्नेहजन्य चिन्ता लाग्दैन, फिटिक्कै । त्यसैले कांग्रेस चर्चाको विषय नै होइन भन्नेहरूको संख्या पनि निरन्तर बढ्दो छ । कांग्रेसको स्नेहजन्य चिन्ता लाग्दैनको अर्थ कम्युनिस्टको लाग्छ भनेको किमार्थ होइन । आजको विश्वमा कम्युनिस्ट हुनुपर्ने, सत्तामा कम्युनिस्ट पुग्नु त कहाँ हो कहाँ, गाउँ घर सहर गल्लीमा देखिनुपर्ने नै होइनÙ यो विचारै सान्दर्भिक छैन । तर, नेपालमा चाहिँ विचित्र छ, यिनकै रजगज छ । अहिले देशमा, त्यो पनि लोकतान्त्रिक देशमा, त्यो पनि निर्वाचित भएर कम्युनिस्ट आउनु वास्तवमा स्वयंलाई लोकतन्त्रप्रेमी हुँ भन्नेका लागि लज्जाजनक अवस्था हो । त्यसमाथि आफैंलाई लोकतन्त्रको मियो भन्नेहरूका लागि त झनै लाजमर्दो हो । तर लाज लाग्नुपर्नेलाई नलागेपछि अरूलाई लागेर भएन । यस विश्वपरिवेशमा आफैं सोच्नुहोस्, कम्युनिस्ट पनि कतै जित्छन् होला ! जित्नु पनि फेरि लरतरो हो र, झन्डै दुईतिहाइ बहुमतले ! साँच्चै भन्ने हो नेपालमा कम्युनिस्टले चुनावै जितेर रजगज गरिरहेको हुनु नै आश्चर्यप्रद हो, त्यो पनि त्यति लामो इतिहास भएको कांग्रेसलाई सखापै पारेर ।यथार्थमा कांग्रेसका असफलताको परिणाम नै कम्युनिस्टको उत्थान थियो र अझै पनि हो । दुर्भाग्यवश, यो अवस्था अझै परसम्म तानिने सम्भावना छ । हो, तबसम्म छ जबसम्म वैकल्पिक लोकतान्त्रिक शक्तिको उदय हुँदैन । देशमा त्यस्तो शक्तिका लागि ठाउँ र सम्भावना दुवै छ तर सम्भावित भनिन चाहने विवेकशील र साझा पार्टी दुवै असन्तुष्टिका पोका, यताबाट उता र उताबाट यता सार्ने भरियाजस्ता मात्रै हुन पुगेको देखिएका छन् । वैकल्पिक शक्तिको सम्भावना नभएको होइन तर दुवैले भरोसा त परै आससम्म जगाउन सकेनन्, सकेका छैनन् र आस जगाउने किसिमको उनीहरूको तयारी पनि देखिँदैन । विवेकशील र साझा जोडिए तर जोडिएर जुट्न सकेनन् । फुटे । सुनिँदै छ, फेरि जुट्न खोज्दै छन् । यस विषयमा उनीहरू जुटेछन् भने सोही बखत चर्चा गरिने नै छ । यहाँ विकल्प भनेर तामझामसाथ घोषणा गरिएको तत्कालीन माओवादी विद्रोहका सिद्धान्तकार बाबुराम भट्टराईको तत्कालीन नयाँ शक्तिको चर्चै नगरौंÙ त्यो फगत हल्लीखल्ली थियो, हल्लैमा सिद्धियो ।विकल्पहीनताको यस अवस्थामा यसर्थ फेरि पनि धेरैको ध्यान कांग्रेसतर्फ जान बाध्य हुन्छ । इच्छापूर्वक होइन, बाध्यतावश । एक थरी अझै निश्चय नै लोकतन्त्रको मर्मरक्षाको सम्पूर्ण जिम्मेवारी कांग्रेसले नै पाएको छ भन्ने गर्छन् । कतिपयका वक्तव्यहरूमा त्यस्तै पढ्न पाइन्छ, मानौं कांग्रेस नै लोकतन्त्रको पालनहार हो । जबकि आजका मिति र यसको चौधौं महाधिवेशनको तयारी र त्यसपश्चात् यसले लिने दिशा प्रस्ट नहुन्जेल यसै भन्न सकिने अवस्था छैन । आउँदो केही कालसम्म यही अलमल र अन्यमनस्कताको अवस्था नै विद्यमान रहनेछ । पद्धतिको मर्मरक्षा र लोकतन्त्रसहितको नेपालको सुदूर भविष्यतर्फको यात्रा सुनिश्चित हुने वातावरण वास्तवमा विशेष गरेर कांग्रेसको तेह्रौं महाधिवेशनपश्चात् निरन्तर बिथोलिँदै गएको हो ।कांग्रेसकै साख साँच्चैचाहिँ समाप्तिउन्मुख (तत्कालीन) माओवादी केन्द्रलाई सभापति शेरबहादुर देउवाले सरकारमा सहकार्य गरेर बचाइदिएपछि नराम्ररी ओरालो लागेको हो । यसले गर्दा तत्कालीन माओवादी केन्द्र अध्यक्ष प्रचण्ड अर्थात् पुष्पकमल दाहालको निभ्दो राजनीतिक दियो फेरि झरझराउँदो भएर बल्न थाल्यो । दोस्रो संविधानसभाको निर्वाचनले असान्दर्भिक बनाइदिएका प्रचण्ड देउवाको दुष्प्रयोगका कारण भावी नेकपाका एक अध्यक्षका रूपमा प्रस्फुटित हुन पुगे र यसको फलस्वरूप कांग्रेसतर्फ भने यसका पंक्तिमा बाँकी रहेको ऊर्जासमेत ध्वस्त हुने परिस्थिति बन्न गएको हो ।यसैकारण केन्द्र र प्रदेश निर्वाचन नजिकिँदै गर्दा प्रचण्डको माओवादी पुनश्च जागिसकेको र एक हातले कांग्रेस र अर्को हातले तत्कालीन एमालेसित बार्गेन गर्न सक्ने अवस्थामा पुगिसकेको थियो । यसैका बलमा तत्कालीन एमाले अध्यक्ष केपी शर्मा ओली र प्रचण्डका बीच सहकार्यको मार्गप्रशस्त त भयो नै, मूलतः त्यसैकारण कांग्रेस आफू भने केन्द्र र प्रदेशमा अत्यन्त दयनीय अवस्थामा पुग्यो । पछिल्लो कालखण्डमा कांग्रेसले गरेको महत्त्वपूर्ण काम यही थियो फुटेका कम्युनिस्ट जोडाएर आफूलाई केन्द्रदेखि प्रदेश र प्रकारान्तरमा स्थानीय तहसम्मै निरीह बनाउने र कम्युनिस्ट सत्तासँग भागशान्ति मागेर जीविका चलाउने । नियुक्तिहरूमा भाग खोज्ने र जनसरोकारका विषयमा वक्तव्य दिएर आरामसँग घरैमा जुम मिटिङ गरेर बस्ने । अहिले त कांग्रेस नेताहरूलाई झनै मज्जा छ, बहानाका रूपमा कोरोना छँदै छ ।त्यसैले हुनुपर्छ, कांग्रेसलाई माया गर्नेहरू अचेल यसको के होला भनेर चिन्ता लाग्दैन भन्ने गर्छन् । किनभने चिन्ताको त्यति बेलासम्म अर्थ हुन्छ जति बेलासम्म यसले केही गर्छ, यसबाट केही हुन्छ भन्ने आस हुन्छ । आसबिना गरिएको चिन्ता वास्तविक हुँदैन, देखावटी हुन्छ । त्यसमा कुनै प्रयोजन शेष हुँदैन । जब आस मर्छ तब चिन्ता पनि लाग्न छाड्छ । सुन्दा कटु लाग्न सक्छ, तर सत्य हो, कांग्रेस रहोस्नरहोस्, बाँचोस्मरोस्, यसबारे जनस्तरको एउटा ठूलो पंक्तिलाई जिज्ञासै हुन छाडेको छ, परिवारै कांग्रेस भनेर चिनिएका बाहेक । विद्यार्थीकालबाटै कांग्रेस बनाउने संस्था नेपाल विद्यार्थी संघ र तन्नेरीका लागि आकर्षक बन्नुपर्ने तरुण दल दुवै लथालिंग छन् । पुराना शिथिल र नयाँ जन्मनेको स्रोत नै सुक्दै गएपछि के हुन्छ, त्यसको साक्षात् प्रमाण आजका मितिको कांग्रेस हो ।वैचारिक गतिहीनताका कारण जिद्दी र अडियल बूढाहरू, बूढै भन्न सुहाउने युवाहरू र हुर्किंदै बूढेसकाल लागेका तन्नेरीहरूको जमावटजस्तो भएको छ कांग्रेस । यद्यपि ज्ञानीहरूका लागि वृद्धावस्था परिपक्वताको पर्याय हो तर ज्ञानशून्य छन् भने बूढा शिथिल, जिद्दी, अडियल हुन्छन् र तिनै बूढा मातहतका युवाहरू कस्ता हुनु, नूर गिरेका दासतुल्य हुन्छन् । त्यहाँ तन्नेरीहरूका लागि सृजनशील अवसर नै हुँदैन । कांग्रेस यस अवस्थामा पुग्नु दुर्भाग्यपूर्ण हो निश्चय नै तर त्यहाँ ईख भएका कोही भए आज जतिसुकै निराशाजनक अवस्था भए पनि आगामी महाधिवेशन पूरै मैलोधैलो सफा गर्नलाई आँटिलो प्रारम्भ गर्न सकिने अवसर हुन नसक्ने होइन । आज कांग्रेस पूरै भुइँमै लम्पसार छ, इन्तु न चिन्तु भएजस्तै । अर्को कोणबाट हेर्दा, यस्तो अवस्था भनेको भयंकर ठूलो हाँक हो र आँटिलाका लागि एउटा नयाँ ध्येय दिने मौका हो । नयाँ, आँटिला, ऊर्जाशील नेतृत्वका निम्ति दुर्लभ मौका हो ।म यहाँ को व्यक्ति कस्ता छन्, त्यता जान चाहन्नँ । देउवालाई होच्याउन र रामचन्द्र पौडेललाई उचाल्न चाहन्नँ । किनभने, आफ्नो नेतृत्वमा भएका चुनावहरूमा कांग्रेस पूरै क्षतविक्षत हुँदासमेत न सभापति शेरबहादुर देउवाले पदत्याग गरे, न त पौडेल लगायतका नेताहरूले उनलाई पदबाट हटाउनै सके । पार्टीको दर्दनाक दशा हुँदासमेत पार्टीलाई त्यस्तो दुरवस्थामा पुर्याउने पात्रलाई हटाउन नसक्नुको कारण अझै इतरहरूले चित्तबुझ्दो गरी प्रस्ट्याउन सकेका छैनन् । बरु निर्वाचनपछि भएका समीक्षाको निष्कर्षस्वरूप उल्टै सामूहिक जिम्मेवारी लिएर सभापतिलाई अरू गैरजिम्मेवार हुन सजिलो बनाइदिएका थिए । अझ प्रस्ट भन्नुपर्दा, उनलाई हटाउनु त परै, देउवाइतरहरूले विशद विमर्श र समीक्षाका लागि विशेष महाधिवेशन आह्वानसम्म गर्न सकेनन् । प्रदेश र केन्द्रको निर्वाचनमा केन्द्र त परै, एउटै प्रदेशमा समेत सत्ता त बिर्सौं, सम्मानजनक प्रतिपक्ष बन्न नसक्दासमेत नेतृत्वलाई जिम्मेवारी लिन बाध्य पार्न सकेनन् । त्यसैले यस्ता इतरको भर पर्नुपर्ने आधार के भनेर प्रश्न उपस्थित छन्, तर तिनको उत्तर कतैबाट आएको छैन । त्यति लज्जाजनक पराजयपछि सभापतिले पदत्याग गर्नु त परै, नैतिक जिम्मेवारीसम्म लिएनन् । जिम्मेवारी नै नलिई उनी फेरि चौधौं महाधिवेशनमा समेत सभापतिको उम्मेदवार बन्ने भनिँदै छ । तर, उनका विरुद्ध को प्रस्तुत हुने भन्ने विषयमा हेर्नुहोस् विडम्बना, इतरपक्ष नै एकजुट छैन ।एकजुट छैन किनभने कांग्रेसका नेताहरूमा आज सबैलाई एकै मञ्चमा भेला गर्ने विचारको अभाव छ । अभाव छ तर अभाव छ भन्ने बोध छैन । एक थरी, विशेष गरेर कोइराला थरको विरासत भएकाहरूलाई बीपी कोइराला नै विचार हुन्, यिनको नाम लिए पुगिहाल्यो भन्ने लाग्छ । विचारमाथि पुनर्विचारको आवश्यकता छ भन्ने नै लाग्दैन । निश्चय नै कांग्रेसजन रामचन्द्र पौडेललाई विचारक भन्छन् तर उनको विचारले सन् १९७० को दशकको समाजवादी प्रचारको घेरो पार गर्न सकेको छैन । उनी विश्व नै डिजिटलाइज भइरहँदा समाजवाद नै सबै कमीको आपूर्ति र कमजोरीको उपचार हो र कृषि क्रान्ति गर्नुपर्छ सब ठीक भइहाल्छ भन्ने मानेर आफैं मक्ख छन् । जमाना कृत्रिम बौद्धिकता (आर्टिफिसियल इन्टेलिजेन्स) तर्फ उन्मुख छ, कांग्रेस महोदयहरू टाइपराइटरको युगका विम्बहरूमा समाधान खोजिरहेका छन् । बिचराहरू बीसौं शताब्दीका रंगमहलमा बन्द छन्, यो शताब्दीका नयाँ प्रारम्भको चेत नै छैन ।हो नि, कांग्रेसले युगचेतलाई आत्मसात् गरिदिएको भए, कम्युनिस्टबाट देशको उद्धार हुन्छ भन्ने हास्यास्पद तर्क सुन्नुपर्ने अवस्थै आउने थिएन । देशमा कम्युनिस्टको पसल नै खुल्ने थिएन, खुले पनि चल्ने थिएन । तर पसल खुल्यो र चल्दै छ किनभने कांग्रेसले विचारलाई युगसापेक्ष अद्यावधिक गरेन, यसले परिवर्तित युगका माग बुझेर नेतृत्व प्रदान गर्ने नेतै पाएन, र आजका मितिमा भन्नुपर्दा, आगामी केही समयमै अद्यावधिक विचार र हर चुनौती सामना गर्न सक्ने टक्करको नेतृत्व दिन्छ भन्ने आस पनि जगाउन सकेको छैन । आस नजागेसम्म त्यसैले कसैले कांग्रेसको चिन्ता गरिदिँदैमा सार्थक परिणाम आउनेवाला छैन ।"
ती ६ वर्ष,"राष्ट्रिय मानव अधिकार आयोगमा हाल कार्यरत मसहितका पदाधिकारीहरूको कार्यकाल आगामी महिना समाप्त हुँदै छ । यसै सन्दर्भमा आयोगमा मेरो ६ वर्षे कार्यकाल कस्तो रह्यो, यो लेखमार्फत आफ्ना अनुभूति साझा गर्न गइरहेकी छु ।बितेका १० वर्षमा मैले दुई भिन्नाभिन्नै आयोगहरू राष्ट्रिय मानव अधिकार आयोग र राष्ट्रिय महिला आयोगमा काम गर्ने मौका पाएँ । यतिखेर नयाँ पदाधिकारीहरू चयनको प्रक्रिया सुरु भएसँगै आयोग गठनको परिकल्पना तथा औचित्यका सन्दर्भमा यी भोगाइ र अनुभूति राष्ट्रिय मानव अधिकार आयोगका लागि मात्र नभएर सत्य निरूपण तथा मेलमिलाप आयोग तथा अन्यका लागि समेत सान्दर्भिक हुन सक्ने मेरो बुझाइ छ ।सामान्यतः राष्ट्रिय मानव अधिकार आयोगका पदाधिकारीहरूले पेरिस सिद्धान्तको मान्यताअनुरूप स्वतन्त्र रूपमा आफ्नो कर्तव्य निर्वाह गर्नुपर्ने मान्यता छ । पेरिस सिद्धान्तको मर्म के हो भने, राष्ट्रिय मानव अधिकार आयोगका पदाधिकारीहरूको छनोट पारदर्शी र सहभागितामूलक प्रक्रियाबाट हुन्छ, राजनीतिक दल र सरकारको खटनपटनमा काम गर्नु नपरोस् भनेर । तर के सधैं पेरिस सिद्धान्तअनुकूल निर्णयहरू भएका छन् त ? विवेचनाको विषय बन्न सक्छ यो । नेपालमा राष्ट्रिय मानव अधिकार आयोगका पदाधिकारीहरू संवैधानिक परिषद्मार्फत नियुक्त हुन्छन्, जसको अध्यक्षता प्रधानमन्त्रीबाट हुन्छ । परिषद्का सदस्यमा मन्त्री, सभामुख, प्रधान न्यायाधीश तथा प्रमुख प्रतिपक्षी दलका नेता रहने व्यवस्था छ ।पछिल्ला वर्षहरूमा हामीले देखिरहेका छौं, संवैधानिक आयोगहरू पदाधिकारीविहीन र अपूर्ण छन् । राष्ट्रिय महिला र राष्ट्रिय दलित आयोगजस्ता स्थायी संयन्त्रसमेत पाँच वर्षदेखि पदाधिकारीविहीन र अपूर्ण छन् । संविधानका धारा २५२ तथा २६४ बमोजिम गठित अन्य थुप्रै आयोगमा पनि अध्यक्षहरू त छन् तर ती सदस्यविहीन छन् । नामले मात्र अस्तित्वमा रहेका ती आयोगले आम जनता वा सरोकार समूहको हकमा भूमिका निर्वाह गर्न सकेको देखिँदैन । केवल प्रशासनिक गतिविधिमा सीमित छन् ती, सरकारको हितको प्रतिरक्षा गर्नलाई । आयोगलाई पूर्णता दिने सन्दर्भमा राज्य संयन्त्र उदासीन देखिन्छ ।सन् २०१४ र एक कार्यकाल सकिएपछि गत वर्ष पनि मेलमिलाप आयोग र बेपत्ता आयोग गठनमा भएको ढिलाइको प्रसंग हामीमाझ ताजै छ । सबैलाई थाहा छ, यो ढिलाइका पछाडि राजनीतिक सौदाबाजी नै प्रमुख कारक थियो । सबैजसो प्रमुख राजनीतिक दलहरूले आआफ्ना भाग खोजिरहेका थिए । अन्य आयोगका हकमा पनि भएको त्यही हो । संवैधानिक निकायहरूमा नियुक्तिका लागि हामीलाई एउटा सुस्पष्ट कार्यविधि आवश्यक छ, जसले पेरिस सिद्धान्तअनुसार उम्मेदवारहरूको विज्ञता, स्वतन्त्रता, निष्पक्षताको प्रत्याभूति गर्न सकोस् । त्यस्ता व्यक्तिहरूको चयन आवश्यक छ, जसले जनताको विश्वास आर्जन गर्न सकून् । विडम्बना, सरकार तथा प्रमुख राजनीतिक दलहरूले अपारदर्शी ढंगले आफूअनुकूल हुने गरी संवैधानिक निकायहरूमा पदाधिकारीहरूको नियुक्ति गर्दै आइरहेका छन्, जसका कारण जनतामा यी निकायप्रति नै अविश्वास पैदा हुने गरेको छ र यस्ता निकायहरू जनताबाट अलग्गिँदै तथा निष्प्रभावी बन्दै गएका छन् । संवैधानिक आयोगहरू निष्प्रभावी भएकामा राजनीतिक दलहरूचाहिँ खुसी नै छन् । दुनियाँलाई देखाउनका लागि आयोग गठन त भएका छन्, तर ती प्रभावहीन छन् ।राष्ट्रिय मानव अधिकार आयोगकै सन्दर्भमा कुरा गर्दा, बजेटका हिसाबले पनि यसको भूमिकालाई खुम्च्याइएको छ । आयोगका लागि सरकारले बजेट विनियोजन गर्छ । त्यसमा पनि सीमा तोकिदिँदा आयोग र पदाधिकारीहरूको स्वतन्त्रता तथा स्वायत्ततामा असर परिरहेको छ । अनौठो के छ भने, लेखाको दायित्व अध्यक्षले वहन गर्नुपर्छ जबकि अध्यक्षलाई आर्थिक कारोबारको अधिकारै हुँदैन । यसरी जथाभावी ढंगबाट जकड्ने कार्य भैरहेको छ । संवैधानिक आयोगका लागि बजेट लगायतका सन्दर्भमा संसद्ले नै स्पष्ट मापदण्ड बनाउनु वाञ्छनीय छ । अहिलेको प्रक्रियाले त आयोगको दैनन्दिन कार्य नै प्रभावित हुने गरेको छ । अत्यावश्यक र आपत्कालीन परिस्थितिमा स्थलगत अनुगमन भ्रमणका लागि अर्थ मन्त्रालयको अनुमति लिनुपर्ने अवस्था छ । हामीकहाँ नोकरशाही प्रवृत्तिको यति गहिरो प्रभाव छ, धेरैजसो नेताहरू त्यसैका आधारमा आयोगको प्रशासनिक कार्यमा समेत प्रभुत्व जमाउन खोज्छन् ।स्थापनाको बीस वर्षमा राष्ट्रिय मानव अधिकार आयोग कहिल्यै समावेशी बन्न सकेन । प्रत्येकपटक आयोगमा सहभागिताका लागि मात्र एक जना महिलाको प्रतिनिधित्व हुँदै आएको छ । अहिले पनि महिला सदस्यका रूपमा म मात्र छु । त्यसै गरी सामाजिक रूपमा बहिष्कृत समुदायका व्यक्तिहरू मुस्किलले आयोगको पदाधिकारीमा नियुक्त हुन्छन् । त्यस्तो समुदायबाट यदि कोही नियुक्त भइहाल्यो भने पनि सम्पूर्ण बहिष्कृत समुदायको प्रतिनिधित्वि भएको रूपमा हौवा पिटाइन्छ । यसलाई प्रतीकवाद र झुटो प्रतिनिधित्व भन्न सकिन्छ । म सम्झिन्छु, तत्कालीन संसदीय समितिले नियुक्ति सिफारिस असमावेशी भयो भनेर केही समय सुनुवाइ रोकेपछि प्रधानमन्त्रीबाट गएको जवाफमा मोहना अन्सारीको नियुक्तिले मुस्लिम, महिला, मधेसीको समावेशीकरण भएको छ भन्ने उल्लेख थियो ।अहिलेका पदाधिकारीमा अल्पसंख्यक समुदायबाट मेरो मात्र प्रतिनिधित्व भएको हो । खासगरी पदाधिकारीहरू सम्भ्रान्त समुदायका पुरुषहरू नै हुने गरेका छन्, जसका कारण पछाडि पारिएका समुदायहरूका लागि आयोगहरू सहयोगी होइन, समस्या र चुनौती बन्न पुगेका छन् । राष्ट्रिय मानव अधिकार आयोगको सचिवालय पनि अति असमावेशी छ । यसको असमावेशी चरित्र र प्रशासनिक तहमा सरकारी नियन्त्रणका कारण बितेका ६ वर्षमा जति नै स्वतन्त्र रूपमा र असल मनसायले काम गर्न खोज्दा पनि थुप्रै चुनौतीको सामना गर्नुपर्यो । म मात्र नभएर आयोगका सबै पदाधिकारीका लागि यो अवधि धेरै चुनौतीपूर्ण रह्यो ।नयाँ संविधान लेखिँदै थियो । मुलुक धर्मनिरपेक्ष, संघीय तथा गणतन्त्रात्मक राज्य बन्दै थियो । धेरै भाषिक तथा जातीय समूहहरूका साथै महिलाहरूले पनि नयाँ संविधानमा आफ्नो अधिकार सुनिश्चित गर्न संघर्ष गरिरहेका थिए । पहिचानको मुद्दासँगै राजनीतिक तथा सामाजिक ध्रुवीकरण निकै बढेर गएको थियो । पहिलो संविधानसभाले संविधानका विषयवस्तुहरूमा सहमति जुटाउन सकेन । संविधानसभाको दोस्रो चुनाव भयो । त्यसले पनि सहमति जुटाउन निकै संघर्ष गर्नुपर्यो । दण्डहीनताको अन्त्य र विधिको शासन स्थापनाका लागि दशक लामो युद्धपछि शान्तितर्फको मार्गप्रशस्त गर्ने क्रममा संक्रमणकालीन न्यायको सवाल झनै जटिल भएर गयो । यी सबकै बीच सामाजिक रूपमा बहिष्कृत, सीमान्तकृत समूहहरू र महिलाहरूको मानव अधिकारको संरक्षण र संवर्द्धनका सवालहरू पनि जोडदार रूपमा उठे । पदाधिकारी चयन प्रक्रियामा भएको कमीकमजोरीका कारण वञ्चितीकरण र बहिष्करणमा परेका समूहहरूको ठूलो आशा ममाथि थियो । उनीहरूका तर्फबाट बोल्नु र काम गर्नु मेरो दायित्व थियो । आयोगका अन्य पदाधिकारी तथा कर्मचारीहरू पनि महिला, मधेसी, दलित, थारू, मुस्लिम तथा अन्य अल्पसंख्यक समूहका सवालहरू मतिरै पन्छाइदिन्थे । अन्य पदाधिकारी आफू अग्रसर भएर जिम्मेवारी लिँदैनथे । विडम्बना, जसै मैले वञ्चितीकरणमा परेका समूहहरूको पक्षमा बोल्न र काम गर्न थालें, आयोगभित्रै र बाहिरबाट पनि थुप्रै अवरोधको सामना गर्नुपर्यो । सरकार र केही पक्षले मेरो सानो र अपर्याप्त प्रयासबाट पनि आफूलाई अपमानित महसुस गरे ।मैले के बुझें भने, जहाँ ठालु हरूको वर्चस्व छ, त्यहाँ कुनै एक व्यक्तिलाई प्रतीकात्मक हिसाबले राख्दा बहिष्करणको समस्या समाधान हुन सक्दैन । शताब्दियौंदेखि रहेको अन्यायलाई सम्बोधन गर्नका लागि विमति जनाउन एक जनाभन्दा बढी व्यक्ति हुनु आवश्यक छ । अमेरिकामा हामीले देखिरहेका छौं, बहुसंख्यक अश्वेत व्यक्तिहरू शताब्दियौंदेखिको विभेदलाई सम्बोधन होस् भनेर प्रतीकात्मक होइन बढी प्रतिनिधित्व खोजिरहेका छन् । हामीले यो स्थितिलाई ध्यानपूर्वक हेर्न आवश्यक छ । २०७२ मा नयाँ संविधानको घोषणालाई थुप्रै सामाजिक समूहले विरोध गरे । नयाँ संविधानले सामाजिक न्याय र प्रतिनिधित्वसँग सम्बन्धित मागलाई सम्बोधन नगरेको उनीहरूको भनाइ थियो ।संविधानको विरोधमा भएका प्रदर्शनहरूमा सुरक्षाकर्मीहरूसहित दर्जनौं व्यक्ति मारिए । मैले परिस्थितिको अनुगमन गरें र आन्दोलनरत दलहरूसँग वार्ता गर्न सरकारलाई आग्रह गरें । मैले प्रदर्शनकारीहरू तथा सरकारलाई संयम देखाउन पनि भनें । तर वञ्चितीकरणमा परेको समूहका तर्फबाट बोलेको कारण मसँग समाजको एउटा पक्ष क्षुब्ध भयो । त्यो पक्षले मेरो कामलाई राजनीतीकरण गर्ने प्रयास गर्यो । चुप लाग्न भन्दै मैले कैयौंपटक धम्कीको सामना गर्नुपर्यो । सुरक्षाकर्मीबाट ६ जना मारिएको घटनाका सम्बन्धमा स्थलगत अनुगमन गर्न सप्तरी पुग्दा म चढेको आयोगको गाडी तोडफोड भयो, जलाउने प्रयास गरियो । ममाथि समेत पेट्रोल छर्किइयो । यो मलाई धम्क्याउने प्रयासको पराकाष्ठा थियो । जब म ठूलो खतराको स्थितिमा थिएँ, त्यस बेला पनि मेरो प्रतिरक्षाका लागि बोलिदिनुपर्ने जिम्मेवार व्यक्ति चुप रहे । यसले मलाई निराश बनायो ।२०७२ मा जेनेभामा भएको मानव अधिकार परिषद्को आवधिक समीक्षामा मैले संविधानमा महिलाको नागरिकताको समान अधिकार, मधेस आन्दोलनका क्रममा भएका हत्या, हिंसा एवं दण्डहीनताबारे कुरा उठाएँ, जुन निश्चय पनि विवादको विषय हुनुपर्ने थिएन । तर म नेपाल फर्किएपछि जेनेभाको प्रस्तुतिलाई दुराशयपूर्ण ढंगले राजनीतीकरण गर्ने प्रयास गरियो । तत्कालीन प्रधानमन्त्रीले मलगायत पदाधिकारीहरूलाई बोलाएर जुन प्रकारले असन्तुष्टि व्यक्त गर्नुभयो, त्यसबाट उहाँलाई केही स्वार्थ समूहले गलत ढंगले ब्रिफिङ गरेको अनुभूति भएको थियो । यस घटनालाई आयोगको स्वायत्तता र स्वतन्त्रता कुण्ठित गर्ने कार्यकारीको ठाडो हस्तक्षेपप्रयासका रूपमा पनि लिन सकिन्छ । वास्तवमा जेनेभामा मैले आफ्नो कर्तव्य मात्र पूरा गरेकी थिएँ ।विभिन्न समाचार माध्यमहरूमा मैले अन्तर्राष्ट्रिय मञ्चमा देशको बेइज्जत गरेको पनि भनियो । एउटा राष्ट्रिय दैनिकले त सम्पादकीय नै लेखेर मलाई महाभियोग लगाउनुपर्नेसम्मको कुरा गर्यो । स्पष्ट र सबैले थाहा पाएको सत्य बोल्दा पनि कहिलेकाहीँ जोखिम हुन सक्छ र विश्वकै शान्ति प्रक्रियाको उदाहरणका रूपमा रहेको भनेर दाबी गरिएको मुलुकमा आज पनि त्यो जोखिम कायमै छ ।सुरुदेखि नै राष्ट्रिय मानव अधिकार आयोगका सिफारिसहरूको कार्यान्वयनमा समस्याहरू देखिँदै आएका थिए । यो कुरा बारम्बार प्रचारमा आएको छ आयोगका १० सिफारिसमध्ये एउटा मात्र कार्यान्वयन हुन्छ र तीमध्ये धेरैजसो क्षतिपूर्तिसँग सम्बन्धित हुन्छन् । कारबाहीको सिफारिस गरिएको घटनामा आयोगको सिफारिस कार्यान्वयनको दर शून्य छ । हालका दिनमा त सरकारले हाम्रा केही सिफारिसलाई पुनर्विचार गर्नका लागि भनेर आयोगमै फिर्ता पठाइदिएको छ । मानव अधिकार उल्लंघनका घटनाहरूको विषय उठान गरिरहँदा कसैलाई दुःख दिने नियत नभएर समस्याको दिगो समाधान खोज्ने उद्देश्य प्रमुख हुन्छ । मानव अधिकार आयोग सरकारको शत्रु होइन, सुधारका लागि दिशानिर्देश गर्ने साझेदार हो ।केहीअघि मैले पार्टीबाट निष्कासन गरिएकी र सांसद पद गुमाएकी एक महिला सांसदको स्वतन्त्रतताको पक्षमा ट्वीटरमा केही लेखेकी थिएँ । यसका लागि मलाई राष्ट्रविरोधीका रूपमा चित्रण गरियो । सामाजिक सञ्जालमा मैले धेरै गम्भीर किसिमका नकारात्मक प्रतिक्रिया खेप्नुपर्यो । मेराविरुद्ध सामाजिक सञ्जालमा दुर्व्यवहारयुक्त टिप्पणी र धम्कीपूर्ण भाषाहरू व्यक्त गरिए । त्यसमाथि मेरै संस्था राष्ट्रिय मानव अधिकार आयोगले समेत औपचारिक वक्तव्य जारी गरेर मेरो ट्वीटप्रति खेद व्यक्त गर्यो र मलाई नबोल्न आदेश दियो ।आयोग सदस्यको कर्तव्य स्वतन्त्र ढंगले निर्वाह गर्दा पनि मैले भोगेका तीता अनुभवहरूका यी त केही उदाहरण मात्र हुन् । मैले बाहिरबाट मात्र होइन, आयोगभित्रैका व्यक्तिहरूबाट समेत थुप्रै चुनौती र अवरोधको सामना गर्नुपर्यो । मेरो काममा सहयोग गर्नु त परै जाओस्, मलाई पराईको जस्तो व्यवहार गर्ने र विरोध गर्ने सयौं घटना आयोगभित्रैबाट भए । त्यसैले राष्ट्रिय मानव अधिकार आयोग लगायतका निकायहरू अझै बढी समावेशी भए मात्र तिनले अझ बढी सक्रिय भएर स्वतन्त्र ढंगले दायित्व निर्वाह गर्न सक्छन् ।झन्डै पाँच वर्षपछि मलाई आयोगको प्रवक्ताबाट हटाइएको बारेमा पनि मैले अहिलेसम्म सन्तोषजनक जवाफ प्राप्त गर्न सकेकी छैन । आयोगभित्रकै गाइँगुइँअनुसार, उच्च तहको व्यक्तिबाट आएको दबाबका कारण मलाई हटाइएको हो । संस्थाहरूलाई कुनै व्यक्तिको व्यक्तित्वसँग जोडेर हेरिनु हुँदैन । प्रजातन्त्रको मूल विशेषता भनेकै प्रणालीहरूको सुदृढता हो । सुदृढ प्रणाली स्थापित भए कुनै व्यक्ति आउनु वा जानुको ठूलो अर्थ रहँदैन । ती प्रणालीहरू निरन्तर रहन्छन् र जनताले सरकार तथा सरकारी संस्थाहरूबाट पाउनुपर्ने संरक्षण पाउनेछन् ।यतिखेर मानव अधिकार आयोगले वारुणयन्त्रको जस्तो काम मात्रै गरिरहेको छ, जुन पर्याप्त छैन । यी ६ वर्षमा अवरोधका बीच पनि मानव अधिकार रक्षाका सवालमा केही काम गर्न सकेकामा मलाई जति हर्ष छ, त्यति नै बिस्मात गर्न बाँकी अझै धेरै काम अगाडि बढाउन नसकेकामा पनि छ । आगामी दिनमा आयोग र पदाधिकारीले यस्तो अवस्था भोग्न नपरोस् । खासगरी आम जनता, जसको यो संस्थाप्रति आस्था र विश्वास छ, त्यो नटुटोस् । त्यस्तो तब मात्र सम्भव छ, जब आयोगमा सरकार र दलका मानिसलाई भागबन्डाका आधारमा नियुक्ति दिइन्न । त्यसरी आएका व्यक्तिको वफादारी नियुक्ति दिनेप्रति नै हुन्छ, न कि ती जनताप्रति, जसका लागि उनीहरूलाई नियुक्त गरिएको हो ।नेपाल फेरि पनि संयुक्त राष्ट्र संघको मानव अधिकार परिषद्मा दोस्रोपटक निर्वाचित हुनका लागि प्रयत्नरत छ । विगत दुई वर्षमा नेपाल उक्त परिषद्को सदस्य भए पनि बलात्कार तथा लंैंगिक हिंसाका पीडितहरूले खासै राहत अनुभव गरेका छैनन्, न त द्वन्द्वपीडितहरूले नै न्याय पाएका छन् । त्यसै गरी गैरन्यायिक हत्या र भेदभावको सिकार भएका जनताका लागि पनि राज्य सहयोगी हुन सकिरहेको छैन । हालैका दिनमा अमेरिकामा भइरहेको ब्ल्याक लाइभ्स म्याटर आन्दोलनको मर्मलाई आत्मसात् गरी अल्पसंख्यक, सीमान्तकृत, पिछडिएका वर्ग र समुदायको हकहितलाई प्राथमिकतामा राखिनुपर्छ । सामाजिक भेदभाव एकपटक हुने घटना होइनÙ यो अपराध हो र यो त एउटा जात, क्षेत्र, धर्म, लिंग र यौनिकतामाथि दिनहुँजसो भइरहेको छ । सन् २००६ मा हस्ताक्षर गरिएको विस्तृत शान्ति सम्झौताले यसलाई इतिहास बनाउने प्रण गरेको थियो, तर पनि यस्ता घटना दिनहुँ भइरहेका छन् । यसको नियन्त्रणका लागि राज्य र राज्य संयन्त्रलाई घचघच्याउन, आवश्यक मार्गनिर्देशन गर्न राष्ट्रिय मानव अधिकार आयोगजस्ता निकायलाई स्वतन्त्र, निष्पक्ष र व्यावसायिक बनाउन जरुरी छ ।अन्त्यमा, मेरा मूलभूत दुई प्रश्न छन् जुन म आम जनताका लागि राख्न चाहन्छु । के मानव अधिकार कानुनको शासनबिना विकास सम्भव छ ? के हामी अगाडि बढ्न सक्छौं यस्ता विषयलाई थाती राखेर ?"
'न्यु नर्मल मा निःस्वार्थी अभियन्ता खोज्दा,"ॅन्यु नर्मल मा सन्देशसमाजसेवामा हुतराम वैद्य र महावीर पुनको समर्पण निकै महत्त्वपूर्ण छ । नेपाली समाजमा यसको उपयोगिता र प्रभाव अनन्तकालसम्म परिरहनेछ । अहिलेको हताश र निराश परिस्थितिमा यी दुई अभियन्ता र यिनका कामलाई सम्झेर आशावादी माहोल फर्काउन सकिन्छ । नागरिकको तिरोबाट सञ्चालित वातावरण मन्त्रालय र विज्ञान तथा प्रविधि मन्त्रालयले लामो समयदेखि कुन चाहिँ प्रभावकारी र उल्लेखनीय काम गरे, त्यो जनतासामु छर्लंग छ । वाग्मतीको खासै रूप फेरिएको छैन । नदीको दोहन दिनहुँ भइरहेको छ । मिचाहाहरूले नदी आसपासको भूमि मिचिरहेकै छन् । बालुवा, गिट्टी र क्रसरमा आधिपत्य तिनकै छ । हुतरामको वाग्मती सफाइको उद्देश्य हाम्रासामु आफूलाई देशभरिको स्रोत र सम्पदालाई संरक्षण र संवर्द्धनमा अभ्यस्त गराउनका लागि राम्रो पाठ हुन सक्छ । वाग्मती त एउटा प्रतिनिधित्व मात्र हो । आउँदा पुस्ताहरूका लागि हामीले यो मूल्य र संस्कृतिलाई हस्तान्तरण गर्दै लैजानुपर्छ ।अर्कातिर, अहिलेको संकटमा धेरैले नयाँ शैक्षिक योजनाले नयाँ स्वरूप लेला भन्ठानेका थिए । तर, माहोल बुझ्दा त्यो सम्भव देखिन छोडिसकेको छ । सर्वसाधारणले, एकातिर अनलाइन कक्षा लिँदा चर्को शुल्क तिरी नै रहेका छन्, अर्कातिर सबै जना यस प्रक्रियामा समेटिन सकेका छैनन् । हुतराम वैद्य हामीमाझ नरहे पनि महावीर पुन जीवितै छन् । तिनको कामलाई हामीले समयमा नबुझे पनि उनले त्यस समय थालनी गरेको कामको पूर्ण प्रासंगिकता अहिलेको अनलाइन कक्षामा टड्कारो रूपमा देखिँदै छ । अनलाइन कक्षाको उपयोगिता र अनुपयोगिताको बहस देशभरिका मानिसको इन्टरनेटमाथिको प्रयोग, पहुँच र उपलब्धतासँग जोडिन्छ । जेजस्तो भए पनि अहिलेको समयमा इन्टरनेट प्रयोगविहीन हुँदा कुनै पनि व्यक्ति समाजबाट पछि पर्छ ।समयमा महावीर पुनलाई नबुझेर हामीले गल्ती गरिसकेका छौं । अब भने, यो गल्ती नदोहोर्याऔं । म्यागासेसे पुरस्कार ग्रहण गर्दा उनले दिएको मन्तव्यको भिडियो हेरौं त एकपटक । १३ वर्षअघि उनले त्यस समारोहमा सबै नेपालीलाई निःशुल्क इन्टरनेटको सेवा उपलब्ध गराउने भनी आश्वस्त पारेका थिए । किन उनको आश्वासन यथार्थमा परिणत हुन सकेन ? आजका मितिसम्म पनि हामी यो सेवाका लागि किन चर्को शुल्क तिरिरहेका छौं ? यस पृष्ठभूमिमा, सरकारलाई काम गरेर देखाउने एउटा राम्रो अवसर छ । तुरुन्तै महावीर पुनको खोजी गर र उनको परामर्शअनुरूप काम अघि बढाऊ । निःसन्देह, यसले राम्रै परिणाम ल्याउनेछ ।हैन भने के न्यु, केको नर्मल ?"
२५ लाख खर्चेर बेलायत आएका विद्यार्थी ८ महिनामा रित्तै फर्कंदै,"बेलायतस्थित हडर्सफिल्ड विश्वविद्यालयमा चार वर्षको भिसा लाग्ने लोभमा चितवनकी एलिना (नाम परिवर्तन) ले फाउन्डेसन इन बिजनेस म्यानेजमेन्ट एन्ड ल कोर्समा आवेदन दिइन् । राइट पाथ करिअर काउन्सिलिङको चाँजोपाँजोमा विश्वविद्यालयकै मानिस काठमाडौं गएर अफर लेटर थमाएपछि उनी थप विश्वस्त भएकी थिइन् । पहिलो पटकको विदेश यात्राको प्रक्रिया । भिसा कति समयमा आउँछ, त्यसमा समेत अनभिज्ञ थिइन् उनी । आवेदन दिएको केही समयपछि भिसा त आयो तर सात महिनाको मात्र । तर, विश्वविद्यालयको शुल्क १३ हजार ५ सय पाउन्ड (करिब २० लाख रुपैयाँ) र अन्य ५ लाखभन्दा बढी खर्च भइसकेको थियो । कन्सल्टेन्सीले फाउन्डेसन कोर्स सजिलो छ, सकेपछि बेलायतमै तीन वर्षको भिसा बढ्छ भनेपछि उनले विश्वास गरिन् । गत जनवरीमा बेलायत आएकी उनी हडर्सफिल्ड पुगेपछि मात्र थाहा भयो त्यो लन्डनबाट करिब १९० माइल टाढा रहेको । सुरुमा कन्सल्टेन्सीले विश्वविद्यालयबाट लन्डन, म्यानचेस्टर र लिड्स नजिक छ । कामको चिन्ता लिनु पर्दैन भनेर झुक्यायो, उनले गुनासो गरिन्, यहाँ आएपछि त काम पनि पाइएन । लकडाउनले पढाइ पनि अनलाइन मात्र सीमित भयो । तर हाल भने उनको प्रमुख समस्या बेरोजगारी मात्र होइन । विश्वविद्यालयले परीक्षामा अनुत्तीर्ण भएको भन्दै घर फर्कन ताकेता गरेपछि उनी घर न घाट भएकी छन् । केही मोडुलमा दोस्रोपटक फेल भएपछि विश्वविद्यालयले घर फर्कन भनेको उनले बताइन् । उनको भिसा आउँदो अक्टोबर ७ मा सकिने भएकाले अब नयाँ विश्वविद्यालयले भर्ना लिने सम्भावना ज्यादै न्यून छ । यदि कुनै विश्वविद्यालयले भर्ना लिइहाले पनि थप २० लाख रुपैयाँ जुटाउन ठूलो सकस छ । महामारीले पढ्ने वातावरण पनि भएन । अहिले न पैसा, न पढाइ भयो । यत्तिकै कुन मुख लिएर नेपाल फर्कनु ? उनले दुःखेसो पोखिन्, अनलाइन पढाइयो भनेर विश्वविद्यालयले पैसा रिफन्ड पनि गरेन । भिसा बढाउन कन्फरमेसन अफ एसेप्टेन्स फर स्टडिज (कास) लेटर पनि दिएन । ११ हजार ८ सय पाउन्ड तिरेर फाउन्डेसन इन बिजनेस म्यानेजमेन्ट एन्ड ल कोर्समै आठ महिनाको भिजासहित फेब्रुअरीमा बेलायत आएका काठमाडौंका अनिल (नाम परिवर्तन) को पीडा पनि समान छ । एउटा मात्र मोडुल फेल भए पनि विश्वविद्यालयले आफ्नो घर फर्कनुको विकल्प नभएको बताएको उनले गुनासो गरे । विश्वविद्यालयका हरेक निकायमा आफूहरूले अन्तिम मौका दिन आग्रह गर्दा पनि सुनुवाइ नभएको उनको भनाइ छ । राइट पाथ कन्सल्टेन्सीले पहिलो वर्षको कोर्स सजिलो हुन्छ, त्यसपछि बेलायतमै तीन वर्ष भिसा थप्ने भनेपछि ढुक्क भएका उनले यस्तो स्थिति आउला भन्ने कल्पना नै गरेका थिएनन् । तर कोभिड१९ का कारण अनलाइन पढाइमा फोकस हुन नसक्दा उनी फेल भए । विश्वविद्यालयले फेरि लिन अस्वीकार गरेको छ । अक्टोबर ७ मा उनको भिसा सकिँदै छ, थपिने सम्भावना भने नभएको उनले बताए । अर्को विश्वविद्यालय पाए पनि घरबाट पैसा झिकाउन सक्ने स्थिति छैन । नेपाल नै फर्कौं भने पनि हवाई भाडा करिब ३ लाख रुपैयाँ रहेछ, उनको दुःखेसो छ ।२२ वर्षीय विशाल श्रेष्ठ (नाम परिवर्तन) ले पनि करिब १२ हजार पाउन्ड विश्वविद्यालयलाई तिरेका थिए । तर, आठ महिनाको भिसा पाए । कन्सल्टेन्सीले फाउन्डेसन कोर्स पास भएपछि चारवर्षे भिसा आउने प्रतिबद्धता जनाएको उनको भनाइ छ । फेब्रुअरी १० मा आएका उनी सातमध्ये एउटा मोडुलमा मात्र फेल भए । पहिलो सेमेस्टरमा क्लास लिन पाएर सबै पास भएको थिएँ । तर, दोस्रो सेमेस्टर अनलाइन मात्र भएकाले केही बुझिन अनि फेल भएँ, उनले भने, विश्वविद्यालयको इन्टरनेसनल स्टडी सेन्टरमा आफ्नो समस्या सुनाउँदा हामी लिन सक्दैनौं भन्छ । अक्टोबर ७ मा भिसा सकिँदै छ । उनले नेपाल फर्कन हवाई भाडासमेत नभएको बताए । १० घण्टामात्र काम गर्न पाउने अधिकार थियो तर कामै पाइनँ । खानबस्न धौधौ छ । ऋण गरेर आएको कसरी तिर्ने ? उनको गुनासो छ । राइट पाथमार्फत आएका उक्त विश्वविद्यालयमा अध्ययनरत करिब एक सय विद्यार्थीमध्ये झन्डै तीन दर्जन विद्यार्थी अनुत्तीर्ण भएका कारण नेपाल फर्कनुपर्ने बाध्यतामा छन् । तीन वर्षको भिसा हुने पनि फेल भएर फर्कनुपर्ने अवस्थामा रहेको विद्यार्थीको गुनासो छ ।हडर्सफिल्ड विश्वविद्यालयका एसोसिएसट डिन प्राध्यापक डा पदम सिंखडा नेपाली विद्यार्थीका समस्या फाट्टफुट्ट सुनेको तर आधिकारिक खबर नआएको बताउँछन् । अन्तर्राष्ट्रिय विद्यार्थीका समस्या र व्यवस्थापनसमेत हेर्ने उनले कति नेपाली विद्यार्थी समस्यामा परेका हुन्, कुन कुन विषयमा कहिले फेल भएका हुन् सबै विवरण थाहा भए उपकुलपतिसँग कुरा गरेर समाधानको पहल गर्न सकिने बताउँछन् । धेरै विश्वविद्यालयले कोभिड१९ का कारण अनलाइन कक्षा सञ्चालन गरेकाले प्रणाली नबुझ्ने विद्यार्थी अनुत्तीर्ण भएको उनले बताए । जनवरी, फेब्रुअरीमा विद्यार्थी विश्वविद्यालय आए तर मार्चबाट लकडाउन भयो, उनले भने, कोभिड त्रास, जागिर नहुनुको पीडा अनि पर्याप्त अध्ययन नहुँदा विद्यार्थी फेल भएका पाइएको छ । विश्वविद्यालयसँग विद्यार्थी फेल भएपछि निष्कासनको अधिकार रहने बताउँदै डा सिंखडाले ती विद्यार्थीबारे गृह मन्त्रालयलाई भने अवगत गराउनुपर्ने बताउँछन् । विश्वविद्यालयकी भिसा सपोर्ट एड्भाइजर लुना हसनले फेल भएका विद्यार्थीलाई आफूले केही गर्न नसक्ने बताएकी छन् । लन्डनस्थित सोलिसिटर राजु थापा अध्ययन भनेर बेलायत आउने तर पढाइभन्दा काममा बढी केन्द्रित हुने विद्यार्थीको भविष्य यहाँ नभएको बताउँछन् । बेलायतको गृह मन्त्रालय (होम अफिस) पनि त्यस्ता विद्यार्थीप्रति अनुदार छ, उनले भने । बेलायती विश्वविद्यालय पढ्ने विद्यार्थीको एक शैक्षिक परामर्शदाता एम्पल इन्टरनेसनल एजुकेसनका सञ्चालक प्रमोद अधिकारीले आफूकहाँ करिब ७ जना विद्यार्थी आइपुगेको बताए । विद्यार्थीको हाजिरी, शैक्षिक प्रगति, अंग्रेजी परीक्षाको सर्टिफिकेट र शुल्क भुक्तानी विश्वविद्यालयका आवश्यकता हुन् । त्यो नहुँदा उनीहरूले विद्यार्थीलाई हटाउन सक्छन्, अधिकारीले भने, म सकेसम्म विद्यार्थीको उद्धारमा लागेको छु ।राइट पाथ करिअर काउन्सिलिङका सञ्चालक फिलिप डीसी विद्यार्थीले भोगेको समस्यालाई आफ्लूे गम्भीर रूपमा लिइएको बताउँछन् । हामीले तीन वर्षभन्दा बढी समयदेखि विद्यार्थीलाई सही सल्लाह दिँदै आएका छौं र भिसा प्रक्रिया सुरु गर्नुअघि उनीहरूलाई राम्ररी परामर्श दिनु हाम्रो प्राथमिकता छ, उनले कान्तिपुरसँग भने । विदेशमा नेपाली विद्यार्थीले पाएको समस्या अन्त्यका लागि आफू सधैं तत्पर रहेको डीसीको भनाइ छ ।"
बलात्कारपीडितको परिवार भेट्न जाँदा पक्राउ,"नयाँदिल्ली (कास) दुई दिनअघि उपचारका क्रममा मृत्यु भएकी भारतको उत्तरप्रदेशस्थित हाथरसकी दलित युवतीको शोकाकुल परिवारलाई भेट्न हिँडेका विपक्षी दल भारतीय राष्ट्रिय कंग्रेसका नेता राहुल गान्धी र उनकी बहिनी प्रियंका गान्धी बाड्रा पक्राउ परेका छन् । भारतीय सञ्चारमाध्यमका अनुसार प्रहरीले केही घण्टा नियन्त्रण राखेपछि उनीहरूलाई दिल्लीतर्फ फर्काइदिएको थियो । राहुलले शोकमा डुबेको परिवारलाई भेट्न जाँदा आफूमाथि गरिएको दुर्व्यवहारलाई जंगलराज को संज्ञा दिएका छन् । उनले पीडित परिवारसँग भेट्न जान लागेका भनेर उत्तरप्रदेशका मुख्यमन्त्री योगी आदित्यनाथ सरकार डराएको समेत दाबी गरेका छन् । शोकमा डुबेको परिवारलाई भेट्न जाँदासमेत सरकार डराउनु भनेको यूपीमा जंगलराजको नमुना हो । मुख्यमन्त्री महोदय यति धेरै नडराउनुस्, गान्धीले आफ्नो ट्वीटमा लेखेका छन् । यूपीको हाथरसकी १९ वर्षीया दलित युवतीको सामूहिक बलात्कार र मृत्यु भएको घटनापछि भारतका विभिन्न ठाउँमा विरोध प्रदर्शन जारी छ । ती युवतीको उपचारका क्रममा मंगलबार दिल्लीमा मृत्यु भएको थियो । घरबाट केही पर घाँस काट्न गएका बेला उनीमाथि सामूहिक बलात्कार भएको थियो । गम्भीर घाइते अवस्थामा भेटिएकी उनलाई सुरुमा यूपीकै अलिगढको अस्पतालमा उपचार गरिएको थियो भने स्वास्थ्य गम्भीर बनेपछि सोमबार मात्र दिल्ली ल्याइएको थियो । तर, उपचारकै क्रममा उनकै मृत्यु भयो । त्यसपछि भारतभरि नै विरोध प्रदर्शन सुरु भएको हो । उत्तरप्रदेश प्रहरीले भने घटनाका आरोपित चार जनालाई पक्राउ गरिसकेको जनाएको छ । साथै उत्तरप्रदेशका मुख्यमन्त्री योगी आदित्यनाथले मृतकका बुबासँग पनि फोनमा कुराकानी गरेको भारतीय सञ्चारमाध्यमहरूले जनाएका छन् । तर, परिवारको अनुपस्थितिमै दाहसंस्कार गरिएको भन्दै यूपी सरकारको चर्को आलोचना भइरहेको छ । यसै विषयमा भारतको राष्ट्रिय मानवअधिकार आयोगले पनि यूपी प्रहरीसँग जवाफ मागेको छ । राहुल र प्रियंका तिनै मृतक युवतीको परिवारलाई भेट्न भन्दै बिहीबार मध्याह्न दिल्लीबाट हाथरसतर्फ लागेका थिए । आफ्ना कार्यकर्तासहित दिल्लीबाट करिब दुई सय किलोमिटर दूरीमा रहेको हाथरसतर्फ जाँदै गर्दा प्रहरीले बाटोमै रोकेर नियन्त्रणमा लिएको हो । त्यसअघि प्रहरीले राहुलको चढेको गाडीलाई रोकेको थियो । त्यसपछि राहुल र प्रियंका पैदल नै जान अघि बढेका थिए । तर, प्रहरीले पैदल पनि जान नदिएपछि उनीहरू केहीबेर अन्य कार्यकर्तासहित सडकमै धर्ना बसेका थिए । तर प्रहरीले धर्नामा बस्न अवरोध गर्दै लाठीचार्जसमेत गरेको थियो । प्रहरीले धक्का दिँदा राहुल भुइँमा लड्न पुगेका थिए । त्यसपछि प्रहरीले उनीहरूलाई नियन्त्रणमा लिएर केहीबेरपछि दिल्लीतर्फ नै फर्काइएको स्थानीय सञ्चार माध्यमहरूले जनाएका छन् ।"
विद्युतीय सवारीको कर घट्यो,"चालु आर्थिक वर्षको बजेटबाट विद्युतीय सवारीसाधन आयातमा बढाइएको अन्तःशुल्कको दर सरकारले घटाएको छ । मन्त्रिपरिषद् बैठकले बिहीबार विद्युतीय सवारीसाधनको क्षमताअनुसार अन्तःशुल्कका दरमा छुट दिने निर्णय गरेको हो । आर्थिक ऐन०७७ दफा १८ को उपदफा १ बमोजिम करका दरहरूमा परिवर्तन गरिएको छ, मन्त्रिपरिषद्का निर्णय सार्वजनिक गर्दै बिहीबार सरकारका प्रवक्ता तथा परराष्ट्रमन्त्री प्रदीप ज्ञवालीले भने, यसबारे राजपत्रमा सूचना प्रकाशन गरिनेछ । अन्तःशुल्क घटाइएको दरबारे भने उनले खुलाएनन् । गत जेठ १५ मा ल्याइएको बजेटमार्फत विद्युतीय सवारीसाधनमा बढाइएको करको चौतर्फी विरोध भएको थियो । विद्युतीय सवारीसाधनमा कर बढाएपछि पेट्रोलियम सवारीसाधनलाई बढावा मिलेको, यहाँ उत्पादन बढिरहेको विद्युत्को उपयोगलाई निरुत्साहित भएको र वातावरणलाई असर पर्ने भन्दै तत्कालीन अर्थमन्त्री युवराज खतिवडा र सरकारको आलोचना भएको थियो ।बजेटअघि भन्सार महसुल १० प्रतिशत लाग्ने गरेकोमा बजेटमार्फत ८० प्रतिशत पुर्याइएको थियो । अन्तःशुल्क पनि विद्युतीय सवारीसाधनको क्षमताअनुसार ३० देखि ८० प्रतिशत पुर्याइएको थियो । मन्त्रिपरिषद् स्रोतका अनुसार बढाइएका अन्तःशुल्कका दरहरूमा बिहीबारको मन्त्रिपरिषद्ले छुट दिने निर्णय गरेको हो । ५० किलोवाट क्षमतासम्मका विद्युतीय सवारीमा ३० प्रतिशत अन्तःशुल्क लाग्ने गरेको थियो । अब त्यसमा ८० प्रतिशत छुट दिने निर्णय भएको हो, स्रोतले भन्यो, ५१ देखि १ सय किलोवाट क्षमताका सवारीसाधनमा ४० प्रतिशत अन्तःशुल्क लाग्थ्यो । त्यसमा ७५ प्रतिशत छुट दिने निर्णय भएको छ । त्यसैगरी १ सय १ देखि १ सय ५० किलोवाटसम्म क्षमताका विद्युतीय सवारीसाधनमा ५० प्रतिशत अन्तःशुल्क लाग्ने व्यवस्था थियो । अब त्यसमा ७० प्रतिशत छुट दिने निर्णय भएको हो, स्रोतले भन्यो, १ सय ५१ किलोवाटभन्दा बढी क्षमताका सवारीसाधनमा ६० देखि ८० प्रतिशतसम्म अन्तःशुल्क लाग्ने गरेको थियो । तिनीहरू सबैमा अब २५ प्रतिशत छुट दिने निर्णय भएको हो ।भन्सार महसुलमा भने कुनै छुट सुविधाको निर्णय भएको छैन । पहिल्यै ५० प्रतिशतसम्म छुटको सुविधा भएकाले भन्सार महसुलबारे कुनै निर्णय भएन । अन्तःशुल्क शीर्षकमा मात्रै छुट दिने निर्णय भएको हो, मन्त्रिपरिषद् स्रोतले भन्यो । छुट सुविधा बिहीबारबाटै लागू हुने परराष्ट्रमन्त्री ज्ञवालीले बताए । वातावरणविद्, उद्योगी व्यवसायी तथा सरोकारवाला निकायबाट विद्युतीय सवारीसाधनमा बढाइएको करका विषयमा विरोध भएको थियो । बजेटमार्फत कर बढाएका खतिवडाले निर्णयको बचाउ गर्दै परिवर्तन नहुने जनाउँदै आएका थिए । अति आलोचना भएपछि प्रधानमन्त्री केपी शर्मा ओलीले उक्त करको दर घटाउन अर्थ मन्त्रालयका अधिकारीसँग छलफल गरी मन्त्रिपरिषद्मा प्रस्ताव ल्याउन लगाएर छुटको निर्णय गरेका हुन् । हाल प्रधानमन्त्री ओलीले नै अर्थ मन्त्रालयको जिम्मेवारी पनि सम्हालिरहेका छन् ।भन्सार महुल र अन्तःशुल्क बढाएपछि विद्युतीय सवारीसाधनको आयातमा समेत असर परेको थियो । बजेटपछि विद्युतीय सवारीसाधनको आयात ठप्पप्रायः थियो । व्यवसायीले जेठ १५ पछि विद्युतीय सवारी ल्याएका थिएनन् । बजेट सार्वजनिक भएपछि गत असार मसान्तसम्म एउटा मात्रै विद्युतीय सवारी आयात भएको थियो । पेट्रोलियम गाडी भने ३ सय ३३ वटा भित्रिएका थिए । बढेको करका कारण मारमा परेको भन्दै व्यापारीले विद्युतीय सवारीसाधन अर्डर नै गर्न नसकेको जनाउँदै आएका थिए । प्रधानमन्त्री ओलीसँग निजी क्षेत्रका अधिकारीहरूले उक्त निर्णय सच्याउन पटकपटक अनुरोध गरेका थिए ।"
डेढ महिनापछि कोइरालाले लिए शपथ,"काठमाडौं (कास) उपप्रधान तथा रक्षामन्त्री ईश्वर पोखरलको सम्धी उपेन्द्र कोइरालाले राष्ट्रिय वाणिज्य बैंकको सञ्चालकमा शपथ लिएका छन् । अर्थ मन्त्रालयले सञ्चालकमा नियुक्त गरेको झन्डै ४० दिनपछि बुधबार कोइरालाले शपथ लिएका हुन् । हाल सञ्चालक समितिको अध्यक्षता गरिरहेका अर्थ मन्त्रालयका सहसचिव धनीराम शर्माले कोइरालालाई सञ्चालकको शपथ दिलाए । निवर्तमान अर्थमन्त्री युवराज खतिवडाले कोइरालालाई राष्ट्रिय वाणिज्य बैंकमा अध्यक्ष बनाउने गरी सञ्चालकमा नियुक्त गरेका थिए । विवादास्पद छवि भएका कोइरालालाई सरकारको पूर्ण स्वामित्वको एक मात्र बैंकको नेतृत्व सुम्पन लागेको भन्दै चर्को विरोध भएको थियो । सोही कारण सञ्चालकमा नियुक्त भएको करिब डेढ महिनासम्म बैंकले कोइरालालाई अध्यक्ष बनाउन सकेको छैन । मन्त्रीस्तरीय बैठकबाट अर्थ मन्त्रालयले गत भदौ ७ मा कोइरालालाई सञ्चालकमा नियुक्त गरेको थियो । भदौ ८ मा उक्त निर्णयको पत्र बैंकलाई प्राप्त भएको छ । त्यसपछिको बैंक सञ्चालक समितिको पहिलो बैठक (भदौ १०, बुधबार) मा कोइरालालाई अध्यक्ष चुन्ने प्रस्ताव तय भएको थियो । तर कोइरालाको विषयमा चौतर्फी विरोध भएपछि बुधबार बैठक बस्न सकेन । स्थगित बैठक बिहीबार बस्यो । बैठकमा अध्यक्ष चयनको प्रस्ताव राखिएन । त्यसपछि बैठकमा पनि सो प्रस्ताव राखिएको थिएन । अर्थमन्त्रीको जिम्मेवारी प्रधानमन्त्री केपी शर्मा ओली आफैंले लिएका छन् । प्रधानमन्त्री कार्यालयबाट सकारात्मक संकेत पाएपछि बुधबारको बैठकमा कोइराला उपस्थित भएको बताइएको छ । स्रोतका अनुसार बैंक सञ्चालक समितिको आगामी बैठकमा उनी अध्यक्षमा चयन हुनेछन् । अध्यक्ष चयन सञ्चालक समितिले गर्ने हो, यसकारण कोइराला नै हुनैपर्छ भन्ने हुँदैन, बैंक स्रोतले भन्यो, तर, सबै पक्षबाट उनी नै अध्यक्ष बन्ने सम्भावना धेरै छ ।सरकारी बैंक भएकाले पनि सञ्चालक समितिमा सरकारले नियुक्त गरेका पदेन सदस्यको बाहुल्य छ । यसकारण पनि उनीहरूले सरकार (अर्थ मन्त्रालय) को निर्णय मान्नैपर्ने स्रोतको भनाइ छ । अर्थ मन्त्रालयले कोइरालालाई चार वर्षका लागि नियुक्त गरेको हो । हाल बैंकमा अध्यक्ष पद खाली छ । पूर्वअध्यक्ष निर्मलहरि अधिकारीलाई सरकारले राजस्व बोर्डमा लगेपछि अध्यक्ष पद खाली भएको हो । सोही पदमा कोइरालालाई नियुक्त गर्ने अर्थ मन्त्रालयको तयारी हो । तर कोइरालाको विवादास्पद छविलाई लिएर विरोध भएपछि बैंकले अझै अध्यक्ष चुन्न सकेको छैन । कोइरालालाई अध्यक्ष बनाउन नचाहेर बैठकमा प्रस्ताव नलगिएको भने होइन । विरोध भएकै बेला नियुक्त गर्दा नराम्रो सन्देश जाला भनेर रोकिएको स्रोतले बताएको छ ।"
दुई वर्षमा इन्टरनेट प्रयोगकर्ता २३ प्रतिशत बढे,"पछिल्लो दुई वर्षमा नेपालमा इन्टरनेट प्रयोगकर्ताको संख्यामा उल्लेख्य वृद्धि भएको छ । दुई वर्षमा नेपालमा ब्रोडब्यान्ड इन्टरनेट प्रयोगकर्ता २३ प्रतिशत बिन्दुले बढेको नेपाल दूरसञ्चार प्राधिकरणको तथ्यांक छ । यो अवधिमा मोबाइलमार्फत इन्टरनेट प्रयोग गर्नेको संख्या पनि करिब १६ प्रतिशत बढेको छ ।०७५ असारमा ब्रोडब्यान्ड प्रयोगकर्ता १ करोड ४९ लाख ८१ हजार रहेकामा दुई वर्षमा यो संख्या बढेर २ करोड २२ लाख ३७ हजार पुगेको प्राधिकरणको तथ्यांक छ । प्रयोगकर्ता बढेसँगै इन्टरनेटमा पहुँच पाउने जनसंख्या प्रतिशत ७४४३ पुगेको प्राधिकरणले जनाएको छ । यो ०७७ असारसम्मको तथ्यांक हो ।करिब तीन चौथाइ जनसंख्यामा विद्युत् पहुँच पुगेको देखिए पनि फिक्स ब्रोडब्यान्ड इन्टरनेट भने १८ प्रतिशत जनसंख्यामा मात्रै पुगेको छ । फिक्स ब्रोडब्यान्ड इन्टरनेटलाई विश्वसनीय र द्रुत गतिको इन्टरनेट मानिन्छ । प्राधिकरणको तथ्यांकअनुसार करिब ५५ लाख जनसंख्यामा मात्रै फिक्स ब्रोडब्यान्ड इन्टरनेटको पहुँच पुगेको छ । ४५ लाख ३४ हजार जनसंख्याले फाइबर टू दी होम (एफटीटीएच) मार्फत इन्टरनेट पहुँच पाएको र साढे नौ लाख जनसंख्याले केबलमार्फत इन्टरनेटको पहुँच पाएको प्राधिकरणको तथ्यांक छ । फिक्स ब्रोडब्यान्डमा पहुँच भएको जनसंख्या धेरै देखिए पनि यो सेवाका वास्तविक ग्राहक भने ११ लाख ७१ हजार मात्रै छन् । एक परिवारले फिक्स ब्रोडब्यान्ड इन्टरनेट सेवा लिएर त्यसमा करिब ५ जनाको पहुँच हुन्छ भन्ने मान्यताका आधारमा ५५ लाख जनसंख्यामा यसको पहुँच पुगेको तथ्यांक निकालिएको हो । पछिल्लो जनगणना अनुसार नेपालमा एक परिवारमा औसत ५ जना सदस्य हुन्छन् । फिक्स ब्रोडब्यान्ड इन्टरनेट सेवा दिने सबैभन्दा ठूलो कम्पनी वर्ल्डलिंक कम्युनिकेसन र नेपाल टेलिकम हुन् । वर्ल्डलिंकका ग्राहक ३ लाख ७५ हजार र टेलिकमका फिक्स ब्रोडब्यान्डतर्फका ग्राहक करिब २ लाख ५० हजार रहेको प्राधिकरणको तथ्यांक छ । दुई वर्षको अवधिमा फोरजी इन्टरनेटका उपभोक्ता पनि करिब तीन गुणा बढेका छन् । प्राधिकरणका अनुसार दुई वर्षअघि फोरजी प्रयोगकर्ताको संख्या १७ लाख ७० हजार थियो । यो वर्षको असारसम्ममा फोरजी उपभोक्ताको संख्या ४७ लाख ९४ हजार नाघेका छन् । प्रायः फोरजी उपभोक्ता एनसेलका रहेको प्राधिकरणले बताएको छ । एनसेलका फोरजी ग्राहक ३७ लाख ४६ हजार र नेपाल टेलिकमका त्यस्ता ग्राहक ८ लाख ४३ हजार छन् । टेलिकमले डेढ वर्षअघिदेखि देशैभर फोरजी नेटवर्क विस्तार गरिरहे भए पनि उसका फोरजी उपभोक्ता भने विस्तार भएको देखिन्न । थ्रीजी सेवा उपयोग गर्नेको संख्या १ करोड १५ लाख ८९ हजार रहेको प्राधिकरणको तथ्यांक छ । यो सेवातर्फ भने सबैभन्दा बढी ग्राहक टेलिकमका छन् । टेलिकमको थ्रीजी सेवा लिनेको संख्या ८६ लाख २६ हजार र एनसेलको २९ लाख ६३ हजार छ । मोबाइल इन्टरनेटको प्रयोग गर्नेको संख्या जनसंख्याको ५५ प्रतिशत भए पनि मोबाइल प्रयोगकर्ताको संख्या भने जनसंख्याभन्दा बढी भएको प्राधिकरणको तथ्यांक छ । प्राधिकरणका अनुसार टेलिकम, एनसेल र स्मार्ट टेलिकमका गरी नेपालमा कुल मोबाइल प्रयोगकर्ताको संख्या ३ करोड ७८ लाख ५९ हजार छ । यो सेवा प्रदायकहरूले जारी गरेको सिम कार्डको संख्याका आधारमा निकालिएको तथ्यांक हो । एकै उपभोक्ताले एकभन्दा बढी सेवा प्रदायकको सिम लिएको हुन सक्ने भएकाले यो तथ्यांक दोहोरिएको हुन्छ ।"
अवरुद्ध केरुङ सडक खुल्यो,"सीमानजिकै चिनियाँ भूभागतर्फ पहिरो जाँदा आइतबार बिहानदेखि अवरुद्ध केरुङ सडक बिहीबारदेखि खुलेको छ । यससँगै चीनतर्फ रोकिएका सामान आउन थालेका छन् । एक कन्टेनर रेडिमेट सामान, ६ वटा माइक्रो हाइलक्स र ८ वटा हाइलक्स गाडी बिहीबार दिउँसै नेपाल भित्रिएको रसुवाका प्रमुख जिल्ला अधिकारी हरिप्रसाद पन्तले जानकारी दिए । नाकाबाट हुने आयातलाई सहज बनाउन, पहिरो पन्छाउनेलगायत विषयमा बुधबार जिलोङ काउन्टीका प्रतिनिधिसँग मितेरी पुलमा बैठक भएको थियो । बैठकमा चिनियाँ पक्षले बिहीबार पहिरो हटाएर सामग्री आयात गर्ने प्रतिबद्धता जनाएका थिए । चिनियाँ पक्षले असोज १८ बाट मालवाहक सवारीसाधनको संख्यालाई क्रमशः बढाउँदै लैजाने प्रतिबद्धता जनाएका छन्, पन्तले भने । बैठकमा स्वास्थ्य सुरक्षा प्रोटोकलसम्बन्धी समग्र व्यवस्थापन स्वास्थ्य कार्यालय रसुवाले र सामान लोड अनलोड गर्ने स्थान निर्माणलगायत व्यवस्थापन सुरक्षा निकायसँगको समन्वयमा रसुवा भन्सार कार्यालयले मिलाउने विषयमा पनि छलफल भएको थियो । व्यवसायीले लामो समयदेखि रसुवागढी नाकाबाट सहज रूपमा सामान आयात गर्न पाएका छैनन् । कुनै बेला हिमपात, कोही बेला पहिरोले अवरुद्ध हुने सडक र लामो समय कोरोना महामारीका कारण नाका ठप्प रह्यो । एक साताअघि बल्लतल्ल नाका खुले पनि सीमानजिकै पहिरो झरेपछि आयात सहज हुन सकेको थिएन ।रसुवागढी नाका भएर चीनबाट हुने आयात करिब ९ महिनादेखि प्रभावित छ । ल्होसार तथा हिमपातका कारण लामो समय नाका बन्द रह्यो । त्यसपछि माघ १५ देखि चीनले कोरोनाका कारण नाका बन्द गरिदियो । बल्लतल्ल असार २२ मा नाका खुलेको थियो, एक जना नेपाली कामदारमा कोरोना देखिएपछि फेरि नाका बन्द हुन पुग्यो ।पटकपटक रसुवागढी नाकाबाट आयात ठप्प हुँदा व्यवसायीका अर्बौं मूल्य बराबरका सामान चीनतर्फ रोकिएका छन् । केरुङ, खासा, न्यालम र सिगात्सेमा गरी १२ देखि १५ सय कन्टेनर सामान गोदाममै थन्किएको व्यापारी धर्म पौडेलले बताए । तयारी कपडा, स्याउ, लसुन, जुत्ता र चप्पल, झोला, चस्मा, इलेक्ट्रोनिक्स, उद्योगका कच्चा पदार्थ, जलविद्युत् आयोजनाका सामान, शृंगारका सामान थन्किएका छन् ।अहिलेकै परिमाणमा आयात हुने हो भने केरुङका सामान नेपाल भित्रिन करिब ६ महिना लाग्ने व्यवसायीको भनाइ छ । उनीहरूले जतिसक्दो धेरै सामान भित्र्याउन माग गर्दै आएका छन् । नाकाबाट सामान आयात रोकिँदा लक्ष्यअनुसार राजस्व उठ्न नसकेको रसुवा भन्सार कार्यालयका प्रमुख भन्सार अधिकृत पुण्यविक्रम खड्काले जानकारी दिए । आयात सहज भए पनि कच्ची सडक, कमजोर पूर्वाधार, भद्रगोल व्यवस्थापनका कारण दसैंका लागि भनेर ल्याइएका सामान नेपालका बजारसम्म पुर्याउन कति समय लाग्ने हो, व्यापारी नै अन्योलमा छन् ।"
संघ र प्रदेशको साझेदारीमा सुर्खेत विमानस्थल स्तरोन्नति,"कर्णाली प्रदेश सरकार र संघीय सरकारको साझेदारीमा सुर्खेत विमानस्थल विस्तार तथा स्तरोन्नति हुने भएको छ । बिहीबार प्रदेश सरकारका तर्फबाट आर्थिक मामिला तथा योजना मन्त्रालय र संघीय सरकारका तर्फबाट नेपाल नागरिक उड्डयन प्राधिकरणबीच काठमाडौंमा समझदारीपत्रमा हस्ताक्षर भएको छ ।अब सुर्खेत विमानस्थल १ हजार ५ सय मिटर पुर्याइनेछ । जग्गा अधिग्रहण, धावनमार्ग विस्तार, टर्मिनल भवन निर्माण र अन्य आवश्यक विकास कार्य गरिने प्रदेशका आर्थिक मामिला तथा योजनामन्त्री प्रकाश ज्वालाले जानकारी दिए । यी कामका लागि करिब ३ अर्ब रुपैयाँ लाग्ने अनुमान गरिएको छ । प्रदेश सरकारले चालु आर्थिक वर्षमा ५० करोड रुपैयाँ छुट्याएको छ । दुई सरकारको संयुक्त लगानीमा विमानस्थलको विकास गरिनेछ, उनले भने, केही समयमै टेन्डर गरेर काम सुरु हुनेछ ।अहिले सुर्खेत विमानस्थलको धावनमार्ग १ हजार २ सय ५५ मिटर छ । यसले गर्दा ठूलो आकारका विमान अवतरण गर्न सक्दैनन् । विमानस्थल विस्तार तथा स्तरोन्नतिमा लामो समयदेखि लबिइङ गर्दै आएका नेपाल उद्योग वाणिज्य संघका केन्द्रीय कोषाध्यक्ष एवं कर्णालीका अग्रणी व्यवसायी निरक केसीले अब कर्णालीका लागि तत्काल अर्को विमानस्थलको आवश्यकता नरहने बताए । अर्को ठाउँमा विमानस्थल बनाउने कुरा तत्कालका लागि असम्भव र महँगो हुने निश्चित थियो, उनले भने, धावनमार्ग विस्तार गरेर १५ सय मिटर पुर्याउनेबित्तिकै त्यसले कर्णालीको आवश्यकतालाई सहजै पूर्ति गर्न सक्छ ।समझदारीपत्रमा प्रदेश सरकारले जग्गा अधिग्रहणका साथै अन्य कार्यमा सहजीकरण तथा समन्वय गर्ने र जग्गा अधिग्रहणमा लाग्ने खर्चको ५० प्रतिशत नागरिक उड्डयन प्राधिकरणलाई दिने उल्लेख छ । प्राधिकरणले विमानस्थल विकास, विस्तार र स्तरोन्नतिको प्राविधिक प्रतिवेदन तयार गरी संस्कृति, पर्यटन तथा नागरिक उड्डयन मन्त्रालयमा पेस गर्ने, अधिग्रहण गर्नुपर्ने जग्गाको पहिचान गर्ने, विमानस्थल विस्तार, विकास र स्तरोन्नतिका लागि आवश्यक कार्य गर्ने उल्लेख छ ।समझदारीपत्रमा आर्थिक मामिला तथा योजना मन्त्रालयका सचिव घनश्याम उपाध्याय र नेपाल नागरिक उड्डयन प्राधिकरणका महानिर्देशक राजन पोखरेलले हस्ताक्षर गरे । कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराई, कर्णाली प्रदेशका मुख्यमन्त्री महेन्द्रबहादुर शाही र आर्थिक मामिला तथा योजनामन्त्री ज्वाला सहभागी थिए ।"
महासंघको चुनाव मंसिर ११ र १२ मा,"नेपाल उद्योग वाणिज्य महासंघको ५४ औं वार्षिक साधारणसभा तथा निर्वाचन मंसिर ११ र १२ मा गरिने भएको छ । गत चैतमा हुनुपर्ने निर्वाचन कोभिड१९ को बढ्दो संक्रमणका कारण तीन पटकसम्म मिति तोकेर पनि हुन सकेको थिएन । कार्यकारिणी समिति बैठकले बिहीबार महासंघको वार्षिक साधारणसभा तथा निर्वाचन मिति तोकेको हो । गृह मन्त्रालयले तोकेको मापदण्डअनुसार निर्वाचन गरिने उद्योग वाणिज्य महासंघकी अध्यक्ष भवानी राणाले जानकारी दिइन् । चुनाव मंसिर ११ मै सुरु गर्ने निर्णय भएको छ, उनले भनिन्, गृह मन्त्रालयका अनुसार सबै स्वास्थ्य मापदण्ड पूरा गरेर गर्नुपर्ने भएकाले साधारणसभा सुरु भएर सकिन दुईतीन दिन पनि लाग्न सक्छ । गृह मन्त्रालयले २५ जनाभन्दा बढी भेला हुन रोक लगाएको छ । पहिला सबै चुनाव एकै ठाउँमा हुन्थ्यो, उनले भनिन्, अब हामीले तीनचार वटा ठाउँमा गर्नुपर्ने पनि हुन सक्छ । यसबारे निर्वाचन समितिसँग बसेर निर्णय गर्ने उनले बताइन् । साधारणसभा जुम मिटिङमार्फत गर्न सुझाउँदै भेला भएर गर्न गृह मन्त्रालयले स्वीकृति दिएको छैन । मंसिर ११ को साधारणसभाको उद्घाटन जुमबाटै गर्छौं, उनले भनिन्, प्रमुख अतिथिका लागि प्रधानमन्त्री केपी शर्मा ओलीलाई आग्रह गर्नेछौं । गृहले महासंघलाई असोज ९ मा पठाएको चिठीअनुसार निर्वाचनका क्रममा मतदान गर्दा एक पटकमा २५ भन्दा बढी जम्मा नहुने गरी सामाजिक दूरी कायम गर्ने र स्वास्थ्य तथा सुरक्षाका सबै मापदण्ड पालना गर्नुपर्ने उल्लेख छ ।महासंघको कार्यकारिणी समितिले महासंघको साधारणसभा तथा निर्वाचनसम्बन्धी सुझाव दिन ६ सदस्यीय छुट्टै कार्यदल बनाएको थियो । कार्यदलले महासंघको साधारणसभा भर्चुअल माध्यमबाट र निर्वाचनका कार्यक्रम काठमाडौंमा गर्न सिफारिस गरेको थियो । महासंघको ५४औं वार्षिक साधारणसभा तथा निर्वाचन सुरुमा ०७६ चैत २८ र २९ गतेलाई तोकिएको थियो । त्यति बेला सरकारले कोभिड१९ का कारण लकडाउन गरेपछि साधारणसभा तथा निर्वाचन रोकिएको थियो । जेठ ७ र ८ र त्यसपछि साउन २६ र २७ का लागि पनि मिति तोकिएको थियो ।"
डिजेल र मट्टीतेलमा एक रुपैयाँ मूल्य घट्यो,"काठमाडौं (कास) नेपाल आयल निगमले डिजेल र मट्टीतेलमा प्रतिलिटर १ रुपैयाँ मूल्य घटाएको छ । इन्डियन आयल कर्पोरेसनबाट बिहीबार प्राप्त खरिद मूल्यअनुसार निगमको बैठकले डिजेल र मट्टीतेलको साविकको खुद्रा बिक्री मूल्यमा प्रतिलिटर १ रुपैयाँ घटाउने निर्णय गरेको हो ।नयाँ मूल्यअनुसार डिजेल र मट्टीतेल प्रतिलिटर ८९ रुपैयाँ तोकिएको छ । पेट्रोल, हवाई इन्धन र एलपी ग्यासको मूल्य भने यथावत् छ । इन्डियन कर्पोरेसनबाट पेट्रोल, हवाई इन्धन र एलपी ग्यासको खरिद मूल्य केही बढेर आए पनि निगमले हाललाई यथावत् राखेको प्रवक्ता विनीतमणि उपाध्यायले विज्ञप्तिमार्फत जनाएका छन् ।मूल्य समायोजनपछि पनि भारतीय सीमा रक्सौलसँग जोडिएको वीरगन्ज क्षेत्रमा पेट्रोल प्रतिलिटर २८ रुपैयाँ ७५ पैसा र डिजेल ३४ रुपैयाँ ७७ पैसा नेपालतर्फ सस्तो छ ।"
बर्जरको बर्जर कलर स्प्लास अफर,"काठमाडौं (कास) बर्जर जेन्सन एन्ड निकल्सन (नेपाल) प्रालिले दसैंतिहारको अवसरमा बर्जर कलर स्प्लास सुरु गरेको छ । यो योजना असोज १५ गतेदेखि लागू भएको हो । योजनाअन्तर्गत १ सय वर्गफिट बराबरको सिल्क डिजाइन पेन्ट्स पक्का उपहार प्राप्त गर्न बर्जर पेन्ट्सको योजनामा उल्लिखित ब्रान्ड खरिद गर्नुपर्नेछ । योजनाअन्तर्गत एक जना भाग्यशाली विजेताले बम्पर पुरस्कारमा नगद ५ लाख प्राप्त गर्नेछन् । अन्य पुरस्कारमा २ लाख २ जनालाई, ५० हजार ५ जनालाई र सामसुङ मोबाइल फोन १ सय जनालाई प्रदान गरिनेछ । उपभोक्ताले बर्जर पेन्टले रंगाइएको घरको फोटो अपलोड गरेर डिजिटल प्रतियोगितामा पनि भाग लिन सक्नेछन् । सहभागीमध्ये उत्कृष्ट २८ घरधनीले विभिन्न आकर्षक नगद पुरस्कार जित्न सक्नेछन् ।"
भायनेटको बडादसैंमा बडा टीभी,काठमाडौं (कास) भायनेटले चाडपर्व अफरका रूपमा भायानेट बडादसैंमा बडा टीभी अफर ल्याएको छ । यो योजनामा ग्राहकलाई टेलिभिजन सेट र क्यास भौचर प्रदान गरिने कम्पनीले जनाएको छ । योजनाअन्तर्गत भायनेटका ग्राहकले ४३ इन्चको स्काइवर्थ एलईडी टीभीका साथ ३० एमबीपीपीएस इन्टरनेटको वार्षिक प्लान र भायटीभी सेवा ४१ हजार ९ सय ९० रुपैयाँमा प्राप्त गर्नेछन् । स्काइवर्थ एलईडी टीभीका साथ ३० एमबीपीएस इन्टरनेटको वार्षिक प्लान र भायटीभी सेवा २८ हजार ९ सय ९० रुपैयाँमा प्राप्त गर्नेछन् ।
टोयोटा कोरोला क्रसको बिक्री सुरु,काठमाडौं (कास) टोयोटा गाडीहरूको एक मात्र आधिकारिक वितरक युनाइटेड ट्रेडर्स सिन्डिकेट प्रालिले टोयोटा कोरोला क्रस एसयूभीको नेपालमा बिक्रीवितरण सुरु गरेको छ । कम्पनीले भर्च्युअल माध्यमबाट बिक्री सुरु गरेको बताएको छ । टोयोटाका कार नेपालमा अत्यन्त रुचाइएका छन् । विश्वप्रसिद्ध टोयोटा कारको नयाँ संस्करण क्रस एसयूभी थाइल्यान्डमा निर्माण गरिएको हो ।
ईसेवा तथा फोनपेमार्फत भुक्तानी गर्दा छुट,काठमाडौं (कास) बिगमार्टमा सपिङ गर्दा ईसेवा तथा फोनपेमार्फत भुक्तानी गर्दा २५ प्रतिशतसम्म छुट पाइने योजना पुनः सुरु गरिएको छ । डिजिटल भुक्तानीलाई प्रोत्साहन गर्ने उद्देश्यले बिगमार्ट र ईसेवाको सहकार्यमा सुरु भएको यो योजना कोभिड१९ ले गर्दा दोस्रो पटक गरिएको निषेधाज्ञाका कारण स्थगन भएको थियो । यो योजना बिगमार्टका ५० वटै स्टोरमा लागू छ ।
बजाजले ल्यायो एभेन्जर स्ट्रिट १६० एबीएस,काठमाडौं (कास) बजाज मोटरसाइकलका लागि अधिकृत वितरक हंसराज हुलासचन्द एन्ड कम्पनीले नयाँ एभेन्जर स्ट्रिट १६० एबीएस भित्र्याएको छ । नयाँ एभेन्जर स्ट्रिट १६० स्पोस्टर डिजाइनमा आउनेछ । यसमा रोडस्टर डिजाइनको हेडल्याम्प छ । एलईडी डीआरएलका साथ यसले दीर्घकालीन छाप सिर्जना गर्छ । यसमा सहर र हाइवेका लागि सहज गतिशीलता प्रदान गर्न स्ट्रिट कन्ट्रोल ह्यान्डल बार पनि छ ।
सिटी एक्सप्रेसको नयाँ योजना,"काठमाडौं (कास) सिटी एक्सप्रेस मनी ट्रान्सफरले दसैं, तिहार र छठलाई लक्ष्य गर्दै ग्राहकसँग जब सिटी एक्सप्रेस छ साथमा, हरेक दिन १० हजार हातमा उपहार योजना घोषणा गरेको छ । यो योजनाअन्तर्गत लक्की ड्रमार्फत ६० दिन हरेक दिन १ जना विजेतालाई १० हजार उपहार प्रदान गरिनेछ । मंसिर १५ सम्म लागू हुने यो योजनामा सिटी एक्सप्रेसमार्फत देशविदेशबाट पैसा पठाउने ग्राहक सहभागी हुन पाउनेछन् ।"
ग्लोबलका दुई नयाँ शाखारहित बैंकिङ सेवा,काठमाडौं (कास) ग्लोबल आईएमई बैंकले बैतडीको थाड र संखुवासभाको खराङमा शाखारहित बैंकिङ सेवा सञ्चालनमा ल्याएको छ । यससँगै बैंकका शाखारहित बैंकिङ सेवा संख्या २ सय २२ पुगेको छ । बैतडीको भूमेश्वर नगरपालिका४ थाड र संखुवासभाको चैनपुर नगरपालिका१० खराङमाखमा शाखारहित बैंकिङ सेवा सुरु गरिएको हो ।
निर्माणलाई निरन्तरता दिँदै एडीबी,काठमाडौं (कास) कोभिड१९ महामारीले विकास आयोजना प्रभावित भइरहेका बेला एसियाली विकास बैंक (एडीबी) को सहयोगमा सञ्चालित सबै विकास परियोजनामा निर्बाध रूपमा निर्माण अगाडि बढिरहेको छ । कार्यस्थलमा निर्माण कार्य सञ्चालन गर्दा कोभिड१९ जोखिम व्यवस्थापनका लागि स्ट्यान्डर्ड अपरेटिङ प्रोसिड्युअर (एसओपी) लागू गरेर विकास परियोजनालाई अगाडि बढाइएको बताइएको छ ।
सिद्घार्थको डिबेन्चर ऋणपत्र,काठमाडौं (कास) सिद्घार्थ बैंक लिमिटेडले असोज १६ देखि ३ अर्ब रुपैयाँको ३० लाख कित्ता ऋणपत्र निष्कासन खुला गरेको छ । बैंकले प्रतिकित्ता एक हजार रुपैयाँका दरले ३० लाख कित्ता ८ दशमलव ५० प्रतिशत एसबीएल डिबेन्चर २०८४ बिक्री खुला गरेको हो । यसमा लगानीकर्ताले वार्षिक ८ दशमलव ५० प्रतिशत ब्याजदर पाउन सक्नेछन् । बैंकले ३० लाख कित्ता ऋणपत्रमध्ये १२ लाख कित्ता सर्वसाधारण लगानीकर्ता र १८ लाख कित्ता विभिन्न संघसंस्थालाई बिक्री गर्नेछ । उक्त ऋणपत्रमा न्यूनतम आवेदन २५ कित्तादेखि अधिकतम आवेदन सम्पूर्ण कित्ता छ ।
टीभीएस दसैंको आशा स्किमका विजेता छनोट,काठमाडौं (कास) टीभीएस दसैंको आशा योजनाअन्तर्गत हरेक साता एभिन्युज टेलिभिजन र टीभीएसको फेसबुकमा प्रत्यक्ष प्रसारणमार्फत गरिने गोलाप्रथाबाट पहिलो साताका विजेता बालाजुका अमृतजंग सिटौला भएका छन्। टीभीएसको नक्सालस्थित सोरुमबाट उनले टीभीएस अपाचे आरआर ३१० जितेका छन्। यो योजनामा सहभागिता जनाउन टीभीएसका मोटरसाइकल खरिद गरेकै हुनुपर्ने भन्ने छैन।
कुमारीको आकर्षक कर्जा,"काठमाडौं (कास) कुमारी बैंक लिमिटेडले नेपाल धितोपत्र विनिमय बजारमा कारोबार हुने सेयर खरिदका लागि सस्तो ब्याजदरमा कुमारी मार्जिन लेन्डिङ योजना ल्याएको छ । यो योजनाअन्तर्गत सेयर किन्नुअघि कुनै धितो आवश्यक नपर्ने, कर्जा लिई किनिएको सेयर खरिदपछि सोही सेयर धितोमा रहने प्रावधान छ । यो कर्जामार्फत सेयर खरिद गर्न इच्छुक लगानीकर्ताले ब्रोकरमार्फत बैंकमा सम्पर्क गरी कर्जा स्वीकृत गराउन सक्नेछन् ।"
साबिक विजेता मुम्बई शीर्षमा,ड्रिम ११ गेम चेन्जर अफ द म्याच भएका मुम्बईका कप्तान रोहित शर्मा ।
कोहलीको समर्थनमा गावस्कर,"अबुधाबी (एजेन्सी) अहिलेसम्म भारतीय कप्तान विराट कोहलीका लागि इन्डियन प्रिमियर लिग (आईपीएल) सुखद रहन सकेको छैन । भारतीय क्रिकेटका रन मेसिन उनी प्रतियोगितामा रोयल च्यालेन्जर्स बेंग्लोरका लागि चुपचाप जस्तै छन् । विपक्षी बलरले उनलाई बाँधेर राख्न सफल भएका छन् । अहिलेसम्म बेंग्लोरले तीन खेल खेलेको छ । त्यसमध्ये दुईमा जित निकालेको छ । यो टिमका लागि ठीकठाकको प्रदर्शन नै हो । तर ब्याटबाट भने कोहली असफल जस्तै छन् । यी तीन खेलमा उनले जम्माजम्मी १८ रन बनाएका छन् । ती तीन इनिङ्समा उनको प्रदर्शन यस्तो छ १४, १ र ३ । तय छ, अबका खेलमा पनि उनलाई सजिलो हुने छैन । यदि अहिलेको लय आधार मान्ने हो भने उनको समर्थकका लागि यो पचाउन गाह्रो प्रदर्शन छ । किनभने कोहलीको विशेषता नै हो, उत्कृष्ट एकनासे प्रदर्शन । आईपीएल इतिहासमै उनी सबैभन्दा बढी रन बनाउने खेलाडी हुन् । उनले अहिलेसम्म ५ हजार ४ सय ३० रन बनाइसकेका छन् । सन् २०१६ को सिजन त गज्जब जस्तै रह्यो । उनले त्यस एक संस्करणमा एक्लैले ९ सय ७३ रन बनाए, १६ खेलमा । त्यतिबेला उनको औसत थियो, ८१०८ रन । त्यसमा चार गज्जब शतक सामेल थियो । तर त्यही कोहली अहिले आफ्नो खेलजीवनकै नाजुक मोडमा छन् । भलै, यसपल्टको प्रतियोगितामा केही बिग्रेको छैन । यसअघि उनको व्यक्तिगत प्रदर्शन राम्रो हुन्थ्यो, तर बेंग्लोर आफैले उपाधि जित्न सकेका थिएनन् । यसपल्ट टिमको प्रदर्शन त भविष्यमै सीमित छ अनि उनको व्यक्तिगत प्रदर्शन उच्च रहने सकेको छैन । यस्तो स्थितिमा पनि कोहलीको समर्थनमा उत्रेका छन् सुनिल गावस्कर । गावस्करलाई विश्वास छ, यसपल्ट पनि कोहलीले राम्रै लय समात्ने छन् । कम्तीमा ५ सयको हाराहारीमा रन बनाउने छन् । यसअघि तिनै गावस्करविरुद्ध कोहलीपत्नी तथा नायिका अनुष्का शर्माले चर्को विरोध गरेका थिए । गावस्करमाथि आरोप लागेको थियो, श्रीमानको खराब प्रदर्शनमा श्रीमतीका रूपमा अनुष्कामाथि दोष लगाइएको भनेर । गावस्करले यसलाई अस्वीकार गरिसकेका छन् । अहिले यो घटना चिसिइसकेको छ । बरू अहिले तिनै गावस्करले भनेका छन्, सबैलाई थाहा छ, कोहली अब्बल दर्जाका खेलाडी हुन्, त्यसैले सुरुआती तीन इनिङ्समा कमजोर भयो भन्दैमा उनको धेरै आलोचना गर्न मिल्दैन । उनी यस्ता ब्याट्सम्यान हुन्, जसले मज्जासँग आलोचकको मुख बन्द गर्न सक्छ । प्रतियोगिता अगाडि बढेपछि कोहलीले लय समात्नेमा म पूरा विश्वास राख्छु ।गावस्करले थपेका छन्, अहिलेसम्म कोहलीको प्रदर्शन पक्कै पनि सुस्त छ । तर जति बेला प्रतियोगिता अन्त्यतिर पुग्नेछ, उनको ब्याटबाट ५ सयको हाराहारीमा रन निस्किसक्ने छ । यसअघिका प्रतियोगितामा उनले निकै राम्रो गरेका छन् । त्यसैले कुनै पनि हालतमा उनको प्रदर्शनलाई अहिले नै कमजोर मान्नु मिल्दैन् । बेंग्लोरका समर्थकलाई विश्वास रहनेछ, कोहलीबारे गावस्करको दाबी साँचो सावित होस् ।"
सट्टेबाज समूह खोजी गर्दै प्रहरी,"इन्डियन प्रिमियर लिग (आईपीएल) को अनलाइन सट्टेबाजीमा पक्राउ विराटनगरका तीन जनाको सम्बन्ध पर्साको वीरगन्जलाई केन्द्र बनाएको एक भारतीय नेटवर्कसँग रहेको खुलेको छ ।पहिलेदेखि नै सट्टेबाजीमा संलग्न तीनजना र हालसम्म पक्राउ नपरेका स्थानीय अन्य दुई समूहले वीरगन्जमा आएर बसिरहेका यो नेटवर्कको मुख्य नाइके एक भारतीय नागरिकसँग मिलेर काम गरिरहेको मोरङका प्रहरी प्रमुख उपरीक्षक सन्तोष खड्काले बताए ।पक्राउ परेकालाई केरकार गर्दा ती व्यक्ति आईपीएल र विश्वकपलगायत क्रिकेटको अन्य प्रतिस्पर्धा अवधिभर वीरगन्जमा बसेर नेपालभर सट्टेबाजी गरिरहेको खुल्यो, उनले कान्तिपुरसँग भने, पर्सा प्रहरीसँग समन्वय गरी अनुसन्धान अघि बढेको छ ।प्रहरीले मंगलबार विराटगर१५ का मुन्ना भनिने ३८ वर्षीय सत्यजित साह, ३८ वर्षीय बैजनाथ साह र विराटनगर१७ का ४२ वर्षीय जगदीश साहलाई पक्राउ गरेको थियो । जगदीश र बैजनाथ विराटनगर सीमावर्ती रानीका र सत्यजित मुख्य सहरी क्षेत्र भट्टिमोडका बासिन्दा हुन् । उनीहरूको दिल्ली, मुम्बई, दुबई र कराँचीका सट्टेबाजसँग सम्बन्ध रहेको प्रहरीले जनाएको छ ।यो नेटवर्कसँग सम्बद्ध सीमावर्ती विराटनगरका अन्य दुई समूहको खोजी भइरहेको एसपी खड्काले बताए । माकुराको जालोझै सट्टेबाजीको दह्रो नेटवर्क भएको हुनाले अनुसन्धान लामो समयसम्म जारी रहने उनले प्रस्ट्याए । पहिले सट्टेबाजीमा जितहार हुँदा नगद रकमको आदानप्रदान हुन्थ्यो, उनले भने, अहिले मोबाइलबाटै सारा चलखेल हुने भएकाले अनुसन्धान चूनौतीपूर्ण बनेको छ ।उनका अनुसार नेपाली समूहले संकलन गरेको रकम सोझै भारतका गिरोहसम्म पुग्ने गर्छ । सट्टेबाजीमा हुने जित र हारको बीचमा नेपाली सट्टेबाजहरूले निश्चित कमिशन पाउँछन्, एसपी खड्काले भने । पक्राउ परेकाहरूले प्रहरीमा दिएको बयानअनुसार जितेमा एक टका (रुपैयाँ) को दस गुणासम्म दिने गरी सट्टाबाजी हुन्छ । जितेमा लगानी गर्नेले पाउने र हारेमा भारतीय नेटवर्कको खातामा जम्मा हुने पक्राउ परेकाले बताएका छन् ।दुईमध्ये कुन टिमले जित्ने, कुन टिम वा खेलाडीले कति रन बनाउने, कुन खेलाडी कति रन बनाए वा कति ओभर वा कति बलमा आउट हुनेमा बाजी लगाइने गरिएको प्रहरीले जनायो । विराटनगरमा सक्रिय यी सट्टेबाजमार्फत कति जनाले कति रकम लगानी गरे त्यसबारेमा अनुसन्धान भइरहेको एसपी खड्काले बताए ।"
खेलाडी वर्गीकरणमा क्यानको ध्यानाकर्षण,"काठमाडौं (कास) नेपाल क्रिकेट संघ (क्यान) ले खेलाडी वर्गीकरणमा गरेको निर्णयमा आफ्नो ध्यानाकर्षण भएको जनाएको छ । संघका कोषाध्यक्ष रोशनकुमार सिंहको संयोजकत्वमा दुर्गाराज पाठक र अमितवीर पाण्डे सदस्य रहेको खेलाडी वर्गीकरण समितिले बुझाएको प्रतिवेदनलाई असोज ६ गते चितवनमा सम्पन्न क्यान बोर्ड बैठकले पारित गरेको थियो ।ग्रेड ए मा परेका ५ खेलाडीलाई १५, ग्रेड बी मा परेका ८ खेलाडीलाई १२ र ग्रेड सी मा परेका ६ खेलाडीलाई १० हजार मासिक तलब दिने क्यानको बोर्ड बैठकले पारित गरेको थियो । पुरुषतर्फ ग्रेड ए का ८ खेलाडीलाई ५० हजार, ग्रेड बी मा परेकालाई ४० र ग्रेड सी मा परेका खेलाडीलाई ३० हजार मासिक तलब प्रदान गर्ने जनाउँदै क्यानले पुरुष खेलाडीको मासिक तलबमा १० हजार वृद्धि गरेको थियो । तर उक्त वर्गीकरणमा केही महत्त्वपूर्ण खेलाडीको नाम छुट्न र वर्गीकरणमा न्यायोचित नभएको भनी खेलाडीले गुनासो गर्दै निवेदन आएकोमा संघको गम्भीर ध्यानाकर्षण भएको छ, क्यानद्वारा बिहीबार जारी विज्ञप्तिमा भनिएको छ, यसर्थ संघले पुनः खेलाडी वर्गीकरण निर्धारण समितिलाई महिला र पुरुष राष्ट्रिय टिमका कप्तान, उपकप्तान र प्रशिक्षकसँग आवश्यक छलफल गरी सुझावसहित वर्गीकरण प्रतिवेदन आगामी बोर्ड बैठकमा पेस गर्न अनुरोध गरिएको छ ।"
एसियन नेसन्स कपलाई १० खेलाडी छनोट,"एसियन अनलाइन नेसन्स चेस कप २०२० मा प्रतिस्पर्धा गर्ने नेपाली टिमको छनोट भएको छ । नेपाल बुद्धिचाल संघले फिडे रेटिङ, राष्ट्रिय प्रतियोगिता र छनोटमार्फत पुरुष र महिला टिमका लागि ५५ खेलाडी छनोट गरेको हो ।कोरोना महामारीले यात्रा लगभग ठप्प पारेपछि एसियाली चेस महासंघले पहिलोपल्ट आयोजना गर्न लागेको र्यापिड चेसको एसियन अनलाइन नेसन्स कप अक्टोबर १० देखि २५ सम्म हुनेछ । एसियाली चेसको सात क्षेत्रमध्ये नेपाली टिमले ३२ जोनमा बंगलादेश, भुटान, नेपाल, माल्दिभ्स, पाकिस्तान र श्रीलंकासँग प्रतिस्पर्धा गर्नेछन् । स्वीस लिगका आधारमा ९ चरणमा हुने नेसन्स कपमा हरेक जोनका शीर्ष दुई टिम अर्को चरणमा प्रवेश गर्नेछन् ।राष्ट्रिय प्रतियोगिताका विजेता पुरुषोत्तम चौलागाईं (पुरुष) र सुजना लोहनी (महिला) ले नेपाली टिममा सिधै प्रवेश पाए भने फिडे रेटिङमा उच्च स्थानका एकएक खेलाडी पनि छनोट भए । त्यसमा पुरुषतर्फ विवेक थिङ (२२२२ रेटेड) र सिन्दिरा जोशी (१५८५ रेटेड) परे । महिलातर्फ सुजना (१६९८ रेटेड) अगाडि रहे पनि उनी राष्ट्रिय च्याम्पियन भएकीले दोस्रो वरीयताकी सिन्दिराले सिधै टिममा मौका पाएकी हुन् । टिममा बाँकी तीनतीन खेलाडी छनोटमार्फत लिइएको हो ।छनोट प्रतियोगितामार्फत दुईपल्टका नेपाल च्याम्पियन केशव श्रेष्ठ, सुमित पन्त र क्षितिज भण्डारीले पुरुष टिममा स्थान बनाए भने महिलातर्फ अनिशा न्यौपाने, कृतिसारा अधिकारी र पुनम प्रसाईं छनोट भए । राष्ट्रिय प्रतियोगिताको दोस्रोदेखि दसौंसम्म, अनलाइन नेसनल च्याम्पियनसिपको भेट्रान, यू२०, यू१८ र यू१६ को पहिलो र दोस्रो तथा फिडे रेटिङमा नेपालका दोस्रोदेखि दसौंसम्म रहेका खेलाडीले वुधबार सम्पन्न छनोट प्रतिस्पर्धा गरेका थिए । एउटै खेलाडी दुईतिरबाट योग्य भएको अवस्थामा वैकल्पिक व्यवस्था गरिएको थिएन ।पुरुषतर्फ परेका २५ जनामध्ये २० जना र महिलातर्फ १८ मध्ये नौ जना छनोटमा सहभागी भएका थिए । छनोटमा प्रतिस्पर्धा गर्न गोल्डेनगेट कलेजमा ११, सुदेशा हाइस्कुलमा ८, दमक (झापा) मा ४, पोखरा (कास्की) मा ३ खेलाडी सहभागी भए भने भरतपुर (चितवन), हेटौंडा (मकवानपुर) र काँकडभिट्टा (झापा) बाट ११ खेलाडी सहभगी भएका थिए ।छनोटमा पुरुषतर्फ केशव र सुमितले समान ५५ अंक जोडे भने क्षितिजले ५ अंक बनाए । बुगल्स कट १ (सबभन्दा कमजोर प्रतिस्पर्धीको अंक गणना नगर्दा हुने नतिजा) का आधारमा केशव पहिलो भएका हुन् । सुशील चौधरीले पनि सातौं चरणमा प्रकाश नेपालाई हराएर ५ अंक बनाए तर बुगल्स कटका आधारमा उनलाई पछाडि पार्दै क्षितिज छनोट भए । उनले अन्तिम चरणमा सुमितलाई हराए । सात चरणको छनोटमा चौथो चरणसम्म शतप्रतिशत जितसहित शीर्षस्थानका प्रकाश पछिल्ला तीनै खेल हारेपछि छनोटबाट बाहिरिँदै पाँचौं स्थानमा पुगे । एसियन अनलाइन भेट्रान च्याम्पियनसिपमा तेस्रो भएका रामबहादुर क्षेत्रीले सुरुका तीनै चरणमा हार बेहोरेपछि छनोट नै त्यागेका थिए ।महिलातर्फ अनिशाले ६ अंक, कृतिसराले ५ र पुनमले ४ अंक जोड्दै नेपाली टिममा स्थान बनाएका हुन् । अनलाइन नेसनल च्याम्पियनसिपमा यू२० की विजेता अनिशाले एकमात्र हार छैटौं चरणमा विनिता कपालीसँग बेहोरेकी थिइन् । कृतिसरा भर्च्युअल चेसमा यू१८ की विजेता हुन् । विनिता कपाली, सुशीला गुरुङ, मार्सल तामाङ र पूजा भण्डारीले पनि पुनम समान ४ अंक जोडेका थिए । तर, बुगल्स कट १ का आधारमा उनीहरूलाई उछिन्दै पुनम तेस्रो हुँदै राष्ट्रिय टिममा पुगेकी हुन् ।"
अस्ट्रेलियामा दसैं कपको तयारी,"दक्षिण अस्ट्रेलियामा दसैंको अवसर पारेर दसैं कप फुटबलको तयारी सुरु भएको छ । सात वर्षदेखि निरन्तर आयोजना हँॅदै आएको प्रतियोगितामा यस वर्ष करिब डेढ दर्जन टिमले भाग लिने छन् । फुटबल फेडेरेसन साउथ अस्ट्रेलिया र साउथ अस्ट्रेलियन एमेच्योर सकर लिगसँग आबद्ध भएर तेस्रो डिभिजन खेलिरहेको दक्षिण अस्ट्रेलियास्थित एडिलेड खुकुरी फुटबल क्लबले प्रतियोगिता आयोजना गर्न लागेको हो ।हरेक वर्ष हुने प्रतियोगिता यही अक्टोबरको ३ र ४ तारिखमा हुनेछ । क्लबका महासचिव राजन लामिछानेका अनुसार यसपालि मुख्य नौ टोलीसहित ३५ वर्षमाथिका भेट्रानको समेत ६ टोलीले सहभागिता जनाउने छन् । यस्तै बालबालिका र महिला टिमले समेत प्रतियोगितामा भाग लिने छन् । दुईदिने प्रतियोगिताका विजेताले १ हजार ५ सय डलर पुरस्कार र ट्रफी तथा उपविजेताले ५ सय डलर पुरस्कार जित्नेछन् । भेट्रानतर्फ विजेताले ५ सय डलर पाउनेछन् । नेपालीको संख्या बढेसँगै प्रतियोगितामा हरेक वर्ष सहभागी टिमको संख्या बढ्दै गएको क्लबका पदाधिकारीले जनाएका छन् । प्रतियोगितामा नेपालीका साथै भारतीय र नेपालीभाषी भुटानी टोलीले सहभागिता जनाउने छन् भने अफगानी महिला टोलीले समेत भाग लिने आयोजकले बताएको छ । भिक्टोरिया स्क्वायरमा क्लबको आफ्नै खेलमैदानमा हुने प्रतियोगिताको माध्यमबाट अस्ट्रेलियामा रहेका नेपालीबीच आपसी सद्भाव बढाउने र नेपाली कलासंस्कृतिलाई स्थानीयसामु चिनाउनु आफूहरूको उद्देश्य रहेको लामिछानेले बताए । दसैंतिहार जस्ता नेपाली चाडपर्वको अवसर पारेर अस्ट्रेलियाको सिड्नी, मेलबर्नलगायतका सहरमा नेपालीले खेल प्रतियोगिता आयोजना गर्ने गरेका भए पनि यसवर्ष कोभिड १९ का कारण केही प्रतियोगिता प्रभावित बनेका छन् । पछिल्लो समयमा नेपाली युवाले अस्ट्रेलियाको स्थानीय क्लबमा सहभागी भएर खेल्ने गरेका छन् । दक्षिण अस्ट्रेलियाको पाराहिल नाइटबाट पूर्व राष्ट्रिय खेलाडी जगजित श्रेष्ठ प्रतियोगिता खेल्दै आएका छन् भने सिड्नी, मेलबर्नमा समेत करिब एक दर्जन नेपाली युवा बिभिन्न क्लबमा आबद्ध छन् ।"
घरमा रियल म्याड्रिडको पहिलो जित,लुकाकुको दुई गोलमिलान रोमेलु लुकाकुको दुई गोल मदतमा इन्टर मिलानले बुधबार इटालीको सिरी ए मा आफ्नो शतप्रतिशत विजयी सुरुआत कायम राख्यो । त्यसका लागि इन्टरले बेनेभेन्टोलाई सजिलै ४१ ले हरायो । इन्टरले सुरुआती दुवै खेलमा हाइ स्कोरिङ जित निकालेको छ । यसअघि टोलीले फिओरेन्टिनालाई ४३ ले हराएको थियो । त्यस्तै एटलान्टाले लाजियोलाई ४१ ले र स्पेजियाले युडिनेजीलाई २० ले हराए ।
