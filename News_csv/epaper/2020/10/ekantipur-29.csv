शीर्षक,विवरण
देहरादूनमा ५१ नेपाली विद्यार्थी निर्घात पिटिए,"टेन्डीका अनुसार सिन्धुपाल्चोक, रामेछाप, दोलखा, रसुवा, धादिङ, हुम्ला, जुम्ला, रुकुम, बागलुङसहितका ३० भन्दा बढी जिल्लाका लामा विद्यार्थी शाक्य एकेडेमीमा पढ्छन् । घर जान माग गर्दा कुटपिट गरेर राखिएको रहेछ । अब कम्तीमा १० दिन स्कुल बाहिर जान नदिने रे । त्यही भएर उद्धारका लागि पहल सुरु गरेका हौं, टेन्डीले भने । शाक्य एकेडेमीका १८ विद्यार्थी भने दसैंअगाडि भागेर नेपाल आएका थिए । उनीहरूले समेत स्कुलमा खानसमेत नपाइएको लगायतका समस्या अभिभावकलाई सुनाएका थिए । स्कुलका प्रिन्सिपल र अध्यक्षसमेत कहींकसैको सम्पर्क आउन चाहेका छैनन्, दिल्लीको नेपाली दूतावासलाई पनि खबर पुर्याउन सकिएको छैन, टेन्डीले भने । उनले एकेडेमीमा पढाउने केही भारतीय शिक्षक तथा सहयोगीबाट पाएको तस्बिरमा कुनै विद्यार्थीको निधारमा गहिरो चोट देखिन्छ भने कुनैको हातखुट्टाको औंला चुँडिएको र हातखुट्टा भाँचिएको देखिन्छ । यो घटनाबारे स्थलगत जानकारी लिन बिहीबार हरिद्वारऋषिकेशस्थित नेपाली समाजका प्रतिनिधि पुष्पराज पाण्डेयसहितको समूह जाने भएको छ । विद्यार्थीको उद्धार गर्नुपरे नेपाली दूतावासको समन्वयमा यहाँको नेपाली समाजले सहयोग गर्नेछ, पाण्डेयले कान्तिपुरसँग भने, हामी पीडित विद्यार्थीको औषधोपचार र अरू सहयोग गर्छौं । घटनाबारे ध्यानाकर्षण भइसकेको उल्लेख गर्दै परराष्ट्रमन्त्री प्रदीप ज्ञवालीले सत्यतथ्य बुझ्ने प्रक्रिया सुरु भइसकेको ट्वीटरमार्फत जानकारी दिएका छन् । दिल्लीस्थित राजदूत नीलाम्बर आचार्यले पनि यो घटनाबारे खोजखबर लिने प्रतिक्रिया दिएका छन् ।"
नेकपा फेरि विवादको भुमरीमा,"महासचिव पौडेल र स्थायी कमिटी सदस्य नेम्वाङसँग सामान्य छलफल भयो, दाहाल सचिवालयका एक सदस्यले भने, बालुवाटारबाट पनि बोलावट भएको थियो तर सहमति हुन नसक्ने छलफल किन गर्नु भनेर अध्यक्ष जानुभएन । प्रधानमन्त्री केपी शर्मा ओलीले भारतको इसारामा आफ्नै पार्टीका नेताहरूले आफूलाई प्रधानमन्त्रीबाट हटाउने षड्यन्त्र गरेको बताएपछि नेकपाभित्रको विवाद उच्च भएको थियो । ओलीको यही अभिव्यक्तिका आधारमा स्थायी कमिटीका अधिकांश सदस्यले उनले प्रधानमन्त्री र पार्टी अध्यक्ष दुवै पदबाट राजीनामा दिनुपर्ने बताएका थिए । अहिले पछिल्लोपटक भारतीय गुप्तचर संस्था, रिसर्च एन्ड एनलाइसिस विङ (रअ) का प्रमुख सामन्त गोयलसँग प्रधानमन्त्री ओलीले गोप्य रूपमा भेटेको विषयमा पुगेर विवाद रोकिएको छ । यद्यपि प्रधानमन्त्री ओलीनिकट नेताहरूले भेटलाई आधिकारिक र शिष्टाचारयुक्त भनेर व्याख्या गरेका छन् । भारतीय प्रधानमन्त्री मोदीले रअ प्रमुख सामन्त गोयलको साटो अरू कसैलाई भेट्न पठाएको भए पनि यस्तै विवाद हुन्थ्यो ? ओली सचिवालयका एक सदस्यले भने, अहिले गोयलले प्रधानमन्त्रीसँग भेटे भनेर निकालिएको विवाद बित्थाको हो ।यद्यपि पार्टीभित्र पछिल्लो समय झन् गम्भीर छ भन्ने ओलीनिकट नेताहरूलाई पनि लागेको छ । पार्टीभित्र समस्या छ, अहिले कर्णालीदेखि अरू जेजे विषयमा विवाद निस्केका छन्, ती बेमौसमी हुन्, स्थायी कमिटी सदस्य सुवास नेम्वाङले भने, यसअघि पार्टीमा जुन समझदारी भएको थियो, त्यही बिन्दुबाट समझदारी गरेर अघि बढ्नुपर्छ । नेम्वाङले बुधबार दुई अध्यक्षहरूलाई छुट्टाछुट्टै भेटेर सहमतिका लागि संवाद थाल्न आग्रह गरेका थिए । प्रधानमन्त्री ओलीले राजीनामा गर्नुपर्ने दाहालको एजेन्डाका कारण तितरबितर बनेको स्थायी कमिटी मन्त्रिपरिषद् पुनर्गठन गर्ने र सरकार पार्टीको सरसल्लाहमा चल्ने सहमति बनेसँगै सम्हालिएको थियो । पार्टी पद्धतिमा चल्नुपर्छ भनेर आवाज उठाइरहेका नेताहरूले अध्यक्षद्वयबीचको लेनादेनालाई आँखा चिम्लिएर समर्थन गरेका थिए । कार्यदलको समेत सदस्य रहेका स्थायी कमिटी सदस्य सुरेन्द्र पाण्डेले अहिले अध्यक्षहरू नै सहमतिको बाटोमा हिँड्न छाडेको जस्तो देखिएको बताए । पार्टीका आन्तरिक द्वन्द्व उत्कर्षमा पुगिरहेका बेला पार्टी फुट्छ कि के हो भनेर मान्छेहरू डराइरहेका थिए, त्यो बेला एक ठाउँमा जम्मा भएर कार्यदलले सबैलाई जोड्ने प्रयास गरेको थियो, पाण्डेले भने, हामीले एकदमै तल्लो बटमलाइनमा बसेर पार्टी मिलाउने गरी प्रतिवेदन ल्याएका थियौं, त्यति पनि नमान्ने हो भने त पार्टी चल्दै चल्दैन नि ।प्रधानमन्त्री ओली एकलौटी रूपमा चलेको भन्दै टुंगोमा पुग्नुपर्ने धारणा दाहालको थियो । त्यसका लागि उनले वरिष्ठ नेताहरू झलनाथ खनाल र माधव नेपालनिकट नेताहरूलाई आफ्नो पक्षमा पारेका थिए तर दुई अध्यक्षबीच नै एकता हुनुपर्छ भन्नेमा ओलीपक्षीय नेताहरूजस्तै पूर्वमाओवादीका नेताहरू पनि अग्रपंक्तिमा उभिएपछि ओली र दाहालबीच सम्झौता हुन सम्भव भएको हो । त्यसैको परिणामस्वरूप दाहाललाई कार्यकारी अध्यक्षको जिम्मेवारी दिने पोहोर मंसिर ५ को सहमतिलाई पुनर्व्याख्या गरिएको थियो तर गत असोज १५ गते प्रधानमन्त्री ओलीले राजदूतहरू सिफारिस गर्दा नै अध्यक्ष दाहालले पुनर्परिभाषित गरेरै प्राप्त भएको जिम्मेवारीसमेत निर्वाह गर्न नपाएको अनुभूति गरेका थिए । सँगसँगै दुई अध्यक्षबीच मन्त्रिपरिषद् पुनर्गठनको ढाँचाबारेमा भइरहेका छलफलले सकारात्मक नतिजा निकाल्न सकिरहेका थिएनन् । त्यसैले उनीहरू तिहारपछि मन्त्रिपरिषद् पुनर्गठन गर्ने र त्यसअघि रिक्त रहेका तीन मन्त्रालयमा मात्रै मन्त्री थप्ने निधोमा पुगे । गत असोज १९ गतेको नेकपा सचिवालय बैठकले अर्थ, सञ्चार र सहरी विकास मन्त्रालयमा विवाद समाधानसम्बन्धी कार्यदलका सदस्यहरू विष्णु पौडेल, सुरेन्द्र पाण्डे र जनार्दन शर्मालाई मन्त्री बनाउने तयारी गरेको थियो तर शर्मा र पाण्डेले सञ्चार र सहरी विकासमन्त्री बन्न अस्वीकार गरे भने पौडेलले त्यतिखेरै मन्त्री बन्दा प्रदेशको राजधानीसँग मन्त्री साटेको सन्देश जाने भएकाले अलि पछि सारिदिन भनेपछि उक्त दिनको सचिवालय बैठकमा मन्त्रिपरिषद् पुनर्गठनको विषयसमेत उठेन । त्यसपछि नेकपामा कर्णाली प्रदेशको विवाद आइलाग्यो । अध्यक्षहरू मन्त्रिपरिषद् पुनर्गठनको छलफललाई थाती राखेर कर्णालीको विवाद सल्टाउने विषयमा केन्द्रित भए । उनीहरूले छलफलका लागि भनेर कर्णालीका नेताहरूलाई काठमाडौं बोलाए । तर समस्या समाधानको उपाय खोज्न आएका नेताहरू काठमाडौं अवतरण गर्न नपाउँदै प्रधानमन्त्री ओलीले खाली रहेका तीन वटै मन्त्रालयमा आफूनिकट नेताहरूलाई मन्त्री बनाएपछि विवाद यसरी चुलियो कि दुई अध्यक्ष संवादका लागि सँगै पनि बसेनन् । स्थायी कमिटी सदस्य यादव प्रधानमन्त्री ओली आफ्नो अनुकूलताअनुसार निर्णय गर्दै जाने स्वभावको भएकाले पनि विवाद बढ्दै गएको टिप्पणी गर्छन् । कमरेड ओली आफ्नो अनुकूलता र हितका लागि हुने भयो भने जे पनि गर्नुहुन्छ, बाँकी कुनै पनि चीजलाई मान्नुहुन्न, यादवले भने । तर स्थायी कमिटी सदस्य नेम्वाङका अनुसार अध्यक्ष दाहालकै प्रस्तावमा अहिले तीन जना मात्रै मन्त्री थपिएको हो । उनले तिहारलगत्तै बृहत रूपमा मन्त्रिपरिषद् पुनर्गठन गर्ने र त्यसका लागि छलफल चलाउने सहमति अध्यक्षद्वयबीच भएको बताए ।नेताहरूका जेजस्ता जिकिर भए तापनि कर्णालीमा देखिएको विवाद सल्टाउन त्यहाँका नेतालाई काठमाडौं बोलाएर अध्यक्षद्वय आफूहरू भने एकै ठाउँमा बस्नै नसक्ने अवस्थामा पुगेको प्रधानमन्त्री ओलीले मन्त्रिपरिषद् पुनर्गठन गरेपछि नै हो । त्यसपछि विवाद यसरी चर्कियो कि दुई अध्यक्ष कर्णालीका नेताहरूलाई छुट्टाछुट्टै भेट्ने र छुट्टाछुट्टै निर्देशन दिने चरणमा पुगे । कर्णालीकै सन्दर्भमा छलफल गर्न उनीहरूबीच गत मंगलबार भएको भेटयता अर्को छलफल भएको छैन । बरु सुरुमा प्रेस सल्लाहकारहरूका माध्यमबाट कार्णालीको विषय परस्परविरोधी विज्ञप्ति जारी गर्ने दोहोरी चल्यो । त्यसपछि पार्टी अध्यक्षका हैसियतमा ओली र दाहालले कर्णालीका मुख्यमन्त्री र प्रदेश कमिटीलाई छुट्टाछुट्टै सर्कुलर गरे । प्रवक्ता नारायणकाजी श्रेष्ठ पार्टीभित्र समस्या फेरि देखिएको र त्यसबारेमा बसेरै छलफल गर्नुपर्ने बताउँछन् । स्थायी कमिटीको बैठकको निर्णय कार्यान्वयन गरेर अगाडि बढ्ने र महाधिवेशनको तयारीका लागि १५ गतेदेखि केन्द्रीय कमिटीको बैठक राख्ने भनिएको थियो, श्रेष्ठले भने, त्योअनुसार विषयवस्तु अगाडि बढेको छैन, त्यसैले फेरि गम्भीरतापूर्वक छलफल गर्नुपर्ने आवश्यकता देखापरेको छ ।नेकपाले कोरोनाको कारण देखाउँदै १५ गतेदेखि बस्ने भनिएको केन्द्रीय कमिटी बैठक भने मंसिर १५ गतेका लागि सारेको छ । बैठक सार्ने निर्णयका लागि पनि महासचिव पौडेलले अध्यक्ष ओली र दाहाललाई छुट्टाछुट्टै भेटेका थिए ।"
जाडोमा झनै बढ्न सक्छ संक्रमण : विज्ञ,"गत शुक्रबार कुल संक्रमितको ३७५६ प्रतिशत, शनिबार ३५०१ प्रतिशत, आइतबार ३७३५ प्रतिशत, सोमबार ३८८८ प्रतिशत, मंगलबार ३७०१ प्रतिशत र बुधबार ३८७९ प्रतिशत महिला छन् । स्वास्थ्य मन्त्रालयका सहप्रवक्ता डा समीरकुमार अधिकारीका अनुसार सक्रिय संक्रमितमध्ये ०१० प्रतिशत व्यक्ति सघन उपचारमा छन् । हाल २ सय ९० जना आईसीयू र ७२ जना भेन्टिलेटरमा छन् । वाग्मती प्रदेशमा सबैभन्दा बढी १ सय ७८ जना आईसीयू र ५७ जना भेन्टिलेटरमा छन् । देशभरिमा मंगलबार ५ सय ७० जनामा कोभिड पोजिटिभ देखिँदा मृत्यु हुनेको संख्या १४ पुग्नु बढी हो, डा पाण्डेले भने, पछिल्ला दिनमा परीक्षण कम भए पनि आईसीयू र भेन्टिलेटरमा रहेकाहरूको मृत्यु भइरहेको छ ।दसैंताका कोभिड१९ को परीक्षण कम भएको छ । कुल पीसीआर परीक्षणमा बुधबार २३६९ प्रतिशतलाई संक्रमण देखिएको छ । मंगलबार २ हजार ७ सय २५ जनाको पीसीआर परीक्षणबाट ५ सय ७० जना (२५४ प्रतिशत) मा संक्रमण पाइएको थियो । संक्रमणको दर सोमबार ३४७७ प्रतिशत, आइतबार २३१९ प्रतिशत र शनिबार २९७ प्रतिशत थियो । कोरोना संक्रमणबाट निको हुनेको संख्या १ लाख २१ हजार ८ सय २४ पुगेको छ । बुधबार मात्र २ हजार ९ सय ८१ जना डिस्चार्ज भएका छन् । स्वास्थ्य मन्त्रालयका अनुसार हालसम्म पीसीआर विधिबाट १४ लाख ९ हजार २ सय ९५ वटा नमुना परीक्षण गरिएका छन् । पछिल्लो २४ घण्टामा ८ हजार २ सय ४८ नमुनाको परीक्षण गरियो ।"
जाहेरी दर्ता नहुँदा ६ दिनदेखि शव अस्पतालमै,"(वीरगन्ज)  गत बिहीबार नेकपा पर्साको विन्दबासिनी गाउँपालिका कमिटीको शपथ ग्रहण कार्यक्रममा दुई पक्षबीच भएको झडपमा मृत्यु भएका मुकेश चौरसियाको शव अझै परिवारले बुझेका छैनन् । टाउकोमा बाँसको लाठी प्रहारबाट गम्भीर घाइते भएका ४२ वर्षीय चौरसियाको शुक्रबार बिहान वीरगन्जस्थित एलएस न्युरो हस्पिटलमा मृत्यु भएको थियो । विन्दबासिनी गाउँपालिका५ परसौनी भाठामा नेकपाको गाउँपालिका कमिटीको शपथ ग्रहण कार्यक्रममा असन्तुष्ट पक्षले आफूलाई कार्यक्रममा सहभागी नगराएको भन्दै विरोध जनाएका थिए । कार्यक्रमस्थलमा प्रवेश नपाएपछि बढेको विवाद दोहोरो झडपमा परिणत भएपछि लाठी र भाटाले हानाहान भएको थियो । घटनामा दुवै पक्षबाट ८ जना घाइते भएका थिए । जसमध्ये चौरसिया गम्भीर घाइते थिए । नेकपा जिल्ला सदस्य र पालिका कमिटी सचिवसमेत रहेका चौरसियाको हत्यामा संलग्नविरुद्ध जिल्ला प्रहरी कार्यालय पर्सामा दिइएको किटानी जाहेरी प्रहरीले दर्ता गर्न नमानेपछि ६ दिनदेखि उनको शव नारायणी अस्पतालको शव गृहमा राखिएको छ । जिल्ला प्रहरी कार्यालयअगाडि नेकपाका इन्चार्ज, सचिव, गाउँपालिका अध्यक्षलगायत नेता तथा कार्यकर्ता दिनहुँ धर्ना बसिरहेका छन् । गाउँपालिका कमिटीले बुधबार प्रमुख जिल्ला अधिकारीमार्फत प्रधानमन्त्री कार्यालयलाई ज्ञापनपत्र बुझाएको छ । जाहेरी दरखास्त पीडितले दिन पाउने संवैधानिक र कानुनी अधिकार हो, त्यसमा बन्देज किन लगाइँदै छ ? ज्ञापनपत्रमा भनिएको छ, एउटा व्यक्तिको नामलाई जाहेरीबाट हटाउन पर्सा प्रहरी उपरीक्षक डर, धाक, धम्कीसमेतको प्रयोग गरिरहनुभएको छ । जसले पीडित परिवारलाई अझै पीडा दिने काम गरिरहेको छ । झडप भएकै दिन प्रहरीले पर्साका नेकपा नेता राजकुमार गुप्तासहित ८ जनालाई सोधपुछका लागि नियन्त्रणमा लिएको थियो । दोहोरो झडपमा संलग्न केही व्यक्ति वीरगन्ज महानगरपालिका११ स्थित गुप्ताको निवासमा बसिरहेको सूचनाका आधारमा जिल्ला प्रहरी कार्यालयको टोली उनको घरमा पुगेको थियो । बिहीबार साँझ करिब ५ बजेको समयमा नियन्त्रणमा लिइएका गुप्तालाई प्रहरीले राति ९ बजे रिहा गरेको थियो । गुप्ताको घरबाट पक्राउ परेका दुई जना अझै प्रहरी हिरासतमै छन् । गुप्ता प्रहरी नियन्त्रणमा रहेको जानकारी पाएपछि नेसनल मेडिकल कलेज तथा शिक्षण अस्पतालका प्रबन्ध निर्देशक बसरुद्दिन अन्सारी पनि जिल्ला प्रहरी कार्यालय आइपुगेका थिए । नेकपाको अर्को पक्षका दुई जना घाइतेको नेसनल मेडिकल कलेजमा उपचार भइरहेको थियो । चौरसियाको अवस्था गम्भीर बनेको खबर आएपछि मेडिकलमा उपचाररत उत्तम तिवारी र चिन्टु तिवारी भागेका थिए । हालसम्म उनीहरू फरार नै छन् । दुई जना अस्पतालबाटै भागेपछि प्रहरीले अन्सारीलाई पनि केहीबेर सोधपुछ गरेको थियो ।शुक्रबार चौरसियाको मृत्यु भएपछि उनका परिवारले १२ जनाविरुद्ध किटानी जाहेरी लिएर जिल्ला प्रहरी कार्यालय पुगेका थिए । स्रोतका अनुसार कर्तव्य ज्यानको जाहेरीको एक नम्बरमै सभासद राजकुमार गुप्ताको नाम उल्लेख गरिएको छ । पीडित पक्षका अनुसार प्रहरीले गुप्ताको नाम हटाएर जाहेरी ल्याउन भनेको छ । गुप्ता र अन्सारी नेकपामा प्रधानमन्त्री केपी ओली निकट मानिन्छन् । स्रोतका अनुसार गत बिहीबार माथिबाटै फोन आएपछि राति ९ बजे गुप्ता र अन्सारीलाई प्रहरीले छाडेको थियो । प्रहरीले जाहेरी दर्ता नगरेपछि नेकपा पर्साका इन्चार्ज, सचिव, गाउँपालिका अध्यक्षलगायत नेता तथा कार्यकर्ता पाँच दिनदेखि जिल्ला प्रहरी कार्यालय अगाडि धर्ना दिइरहेका छन् । धर्नामा पूर्वमन्त्री तथा नेकपा नेता मातृका यादवले पनि सहभागिता जनाएका छन् । नेकपा अध्यक्ष पुष्पकमल दाहालले कात्तिक ९ मा विज्ञप्ति जारी गरी चौरसियाको हत्यमा संलग्न जोसुकै भए पनि कानुनी कारबाहीको दायरामा ल्याउन सरकारसँग माग गरेका थिए । यसैगरी कांग्रेस प्रवक्ता विश्वप्रकाश शर्माले कात्तिक ८ मा घटनाको वास्तविकता तत्काल सार्वजनिक गर्न, विन्दवासिनी गाउँपालिकाका नेकपा सचिव मुकेश चौरसियाको हत्याको घटनाको गहिरो छानबिन गर्न र दोषीलाई तत्काल पक्राउ गरी कानुनी कारबाही गर्न माग गरेका थिए । पर्सा प्रहरीका प्रवक्ता प्रहरी नायब उपरीक्षक मनोजित कुँवरले घटनास्थलमा उपस्थित नै नभएका व्यक्तिको नाममा जाहेरी आएपछि दर्ता नगरेको बताए । घटनास्थलमा जो संलग्न छन् उनीहरूको नाम लिएर आउनुस्, हामीले कर्तव्य ज्यानमै मुद्दा दर्ता गरिदिन्छौं भनेका छौं, उनले भने, तर, उहाँहरूले घटनास्थलमै नभएका व्यक्तिको नाम पनि मुद्दामा उल्लेख गर्नुभएको छ । उहाँहरूले जसलाई योजनाकार बताउनुभएको छ, त्यो त अनुसन्धानबाट खुल्नुपर्यो, कल डिटेल्समा देख्नुपर्यो, पक्राउ परेकाको बयानबाट खुल्नुपर्यो । घटनास्थलबाट पक्राउ परेका तीन जनालाई नियन्त्रणमा लिएर प्रहरीले अनुसन्धान थालिएको डीएसपी कुँवरले जनाए । धर्नामा बसेका नेकपाका नेताहरूले राजकुमार गुप्ताकै योजनामा शपथ ग्रहण कार्यक्रममा झडप भएको दाबी गर्दै आएका छन् । विन्दबासिनीका स्थानीय तथा नेकपाका नेता छोटेलाल यादवले राजनीतिक पूर्वाग्रहका कारण जाहेरी दर्ता नभएको बताए । कुटपिटमा संलग्नमध्येका दुई जना राजकुमार गुप्ताको घरबाट पक्राउ परेका छन्, यसले पनि प्रस्ट पार्छ उनी मुख्य योजनाकार हुन्, उनले भने । यसैबीच पूर्वमन्त्री तथा नेकपाका स्थायी कमिटी सदस्य मातृका यादवसहित पार्टीका ३७ केन्द्रीय सदस्यले पर्साको विन्दवासिनी गाउँपालिका कमिटी सचिव मुकेश चौरसियाको हत्या भएको भन्दै यथाशीघ्र जाहेरी दर्ता गर्न माग गरेका छन् ।गत बिहीबार विन्दवासिनी५ प्रसौनीमा गाउँपालिका कमिटीको शपथग्रहण कार्यक्रमस्थलमा नेकपाकै दुई समूहबीच झडप हुँदा घाइते चौरसियाको उपचार क्रममा शुक्रबार मृत्यु भएको थियो । मृत्यु भएको ६ दिन बितिसक्दा पनि प्रहरीले कर्तव्य ज्यानको जाहेरी दर्ता गर्न मानेको छैन । स्थायी कमिटी सदस्य यादव, केन्द्रीय कमिटी सदस्य एवं प्रदेश सहइन्चार्ज विश्वनाथ साह, नागेन्द्र चौधरी, महेन्द्र पासवान, रामचन्द्र झालगायत ३७ जना केन्द्रीय सदस्यले चौरसियाको हत्याबारे गम्भीर ध्यानाकर्षण भएको बुधबार प्रेस विज्ञप्तिमार्फत जनाएका छन् । घटनाको प्रकृति हेर्दा सुनियोजित देखिन्छ, हत्या गर्ने उद्देश्यसहित आक्रमण भएको प्रमाणित हुन्छ । घटनाको जति भर्त्सना गरे पनि कमै हुन्छ, विज्ञप्तिमा भनिएको छ, त्यसैले यस घटनाका सम्पूर्ण दोषीलाई कडाभन्दा कडा कारबाही गरिनुपर्छ ।पीडितको जाहेरी जिल्ला प्रहरी कार्यालय पर्साले बुधबारसम्म दर्ता गरेको छैन । जाहेरी दर्तासमेत नगरेर प्रहरीले कानुनी राज्यको खिल्ली उडाएको देखिन्छ । प्रहरी आफ्नो कर्तव्यबाट च्युत भएको छ । झन् जिल्ला प्रहरी प्रमुखबाट अमुक व्यक्तिको नाम राख र अमुक व्यक्तिको हटाऊ भन्नुले अपराधलाई प्रश्रय दिएको देखिन्छ, नेताहरूद्वारा जारी विज्ञप्तिमा छ ।"
भारतीय सेनाध्यक्ष नरवणे १९ गते आउँदै,"किन मानार्थ महारथी ?अन्तिम राणा प्रधानमन्त्री मोहनशमशेर जबराले २००७ सालमा भारतसँग शान्ति तथा मैत्री सन्धि गरेका थिए । जसलाई असमान सन्धि भनेर आम रूपमा आलोचना गर्ने गरिएको छ । २००७ सालमै राणा प्रधानमन्त्रीले भारतीय सेनाध्यक्ष केएम करियप्पाको सल्लाहअनुसार एक देशको सेनाले अर्को देशको सेना प्रमुखलाई मानार्थ महारथी स्वीकार गर्ने सहमति भएको थियो । उक्त सहमति पञ्चायतकालमा २०४५ सालको नाकाबन्दीका बेलासहित दुई पटक कार्यान्वयन भएन । अन्य समयमा यसले निरन्तरता पायो । नेपाल र भारतका सेना प्रमुखलाई पारस्परिक रूपमा मानार्थ महारथीका रूपमा दुवै देशले सम्मान गर्नुपर्ने कुनै ऐतिहासिक वा राजनीतिक आधार र औचित्य छैन, कात्तिक ७ गते कान्तिपुर दैनिकमा सत्तारूढ दल नेकपाका नेता तथा पूर्वउपप्रधान तथा रक्षामन्त्री भीम रावलले लेखेका छन् । सेनाका अवकाश प्राप्त उपरथी तथा सुरक्षाविद् विनोज बस्न्यात एकअर्कालाई मानार्थ महारथीबाट सम्मान गर्नुलाई दुई मुलुकबीचको परम्परागत अभ्यास नै मान्छन् । यो मानार्थ महारथीको सम्मानले नेपाल र भारतबीचको सम्बन्ध सुधार गर्ने बाटो खोलेको छ । अहिले पनि यो भ्रमणले दुवै मुलुकको सम्बन्धलाई सहयोग गर्न सक्छ । यो सम्मानलाई अन्यथा लिनु आवश्यक छैन, उनले भने । बस्न्यात यो भ्रमणले नेपालभारत सुरक्षा सम्बन्धको गहनतालाई प्रस्ट्याएको बताए । राजनीतिक र कूटनीतिक रूपमा हाम्रो कुरा अघि बढ्न सकेन । अब सुरक्षा संयन्त्रबाट सम्बन्ध अघि बढाउन लागिएको देखिन्छ, उनले भने, यो भ्रमणले कूटनीतिक र राजनीतिक संयन्त्रहरूका लागि पनि बाटो खोल्ने देखिन्छ । भारतीय सेनाध्यक्ष आएका बेला अन्य महत्त्वपूर्ण भेटवार्ता पनि हुन्छन् । नेपालले २०७२ असोज ३ मा नयाँ संविधान जारी गरेपछि भारतले अघोषित नाकाबन्दी लगाएको थियो । त्यसलाई खुलाउन पनि त्यस बेलाका प्रधानसेनापति राजेन्द्र क्षत्रीले सैनिक कूटनीतिकमार्फत पहल गरेका थिए । उनले तत्कालीन उपरथी हिमालय थापाको नेतृत्वमा तीन सदस्य टोली दिल्ली पठाएका थिए भने पछि मानार्थ महारथीको सम्मान थाप्न जाँदा नाकाबन्दी खुलाउन सहजीकरण गरेका थिए ।"
"जेबरोङ मर्यो, सामलिङ सम्पर्कविहीन","(काठमाडौं)  शेफोक्सुन्डो राष्ट्रिय निकुञ्जमा घाँटीमा स्याटेलाइट जीपीएस कलर बाँधेर छाडिएको जेबरोङ नामको हिउँचितुवा करिब ७ महिना अघि नै मरे पनि सरकारले घटनालाई लुकाएको छ । भिजेर भन्ने स्थानको कु गाउँमा जेबरोङ गत वैशाखमै मृत भेटिए पनि वन तथा वातावरण मन्त्रालयले घटनालाई बाहिर ल्याएको छैन । २२ वैशाख (४ मे) पछि जेबरोङले कुनै सिग्नल नपठाएपछि खोज्दै जाँदा कु गाउँमा मरेको भेटियो, राष्ट्रिय निकुञ्ज तथा वन्यजन्तु संरक्षण विभागका इकोलोजिस्टसमेत रहेका सूचना अधिकारी हरिभद्र आचार्यले कान्तिपुरसित भने, सामलिङ पनि जेठ १५ (मे २८) देखि सम्पर्कमा छैन । अर्कोले ७ महिनादेखि संकेत दिन छाडेकाले त्यो पनि मरेको शंका गरिएको छ । कुनै खोंचमा परेर हो वा के भएको हो खोजी भइरहेको छ, आचार्यले भने । गाउँ र गुम्बाको सम्झनामा दुवै हिउँचितुवाको नामकरण गरिएको थियो । प्राविधिकहरूका अनुसार स्याटेलाइट जीपीएस कलरले २ देखि ३ वर्षसम्म संकेत दिन्छ । जर्मनीमा बनेको उक्त स्याटेलाइट जीपीएसको मूल्य ६ देखि ७ हजार अमेरिकी डलर पर्छ । वन तथा वातावरण मन्त्रालयका प्रवक्ता सहसचिव प्रकाश लम्सालले घटना किन बाहिर ल्याइएन भनेर विभागसँग बुझ्ने बताए । निकुञ्जका निमित्त प्रमुख संरक्षण अधिकृत सरोजमणि पौडेलले घटनाबारे विस्तृत प्रतिवेदन पहिले नै निकुञ्ज विभागलाई बुझाइएको बताए । आचार्यका अनुसार मर्नुको कारण पत्ता लागेको छैन । जेबरोङको घाँटीमा जडित कलरले १६९ दिन सूचना दिएको देखिन्छ भने १२० वर्ग किमि क्षेत्रलाई आफ्नो होमरेन्ज (बासस्थल) बनाएको थियो । निकुञ्ज र स्थानीयले जेबरोङको कुहिएका हाड र अन्य भाग संकलन गरेर निकुञ्जको मुख्यालय सुलिगाड ल्याएका छन् । गत वर्षको कात्तिक ३० मा निकुञ्ज विभागको पहल र शेफोक्सुन्डो निकुञ्जको अगुवाइमा वन्यजन्तु प्राविधिकहरूले उक्त भाले हिउँचितुवाको घाँटीमा स्याटेलाइट जीपीएस कलर बाँधेका थिए । त्यसका निम्ति डब्लूडब्लूएफ नेपालले आर्थिक र राष्ट्रिय प्रकृति संरक्षण कोष (एनटीएनसी) ले प्राविधिक सहयोग गरेको थियो । कलर जडान गर्न संस्था, स्थानीय र प्राविधिक गरी १८ जना २३ दिन भिजेर क्षेत्रमा खटिएका थिए । हिमाली क्षेत्र भिजेर, चारकार्बो क्षेत्रको ४ हजार १ सय ७१ मिटर उचाइमा घाँटीमा स्याटेलाइट कलर बाँधेर छाडिएको जेबरोङ आहार खोज्दै ६ हजार २ सय ९८ मिटर उचाइसम्म पुगेर चैतमा तल्लो क्षेत्रमा फर्किएको थियो । २२ वैशाखपछि भने उक्त हिउँचितुवाको घाँटीमा जडित कलरले कुनै पनि संकेत नदिएको आचार्यले बताए । जीपीएस पोइन्टका आधारमा हिउँचितुवाका गतिविधिका संकेत कम्प्युटरमा एसएमएसमार्फत प्राप्त हुनुपर्ने हो, उनले भने, मे महिनापछि दुवै हिउँचितुवाले कुनै संकेत दिएका छैनन् । जीपीएस कलर बाँध्ने बेलामा जेबरोङको तौल ३८ र उमेर ३ देखि ४ वर्षको थियो । गत वर्षको मंसिर २ मा सामलिङ गुम्बानजिकैको ३ हजार ८ सय ८५ मिटर उचाइमा अर्को भालेलाई पनि स्याटेलाइट कलर जडान गरिएको थियो, त्यसलाई सामलिङ नाम राखिएको थियो । कलर गरेर छाड्दा ३३ किलो तौल भएको सामलिङको उमेर ४ देखि ५ वर्ष हो । सामलिङ पनि आहारको खोजीमा ६ हजार २ सय ५२ मिटरसम्म उक्लिएर गत चैतमा तल झरेको थियो । हिउँचितुवासम्बन्धी विद्यावारिधि गरिरहेका कमल थापाका अनुसार नाउर र झारल उसको मुख्य आहार हो । शेफोक्सुन्डोमा नाउर बढी छन् । हिउँचितुवाको ६० देखि ७० प्रतिशत आहार नाउर र झारल हो, थापाले भने, त्योबाहेक ३० देखि ४० प्रतिशत आहार गाई, चौंरीका बच्चा, च्यांग्रा, फ्याउ मुसा र कस्तरी मृग हो । उनका अनुसार नेपालमा पहिलो पटक हिउँचितुवाबारे जर्ज स्यालर भन्ने विदेशी अनुसन्धानकर्ताले अध्ययन गरेका हुन् । सन् १९७० ताका उनी पोखराबाट ढोरपाटन हुँदै अध्ययनका लागि डोल्पासम्म पुगेका थिए । उनैले नेपालमा हिउँचितुवा छन् भनेर विश्वमा आवाज पुर्याएका हुन्, थापाले भने । त्यसको करिब १२ वर्षपछि अमेरिकी वन्यजन्तुविज्ञ रोड्नी ज्याक्सनले रेडियो कलर जडान गर्दै हिउँचितुवाहरूको आहार र अवस्थाबारे अनुसन्धान गरेका थिए । हिउँचितुवामा विद्यावारिधि गरेका मधु क्षत्रीले वन्यजन्तुको विचरण र गतिविधि बुझ्न यो प्रविधि उपयोगी देखिए पनि यो प्रविधि वन्यजन्तुको हितविरुद्धको भएको टिप्पणी गरे । पहिलो चरणमा गत आर्थिक वर्षमा शेफोक्सुन्डोमा २ वटा हिउँचितुवामा कलर जोडिएको हो । त्यही निकुञ्जमा थप २ वटामा पनि कलर जडान गरिने विभागको भनाइ छ । विभागले ५ वर्षभित्र अन्नपूर्ण र मनास्लु क्षेत्रका थप ८ वटा हिउँचितुवामा पनि कलर जोड्ने योजना बनाएको छ । लजालु स्वभावको हिउँचितुवा नेपालसहित अफगानिस्तान, पाकिस्तान, चीन, किर्गिस्तान, कजाकस्तान, ताजकिस्तान, उज्वेकिस्तान, रुस, भुटान, भारत र मंगोलिया गरी १२ देशमा पाइन्छ । विश्वभर हिउँचितुवाको संख्या करिब ३ देखि ६ हजार अनुमान गरिएको छ ।"
यौनशोषण आरोपमा धामी र 'माता पक्राउ,"उदयपुर (कास) झारफुक गरी रोग निको पार्ने भन्दै यौनशोषण गरेको आरोपमा त्रियुगा नगरपालिका१० गाईघाटका ३९ वर्षीय धामी अर्जुन भनिने चूडामणि श्रेष्ठ र ४५ वर्षीया माता जुना राई मंगलबार पक्राउ परेका छन् । प्रहरी उपरीक्षक भीमबहादुर दाहालले दुई जना बिरामी महिलालाई एक लाख रुपैयाँ नगद र सुनको औंठी ठगी गर्नुका साथै झारफुक गर्ने भन्दै निर्वस्त्र पारेर यौनशोषण गरेको आरोपमा उनीहरूलाई पक्राउ गरिएको बताए । श्रेष्ठले १३ वर्षयता राईको घरमा मन्दिरको थान बनाई आफू धामी भएको र झारफुक गरी रोग निको पारिदिने प्रचार गर्ने गरेका थिए । उनले राईको सम्पर्कमा आएका २ जना बिरामी महिलाको उपचार गर्ने बहानामा ठगी गरेको दाहालले बताए । ती महिलालाई जुनाकै घरको कोठामा राखी ईश्वर र भूत लागेकालाई उपचार गर्ने र माता उत्तार्ने भनी १ लाख रुपैयाँ र सुनको औंठी चाहिने भन्दै ठगी गरेको पाइयो, दाहालले भने, त्यसैगरी शिवजीका रूपमा उपचार गर्न निर्वस्त्र हुनुपर्ने भन्दै यौनशोषण गर्ने गरेका रहेछन् ।"
बलात्कार आरोपमा वडा सदस्य पक्राउ,विराटनगर (कास) रतुवामाई नगरपालिका३ महादेवाका वडा सदस्य विनोद सिंहलाई प्रहरीले २६ वर्षीया सुस्तमनस्थितिकी युवतीलाई जबर्जस्ती करणी गरेको आरोपमा पक्राउ गरेको छ । ३५ वर्षीय वडा सदस्य सिंहले गाउँकी विवाहित ती युवतीलाई सोमबार जबर्जस्ती करणी गरिरहेको अवस्थामा गाउँलेले नियन्त्रणमा लिएर प्रहरीको जिम्मा लगाएका थिए ।
राष्ट्रपति कार्यालयको ट्वीटर 'डिएक्टिभ,काठमाडौं (कास) राष्ट्रपति कार्यालयले सूचना सम्प्रेषणका लागि सञ्चालनमा ल्याएको ट्वीटर ह्यान्डल शीतलनिवास डिएक्टिभ गरेको छ । उक्त ह्यान्डलमा साइबर हमला भएकाखे आशंकामा डिएक्टिभ गरिएको हो । राष्ट्रपतिका प्रेस तथा सूचनाविज्ञ टीका ढकालका अनुसार केही दिनअघि मात्र भेरिफाई भएको एकाउन्टमा समस्या आएपछि त्यसको सेक्युरिटी फिचर परीक्षण गर्नका लागि डिएक्टिभ गरिएको हो ।
संक्रमणपछि कार्यालय बन्द,"खोटाङ (कास) कर्मचारीमा कोरोना संक्रमण पुष्टि भएपछि यहाँका विभिन्न सरकारी कार्यालय बन्द गरिएका छन् । जिल्ला समन्वय प्रमुख, प्रमुख जिल्ला अधिकारी, सहायक प्रमुख जिल्ला अधिकारी, प्रहरी प्रमुखलगायत कर्मचारी संक्रमित भएपछि जिल्ला समन्वय समिति, प्रशासन, प्रहरी, मालपोत, दिक्तेल रुपाकोट मझुवागढी नगरपालिकासहितका सरकारी कार्यालयहरू बन्द गरिएका हुन् । प्रजिअ र सहायक प्रजिअलाई कोरोना संक्रमण भएपछि प्रशासन कार्यालयको सेवा अनिश्चित कालका लागि बन्द गरिएको बुधबार बिहान सूचनामार्फत जानकारी दिइएको छ ।"
हराएको छोरो जब कोमामा फर्कियो,"(काठमाडौं)  महानवमीका दिन इच्छालाल गुरुङको घरमा एकैसाथ दुःख र खुसीको क्षण भित्रियो । खुसी यसकारण कि बेपत्ता छोरा घर फर्किए, दुःखी यसकारण उनी अझै कोमामै छन् । साउदी अरबमा सात वर्ष बेपत्ता ३८ वर्षीय छोरा प्रकाश टीकाको अघिल्लो दिन घर आउँदा गुरुङ परिवार निकै खुसी देखिए । त्यति लामो समयपछि भेटिएको छोरोको शारीरिक अवस्था नाजुक देख्दा भने मन थाम्नै सकेनन् । झापास्थित बिर्तामोड१० सैनिक गाउँमा रहेको घरमा प्रकाशलाई रामबहादुर मगरले साउदीबाट आफूसँगै ह्विलचियरमा ल्याएका थिए । प्रकाश सिधा उभिन सक्दैनन् । दुवै आँखा बन्द छन् । जतिखेर पनि टाउको निहुरिइरहने । साउदी जाँदा कस्तो थियो, आउँदा कस्तो भयो, ६८ वर्षीय इच्छालालले टेलिफोनमा कान्तिपुरसँग भने, जस्तो भए पनि हराइरहेको छोरा घर त आइपुग्यो । यो नै हाम्रो लागि खुसी हो ।बितेको सात वर्ष प्रकाश कसरी यो अवस्थामा आइपुगे भन्नेबारे परिवारले उनी आउनुभन्दा एक साताअघि मात्रै थाहा पाएका थिए । त्योभन्दा अगाडि प्रकाश कहाँ कुन अवस्थामा थिए, कुनै खुटखबर थिएन । लास नदेखेसम्म मान्छेको आस भइराख्दो रहेछ । छोरो एक दिन त अवश्य आउँछ भन्ने आसमा कुरेर बसिरहेका थियौं, इच्छालालले भने, यो हालतमा फर्किन्छ भन्ने सोचेका पनि थिएनौं । प्रकाश २०६८ असोजको पहिलो साता साउदी अरबको समी अल मुसराफ रिक्रुटमेन्ट अफिसका लागि गएका थिए । दैलेख ओभरसिजमार्फत गएका उनको तलब ८ सय रियाल तोकिएको थियो । लोडिङअनलोडिङको काम उनले दुई वर्षसम्म गर्न सकेनन् । केही महिनामै कम्पनीबाट भागे र अन्यत्र काम थाले । त्यसबेला राम्रो कम्पनीमा तोकिएको तलब नहुँदा र कठिन काम भएपछि कम्पनी छाडेर हिँड्ने लहर चलेको थियो । रियादस्थित नेपाली दूतावासका अनुसार २०६६ देखि २०७० सम्म हरेक दिनजसो साउदीको परराष्ट्र मन्त्रालयबाट भागेका मध्ये ५ सय नेपालीको राहदानी दूतावासमा आउँथ्यो । एक लाखभन्दा बढी नेपाली गैरकानुनी हैसियतमा थिए । प्रकाश दुई वर्षसम्म परिवारको सम्पर्कमै थिए । बिरामी भएपछि भने उनको सम्पर्क टुट्यो । राजधानी रियादस्थित थदिक जनरल अस्पतालको रेकर्डअनुसार २०१३ अक्टोबर २५ (२०७० कात्तिक ८) मा उनी भर्ना भएको देखिन्छ । गम्भीर प्रकृतिको मेनिन्जाइटिस रोगले उनी कोमामा गए । अस्पतालले भर्ना गर्ने बेला उनको कानुनी हैसियत नखोजी इमर्जेन्सी सेवा दिएको थियो । भेन्टिलेटरमा लामो समयसम्म राखेर उपचार गरियो । कम्पनी छोडेको कारण उपचारको जिम्मेवारी कम्पनीले लिएन । सबै अस्पतालकै जिम्मेवारीमा आइपर्यो । सात वर्षसम्म अस्पतालले झन्डै ४ करोड रुपैयाँको उपचार गरिदिएको छ । त्यस क्रममा दूतावासका अधिकारीहरू उनलाई भेट्न गएका थिए । २०७० मै अस्पतालले बिरामीलाई नेपाल लैजानका लागि पत्राचार गरेको थियो । त्यतिखेर उनको ठेगाना केही खुलेको थिएन, साउदीका लागि नेपाली राजदूत महेन्द्रसिंह राजपुतले भने, दूतावासले परिवार पत्ता लगाउने कोसिस गरिरहेको थियो । साउदी सरकारको प्रणालीमा उसको नाम र हस्तलिखित राहदानीको नम्बरमात्रै थियो । त्यसमा उनको जिल्ला खुलेको थिएन । दूतावासले ठेगाना पत्ता लगाउन राहदानी विभाग, म्यानपावर कम्पनी र वैदेशिक रोजगार विभागलाई अनुरोध गरेको थियो । सरकारी निकायबाट परिवारको पहिचान हुन सकेन । परिवारले भने आफ्नै तर्फबाट खोजिरहेको दाइ रुपकले बताए । एक जना दाइ साउदी नै हुनुहुन्थ्यो, उहाँले आफ्नो हिसाबले खोज्नुभयो, साथीभाइले पनि खोजे, उनले भने, आफै सम्पर्कविहीन भएर कतै काम गरिरहेकै होला वा जेलतिर बसेको होला जस्तो पनि लाग्यो । तर पनि बाटो हेरेर बस्यौं । दूतावासका अनुसार परिवारका तर्फबाट प्रकाशको खोजीका लागि लिखित निवेदन आएन । प्रकाश एक वर्षअघि मात्रै कोमाबाट फिर्ता भएका हुन् । उनको बोली नआएपछि थप औषधि आवश्यक नरहेको भन्दै अस्पतालले लैजाने प्रबन्ध मिलाउन दूतावासलाई दबाब बढाएको थियो । काठमाडौंस्थित साउदी दूतावासले पनि कोमाका बिरामी ल्याउने वातावरण बनाउन सरकारलाई अनुरोध गरेको थियो । साउदीमा अझै सात जना कोमामा छन् । प्रकाशको परिवार पहिचान गर्न मैले चारपाँच सय जनालाई फोन गरेँ, दूतावासका कन्सुलर भरत खनालले भने, सबै उपाय नलागेपछि बिरामीको फोटोसहित सार्वजनिक सूचना प्रकाशन गर्नुपर्यो । त्यसपछि उनका गाउँका साथीहरू सम्पर्कमा आए । उनीहरूलाई हेर्न पठाएपछि मात्रै निश्चित भयो । अनि परिवारलाई भेट्यौं । उनको घरमा ६८ वर्षीय बुबा, ६५ वर्षीया आमा, ५ दाजुभाइ र दुई बहिनी छन् । साउदीमा कार्यरत गाउँका साथीहरू भेट्न जाँदा अस्पताल प्रशासनले यति लामो समयसम्म किन भेट्न नआएको भन्दै गालीसमेत गरेको थियो । परिवारले प्रकाशबारे जानकारी पाउनासाथ दूतावासलाई उद्धार गरिदिन कात्तिक २ गते कन्सुलर विभागमा निवेदन लेखेका थिए । दूतावासले अस्पतालबाट दमाम एयरपोर्टसम्म लैजान एम्बुलेन्सको प्रबन्ध गरेको थियो । दूतावासको आग्रहमा साउदी अरबस्थित गैरआवासीय नेपाली संघ (एनआरएनए) ले दमामदेखि काठमाडौं र काठमाडौंदेखि भद्रपुरसम्मको हवाई टिकट, ह्विलचियरको प्रबन्ध गरेको मध्यपूर्वका उपसंयोजक राजेन्द्र जोन अर्यालले बताए । प्रकाश घर फर्किएको तीन दिनमै सुधारका संकेत देखिन थालेका छन् । अहिले मान्छे नै अर्कै देखिन्छ, फ्रेस भइसक्यो, दाइ रुपकले भने । उनका अनुसार प्रकाशले खाना खान थालेका छन् । हातखुट्टा चलाउँछन् । अलिअलि बोली पनि आइरहेको छ । जिब्रो बाहिरभित्र गर्न सक्ने अवस्थामा छ । ओढ्ने आफैले तान्छ, आँखा पनि हेर्न थालेको छ । दिनभर टेलिभिजन हेरेर बस्छ, उनले भने, उसका साथीभाइ भेट्न आउँदा खुसी हुन्छ । प्रकाशको स्वास्थ्य अवस्था सुधार भएकाले बुबाआमा पनि दंग छन् । यसपालि दसैंमा उनले बुबाआमाको हातबाट टीकासँगै आशीर्वाद थाप्न पाए ।"
३ महिनामा कति पढेर परीक्षा दिने ?,"(वीरेन्द्रनगर)  फागुनदेखि शैक्षिकसत्र सुरु हुने कर्णालीका हिमाली विद्यालयमा दसैंअघि नै विद्यार्थी अर्धवार्षिक परीक्षा भ्याएर अन्तिम परीक्षाको तयारीमा हुन्थे । कोर्स पनि आधाभन्दा बढी गइसकेको हुन्थ्यो । विश्वव्यापी कोरोना संक्रमणको महामारीका कारण विद्यार्थीले किताबको पाना पल्टाउन नपाएरै नौ महिना बितेको छ । यो वर्ष त नपढेरै बित्ने भयो, कोरोनाले पढाइ डामाडोल बनायो, मुगुको महाकाली माध्यमिक विद्यालयमा अध्ययनरत नवीनकुमार मल्ल भन्छन्, कोरोना कम भएपछि अन्यत्र त स्कुल खुल्लान्, हाम्रोमा चिसोका कारण त्यो अवस्था पनि छैन, के गर्ने हो ?नवीनलाई जस्तै कर्णालीका हिमाली भेगका विद्यार्थीलाई नपढेरै शैक्षिकसत्र सकिन लाग्दा यस्तै चिन्ताले सताउने गरेको छ । उनीहरूको साझा चिन्ता छ किताबको पाना पल्टाएका छैनौं, कसरी कक्षा चढ्ने ? साविक कर्णालीका हुम्ला, मुगु, जुम्ला, डोल्पाका पूरै तथा कालीकोटको तिलागुफा नगरपालिका र महाबै गाउँपालिकाका विद्यालयमा फागुनदेखि शैक्षिकसत्र सुरु हुन्छ । कर्णाली प्रदेशको शिक्षा विकास निर्देशनालयका अनुसार फागुनदेखि शैक्षिकसत्र सुरु हुने ५ सय ९६ विद्यालयमा करिब ९५ हजार विद्यार्थी अध्ययनरत छन् । निर्देशनालयकी निर्देशक दीपा हमाल शैक्षिकसत्र सुरु हुनेबित्तिकै कोरोना कहर भित्रिएको र सत्र सकिन धेरै समय नरहेकाले अन्यत्रभन्दा बढी मारमा परेका बताउँछिन् ।फागुनदेखि शैक्षिक सत्र सुरु हुने विद्यालयमा भदौ अन्तिम साता अर्धवार्षिक परीक्षा हुन्छ । दसैंतिहारलगत्तै करिब एक महिना पढाइ भएपछि मंसिर अन्तिम साता वार्षिक परीक्षा हुन्छ । पुस १५ सम्म वार्षिक परीक्षाको नतिजा प्रकाशन गरी फागुनसम्मका लागि हिउँदे बिदा गरिन्छ । यस हिसाबले हेर्दा दसैंतिहारपछि विद्यालय खुलिहाले पनि हिमाली विद्यालयहरूसँग पढाइ र परीक्षाका लागि एक महिना पनि समय छैन । हुम्लास्थित मानसरोवर माविका शिक्षक लालबहादुर ऐडी कोरोनाले शैक्षिक क्यालेन्डर प्रभावित हुँदा एसईईको आधार कक्षाका रूपमा हेरिने ८, ९ र १० का विद्यार्थीलाई बढी चिन्तित बनाएको बताउँछन् । विद्यार्थीलाई एक दिन पनि नपढाएर शैक्षिकसत्र खेर जाने भयो, परीक्षा पनि कसरी लिने अन्योल छ, उनले भने, सहरबजारमा जस्तो यहाँ इमेलइन्टरनेट र एफएमबाट पनि पढाउन सम्भव छैन । छैन वैकल्पिक शिक्षाकोरोनाका कारण विद्यालय बन्द भएका बेला सरकारले वैकल्पिक प्रणालीबाट विद्यार्थीको सिकाइ सहजीकरण निर्देशिका२०७७ जारी गरेको छ । निर्देशिकामा कोभिड१९ वा यस्तै प्रकारको विपद् वा महामारीजन्य अवस्थामा रेडियो, टेलिभिजन, अनलाइन, अफलाइन, परियोजना पाठ, स्वअध्ययन, दूर तथा खुला शिक्षालगायतका वैकल्पिक माध्यमबाट अध्ययनअध्यापन सुचारु राख्न सकिने उल्लेख छ । तर फागुनदेखि शैक्षिकसत्र सुरु हुने हिमाली जिल्लाका अधिकांश विद्यालयमा वैकल्पिक माध्यम पनि प्रभावकारी हुन सकिरहेको छैन ।हुम्लाको अदानचुली गाउँपालिका३ रोकायागाउँका उज्ज्वल नेपाली सरकारले अन्यत्रका विद्यार्थीलाई हेर्ने आँखाले हेर्दा आफूहरूको भविष्य अन्धकार भएको बताउँछन् । स्थानीय सूर्योदय माविमा कक्षा ९ मा अध्ययनरत उनी घरमै स्वअध्ययन गरिरहेका छन् तर नजानेको कुरा कसैसँग सोध्न सक्दैनन् । न यहाँ फोन लाग्छ, न इन्टरनेटको सुविधा छ, रेडियो पनि राम्ररी सुनिँदैन, उनले भने, हिँडेर शिक्षक भेट्न जाऊँ भने दुईतीन घण्टा लाग्छ, यस्तो अवस्थामा कसरी पढ्ने ?अन्तर्राष्ट्रिय गैरसरकारी संस्था सेभ द चिल्ड्रेनले गरेको अध्ययनअनुसार कर्णालीका १० जिल्लाका १८४ प्रतिशत विद्यालय मात्रै इन्टरनेटको पहुँचमा छन् । नेपाल टेलिभिजनको पहुँचमा कर्णालीका ९५४ प्रतिशत विद्यालय छन् भने स्थानीय टेलिभिजनको पहुँच भएका विद्यालय ५९१ प्रतिशत रहेका छन् । रेडियो नेपालको पहुँचमा ८३१९ प्रतिशत छन् भने स्थानीय एफएमको पहुँचमा रहेका विद्यालय ७४१६ प्रतिशत छन् । कर्णालीमा कुनै पनि विद्युतीय सञ्चारको पहुँच नपुगेका विद्यालय ८९१ प्रतिशत छन् । सेभ द चिल्ड्रेनका शिक्षा संयोजक आत्माराम भट्टराई फागुनदेखि शैक्षिकसत्र सुरु हुने हिमाली जिल्लाका विद्यालयमा रेडियो, टेलिभिजन, इन्टरनेटलगायत वैकल्पिक शिक्षण सिकाइको अवस्था नाजुक रहेको बताउँछन् ।वैकल्पिक शिक्षाको समेत वातावरण नहुँदा हिमाली विद्यालयका विद्यार्थीको सिकाइ गुणस्तरमा दीर्घकालीन प्रभाव पर्ने चिन्ता पनि उत्तिकै देखिन थालेको सरोकारवाला बताउँछन् । डोल्पाको त्रिपुरासुन्दरी नगरपालिका१० स्थित जनप्रभा माविका प्रधानाध्यापक यामप्रसाद शर्माले विद्यालय खुलिहाले पनि विद्यार्थीलाई पुनर्ताजगी गर्न हम्मे हुने बताउँछन् । न हामीले पढाउन पाएका छौं न अन्य माध्यमबाट पढ्न पाएका छन्, उनले भने, दसैंतिहारपछि स्कुल खुलिहाले पनि कसरी सम्झाउने भन्ने चिन्ताले सताइरहेको छ ।प्रअ शर्माले भनेझैं पढ्न नपाउँदा विद्यार्थीले पहिले सिकेको कुरा पनि बिर्सिंदै गएका छन् । १० कक्षामा अध्ययनरत हुम्ला, अदानचुलीका नरबहादुर पार्की घरमा जति पढ्न खोजे पनि बुझ्न नसकिने बताउँछन् । स्कुलमा पढ्दा सरले भनेको सुनिन्थ्यो, किताबमा पनि दोहोर्याएर पढिन्थ्यो, उनले भने, घरमा आफ्नै दिमागले नभ्याइँदो रहेछ ।शैक्षिकसत्र सकिन साढे तीन महिना बाँकी रहे पनि चिसो र दसैंतिहारको कारण हिमाली विद्यालयमा पठनपाठनको सम्भावना निकै कम छ । यस्तो अवस्थामा केही विद्यालयले दसैंअघि पठनपाठन सुरु गरे पनि विद्यार्थीको उपस्थिति न्यून रह्यो । मुगुको मुगमकार्मारोङ गाउँपालिकाले असोज पहिलो सातादेखि सामुदायिक विद्यालय खोल्ने निर्णय गरेको थियो तर विद्यार्थीहरू जडीबुटी टिप्न पाटनतिर गएपछि पठनपाठन हुन सकेन । मुगुमकार्मारोङका अधिकांश गाउँका बालबालिका कटुकी, भोत्ले, वनलसुन, तिलेलगायत जडीबुटी टिप्न पाटन गएका थिए । स्थानीयबासी राजकुमार भामले दसैंअघि पढाइ हुने सम्भावना रहेको भए पनि विद्यार्थी आम्दानीका लागि जडीबुटी टिप्न जाँदा पठनपाठन प्रभावित भएको बताए । विगतमा यार्चाको कारण एकदुई महिना पढाइ बिथोलिन्थ्यो, अहिले त वर्षै जालाजस्तो छ, उनले भने, कोरोनाले बालबच्चाको पढाइलाई अझ कति धक्का पुग्ने हो थाहा छैन ।विकल्प के ?वैकल्पिक शिक्षाको अवस्था न्यून र शैक्षिक सत्रसमेत सकिन लागेकाले कर्णालीका हिमाली विद्यालयका लागि सरकारले विशेष योजना ल्याउनुपर्ने सरोकारवालाको भनाइ छ । शैक्षिकसत्र लम्ब्याएर वैशाखामा पुर्याउन वा बाँकी रहेको समय अध्ययनकार्य व्यवस्थित तवरले सुचारु गर्न योजना बनाउनुपर्ने उनीहरूको भनाइ छ ।जुम्लाको चन्दननाथ नगरपालिकाकी नगर प्रमुख कान्तिका सेजुवालले सरकारले यसतर्फ सोच्नुको साटो सुरक्षित तवरले विद्यालय खोल्ने तयारी हुँदासमेत बन्द गर्न निर्देशन दिएको बताइन् । हिमाली जिल्लाका विद्यालयहरूमा विद्यार्थीको चाप निकै कम हुने भएकाले सामाजिक दूरी र स्वास्थ्यका मापदण्ड अपनाएर पढाइ सुरु गर्न सकिन्छ, उनले भनिन्, तर यसका लागि सरकारले सहजीकरण गरिदिनुपर्छ । चन्दननाथ नगरपालिकामा २०२५ जना विद्यार्थी भएका विद्यालय असोज पहिलो साताबाट खोल्न खोज्दा स्थानीय प्रशासनले बन्द गर्न निर्देशन दिएको उनले बताइन् ।"
नाम्खामा पढाइ सुरु,"(हुम्ला)  नाम्खा गाउँपालिकाका सबै विद्यालयमा बुधबारदेखि पठनपाठन सुरु भएको छ । कोरोनाका कारण ७ महिनादेखि बन्द रहेका विद्यालय खोल्ने निर्णय गरिएको हो । गाउँपालिकाकै वडा नं ६ लिमीमा रहेका तीनवटा विद्यालय भने कोरोना कहरमा पनि बन्द भएका छैनन् । सरोकारवालासँग छलफल गरी विद्यालय खोल्ने निर्णय गरेको गाउँपालिका उपाध्यक्ष तेमा तामाङले बताए । नाम्खामा १६ सामुदायिक विद्यालय र एक धार्मिक विद्यालय (गुम्बा) छन् । तामाङका अनुसार सबै विद्यालयमा गरेर १ हजार ६० विद्यार्थी अध्ययनरत छन् । गाउँपालिकामा कोरोनाको जोखिम नरहेको र विद्यार्थीको पढाइ पनि बिथोलिएकाले दसैंतिहारको बीचमा पनि अध्ययन सुरु गरिएको उनले बताए । कोरोनाको त्रासले पढाइ लथालिङ्ग भएको छ, त्यसैले विद्यालय खोल्ने निर्णय गरिएको हो, उनले भने, कोरोनाका सुरक्षा विधि अपनाएर विद्यालय खोलिनेछ । यालबाङस्थित महाबौद्ध माविका निमित्त प्रधानाध्यापक लक्ष्मण थापाले स्वास्थ्यका सुरक्षा सावधानी अपनाएर पठनपाठन सुरु गरिएको बताए । उनका अनुसार गाउँपालिका बाहिरबाट अध्ययन गर्न आउने विद्यार्थीको पीसीआर परीक्षण गरिनेछ । उक्त आवासीय विद्यालयमा ३ सय २० जना विद्यार्थी अध्ययनरत छन् ।कर्णालीका अन्य हिमाली क्षेत्रमा जस्तै नाम्खामा पनि फागुनदेखि शैक्षिक सत्र सुरु हुन्छ । अब शैक्षिक सत्र सकिन साढे ३ महिनामात्र बाँकी छ । यही अवस्थालाई मध्यनजर गर्दै सदरमुकाम सिमकोटस्थित मानसरोवर माविमा पनि कात्तिक १८ गतेदेखि पठनपाठन सुरु हुने भएको छ । सो विद्यालयमा कक्षा ६ देखि १२ सम्म पढाइ हुन्छ । प्रधानाध्यापक अमरबहादुर शाहीले विद्यालयमा सेनिटाइजर, साबुन र मास्कको प्रयोग गर्नुका साथै आवश्यकताअनुसार विद्यार्थी र शिक्षकको पीसीआर परीक्षण पनि गरिने बताए ।"
दही छ्याप्दै तौथली जात्रा,"सिन्धुपाल्चोक (कास) त्रिपुरासुन्दरी गाउँपालिकाको तौथली बजारमा मंगलबार खुबै होहल्लामा देखिन्थ्यो । वृद्धवृद्धादेखि युवा जमात ठेकी र बाल्टीबाट अबिर मिसिएको दही बोकेर बजारबीचमा निस्किए । एकाएक ठेकीबाट दही निकाल्दै एकअर्कालाई छ्यापाछ्याप गर्न थाले । फेरि के थियो र जय जय ओम् महादेवी भनेर चिच्याउँदै ६ वटा परम्परागत लिंगो नचाउन थालियो । जात्राका सहभागीलाई क्रमशः पूजाका सगुन खुवाएपछि बजारबीचबाट दहीको होली फेरि सुरु भयो । तौथली जात्राका गुठियार र तौथलीवासीबाहेक अन्यले प्रवेश नपाउने गरी गरिएको तौथली दही जात्रा त्रिपुरासुन्दरी मन्दिरअगाडि पुग्यो । दुई घण्टाको दही छ्याप्ने जात्रा सकिएपछि महादेवीलाई जगाउन लिंगो नचाउँदै तरबार, खाँडो र खुकुरी देखाएर नृत्य गर्दै टोली निस्कियो । ललिता त्रिपुरासुन्दरी महादेवीको मन्दिरमा जात्रा पुगिसक्दा बाटो दहीले सेताम्मे भइसकेको देखिन्थ्यो । लाग्थ्यो दहीको छिटा नपरेको र दही नखाने मान्छे नै तौथली बजारमा थिएनन् । तौथलीको अनौठो दही जात्रामा जमिरहेका सबैको नृत्य दर्शन रोचक बन्यो । महाकाली भगवती (ललिता त्रिपुरासुन्दरी) ले महिषासुरको बध गर्नुभएको खुसियालीमा किरातकालदेखि हालसम्म यहाँ दही जात्रा हुँदै आएको छ, त्रिपुरासुन्दरी५ तौथलीका अध्यक्ष विष्णुभक्त श्रेष्ठले भने । कोरोना भाइरसको संक्रमणको जोखिमबाट बच्न जात्रामा पनि ठाउँठाउँमा सेनिटाइजर राखिएका थिए भने डोरीले बाटो छेकेर सहभागीलाई स्वास्थ्य परीक्षण गरेर मात्रै प्रवेश दिइएको श्रेष्ठले बताए । दुई घण्टाको दही छ्याप्ने जात्रा सकिएपछि महादेवीलाई जगाउन ६ वटा लिंगो नचाउँदै तरबार, खाँडो, खुकुरी देखाएर नृत्य निकालिन्छ । गुठियार, स्थानीयले गाईभैंसी नथाकोसर र सप्रिँदै जाने कामनामा यसरी दही ल्याएर चढाउने गर्दै आएका छन् । खासमा दही प्रसादका रूपमा बाँडिएको हो । जात्रामा सबैलाई दिएर साध्य नहुने भएपछि चारैतिर छ्यापाछ्याप गरिन्छ, उनले भने । जात्राका लागि वडा कार्यालयबाट ३ लाख बजेट विनियोजन गरेर मन्दिरको महत्त्वको प्रचार गर्न आफैं जुटिरहेको उनले बताए ।"
दिदीबहिनीले पाए नयाँ घर,"चितवन (कास) फोहोरी महतो र मसुनी महतो दिदीबहिनी हुन् । उनीहरू मागेर खाने र जहाँ पुग्यो उहीं, कहिले गाउँलेको पिँढीमा त कहिले बाटो चौतारोमा सुत्ने गर्दथे । कोरोना कहर बढ्दै जाँदा हिँड्न, डुल्न रोकियो । यी दुई दिदीबहिनी कान्छी बहिनी ठगहनी चौधरीको शरण परे । कालिका नगरपालिका५ पदमपुरमा रहेको ठगहनीको थोरै जग्गामा उनीहरूले सानो छाप्रो बनाए । कमजोर खाँबो ठडाएर, खरका मुठाले जसोतसो छाएर र बोराले बारेको झुप्रो घरले हावा र वर्षात सहन सकेन । घर मक्कियो । स्थानीय पत्रकार सन्तकुमार चौधरीले यो झुप्राको कथा लेखे । पर्सा बजार बस्ने समाजसेवी मुरलीप्रसाद गजुरेलले सहयोग जुटाउन सुरु गरे । भदौ २८ मा घर बनाउन सुरु भयो । देशविदेशबाट प्राप्त सहयोगका कारण घर ठडियो । दसैंको टीकाभन्दा अघिल्लो दिन नवमीमा उनीहरूले गृह प्रवेश पनि गरे ।गजुरेलका अनुसार घर बनाउन २ लाख ९७ हजार रुपैयाँ खर्च भयो । ५१ जनाले ३ लाख ८२ हजार रुपैयाँ सहयोग गरेका थिए । बचत भएको रकम अन्यत्र कोही असहाय भेटिए सहयोग गर्ने उनले बताए । सबैभन्दा धेरै जापान बस्दै आएका प्रेमप्रसाद आचार्यले १ लाख ४० हजार रुपैयाँ सहयोग गरे । धेरै कुरा सहुलियत दरमा पाएका छौं । उनीहरूको जुन दुर्दशा थियो त्यो देखेर धेरैले सहयोग गर्न खोज्नुभयो । हामीले पुग्यो भन्दा पनि धमाधम रकम आयो । बचत भएको पैसा अन्यत्र यस्तै काममा लगाउनेछौं, गजुरेलले भने । फोहोरी र मसुनी नयाँ घर पाउँदा दंग छन् । हामीले साह्रै दुःख पायौं । यहाँ सानो छाप्रो बनाएका थियौं । तर पानी सप्पै चुहिन्थ्यो । खेतमा पानी ताल परेर पनि भित्रै पस्थ्यो । जाने ठाउँ नहुँदा यहीं दुःख पाएर बस्यौं । अहिले त धेरै सुविस्ता हुने भयो । दुईवटा कोठा छन् । सामान राख्न बक्सा छ । राम्रो पलङ, बिस्तारा छ, फोहोरीले भनिन् । यस्तो घर, शौचालय र पलङ, बिस्तारा आफूले सपनामा पनि नदेखेको उनले सुनाइन् ।"
देउवापौडेल समीकरण कति सम्भव ?,"(काठमाडौं)  कांग्रेसको संस्थापन पक्षमा सभापति शेरबहादुर देउवा कुनै बेला एक्ला प्रतिस्पर्धी ठानिएका थिए तर त्यही समूहका उपसभापति विमलेन्द्र निधिले केही महिनाअघि उम्मेदवारी अनौपचारिक तहमा घोषणा गरेका छन् । देउवाले विश्राम लिएर आफूलाई सहयोग गर्नुपर्ने तर्क निधिको छ । आफैं उम्मेदवार बनेनन् भने देउवाले कसलाई सघाउलान् ? विश्लेषक एवं प्राध्यापक कृष्ण खनालका भनाइमा आउँदो महाधिवेशनमा पनि देउवाको मुख्य प्राथमिकता आफ्नै लागि हुनेछ । आफू आउन नसक्ने स्थितिमा मात्रै नरुचाएको मान्छे आउन नदिनेतिर लाग्ने हो, खनालले भने, अहिले उनको सम्पूर्ण तयारी आफ्नै लागि देखिन्छ । देउवानिकट एक केन्द्रीय सदस्यको दाबीमा निधिको उम्मेदवारीले मात्रै देउवा पछि हट्ने स्थिति नआउन सक्छ । अहिलेसम्म त हारे नि के हुन्छ र भन्ने तर्क उहाँ (देउवा) ले गरिरहनुभएको छ । निधि उठे पहिलो राउन्डमा परिणाम नआउला, दोस्रो राउन्डमा पुगेर भ्याउन सकिन्छ भन्ने विश्वास सभापतिमा देखिन्छ, ती सदस्यले भने, चारपटक प्रधानमन्त्री र दुईपटक पार्टी सभापति भइसकेको नेतालाई हार्ने गरी चुनाव लडाउन हुन्न भन्नेमा हामी छौं ।नजिक रहेर काम गरिरहेका नेताहरूका अनुसार आफू पछि हट्नुपर्दा देउवाले निधिलाई आफ्नो उम्मेदवारका रूपमा स्वीकार गर्दैनन् । त्यस्तो बेला उनले वरिष्ठ नेता रामचन्द्र पौडेल वा महामन्त्री शशांक कोइरालामध्ये एकलाई रोज्न सक्ने अड्कल चलिरहेको छ । प्राध्यापक खनाल देउवाको निकटता पौडेलतिर भन्दा शशांकतिरै हुने बताउँछन् । देउवा र पौडेलबीच निकट हुनका लागि समान उद्देश्य र विचार कतै नदेखिने उनको भनाइ छ । पौडेलले बोक्ने कार्यक्रमको देउवालाई कुनै अर्थ छैन । देउवाले पौडेललाई अपिरिहार्य व्यक्तिका रूपमा मानेका पनि छैनन् । मानेको भए आफू नहुँदा भन्न सक्थे, खनालले भने, हुन नसके नरुचाएको मान्छे आउन नदिने हो । यो हिसाबले पौडेल भन्दा शंशाक नै नजिक देखिन्छन् । अर्का राजनीतिक विश्लेषक पुरञ्जन आचार्य जित सुनिश्चित नभए सभापतिमा देउवाले प्रतिस्पर्धा नगर्ने बताउँछन् । उनले पनि त्यस्तो अवस्थामा पौडेल देउवाको रोजाइमा नपर्ने दाबी गरे । देउवा आफैं पहिलो उम्मेदवार हुन्, उनले भने, दोस्रो राउन्डमा पनि जित्ने निश्चित नभए मात्रै विकल्प खोज्ने हुन् । त्यस्तो बेला उनको रोजाइ शशांक हुन्छन् । राजनीतिक यात्राको ६ दशक लामो कालखण्डमा देउवा र पौडेलबीच लभहेट को सम्बन्ध छ । ०७५ पुस ८ गते महासमिति बैठकको समापन समारोहमा देउवाले पौडेलसँग आफ्नो केटाकेटीकै जस्तो डिपलभ परेको प्रसंग कोट्याएका थिए । पौडेलले पनि इमोसनल एट्याचमेन्ट रहेको बताएका थिए । तर, महाधिवेशन नजिकिँदै गर्दा पार्टी नेतृत्वलाई लिएर यी दुई नेताबीच नै मुख्य प्रतिस्पर्धा छ । देउवा र पौडेलबीच उमेरले एक वर्षको अन्तर छ । देउवा ७५ वर्ष पुगे भने पौडेल ७६ वर्ष । राजनीति पनि सँगै सुरु गरेका हुन् । जेलनेल पनि सँगै भोगे । यी दुई नेताबाटै नेतृत्व तल्लो पुस्तामा सार्नुपर्ने दबाब पार्टीभित्रै बढिरहेको छ । अर्कोतर्फ उपसभापति निधिको उम्मेदवारी घोषणाले पनि देउवालाई अप्ठ्यारो परेको छ । प्राध्यापक खनालका अनुसार नेतृत्वको आकांक्षाको उचाइमा नपुग्दासम्म आफ्नो भविष्य र सुरक्षाका लागि देउवा र पौडेल एक ठाउँमा उभिएका थिए । परिस्थितिले देउवा पहिला प्रधानमन्त्री भए । त्यसपछि देउवाको अग्रता स्थापित भयो । देउवा र पौडेलबीच यतिबेला पानी बाराबार छ । विधि, विधान र प्रक्रियाविपरीत अघि बढेर महाधिवेशनलाई प्रभावित पार्न खोजेको आरोप पौडेलले देउवामाथि लगाउँदै आएका छन् । देउवाले पनि आफू पार्टीको सभापति भएदेखि नै पौडेलबाट असहयोग भएको गुनासो गर्दै आएका छन् । पछिल्लोपटक बढ्दै गएको तिक्तताले देउवा र पौडेलबीच समीकरण बन्न नसक्ने अनुमान गरिए पनि संस्थापन पक्षीय नेताहरू देउवा र पौडेललाई मिलाउन प्रयास गरिने बताउँछन् । पौडेलले पनि यस्तो विकल्पका विषयमा हल्ला सुनेको बताएका छन् । केही दिनअघि कान्तिपुरको फायरसाइडमा पौडेलले आफूसँग प्रत्यक्ष कुराकानी नभएको तर घोइरो रूपबाट यस्ता विकल्प सुनेको बताएका थिए । जति तिक्तता बढे पनि देउवा र पौडेलले बेलाबखत घनिष्ट सम्बन्ध पनि देखाउन गर्छन् । केही दिनअघि मात्रै देउवाले पार्टी कार्यालय सानेपाको आफ्नो कार्यकक्षमा आफू निकटहरूसँग रामचन्द्र समकालीन पनि हो, दुःख पाएको पनि छ तर छुचो हुन उही अघि आइपुग्छ भनेर प्रतिक्रिया दिएका थिए । समकालीन, सँगै जेलनेल भोगेको र अन्तरकुन्तरमा मायासमेत देखिएको हिसाबले पनि देउवाले पौडेललाई साथ दिने सम्भावना पनि देखिन्छ, संस्थापन पक्षका एक पदाधिकारीले भने, तर महाधिवेशनको प्रतिनिधिको स्पष्ट तस्बिर नआएसम्म देउवा नै उम्मेदवार हुने हो ।खनाल देउवालाई गम्भीर चुनौती खडा भए पनि त्यसको लाभ पौडेलले पाउन नसक्ने दाबी गर्छन् । उनका अनुसार संस्थापन पक्षमा देउवा नै उम्मेदवार हुन्छन् । पार्टीमा देउवाको भन्दा कम पौडेलको योगदान छैन । ०४६ साल अन्तिमतिरको देउवाको भूमिकाबारेमा प्रश्न उठे, तर पौडेलमाथि प्रश्न गर्ने ठाउँ छैन । तर राजनीतिमा निष्ठाले मात्रै सबै काम गर्दैन, खनालले भने, पौडेललाई अघि बढाउँदा देउवाले आफूलाई कुनै लाभ हुने देखेका छैनन् ।पौडेलले चारपटक प्रधानमन्त्री र दुईपटक सभापति भइसकेका देउवालाई त्याग गर्न पटकपटक आग्रह गर्दै आएका छन् । समकालीन साथीकै लागि त्याग गर्दा राम्रो हुने उनको भित्री बुझाइ छ । संस्थापन पक्षकै कतिपय नेताहरूले समेत देउवा उम्मेदवार नबन्ने अवस्थामा विकल्प नै यही हो भन्दै पौडेललाई आश देखाउन गरेका छन् । देउवा आफैं उम्मेदवार बन्न नहुने परिस्थिति खडा भयो भने उहाँले भनेकै नेता उम्मेदवार हुन्छ भन्न सकिन्न । त्यतिबेला टिमको पनि कुरा हुन्छ, देउवानिकट एक पदाधिकारीले भने, सबैलाई नेता मान्न सहज हुने, पार्टीलाई हाँक्न सक्ने र अहिले देखिएका चुनौतीसँग सामना गर्न सक्ने नेतृत्व रोज्नुपर्ने हुन्छ । उनका अनुसार पहिला देउवा र पौडेलबीच सभापति एउटा बन्ने र अवसर आउँदा प्रधानमन्त्री अर्को बन्ने गरी सहमति जुटाउने प्रयास पनि हुन्छ । त्यस्तो प्रयास सुरु भइसकेको दाबीसमेत उनले गरे । भएन र छाड्नै पर्ने अवस्था बन्यो भने त समकालीन साथीको नाताले देउवालाई छाड्दा नि सजिलो हुने र हामी सबैलाई नेता मान्न सहज हुने त पौडेल दाइ नै हो । त्यो विकल्पमा पनि कुरा हुन सक्छ, उनले भने ।"
डाक्टर ल्याउन मासिक लाख खर्च,"(ताप्लेजुङ)  सिरिजंगा गाउँपालिकाले असोज तेस्रो साता मोरङका एमबीबीएस डाक्टर भुवन सुवेदीलाई तेल्लोक प्राथमिक स्वास्थ्य केन्द्रमा करारमा नियुक्त गर्यो । चार वर्षको कार्यानुभव भएका सुवेदीलाई अधिकृत आठौं तहमा नियुक्ति दिइएको छ । यो तहअनुसार उनको तलब स्केल मासिक ४० हजार ३ सय ८० रुपैयाँ हुन्छ । भदौमा बसेको गाउँ कार्यपालिकाको बैठकले उनलाई थप मासिक ५० हजार रुपैयाँ प्रोत्साहन भत्ता दिने निर्णय गरेको छ । प्रमुख प्रशासकीय अधिकृत सन्तोष घिमिरेका अनुसार स्थानीय भत्ता ३ हजार ९ सय, महँगी भत्ता २ हजार, ननप्राक्टिस भत्ता ८ हजार र जोखिम भत्तासमेत गरी मासिक ५५ हजार रुपैयाँ पुग्छ । यसमा भ्रमण भत्ता थप हुन्छ । समय निर्धारण नगरी करारमा नियुक्त गरिएका डा सुवेदीले सबै खालका बिरामी हेर्नुपर्ने सर्त गाउँपालिकाको छ । अध्यक्ष टीका गुरुङले पोस्टमार्टमको तालिम पनि दिलाउने बताए । रेडियोलोजी एक्सरे, ल्याब र यूएसजीको व्यवस्थापनमा गाउँपालिका लागेको छ । तीन शय्याको प्राथमिक उपचार केन्द्रमा ७ शय्या थप गर्न लागिएको छ । यसका लागि केन्द्र सरकारले ८५ लाख रुपैयाँ दिइसकेको छ । तर यो रकमबाट चिकित्सक तथा स्वास्थ्यकर्मी राख्न पाइने छैन । पूर्वाधार निर्माण गर्नुपर्ने छ । उपचार केन्द्रमा एक जना डाक्टरको दरबन्दी छ । तर, नियुक्त भएका डाक्टर अध्ययन बिदामा विदेशमा भएकाले गाउँपालिकाले डा सुवेदीलाई ल्याएको हो । सरकारले अर्को सरुवा नगरे डा सुवेदीले चार वर्षसम्म यहीं रहन पाउँछन् ।पश्चिम मेरिङदेन गाउँपालिकाले पनि एमबीबीएस डाक्टर एलिना पौडेललाई असोज अन्तिम साता नियुक्त गर्यो । आठौं तह अधिकृतमै नियुक्त उनले तलबबापत ४० हजार ३ सय ८० र त्यत्ति नै रकम भत्ताबापत पाउँछिन् । प्रमुख प्रशासकीय अधिकृत डम्बरबहादुर आङदेम्बेका अनुसार यसमा दुर्गम र भ्रमण भत्तालगायत थप हुन्छ । सबै गरेर मासिक एक लाख रुपैयाँ अनिवार्य पाउने आङदेम्बे बताउँछन् । तर सुवेदीले जस्तो पौडेलले जोसुकै बिरामीलाई हेर्नु र उपचार गर्नुपर्ने बाध्यता छैन । उनी तीन महिनाका लागि कोरोना संक्रमितलाई उपचार गर्न मात्रै नियुक्त भएकी हुन् । यसका लागि संघीय सरकारले गाउँपालिकालाई १० लाख रुपैयाँ उपलब्ध गराएको छ । यो रकमबाट एक डाक्टर, दुई नर्स र एक जना कार्यालय सहयोगी नियुक्त गरिएको आङदेम्बेले बताए । मेरिङदेन३ सान्थाक्राको स्वास्थ्य चौकीलाई अस्थायी उपचार केन्द्र बनाइएको छ । पाँचथरको हिलिहाङ गाउँपालिकाले पनि सरकारले दिने तलब स्केलमा शतप्रतिशत भत्ता दिने गरी डा मनोज नेपालीलाई नियुक्त गरेको छ । गाउँपालिका अध्यक्ष भवानी लिङदेनले कोभिड१९ अस्थायी अस्पतालमा नियुक्ति भए पनि सबैखालका बिरामी हेर्न अनुरोध गरिएको बताए । उहाँ हाम्रै गाउँपालिकाको मान्छे पनि हो, अध्यक्ष लिङदेनले भने, सबै खालका बिरामी हेर्न थाल्नुभएको छ ।यी तीनबाहेक ताप्लेजुङ र पाँचथरका हरेक गाउँपालिका यतिबेला एमबीबीएस डाक्टरको खोजीमा छन् । ताप्लेजुङको आठराई त्रिवेणी गाउँपालिका अध्यक्ष विश्व सिटौला अबको एक महिनामा जसरी पनि डाक्टर ल्याएर गाउँपालिकाको स्वास्थ्यचौकीमा राख्ने दाबी गर्छन् । अरूले जस्तै उनको गाउँपालिकाले पनि भत्ता दिने निर्णय कार्यपालिका बैठकबाट गरेको छ । सेवा, सुविधा र सर्तसहितको विज्ञापन पनि खोलेको उनले बताए । आवेदन मागेर पनि डाक्टर नपाएको पाँचथरको फालेलुङ गाउँपालिकाले नर्स राखेर कोभिड अस्पताल सुरु गरेको छ । त्यसका लागि केन्द्र सरकारबाट आएको १० लाख रुपैयाँ दिएको छ । प्रयास जारी रहेको र डाक्टर पाउनेमा आशावादी रहेको प्रमुख प्रशासकीय अधिकृत विनोद चौहान बताउँछन् । सिरिजंगाका अध्यक्ष गुरुङले याम्फुदिनमा भएको घटनामा डाक्टरको अभाव अत्यन्तै महसुस भएको वताए । गाउँपालिका केन्द्रदेखि पैदल सातआठ घण्टा लाग्ने उक्त स्थानमा असोज पहिलो साता एक व्यक्तिले तीन जनालाई खुकुरी प्रहार गरेर घाइते बनाएका थिए । मान्छेले स्ट्रेचर, ढाकरमा बोकेर ल्याउने सम्भावना नै भएन । हेलिकप्टर मौसमका कारण बस्नैलाई कठिन भयो, गुरुङले भने, यस्तो परिस्थितिमा डाक्टरलाई देखाउन सके एउटा सन्तोष हुने रहेछ ।"
छात्रावासमै मुक्त कम्लरीको दसैं,"आइसोलेसनमा न्यास्रोबाँफीकोट गाउँपालिकाकी कार्यपालिका सदस्य सीता खड्का कोरोना महामारीकै बीच पारिवारिक जमघट गरेर दसैं मनाउने तयारीमा थिइन् । कात्तिक ४ मा कोरोना संक्रमण भएपछि उनको दसैं आइसोलेसनमा बित्यो । यसपालि त हामीलाई दसैं आएजस्तो पनि भएन, उनले भनिन्, वर्षमा एक पटक आउने चाडमा एक्लै हुँदा न्यास्रो नहुने कुरा पनि भएन ।उनीमात्र होइन, यस पटक धेरै जना संक्रमितको दसैं आइसोलेसनमा बितेको छ । संक्रमण भएपछि न उनीहरूसामु कोही टीका थाप्न आए, न त उनीहरू नै दसैंको रमाइलोमा परिवारसँग मिसिन पाए । स्यार्पु बहुमुखी क्याम्पसको आइसोलेसनमा खड्कासहित ३ जना छन् । जिल्लाभर भने दसैंको अवधिमा १५ जना आइसोलेसनमै थिए । बाँफीकोट गाउँपालिका, आठबिसकोट नगरपालिका, चौरजहारी नगरपालिका र जिल्ला प्रहरी कार्यालयको आइसोलेसनमा ३३ जना संक्रमित, त्रिवेणी गाउँपालिकामा २ जना र सानीभेरी गाउँपालिकामा एक जना संक्रमित बसिरहेका छन् । उनीहरूको पनि दसैं खड्काको जस्तै उत्साहप्रद रहेन ।आइसोलेसनमा बस्नेहरूले दसैंको दिन पनि मोबाइल चलाएरै बिताए । सामाजिक सञ्जाल चलाएरै दिन बितेको आठबिसकोटको आइसोलेसनमा बसिरहेका एक संक्रमितले बताए । गाउँमै भए पनि परिवारसँगै दसैं मान्न नपाउँदा नमज्जा लाग्यो, परिवारको खुब याद आयो, उनले भने, रोगले चाडबाड, ठूलासाना भन्दैन भनेर चित्त बुझाइयो । रुकुम पश्चिममा हालसम्म ९ हजार ४ सय ३ जनाको कोरोना परीक्षण गरिएकोमा १ सय ७० जनामा संक्रमण पुष्टि भएको छ । तीमध्ये १ सय ५४ जना निको भएर घर फर्केका छन् । दुई जनाको मृत्यु भएको छ । स्वास्थ्य कार्यालयका कोरोना फोकल पर्सन ईश्वर रावलले पछिल्लो समय निको हुने दर बढिरहेको बताए ।"
गोयल भ्रमणको गलत सन्देश,"प्रधानमन्त्री केपी शर्मा ओलीले गत साता भारतीय गुप्तचर संस्था रअ का प्रमुख सामन्तकुमार गोयलसँग आफ्नो राजकीय हैसियत बिर्संदै जेजसरी भेटवार्ता गरेका छन्, यसबाट स्वयं प्रधानमन्त्री ओलीले विशेष जोड दिने गरेको राष्ट्रवाद को एजेन्डा त बिटुलिएको छ नै, दुई सार्वभौम मुलुकबीच हुनुपर्ने कूटनीतिक संस्कार पनि फेरि बिथोलिएको छ । सीमाविवादलगायतका संशयबीच लामो समयदेखि उच्च तहमा रोकिएको संवाद सुरु भएको भन्दै एउटा कोणले यसलाई सफलताका रूपमा अर्थ्याए पनि, वास्तवमा नेपालको कूटनीतिक इतिहासमा यो अर्को एउटा लज्जास्पद घटना हो । दुई देशबीच छलफलको थालनी नै भए पनि यो कुनै सफलता होइन, नेपाल यसैगरी आफ्नो हैसियत कायम राख्न चुक्दै गयो भने यो घटना दीर्घकालीन विफलताको अर्को सुरुआत मात्रै बन्नेछ । त्यसैले, नेपालको कूटनीतिलाई उल्टो दिशातर्फ नधकेल्न दुई देशबीचको सम्बन्धमा गुप्तचर अधिकारीको प्रवेशलाई थप अघि बढ्न नदिएर यहीं पूर्णविराम लगाउनुपर्छ । त्यसका लागि, प्रधानमन्त्री ओलीले नै आफ्नो गल्ती सच्याएर आइन्दा राजनीतिक र कूटनीतिक तहबाट मात्रै द्विदेशीय सम्बन्ध अगाडि बढाउने दृढता व्यक्त गर्नुपर्छ ।छिमेकी देशको बाह्य मामिलामा जासुसी गर्ने संस्थाका प्रमुखसित प्रधानमन्त्री ओलीले सरकारी निवासमै त्यस्तो समयमा वार्ता गरे, जतिबेला दुई देशबीच राजनीतिक र कूटनीतिक संवादका सारा बाटो अवरुद्ध थिए । सीमा विवादलगायतका समस्या सुल्झाउन विभिन्न स्तरका औपचारिक संयन्त्रकै बैठक बस्न सकिरहेको थिएन । र, सीमा सवालमा पूरै मुलुक एक भएर नेपालले आफ्नो अडान राखिरहेको थियो । यस्तो अवस्थामा नेपालले राजनीतिक र कूटनीतिक तहमै संवाद गरेर भारतसित सम्बन्ध सुधार्ने र समस्या सुल्झाउने पहल जारी राख्नुपर्थ्यो । गुप्तचरका हाकिमलाई द्विपक्षीय वार्ताका निम्ति प्रधानमन्त्रीको समकक्षी जसरी ग्रहण गर्नु कुनै दृष्टिबाट पनि सही अभ्यास होइन । यसै पनि अशोभनीय यो भेटघाटमा परराष्ट्र मन्त्रालयका कुनै अधिकारीको उपस्थिति नहुनु अर्को आपत्तिजनक र कूटनीतिक आचारविपरीतको व्यवहार हो । सरकारी कूटनीतिक संयन्त्रलाई थाहै नदिई गरिने यस्तो भेटघाटको न कुनै कूटनीतिक हैसियत रहन्छ, न त यसको विवरण कतै संस्थागत स्मृतिमा समेटिन्छ । तसर्थ, जासुसी शैलीको यस्तो वार्ता नेपालको प्राथमिकतामा कहिल्यै पर्नु हुँदैन ।उपप्रधानमन्त्री ईश्वर पोखरेलले प्रस्टीकरण दिएझैं निज गोयल भारतीय प्रधानमन्त्री नरेन्द्र मोदीको विशेष दूतकै रूपमा आएको भए पनि दुई देशबीचको सम्बन्धमा यो सुखद संकेत होइन । छिमेकी मुलुकका जासुससँग प्रधानमन्त्रीले गरेको यस्तो भेटघाटले नेपाल र नेपालीको शिर ठाडो हुने गरी सम्बन्ध विकसित भइरहेको वा हुन खोजिरहेको सूचना दिँदैन । फेरि, उनी मोदीका प्रत्यक्ष दूतकै रूपमा नेपाल आएका हुन् भनेर भारतीय पक्षबाट आधिकारिक रूपमा केही भनिएको पनि छैन । यतिबेला भारतले नेपालसँग संवाद थाल्न चाहेको हुन सक्छ, जुन नेपालले आफ्नोतर्फबाट सदैव चाहँदै आएको छ । यस्तो घडीमा विदेश मन्त्रालयका सचिव, कुनै अधिकारी वा मन्त्री तहबाट भेटघाट शृंखला अघि बढाउनु स्वाभाविक हुन्थ्यो । भारतीय प्रधानमन्त्रीले आफ्नो व्यक्तिगत दूतका रूपमा कोही राजनीतिक पात्रलाई नै पठाएको भए पनि त्यसलाई अन्यथा मानिन्नथ्यो । तर, दुई देशबीच केही वर्षयता पुनःस्थापित राजनीतिककूटनीतिक तहको सम्बन्धलाई पछाडि धकेल्ने गरी एकाएक भएको भारतीय गुप्तचरी प्रवेश बिल्कुलै अराजनीतिक र गैरकूटनीतिक कदम हो । गोयलको यो भ्रमणले मुलुकमा फेरि सशस्त्र द्वन्द्वकाल, शान्ति प्रक्रिया र संविधान निर्माणका संक्रमणकालीन समयमा झैं रअ का अधिकारीहरूको चलखेल र चासो बढ्ने त होइन भन्ने आम चिन्ता पलाएको छ । र, संविधान जारी भएयता दुई मुलुकबीच राजनीतिक तहमा सम्बन्ध पुनःस्थापना भयो भन्ने दाबीलाई खण्डित गर्ने खतरा छ । यसको अर्थ रअका प्रमुख नेपाल आउनै नहुने भन्ने होइन । उनी सुरक्षा एवम् आतंकवाद नियन्त्रणलगायत गुप्तचरी मामिलामा आफ्ना नेपाली समकक्षीसँग भेटवार्ता गर्न आउन सक्छन् । तर, दुई देशबीचको राजनीतिक र कूटनीतिक उल्झन सुल्झाउनका निम्ति उपयुक्त पात्र उनी होइनन् । त्यसका लागि कैयौं औपचारिक संस्था र संयन्त्र छन्, तिनले नै काम गर्न सक्छन्, र गर्नुपर्छ पनि । खासगरी, नेपालले नयाँ राजनीतिकप्रशासनिक नक्सा जारी गरेपछि भारतसित उच्च अधिकारीका तहमा भ्रमण आदानप्रदान नभएको, संवाद सिलसिला रोकिएको र सम्बन्ध चिसिएको परिस्थितिमा एक्कासि नेपालीहरूलाई पुरानै घाउ कोट्याउने गरी भएको गुप्तचर अधिकारीको उच्चस्तरीय भेटघाटले सही सन्देश दिएको छैन ।गोयल भ्रमणमार्फत भारतले प्रस्ट रूपमा नेपाली नेतृत्वको हैसियत सम्झाउन चाहेको सार्वजनिक सन्देश दिएको देखिन्छ । अब नेपालले आफ्नो हैसियत आफैंले कत्रो तोक्ने, त्यो हाम्रो राजनीतिक नेतृत्वको विवेकमा भर पर्छ । मुलुकको उच्च नेतृत्वले विदेशीलाई जुन भूमिका प्रदान गर्छ, राष्ट्रको हैसियत पनि त्यसैअनुसार निर्धारण हुन्छ । यो तथ्यको हेक्का सम्बन्धित सबैले सधैं राख्नुपर्छ । प्रधानमन्त्रीको सचिवालयले यसलाई शिष्टाचार भेट भने पनि वास्तवमा समय, परिस्थिति र सन्दर्भको आलोकमा हेर्दा यो शिष्टताविहीन भेट हो । यस्तो सम्बन्धले नेपाली कूटनीतिलाई कुनै उज्यालो गोरेटोमा डोर्याउादैन, बरु आम नेपालको आत्मविश्वास र मनोबललाई गिराइदिन्छ र भोलिको नेतृत्वको बाटो पनि बिटुलो बनाइदिन्छ । कूटनीतिमा प्रोटोकल को पद्धति केवल औपचारिक तानाबानाका लागि होइन, सम्बन्धित राष्ट्र तथा व्यक्तिको गरिमाको सम्मानका खातिर हो । अब आफ्नो गरिमा बचाइराख्ने कि नराख्ने, त्यो नेपाली नेतृत्वकै हातमा छ । व्यक्ति केपी शर्मा ओलीको मात्र स्वाभिमानको प्रश्न होइन यो, नेपाल राष्ट्र र तीन करोड नेपाली जनताको स्वाधीनताको सवाल पनि हो । तसर्थ, प्रधानमन्त्री जत्तिको संस्थाले मुलुकको कूटनीतिक आचारमाथि कुनै खालको खेलाँची गर्न मिल्दैन । भारतको हेपाहापनका कारण परेको सम्बन्धको गाँठो गुप्तचरको प्रयासले फुक्दैन, अझ थपिन्छ, यति हेक्का राख्नैपर्छ । जासुसी संस्थाका प्रमुखले ढोका खोलिदिएर सुचारु हुने सम्बन्ध धेरै माथि पुग्दैन भन्ने अक्कल नेतृत्वले पुर्याउनैपर्छ । र, यथासम्भव द्विदेशीय सम्बन्धलाई राजनीतिक र कूटनीतिक तहमै सञ्चालन गरिनुपर्छ । त्यसका लागि प्रधानमन्त्री ओलीले निरन्तर पहल गर्नुपर्छ । भोलिको पुस्ताले समेत मूल्य चुकाउने गरी वर्तमान नेतृत्वले गल्ती गर्नु हुँदैन ।"
"कूटनीति, गुप्तचर र गरिमा","भारतीय गुप्तचर संस्था रअ का प्रमुख सामन्तकुमार गोयलको नेपाल भ्रमण र प्रधानमन्त्री निवासमा दुई घण्टा बिताएको खबरबारे आलोचनात्मक प्रतिक्रिया आउने क्रम जारी छ । सरकारले प्रधानमन्त्रीसँगको यस भेटघाटलाई सामान्य भेटघाटको रूपमा लिएको छ । सरकारले रअ प्रमुखलाई विशेष कूटनीतिक सुविधा उपलब्ध गराई चार्टर विमानसहित आउने प्रबन्ध मिलाएको थियो । लिम्पियाधुरा लिपुलेककालापानी विवादपछि नेपालभारत सम्बन्धमा आएको चिसोपनलाई कूटनीतिक र राजनीतिक माध्यमबाट मात्र समाधान गर्न सकिन्छ । यस यथार्थमाझ यो भ्रमणलाई नकारात्मक रूपमा लिन मिल्दैन । यो वार्ताहरूको सुरुआती चरण पनि हुन सक्छ । प्रधानमन्त्री र गुप्तचर प्रमुखबीचको भेटघाटमा पदीय हैसियतको विचार नगरी हतारमा कार्यक्रम बनाइयो र यस्ता कार्यक्रमले प्रधानमन्त्री पदको मात्र होइन देशकै गरिमामा असर पुर्याउँछ । महेन्द्रसिंह बम, टीकापुर१, कैलाली"
निष्ठा नभएका कम्युनिस्ट,"निषेधको नियम, यान्त्रिक भौतिकवाद, द्वन्द्वात्मक भौतिकवाद, ऐतिहासिक भौतिकवाद, वर्गसंघर्षको सिद्धान्त, क्रान्तिको सिद्धान्त, सर्वहारावर्गको अधिनायकत्वजस्ता धेरै विषयको व्याख्या मार्क्सवादले दिन्छ । कम्युनिस्टहरूका विचारमा समाज परिवर्तनका लागि मार्क्सवादबाहेक अर्को कुनै पनि सिद्धान्त सहायक हुँदैनन् । पुँजीवादको उनीहरू खुब निन्दा गर्छन् । विभिन्न देशमा कम्युनिस्ट सरकार बनेका छन् । कतिपय देशमा उनीहरू लोकप्रिय छन्, उक्त देशको उन्नति पनि भएको छ । कतिपय देशलाई भने उनीहरूले बरबाद पारेका छन् । मार्क्सवाद व्यक्तिको प्रवृत्ति र महत्त्वाकांक्षाबाट प्रभावित हुने गरेका कारण यसको प्रशस्त आलोचना हुने गरेको छ । हाम्रोमा मदन भण्डारीको जनताको बहुदलीय जनवाद बाट लोकप्रिय बनेको कम्युनिस्ट पार्टी २०५१ सालमा नौमहिने सरकार चलाउन सक्षम भयो । अहिलेसम्म त्यो सरकारलाई नमुनाका रूपमा सम्झिने गरिन्छ । त्यसपछि भीषण जनयुद्ध भयो । गणतन्त्रप्राप्तिपछि पाँचवटा कम्युनिस्ट सरकार बने ।अहिले कम्युनिस्टको लगभग दुईतिहाइ जनमत प्राप्त शक्तिशाली सरकार छ । तर देश र जनताको भाग्यदाताका रूपमा खुब व्याख्या तथा प्रचारबाजी गरिने गणतन्त्रपछिका कम्युनिस्ट सरकारहरू जनमुखी बन्न नसकेको जगजाहेर छ । झन् आम निर्वाचन २०७४ पछिको ओली सरकारका पालामा भएका भ्रष्टाचार र दण्डहीनताका अनेक काण्डले कीर्तिमान कायम गर्यो, जसका कारण जनमानसमा कम्युनिस्टप्रति पूरै उदासीनता पलाएको छ । बेरोजगारीका कारण निम्नवर्गीय जनता निकै समस्यामा छन् । देश आयात र वैदेशिक ऋणमा डुब्दै छ । नेताहरूको मोजमस्ती, फजुलखर्ची र मनपरी ढंगले चल्ने रवैयाले मध्यम वर्ग रुष्ट बन्दै छ । हजारौं जनताले बलिदान दिएर, अर्बौं रकम खर्चेर र वषौं लगाएर बनाइएको यति महँगो संविधानमा व्यवस्था गरिएका असल प्रावधानहरू कार्यान्वयन गरिदिए त पुगिहाल्थ्यो नि ! यो जमानामा पनि हामीबाहेक अरूलाई केही थाहै छैन भनेजस्तो गरी शाब्दिक भ्रम छरेर समय बिताउँदा आजका कम्युनिस्टलाई कसले पत्याउला ? यसैकारण कम्युनिस्टलाई आजकल कमाउनिस्ट र कम निष्ठा भएका भन्न थालिएको छ । इन्द्रकुमार श्रेष्ठ, ओखलढुंगा"
निरीह प्रतिपक्ष,"जनता सत्तापक्ष र प्रमुख प्रतिपक्षी दलका क्रियाकलापबाट निराश छन् । नेकपाले सत्ता सम्हालेपछिका बेथिति र विसंगतिविरुद्ध आवाज उठेसँगै केही ससाना गल्ती सचिने गरेको पाइए पनि ठूला अपराध किनारा लाग्न सकेका छैनन् । आर्थिक हिनामिना र अनुशासनहीनताले मुलुक दिनप्रतिदिन आक्रान्त बन्दै छ । गरिमा र पहिचान गुम्ने स्थितिमा देश पुगिसक्यो । यस्तो अवस्थामा पनि २०४६ सालपछि अधिकांश समय सत्ता सम्हाल्ने अवसर पाएको नेपाली कांग्रेसको अकर्मण्यता, निरीहताको जति आलोचना गरे पनि पुग्दैन । निर्मला काण्ड, वाइडबडी विमान खरिद प्रकरण, सुन तस्करी, वुढीगण्डकी जलविद्युत् आयोजनाको ९ अर्ब कमिसन प्रकरणजस्ता ठूला काण्ड हुन् या अन्य आपराधिक गतिविधि नै किन नहुन्, कांग्रेसको अग्रसरतामा कुनै पनि विषय छिनोफानो भएको छैनन् । पछिल्लो समय कोभिड१९ को औषधोपचारमा देखिएको भद्रगोल, जनताप्रति सरकारको असहिष्णुता, जीवन र मृत्युको दोसाँधमा छटपटाइरहेकाहरूमाथि थपिएको आर्थिक भारको विषयमा कानुनसमेतलाई आधार बनाएर विरोधका कार्यक्रम अघि सार्नुको साटो कांग्रेस सभापति र प्रवक्ताले ५६ वर्षको शिशुले भैं वक्तव्यमार्फत हल्का प्रतिवाद मात्र गरेका छन् । यस्तो हास्यास्पद गतिविधिले सो दलका जिम्मेवार नेताहरू जनताको नजरमा अझै तल गिरेका छन् । सभापति शेरवहादुर देउवाविरुद्ध अनशन बस्नसम्म तम्सिने रामचन्द्र पौडेल पक्षधरको आवाज सार्वजनिक हुँदा त्यहाँभित्रबाट जनहितका लागि त्यस्तै कडा कदम चाल्ने हिम्मत कुनै नेतामा देखिएन । कांग्रेसले गठन गरेको छाया सरकारमा पनि स्वास्थ्य क्षेत्रको विसंगति नियन्त्रण, नियमन गर्न सक्ने क्षमता भएन । न त कांग्रेसका डिग्रीधारी नेतृत्वमा जनहितका लागि लड्ने इच्छाशक्ति नै देखियो । भुवनेश्वर शर्मा, चन्द्रागिरि२, काठमाडौं"
जोरबिजोर प्रणाली हटाऊ,"भीडभाड कम गर्न सरकारले निकै अघि निजी सवारी साधन जोरबिजोर प्रणालीको आधारमा चलाउने निर्णय गर्यो । त्यसबेलाका लागि यो निर्णय ठीकै पनि थियो । सरकारी र निजी संस्थाहरू कम खुलेका थिए । अहिले सबै क्षेत्र खुला छ । मानिसहरू कार्यालयमै पुगी काम गर्छन् । तर जोरबिजोर प्रणालीले उनीहरूलाई अप्ठ्यारोमा पारेको छ । कार्यालय र अति आवश्यक कामका लागि निस्कँदा उनीहरूसँग भएको साधन काम लागेन भने के हुन्छ ? बाध्य भएर कि त ट्याक्सी चढ्नुपर्यो कि सार्वजनिक यातायात । यी दुवै उपायले संक्रमणको जोखिमलाई बढाउँछ । अनि जोखिम कम गर्न भनेर जोरबिजोर प्रणाली लागू गरेको भन्ने तर त्यसले उल्टै जोखिम बढाइरहेको छ भन्ने भेउ नपाउने कस्तो सरकारी चाला हो, यो ? निजी सवारी साधन भएर पनि असुरक्षित यात्रा गर्नुपर्दाको पीडा सरकारलाई के थाहा ? यो निर्णयलाई सरकारको फिर्ता लिनुपर्छ । र, भीडभाड कम गर्ने अन्य उपायको बारेमा सोच्नुपर्छ । मधु भट्टराई, नक्साल, काठमाडौं"
सत्ताको समुद्रमा ओली र गोयल,"सत्तामा रहेका मानिसले आफूलाई टिकाइराख्न अनेक तिकडम गरिराखेका हुन्छन् । काठमाडौं उपत्यकामा सत्ताधारीहरू अप्ठ्यारोमा परेको अवस्थामा टिन ठटाएर हल्ला गर्ने चलन थियो । यो हल्लाले जति धेरै जनतालाई आकर्षित गर्थ्यो, शक्तिको हालीमुहाली चलाउनेको महत्त्व त्यति नै बढ्थ्यो । यो चलन अहिले हराइसकेको छ । यसको ठाउँमा अलि आधुनिक किसिमका तमासाहरू देखाइन थालेका छन् । गएको कात्तिक ६ गते भारतीय जासुसीसंस्था रिसर्च एन्ड एनालाइसिस विङका प्रमुख सामन्त कुमार गोयल काठमाडौं आइपुगे । विमानस्थलबाट उनी सोझै प्रधानमन्त्री निवास पुगे । सामान्यतया त्यसको अर्थ हुन्थ्यो, उनलाई नेपालका सर्वशक्तिमान प्रधानमन्त्रीले नै निम्त्याएका थिए । उनी भारतका प्रधानमन्त्री नरेन्द्र मोदीका विशेष दूतका रूपमा आएका थिए कि थिएनन् ? थिएनन् भने हाम्रा प्रधानमन्त्रीले उनीसँग तीनतीन घण्टा के गरेर बिताए ? किन सर्वांग झुके ? प्रश्नहरू उठेका छन् । काठमाडौं विमानस्थलमा उनलाई स्वागत गर्न नेपालका लागि भारतीय राजदूत विनयमोहन क्वात्रा उपस्थित थिएनन् । भारतको विदेश मन्त्रालयबाट चुहिएर आएका सूचनाअनुसार गोयलको नेपाल भ्रमणका बेला भारतीय विदेश मन्त्रालयमा नेपाल डेस्क प्रमुख पनि बिदामा थिए ।दिल्लीबाट सैनिक विमान चढेर सोझै काठमाडौं ओर्लिएका गोयल बालुवाटार छिरेपछि बढी जाँचबुझ र चासोको आवश्यकता पनि परेन । नेपालका प्रधानमन्त्री खड्गप्रसाद शर्मा ओलीसँग सोझै भेट्न आएका विदेशी मान्छे कस्तो प्रोटोकलअन्तर्गत पर्छन् ? आवरणमा उनी मर्यादाक्रमभित्र कुन हैसियतमा देखिन्छन् ? ती कुराको खासै खोजीनिती गर्ने आवश्यकता थिएन किनभने प्रोटोकल अथवा मर्यादाक्रम आवश्यकताअनुसार निर्धारण गरिन्छन् । आखिर प्रधानमन्त्री ओलीसँग भारतका रिसर्च एन्ड एनालाइसिस विङका प्रमुखले त्यस्तो भेट्नैपर्ने भूराजनीतिक आवश्यकता के पर्यो, त्यो रहस्यको गर्भमा छ । प्रधानमन्त्री ओली र गोयलको भेटघाटको यो बुँदा कहाँबाट निःसृत भयो ? यो भेटघाटबाट कस्तो परिणामको अपेक्षा गरिएको हो ? यी सामान्य लोकले नबुझेका कुरा थिएनन् । चीनसँगको नेपालको बढ्दो हिमचिम र भारतसँगको चिढचिढोपन, जाली नोटसँग सम्बन्धित मामिलामा पाकिस्तानसँगको बनठन जस्ता कुरा त बहसमा थिएनन् नै । के यिनै मुख्य बुँदा थिए त सुरक्षाका ?सन् १९५० को नेपालभारत सन्धिले नेपालका केही आधारभूत अधिकारहरूलाई निस्तेज पार्ने प्रयत्न गरेको छ । त्यसका विरुद्ध नेपालमा बेलाबेला आन्दोलनहरू भएका छन् । अहिले नै पनि, नेपालभारतबीचको १९५० को त्यो सन्धिको भविष्य निर्धारण गर्ने मनसायका साथ तयार गरिएको दुईपक्षीय ईपीजी का बारेमा अन्तिम छलफलहरू हुन सकेका छैनन् । तर संकट जस्तोसुकै भए पनि नेपालका सत्ताधारीहरूले सत्ता टिकाउने काममा भारत र चीनसँगको सम्बन्धको पूरै फाइदा उठाउने गरेका छन् ।यो क्रममा हामीले हेर्यौं भने बीपी कोइरालाले प्रधानमन्त्रीका रूपमा भारत र चीनसँग नेपालको सम्बन्धलाई आफ्नो सम्पूर्ण योग्यता र आलोकको प्रयोग गरेर सुस्थिर बनाउनुभएको थियो । २०१७ सालमा राजा महेन्द्रले कोइराला र उहाँको मन्त्रिमण्डललाई सत्ताच्युत गरेपछिको समयमा भारत र चीन दुवैसँगको सम्बन्धले अलग रूप लियो । राजा महेन्द्रको परराष्ट्र नीति उनको आफ्नो चाहना र आवश्यकताअनुसार परिचालित हुन्थ्यो । नेपाललाई कहिले भारतको समर्थन चाहिन्थ्यो त कहिले चीनको । सशस्त्र र निःशस्त्र, नेपालमा जति पनि आन्दोलनहरू भए, ती आन्दोलनलाई राजा महेन्द्रले आफ्नो चातुर्यबाट शमन गरेका थिए । निर्दलीय पञ्चायत व्यवस्थाको तीस वर्ष लामो अस्तित्वको मूल कारण भारत र चीनको टेको समातेर हिँड्नमा नेपालको अद्भुत कलाकारिता नै थियो भन्नेमा कुनै सन्देह रहँदैन ।२०४६ सालपछि अन्तरिम प्रधानमन्त्री कृष्णप्रसाद भट्टराईले नेपालको परराष्ट्र नीतिलाई कडा आत्मविश्वासका साथ अगाडि बढाउनुभयो । उहाँले नेपालले चीनसँग हतियार खरिद गर्नुपछाडिका व्यावहारिक उत्तर मात्र दिनुभएन, भारतले आफ्ना केही जातीय समूहलाई भारतीय सेनामा किन स्थान दिएको छैन भन्ने प्रश्न गरेर नेपालले तराई मधेसका मानिसहरूलाई सेनामा किन ठाउँ दिएको छैन भन्ने प्रश्नलाई निरस्त गराइदिनुभयो । त्यसपछि सत्तामा आउनुभएका गिरिजाप्रसाद कोइरालाले शक्तिको व्यावहारिक निरन्तरताका आधारमा भारतसँगको सम्बन्ध परिचालित गर्नुभयो । शेरबहादुर देउवाको प्रधानमन्त्रित्व कालमा भएको महाकाली सन्धि नेपालले अहिलेसम्म नाममा मात्रै थेगिरहेको छ । दन्त्यकथाको विषय बन्न लागेको महाकाली आयोजनाका बारेमा भन्नुपर्ने कुरा केही छैनन् ।प्रधानमन्त्री ओलीसँग भारतको रिसर्च एन्ड एनालाइसिस विङका प्रमुख गोयलसँग तीन घण्टा लामो वार्ता के विषयमा भयो, त्यसको जानकारी सरकार बनाउने नेपाल कम्युनिस्ट पार्टीका नेतागण कसैलाई थाहा छैन भने निरीह कोटिमा परेका जनताले थाहा पाउने कुरा पनि भएन । गोयल एक्लै आएका थिएनन् । उनीसँग उनका दस जना सहयोगी थिए, जसले प्रधानमन्त्री ओली र गोयलको वार्ता सुमधुर र सफल बनाउन निकै ठूलो भूमिका निर्वाह गरे होलान् । काठमाडौंमा गोयलको उपस्थितिको समयमा भारतीय राजदूत क्वात्रा काठमाडौंमा नरहनु त्यति सजिलो प्रसंग लाग्दैन । यो तथ्यले ओलीगोयल वार्ताको नाटकीय परिवेशलाई आफैं स्पष्ट गर्छ ।फूलपातीको अघिल्लो दिन भएका यी जासुसी प्रकृतिका कूटनीतिक क्रियाकलापले चाडबाडकै कारण देशमा खासै तरंग उत्पन्न गरेनन् । प्रमुख प्रतिपक्षी दल नेपाली कांग्रेसका प्रवक्ता विश्वप्रकाश शर्माले वक्तव्य दिएर यो घटनाको खिल्ली उडाइदिए । तर, नेपाल कम्युनिस्ट पार्टीभित्र भने यसले ठूलो खलबल ल्याइदियो । भारतीय गुप्तचर संस्थाका प्रमुखसँग प्रधानमन्त्रीले केके कुरामा छलफल गरे, त्यसको जानकारी पार्टीको स्थायी कमिटीलाई गराइयोस् भन्ने माग सांसद तथा पार्टीका प्रभावशाली नेता भीम रावलले गरे । उनले सैद्धान्तिक हिसाबले भन्दा पनि समूहगत सत्ताकै हिसाबले प्रधानमन्त्री ओलीमाथि प्रहार गरेका थिए । रावलको भनाइ थियो, राणाकालदेखि यसरी दुईपक्षीय वार्ता राति गरिएको अहिलेसम्मकै पहिलो हो । नेता रावलको अर्को भनाइ अझै चाखलाग्दो थियो ः कुनै देशको राजधानीबाट सीधै सैनिक विमान चढेर प्रधानमन्त्रीलाई भेट्न आउनु शिष्टाचार भेट हुँदैन । रावलको भनाइको प्रतिकारमा परराष्ट्रमन्त्री प्रदीप ज्ञवालीको स्पष्टीकरण थियो ः सामन्त गोयल भारतीय प्रधानमन्त्रीका विशेष दूतकै रूपमा आएका हुन् ।यो कुरा सत्य हो, नेपालभारत सम्बन्धको निर्माण भारत र बंगलादेशको जस्तो अथवा भारत र पाकिस्तानको जस्तो एकै मौसममा भएको होइन । यी दुई देशबीचका ऐतिहासिक विकासक्रमका आफ्नै प्रक्रियाहरू छन् । सामाजिक र सांस्कृतिक परिचयहरू छन् । भौगोलिक सामीप्य र अप्ठ्याराहरू छन् । यिनै कारणहरूले गर्दा भारतमा शासन गर्ने अंग्रेजहरूले नेपाली सार्वभौमिकतामाथि चाहेर पनि हस्तक्षेप गर्न सकेनन् । मानिसहरू भन्छन्, ब्रिटिस इन्डियाले चाहेको भए नेपाललाई उहिल्यै भारतमा मिलाइदिन सक्थ्यो । तर, वस्तुस्थिति हिजो भारतमा अंग्रेजहरूको शासन हुँदा पनि त्यस्तो थिएन, अहिले चीन र भारतका बीच मतभिन्नता रहेको बेला पनि त्यस्तो छैन । नेपालको सार्वभौमिकताको रक्षा राणाहरूले र राणापछिका शासकहरूले पनि राम्रोसित गर्दै आएका छन् । नेपालले भुटानदेखि कश्मीरसम्म पहाडी राज्यको निर्माण गर्ने लक्ष्य नराखेको थिएन । तर, सन् १७८८ देखि ९२ सम्म चीन र तिब्बतसँगको युद्ध, १८०९ मा भएको सिख राज्य पन्जाबसँगको युद्ध र त्यसपछि फेरि तिब्बतसँग १८५४ देखि ५६ सम्म भएको युद्धले नेपाललाई हैरान बनाएको थियो । २००७ सालको परिवर्तनले नेपालको स्वतन्त्र हैसियतलाई अझ माथि उठायो किनभने सन् १७७५ देखि १९५१ सम्मको समय नेपालमा राजपरिवार र भारदारहरूका बीच लगभग मुठभेडको समय थियो । त्यो अवस्थामा नेपालले आफ्नोसुरक्षाका लागि कहिले उत्तर र कहिले दक्षिण फर्किनुपर्ने बाध्यता पनि छँदै थियो । त्यो बाध्यता अहिले कम भएको देखिन्छ ।नेपालका लागि यो भारतसँग सम्बन्धको विकासमा सचेत र सकारात्मक हुनुपर्ने समय हो । नेपालमा परिवर्तन निरन्तरजस्तै छ । हामीले राम्ररी हेर्यौं भने हरेक एकडेढ दशकमा परिवर्तनका निरन्तरता विचलित हुने गरेका छन् । यो तथ्यलाई त्यत्तिकै छोड्न सकिँदैन । यसका आयामहरूमाथि विचार गरेर नेपालले आफ्नो भविष्य चिन्तन गर्नुपर्छ । परिवर्तनको स्थायित्व, सामाजिक दायित्व पूरा गर्न सक्ने संरचनाहरूको निर्माण र भविष्यदर्शी योजनाहरू नेपालका आवश्यकता हुन् । प्रधानमन्त्री ओली र गोयलबीच तीन घण्टा वा छ घण्टा जति नै वार्ता भए पनि राजनीतिक रूपले समस्यामाथि छलफल नभएसम्म यस्ता प्राविधिक भेटको खासै महत्त्व रहँदैन ।"
पुँजीवाद कि शास्त्रीय समाजवाद ?,"औद्योगिक क्रान्तिद्वारा पृष्ठपोषित उदार व्यक्तिवाद ले विषम सामाजिक व्यवस्था निर्माण गर्यो । फ्रान्सेली दार्शनिक हेनरी साइमन (सन् १७६०१८२५) ले उदार व्यक्तिवादद्वारा सिर्जित चरम सामाजिक उत्पीडन, गरिबी तथा असमानताको सम्बोधन गर्न उन्नाइसौं शताब्दीको पूर्वार्द्धमा आदर्शवादी समाजवाद (युटोपियन सोसलिजम) को सिद्धान्त प्रतिपादन गरे । स्रोत तथा उत्पादनका साधनको सामाजिक स्वामित्व रहने वैकल्पिक आर्थिकसामाजिक पद्धतिका रूपमा उनले समाजवादलाई प्रस्तुत गरे । साइमनले समाजको संगठित व्यवस्थाका लागि आर्थिक योजना, वैज्ञानिक प्रशासन तथा वैज्ञानिक उपलब्धिको प्रयोगमा जोड दिए । त्यस्तै, बेलायतमा सहकारीका पिता मानिने रबर्ट ओएनले पनि हेनरी साइमनको समाजवाद को मार्ग पछ्याएको पाइन्छ ।सन् १८४० को दशकमा समाजवाद र साम्यवाद (कम्युनिजम) लाई फरक रूपमा बुझिन्थ्यो । पहिलोले उत्पादन पद्धतिलाई सार्वजनीकरण गर्थ्यो भने दोस्रोले उत्पादन र उपभोग दुवैलाई । तर सन् १८८८ पछि मार्क्सवादीहरूले समाजवाद र कम्युनिजमलाई पर्यायवाची शब्दका रूपमा प्रयोग गर्न थाले । सन् १९१७ मा बोल्सेभिक क्रान्तिको नेतृत्व गर्ने लेनिनले समाजवादलाई पुँजीवाद र साम्यवादबीचको व्यवस्थाका रूपमा परिभाषित गरे ।प्रस्तुत पृष्ठभूमिमा हाम्रोजस्तो समाजमा समाजवाद हुँदै साम्यवाद प्राप्तितर्फको गन्तव्यको व्याख्या बिछट्टै आकर्षक हुन्छ । विद्यार्थी जीवनको कलिलो मस्तिष्कमा यसको छाप धेरैका लागि अमिट रहने गर्छ । उत्पादनका साधनहरूको सार्वजनीकरणÙ शिक्षा, स्वास्थ्य तथा रोजगारीको प्रत्याभूतिÙ आर्थिकसामाजिक समानताÙ वर्गविहीन समाज र अन्ततः राज्यविहीन समाज । केही सम्भ्रान्त वर्गका व्यक्तिबाहेक कसलाई लोभ्याउँदैन र साम्यवादउन्मुख समाजवादले ! नेपाली समाजमा पुस्तौंदेखि सिकाइएको समाजवाद यही नै हो । तर नेपालका सन्दर्भमा अलमल कसरी भयो भने, बीपी कोइरालाले पनि राष्ट्रियता, प्रजातन्त्र र समाजवाद भनिदिए !वर्तमान नेपाली समाज समाजवादीलाई हिरो र पुँजीवादीलाई भिलेन को दर्जा दिन तम्सिने खालको छ । स्वभावतः हिरो को पछि नलागी को भिलेन को पछि लाग्छ ! आजको मानिस गर्वका साथ आफूलाई समाजवादी भन्न रुचाउँछ । तर पुँजीवादी राजनीतिक, आर्थिक र सामाजिक व्यवस्थामा अभ्यस्त हुँदाहुँदै पनि कसैले आफूलाई पुँजीवादी हुँ भन्ने आँट गर्न सक्दैन । किनकि कम्युनिजममा पुँजीवादलाई यसरी दुत्कारिन्छ, पुँजीवादी हुनु भनेको अपराधी हुनुसरह हो । के वास्तविक जीवनमा त्यस्तै हुन्छ त ? के पुँजीवाद त्यो हदमा खराबै हो त ? के शास्त्रीय समाजवाद त्यो हदसम्म असल र सम्भाव्य हो त ? के शास्त्रीय समाजवादले राम्रो गर्न सक्यो त ?उपर्युक्त प्रश्नहरूका सन्दर्भमा पहिले मानव जातिको स्वभावको कुरा गरौं । मान्छे किन र कसका लागि काम गर्छ ? पहिले आफ्ना लागि, दोस्रोमा परिवारका लागि, तेस्रोमा नजिकका आफन्तका लागि, चौथोमा आफू बसेको सानो समाजका लागि, अनि राष्ट्रका लागि र अन्त्यमा समग्र मानव समुदायका लागि । सामान्यतः यही प्राथमिकता क्रमको उद्देश्यमा मान्छेले काम गर्नु प्राकृतिक स्वभाव हो । यो मानव स्वभावमा अपवाद नहुने होइन । तर अपवादलाई नियम मानेर मानव स्वभावको पहिचान गरिनु यथार्थ होइन । जति नै आदर्शका कुरा गरे पनि मानिसको पहिलो स्वार्थ व्यक्तिगत नै हो । व्यक्ति र परिवारले गर्ने कुनै पनि कामबाट प्राप्त हुने लाभको वितरण जति बढी समग्र समाजमा हुन्छ, त्यति नै व्यक्तिको कामप्रतिको अभिप्रेरणामा कमी हुँदै जान्छ । आफ्नो कामको शतप्रतिशत लाभ प्राप्त गर्न सक्ने अवस्थामा मात्र मानिस उक्त कामप्रति पूर्ण अभिप्रेरित हुन्छ । शास्त्रीय समाजवादको असफलताको आधारभूत कारण व्यक्तिगत लाभको अभावबाट सिर्जित अत्यन्त न्यून कार्य अभिप्रेरणा नै हो ।उत्पादन र उपभोगलाई पूर्णतः सामाजिकीकरण गर्ने मान्यता स्थापित गर्ने शास्त्रीय समाजवाद मानव स्वभावविरुद्ध छ । शास्त्रीय समाजवाद ले त हालको विदीर्ण तथा विपन्न उत्तर कोरियाको जस्तो आर्थिकसामाजिक व्यवस्थाको निर्माण गर्छ । पुँजीवादले व्यक्तिगत सम्पत्तिको असीमित सञ्चयलाई मार्गप्रशस्त गर्दा अमेरिकी ढाँचाको असमान आर्थिक व्यवस्थाको सिर्जना हुन्छ । व्यक्तिगत सम्पत्ति वा स्वामित्वलाई कुन विन्दुमा गएर बन्देज लगाउने ? यो निकै कठिन विषय हो । यी दुई आर्थिक प्रणालीमध्ये एक रोज्नैपर्ने अवस्थामा हामी कसलाई रोजौंला ? अमेरिका र उत्तर कोरियाका पद्धतिमध्ये कुन ठीक होला ? यदि अमेरिकी पुँजीवादी व्यवस्था ठीक होइन भने हामी किन आफ्ना छोराछोरी अमेरिका पठाउन मरिहत्ते गर्छौं ? के हामी आफ्ना छोराछोरीलाई उत्तर कोरिया पठाउन सकौंला ? यसबाट पुष्टि हुन्छ, हालको उत्तर कोरिया, माओकालीन चीन तथा तत्कालीन सोभियत संघको साम्यवादभन्दा त अमेरिकी पुँजीवाद नै राम्रो रहेछ । पुँजीवादको विरोध मात्र गरेर के गर्नु, व्यवहार पुँजीवादी नै छ ! पुँजीवादी हुनु नै मान्छेको प्राकृतिक स्वभाव हो । त्यसैले विश्वमा पाँच सय वर्षदेखि पुँजीवादको राज छ । तर पुँजीवादको विद्यमान स्वरूप निश्चित रूपमा ग्राह्य छैन । यसमा सुधार जरुरी छ ।विद्यमान अमेरिकी पुँजीवाद साँच्चिकै उत्कृृष्ट आर्थिकसामाजिक व्यवस्था अवश्य होइन । असीमित सम्पत्ति सञ्चयको अधिकार पुँजीवादको दुर्गुण हो । अक्सफामको तथ्यांकअनुसार १ सयभन्दा कम विश्वका अर्बपतिको सम्पत्ति विश्वका ३५ अर्ब मानिसको भन्दा धेरै हुनु पुँजीवादको विकृत अनुहार हो । तैपनि त्यो अनुहार उत्तर कोरियाको विदीर्ण अनुहारभन्दा त राम्रो छ कि ! विश्वका ७ अर्ब मानिसको भन्दा १ प्रतिशत धनाढ्यको बढी सम्पत्ति हुनु विडम्बना नै हो । तर शासक वर्गबाहेक लगभग सबै हरितन्नम हुने उत्तर कोरियाको व्यवस्था अमेरिकी व्यवस्थाभन्दा कैयौं गुणा विडम्बनापूर्ण छ । हो, असीमित व्यक्तिगत सम्पत्ति आर्जनमा प्रगतिशील करको माध्यमबाट अंकुश लगाउनु जरुरी छ । त्यसैले, पुँजीवादको विकल्प साम्यवाद वा शास्त्रीय समाजवाद होइन, एक्काइसौं शताब्दीको पुनर्परिभाषित समाजवाद हुनुपर्छ । लेखक पल म्यासन पोस्ट क्यापिटालिजम ः अ गाइड टु आवर फ्युचर मा भन्छन्, पुँजीवादको विकल्प राज्यनियन्त्रित समाजवाद हुन सक्दैन । बरु यो पुँजीवादको उत्तम विकल्प नर्वे, डेनमार्क, स्विडेन, फिनल्यान्डजस्ता मुलुकहरूले अवलम्बन गरेको सामाजिक प्रजातन्त्र हुन सक्ला ।वर्तमान पुँजीवादको विकृत अनुहार सच्याउन नसकिने होइन । नोबेल पुरस्कार विजेता अमेरिकी अर्थशास्त्री प्रा जोसेफ स्टिग्लिज वर्तमान पुँजीवादलाई सुधार गर्न आयमा उच्च दरको प्रगतिशील कर लगाउनु जरुरी ठान्छन् । सीमित व्यक्तिमा अधिक सम्पत्तिको सञ्चयले अर्थतन्त्रको कुल मागमा कमी आउँछ, जसले आर्थिक मन्दीको उत्प्रेरकको कामसमेत गर्छ । पुँजीवाद आफैंमा परिवर्तनशील चरित्रको हुने सन्दर्भ उल्लेख गर्दै पल म्यासन भन्छन्, पुँजीवाद सिक्ने प्राणी पनि हो । यो परिस्थितिअनुसार निरन्तर अनुकूलन हुन सक्छ । यसले प्रतिकूल परिस्थितिमा सिर्जित खतराको प्रतिक्रियास्वरूप आफ्नो स्वरूप तथा आनुवंशिक संरचनामा परिवर्तन गरी नयाँ ढाँचा र संरचना निर्माण गर्छ ।हामी नेपाली अलि बढी ढोंगी छौं । विचार, चिन्तन, ध्येय, व्यवहार र शैली यत्र तत्र सर्वत्र पुँजीवादी, तर जपना समाजवादको ! भनाइमा समाजवादी, गराइमा पुँजीवादी ! पुँजीवादी हुनु आफैंमा नराम्रो होइन, पुँजीवादमा सुधारको गुन्जायस रहन्छ । तर साम्यवादमा गैसकेपछि सुधारको गुन्जायस नै रहँदैन । वचनले समाजवादी, कर्मले पुँजीवादी हुनु ढोंग हो । मान्छेको नसानसामा पुँजीवाद छ, जुन मानव स्वभाव हो ।नेपाललाई अहिले चाहिएकै पुँजीवादको विकास हो । किनकि हामीलाई स्वदेशी तथा विदेशी पुँजी लगानी, प्रविधि र व्यवस्थापन कौशल चाहिएको छ । संविधानले आत्मसात् गरेको मौलिक हक, सम्पत्तिको अधिकार सुरक्षित गर्नु छ । आफ्ना सन्ततिलाई पुँजीवादले उत्पादन गरेको ज्ञान, सीप र प्रविधिमैत्री बनाउनु छ । स्वदेशी तथा विदेशी लगानीमार्फत रोजगारी तथा आय बढाउनु छ । पुँजी निर्माणको परिमाण र दर बढाउनु छ । पुँजीको उत्पादकत्व बढाउनु छ । व्यक्ति र कम्पनीको आय बढाई राजस्व बढाउनु छ । साधनको विनियोजन दक्षता बढाउनु छ । पुँजी निर्माण गर्न प्रभावकारी र आकर्षक नीतिगत, कानुनी र संस्थागत संरचना र व्यवहारमा सुधार गर्नु छ । त्यसका लागि सुशासन तथा शासकीय व्यवस्थापन सुदृढ गर्नु छ । यी सबै कामले पुँजीवादलाई नै प्रवर्द्धन गर्ने हो नि ! तसर्थ, पुँजीवादी हुनु कसरी अपराध हो त ? वर्तमान नेपालमा पुँजीवादको विरोध होइन, यसको विकासको कुरा गर्ने नीति चाहिएको छ । शास्त्रीय समाजवादको रटानले पुँजीको विकास हुँदैन, पुँजीको विकास नभई हामी सम्पन्न र सुखी हुन सक्दैनौं । नर्डिक देशहरूले समाजवादको रटान नलगाएरै सामाजिक लोकतन्त्रमार्फत समाजवादको बास्ना छरेकै छन् । शास्त्रीय समाजवादको मार्ग पछ्याउँदा हामी उन्नतिको फराकिलो राजमार्ग होइन, अवनतिको गहिरो खाडलमा जाकिनेछौं ।एक्काइसौं शताब्दीका मार्क्स भनिएका थोमस पिकेटीले क्यापिटल इन द ट्वेन्टी फर्स्ट सेन्चुरी मा मार्क्सको सिद्धान्त अभ्यासले गलत साबित भएको सन्दर्भ उल्लेख गरेका छन् । श्रमिकले ज्याला बरोबरको मूल्य पैदा गरिसकेपछि पनि उसले गर्ने अतिरिक्त श्रम र समय नै पुँजीपतिले अतिरिक्त मूल्य वा मुनाफाका रूपमा लिन्छ, जुन श्रमिकको शोषण हो भन्ने मार्क्सको अतिरिक्त मूल्यको सिद्धान्त हो । मार्क्सको असीमित सञ्चयको सिद्धान्त अनुसार सीमित पुँजीपतिले पुँजीको असीमित सञ्चय गर्दा कि त पुँजीको प्रतिफल दर घट्दै गएर सञ्चयको इन्जिन नै समाप्त भई पुँजीपतिहरूबीच नै हिंसात्मक द्वन्द्व भएर पुँजीवादी व्यवस्था समाप्त हुन्छ कि राष्ट्रिय आयमा निजी पुँजीको अनुपात अनिश्चित रूपमा बढ्दै जाँदा श्रमिकहरू एकताबद्ध भई विद्रोहमार्फत पुँजीवादी व्यवस्था समाप्त हुन्छ । त्यसैले, शोषण अन्त्य गर्न उत्पादनका साधनको सार्वजनीकरण गरी उत्पादन गर्नुपर्छ भन्ने मार्क्सको विचार हो ।थोमस पिकेटी भन्छन्, उन्नाइसौं शताब्दीका पछिल्ला दशकहरूमा बढ्न थालेको श्रमिकको ज्याला र क्रयशक्ति प्रथम विश्वयुद्धसम्म बढ्यो । मार्क्सले भनेजस्तो औद्योगिक देशमा नभई सन् १९१७ मा रुसजस्तो युरोपको सबैभन्दा पिछडिएको मुलुकमा मजदुर क्रान्ति भयो । बरु औद्योगिक देशहरूले प्रजातन्त्रको मार्ग लिए । प्रविधि विकासले क्रमशः उत्पादकत्व बढाउने सम्भावनाको आकलन गर्न मार्क्स असमर्थ थिए । तर उत्पादकत्व वृद्धिसँगै पुँजीको सञ्चय बढ्न थाल्यो । कुनै ऐतिहासिक तथ्यांक र स्रोतमा आधारित पुस्ट्याइँ नहुँदा उनको सिद्धान्त गलत साबित भयो । अझै, उनले कुनै ऐतिहासिक तथ्य बिलकुल नकेल्याई कसरी निजी पुँजीरहित राज्य आर्थिक र राजनीतिक रूपले दीर्घकालसम्म संगठित हुन सक्छ भन्ने ठाने होलान् ! मार्क्सवादलाई अकाट्य विज्ञान मान्ने तथा समाजवादमार्फत साम्यवादमा जाने अभिलाषा स्वयंमा आत्मघाती छ । कुनै पनि विज्ञान आफैंमा अकाट्य हुन सक्दैन । यदि अकाट्य भए (अर्थात्, फल्सिफायबल छैन भने) त्यो विज्ञानै हुन सक्दैन ।धेरै टाढा जानुपर्दैन । समाजवाद को नीति अनुसरण गरेको सन् १९९० अघिको र हालको भारतको आर्थिक अवस्था तुलना गर्दा स्पष्ट हुन्छ । सन् १९८० अघिको माओकालीन र अहिलेको चीनको आर्थिक अवस्था हेर्दा हुन्छ । यी दुवै देशको अर्थतन्त्रको आकार मात्र बढेको होइन, गरिबीमा पनि उल्लेख्य कमी आएको छ । यी देशहरूमा आर्थिक असमानता केही बढे पनि समग्र जीवनस्तरमा सुधार भएकै छ । यो समयक्रममा स्वतः भएको होइन, तथाकथित समाजवादी नीतिको परित्यागबाट मात्र सम्भव भएको हो ।नेपालमा आर्थिक प्रणालीप्रतिको राष्ट्रिय दृष्टिकोण किन निर्माण हुन सकेन ? राजनीतिक, आर्थिक र संस्थागत अल्पविकास यसको कारण हुन सक्छ । भारतीय दार्शनिक एवं अर्थशास्त्री गुरुचरण दास भन्छन्, भारतलाई त बजार अर्थतन्त्रको दर्शन पछ्याउन मुस्किल परिरहेको छ, नेपालमा त झन् बजारविरोधी स्कुलिङ हावी भयो भने त झन् गाह्रो छ । किनकि मतदाताले आडम स्मिथको अदृश्य हात लाई देख्न सक्दैनन् । उनका अनुसार, भारतमा गरिएको आर्थिक सुधारले असमानता र गरिबी बढाएको भन्ने बुझाइ वास्तविकता होइन । उनी भन्छन्, बजार समर्थक (प्रोमार्केट) र व्यवसाय समर्थक (प्रोबिजनेस) हुनु फरक कुरा हो । बजार समर्थकले प्रतिस्पर्धामा विश्वास गर्दै सबैतिर प्रतिस्पर्धालाई प्रवर्द्धन र निगरानी गर्छ । प्रतिस्पर्धालाई घृणा गर्ने व्यवसायीहरू स्वभावतः एकाधिकार रुचाउँछन् । सर्वोपकारी प्रतिस्पर्धाले नै वस्तुको लागत र मूल्य घटाउँछ, गुणस्तर बढाउँछ । त्यसैले बजारको विनाश होइन, बजारउपर राज्यको प्रभावकारी नियमन नै समाधान हो । तर व्यवसाय समर्थक भई सरकारले व्यावसायिक लाइसेन्सको अधिकार लिए राज्यनियन्त्रित आसेपासे पुँजीवाद (क्रोनी क्यापिटलिजम) को विकास हुन्छ ।यद्यपि भारत, बंगलादेश, श्रीलंकाको संविधानमा पनि समाजवाद शब्द उल्लेख छ, उनीहरूले समाजवादलाई शास्त्रीय ढंगले बुझ्न छोडिसके । तर समाजवादको संवैधानिक व्यवस्थाउपर नेपालमा भने आआफ्नै व्याख्या छन् । नेपालमा समाजवादको व्याख्या शास्त्रीय ढंगले गरिने त होइन भन्ने संशय सर्वत्र छ । यस्तो हुन गयो भने नेपालमा विदेशी लगानी निरुत्साहित हुने संशय छ । प्रमुख प्रतिपक्षी दल नेपाली कांग्रेस पनि बीपीकालीन फेबियन समाजवाद र एक्काइसौं शताब्दीको समाजवादबीच भेद छुट्याउन नसकेर अन्योलमा छ । संविधानमा उल्लिखित समाजवादलाई साम्यवादतर्फ जाने माध्यमका रूपमा बुझिन्छ भने त्यो नेपालका लागि दुःस्वप्न हुनेछ । अहिलेको हाम्रो आवश्यकता पुँजी निर्माणको हो । आर्थिक वृद्धि तथा समृद्धिसँगै सुदृढ सामाजिक सुरक्षा, सामाजिक क्षेत्रको लगानी, न्यायपूर्ण वितरण प्रणाली तथा विविध सार्वजनिक कार्यक्रममार्फत शास्त्रीय समाजवाद होइन कि एक्काइसौं शताब्दीको समाजवाद हासिल गर्न सकिन्छ । लगानीको वातावरणलाई प्रतिकूल असर पर्ने गरी पुँजीवादको विरोध तथा शास्त्रीय समाजवादको जपना गर्नु विकासको उल्टो बाटो हिँड्नु हो भन्ने चेत बौद्धिक जगत् तथा राजनीतिकर्मीहरूमा आउनु जरुरी छ ।अधिकारी पूर्वअर्थसचिव हुन् ।"
"दल, दलदल र दशा","पर्साको विन्ध्यवासिनी गाउँपालिकामा नेकपाको शपथग्रहण कार्यक्रममा दुई पक्षबीच झडप हुँदा आठ जना घाइते भएका थिए । तिनैमध्येका मुकेश चौरसियाको उपचारका क्रममा मृत्यु भयो । घटनाको भिडियोले एकै दलका कार्यकर्ताहरू कसरी एकअर्कालाई समाप्त पार्न उद्यत छन् भन्ने छर्लंग पारेको छ । कुनै पनि पक्ष संयमित देखिएन, तिनका अगुवाले उत्तेजित नहुन अह्राएनन् । भिडियोमै दुवै पक्षबाट लाठी चलेको देखिन्छ । घटनामा उक्त दलकै कार्यकर्ताहरू संलग्न रहेको र तिनलाई स्थानीय पहुँचवाल राजनीतिकर्मीको संरक्षण रहेको बुझ्न कठिन छैन । दलभित्रकै एक समूहले घटनामा संलग्न र मतियारहरूविरुद्ध किटानी जाहेरी दिन जिल्ला प्रहरी कार्यालयमा दबाबमूलक कार्यक्रम गर्दै आएको छ । उता अर्को समूहले प्रतिरक्षामा नेपथ्यबाट अनेक गोटी चाल्दै छ । घटनाक्रम भुइँतहसँग जोडिएको भए पनि फुनगीसम्म यसको लहरो पुगेको छ ।यसले एकैपटक कैयौं सवाल खडा गरेको छ । आखिर एकै दलका कार्यकर्ताहरू आपसमा किन मर्न र मार्न उद्यत भए ? शक्तिशाली बन्ने होडमा आखिर नेतृत्व वर्गले किन यस्तो दाउ खेल्छ ? घटनामा दोषीहरूलाई सजाय दिलाउने आवरणमा आफूसँग असहमत नेतालाई फसाउने खेल जायज हो ? आज एउटा दलभित्र बलेको परालको आगोमा हात सेक्न तम्तयार प्रतिपक्षी दलका नेताहरूले कथंकदाचित् भोलि जाहेरीको राजनीति आफूतिरै सल्कियो भने के गर्छन् ? जाहेरी राजनीतिमा मूलतः दुई प्रवृत्ति देखिन्छन् । एक, कसुरदार पक्षको सत्ताको शक्तिशाली समूहसँग पहुँच छ भने मुद्दा नै जनपद प्रहरी र जिल्ला प्रशासनमा दर्ता गर्न नदिने । दुई, निर्दोष छ भन्ने थाहा पाएर पनि आफूसँग असहमत व्यक्ति वा समूहको नाम गाँसी किटानी जाहेरी दिएर फसाउने । अहिले पर्साको घटनामा के भएको हो ? सत्तारूढ घटकका कार्यकर्ता मारिँदा पनि जाहेरी दिन किन यतिको कसरत ? दलहरूभित्र कार्यकर्ताका नाममा जस्तासुकै पात्र र प्रवृत्ति कसरी ओत लाग्दै आए ?नेकपाको कन्तबिजोग नजिकबाट नियाल्न सकिने ठाउँ अहिले पर्सा जिल्ला भएको छ । २०७५ जेठ ३ मा एमालेमाओवादी एकताको घोषणासभामा पुष्पकमल दाहाल प्रचण्ड ले भनेका थिए, हाइड्रोजन र अक्सिजन मिलाएर पानी बनेपछि छुट्याउन नसकिएझैं नेकपामा अब न एमाले भेटिन्छ, न त माओवादी । अर्कै कम्पाउन्ड बनिसक्यो । वाम राजनीतिको एक नदीका दुई किनारा जस्ता धारलाई परिस्थितिले एक ठाउँ ल्याइदिएको थियो । दुई भिन्न सैद्धान्तिकराजनीतिक पृष्ठभूमि बोकेर आएका पार्टीको मिलन विचारले भन्दा परिस्थितिका कारण भएको थियो । आफू कमजोर हुने डरले पार्टीभित्र मोर्चा जोगाइराख्ने प्रवृत्ति कार्यकर्ताको अन्तर्घुलनमा बाधक रहेको फेरि प्रस्टिएको छ । दलभित्र शक्तिशाली वा मोलमोलाइको तागत राख्न अस्तित्वमा रहेको गुट र पूर्वपार्टीप्रतिको आसक्तिले एकता भावनात्मकभन्दा कृत्रिम वा भनौं फुनगीबाट थोपरिएको जस्तो देखियो । कतिपय नेताकार्यकर्तालाई एकीकरण आत्मसात् गर्न गाह्रो भयो र तिनले लाभहानिको हिसाबकिताब हेर्न थाले । तिनलाई आफूचाहिँ कहाँ पुग्छु, आफ्नो स्वार्थ के हुन्छ भन्ने लाग्न थाल्यो । संगठन विस्तारको निहुँमा दलमा जस्तोसुकै पात्र र प्रवृत्तिलाई भित्र्याउने प्रवृत्तिका कारण पर्सा घटनाहरू हुने गरेका हुन् । कम्युनिस्ट बन्नु चानचुने कुरा होइन । शास्त्रीय रूपमा कोही हतपती कम्युनिस्ट बन्न चाहँदैन । किनभने त्यसका लागि स्वयं व्यक्ति प्रतिबद्ध र प्रयोगवादी हुनुपर्छ, मितव्ययी र सिद्धान्तनिष्ठ हुनुपर्छ, उदाहरणीय जीवनशैली हुनुपर्छ । तर पछिल्ला तीनचार दशकदेखि कम्युनिस्ट भनिनेहरूको ठूलो जत्था पूर्णकालीन कारिन्दाहरूको यान्त्रिक समूह बन्न पुग्यो । ऊर्जावान् स्वयंसेवीहरू बिस्तारै पाखा लगाइए । तराईतिर त साबिकका एमाले वा माओवादी, हालको नेकपा मा मधेसीथारूमुस्लिम हितको बर्खिलाफ बोल्नेहरूले, पहिचानधर्मी संघर्षका पक्षधरहरूको आलोचना गर्नेहरूले, बेफ्वाँकमा भारतलाई सराप्नेहरूले, संगठित अपराधी हरूले दलभित्रका गिरोहनाइके दाइ कामरेड लाई भेटी चढाएपछि छहारी पाए । यसबारे सर्वत्र तैं चुप मै चुपको स्थिति हुन्छ, आपसमा भिड्नुअघिसम्म । भिडेपछि यो रहस्यबारे दुनियाँले थाहा पाउँछ । यस्तो सैद्धान्तिक स्खलन र नीतिगत विचलनपछि, दलको नाउँमा कम्युनिस्ट नै रहे पनि, त्यो आन्दोलन नभएर फगत एउटा राजनीतिक संरचनामा सीमित हुन पुग्यो । प्रसिद्ध जर्मन समाजशास्त्री म्याक्स वेबरले भनेजस्तै कुनै पनि समाजमा परम्परा, क्रान्ति र प्रक्रियाबाट नेतृत्वको अधिकार निस्कन्छ । हाल नेपाल प्रक्रियागत शासन गर्ने समाजमा परिणत हुने संक्रमणमा छ । राजाको सक्रिय नेतृत्वको स्थानमा दलपतिहरूको व्यक्तिगत सक्रिय नेतृत्वलाई लोकतान्त्रिक मान्न सकिँदैन । प्रतिबद्धता (मूल्यप्रति), प्रक्रिया (अनुकम्पा होइन) र पात्र (व्यक्तिको पृष्ठभूमि) ले प्राथमिकता नपाए दल एउटा निजी कम्पनीका रूपमा अनूदित हुन पुग्छ जसले केवल लाभहानिको लेखाजोखा राख्न खोज्छ । चुनाव जित्नु मात्र दलको सफलता होइन, बहुदलीय लोकतन्त्रको मापन दलहरूको आन्तरिक लोकतन्त्रको अवस्थाबाट हुनुपर्छ ।परिवर्तन व्यवस्थापनको जिम्मा ठालु नेताहरूको विवेकमा छोड्दा पटकपटक धोका खाएका जनता अब भने खबरदारी मात्र होइन, पहरेदारी नै गर्न पनि तयार हुनुपर्छ । अहिलेको परिस्थितिमा नेतृत्व हुकुम, उर्दी वा आदेशबाट मात्र चल्न सक्दैन । यस्तो तरल परिस्थितिमा नेताले सबैलाई आश्वस्त पार्दै उत्प्रेरकको भूमिका निर्वाह गर्ने हो भने मात्र जनताको मनोबल बढ्छ र संकटसँग लड्ने मनस्थिति विकसित हुन्छ । दुर्भाग्यवश, अहिले उल्टो परिस्थिति देखिँदै छ ।जीवन्त समाज द्वन्द्वात्मक समाज हो । वर्गीय, जातीय, क्षेत्रीय, सांस्कृतिक तथा लैंगिक द्वन्द्वहरूलाई सम्बोधन र समायोजन गर्ने क्षमताको विकास नै शान्तिपूर्ण राजनीतिक पद्धतिको उद्देश्य हो । लोकतन्त्रले नै यसको सहमतीय निकास दिन सक्छ । दुनियाँले मानेको स्थापित सत्य हो यो, जसलाई अहिलेको नैराश्य छिचोल्ने परीक्षामा उत्तीर्ण गराउन सकियो भने यसप्रतिको नेपाली जनमनको निष्ठा अझ सुदृढ हुन्छ । डाडुपन्युँ हातमा लिएका नेताहरूले जनमनमा लोकतन्त्रप्रतिको निष्ठा टिकाउने चेष्टा गरेनन् भने मुलुकको राजनीति तिनलाई पन्छाउँदै अगाडि बढ्छ । तर त्यसपछिको यात्रा कति दाहिने मोडिन्छ, यकिन गर्न गाह्रो छ । आखिर प्रतिगमन र प्रगतिगमन बीचको अन्तर कति छ ? जाबो एक अक्षरले नै समग्र दिशा र प्रवृत्ति उल्टोपाल्टो गरिदिइहाल्छ । किनभने अहिले हरेक असन्तोषको अगेनोमा दाउरा र पेट्रोल थुपार्नेहरू क्रियाशील भैसकेका छन् र सलाई कोर्ने मौका ढुकेर बसेका छन् । यस्तो पहिलोपटक हुन लागेको चाहिँ होइन । निकै पहिला जर्ज बर्नार्ड शाले भनेका थिए, इतिहासले सिकाउँछ, हामी इतिहासबाट केही पनि सिक्दैनौं ।लोकतन्त्रमा दलहरूलाई नै सामाजिक परिवर्तनको वाहक मानिन्छ । ती सडकमा उत्रिँदा इतिहासले कोल्टो फेर्ने गर्छ । दलहरू आफू फेरिए मात्र देशको मुहार फेरिन्छ । तर पञ्चायतमा तागत पाउन नेताहरू जेजस्तो जुगाड गर्थे, अहिले त्यो दलहरूमा सिफ्ट भएको छ । कम्युनिस्ट भनिन रुचाउने अहिलेको पुस्ता, जो राजा महेन्द्रको शासनकालमा दीक्षित भयो, वीरेन्द्रको समयमा दामोदरशमशेरबाट अनुगृहीत भएकाहरू हुन् र यसका साक्षीहरू हामीबीच कम छैनन् । भनिन्छ, पञ्चायत व्यवस्थाको मध्यतिर अमेरिकी खर्चमा उत्पादित (तिनताक सोभियत संघको प्रभाव घटाउन अमेरिकीहरू माओ त्सेतुङलाई नयाँ हिरो बनाउन लागिपरेका थिए) डोकाका डोका रेडबुक र बोराका बोरा माओ ब्याज बाँड्नमा अञ्चलाधीशहरू नै तत्पर हुन्थे । पञ्चायतविरुद्ध वर्षौं संघर्षरत रही जेलनेल भोगेका नेताहरूको आत्मश्लाघामा त्यही व्यवस्थाको प्रतिविम्ब देखिनुको समाजशास्त्रीय विवेचना हुन जति ढिलो भयो, दलीय नदी त्यति कालसम्मै धमिलो रहन्छ । जन्मजात तिनमा सत्ता नै सबै थोक हो भन्ने मानसिकता हुन्छ, जसले गर्दा सम्झौतापरस्त प्रवृत्ति देखिनु स्वाभाविक हुन्छ । नेपाली कम्युनिस्टहरूको बहुसंख्यक तप्काको मानस यही हो । तिनले आफ्नो अनुहार सफा गरे असलियत जनतासामु उदांगो हुन कत्ति समय लाग्दैन । तिनले पस्किने परिकार नुनचिनी दुवै हालेर बनाइएको नयाँ किसिमको जाउलो हो । खीरखिचडी बाट अपरिचित भुइँतप्काले यसैलाई सत्य ठान्छ ।नेकपाको आलोचना किन हुन्छ भने ऊ सरकारमा छ । उसले लोकतान्त्रिक संविधानको शपथ खाएको छ । उसलाई अहिलेको चिनियाँ सत्तालाई झैं आफ्नो दलको ढाँचा अपनाउने छुट छैन । अन्य दलमाथि पनि प्रश्न कम छैनन् । उनीहरूले कस्तालाई ओत दिएका छन्, त्यो सार्वजनिक विमर्शको विषय भएको छ । के दलहरूले आफूलाई सच्याएका छन् ? दलहरूले आफ्नो जीवन, आवश्यकता र सम्भावना सिध्याएका छैनन्, तर तिनले आफूलाई यथास्थितिमै राखिरहे भविष्य पनि सहज छैन । अब दलहरूको प्रक्रिया, व्यवहार र आचरणमा सुधार आउनैपर्छ । अरस्तुले भनेका छन्, क्रान्ति चानचुने कुरा होइन, तर प्रायशः त्यसको सुरुआत भने चानचुने कुराबाटै हुने गर्छ । अहिलेको परिस्थितिको विषमता ठम्याउन सक्नु स्वयं दल र बहुदलीय व्यवस्थावादीहरूका निम्ति समेत लाभकारी हुने देखिन्छ । दुर्भाग्यवश, दलपतिहरूको संकेत उत्साहप्रद छैन ।अब शक्ति वा शासकको बलले मात्र कुनै पनि दललाई थेग्न सक्दैन । सम्भ्रान्त राजनीतिका कारण मात्र दलभित्रको आन्तरिक एकता सुदृढ हुँदैन । किनभने आम जनताको समग्र उत्थानमै सकारात्मक दलीय एकता बलियो हुन सक्छ । विभाजित नेतृत्व र दलले गणतान्त्रिक लोकतन्त्रको विकास गर्न सक्दैन । नेपाललाई विभाजित समाज र राष्ट्रका रूपमा रहिरहन नदिन दलहरूभित्रै समाधानका उपायको खोजी हुनुपर्छ । दलहरूले यो काम तब गर्न सक्छन् जब ती कर्मकाण्डीय परम्परामा सीमित नभई जनाधारलाई स्पन्दित गर्नतिर लाग्छन् ।"
दिल्लीको टु प्लस टु बैठकले तरंग,"भारत र अमेरिकाबीच भारतको राजधानी नयाँदिल्लीमा मंगलबार सम्पन्न रक्षा र वैदेशिक मामिला विषयमा केन्द्रित तेस्रो टु प्लस टु बैठकले दुई देशबीचको सम्बन्धलाई भूराजनीतिक हिसाबले निकै महत्त्वपूर्ण बनाएको ठानिएको छ । एकातिर अमेरिका र भारतबीच बढ्दो हिमचिम, अर्कातिर अमेरिका र चीनबीच तनाव कायमै रहेका बेला यो बैठक हुनुलाई निकै महत्त्वका साथ हेरिएको छ । बैठकमा अमेरिकाका तर्फबाट विदेशमन्त्री माइक पोम्पियो र रक्षामन्त्री मार्क एस्पर सामेल थिए । यस्तै भारततर्फबाट विदेशमन्त्री एस जयंशकर र रक्षामन्त्री राजनाथ सिंह सहभागी थिए । बैठकमा सामेल भएको भोलिपल्ट बुधबार अमेरिकी विदेशमन्त्री पोम्पियो श्रीलंकाको राजधानी कोलम्बो पुगिसकेका छन् । त्यहाँ उनले श्रीलंकाको उच्च राजनीतिक नेतृत्वसँग भेट पनि गरिसकेका छन् । पोम्पेओ त्यतैबाटै माल्दिभ्स जाने कार्यक्रमसमेत तय भएको छ तर मंगलबार अमेरिका र भारतबीच भएको यो उच्च तहको बैठक र त्यसमा उठेका विषय तथा सम्झौताको तरंग दिल्लीमै सीमित भएन । यसले क्षेत्रीय भूराजनीतिमै एक किसिमले हलचल ल्याएको छ । बैठकमा भारत र अमेरिकाबीच रक्षा क्षेत्रसम्बन्धी तीनवटा महत्त्वपूर्ण सम्झौतमा हस्ताक्षर भएको छ । यसमध्ये बेसिक एक्सचेन्ज एन्ड कोअपरेसन एग्रिमेन्ट फर जिओस्पेसल कोअपरेसन (बेका) सम्झौतालाई त झनै महत्त्वपूर्ण ठानिएको छ । विश्लेषकहरूले यो सम्झौतासँगै भारत र अमेरिकाबीचको सम्बन्ध नयाँ उचाइमा पुगेको दाबी गर्छन् । बेका सम्झौताले दुई मुलुकबीच प्रतिरक्षासम्बन्धी संवेदनशील सूचना र तथ्यांक आदानप्रदान तथा प्रविधि हस्तान्तरणमा मार्गप्रशस्त गरेको छ । यो विशेष गरी वायुसेनाबीचको सहकार्यका लागि महत्त्वपूर्ण मानिएको छ । भारतीय अंग्रेजी दैनिक द इन्डियन एक्सप्रेसका अन्तर्राष्ट्रिय मामिला सम्पादक शुभजित रोय अमेरिकी राष्ट्रपति चुनावको मुखैमा भारत र अमेरिकाबीच यस्ता रणनीतिक महत्त्वका सम्झौता हुनुलाई यी दुई देशबीचको विश्वास नयाँ उचाइमा पुगेको ठान्छन् । अमेरिकी राष्ट्रपतिको चुनावको मुखैमा भारतसँग यस किसिमको सम्झौता हुनु भनेको चुनावपछि पनि वासिङ्टनको आफूसँगको सम्बन्धमा खासै फेरबदल नहुनेमा भारत ढुक्क हुनु हो, यस अर्थमा यी सम्झौता निकै महत्त्वपूर्ण छन्, रोयले भने । साथै रोय दिल्लीको यो उच्च तहको बैठकले चीनको बढ्दो प्रभावप्रति अमेरिकाको चासो र चिन्ता फेरि एकपटक प्रस्ट भएको बताउँछन् । भारत र अमेरिकाबीचको सम्बन्धमा यति धेरै विश्वास कहिल्यै बनेको थिएन, यो सामान्य साझेदारीभन्दा बढी हो, रोयले भने । उनले अमेरिका र भारतबीच यति निकटता बढ्नुमा चीन नै जिम्मेवार रहेको बताए ।भारतसँगको सीमा विवाद मात्र नभएर उसको विश्वव्यापी रूपमा बढ्दो प्रभावले नै दुई देशलाई यति नजिक ल्याएको हो, रोयले भने । दिल्लीमा सम्पन्न प्लस टु संवादलाई अमेरिकाको आईपीएस रणनीतिका हिसाबले पनि महत्त्वपूर्ण ठानिएको छ । सुरक्षा मामिलाका जानकार एवं नेपाली सेनाका अवकाशप्राप्त पूर्वउपरथी विनोज बस्न्यातले भारत र अमेरिकाबीचको पछिल्लो सम्झौताले अमेरिकाले अमेरिकी इन्डोप्यासिफिक आईपीएस रणनीति कार्यान्वयनमा भारतलाई दिएको महत्त्व दर्साएको समेत बताए । अमेरिकाले आईपीएसमा भारतलाई कति महत्त्व दिएको छ भन्ने सन्देश फेरि बाहिरिएको छ तर त्यसको अर्थ भारतले आफ्नो विदेश नीतिलाई अमेरिकीमुखी बनाएको निष्कर्ष भने निकाल्न हुँदैन । उसले अझै पनि चीन र अमेरिका दुवैसँग सम्बन्ध राख्न चाहेको छ, उनले भने । भारतले केही परेको खण्डमा आफूसँग अमेरिका छ भन्ने सन्देश चीनलाई दिन खोजेको बस्न्यात बताउँछन् । बैठकमा उठेका विषयका सम्बन्धमा चीनले जनाएको प्रतिक्रियाले पनि बस्न्यातको धारणा सही ठहर्याउँछ । उक्त बैठकमा अमेरिकी पक्षले भारत र चीनबीच विगत पाँच महिनादेखि लद्दाख क्षेत्रमा कायम सीमा विवाद र आईपीएसका सम्बन्धमा राखेको अभिव्यक्तिलाई लिएर चीनले बुधबार औपचारिक रूपमै विरोध जनाएको छ । यससँगै क्षेत्रीय भूराजनीति थप तनावपूर्ण हुने आशंकासमेत उब्जिएको छ । बैठकमा अमेरिकी पक्षले इन्डोप्यासिफिक क्षेत्रको शान्ति र स्थायित्वका लागि चिनियाँ कम्युनिस्ट पार्टी (सीसीपी) बाट खतरा रहेको र त्यसको प्रतिरोध गर्नुपर्ने औंल्याएको थियो । बैठकमा अमेरिकी पक्षले चीनको विस्तारवादी नीतिको विरोध गर्दै भारतको सार्वभौकिता र स्वतन्त्रताका पक्षमा अमेरिकाको साथ रहने प्रतिबद्धता जनाएको बताइएको छ तर अमेरिकी पक्षले राखेको धारणाप्रति आपत्ति जनाउँदै चीनले अमेरिकाले पुरानै झूटलाई दोहोर्याएर कूटनीतिक मर्यादा उल्लंघन गरेको आरोप लगाएको छ । दिल्लीस्थित चिनियाँ दूतावासले विज्ञप्ति जारी गर्दै अमेरिकी पक्षले अन्य मुलुकलाई चीनविरुद्ध भड्काउन खोजेको र वैचारिक पूर्वाग्रह राखेको प्रस्ट भएको उल्लेख छ । चीनविरुद्ध पुरानै झूटलाई, प्रहार र आरोपहरू दोहोर्याएर कूटनीतिका आधारभूत सिद्धान्त र अन्तर्राष्ट्रिय सम्बन्धका मान्यताको उल्लंघन गरिएको छ, चीनविरुद्ध यस क्षेत्रका अन्य मुलुकलाई भड्काउने कोसिस गरिएको छ । यसबाट फेरि एकपटक अमेरिकाको शीतयुद्धकालीन मानसिकता र वैचारिक पूर्वाग्रह उदांगिएको छ, दूतावासद्वारा जारी विज्ञप्तिमा भनिएको छ ।"
बिहारको चुनावमा न्यून मतदान,पटना (एजेन्सी) भारतको बिहार राज्यमा कोभिड१९ को संक्रमणबीच सम्पन्न विधानसभा चुनावको पहिलो चरणमा न्यून मतदाताले भोट खसालेका छन् । निर्वाचन आयोगका अनुसार बुधबार भएको चुनावमा ५१९१ प्रतिशत मत मात्र खसेको छ । पहिलो चरणमा ७१ पदका लागि १ हजार ६६ जना उम्मेदवार चुनावी मैदानमा उत्रेको आयोगले जनाएको छ । तीमध्ये ९ सय ५२ जना पुरुष र १ सय ५५ जना महिला छन् ।
युरोपमा फेरि बढ्यो संक्रमण,"कोभिड१९ संक्रमणको दोस्रो लहर फैलिएसँगै युरोपभरि थप संकट थपिएको छ । स्पेन फ्रान्स, जर्मनी, बेल्जियमलगायत मुलुकले संकटकाल घोषणा गरेका छन् । फ्रान्समा बुधबार साँझदेखि कम्तीमा दुई साताका लागि पूर्ण लकडाउन घोषणा गर्ने सरकारको तयारी रहेको फ्रान्सेली सञ्चारमाध्यमले उल्लेख गरेका छन् । स्पेन र फ्रान्समा ११ लाखभन्दा बढी कोभिड१९ का बिरामीको सूची बाहिरिएसँगै संकटकालसँगै कर्फ्यु घोषणा गरिएको हो । स्विट्जरल्यान्डको प्रसिद्ध भाले प्रान्तमा दुई साताभित्र अस्पतालहरू भरिने र नयाँ बिरामीहरू लिन नसकिने चेतावनी स्विस सोसाइटी अफ इन्टेन्सिभ केयरका प्रमुख फ्रान्जिस्का भोन आर्कस् स्ट्रासलेरले दिइसकेका छन् । स्विटजरल्यान्डमा भाइरसको पहिलो लहरकै बेला अत्यधिक थाकेका, मानसिक रूपमा कमजोर र बिरामी परेका स्वास्थ्यकर्मीहरूको अवस्था अझै सुधार नभएकाले दोस्रो लहरमा फेरि १२ घण्टा सेवा दिन नसक्ने भन्दै नर्सहरूले आन्दोलन गर्ने चेतावनीसमेत दिएका छन् । फ्रान्समा जाडोयामसँगै दम, रुघाखोकीलगायत बिरामीको चाप बढ्ने हुनाले अहिलेकै अवस्थामा बिरामीहरूको चाप बढे अस्पतालले धान्नै नसक्ने स्थिति रहेको फ्रान्सेली चिकित्सकहरूको भनाइ छ । फ्रान्सेली स्वास्थ्यमन्त्री ओलिभिय भेराले अत्यन्त्र गम्भीर र आपत्कालीन अवस्थाका बाहेक अन्य सबै बिरामीको शल्यक्रिया र अस्पताल भर्ना रोकेर कोभिड१९ संक्रमितहरूको उपचार गराउन निर्देशन दिएका छन् ।संक्रमणलाई निस्तेज बनाउन भन्दै जर्मनी, फ्रान्स, इटाली, स्पेनलगायत देशमा लागू गरिएका सरकारी नियमहरूका विरुद्ध नागरिकहरूले आन्दोलनसमेत सुरु गरेका छन् । आफ्ना अधिकारहरू कुण्ठित गरिएको, सरकारले भाइरसका नाममा राजनीति गरेको, यसलाई मागिखाने भाँडो बनाएको, नियन्त्रणका सरकारी नियमहरू हास्यास्पद रहेकालगायत आरोप लगाउँदै फ्रान्सको मासेई, इटालीको मिलान, नापोली, जर्मनीको बोन र बर्लिन, स्विट्जरल्यान्डको जेनेभालगायत युरोपका विभिन्न सहरमा एन्टी कोभिड मुभमेन्ट का नाममा प्रदर्शनहरू भएका हुन् ।"
तयारी नगर्दा ३२ विदेशी च्यानलको प्रसारण रोकियो,"गत शनिबारदेखि सरकारले नेपालमा प्रसारण हुने विदेशी टेलिभिजन च्यानलले विज्ञापन प्रसारण गर्न नपाउने (क्लिन फिड) नीति कार्यान्वयन सुरु गरेको छ । यससँगै नेपालमा प्रसारण भइरहेका करिब तीन दर्जन विदेशी च्यानल प्रभावित बनेका छन् । सरकारले गत वर्ष कात्तिक ८ मा विज्ञापन नियमन ऐन जारी गर्दै नेपालमा प्रसारण भइरहेका विदेशी च्यानलले कानुन जारी भएको एक वर्षभित्र क्लिन फिड लागू गर्नुपर्ने बाध्यकारी व्यवस्था गरेको थियो । सरकारले क्लिन फिड कार्यान्वयन गर्न प्रशस्त समय दिए पनि नेपालमा प्रसारण भइरहेका केही विदेशी च्यानलले तयारी नगर्दा प्रसारण रोकिएको हो ।क्लिन फिड कार्यान्वयनका लागि डाउनलिंक अनुमति पाएका संस्थाले गर्नुपर्ने उपकरण आयात र विदेशी टेलिभिजन आफैंले गर्नुपर्ने तयारी नगर्दा भारतीय स्टार इन्डियासहितका केही विदेशी च्यानलको प्रसारण रोकिएको नेपाल केबल टेलिभिजन व्यवसायी महासंघका अध्यक्ष ध्रुव शर्माले जानकारी दिए । केहीले क्लिन फिड नीति पालना गर्दै विज्ञापनरहित प्रसारण गरिरहेका छन्, उनले भने, केहीले परीक्षण गरिरहेका छन् । र, बाँकी टेलिभिजन पुनः सुरु हुन करिब दुई साता लाग्छ ।सरकारले क्लिन फिड नीति लागू गर्न एक वर्षको अवधि दिएकाले विदेशी टेलिभिजन प्रसारण रोकिनुमा सरकारको दोष नरहेको उनको टिप्पणी छ । सरकारले प्रशस्त समय दिएको थियो, उनी भन्छन्, तयारी नगर्नुमा सरकारको कुनै दोष छैन । स्टार इन्डियाअन्तर्गतका ३२ वटा च्यानलको प्रसारण रोकिएको उनले जानकारी दिए । यी च्यानलको प्रसारण रोकिँदा इन्डियन प्रिमियर लिग (आईपीएल) हेर्ने नेपाली दर्शक खेल हेर्नबाट वञ्चित भएको उनको भनाइ छ । क्लिन फिड लागू भएपछि नेपालमा प्रसारण भइरहेका विदेशी टेलिभिजन च्यानलले विज्ञापन बजाए नबजाएको विषयमा नियमित अनुगमन भइरहेको सञ्चार तथा सूचना प्रविधि मन्त्रालयका सचिव हरिप्रसाद बस्यालले बताए । अनुगमनका लागि हामीले कम्प्युटर प्रणाली स्थापना गरेका छौं, उनले भने, सोही प्रणालीबाट हामीले विदेशी च्यानलको नियमित अनुगमन गरिरहेका छौं । विदेशी च्यानलले विज्ञापन बजाए दर्शकले पनि उजुरी गर्न सक्ने उनको भनाइ छ । सरकारले क्लिन फिड लागू गर्न एक वर्षको म्याद दिएकाले यसकै कारण कुनै विदेशी च्यानल प्रसारण रोकिएको भए उपभोक्ताले सेवा प्रदायकसँग उजुरी गर्नुपर्ने उनको धारणा छ । कुनै उपभोक्ताले टेलिभिजन च्यानलका लागि पैसा तिरिसकेको हो र क्लिन फिड कार्यान्वयनका कारण प्रसारण रोकिएको भए जसलाई पैसा तिरेको हो, उसैसँग कुरा गर्नुपर्छ, उनले भने, यो सरकारले पहिल्यै घोषणा गरेर कार्यान्वयन गरेको हो ।क्लिन फिडका कारण रोकिएका विदेशी च्यानललाई क्लिन फिड कार्यान्वयनसहित प्रसारण गराउने जिम्मा पनि डाउनलिंक अनुमति पाएका निकायको भएको सचिव बस्यालले टिप्पणी छ । सरकारले क्लिन फिड कार्यान्वयनका लागि आवश्यक निकाय विज्ञापन बोर्डको गठन पनि गरिसकेको छ । विज्ञापन नियमन ऐनमा भएको प्रावधानअनुसार तत्कालका लागि सञ्चार तथा सूचना प्रविधि मन्त्रालयका सहसचिव दिल्ली शर्माको अध्यक्षतामा सरकारले विज्ञापन बोर्ड गठन गरेको हो । दुई साताअघि सरकारले जारी गरेको विज्ञापन नियमावलीमा खुला प्रतिस्पर्धाबाट विज्ञापन बोर्डका अध्यक्ष नियुक्त नहुँदासम्म सञ्चार मन्त्रालयका सहसचिवलाई अध्यक्षको जिम्मेवारी दिन सकिने प्रावधान राखिएको छ । ऐनको दफा १४ अनुसार बोर्डमा खुला प्रतिस्पर्धाबाट छानिएका अध्यक्षसहित गृह मन्त्रालयका सहसचिव, उद्योग वाणिज्य तथा आपूर्ति मन्त्रालयका सहसचिव, सञ्चार तथा सूचना मन्त्रालयका सहसचिव सदस्य हुने प्रावधान छ । विज्ञापनदाता, विज्ञापन एजेन्सी वा विज्ञापन प्रसारण र वितरण गर्ने संघसंस्थाहरूमध्ये मन्त्रालयले मनोनयन गरेका संस्थाका दुई प्रतिनिधि पनि बोर्डका सदस्य हुने प्रावधान ऐनमा छ ।उपभोक्ता हकहित वा आमसञ्चारका क्षेत्रमा कम्तीमा १० वर्षको अनुभव भएका व्यक्तिमध्ये कम्तीमा एक महिलासहित मन्त्रालयले तीन जनालाई सदस्य मनोनयन गर्न सक्ने प्रावधान ऐनमा छ । बोर्डले तोकेका वरिष्ठ कर्मचारीले सचिव भई काम गर्ने व्यवस्था ऐनमा छ । ऐनमा तीन वटा मन्त्रालयका सहसचिव बोर्डको सदस्य हुने प्रावधान छ, सचिव बस्यालले भने, तीनै मन्त्रालयबाट सदस्य छनोट गर्ने काम करिब टुंगिएको छ । उनका अनुसार यिनै सदस्यबाट तत्काल बोर्ड गठन हुनेछ । अध्यक्ष छनोट र अन्य सदस्य मनोनयनको प्रक्रिया पनि चाँडै सुरु हुनेछ ।बोर्डलाई सरकारी विज्ञापन व्यवस्थापनसहित सार्वजनिक स्थानमा राखिने होर्डिङ बोर्डको नियमनको समेत अधिकार छ । नियमावलीमा घर वा कार्यालय परिसरमा राख्ने होर्डिङ बोर्डको आकार निर्धारणको जिम्मा पनि बोर्डलाई दिइएको छ । आफ्नो पेसा वा व्यवसाय गर्ने घर वा कार्यालयको परिसरमा राखिने होर्डिङ बोर्डको आकार बोर्डले निर्धारण गरेबमोजिमको हुनेछ, नियमावलीको नियम १० मा भनिएको छ । नियमावलीमा विज्ञापन एजेन्सी बोर्डमा सूचीकृत हुनुपर्ने व्यवस्था पनि गरिएको छ । यसका लागि विज्ञापन एजेन्सीले दर्ता भएको प्रमाणपत्र, गत आर्थिक वर्षसम्मको करचुक्ताको प्रमाणपत्र र बोर्डले तोकेको कागजात बुझाउनुपर्ने प्रावधान छ । बोर्डमा सूचीकृत भएका विज्ञापन एजेन्सीले आफ्नो एजेन्सीमार्फत भएका विज्ञापनको अभिलेख राख्नुपर्ने र बोर्डले त्यस्ता अभिलेखको निरीक्षण गर्न सक्ने नियमावलीमा उल्लेख छ ।"
संस्थानले ल्याउन सकेनन् सहुलियतको चिनी,"गत साउन १२ मा बसेको मन्त्रिपरिषद् बैठकले चाडपर्वलाई लक्ष्य गरी ३० हजार टन चिनी आयात गर्ने निर्णय गर्यो । ५० प्रतिशत भन्सार महसुल छुटमा खाद्य व्यवस्था तथा व्यापार कम्पनीलाई १० हजार र साल्ट ट्रेडिङ कर्पोरेसनलाई २० हजार टन चिनी आयात गर्न स्वीकृति दिइएको थियो । त्यसमध्ये साल्टले २५ सय टन आयात गरे पनि खाद्य व्यवस्था तथा व्यापार कम्पनीले आयात गर्ने प्रक्रिया नै टुंग्याउन सकेन । खाद्यले चिनी आयात गर्नकै लागि गरेको टेन्डरमा कुनै कम्पनीले इच्छुक देखाएनन् । सरकारले १० हजार टन चिनी आयातको जिम्मा दिएपछि सार्वजनिक खरिद ऐनअनुसार सूचना प्रकाशन गरियो । तर एउटै कम्पनीले पनि आवेदन दिएनन्, खाद्य व्यवस्था तथा व्यापार कम्पनीकी प्रवक्ता शर्मिला न्यौपानेले भनिन्, चिनी आयातको टेन्डर मिति असोज २९ सम्म थियो । टेन्डर परेन, अब रिटेन्डर गर्ने प्रक्रियामा छौं ।ऐनअनुसार ४५ दिनको सूचना प्रकाशन गरेपछि मूल्यांकन, एलसीलगायत प्रक्रिया गर्दा छठसम्म पनि आयात गर्न सम्भावना नरहेको कर्मचारीहरू बताउँछन् । खाद्यले गत वर्ष पनि १० हजार टन आयात गर्न अनुमति पाएको थियो । उसले गत वर्ष पनि आयात गर्न सकेन । गत वर्ष खाद्य संस्थान र नेसनल ट्रेडिङ गाभिएर नयाँ कम्पनी (खाद्य व्यवस्था तथा व्यापार कम्पनी) बनेकाले नयाँ नपुगेको जनाउँदै आएका थिए । तर यो वर्ष पनि खाद्यले सहुलियत दरको चिनी आयात गर्न सकेन । हाल चिनी आयात गर्दा ४० प्रतिशत भन्सार महसुल दर छ । ५० प्रतिशत छुट पाउँदा खाद्य र साल्टले २० प्रतिशत मात्रै भन्सार तिरे पुग्छ । तर सस्तो चिनी आयात गर्न सकेन ।प्रक्रिया थालनी गर्दा पनि प्राविधिक कारणले समस्या भएको खाद्य व्यवस्था तथा व्यापार कम्पनीका बिक्रीवितरण विभाग प्रमुख भीम थापाले बताए । चिनी आयातमा हरसम्भव प्रयास गरेका थियौं । तर टेन्डर नै परेन, उनले भने । खाद्यले चिनी आयात गर्न नसकेपछि दसैंअघि साल्टकै चिनी किनेर थापाथली र नख्खु आउटलेटबाट बिक्री गरियो । सामान्य अवस्थामा घरायसी र उद्योगलाई गरी मासिक २० हजार टन चिनी खपत हुन्छ । दसैं, तिहार र छठका लागि दुई महिना थप १० हजार टन चाहिन्छ । तर बजार हस्तक्षेप गर्ने दायित्व पाएका यी दुई सरकारी स्वामित्वका कम्पनीसँग पर्याप्त चिनी छैन । साल्टसँग करिब ७ सय टन भए पनि खाद्यसँग चिनी नै छैन । सरकारसँग चिनी नहुँदा व्यवसायीले प्रतिकिलो १० रुपैयाँ बढीमा बिक्री गरिरहेका छन् । सहुलियत दरमा आयात गरेको साल्टको चिनीको मूल्य ७३ रुपैयाँ पर्छ । चाडबाडलाई लक्ष्य गरी सरकारले थप ३ रुपैयाँ छुट दिएको छ, जसअनुसार साल्टको चिनी प्रतिकिलो ७० रुपैयाँ पर्छ । तर, बजारमा व्यापारीले प्रतिकिलो ८० देखि ८५ रुपैयाँसम्ममा बेचिरहेका छन् । बजार मूल्य नियन्त्रण गर्न भन्सार छुटमा आयात गर्न स्वीकृत दिइए पनि ल्याउन सकिएन । डीएपी र युरिया मलका कारण चिनी आयातमा केही ढिलाइ भएको साल्टका सहमहाप्रबन्धक कुमार राजभण्डारीले स्विकारे । दसैंको फूलपातीको अघिल्लो दिन एक र्याक (२५ सय टन) चिनी आइपुगेको उनले जानकारी दिए । चिनीको कच्चापदार्थ ब्राजिलबाट आयात हुन्छ । कोलकातामा रिफाइन गरिन्छ, उनले भने, कोलकाताको पोर्टमा युरिया र डीएपी मल छ, त्यही भएर चिनी आयातमा केही ढिलाइ भयो । २० हजार टन चिनी तिहारसम्म नेपाल आइपुग्ने उनको दाबी छ । उनका अनुसार साल्टसँग चिनीको मात्रा न्यून रहेकाले सहुलियत पसलबाट मात्रै बिक्री गरिएको हो । डिलरहरूलाई बिक्री गरिएको छैन । करिब ६७ सय टन मात्रै छ, सर्वसाधारणहरू सुपथ पसलबाट फर्किनुपर्ने बाध्यता हुन नदिन डिलरलाई बेचेका छैनौं, खुद्रामा मात्रै बिक्री गर्दै आएका छौं, सहमहाप्रबन्धक राजभण्डारीले भने, साल्टको चिनीको गुणस्तर अन्तर्राष्ट्रिय स्तरको छ । त्यसैले माग पनि बढी नै छ । जानकारका अनुसार सरकारबाट समयमै निर्णय नहुँदा सहुलियत चिनी समयमै आयात गर्न सकिएको छैन । त्यसको फाइदा उठाउँदै व्यवसायीले चर्को मूल्य असुल्दै आएका छन् । चिनीको स्टक सकिनै लाग्दा उद्योग वाणिज्य तथा आपूर्ति मन्त्रालयमा पटकपटक जानकारी गराएका थियौं । छुटमा आयात गर्न मन्त्रिपरिषद्ले नै निर्णय गर्नुपर्छ । तर मन्त्रालय र मन्त्रिपरिषद्बाट निर्णय गर्न ढिलाइ हुँदा जहिल्यै एउटै समस्या दोहोरिन्छ, साल्टका एक कर्मचारीले भने ।सरकारी संस्थानसँग अभाव भइरहँदा उद्योगी तथा आयातकर्तासँग भने पर्याप्त चिनी छ । चाडबाड नजिर्किंदै गर्दा व्यापारीहरूले दुई महिनामै करिब ३ अर्ब रुपैयाँको चिनी आयात गरेका थिए । अघिल्लो वर्षको पहिलो दुई महिनामा भने ९ करोड रुपैयाँको मात्रै आयात भएको थियो । जसले गर्दा छठसम्म कुनै अभाव नहुने व्यवसायीहरूले बताउँदै आएका छन् ।"
होङ्सीमा बिजुली लैजान ५६०० रूख काटिने,"उक्त प्रसारण लाइन निर्माणका लागि उद्योग मन्त्रालयले गत आर्थिक वर्षको बजेटमा ४५ करोड रुपैयाँ विनियोजन गरेको थियो । २०७४ देखि निर्माण सुरु भएको बर्दघाटसर्दी १३२ केभीए प्रसारण लाइन आयोजनामा ६६ वटा टावर निर्माण हुनेछन् । उक्त प्रसारण लाइनबाट तीन वटा विद्युत् सर्किट जानेछन् । जसमध्ये दुईवटा होङ्सी सिमेन्ट उद्योग र एउटा दुम्कीबास अनि सर्दीका स्थानीयका लागि लगिने योजना रहेको पाण्डेले बताए ।वन मन्त्रालयले विद्युत् प्रसारण लाइन निर्माण क्षेत्रका ५ हजार ६ सय रूख काट्ने अनुमति दिइसकेको छ । दाउन्ने पहाड हुँदै लगिने प्रसारण लाइनका लागि फाउन्डेसन निर्माणको काम अघि बढेको छ । १२ हजार टन क्षमताको यो सिमेन्ट कारखाना नेपालकै सबैभन्दा ठूलो हो । कारखानाले हाल दैनिक ६ हजार टन सिमेन्ट उत्पादन गर्दै आएको छ । वैदेशिक लगानी रहेका ठूला कारखानामा विद्युत्, पानी, सडक र सुरक्षा (प्रहरी पोस्ट) नेपाल सरकारले दिने व्यवस्था छ ।"
सेयर बजारको आकार २२ खर्ब पुग्यो,"काठमाडौं (कास) सेयर बजारको आकार (कुल बजार पुँजीकरण) २२ खर्ब रुपैयाँ पुगेको छ । बुधबार नेप्से ४१२० अंकले बढेको छ । यो वृद्धिसँगै समग्र नेप्से परिसूचक १ हजार ६ सय ४७४५ बिन्दुमा उक्लेको छ भने कुल बजार पुँजीकरण २२ खर्ब १ अर्ब रुपैयाँ पुगेको छ । यसअघि यही कात्तिक ६ मा यस्तो पुँजीकरण २१ खर्ब ४६ अर्ब रुपैयाँ थियो । गत असोजअघि ०७३ साउन १२ मा कुल बजार पुँजीकरण २० खर्ब ७० अर्ब ९९ करोड रुपैयाँ थियो । असोजयता कुल बजार पुँजीकरणले नयाँ रेकर्ड बनाउँदै आएको छ ।दसैं बिदा पनि बुधबार खुलेकाले बजार उच्च अंकले बढेको हो । बजार पुँजीकरण हालसम्मकै उच्च भए पनि समग्र नेप्से भने हालसम्मकै उच्च बिन्दुभन्दा अझै २ सय ३४ अंकले कम हो । ०७३ साउनमा नेप्से हालसम्मकै उच्च १ हजार ८ सय ८१ बिन्दुमा पुगेको थियो । बुधबार करिब साढे ४६ हजार कारोबारबाट १ सय ८८ कम्पनीका ९३ लाख २२ हजार कित्ता सेयर किनबेच भए । सो किनबेचमा २ अर्ब ७३ करोड रुपैयाँ बराबरको सेयर कारोबार भयो । नेप्सेको वर्गीकरणमा क वर्गका कम्पनीको सेयर कारोबार मापक सेन्सेटिभ परिसूचक २८९ र व्यापारमा रहेका सबै कम्पनीको सेयर कारोबार मापक फ्लोट परिसूचक २९२ प्रतिशतले बढेको छ ।उक्त दिन व्यापारबाहेक सबै समूहका परिसूचक बढे पनि समग्र नेप्से उच्च अंकले बढेको हो । बैंकिङ समूहको परिसूचक सबैभन्दा बढी ४२७ प्रतिशतले बढ्यो भने विकास बैंक समूहको परिसूचक पनि झन्डै ३ प्रतिशतले वृद्धि भयो । सामूहिक लगानी कोष, जीवन बिमा, अन्य, वित्त कम्पनी र होटल समूहका परिसूचक पनि एक प्रतिशतभन्दा धेरैले उकालो लागे । लघुवित्त, उत्पादन तथा प्रशोधन, निर्जीवन बिमा र जलविद्युत् समूहका परिसूचक एक प्रतिशतभन्दा कमले बढे तर व्यापार समूहको परिसूचक ०८ प्रतिशतले घट्यो ।खासगरी लकडाउन खुकुलो भएपछि (गत भदौमा) खुलेको बजारमा राम्रो सुधार भएको छ । यो अवधिमा नेप्से करिब ५ सय अंक बढिसकेको छ । यो अवधिमा अनलाइन कारोबार गर्ने लगानीकर्ताको संख्या पनि तीव्र रूपमा बढेको छ । गत असोज दोस्रो सातासम्म करिब १ लाख २० हजार ५ सय जनाले अनलाइन कारोबारका लागि युजर नेम र पासवर्ड लिएका छन् । गत भदौ दोस्रो साता यस्तो संख्या ६४ हजार ६ सय १६ थियो । गत साउन र भदौमा करिब ४० हजार लगानीकर्ताले अनलाइन कारोबारका लागि युजर नेम र पासवर्ड लिएका थिए ।लकडाउन सुरु हुनुअघि (गत चैत ११ अघि) यस्तो सख्या करिब २६ हजार ६ सय मात्र थियो । यो तथ्यांकले पछिल्लो ६ महिनामा अनलाइन कारोबार गर्ने लगानीकर्ताको संख्या करिब १ लाख बढेको देखिन्छ । दोस्रो बजारमा सेयर कारोबारका लागि ३ लाख ३७ हजार ३ सय ६० जना मात्र सक्रिय लगानीकर्ता छन् । पुँजी बजारमा करिब १८ लाख लगानीकर्ता आबद्ध रहेको विभिन्न सरकारी निकायले बताउँदै आए पनि सक्रिय लगानीकर्ताको संख्या साढे ३ लाखभन्दा कम छ । गत भदौ दोस्रो साता यो संख्या २ लाख ८८ हजार र गत चैत ६ मा यस्तो संख्या २ लाख ३१ हजार थियो । यो नियामक निकायको निर्देशनअनुसार हरेक वर्ष ग्राहक पहिचान (केवाईसी) अद्यावधिक गरेका लगानीकर्ताको संख्या हो । तीमध्ये पनि दैनिक रूपमा सेयर कारोबार गर्ने लगानीकर्ताको संख्या कम छ ।यस्तै, कोभिड१९ को जोखिमबाट बच्न गरिएको लकडाउन र त्यसपछि पनि दोस्रो बजारमा अनलाइन कारोबारका लागि युजर नेम र पासवर्ड लिने लगानीकर्ता उच्च दरले बढेका छन् । सोही क्रममा गएको एक महिनामा अनलाइन सेयर कारोबारका लागि करिब ६० हजार लगानीकर्ता थपिएको नेप्सेले जनाएको छ ।कोभिड१९ को जोखिम बढेसँगै सर्वसाधारणलाई हिँडडुलमा अवरोध भएको, लगानीका अन्य क्षेत्र सञ्चालन हुन नसकेको, धितोपत्र बोर्ड र नेप्सेले अनलाइन कारोबारका लागि प्रोत्साहन गरेको लगायत कारण अनलाइन कारोबारका लागि युजर नेम र पासवर्ड लिने संख्या बढेको बताइएको छ ।"
खुल्यो तातोपानी नाका,"करिब तीन महिनापछि एक दिन खुलेर असोज २० देखि फेरि बन्द भएको तातोपानी नाका बुधबारबाट सञ्चालनमा आएको छ । सिन्धुपाल्चोकबाट चीन जोड्ने उत्तरी तातोपानी नाकालाई नयाँ मोडालिटीअनुरूप आइसोलेट एरिया सहित सञ्चालनमा ल्याइएको हो ।कोरोना संक्रमण र बाढीपहिरोका कारण करिब तीन महिना बन्द भएको नाका गत असोज १९ मा खुलेको थियो । त्यसको भोलिपल्ट तीन जना कामदारमा कोरोना संक्रमण भएपछि फेरि बन्द भएको थियो । भोटेकोसी गाउँपालिका२ तातोपानी लिपिङ क्षेत्रको पुरानो भन्सार कार्यालयदेखि मितेरी पुलसम्म आइसोलेट क्षेत्रभित्र ग्रेड बेड क्वारेन्टाइन राखेर नाका खुलेको तातोपानी सुक्खा बन्दरगाह तथा भन्सार कार्यालयका प्रमुख लालबहादुर खत्रीले जानकारी दिए । यसअघि धेरै पटक अनेक कारणले नाका खुल्ने र बन्द भयो, अब नाका बन्द हुने कुनै समस्या उत्पन्न हुन नदिन नयाँ मोडालिटी अपनाएका छौं, उनले भने । चिनियाँ उच्च अधिकारीसहित भन्सार, सुरक्षाका पाँच जनाको टोलीले बुधबार आइसोलेट क्षेत्रको अनुगमन गरेको छ । ल्हासाबाट दुई सवारीमा आएका अधिकारीले कसरी कहाँ सामग्री राखिने भन्नेबारे सम्पूर्ण विवरण लिएका थिए । कोरोना संक्रमण फैलिन नदिन अपनाइएको सतर्कता र मोडालिटीप्रति चिनियाँ पक्षलाई चित्त बुझेको जानकारी पाएको खत्रीले सुनाए । बिहीबारबाट कन्टेनरमार्फत सामान तातोपानी भित्रिने उनले जानकारी दिए । नाकाबाट आएका सामग्रीलाई आइसोलेट क्षेत्रमा नयाँ मोडालिटीअनुसार भित्र्याउनेछौं, अहिले केही कन्टेनर र सामग्री पुलपारि छन्, उनले भने । तातोपानी क्षेत्रमा उच्च सतर्कता अपनाइएको छ । साथै आइसोलेट यार्ड छुट्याइएको छ । यार्डमा रातो र पहेंलो रङले निश्चित दूरी बनाएर क्षेत्र तोकिएको छ । यार्डमा चिनियाँलाई रातो मार्क र मजदुर तथा कामदारलाई पहेंलो मार्क लगाएर पाँच मिटरको दूरी कायम गर्दै क्षेत्र तोकिएको छ ।कन्टेनर र कामदारलाई सहज बनाउन २४ जनालाई चार वटा ग्रेडमा बेड छुट्याएर क्वारेन्टाइनमा राखिएको प्रमुख खत्रीले बताए । २० जनाको पीसीआर परीक्षण गरेर कामदार मजदुरको समूह बनाइएको छ । सशस्त्र प्रहरी तातोपानी बीओपी प्रमुख सशस्त्र प्रहरी निरीक्षक केशवकुमार श्रेष्ठका अनुसार नाकामा अनुमति पाएकाबाहेक अन्यलाई प्रतिबन्ध लगाएको छ । यसअघि सीमा क्षेत्रका चार संक्रमित मजदुरको कन्ट्याक्ट ट्रेसिङ र उपचार नसकिँदै तीन जनामा कोरोना पोजिटिभ देखिएपछि तातोपानी नाका बन्द भएको थियो । अहिले एकदमै कडाइ गरिएको छ । आइसोलेट क्षेत्रमा अनुमति प्राप्त व्यक्ति मात्रै आउन पाउनेछन्, जसले पीपीई, मास्क, पन्जा र यहाँ तोकिएको अलग्गै रातो आइसोलेट कपडा लगाउनुपर्नेछ, उनले भने । उच्च सतर्कता अपनाएर सुरक्षा अनुभूतिबीच तातोपानी नाका खोलियोस् भन्ने माग हो । तर यसबारे गम्भीर नदेखिएको जनगुनासो आउन थालेको छ, भोटेकोसी गाउँपालिकाका अध्यक्ष राजकुमार पौडेलले भने, नाका खुल्ने र बन्द हुने क्रम हुँदा सीमावासीले जनप्रतिनिधिलाई प्रश्न गरिरहेका छन् ।"
असारसम्म गरिब परिचयपत्र वितरण सकिने,"काठमाडौं (कास) अर्थ मन्त्रालय र भूमि व्यवस्था, सहकारी तथा गरिबी निवारण मन्त्रालयले आगामी असार मसान्तभित्र गरिब घरपरिवार पहिचान तथा परिचयपत्र वितरण सम्पन्न गर्ने निर्णय गरेका छन् । अर्थ मन्त्रालयमा बुधबार बसेको बैठकले गरिब घरपरिवार पहिचान तथा परिचयपत्र वितरण चालु आर्थिक वर्ष २०७७७८ भित्र सम्पन्न गर्न आवश्यक व्यवस्था भूमि व्यवस्था, सहकारी तथा गरिबी निवारण मन्त्रालयले मिलाउने र त्यसका लागि आवश्यक थप स्रोतको व्यवस्थापन अर्थ मन्त्रालयले गर्ने निर्णय भएको हो । गरिब घरपरिवार पहिचान तथा परिचयपत्र वितरण गर्न समयबद्ध कार्यतालिका एक साताभित्र भूमि व्यवस्था, सहकारी तथा गरिबी निवारण मन्त्रालयले तयार पार्ने निर्णय पनि बैठकले गरेको छ । गरिब तथा विपन्न वर्गको तथ्यांक नहुँदा राज्यका तर्फबाट राहत तथा सहुलियतका कार्यक्रम सञ्चालन गर्न समस्या भएको र वितरण कार्य पनि उपलब्धिपूर्ण एवं प्रभावकारी हुन नसकेको अर्थमन्त्री विष्णु पौडेलले बताए । गरिब घरपरिवार परिचयपत्रले लक्षित एवं विपन्न वर्गलाई राहत, सहुलियत, रोजगारी, सामाजिक सुरक्षालगायतमा विशेष सहयोग पुर्याउने उनको भनाइ छ ।"
पालिकाले तिरिदिन्छ बिजुलीको बिल,"रौतहटको फतुवा विजयपुर नगरपालिकाले पालिकाभित्र रहेका स्थानीयले घरायसी र कृषि कार्यमा खर्च गर्ने बिजुलीको बिल तिरिदिने भएको छ । नगरपरिषद्बाट पालिकाले यससम्बन्धी निर्णय पास गराएको छ । यही कात्तिकदेखि आगामी असारसम्म उठ्ने बिजुलीको बिल तिर्न नगरसभाले ७० लाख रुपैयाँ बजेट विनियोजन गरेको छ । नगरपालिकाका मेयर गोपाल राय र उपमेयर कान्तिदेवीबीचको विवादका कारण लामो समयदेखि रोकिएको चौथो नगरपरिषद् असोज १० मा सम्पन्न भएको थियो । त्यही नगरपरिषद्ले यस्तो निर्णय गरेको हो । ढिलै भए पनि नगरसभा सम्पन्न गर्न सक्यौं । स्थानीय र किसानलाई राहत हुने प्याकेज ल्याएका छौं, उनले भने, यसले किसानलाई ठूलो राहत पुग्छ । उनीहरू कृषि उत्पादनमा हौसिन्छन् । स्थानीयले अब घरायसी प्रयोजनका लागि खपत गरेको बिजुलीको महसुल तिर्नु पर्दैन । नगरपालिकाले नै तिर्नेछ । नगरपालिकामा ११ वडा छन् । झन्डै आठ हजार घरधुरी छन् । उद्योग र अन्य प्रयोजनका लागि लिएको थ्रीफेज लाइनको महसुल भने स्थानीयले बुझाउनुपर्छ । नगरक्षेत्रभित्र मिटर रिडिङ गर्ने समयमा नगरपालिकाले एक जना कर्मचारी पनि खटाउनेछ । त्यस बेला प्राधिकरणलाई कर्मचारी खटाएर सघाउने नगरपालिकाका प्रमुख प्रशासकीय अधिकृत प्रमोद गुप्ताले बताए । प्राधिकरणले कृषि मिटर र घरेलु, उद्योगका छुट्टाछुट्टै बिल निकालेर एकमुष्ट रकमबारे नगरपालिकालाई जानकारी गराउँछ । त्यहीअनुसार भुक्तानी हुने उनले जानकारी दिए ।"
साढे ४ सय जनाको निःशुल्क स्वास्थ्य बिमा,"चौरजहारी नगरपालिकामा बसोबास गर्ने साढे चार सय व्यक्तिको निःशुल्क स्वास्थ्य बिमा गरिएको छ । चौरजहारी नगरपालिका र चौरजहारी अस्पतालले कात्तिक पहिलो साता ८४ परिवारका ४ सय ५९ जनाको निःशुल्क स्वास्थ्य बिमा गरिदिएका हुन् ।नगरका गरिब, विपन्न, अपांगहरूको उपचारमा सहजताका लागि निःशुल्क बिमा गरिएको नगर प्रमुख विशाल शर्माले बताए । उनका अनुसार प्रतिपरिवार ३ हजार ५ सय रुपैयाँका दरले बिमा गरिएको हो । एक पटक बिमा गर्दा एक वर्षसम्म १ लाख रुपैयाँ बराबरको निःशुल्क उपचार सुविधा पाउने उनले जानकारी दिए । यसैबीच रुकुम पश्चिममा ४७ हजार ४ जनाको स्वास्थ्य बिमा भएको छ । चौरजहारी नगरपालिकामा सबभन्दा बढी १७ हजार ९ सय ४९ जनाको बिमा भएको छ । आठबिसकोट नगरपालिकाका ७ हजार ६ सय ६० र मुसीकोट नगरपालिकाका ७ हजार १९ जनाले स्वास्थ्य बिमा गरेका छन् । सानीभेरी गाउँपालिकाका ६ हजार ९ सय ७१, बाँफीकोट गाउँपालिकाका ४ हजार ५ सय २८ र त्रिवेणी गाउँपालिकाका २ हजार ८ सय ७८ जनाले स्वास्थ्य बिमा गरेका छन् ।"
नबिल बैंक सम्मानित,"काठमाडौं (कास) एसियाली विकास बैंक (एडीबी) अन्तर्गत ट्रेड एन्ड सप्लाई चेन फाइनान्स प्रोग्राम (टीएससीएफपी) ले नबिल बैंक लिमिटेडलाई २०२० का लागि नेपालको अग्रणी पार्टनर बैंकका रूपमा मान्यता दिएको छ । एडीबी व्यापार वित्त कार्यक्रम घोषणाअनुसार नबिल बैंकले १ जुलाई २०१९ देखि ३० जुन २०२० सम्म नेपालमा टीएससीएफपीसँग सबैभन्दा बढी कारोबार रेकर्ड गरेको थियो । नबिलका ११९ शाखा, १८५ एटीएम र १५०० भन्दा बढी नबिल रेमिट एजेन्ट रहेको बैंकले बताएको छ ।"
ग्लोबलको १६ प्रतिशत लाभांश,काठमाडौं (कास) ग्लोबल आईएमई बैंकले आफ्ना सेयरधनीलाई १६ प्रतिशत लाभांश वितरण गर्ने प्रस्ताव गरेको छ । बैंकले आर्थिक वर्ष २०७६७७ मा आर्जन गरेको मुनाफाबाट आफ्ना सेयरधनीलाई उक्त लाभांश वितरण गर्ने प्रस्ताव गरेको जानकारी दिएको छ । राष्ट्र बैंक तथा बैंकको वार्षिक साधारणसभाबाट स्वीकृत भएपछि उक्त सेयर वितरण गर्ने बैंकको सञ्चालक समिति बैठकले निर्णय गरेको हो । बैंकले आव २०७६७७ को वितरणयोग्य मुनाफाबाट आफ्ना सेयरधनीलाई १४ प्रतिशत बोनस सेयर र २ प्रतिशत नगद लाभांश वितरण गर्ने प्रस्ताव पारित गरेको हो ।
बदला र बफादारिताको लडाइँ,"सिरिज : मिर्जापुर २निर्देशक : गुरम्मित सिंह र करण अंशुमानकलाकारहरू : पंकज त्रिपाठी, दिभ्यन्दु शर्मा, अली जाफर, रसिका दुगल, श्वेता त्रिपाठी आदि विधा : एक्सनक्राइमथ्रिलररिलिज प्लेटफर्म : अमाजोन प्राइम भिडियो"
"कालिन अध्याय सकिँदै, बालगोपाल फेरि संकटमोचक","बालगोपाललाई तेस्रोपल्ट अवसरसम्भवतः विश्वकप छनोटका बाँकी खेलका लागि पनि कालिन उपलब्ध नहुने स्थितिमा त्यसको जिम्मेवारी समेत बालगोपाललाई नै दिने तयारी चलिरहेको छ । कालिनको तुलनामा नेपाली टिमको प्रशिक्षकका रूपमा बालगोपालको प्रदर्शन राम्रो रहेको छ र उनको नेतृत्वमा नेपालले सन् २०१६ मा बंगबन्धु गोल्डकप जितेको थियो । यस्तै उनकै नेतृत्वमा नेपालले सन् २०१८ मा साफ च्याम्पियनसिप पनि खेलेको थियो । संयोगले यी दुवै प्रतियोगितामा ढाकामै भएका थिए ।अबको उनको गन्तब्य पनि ढाका नै रहेको छ । नेपाली राष्ट्रिय टिमका कप्तान समेत रहिसकेका बालगोपालले नेपालका लागि ५२ क्याप जितेका छन् । नेपालले उनी प्रशिक्षक भएयता सात खेल खेलेकोमा त्यसमध्ये चारमा विजयी रहेको छ । यस्तै एक खेल बराबरी र दुई हारमा टुंगेको छ । तेस्रोपल्ट नेपाली टिम सम्हाल्ने अवसर पाएपछि खुसी रहेका बालगोपालले आफ्नो पहिलो लक्ष्य खेलाडीको फिटनेस सुधार्नु परेको प्रतिक्रिया दिएका छन् ।उनले भने, अहिलेको परिस्थितिका कारण हाम्रा खेलाडीले लामो समयदेखि तयारी गर्न पाएका छैनन्, त्यसैले फिटनेसको समस्या हुन सक्छ । तर यो समस्या हाम्रो मात्र होइन, सबैको हो, बंगलादेशको पनि हो । त्यसैले आत्तिनु पर्ने केही पनि छैन् । उनले बिहीबारदेखि टिमको प्रशिक्षण सुरु गर्दैछन् र यसक्रममा टिमको रणनीति पनि तयार पार्नेछन् । हाम्रो लागि बंगलादेश नयाँ प्रतिद्वन्द्वी पनि होइन, त्यसैले हामी आत्मविश्वासले खेल्न सक्षम हुनेछौं ।नेपाली टिमले काठमाडौंमा एक साताको तयारीको मात्र अवसर पाउने छ र त्यसपछि नोभेम्बर ५ मै बंगलादेश जानेछ । त्यहाँ नेपालले पूरा सुरक्षा घेराबीच अभ्यास गर्नेछ । काठमाडौं छाड्न अगाडि नेपाली खेलाडीको पहिलो अवसरमा कोरोना भाइरसको परीक्षण गरिनेछ । ढाका पुगेयता पनि नेपाली खेलाडी दुई अवसरमा यो परीक्षणबाट गुज्रिनेछन् र त्यसपछि मात्र खेलका लागि मैदानमा उत्रनेछन् । एन्फाले भने यसअघि घोषित टिमलाई निरन्तरता दिएको छ ।त्यस अनुसार अभ्यासका लागि बोलाइएका खेलाडीमा अभिषेक रिजाल, विशाल श्रेष्ठ, देवेन्द्र तामाङ, सुजल श्रेष्ठ, विशाल राई, रन्जित धिमाल, विकेश कुथु, सुमन अर्याल, नवयुग श्रेष्ठ, सेसेहाङ आङडेङ्बे, जर्ज प्रिन्स कार्की, विकास खवास, सरोज दाहाल, अमित तामाङ, सुवास गुरुङ, तेज तामाङ, अजित भण्डारी, रवि पासवान, सुनील बल, छिरिङ गुरुङ, आशिष लामा, अनन्त तामाङ, विक्रम लामा, मिक्चेन तामाङ, दिलेन लोक्तान, अञ्जन विष्ट, पुजन उपरकोटी, विमल राना, दीप कार्की, एरिक विष्ट, दर्शन गुरुङ, रोहित चन्द र किरण लिम्बू छन् ।"
मुम्बई प्लेअफ नजिक,"अबुधाबी (एजेन्सी) सूर्यकुमार यादवको ७९ रनबाट प्रेरित मुम्बई इन्डियन्सले इन्डियन प्रिमियर लिग (आईपीएल) क्रिकेटमा बुधबार रोयल च्यालेन्जर्स बेंग्लोरलाई ५ विकेटले पराजित गरी प्लेअफमा स्थान लगभग पक्का गरेको छ ।राम्रो सुरुआत गरे पनि टस हारेपछि ब्याटिङमा आएको बेंग्लोरले अबुधाबी स्थित शेख जायेद रंगशालामा १६४४ को स्कोरमात्र बनाउन सकेको थियो । ४३ बल खेलेका यादवले १० चौका र ३ छक्का प्रहार गरेपछि मुम्बईले ५ बल अगाडि नै लक्ष्य पूरा गर्यो ।१२ खेलमा आठौं विजय हात पारेसँगै मुम्बईले प्लेअफमा स्थान बलियो पनि भएको छ । मुम्बई हाल शीर्ष स्थानमा रहेको छ । शीर्ष चार स्थानमा रहने टोली प्लेअफमा पुग्ने प्रावधान छ । त्यसमा पहिलो दुई स्थानमा रहने टोलीले क्वालिफायर १ मा खेल्ने छ र विजेता टोली फाइनलमा पुग्ने छ । पराजित हुने टोलीले तेस्रो र चौथो बीचको विजेतासँग फाइनलमा स्थान पाउन खेल्ने छ ।बेंग्लोर र दिल्ली क्यापिटल्सको समान १४ अंकसहित क्रमशः दोस्रो र तेस्रो स्थानमा छ । किंग्स इलेभेन पञ्जाब, कोलकाता नाइट राइडर्स समान १२ अंकसहित क्रमशः चौथो र पाँचौं स्थानमा तथा सनराइजर्स हैदराबाद र राजस्थान रोयल्स समान १० अंकसहित छैटौं र सातौं स्थानमा छ । आठ अंकसहित पुछारमा रहेको चेन्नई सुपर किंग्स प्लेअफ दौडबाट बाहिरिसकेको छ ।क्विन्टन डी कक १८, इशान किसन २५ रनमा आउट भएपछि यादवले जमेर खेलेका थिए । सौरभ तिवारी ५, क्रुनाल पान्ड्या १०, हार्दिक पाण्ड्या १७ रनमा आउट भए । रोहित शर्मा घाइते भएपछि पछिल्ला खेलहरूमा कप्तानी गर्दै आएका किइरन पोलार्डले आफुले सामना गरेको पहिलो बलमै चौका प्रहार गरेपछि मुम्बईलाई अन्तिम ओभरमा जितका लागि ३ रन चाहिन्थ्यो । म्यान अफ द म्याच यादवले अन्तिम ओभरको पहिलो बलमै चौका प्रहार गरे ।यसअघि बेंग्लोरबाट ओपनर देवदत्त पाडिक्कलले ७४ रन बनाएका थिए । उनले ४५ बल खेली १२ चौका र १ छक्का प्रहार गरे । अर्का ओपनर जोस फिलिप्सले २४ बलमा ४ चौका र १ छक्कासहित ३३ रन बनाए । कप्तान विराट कोहली ९, एबी डी भिलियर्स १५, शिवम दुबे २, क्रिस मोरिस ४ रनमा आउट भएका थिए । मुम्बईका जस्प्रित बुमराहले ४ ओभरमा १ मेडन राख्दै १४ रन खर्चेर ३ विकेट लिए ।"
अध्यक्षको राजीनामासँगै बार्सिलोना संकटमा,"बार्सिलोना (रोयटर्स) बार्सिलोनाका अध्यक्ष जोसेप मारिया बारटोमेउले मंगलबार तत्काल लागू हुने गरेर आफ्नो पदबाट राजीनामा दिएका छन् र यससँगै क्लबमा ठूलो फेरबदल हुने निश्चित भएको छ । उनको राजीनामाले क्याटलान क्लबमा संकट आउन सक्ने अनुमान पनि छ । बार्सिलोनाका २० हजार समर्थकले हस्ताक्षर गरेर राजीनामा मागेपछि उनले आफ्नो पद छाडेका हुन् । राजीनामा नदिएको भए अर्को महिना उनले अविश्वासको प्रस्ताव सामना गर्ने थिए ।उनीसँगै बार्सिलोनाको बोर्डका सबै सदस्यले पनि राजीनामा दिएका छन् । निकै आक्रामक प्रेस सम्मेलनमा बारटोमेउले आफ्नो बचाउको निकै प्रयास गरेका थिए । बार्सिलोनाको अध्यक्षमा सात वर्ष बिताएका ५७ वर्षीय बारटोमेउले कोरोना भाइरस संक्रमणको महामारीलाई कारण देखाएर अविश्वास प्रस्ताव सामना गर्नु पर्ने साधारण सभा पछाडि सार्न प्रयास गरेका थिए, तर उनको अनुरोधलाई स्थानीय क्याटलान सरकारले स्विकार भने गरेन् । क्लबका स्टार खेलाडी अर्जेन्टिनी लियोनल मेसीले बार्सिलोना छाडेर अन्यत्र जाने औपचारिक अनुरोध गरेपछि बारटोमेउ चर्को विवादमा घेरिएका थिए । मेसीको अनुरोधलाई लिएर बार्सिलोनाका समर्थन अध्यक्षको विरोधमा थिए । गत सिजनको युरोपेली च्याम्पियन्स लिगमा बार्सिलोना बायर्न म्युनिकको हातबाट ८२ ले पराजित भएपछि पनि उनको स्थिति अझ कमजोर भएको थियो । मेसीले पनि सार्वजनिक रूपमै उनको आलोचना गरेका थिए ।त्यसक्रममा मेसीले बारटोमेउले आफ्ना वचन कायम राख्न नसकेको आरोप पनि लगाएका थिए । आफूले पूरा व्यावसायिक खेल जीवन बार्सिलोनामै बिताएको र यसको माया तथा सम्मानका कारण मात्र मेसीले क्लबलाई अदालत लान नखोजेको बताएका थिए । मैदानमा खराव प्रदर्शन गरिरहेको बार्सिलोनाको आर्थिक अवस्था पनि पछिल्लो समय कमजोर रहेको छ । पछिल्लो एल क्लासिकोमा पनि बार्सिलोना रियल म्याड्रिडको हातबाट पराजित रहेको थियो ।मिडियासँग बोल्ने क्रममा उनले भनेका छन्, च्याम्पियन्स लिगमा बायर्नसँगको हारसँगै अध्यक्ष पदबाट राजीनामा दिनु मेरो लागि सबैभन्दा सजिलो उपाय थियो, तर अहिले विश्व स्थिति जस्तो छ, चारैतर्फ समस्या बाहेक केही पनि छैन, यस्तोमा मैले छाड्नु ठीक थिएन । म नभएको भए, मेसीलाई क्लबमै रहन कसले भन्न सक्थ्यो ? नयाँ प्रशिक्षकलाई कसले अनुबन्ध गर्न सक्थ्यो ? सन् २०१४ मा उनी अध्यक्ष बनेका थिए र उनले सान्ड्रो सोसेलको स्थान लिएका थिए ।"
बायर्नलाई लगातार जितको बानी,"लन्डन (रोयटर्स) जोसुआ किमिचले ७९ औं मिनेटमा गरेको निर्णायक गोलको मद्दतले डिफेन्डिङ च्याम्पियन बायर्न म्युनिकले मंगलबार युरोपेली च्याम्पियन्स लिग फुटबलमा लोकोमोटिभ मस्कोलाई २१ ले हरायो र प्रतियोगितामा आफ्नो लगातार जितको क्रमलाई १३ खेल पुर्यायो ।बायर्नले लियोन गोरेट्ज्काको गोलले १३ औं मिनेटमा अग्रता लिएको थियो, तर एन्टोन मिराचुन्कले बराबरी गोल फर्काए । किमिचले भलि बाट आकर्षक गोल गरे । लिग चरणमा बायर्नको यो दोस्रो जित हो र यससँगै समूह ए को शीर्ष स्थानमा रह्यो । यही समूहको अर्को खेलमा एटलेटिको म्याड्रिडले साल्जबर्गलाई ३२ ले हरायो ।समूह बी मा साख्तर डोनेस्क र इन्टर मिलानले गोलरहित तथा बोरुसिया मुन्छेनग्लाडबाख र रियल म्याड्रिडले २२ को बराबरीको नतिजा निकाले । रियलका प्रशिक्षक जिनेदिन जिदानले आफ्नो टिमका लागि एक अंक पनि महत्त्वपूर्ण रहेको बताए । उनले भने, यो सिजन हाम्रो लागि पक्कै पनि सजिलो हुने छैन्, तर हामी संघर्ष जारी राख्ने छौं । समूह सी मा भने म्यानचेस्टर सिटीले मार्सेलाई ३० ले हरायो । त्यसमा फेरान टोरेस, इलकेयी गुन्डोगन र रहिम स्टर्लिङले गोल गरे । सिटीको यो लगातार दोस्रो जित हो र स्टाडे भेलोड्रोममा भएको खेलमा मार्सेले कुनै पनि समय सिटीलाई दबाबमा राख्न सेन् । यो समूहमा मार्से विना कुनै अंक अन्तिम स्थानमा छ । सन् २०१२ मा बायर्नविरुद्धको दुई लेगको खेल गुमाएसँगै मार्से च्याम्पियन्स लिगमा पराजित भएको यो लगातार दसौं खेल हो ।खेलपछि सिटीका व्यवस्थापक पेप ग्वार्डिओलाले प्रदर्शनमा खुसी व्यक्त गरे र भने, आजका खेलमा हाम्रा खेलाडीले वास्तवमै निकै राम्रो खेले । हामीले मार्सेलाई कुनै पनि अवसर दिएनौं । म यो प्रदर्शन र नतिजाबाट सन्तुष्ट छुं, अन्यथा च्याम्पियन्स लिगमा घर बाहिर जित्न सजिले पनि गाह्रो हुने गर्छ । यस्तै समूह डी मा लिभरपुलले एफसी मिडत्जयल्यान्डलाई २० ले हरायो । उसका लागि दोस्रो हाफमा डिएगो जोटा र मोहम्मद सलाहले गोल गरे ।समूहको अर्को खेलमा एटलान्टा र आयाक्स बीचको खेल २२ को बराबरीमा टुंगियो । लिभरपुलको जितमा सेन्ट्रल डिफेन्सको भूमिकामा रहेका फाबिन्हो घाइते भए र यो टिमका लागि अर्को समस्या भएको छ । त्यो स्थानमा खेल्न प्रमुख खेलाडी भर्जिल भान डाइक घाइते भएपछि फाबिन्होलाई त्यहाँबाट खेल्ने अवसर दिइएको थियो, अब उनी पनि चोटग्रस्ट भएका छन् । त्यसबारे बोल्दै व्यवस्थापक योर्गन क्लोपले भने, हामी जे जस्तो चाहँदैन थियौं, आजको खेलमा त्यस्तै भयो ।क्लोपको अनुसार फाबिन्होको चोट कति गम्भीर छ भन्नेबारे पूरा जानकारी आएको छैन्, तर अधिकांस समय ह्याम्सट्रिङ चोट नराम्रो हुने गर्छ । खेलबारे उनले भने, आजको जित सजिलो रहेन्, पूरा खेल अवधिमा राम्रा क्षण पनि आए, नराम्रो अवसर पनि रहे । हाम्रो लागि विवाहको स्थिति जस्तै रहेको छ, यो हाम्रो लागि सर्वथा खराब अवसर त होइन, तर हाम्रो लागि सजिलो पनि भइरहेको छैन् । फाबिन्होलाई चोटका कारण पहिलो हाफमा गुमाउनु ठूलो धक्का हो ।फाबिन्होको स्थानमा १९ वर्षे रायस विलियम्स मैदानमा प्रवेश गरेका थिए । उनले आयाक्ससँगको अघिल्लो खेलबाट च्याम्पियन्स लिगमा डेब्यु गरेका थिए । फाबिन्हो पनि घाइते भएपछि लिभरपुलको धेरै आशा यी युवा खेलाडीमा हुनेछ । स्विडिस च्याम्पियन टोलीविरुद्ध लिभरपुलले सलाह, साडियो माने र रोबर्टो फिरमिनोलाई पहिलो सेटमा उतारेको थिएन् । उनीहरूको स्थानमा डिभोक ओरिजी, ताकुमी मिनामिनो र जेर्डन साकिरीलाई खेलाएको थियो । उनीहरू प्रभावविहीन हुँदा लिभरपुलले च्याम्पियन्स लिगको नयाँ टोलीविरुद्ध पहिलो हाफमा एउटै आक्रामक बुन्न सकेको थिएन । सलाह, माने र फिरमिनो दोस्रो हाफमा मैदानमा आएका थिए ।"
