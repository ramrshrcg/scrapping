शीर्षक,विवरण
आकस्मिक र कोभिडबाहेकका सेवा बन्द गर्ने चेतावनी,"काठमाडौं (कास) चिकित्सा शिक्षा र सेवा सुधारका लागि अनशनरत डा गोविन्द केसीसँग वार्ता गर्न सरकारले दुई दिनभित्र टोली नबनाए देशभर आकस्मिक र कोभिडबाहेकका सबै सेवा ठप्प गर्ने चेतावनी चिकित्सकले दिएका छन् । नेपाल चिकित्सक संघले सरकारलाई ७२ घन्टे अल्टिमेटम दिएको २४ घण्टा बितिसक्दा पनि वार्ता टोली गठन नगरिएपछि हडतालमा जाने चेतावनी दिएको हो । डा केसीको खस्कँदो स्वास्थ्य स्थितिका कारण ७२ घण्टाभन्दा बढी कुर्न सक्दैनौं, संघका अध्यक्ष डा लोचन कार्कीले भने ।६ बुँदे माग अघि सारेर २२ दिनदेखि अनशनरत डा केसीको स्वास्थ्य गम्भीर बन्दै गएको छ । उनको उमेर र फैलँदो कोभिड१९ संक्रमणका कारण लामो समयसम्म अनशनमा बस्न दिन नसकिने निष्कर्षमा चिकित्सक पुगेका हुन् । उहाँको उपचार प्रक्रियामा संलग्न चिकित्सकको निकट सम्पर्कमा छौं, स्वास्थ्य स्थिति खस्कँदो छ, हामी कुर्न सक्दैनौं, कडा पाइला चाल्न बाध्य हुनैपर्छ, डा कार्कीले भने । चिकित्सकले सोमबार नेकपा अध्यक्ष पुष्पकमल दाहाल र कांग्रेस सभापति शेरबहादुर देउवालाई भेटेर डा केसीको जीवनरक्षा गर्न तथा आम जनताको फाइदा हुने माग सरकारबाट पूरा गराउन आग्रह गरेका छन् । पुष्पकमलजीले आफूले यसबारे कुरा गर्ने बताउनुभयो, उनले भने, जनताका लागि गुणस्तरीय स्वास्थ्य शिक्षा र सुविधा माग गरिरहेका हाम्रा अग्रज शान्तिपूर्ण सत्याग्रहमा हुनुहुन्छ । हामी उहाँलाई गुमाउन चाहँदैनौं । यसैबीच, डा केसीले अघि सारेका माग सम्बोधन गरेर जीवनरक्षा गर्न माग राख्दै प्रमुख प्रतिपक्षी कांग्रेसका नेताहरूले सोमबार महाराजगन्जस्थित शिक्षण अस्पताल परिसरमा धर्ना दिएका थिए ।"
बजारमा म्याद गुज्रिएका सामान,"(काठमाडौं)  म्याद नाघेका उपभोग्य वस्तु बजारमा छ्यापछ्याप्ती पाइन थालेको छ । उत्पादन मिति तथा ब्याच नराखेर वा नयाँ लेबल लगाएरसमेत सामान बेचबिखन गर्ने गरिएको छ । कोभिड१९ नियन्त्रणका लागि सरकारले लामो समय लकडाउन तथा निषेधाज्ञा गर्नाले अर्बौंका सामानको म्याद गुज्रिएको हो । उपभोग गर्ने समय सकिएका सामान उत्पादक कम्पनीलाई फिर्ता गर्नुपर्नेमा आयातकर्ता र वितरकले नै बजारमा पुर्याइरहेका छन् । खुद्रा पसलमा म्याद नाघेका सामानको रिप्लेस वितरकमार्फत आउने सेल्सम्यानले गर्छन् । होलसेलबाट खरिद गरिएका सामानको हकमा होलसेलले नै रिप्लेस गर्छन् । तर म्याद सकिएको सामान वितरक र होलसेलबाटै खुद्रामा पठाउने गरिएको छ । म्याद गुज्रेका सामानमा रिलेबलिङ गर्न गिरोह नै सक्रिय रहेको पाइएको छ । महानगरीय प्रहरी वृत्त कालीमाटीले आइतबार म्याद गुज्रिएका सामग्रीमा नयाँ मिति टाँसेर वितरण गर्दै आएको एक समूहलाई पक्राउ गरेको छ । यसअघि आयात र डिस्ट्रिब्युटर्सको गोदाममा छापा मार्दा ल्यापटप, सवारीसाधन र बिलबीजकसहित आठ जना पक्राउ परेका थिए । खाद्य वस्तुको म्याद प्रायः ६ देखि १२ महिनासम्म हुन्छ । आयात गरेर बिक्री गर्नुपर्ने वस्तु विभिन्न तह पार गर्दै रिटेलरमा ४५ महिनासम्ममा आइपुग्ने व्यवसायीहरू बताउँछन् । सामान्य अवस्थामा वर्षमा करिब दुई प्रतिशत म्याद नाघेको सामान निस्किन्छ । लकडाउन र निषेधाज्ञाका कारण बजारको चक्र बिग्रँदा आयातकर्ता, वितरक, होलसेल र खुद्राको २५ देखि ३० प्रतिशत सामान ड्यामेज भएको छ, नेपाल वितरक संघका पूर्वअध्यक्ष दुर्गाराज श्रेष्ठले भने । संघका अनुसार कुल खपतको ८७ प्र्रतिशत आयात हुन्छ । १३ प्रतिशत स्वदेशी उद्योगको उत्पादन हो । आयात गर्दा कुल उपभोग्य वस्तुको ३ गुणाभन्दा बढी सामान गोदाम, भन्सारलगायत स्थानमा हुन्छ । आयातकर्ता, वितरक, रिटेलरबाट उपभोक्तासम्म आइपुग्न ३ देखि ६ महिनासम्म लाग्छ । त्यसैले चकलेट, बिस्कुट, ट्याङ, तेल, कस्मेटिकलगायत वस्तुको म्याद बाटोमै सकिने अवस्था रहेको श्रेष्ठले जानकारी दिए । चकलेटको कारोबार वार्षिक करिब ८ अर्बको हुन्छ । करिब ६ महिना बन्दले ३० प्रतिशत अर्थात् १ अर्ब २० करोड रुपैयाँ बराबरको सामान खेर गयो, उनले भने, पेय पदार्थ, बिस्कुट, कस्मेटिकलगायतको अवस्था पनि उस्तै छ । खुद्रा व्यापार संघका अध्यक्ष राजकुमार श्रेष्ठले बजारमा म्याद नाघेका सामान अर्बौं रुपैयाँका रहेको स्विकारे । हरेक खुद्रा पसलमा ८ देखि १० हजार रुपैयाँ बराबरको म्याद नाघेका सामान रहेको उनले बताए । खुद्राभन्दा होलसेलमा म्याद नाघेका सामान बढी छन्, उनले भने, भर्खर ल्याइएका सामानको पनि म्याद नाघेको पाएका छौं । उनले अहिले सबै सामान हेरेर मात्रै खरिद गर्नुपर्ने भएको बताए । सानादेखि ठूला सबै व्यापारव्यवसायमा समस्या देखियो । तर सरकारले बजार अनुगमन गर्दा साना व्यापारी परेका छन्, उनले भने । खाद्य किराना संघका अध्यक्ष देवेन्द्रभक्त श्रेष्ठले म्याद नाघेका सामान सम्बन्धित कम्पनीले फिर्ता लिनुपर्ने बताए । महिनौंको लकडाउनले धेरै सामान नष्ट गर्नुपर्ने बाध्यता आएको छ । म्याद नाघेका सामान सम्बन्धित कम्पनीले फिर्ता लिनैपर्छ, त्यसमा सरकारले पनि साथ दिनुपर्छ, उनले भने । उनका अनुसार आयातित सामानको म्याद नाघे वितरकहरूले संकलन गर्छन् । कम्पनीका प्रतिनिधि आएपछि कुन सामान कति भनेर गणना हुन्छ । त्यसपछि शोधभर्ना गरिन्छ । तर अर्बौं रुपैयाँको सामान ड्यामेज भएपछि विदेशी कम्पनीहरूले आनाकानी गरिरहेको व्यापारीहरूको भनाइ छ । नेपालमा प्रायः भारतीय कम्पनीबाट विभिन्न सामान आयात गरिन्छ तर ती कम्पनी अहिले सम्पर्कमा आउनै नचाहेको उनीहरूको भनाइ छ । इमेलको जवाफ दिँदैनन् । फोन पनि उठाउँदैनन् । फिर्ता गराउनकै लागि कम्पनीसँग झगडा गर्नुपर्ने स्थिति छ, नेपाल वितरक संघका पूर्वअध्यक्ष श्रेष्ठले भने, अवस्था भयावह भइरहेको छ । वाणिज्य आपूर्ति तथा उपभोक्ता हित संरक्षण विभाग, महानगरीय अपराध महाशाखा र जिल्ला प्रशासन कार्यालय काठमाडौंको टोलीले गत मंगलबार कलंकीमा छापा मार्दा करिब ४ करोड रुपैयाँ बराबरको म्याद गुज्रिएका वस्तु बरामद गरेको थियो । संयुक्त अनुगमन टोलीले कलंकीमा रहेको एक घरको गोदाममा केही समयअघि स्टिङ अपरेसन गर्दा स्निकर चकलेट, प्रिंगल्स नामक आलु चिप्स, ओरियो बिस्कुट, ट्याङ तथा युनिलिभर कम्पनीको हर्लिक्स, बर्नभिटा, क्याटबरीलगायतका सामानमा उत्पादन मिति तथा ब्याच नलेखिएको, मेटाउने केमिकल र प्रिन्ट गर्ने मेसिन राखी उपभोग्य वस्तुका लेबल मेटाई नयाँ लेबल लगाउने गरेको फेला परेको थियो ।"
'दोषीलाई कानुनी दायरामा ल्याऊ,"बझाङ (कास) ससुरा, काकाससुरालगायत आफन्तहरूबाटै निरन्तर बलात्कार र चरम यातनाको सिकार भएकी बझाङ सुनकुडाकी २१ वर्षीया युवतीमाथि भएको घटनाप्रति राष्ट्रिय मानवअधिकार आयोगले चासो व्यक्त गरेको छ । आयोगको सुदूरपश्चिम प्रदेश कार्यालयले घटनाको छिटो अनुसन्धान गरी दोषीलाई कानुनी दायरामा ल्याउन जिल्ला प्रशासन कार्यालय र जिल्ला प्रहरी कार्यालयलाई पत्राचार गरेको हो ।हालसम्म अनुसन्धानमा भएको प्रगति र पीडितको स्वास्थ्य उपचारबारे जानकारी गराउन पनि आयोगले आग्रह गरेको छ । आयोगका सुदूरपश्चिम प्रमुख झंकरबहादुर रावलद्वारा जारी विज्ञप्तिमा भनिएको छ, यस्ता घटना दोहोरिन नदिन संलग्नलाई शीघ्र कानुनी दायरामा ल्याई अनुसन्धान गर्न आयोग आग्रह गर्दछ । विज्ञप्तिमा पीडित महिलाको शारीरिक, मानसिक स्वास्थ्य अवस्थाको परीक्षण गरी निःशुल्क उपचार गर्न पनि सरकार र सम्बन्धित निकायलाई आग्रह गरिएको छ । पीडित युवतीको बझाङ अस्पतालमा उपचार भइरहेको छ । बुंगल२ को दलित परिवारकी युवतीको तीन वर्षअघि बित्थडचिर९ का दलित युवकसँग बिहे भएको थियो । सानैमा आमाले छाडेपछि काकाले नै संरक्षण गरी ०७४ असारमा उनको बिहे गराइदिएका थिए । बच्चा नभएकाले उपचार गर्न भन्दै श्रीमान्सहित सासूससुरा र नन्दले उनलाई भारत लिएर हिँडेका थिए । त्यसपछि उनीमाथि श्रीमान्, ससुरा, नन्दका श्रीमान् र काका ससुराले समेत बलात्कारका साथै बर्बर यातना दिन थाले । उनीहरूले वेश्यावृत्तिमा समेत लगाउने गरेको युवतीले बताएकी छन् । यसैबीच, पीडितका बारेमा कान्तिपुरमा समाचार प्रकाशित भएपछि सहयोग गर्न व्यक्ति र संघसंस्था इच्छुक देखिएका छन् ।अमेरिकामा बस्दै आएका रक्तदान अभियन्ता अर्जुनप्रसाद मैनालीले नगद १५ हजार सहयोग दिएका छन् । महिला, बालबालिका तथा समाज कल्याण मन्त्रालयले राहत दिने तयारी भइरहेको सहसचिव रोशनी श्रेष्ठले बताइन । दोषीलाई कानुनी दायरामा ल्याउन मन्त्रालयका तर्फबाट गृह मन्त्रालयको ध्यानाकर्षणसमेत गराइएको उनले बताइन् ।"
५ वर्षे बालकलाई निर्मम करणी,"(जनकपुर)  घरज्वाइँ बसेका रामबहादुर सदा बिहीबार दिउँसो १२ बजे बल्छी बोकेर माछा मार्न ससुराली घरबाट निस्के । बाटोमै काका ससुराका ५ वर्षीय छोरा (सालो) रूपेश सदा भेटिएपछि माछा मार्न जाने हो ? भन्दै सोधे । रूपेश भिनाजुसँगै जान तयार त भए, तर माछा दिनुपर्ने सर्तमा ।लगातारको वर्षाले गाउँबाट ८ सय मिटर परको कृषि इँटा उद्योग परिसरको खाल्डोमा पानी जमेको थियो । रूपेशलाई डिलमा राखेर उनी खाल्डोको पानीमा बल्छी थाप्न थाले । गरै (सानो माछा) ४५ वटा झिकेपछि रूपेशलाई समाउन दिए । रूपेशले यो माछा घर लान्छु भन्दै जिद्दी गर्न थाले ।जब २२ वर्षीय रामबहादुरले रूपेशलाई माछा दिँदै एउटा प्रस्ताव राखे । उनको प्रस्ताव सुनेर अबोधले कुनै प्रतिक्रिया जनाएनन् । अचानक रामबहादुरले च्याप्प समाएर खेतमा उतानो पारेर पछारे । रूपेशको अनुहार खेतको आलीमा धस्रियो । जबर्जस्ती गर्न खोज्दा उनको मलद्वार च्यातियो । बेहोस भए । निर्ममतापूर्वक करणी गरेपछि रामबहादुरले नाडी छामे । कुनै संकेत नपाएपछि रूपेशले नै लगाएको कन्दनी फुकाले, त्यसैले घाँटी कसेर हत्या गरिदिए । अप्राकृतिक मैथुनको यो घटना धनुषाको धनुषाधाम नगरपालिका७ किसानपुरमा भएको हो ।धनुषा प्रहरी प्रमुख एसपी रमेश बस्नेतका अनुसार सुरुमा बालकको हत्यामात्रै ठानिएको यो घटना यति जघन्य होला भन्ने अनुमान प्रहरीलाई थिएन । उनले भने, घटनास्थल पुगेर वस्तुस्थिति बुझ्दा वास्तविकता बाहिर आयो । उनका अनुसार सालोलाई जबर्जस्ती करणीपछि हत्या गरेर पातपतिंगरले छोपेर रामबहादुर ससुराली घर फर्किए । दिउँसै खेल्न हिँडेका रूपेश साँझ अबेरसम्म नफर्किएपछि घरमा हल्लीखल्ली मच्चियो । छोरा खोज्दै हिडेका रामेश्वर सदासँगै रामबहादुर पनि निस्किए । खोजी टोलीमा गाउँले पनि मिसिए । मध्यरातसम्म खोज्दा पनि रूपेश भेटिएनन् ।बिहान फेरि खोज्ने भन्दै गाउँलेहरू आआफ्नो घर फर्किए । तर रामबहादुर निदाउन सकेनन् । रातभर छटपटिइरहे । बिहानै ३ बजे उनी पुनः घटनास्थल पुगे । उनी त्यहाँबाट शव गायब पार्ने प्रयासमा थिए । तर, एक जना गाउँलेले हलचल भइरहेको चाल पाएपछि को हो भन्दै नजिकै गए । रामबहादुर झाडीमा लुके । शौच गर्न आएको होला भन्ठानेर गाउँले फर्किए ।शुक्रबार बिहानैदेखि गाउँले फेरि रूपेशको खोजीमा जुटे । रामबहादुर पनि टोलीमा मिसिए । माछा मार्न पुगेका दुई बालकले बिहान ११ बजेतिर रूपेशको शव फेला पारे । शंका लागेपछि रामबहादुरलाई गाउँलेले नियन्त्रणमा राखे र प्रहरीलाई खबर गरे । एसपी बस्नेतका अनुसार त्यतिबेलासम्म रूपेशको हत्या मात्र भएको लागेको थियो । हिरासतमा सुरूमा रामबहादुरले पनि कन्दनीले घाँटी थिचेर हत्या गरेको मात्र बयान दिएका थिए, उनले भने, हत्या गर्नुको कारण खुलाउँदै खुलाएनन् । निकैबेर केरकार गरेपछि मात्रै मलद्वारमा जबर्जस्ती करणी गर्दा बेहोस भएको र घटनाबारे सबैले थाहा पाउलान् भनेर कन्दनीले घाँटी थिचेर मारेको स्वीकार गरे । बयानमा रामबहादुरले आवेगमा आएर ठूलो पाप गरेको बताएका छन् ।रूपेशको शवलाई पोस्टमार्टमका लागि प्रादेशिक अस्पताल जनकपुर ल्याइएको छ । उनको मलद्वार सुन्निएको र च्यातिएको छ । घाँटीमा गहिरो डाम छ । पक्राउ परेका रामबहादुरको अनुसन्धानका लागि जिल्ला अदालतबाट म्याद थपेर हिरासतमा राखिएको छ । धनुषाकै सबैला नगरपालिका७ भठिहनका रामबहादुरले दुई वर्षअघि धनुषाधाम७ किसानपुरमा विवाह गरेका थिए । बिहे भएको अर्को वर्ष उनी मजदुरीका लागि भारतको मद्रास पुगेका थिए । ६ महिनामै फर्किए । त्यसयता ससुरालीमा बसेका थिए । उनकी श्रीमती ७ महिनाकी गर्भवती छिन् ।"
एकै दिन दुई गैंडा मरे,चितवन (कास) सौराहामा सोमबार दिउँसो र बिहानपख नारायणी नदीमा बगेर भारत पुगेको गैंडा बिहान मृत भेटिएको छ । यी दुईसहित यो आर्थिक वर्षमा चितवन निकुञ्जका सात गैंडा मरेको चितवन राष्ट्रिय निकुञ्जका सूचना अधिकारी अशोक रामले बताए । नारायणी नदीले बगाएको गैंडाको पोस्टमार्टम भारतीय वन अधिकारीले नै गरेका छन् ।
बयान फेरे १० कट्ठा र १० लाख १,"(धनुषा)  बलात्कारको आरोप लागेका महोत्तरीको भंगहा९ का वडासचिव मिथिलेश यादव पक्षधरले पीडित महिलालाई नगद र जग्गाको प्रलोभन देखाएर मुद्दामामिलाबाट जोगिन दबाब दिएका छन् । आइतबार अजगेवा बजारमा भेटेर आरोपित यादव पक्षका व्यक्तिले घटना मिलाउन नगद र जग्गा दिने प्रलोभन देखाएको ३५ वर्षीया पीडित महिलाले दाबी गरिन् ।उनका अनुसार बजारमा बाँसको टोकरी बेचिरहेका बेला मोटरसाइकलमा मास्क लगाएर आएका दुई जना अपरिचितले १० लाख रुपैयाँ र १० का जग्गा लिएर अदालतमा बयान फेर्न भनेका थिए । गुजाराका लागि टोकरी बेच्न बजार जानैपर्छ, उनले भनिन्, टोकरी बेचिरहेकै ठाउँमा दुई जना आए । मैले चिन्न सकिनँ, उनीहरूको मुखमा मास्क थियो । आउनासाथ के गर्ने अब ? जेलमै राख्ने कि मिलाएर निकाल्ने भन्दै नगद र जग्गाको प्रलोभन देखाए । मैले अस्वीकार गरेपछि उनीहरू फर्किए ।त्यसपछि पनि आफ्ना आफन्त पर्ने रामसागर भन्ने व्यक्तिलाई घरमै पठाएर पुनः लेनदेनबाटै मेलमिलाप गर्न दबाब दिइएको उनको भनाइ छ । प्रलोभनसँगै धम्कीसमेत आउन थालेपछि हाटबजार जान डर लाग्न थालेको उनले सुनाइन् । यसअघि पनि उनलाई आरोपित सचिवकै भतिजा राहुल यादवले १०१५ लाख रुपैयाँ लिएर घटना गाउँमै मिलाउन प्रस्ताव राखेका थिए ।घरमा श्रीमान्ले बनाएको टोकरी बेचेर हरिणमरी बजारबाट बुधबार घर फर्किंदै गर्दा ३५ वर्षीया महिलालाई वडासचिव यादवले बलात्कार गरेको आरोप छ । घटनालगत्तै प्रहरीले आरोपित वडासचिव यादवलाई पक्राउ गरेको थियो । पीडित पक्षको जाहेरीअनुसार जबर्जस्ती करणी महलअर्न्तगत मुद्दा दर्ता गरी अनुसन्धान भइरहेको महोत्तरी प्रहरीका एसपी टीकाबहादुर केसीले बताए । पीडित महिलालाई प्रलोभन देखाइएको बारे कुनै जानकारी नभएको उनले बताए । महिलालाई प्रलोभन देखाएको बारे केही थाहा भएन । हामी घटनाको अनुसन्धानमै छौं, उनले भने । घटनालगत्तै आरोपित वडासचिव यादवले गाउँकै एक नेताको घरमा गई मेलमिलाप गराइदिन अनुनय गरेका थिए । यादव पक्राउ परेपछि अबेर रातिसम्म गाउँमा पञ्चायतीसमेत बसेको थियो । पीडित महिला विपन्न परिवारकी भएकाले आर्थिक प्रलोभनमा पारेर अदालतमा बयान फेर्न लगाउन आरोपित पक्षले चलखेल गरिरहेका पीडित पक्षको आरोप छ ।"
आरोपित पक्राउ गर्न दबाब,बलात्कार आरोपितलाई पक्राउ गर्न माग गर्दै अधिकारकर्मीले सोमबार जनकपुरमा प्रदर्शन गरेका छन् । मानसिक अवस्था बिग्रिएकी किशोरीलाई बलात्कार गर्नेलाई पक्राउ गर्न धनुषा प्रहरीलाई ज्ञापनपत्रसमेत बुझाइएको छ ।धनुषाधाम नगरपालिका३ का ३० वर्षीय राममान श्रेष्ठ र २८ वर्षीय भरतमान श्रेष्ठले छिमेकी १७ वर्षीया किशोरीलाई दुई वर्षदेखि डरधम्की देखाएर बलात्कार गरेको अधिकारकर्मी गुञ्जा रायले बताइन् । धनुषा प्रहरीले बलात्कारको मुद्दा दर्ता भएको र अनुसन्धान जारी रहेको जनाएको छ । बलात्कृत भएको दाबी गरिएको युवतीको मानसिक अवस्था ठीक नरहेको र चार वर्षदेखि धरानमा उपचार चलिरहेको प्रहरीले जनाएको छ ।
कर्मचारीमा संक्रमणपछि सेवा बन्द,"अस्पतालमा नियमित सेवा लकडाउनको सुरुवातमा काठमाडौं उपत्यकामा कोरोना संक्रमित देखिँदा स्थानीय तहका जनप्रतिनिधि र प्रहरीले संक्रमित बस्ने घर मात्रै होइन, टोल नै सिल गर्थे । त्यस्तै उपचारका क्रममा कुनै व्यक्ति संक्रमित भएको पुष्टि भएमा अस्पताल बन्द गरिन्थ्यो । पछिल्लो समय एउटै अस्पतालमा ७० प्रतिशतभन्दा बढी कर्मचारी र स्वास्थ्यकर्मी संक्रमित हुँदा पनि स्वास्थ्य सेवा नियमित सञ्चालन भइरहेको छ । यसमध्येका हुन् वीर अस्पताल, ट्रमा सेन्टर, वीरगन्जको नारायणी र महाराजगन्जस्थित शिक्षण अस्पताल । अस्पतालमा अधिकांश स्वास्थ्यकर्मी संक्रमित हुँदा पनि हामीले सेवा बन्द गरेनौं, वीर अस्पतालका निर्देशक केदार सेन्चुरीले भने, जुन विभागका कर्मचारीलाई समस्या भयो, त्यो विभागलाई केही दिन बन्द गरेर सरसफाइ गरेपछि सेवा सुरु गर्यौं ।धुलिखेल अस्पतालमा कोरोनाले पहिलो पटक संक्रमित महिलाको मृत्यु भएपछि उपचार भएको इमर्जेन्सी कक्ष सरसफाइका लागि २४ घण्टा बन्द गरेको अस्पताल प्रशासनले जनाएको छ । केही दिनअघि पनि स्टाफहरूलाई कोरोना देखियो तर सेवा बन्द गरेका छैनौं, एक कर्मचारीले भने । पछिल्लो समय संक्रमित हुनेमा स्वास्थ्य संस्थाका कर्मचारी र स्वास्थ्यकर्मीको संख्या उल्लेख्य भए पनि कुनै पनि अस्पतालको सेवा बन्द नभएको स्वास्थ्य मन्त्रालयले जनाएको छ । कर्मचारीलाई कोरोना देखिएपछि कार्यालय बन्द गरेजस्तै अस्पताल बन्द भयो भने अवस्था के होला ? स्वास्थ्य मन्त्रालयका एक कर्मचारीले भने, सबै सेवा बन्द गर्नेभन्दा पनि निश्चित शाखा बन्द गरेर संक्रमितको सम्पर्कमा भएका कर्मचारीलाई मात्रै आइसोलेसनमा राख्न सकिन्छ । अधिकांश अस्पतालले कर्मचारीलाई समूहसमूहमा विभाजन गरेर सिफ्टअनुसार काममा लगाइरहेका छन् । केहीले एक साता काम एक साता आइसोलेसन, केहीले १४ दिन काम गरेपछि १४ दिन घरमै आइसोलेसनमा बस्नुपर्ने नियम बनाएका छन् । एक समूहका कर्मचारी र स्वास्थ्यकर्मीलाई अर्को समूहसँग भेटसमेत गराउँदैनौं, सशस्त्र प्रहरी अस्पताल बलम्बुका कोभिड कोअर्डिनेटर डा प्रविन नेपालले भने, यस्तो हुँदा एउटा समूहलाई कोरोना देखिए पनि अर्को सुरक्षित हुन्छ । संघीय मामिला तथा सामान्य प्रशासन मन्त्रालयका सचिव सूर्यप्रसाद गौतमले केही कार्यालयका कर्मचारीलाई संक्रमण देखिएपछि सेवा बन्द भएको सञ्चारमाध्यमबाट थाहा पाएकाले कर्मचारी व्यवस्थापन गरेर कार्यालयको सेवा प्रवाहलाई दुरुस्त पार्ने योजना बनाउनुपर्ने देखिएको बताए । कुनै कार्यालयका कर्मचारीलाई पोजिटिभ देखियो भने दैनिक सेवा बन्द नहुने गरी कसरी कार्यालय सञ्चालन गर्न सकिन्छ भनेर योजना बनाउनुपर्छ, उनले भने, सीसीएमसी र स्वास्थ्य मन्त्रालयले पनि केही निर्णय गर्लान्, हाम्रो मन्त्रालयमा पनि कर्मचारी व्यवस्थापनसम्बन्धी योजना बनाउन छलफल अघि बढाउँछौं ।"
उपत्यकामा १२ सहित २१ को मृत्यु,"काठमाडौं (कास) कोरोना संक्रमणबाट काठमाडौं उपत्यकामा १२ सहित सोमबार २१ जनाको मृत्यु पुष्टि भएको छ । मृतकहरूमा तीनवर्षे बालकदेखि ९१ वर्षका वृद्धसम्म छन् । होम आइसोलेसनमा बसेका चितवनको भरतपुर३ का ७० वर्षीय पुरुषको सोमबार साँझ मृत्यु भएको छ । भरतपुर अस्पतालको आईसीयूमा पुर्याएलगत्तै उनको मृत्यु भएको अस्पतालका सूचना अधिकारी लीलाधर पौडेलले बताए । मधुमेह र उच्च रक्तचापबाट पीडित उनमा ज्वरो, खोकी र श्वासप्रश्वासमा समस्या देखिएको थियो ।सुनसरीको धरान१५ बाँझगराका ५५ वर्षीय पुरुषको सोमबार बिहान बीपी कोइराला स्वास्थ्य विज्ञान प्रतिष्ठानमा मृत्यु भएको छ । उनमा उच्च रक्तचाप र मिर्गौलाको समस्या रहेको प्रतिष्ठानका सहप्रवक्ता डा आशिष श्रेष्ठले बताए । तेह्रथुमको म्याङ्लुङ१ का ३१ वर्षीय युवकको पनि सोमबार बिहान प्रतिष्ठान मृत्यु भएको छ । मिर्गौलाको गम्भीर समस्या रहेका उनमा आइतबार कोरोना पुष्टि भएको थियो । लुम्बिनी प्रादेशिक अस्पतालमा आइतबार राति मृत्यु भएकी रूपन्देहीको बुटवल१३ की ६५ वर्षीया महिलामा कोरोना पुष्टि भएको छ । ज्वरो र श्वासप्रश्वासमा समस्या भएपछि अस्पताल ल्याइएकी उनको आइतबार राति मृत्यु भएको अस्पतालका सूचना अधिकारी डा विष्णु गौतमले बताए ।काठमाडौंका ७६, ८१, ८३ वर्षीया महिला र २६, ६५, ६७, ७८, ८१ र ९१ वर्षका पुरुष तथा ललितपुरका ३ वर्षीय बालक, ५५ र ७१ वर्षीय पुरुषको पनि कोरोनाका कारण मृत्यु भएको छ । पर्साकी ६५ वर्षीया महिला, गोरखाकी ४५ वर्षीया महिला, नवलपरासीपूर्वका ३६ वर्षीय पुरुष, सर्लाहीका ४२ र ६९ वर्षीय पुरुषको पनि मृत्यु भएको स्वास्थ्य मन्त्रालयले जनाएको छ ।लक्षणसहितको संक्रमण वृद्घि भएसँगै कोभिड१९ बाट मृत्यु हुनेको संख्या देशभर बढ्दै गएको छ । काठमाडौं उपत्यकामा मृत्यु हुनेको संख्या पछिल्लो केही साता उल्लेख्य मात्रामा बढेको छ । यहाँ संक्रमितमध्ये २५ प्रतिशतलाई लक्षण देखिएको छ । उपत्यकामा सोमबार १२ जनाको मृत्यु पुष्टि भएको छ । काठमाडौंका ९ जना र ललितपुरका ३ जनाको मृत्यु भएको हो । देशभर सोमबार २१ जनाको मृत्यु भएकामा उपत्यकामा मात्र मृत्यु प्रतिशत ५७१४ छ । देशभरका हालसम्म मृत्यु भएकामध्ये २९९६ प्रतिशत काठमाडौं उपत्यकाका छन् । लक्षणसहितको बिरामीको संख्यामा वृद्घि हुँदा स्वाभाविक रूपमा मृत्यु हुनेको संख्या बढ्ने इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा वासुदेव पाण्डे बताउँछन् । उनका अनुसार कोभिडले मृत्यु भएका अधिकांश व्यक्तिमा विभिन्न स्वास्थ्य जटिलतासँगै दीर्घरोगसमेत देखिएको छ । संक्रमणको दर २० प्रतिशतसम्म देखिएको थियो भने उपत्यकामा लक्षणसहितका संक्रमित २५ प्रतिशतसम्म देखिएका छन् । देशभर सोमबार संक्रमणको दर १७६९ प्रतिशत पुगेको छ । अर्थात् एक सय जनालाई जाँच गर्दा १८ जनामा कोभिड देखिएको छ । मुलुकमा हालसम्मको कोभिड संक्रमण दर ८२० प्रतिशत छ । पछिल्लो समय संक्रमण दर ह्वात्तै बढेको छ । हाल कोभिड संक्रमण प्रारम्भिक अवस्थामा समुदायमा फैलिरहेको छ, डा पाण्डेले भने, अब सुरु हुने सेरो प्रिभिलेन्स सर्वेक्षणपछि मात्र समुदायमा कोभिड संक्रमणको अवस्था के छ भन्नेबारे यकिन रूपमा भन्न सकिन्छ ।देशभर सोमबार देखिएका कुल संक्रमित २ हजार ४ सय ४० मध्ये ३८४० प्रतिशत महिला छन् । उपत्यकामा १ हजार ५ सय ३१ संक्रमितहरूमा ४२२५ प्रतिशत महिला छन् । हाल विगतको दाँजोमा महिलामा समेत उल्लेख्य मात्रामा संक्रमण देखिएको छ, डा पाण्डेले भने, महिला र बालबालिकामा उल्लेख्य मात्रामा संक्रमण देखिनुले समुदायतर्फ संक्रमणको विस्तार भएको देखाउँछ ।"
५० लाखको जग्गा १० हजारमा !,"(चितवन)  जग्गा बेच्ने अनि अलि राम्रो घर बनाउने । त्यसपछि पनि केही बच्यो भने छोराका लागि पुरानो मोटरसाइकल किन्ने । कालिका नगरपालिका५ पदमपुरका सुकराम महतोको यति चाहना थियो । तर, ठगहरूको पासोमा पर्दा लाखौं पर्ने जग्गाको कौडी बराबरको मूल्य हात परेपछि उनको सबै सपना टुटेको छ ।५० लाख रुपैयाँमा जग्गा किन्न राजी भएको व्यक्तिले सुरुमा बैंकमा १० हजार रुपैयाँ राखिदियो । जग्गा नामसारी हुने दिन ३९ लाख ५० हजार रुपैयाँ र १० लाख रुपैयाँको दुईवटा चेक पनि बैंकमा जम्मा गराइदियो । जग्गा नामसारी भएपछि सुकरामले बैंकमा गएर बुझ्दा खातामा एकसुको पनि थप पैसा नआएको पत्तो पाए । सुन्दाबित्तिकै उनको आँखाबाट धरधरी आँसु चुहिए । जसले जग्गा किनेको हो उसले सुरुसुरुमा फोन पनि उठायो । केही गल्ती भएकाले बैंकमा पैसा नपुगेको बताउने गर्थ्यो । तर अहिले फोनको स्विच अफ भएको छ, सुकरामले भने ।सुकरामबाट फुत्काएको जग्गा उसले अरूलाई नै बिक्री गरिसकेको पत्ता लागेको छ । सुकरामको कथा सुनेका चितवन भरतपुरको मालपोत कार्यालयका प्रमुख गुरुप्रसाद पौडेल भन्छन्, यस्तो योजनाबद्ध ठगी मैले अझसम्म सुनेको थिइनँ । सोझा मान्छेलाई कसरी झुक्काएर जग्गा फुत्काउँछन् भन्ने यो घटनाले देखाएको छ । सुकरामले साविक पदमपुर गाविस७ को कित्ता नम्बर १७३१ नम्बरको ४२३ वर्गमिटर अर्थात् झन्डै २५ धुर जग्गा असोज २ गते सिन्धुपाल्चोक मांखा७ घर भएका अगस्त तामाङलाई बेचेका हुन् ।चितवन निकुञ्जले घेरिएको हुँदा सौराहादेखि दक्षिण राप्तीपारिको गाउँ पदमपुरलाई सरकारले स्थानान्तरण गरेर पूर्वपश्चिम महेन्द्र राजमार्गदेखि उत्तर जुटपानी बरन्डाभार जंगल आडमा लगेर नयाँ बस्ती बसाएको थियो । पुरानो पदमपुरमा हुँदा सुकराम सुकुम्बासी थिए । अर्काको घरमा हरूवा बसेका थिए । हरूवा बस्दा एक कट्ठा ऐलानी जमिन जोडेका थिए । नयाँ बस्तीमा आएपछि ऐलानी जग्गा भएकाहरूले पनि नम्बरी जग्गा पाए । मैले जोडेको ऐलानी जग्गाको पनि यता नम्बरी पाइयो । उता बाले पनि ऐलानी बराबरको यता नम्बरी जग्गा पाउनुभयो । दुई भाइ थियौं । अंशबन्डा गर्दा २५ धुर मैले पाएँ, सुकरामले सुनाए । उनले त्यही जग्गा बेचेका हुन् । उनको पहिल्यै आफ्नो नाममा रहेको एक कट्ठा जग्गा रहेको आडमा अर्को जग्गा छ । सँधियारले त्यो जग्गा बेच्छु भन्दै थिए । २० लाख रुपैयाँ जतिमा उनले आडको जग्गा किन्न पाउने भए । अंशमा पाएको २५ धुर जग्गा बेचेर आडको जग्गा किन्ने, बचेको पैसाले घर बनाउने । त्यसपछि पनि केही बच्यो भने छोराका लागि पुरानो मोटरसाइकल किन्ने । यही योजना बनाएर सुकरामले जग्गा बेच्ने ग्राहक खोज्न थाले । सुकरामको कुरो गाउँकै सुनील शाही भन्नेले थाहा पाए । उनले सिन्धुपाल्चोक ठेगाना भएका अगस्तलाई ल्याए । जग्गा मिलाइदिएबापत सुनीलले एक लाख रुपैयाँ अगस्तबाट कमिसन पाउने भए । अगस्तलगायत दुईचार जना सुकरामको घरमा धाउन थाले । ३० लाख रुपैयाँबाट सुरु भएर जग्गाको अन्तिम मूल्य ५० लाख रुपैयाँ कायम भयो । कोरोना कहरका कारण चितवनमा निषेधाज्ञा थियो । निषेधाज्ञा खुलेलगत्तै जग्गा पास गर्ने सहमति भयो । अगस्तको टोलीले नै सुकरामलाई पदमपुर भीमोदय मावि चोकमा रहेको सिद्धार्थ बैंकको शाखा कार्यालयमा लगेर खाता खोल्दियो । बैनास्वरूप १० हजार रुपैयाँ राखिदिए । भदौ २९ मा बैंकमा खाता खोलेर नबिल बैंकको १० हजार रुपैयाँको चेक दिएर जम्मा गर्न लगाए । जग्गा पास गर्ने दिन पनि यसै गरेका थिए । नबिल बैंकको ३९ लाख ५० हजार रुपैयाँ र १० लाख रुपैयाँको दुईवटा चेक काटेर सिद्धार्थ बैंकको भरतपुर हाकिमचोकमा रहेको शाखा कार्यालयमा जम्मा गरे । सुकरामको नाममा काटेको चेक उनको खातामा जम्मा भएको भौचर हात परेपछि छोरा रोशन महतोले बाबुलाई जानकारी गराए । चेक खातामा जम्मा भइसक्यो भन्ने सूचना पाएपछि मालपोत कार्यालयमा रहेका सुकराम र श्रीमती बासमतीले कहाँ सही गर्नुपर्ने हो, कहाँ औंठा छाप लगाउनुपर्ने हो, सबै गरेर अगस्तको नाममा जग्गा नामसारी दिए । सुकराम जमानादेखि अर्काको घरमा हलो जोत्दै बसेका मान्छे । अहिले पनि केही खास काम गर्दैनन् । श्रीमती बासमती ज्याला मजदुरीको काम गर्छिन् । यसरी जुटाएको ८२ हजार रुपैयाँले इँटा किनेका थिए । इँटा किनेको १० वर्ष भए पनि जग खन्न सकेका थिएनन् । आडको जग्गा २० लाखमा किन्ने कुरा भएको थियो । घर बनाउन २५२६ लाख लाग्थ्यो होला । ठूलो हैन सानसानो बनाउने भन्ने योजना थियो । पैसा बच्यो भने छोराका लागि मोटरसाइकल किनौं भन्ने थियो । छोराको रहर थियो त्यो, बासमतीले भनिन् । असोज २ गते शुक्रबार नामसारीको सबै काम पूरा भयो । शनिबार बैंक खुल्ने कुरा भएन । आइतबार जति सक्दो चाँडो बैंक पुगेर सुकरामले पैसा आए नआएको सोधखोज गरे । नआएको सुन्दा भाउन्न भएर धन्नै लडेनन् । दुई वटा चेक भौचर काटेर जम्मा गरेकै हो । छोरा रोशनले राम्रैसँग हेरेकै हुन् । आखिर खातामा किन जम्मा भएन त पैसा ? सिद्धार्थ बैंक पदमपुर शाखाका प्रमुख सुनील खनाल भन्छन्, हाम्रो हैन, अर्को बैंकको चेक थियो । उहाँले काटेको चेकको भुक्तानी गर्न पुग्ने पैसा नै चेक काट्नेको खातामा रहेनछ । अनि कसरी जम्मा हुनु ।अगस्तले आफ्नो खातामा पैसा नै नभए पनि सुकरामका लागि साढे ४९ लाख रुपैयाँको चेक काटेछन् । सुकराम रिसले आगो भएर अगस्तलाई फोन गरे । धन्न फोन उठायो । हैन आउँछ आउँछ भन्यो । दुईचार दिनपछि म पैसा ल्याएर तपाईंको घरभरि फाल्दिन्छु पनि भन्यो । अनि पछि त फोन स्विच अफ नै गरेर बस्यो, सुकरामले भने । सुकरामले यो कुरा आफ्नो भान्जी ज्वाइँ लोकेन्द्र चौधरीलाई पनि सुनाए । लोकेन्द्रले अगस्तलाई फोन गरे अनि रेकर्ड पनि गरे । लोकेन्द्रसँग अगस्तले राम्रैसँग कुरा गरेका छन् । फोनमा उनले ४९ लाख ५० हजार रुपैयाँ डिपोजिट हुन नसकेको स्वीकार गर्दै भोलि २ बजेसम्म पैसा डिपोजिट गर्ने भनेका छन् । तर भोलिपल्टबाट फोन स्विच अफ भयो । लोकेन्द्रले पत्ता लगाए, त्यो जग्गा अगस्तले असोज ६ गते काठमाडौं१७ की अबिरा वज्राचार्यलाई बेचिसकेछन् । मालपोत कार्यालय प्रमुखले पनि यही कुरा बताए । अबिरालाई जग्गा नदिँदासम्म फोन पनि उठाउने, पैसा दिन्छु पनि भन्ने गरेको रहेछ । ६ गते जग्गा पास गर्यो । त्यसपछि फोन स्विच अफ, लोकेन्द्रले भने । सुकरामले आफू ठगिएको भन्दै चितवन जिल्ला प्रहरी कार्यालयमा उजुरी दर्ता पनि गराएका छन् । चितवन जिल्ला प्रहरी कार्यालयका प्रवक्ता डीएसपी सूर्य थापाले यो विषयमा अनुसन्धान गर्न दुई जना समातिएको र बाँकी अनुसन्धान भइरहेको बताए । बैंकमा चेक जम्मा गराएको भौचर नै पेस गरेपछि र छोरादेखि जग्गाधनी सबैले पैसा बुझ्यौं भनेपछि जग्गा पास भएको मालपोत कार्यालयका प्रमुख गुरुप्रसाद पौडेलले बताए । मुद्दा परेर ठगी गरेको प्रमाणित भएमा अदालतले बिक्री खारेज गरेर सुकरामलाई जग्गा दिलाउन सक्ने उनले बताए । जग्गा किनबेचमा सोझा व्यक्तिहरू अनेक तरिकाले ठगिन्छन् । मान्छे सोझो, सिधा देखेर सुकरामलाई त्यस्तो चेक दिए, मालपोत प्रमुख पौडेलले भने ।"
राजधानी प्रस्तावमा कांग्रेसका १० नेताको समर्थन,"काठमाडौं (कास) प्रदेश ५ को स्थायी राजधानी दाङलाई बनाउने प्रस्तावको विरोधमा कांग्रेसका केही सांसदले प्रदेशसभा तोडफोड गरिरहेकै बेला राजधानीमा रहेका त्यस क्षेत्रका केन्द्रीय नेताहरूले भने प्रदेश सरकारले ल्याएको प्रस्तावको स्वागत गरेका छन् । सरकारी विज्ञ टोलीको सिफारिस, समन्यायिक विकास, प्राकृतिक स्रोतको न्यायिक वितरण, जनमतको कदर, संघीयताको मर्म र भावनाअनुसार प्रदेश ५ को राजधानी दाङको देउखुरीलाई बनाउँदा सबैका लागि सुविधाजनक हुने उनीहरूको भनाइ छ । ८ केन्द्रीय सदस्य र दुई जिल्ला सभापतिले संयुक्त रूपमा विज्ञप्ति जारी गरेर यस विषयलाई कुनै पनि राजनीतिक दल तथा नेताहरूले व्यक्तिगत प्रतिष्ठाको विषय बनाउन र कहींकतैबाट जनतालाई उत्तेजित पार्न नहुने जनाएका छन् । सरकारले ल्याएको नाम र राजधानीको प्रस्तावप्रति ऐक्यबद्धता जनाउँदै विवादरहित ढंगबाट यसलाई टुंग्याउन उनीहरूले अपिलसमेत गरेका छन् । विज्ञप्तिमा कांग्रेसका केन्द्रीय सदस्यहरू दीपक गिरी, किशोरसिंह राठौर, पार्वता डीसी चौधरी, शिला खड्का, गोपाल दहित, मंगलप्रसाद थारू, योगेन्द्र चौधरी, कृष्णकिशोर घिमिरे, बर्दिया सभापतिसमेत रहेका सांसद सञ्जय गौतम र रोल्पाका सभापति अमरसिंह पुन छन् ।ॅतोडफोड कांग्रेसको संस्कृतिविपरीतकांग्रेस प्रवक्ता विश्वप्रकाश शर्माले सोमबार प्रदेश ५ को संसद्मा भएको तोडफोड पार्टीको नीति र संस्कृतिविपरीत रहेको बताएका छन् । स्थायी राजधानी दाङलाई बनाउने प्रस्तावको विरोध गर्दै कांग्रेस सांसदहरूले प्रदेशसभामा कुर्सी तोडफोड गरेका थिए । रोस्ट्रम भाँच्नेदेखि संसदीय पद्धति नै नास्छौं भन्ने कम्युनिस्ट पार्टीहरूलाई समेत रूपान्तरण गर्ने प्रशिक्षक रहेको दलका सांसदलाई पार्टीको संस्कृति उल्लंघनको स्वायत्तता बिलकुलै दिइएको छैन, उनले सामाजिक सञ्जालमार्फत भनेका छन् ।"
सबै भूकम्पपीडितको रोकिएको रकम वितरण गर,"मुलुकमा शक्तिशाली भूकम्प गएको साढे पाँच वर्ष बित्न लागिसक्यो, तर यसले क्षति पुर्याएको सम्पदा र सार्वजनिक भवन मात्र होइन, सर्वसाधारणका घरहरू नै पनि सम्पूर्ण रूपमा बनिसकेका छैनन् । अहिलेसम्म निजी आवास निर्माण करिब ७० प्रतिशत मात्र सकिएको छ । २२ प्रतिशत यस्ता घर निर्माणकै क्रममा छन् । उसै पनि, पुनर्निर्माणमा अपेक्षित प्रगति हुन नसकिरहेका बेला साउनयता त झन् लाभग्राहीहरूले सरकारसितको सम्झौताबमोजिमको आवास निर्माण रकमसमेत पाउन सकेका छैनन् । महालेखा नियन्त्रक कार्यालयले आफ्नो कम्प्युटर प्रणालीलाई स्तरोन्नति गर्दा समस्या आएकाले भूकम्पपीडितका लागि अनुदान रकम निकासा हुन नसकेको हो । साढे दुई महिनादेखि रकम नपाएपछि पीडित र जनप्रतिनिधिले राष्ट्रिय पुनर्निर्माण प्राधिकरणमा दैनिकजसो फोनमार्फत गुनासो गरेपछि बल्ल आइतबारबाट सरकारले केही थोरै जिल्लामा यसको वितरण थालेको छ । यो रकमको प्रतीक्षामा रहेको संख्या निकै ठूलो भएकाले सरकारले अविलम्ब भूकम्प प्रभावित ३२ वटै जिल्लामा रोकिएका सबै किस्ता वितरण गर्नुपर्छ ।सम्झौताबमोजिम रकम नपाएका भूकम्पपीडित करिब ५० हजार छन् । उनीहरूलाई दिइनुपर्ने ५ अर्ब रुपैयाँ त्यसै रोकिएको छ । पहिलो किस्ता मात्रै बुझेकाले समयमै दोस्रो किस्ता नपाएपछि कतिले यसबीचमा ऋण गरेरै घर ठड्याइसके । अहिले त उनीहरूले तेस्रो किस्ता पाउनुपर्ने समय पनि घर्किसकेको छ । कतिले त पहिलो किस्तै बुझिसकेका छैनन् । अहिलेसम्म पहिलो र दोस्रो किस्ता लिनुपर्ने १५१५ हजार छन् भने तेस्रो किस्ता बुझ्नुपर्ने २० हजार छन् । लाभग्राहीको सूचीमा परेकाले पहिलो किस्ता ५० हजार, दोस्रो किस्ता १ लाख ५० हजार र तेस्रो किस्ताका रूपमा १ लाख रुपैयाँ पाउनेछन् ।महालेखाले साउनबाट एकल खाता कोष प्रणालीलाई स्तरोन्नति गरेर सञ्चालनमा ल्याउन खोज्दा समस्या आएको हो । तत्काललाई समस्या समाधान गरिएको बताइएको छ । अब थप समस्या नआए एक साताभित्र सबै जिल्लामा वितरण गर्ने लक्ष्य पुनर्निर्माण प्राधिकरणको छ । अब यो पछिल्लो भाकामथि फेरि तलमाथि हुनु हुँदैन । व्यवस्थित प्रणाली विकसित गर्न खोज्नु स्वयंमा सकारात्मक भए पनि त्यसका लागि हुने अनावश्यक ढिलाइको मारमा पीडितहरू पर्नु हुँदैन । यसबारे राष्ट्रिय पुनर्निर्माण प्राधिकरण र महालेखा प्रस्ट हुनुपर्छ र अब थप विलम्ब नगरी दसैंअगावै सम्पूर्ण पीडितको रकम निकासा गर्ने तदारुकता देखाउनुपर्छ ।सम्झौताबमोजिम सरकारले दिन्छु भनेकै अनुदान पाउन अनावश्यक ढिलाइ हुँदा कतिपयमा यसकै लागि पनि भनसुन लगाउनुपर्ने रहेछ भन्ने बुझाइ पलाएको छ, जुन राज्यका लागि राम्रो होइन । लाभग्राहीको सूचीमा समेटिइएका र मापदण्डअनुसार घर बनाएकाहरूलाई आवश्यक प्रक्रिया पूरा गर्नेबित्तिकै रकम वितरण गर्न ढिलाइ गरिनु हुँदैन । सरकारको आफ्नो संयन्त्रमा भएको गडबडीको मारमा भूकम्पपीडित सर्वसाधारणलाई पार्नु हुँदैन । प्रक्रिया पुर्याएर पनि रकम पाउन नसक्दा एकातिर लाभग्राहीहरू ऋणबाट पीडित बनिरहेका हुन्छन् भने, अर्कातर्फ उनीहरूमा बिस्तारै राज्यप्रति अविश्वास पनि प्रकट हुन पुग्छ । तसर्थ सरकारी निकायले जानीनजानी आमजनतामा राज्यप्रतिको भरोसा कम गर्ने वातावरण सिर्जना गर्नु हुँदैन । अहिलेसम्म पहिलो किस्ता नै पाउन बाँकी भएकाले त घर बनाउन ऋण गरिनसकेको होलान्, तर जो दोस्रो या तेस्रो किस्ताको पर्खाइमा छन्, उनीहरूमध्ये अधिकांशले ऋण गरेर घर बनाएका छन् । सरकारले रकम निकासामा ढिलाइ गर्दा उनीहरूको ऋणको ब्याजसमेत बढ्दै गैरहेको छ । उता, दसैंतिहारजस्ता ठूला चाडपर्व नजिकिँदै छन् । यही बेला ऋण दिनेदेखि घर निर्माणमा संलग्नहरू सबैले नै उनीहरूसित पैसा मागिरहेका हुन्छन् । अधिकांश लाभग्राहीले घर बनाउन सुरु गर्दै सरकारले दिने अनुदान उपयोगसम्बन्धी आफ्नो योजना बनाएका हुन्छन् । सीमित स्रोतबाटै योजना फत्ते गर्नुपर्ने बाध्यता भएकाहरूलाई यसरी रकम अड्किँदा ठूलो मार पर्न जान्छ, उनीहरूको यो बाध्यतालाई सरकारले बुझ्नुपर्छ । वास्तवमा, सरकारले दिने ३ लाख रुपैयाँले मापदण्डबमोजिमको सामान्यभन्दा सामान्य घर पनि बन्दैन । आर्थिक हैसियत अलि गतिलो भएको धेरैले पहिले नै घर बनाइसकेका छन् । जसले सरकारले दिनेबाहेकको रकम तत्काल जोडजाड गर्न सकेनन्, तिनले मात्रै ढिलो गरी घर बनाउन थालेका हुन् । ऋण गरेर घर बनाएकाहरूलाई सरकारले दिने रकमले राम्रै भरथेग भने हुन्छ । त्यसैले दसैंले नछोइसक्दै सम्पूर्ण लाभग्राहीलाई उनीहरूले पाउने रकम यथाशीघ्र वितरण गरेर सरकार आफूले सेवा दिनुपर्ने हर नागरिकप्रति जिम्मेवार बन्नुपर्छ ।"
गोविन्द केसीलाई बचाऊ,"हरेक वर्ष शिक्षा दिवसको नारा तयार गरिन्छ । शिक्षामा सबैको समान अवसर, अनिवार्य तथा निःशुल्क शिक्षाका कुरा धेरै अघिदेखि आएकै हुन् । तर जुनसुकै सरकार आए पनि, जतिसुकै राम्रा शैक्षिक नारा ल्याए पनि, अध्ययन गर्नै खर्चिलो भएका कारण खासगरी प्राविधिक शिक्षाका लागि शैक्षिक अवसर पाउन धेरैलाई गाह्रो छ । गरिब, दुःखी र दुर्गम क्षेत्रका जेहेनदार विद्यार्थीहरू विदेश गएर अध्ययन गर्ने त कुरै छोडौं, स्वदेशमै पनि तिनले अवसर पाउँदैनन् । यो अवसर स्वास्थ्य क्षेत्रमा पाउन झनै मुस्किल छ । यही कुरालाई महसुस गरी चिकित्सक गोविन्द केसीले सत्याग्रह गर्दै आएका छन् । प्रत्येकपटक उनका मागहरू पूरा गर्ने भनेर सहमति हुन्छ । तर पूरा गरिँदैन । उनी उन्नाइसौं सत्याग्रहमा बसेको पनि बाइस दिन पूरा भइसक्यो । उनको स्वास्थ्य स्थिति अत्यन्त गम्भीर बन्दै गएको बताइन्छ ।दुईतिहाइ नजिकको कम्युनिस्ट सरकार जनमुखी बन्न सकेको छैन भन्ने कुरा जगजाहेरै छ । मौका यही हो भनेर पद बाँडफाँट गरी जसरी पनि कमाउने ध्याउन्नमा सत्तारूढ नेताहरू छन् । यस्तोमा केसीका माग पूरा गरिएलान् भन्नेमा शंकै छ । त्यसैले अहिलेको मुख्य काम भनेको जसरी पनि उनको जीवनरक्षा गर्नु हो । स्वास्थ्य क्षेत्रका सुधारका लागि मात्र होइन, अन्य धेरै क्षेत्रको सुधारका लागि पनि सत्याग्रहको आवश्यकता छ । त्यसका लागि केसीजस्ता साहसी र मानवतावादी धेरै सत्याग्रहीको खाँचो पनि छ । इन्द्रकुमार श्रेष्ठ, कमलाकुञ्ज, ओखलढुंगा"
राजधानी तोक्ने अधिकार प्रदेशसभालाई,"आफ्नै अधिकार कुण्ठित गर्दै प्रदेशहरू सम्पादकीयमा प्रदेश५ ले आफ्नो नाम र राजधानी निर्धारण गर्न लागेको विषयलाई सकारात्मक कदम माने पनि प्रदेश सरकारको अकर्मण्यताप्रति क्षोभ प्रकट गरिएको छ । प्रदेश सरकार गठन भएको अढाई वर्ष नाघ्दा बल्ल संघलाई गुहारेर प्रदेशको नाम लुम्बिनी र राजधानी दाङको देउखुरी बनाउने विषयमा सत्तारूढ नेकपा प्रस्ट भएको छ । रूपन्देहीका सर्वसाधारण, स्थानीय सरकार, नेविसंघ, उद्योग वाणिज्य संघका पदाधिकारीहरूले चर्को विरोध जनाइरहेका छन् । हुन त यसअघि नाम र राजधानीका लागि बनाइएको विशेष समितिले १६ महिना लगाएर तयार पारेको प्रतिवेदनमा प्रदेशको नाम लुम्बिनी, राजधानीका लागि रूपन्देही, कपिलवस्तु र दाङको विकल्प दिइएको थियो । तर अध्यक्षद्वय केपी शर्मा ओली र पुष्पकमल दाहालको समेत सहमति जुटाउन सफल भएका मुख्यमन्त्रीले दाङको मात्र प्रस्ताव अघि बढाएका छन् । अढाई वर्षदेखिको सुविधा खोसिन लाग्दा बुटवलका स्थानीय आक्रोशित बनेका छन् । यथार्थमा संवैधानिक अधिकारको उपयोग गर्न नसक्ने, विकासका नयाँ विचारधारा, आँट र अठोट नहुने, जनताको हितभन्दा आफ्नो ओहोदा जोगाउन केन्द्रतिर मुख फर्काइरहने, चाकरीबाजलाई त्याग्न नसक्ने प्रवृत्ति राणा शासनको प्रतिविम्ब होइन र ? संघीय राजधानी तोक्ने विषय र राष्ट्रिय गौरवका ठूला आयोजनाको जिम्मेवारी प्रदेशले मात्र लिनु उचित देखिँदैन । कतिपय कुरा स्थानीय तहमा अत्यन्त महत्त्वपूर्ण भए पनि राष्ट्रिय दृष्टिकोणमा अनावश्यक देखिन सक्छ । जस्तो जनताको विरोध बाबजुद बाहिरबाट हेर्दा दाङ प्रदेश ५ को राजधानीका निम्ति सर्वोत्कृष्ट ठाउँ मान्नुपर्छ । यस्तो बेला अँध्यारो ठाउँमा विकासको दियो बल्न लाग्दा विरोध, बलमिच्याइँ, हूलहुज्जतमा लाग्नेमाथि प्रदेश सरकारले कारबाही गर्नुपर्छ । भुवनेश्वर शर्मा, चन्द्रागिरि२, काठमाडौं"
कुलमानका बारे सरकार मौन,"कुनै बेला यस्तो आवेग आउँछ कि त्यो मान्छे आफ्नैअगाडि भइदिए के पो गर्थे होलाजस्तो लाग्छ । जस्तो कि अहिले झ्याप्प झ्याप्प बत्ती जाँदा सबैले सम्झने कुलमान घिसिङलाई सरकारले सम्झँदै सम्झेन । यतिबेला सरकार कुलमानलाई नेपाल विद्युत् प्राधिकरणमा पुनर्नियुक्ति नगर्दा जनताले के सोच्छन् भनेर पर्ख र हेरको अवस्थामा रहेको देखिन्छ । अनियमित हुन थालेको विद्युत् आपूर्तिले पुनः कुलमानलाई नै खोजेको हो भन्ने पर्न थालेको छ । अघिल्लो दिनसम्म त्यही व्यक्ति संस्थानमा रहँदा कुनै समस्या नआउने उसले छोडेको भोलिपल्टै मुसा पसेर बिजुली गएको भनेर हलुका जवाफ दिइयो । विद्युत् प्राधिकरणमा प्रधानमन्त्री केपी शर्मा ओलीले आफ्ना मान्छेलाई नियुक्ति गर्न यो सबै खेल भइरहेको छ । यदि नियमसङ्गत तरिकाले प्रधानमन्त्रीकै मान्छेले नियुक्ति पाए पनि कुनै समस्या पार्ने होइन तर कुलमानको कार्यकालमा जसरी विद्युत्को नियमित आपूर्ति जरुरी छ । प्रधानमन्त्री ओलीले आफूले मन लागेका व्यक्तिको एक हातबाट राजीनामा लिएर अर्को हातमा नयाँ नियुक्तिको पत्र थमाउन सक्छन् तर सिङ्गो देशले चाहेको व्यक्तिलाई नियुक्ति गर्नचाहिँ संविधान र कानुनको पाना पल्टाउनुपर्ने अवस्थाको सृजना किन गर्छन् ? प्रधानमन्त्रीको हातमा सम्पूर्ण अधिकार निहित छ । त्यसैले यी सबै नौटङ्की राम्राको होइन, हाम्राको नियुक्तिका लागि हो । त्यस्तै गोविन्द केसीको १९ सौं सत्याग्रहले तीन हप्ता पूरा गरिसक्यो तैपनि सरकारी तवरबाट उनका मागको कुनै सुनुवाइ भएको छैन । बरु उल्टै यो समयमा अनशन बस्नु ठीक नहुने भन्दै उनलाई अनशन फिर्ता लिन भनियो । अहिलेको जस्तो बलियो सरकार अब बन्ला नबन्ला त्यसैले यही सरकारको पालामा अब कहिल्यै पनि केसीले अनशन बस्न नपर्ने गरी सहमति होस् । सुजन देवकोटा, पालुङटार४, गोरखा"
बिमा तस्करहरूलाई कारबाही भएन,"नेटवर्किङ ठगी धन्दामा सर्वोच्च अदालतसम्म मुद्दा खेपेको युनिटी लाइफको झल्को दिने गरी च्याऊझैं सञ्चालनमा आएका निजी बिमा कम्पनीहरूले पिरामिड शैलीमा उपभोक्ता ठग्दै एजेन्टहरूलाई मासिक लाखौं रकम, बाइक, कार, विदेश भ्रमण उपहार दिएका खबरहरू दिनदिनै सुन्न पाइन्छ । यसरी उपभोक्तालाई प्रलोभनमा पारी नेटवर्किङ व्यापार गर्नेलाई किन नियमक निकायले कारबाही गर्दैन ? बिमा कम्पनीले नेटवर्क व्यापार गरेर एजेन्टहरूलाई हैसियतबिना लाखौं उपहार दिन मिल्छ ? शैक्षिक हैसियत नभएकाहरूले घरमै बिमा बोर्ड राखेर सर्वसाधारणलाई लुट्दासमेत गृह मन्त्रालय, राष्ट्रिय अनुसन्धान, राष्ट्रिय बिमा कम्पनी, स्थानीय प्रशासन के हेरेर बसेका छन् ? बिनालगानी जनतालाई ठगेर अर्बौं रकम बिदेसिँदासमेत सम्बन्धित निकायको ध्यान नजानु दुर्भाग्यपूर्ण हो । नेपालका सबै निजी बिमा कम्पनी विदेशबाट सञ्चालित छन् । सार्वजनिक वा सामाजिक जिम्मेवारी लिएका र पदमा बसेकाले समेत यसरी नेटवर्किङ व्यापार गरेर मासिक लाखौं रकम बुझ्ने गरेको पाइएको छ । सरकारले यस्तो धन्दालाई तुरुन्त प्रतिबन्ध लगाउनुपर्छ । विभिन्न प्रलोभनमा पारेर जनता ठगेर सीमित व्यक्ति धनी हुने यस्तो निन्दनीय कार्यलाई दुरुत्साहन गर्न राष्ट्रिय बिमा कम्पनीले ढिला गर्नु हुँदैन । कुसुम न्यौपाने, मध्यबिन्दु११, नवलपरासी (पूर्व)"
बलात्कारीको मनोबल राज्यले बढाइरहेछ !,"मुलुकमा औसत सात जना महिलाबालिका हरेक दिन बलात्कृत हुने तथ्यांक हालै सार्वजनिक भयो । दुई वर्ष बितिसक्दा पनि कञ्चनपुरकी निर्मला पन्तको बलात्कारपछि हत्याको अपराधी पत्ता लाग्न सकेको छैन । किन सकिएन भनेर प्रहरी महानिरीक्षकलाई सोध्दा उनको जहिल्यै एउटै जवाफ हुन्छ अनुसन्धान छिटो निष्कर्षमा पुग्दै छ । हालै बझाङकी १२ वर्षीया सम्झना कामीको बलात्कारपछि हत्या भयो । केहीअघि सप्तरीकी संगीता मण्डल बलात्कृत भएपछि आत्महत्या गर्न बाध्य हुनुपर्यो । गत वर्षसम्म दिनमा करिब ६ जनाको बलात्कार एवम् हत्याका घटना हुन्थ्यो भने यो वर्ष बढेर ७ जनाभन्दा बढी पुगेको छ । विगत ६ महिनामा १,२०० भन्दा बढीको बलात्कार तथा हत्या भयो । यस्तो विकराल अवस्थामा गृहमन्त्री रामबहादुर थापाले संसदीय राज्य व्यवस्था समितिका पदाधिकारीअगाडि २१५ मुलुकको अवस्था विश्लेषण गर्दै पछाडिबाट हेर्दा नेपाल टप १५ मा पर्ने, आपराधिक चिन्तन, मनोवृत्ति हुनुका साथै कानुन र नीति चुक्दा बलात्कारका घटना बढ्ने हुनाले हामी चिन्तित हुन नपर्ने भनी हदैसम्मको गैरजिम्मेवार जवाफ दिन मिल्छ ? प्रहरी महानिरीक्षकले समेत थापाको अभिव्यक्तिमा सही थापे । त्यस्तो अभिव्यक्तिप्रति संसदीय समितिका अध्यक्षलगायतका महिला वा पुरुष कुनै पनि सांसदले प्रतिप्रश्न गरेनन् । उता नेकपाकै महिला सांसदले भने बरु संविधान संशोधन गरेर भए पनि बलात्कारीजस्ता अपराधीलाई मृत्युदण्डसम्मको कानुन बनाउन जोडदार माग गरेका छन् ।पुँजीवादका कारण बलात्कार तथा हत्या हुने गरेको अभिव्यक्ति दिने गृहमन्त्रीलाई मेरो प्रश्न अपराध रोकथामनियन्त्रण गर्न कस्तो नीति र कानुन चाहिन्छ ? त्यसो भए नेपालमा कति जनासम्मको बलात्कार र हत्या भएपछि चिन्ता गर्नुपर्ने हो ? यस्तो जघन्य अपराधको पनि कुनै संख्यात्मक मापदण्ड हुन्छ ? मुलुकको शान्ति सुरक्षा कायम गर्ने निकाय र यस्ता अपराधलगायतका अन्यायमा पिल्सिने जनताको संरक्षक को हो ? निर्मला पन्तको बलात्कार र हत्या भएको दुई वर्षभन्दा बढी समय बितिसक्दा पनि केही लछारपाटो लाउन नसकेका गृहमन्त्री र प्रहरी महानिरीक्षकले अनुसन्धान तीव्र रूपमा अगाडि बढिरहेको बताउँदै जनताको आँखामा सधैँ छारो हालिरहेछन् । यस्ता व्यक्ति र संस्थाले शान्ति, सुरक्षा कायम गर्लान् भन्ने आस कसरी गर्ने ? गंगाराज अर्याल, पाणिनि८, अर्घाखाँचीयौन हिंसा, बलात्कार, अपहरण, महिला बेचबिखनजस्ता जघन्य अपराधलाई सजाय दिने कानुन हामीकहाँ पहिल्यैदेखि नभएको होइन । विगतको तुलनामा हाम्रो समाज शिक्षामा धेरै अगाडि बढिसकेको छ । तैपनि अझै सामाजिक विभेदका बारेमा सबै नागरिकलाई बुझाउन सकिएको छैन । कतिपय व्यक्तिले अन्यायमा परेर पनि न्याय पाउन सकिरहेका छैनन् । कति व्यक्ति सजायको हकदार छन् तर सजाय दिलाउन सकिएको छैन । न्यायको वकालत गर्ने न्यायप्रेमीले नै लोभलालचमा परेर फितलो वकालत गरेका छन् । यसैका कारण दोषी उम्कने र पीडितले जिन्दगीभर पीडा बोकेर जिउनुपरेको छ । केही समयअघि श्रीमती हत्या अभियोगमा एसएसपी रञ्जन कोइरालाले सर्वस्वसहित जन्मकैद सजाय पाउनुपर्नेमा रिहा भए । यस घटनाले कानुनको व्यवस्था गर्दैमा केही हुन्न भन्ने देखाउँछ । हामीसँग नियम कानुन नभएको होइन तर पहुँच र पैसाको भरमा न्यायको किनबेच हुन्छ । यदि यही प्रवृत्ति रहिरहने हो भने गरिब अनि निमुखा जनताले कसरी न्याय पाउलान् ? रामेश्वर बासी, चाँगुनारायण९"
"भोट, नोट र चोट","भोटको ऋतु फेरि आउँदै छ, भारतमा ।वसन्त ऋतुझैं चारैपट्टि भोटैभोटको लटरम्मै कोपिला लाग्यो । फूल ढकमक्कै फुल्ने भयो । भोटको कोपिलाफूल भनेको नै नोट हो । कसले कति कहाँ फूलनोट छर्न सक्छ, उसैले भोट पाएर, चुनाव पनि जितिहाल्छ । पहिलेपहिले ठोस मुद्दामा चुनाव लडिन्थ्यो । मान्छेले मुद्दा मन पराउँथे र चम्कीचम्की, तम्सेर नै भोट हाल्न जान्थे । आफ्नो मत खसाल्दा गर्व गर्थे, मुद्दालाई सघाएँ भन्थे । मुद्दाकै कारण पार्टी र सरकार भोटपछि पनि अघि बढ्थे । मुद्दा निकै गतिला हुन्थे गरिबी हटाउनु, कलकारखाना निर्माण गर्नु, रोजगार प्रदान गर्नु, खाद्य सुरक्षा अघि सार्नु, युद्ध जित्नु, एटम बम बनाएर राष्ट्रिय सुरक्षा अझै सुगठित बनाउनु र फेरि पिछडिएका जातजातिलाई अघि ल्याउनु । मुद्दाहरूका आधारमै संस्थाहरू बनाइन्थेÙ पञ्चवर्षीय योजना, मन्त्रालय र विभागहरू बनाइन्थे । नियमकानुनहरू संसद् र विधानसभाले अघि ल्याउँथे अनि संघीय व्यवस्था अझ सुदृढ हुँदै जान्थ्यो । अर्थात्, चुनाव घोषणापत्रमा मुद्दा नै मुद्दा हुन्थे र घोषणापत्रलाई धेरै मात्रामा कार्यान्वयन गरी विकासरूपी ढाँचामा परिणत गरिन्थ्यो । यसरी बन्थे विश्वविद्यालय, अस्पताल, राजमार्ग, कृषि, बजार, आर्थिक संस्थान र गरिबदुःखीका बासस्थानहरू ।आजभोलि भोट हत्याउने तरिका नै अर्कै भयो । भावना, निःशुल्क सुविधा वितरण र मुद्दाको व्यापारले मतदाताहरूलाई विक्षिप्त पार्दै गयो । भावनाको खेल खेल्नु एक नम्बर प्रभावशाली हतियार भयो । राष्ट्रको भावनालाई कतातिर कुलो काट्ने र कसरी भोट जित्ने खोल्सोमा हाल्ने भन्ने रणनीतिबाट राजनीतिक दलहरू ओतप्रोत हुन थाले । भावनासँग खेल्दा के कुरो अघि ल्याउने ? प्रायः राष्ट्रहरूमा चम्कँदो, जल्दोबल्दो कुरा नै राष्ट्रवाद भयो । राष्ट्रवाद भन्नासाथ अर्को राष्ट्रको धूर्तपना, थिचोमिचो, आतंकवाद अघि आयो । राष्ट्रको डोकोमा देशप्रेम, जातिवाद, राष्ट्रियता, धर्म, भाषा, संस्कृति, अर्थव्यवस्था सबै जबरजस्ती अटाउनैपर्ने भयो । यो डोकोभित्रको सामग्रीबाट कुन ठाउँमा, कुन जातजाति, धर्म, समुदाय र रङअनुसार कुनचाहिँ भावनाबाट खेल्ने भन्ने कुरामा राजनीतिक निपुणता देखाउन पार्टीहरू लुछाचुँडी गर्न लागे । सामाजिक सञ्जाल भावनाको हवाइजहाज नै भए अनि तीभित्र खटाइएका कीराफट्यांग्राहरू रकेट र मिसाइल नै भए । भावनाले खोतलिए भारत, अमेरिका, ताइवान ,श्रीलंका र नेपालका चुनावहरू । सबैका खास मुद्दाहरूको बिस्तारै किनारीकरण भयो । ससाना राष्ट्र भुटान, कम्बोडिया, सुडान र मरिससलाई पनि यही रापले पोल्यो ।अर्को हतियारको धार नै निःशुल्क सुविधा वितरण भयो । चामल फ्री, बिजुली त्यस्सै, स्कुलकलेज र खजाना निःशुल्क, नोकरीधन्धा हातैमा र पानीऔषधि मुखैमा । चुनाव घोषणापत्र नै निःशुल्कैनिःशुल्कले भरिभराउ हुन्छ । सरकार बन्नासाथ शपथग्रहणकै ठाउँमा नेताले निःशुल्कको फाइलमा हस्ताक्षर गरी ठप्पा पनि लगाइदिन्छ । पैसा कहाँबाट ल्याउने, आय कुन कुनाबाट झिक्ने र करराजस्व कुन वस्तु र ठाउँबाट उकास्ने, नेतालाई अत्तोपत्तो छैन । र नै देशको एउटा शासनले चुनावपछिको अर्को सरकारलाई ऋणको भारी बोकाइदिन्छ । निःशुल्कले मान्छेलाई अल्छी बनाउँछ, जाँगरफुर्ती र सीपलाई सुक्खा बनाइदिन्छ अनि होडबाजी गर्ने क्षमतालाई बाँझो पनि बनाइदिन्छ । व्यक्तिको दैनिक जीवनमा सरकारको नियन्त्रण र प्रभाव अझै बढ्छ । अन्तमा गएर समाज, समुदाय र राष्ट्रलाई क्षति पुग्छ । निःशुल्कले प्राकृतिक संसाधनलाई स्वाहा पारिदिन्छ । बिजुली र पानी निःशुल्क दिएर नै पन्जाब र हरियाणामा एउटा खेतीवालाले एक किलो धान उमार्न ५,३३७ लिटर पानी जमिनबाट झिक्छ । तेलग्यासकोइलाले बनाएको बिजुली फ्री पाएर नै तमिलनाडुतिर पानी परेन भने उजाड, खडेरी परेका भूमिहरू महिनौंसम्म जलदेवता र नागपूजामा मग्न हुन्छन् । निःशुल्क व्यवस्थाबाट निस्कन खोज्दा नै सोभियत संघ टुक्राटुक्रा भएर गयो ।निःशुल्क नीतिको दुरुपयोग गरिएकाले नै असममा बंगलादेशी कृषकहरू लटरम्मै फुले । दुःखलाग्दो कुरो के छ भने, निःशुल्क व्यवस्था पुग्नुपर्ने ठाउँ र समुदायमा पुग्दै पुगेन । झारखण्ड र छत्तीसगढका जनजातिलाई माओवादले छोपेको कारण यही हो । उतातिर उडिसाको कालाहान्दीवलांगीरकोरापूत क्षेत्रमा भोकै मर्ने समुदायबीच पनि निःशुल्कको जग कहिल्यै बसालिएन । जनता मेला, रोजगार भेला निःशुल्कको मुटु मात्रै नभएर नेताले चुनावमा खर्च गरेको धन आपूर्ति गर्ने भ्रष्टाचारको आत्मा नै हो । नेतालाई नै चोर्ने धन्दामा तल्लीन देख्दा, वरिपरिका भारदार र नोकरशाहीमा पनि क्षुब्धता देखा पर्छ, कहिलेकाहीँ लोभलालच पनि । नेताले पीँध नभएको बोराभित्र भ्रष्टाचारको चन्दा खन्याउन थालेपछि, निःशुल्कको अन्तिम र भयानक चोट जनतामाथि नै आइपर्छ । नखाने र नचोर्ने नेताहरूलाई पनि त्यसपछि जनताले त्यही आँखाले हेर्ने गर्छन् । भ्रष्टाचारमा डुबेको नेतालाई सरकार र पार्टीसँगै जनताले फ्याँकेपछि नोकरशाहीका एक वरिष्ठ अधिकारीलाई एक दिन उनको अनुभव बाँड्न भनेर हामीले विश्वविद्यालयमा बोलाएका थियौं । एक विद्यार्थीले सीधै प्रश्न गरे, तपाईं त भ्रष्टाचारी, हारेको नेतासँग पनि काम गर्नुभयो र अहिले नचोर्ने नेतासँग पनि सेवारत हुनुहुन्छ । के फरक पाउनुभयो ? अधिकारीले झुक्याउने जवाफ दिँदै भने, हार्ने नेताले दे, दे दो र दीजिए मात्रै भन्थे । अहिलेका नेताले लो, ले लो र लीजिए मात्रै भन्छन् । यसरी अनुभवी अधिकारीले सुरिलो आवाजमा झरिलो जवाफ दिएर खिरिला विद्यार्थीहरूको हित्तचित्त नै बुझाइदिए ।मुद्दाको व्यापार त चुनावमा मतदाताहरूलाई लोभ्याउन अझै व्यापक परिमाणमा हुन थाल्यो । मुद्दाअनुसार उम्मेदवार, स्थानीय सहायक, पार्टी, धनराशिको प्रयोग र जनताजनार्दनको भावनासँग खेल्ने प्रवृत्ति प्रायः संस्थागत नै भएर गयो । श्रीलंकामा प्रधानमन्त्री राजपक्षले उत्तरको जाफ्नामा तामिल, बंगलादेशमा शेख हसिनाले चटगाँवका बुद्धिस्ट चक्मा, दार्जिलिङमा भारतीय जनता पार्टी र बंगालको तृणमूल कंग्रेसले गोर्खाल्यान्ड र पाकिस्तानमा प्रधानमन्त्री इमरान खानले बलुचिस्तानमा बलुच भावनासँग चुनावको अवधिमा मात्रै ताण्डव मच्चाउँदै आएका छन् । कति नेताले त चुनाव जितेपछि ठीक उल्टो काम पनि गरे ।गोर्खाल्यान्डका दुवै आन्दोलनमा एउटै भएको लोक सभाको र पाँचछवटा विधानसभाका आसनहरू नै मुख्य लक्ष्य थिए, कांग्रेस, कम्युनिस्ट, भारतीय जनता पार्टी र तृणमूल कांग्रेस सबैलाई । भावनाले विक्षिप्त यस आन्दोलनमा इतिहास, अर्थव्यवस्था, राष्ट्रिय सुरक्षा, मधेस खण्डमा जनसंख्याको बेहद र अप्राकृतिक वृद्धि, राजनीतिक दमन र अस्मिताका तथ्यांकयुक्त मुद्दाहरू कहिल्यै उठाइएनन् । नेपालभारतबीचको सन् १९५० को मैत्री सन्धि र खुला सिमानाका कारण भारतीय गोर्खाबीच नेपालका नागरिकहरूले ल्याएका चिनारीका प्रश्नहरू केवल वादविवादका रूपमा मात्रै अघि सारिए । यसो हुँदा दार्जिलिङडुवर्सवासीलाई भावनाको ओतप्रोतमा ल्याइएको आन्दोलनले जति छिटो ततायो, उति नै चाँडो चिसो पनि बनाइदियो । बारम्बार यही कुरो दोहोरिँदा, सरकारले गोर्खाहरूलाई संविधान छोडेर भावनाको ढकतराजुमा तौलन थाल्यो । योभन्दा अप्ठ्यारो र आघातपूर्ण के भयो भने, विकासको नाममा अधिकार खोसियो, सरकारी सुविधाहरू सरस्वती पूजाको पञ्चामृतझैं मुखमै नपुगी हत्केलाबाट सुकेर गए । राजनीतिक प्रभुत्व र स्थिरताका लागि हत्या र हिंसा हुन थाल्यो अनि सत्ता जागरुक र कायम राख्न भय, त्रास र संशय फैलाइयो । सरकार त हो, यो ऐतिहासिक मागलाई कसरी बिथोल्ने भनी नयाँनयाँ भाका र साधन अघि ल्यायो । यसरी जन्म भयो एउटा नयाँ राजनीतिक शैली शासन गर अनि विभाजन गर (रुल एन्ड डिभाइड) । अंग्रेजको विभाजन गरेर शासन गर (डिभाइड एन्ड रुल) भन्दा दुई फड्को अगाडि । अनि त फेरि बोर्डहरू बनाइए, विकासलाई धरि जातगत रूपमा साँघुरो बनाइयो । सिक्किममा दुई दशकसम्म जाति टुक्र्याऊ, चुनाव जित भन्ने जो प्रयोगशालामा परीक्षण गरिएको मन्त्र थियो, त्यसले दार्जिलिङलाई अजिंगरले मृग खाएको जस्तै सलल निल्न थाल्यो ।राजनीतिक दललाई भोट र नोटमा लटपटाएपछि सरकार अझै धूर्त बन्यो । एउटा नयाँ मोडल लिएर अघि आयो पहिला पैसा हिसाबकिताबैबिनाको र त्यसपछि भन्दा नमानेको खण्डमा पुलिस । टिस्टारंगीत दोभानजस्तै यो पैसापुलिस (पीपी) मोडलमा राजनीतिक दलहरू फस्दा जनताको बिल्लीबाठ भयो । आज छुट्टै राज्यको माग कहाँ पुग्योपुग्यो ! नेता भागे, जनता काम्न लागे । दार्जिलिङ स्तब्ध मात्रै नभएर प्यारालाइज्ड नै भयो ।यसको जड अनि मूल कारण हुन् नेतागण र पार्टीहरू । दिशाहीन, रणनीतिहीन र दूरदर्शिताहीन नेतागण । लोभ, मज्जा र मात्सर्यले भरिपूर्ण नेतागण । राजनीति र आन्दोलनको मैदानमा गोल गर्नै नसक्ने तर खेलाडी मात्रै भएर पनि बाँच्न रुचाउने यी नेताहरूले के चाहिँ गरेनन् ! आफूलाई बचाउन एउटा चुसी खाने पराश्रयी प्यारासाइटको पिँढी नै जन्माइदिए । यी प्यारासाइटहरू जहाँ चुस्नखान पायो त्यहीँ नै झुन्डिने भए । अनपढ, शिक्षित, पेसादार, व्यवसायी, गुन्डाचोर, मुखाले अनि व्यापारीहरूसमेत धेरै संख्यामा प्यारासाइट बन्न पुगेÙ जुका, उडुस, उपियाँ, जुम्रा र मच्छडझैं । रूखमा बटारिन नपाउँदा नहुर्कने लहराजस्तै सरकार र राजनीतिक नेतागणले यी प्यारासाइटहरूलाई चुनाव आउँदा आफ्ना एजेन्ट बनाए । यी प्यारासाइटहरूलाई मुद्दा, विचारधारा, सिद्धान्त, जाति, राष्ट्रप्रेम र राजनीतिक दलसँग समेत केही सरोकार रहेन । मालहालचाल प्यारासाइटको अन्तरात्मा नै भए ।चुनाव आउँदा भोट र नोटको ओसारपसार गर्ने काम प्यारासाइटले नै गर्ने भए । चोट पुर्याउने काम पनि । कसलाई संसद् र कसलाई म्युनिसिप्यालिटीको कमिस्नर बनाउने, कसको बदनाम गर्ने, कहाँ कति कसलाई के दिने भन्ने सबै कुरा प्यारासाइटले नै नेतागणलाई बताइदिने भए । उम्मेदवारलाई उडाएर ल्याउने कि, घुमाएरझुक्याएरछक्याएर ल्याउने भन्ने बहस र निर्णय पनि प्यारासाइट र नेतागण मिलेर गर्ने भए । मतदान बुथमा बस्ने प्रतिनिधि पनि प्यारासाइटले नै तय गर्ने भए । जनता, प्रजातन्त्र र जनआकांक्षा त कहाँ पुगेपुगे ! एकपल्ट उम्मेदवार ल्याएपछि आँखा छल्न, आफ्नो निर्णयलाई बेच्न, मन बिथोल्न र कुन डर र धम्कीको, लोभ र लालचको भाषा चलाउँदा भोट पाइन्छ भन्ने कुरामा यी प्यारासाइटहरू ए ग्रेडको प्रशिक्षण पाएझैं निपुण छन्, सामाजिक सञ्जालमा युद्ध छेड्न । चुनाव सकिएपछि जित्ने उम्मेदवार, नेता र प्यारासाइटहरू छताछुल्ल हुन्छन् । भोटको दिन टन्न खाएर, पाँच वर्षसम्म भोकै बस्न बाध्य हुन्छन् जनता जनार्दन । प्यारासाइटहरू यही चाहन्छन् ।भोट, नोट र चोटको यो सिलसिला सुरु भएको लगभग २५ वर्ष भयो । स्तर धेरै घट्यो । पढेलेखेकाहरूले समेत मुद्दामा बोल्नै छोडे । नागरिक समाज निमिट्यान्नै भयो । थोरै ज्ञानमा, मुट्ठीभर अनुभव लिएर, जिब्रो फट्कार्नेहरूको जमात बढ्यो । मुद्दाचाहिँ राष्ट्रिय तर तर्कवितर्क चाहिँ चोकबजार क्षेत्रको मुहम्मद गल्लीमा सिंगडा र चिया खाँदा ख्यालठट्टा गरेको स्तरमा पुग्यो । हरेक कुराको सस्तो र घिनलाग्दो जवाफ दिने अनि प्रश्न गर्नेहरूको प्रभुत्व गहिरियो । शरीरको छालाभित्र बालुवा मात्रै भएकाहरूले रगत, पसिना र आँसुको ढोल पिट्न थालेपछि हरेक चुनावमै भोट उम्मेदवारले, नोट प्यारासाइट र उसको नेताले अनि चोटचाहिँ खटी खाने जनताले पाउने भए । यसरी हरेक चुनावमा गोर्खाल्यान्डको लिलाम हुँदै रहेछ, सुटुक्कै, अलग्गै, मध्यरातमा अनि माथिमाथि नै । जनताचाहिँ चिरनिद्रामै हुँदा रहेछन् ।"
बेवास्ताको हतियार,"डाक्टर भएर व्यक्तिवादी शैलीमा पैसाको पछिपछि कुदेका भए कसैको पनि टाउको दुख्ने थिएन । पदलोलुप भएर डिन वा भीसीमा नियुक्तिका लागि चाकडी बजाएका भए सत्ताधीशहरू खुसी नै हुने थिए । चिकित्सा व्यापारी भएर नेताहरूलाई कांसका थालमा मार्सी भात खुवाउँदै मेडिकल माफियागिरी गरेका भए त आसेपासे पुँजीवाद अझै फल्नेफुल्ने थियो ! तर यी हाडजोर्नीका विशेषज्ञ डाक्टरले बहुलाएर स्वास्थ्य सेवा र शिक्षामा जनमुखी सुधारका माग गरेपछि सद्देहरूको सरकारको टाउको टनटनी दुख्ने गरेको छ ।स्वदेशमा खास मानिसहरूले वा सत्ताशक्ति भएका व्यक्तिले जेजस्तो स्वास्थ्य सेवासुविधा पाउँछन्, आम मान्छेले पनि त्यस्तै पाउनुपर्छ भन्ने समाजवादी मुद्दा उठाएकाले यी सामाजिक चिकित्सक सबैजसो सत्तासीनका लागि मुख्य वर्गीय शत्रु भएका छन् । गरिब र दलितजनको भाग्यमा क्वारेन्टिनमा जीवनजलसिटामोल नपाएर मर्नु र रोगभोकको भयावहतासँगै आशाविहीन भविष्यको त्रासदीबीच आत्महत्या मात्रै पर्नु ! खासखास मानिसको भागमा भने पाँचतारे होटलको सुखसुविधाभोगसहितको आइसोलेसन पर्नु ! यो लुटतान्त्रिक समाजवाद को अभ्यास हो भन्नु पनि सरकार र राज्यविरोधी अपराध ठानिने अवस्था आएको छ ।जनमुखी माग र समाजवादी मुद्दाका लागि डाक्टर गोविन्द केसीले अनशनको अस्त्र प्रयोग गरेपछि बहुविधामा मानार्थ डाक्टर उपाधि पाएका सर्वज्ञानी सर्वहाराको नेतृत्वमा रहेको सरकारले बेवास्ताको हतियार प्रयोग गरिरहेको छ । आम जनताको हित र समाजको स्वार्थलाई बेवास्ता गर्न अनि यतिओम्नी, बीएमसीजस्ता आसेपासे पुँजीपतिका लाभ र भलोलाई मात्रै वास्ता गर्ने मार्सीवाद नै पार्टी र सरकारको मार्गदर्शक सिद्धान्त भएपछि सत्याग्रही र समर्थकमाथि दमनको शस्त्र पनि सहजै प्रयोग हुन्छ ।सास मात्रै बाँकी रहेका सत्याग्रहीलाई झ्याइँकुटी पार्दै अस्पताल हुल्न सक्ने बहादुर सरकारले जनमुखी माग र समाजवादी मुद्दालाई बेवास्ता गर्नकै लागि थालेको डिस्कोर्स हो केसीको अनशन असान्दर्भिक रहेको भाष्य । उनले उन्नाइसौं अनशनमा उठाएका मागको चुरो हो सबै नेपालीको निःशुल्क गुणस्तरीय शिक्षा तथा स्वास्थ्य सेवामा समान पहुँचको सुनिश्चितता । एक छिनका लागि मानौं, समाजवादउन्मुख संविधानको विरोध गर्न वा दुईतिहाइको कम्युनिस्ट सरकारका ऐतिहासिक उपलब्धिलाई बेवास्ता गर्न तेर्स्याइएका युटोपियन माग नै हुन् रे यी । सरकार र प्रतिपक्ष साँच्चै जनमुखी र समाजवादी भए बालुवाटार दरबारदेखि सानेपा महलसम्म खास मानिसहरूलाई जसरी पीसीआर टेस्ट सुलभ तुल्याउन कुनै महाभारत भएन, त्यसको एक अंश मात्रै टेकु अस्पतालदेखि सबै सरकारी अस्पतालका लागि गरिदिएको भए आम मान्छे रातरातभर पालो कुर्दै झरीमा रुझ्नु र सडकपेटीमा बास बस्नुपर्दैनथ्यो । र, कोरोना नियन्त्रणका नाममा अर्बौं खर्चेको दाबी गर्ने सरकारले डाक्टर अनुप सुवेदीले सुझाएझैं सर्जिकल मास्क र स्यानिटाइजर मात्रै आम मान्छेलाई बाँड्न सकेको भए पनि केसीको माग केही असान्दर्भिक हुन सक्छ ।अतः प्रश्न उठेको छ आम मान्छेका आँखामा छारो हाल्ने समाजवादउन्मुख संविधानमा आफैंले तोकेका शिक्षा र स्वास्थ्यसम्बन्धी नैसर्गिक अधिकार व्यवहारमा लागू गर भन्नु कसरी असान्दर्भिक हुन सक्छ ? सरकारले सबै नेपालीले निःशुल्क गुणस्तरीय शिक्षा तथा स्वास्थ्य सेवामा समान पहुँचको व्यवस्था गरिसकेको भए केसीका माग मात्रै असामयिक हुने थिएनन्, पटके अनशन पनि असान्दर्भिक हुने थियो । तर, आम मान्छेका लागि असान्दर्भिक त खासमा सरकारै भइसकेको छ, जसले कोरोना महाव्याधिमा पीडित जनगणका घरदैलोमा स्वास्थ्य सेवा पुर्याउनुको सट्टा बालुवाटारमा गफ चुटेरै र सत्ताको छिनाझपटी गरेरै कुशासन चलायो । असामयिक त यथार्थमा सत्तासीन र प्रतिपक्षी दल पनि भएका छन्, जसले महाव्याधिका सिकार मतदाताका लागि देशव्यापी राहत अभियान चलाउनुको साटो दलभित्र सत्तासंघर्षसँगै अध्यक्षका लागि कुर्सीको व्यवस्थापन, अन्तरदलबीच भीसीदेखि न्यायाधीशजस्ता पदको बाँडफाँट तथा आसेपासेलाई मात्रै पोस्ने पुँजीवादको नौटंकी मञ्चनमा सम्पूर्ण बलबुद्धि खर्च गरिरहेका छन् ।खासमा अनावश्यक त संविधानतः खसआर्य नस्लीय सर्वोच्चता लाद्ने राज्य हुँदै छ, जसले भाइरस, भोक र बेरोजगारीले लखेटिएर स्वदेश आएका नागरिकका लागि ढोकासम्म खोलेनÙ जसले स्वदेशभित्र पनि बलजफ्ती छिर्नुपरेका लाखौं गरिखाने मानिसलाई उपचार, खाना र काम त टाढाको कुरा, उल्टै अनागरिकको व्यवहार गर्दै छिःछिः र दूरदूर गर्योÙ जसले संक्रमणकारी अछुतको व्यवहार गर्दै दुर्दशाको खाडलमा जाक्यो । स्वदेशले भोक, मृत्यु, अपमान उपहार दिएका कारण फेरि पनि महाव्याधिले आक्रान्त मुलुकतिरै फर्केका नेपालीजनका लागि यो सरकार, यो राज्य र यो देशको औचित्य कहाँ छ, राज्याधीशहरूले जवाफ दिए आम जनता धन्य हुनेछन् ।केसीका माग र अनशनलाई औचित्यहीन नै सिद्ध गर्ने हो भने यो सरकार, यो राज्य र यो देशले सर्वप्रथम आआफ्नै औचित्य सिद्ध गर्नुपर्छ, संविधानले दिएका शिक्षा र स्वास्थ्यको मौलिक अधिकारको व्यावहारिक अनुवादका लागि समेत कोही उन्नाइसउन्नाइस पटकसम्म भोक हडतालमा बस्नैपर्दैन भन्ने सन्देश कामबाट प्रत्यक्ष देखाउन थाल्दै । खासमा सबै राजनीतिक पक्षले आफ्नो सान्दर्भिकता प्रमाणित गर्नुपर्छ, सत्तासीनदेखि सत्ताहीनसम्म, सम्पत्तिशालीदेखि गरिबजनसम्मले समान रूपमा स्वस्थ सास फेर्दै बाँच्नका लागि कुनै डाक्टरले तीनतीन साताभन्दा बढी ज्यानको बाजी लगाउनुपर्दैन भन्ने कामको सुरुआत गर्दै । विशेष गरी भ्रष्टाचार र लुटतन्त्रमा दबेर बालुवाटरमै बिलाउन लागेको सरकारले आफ्नो अस्तित्व देखाउनुपर्छ, संवादसम्झौतासहमति क्रियान्वयनमार्फत एक सामाजिक अभियन्ता चिकित्सकको अमूल्य ज्यान बचाउँदै, उनलाई सम्मानजनक र स्वस्थ जीवनतिर फर्काउँदै !शिक्षा र स्वास्थ्यमा सामाजिक न्यायका लागि अनशनरत केसीको सत्याग्रहले सत्तासीन, सत्ताकांक्षी र वैकल्पिक राजनीतिक दलहरूसामु पनि वैचारिक आस्था र राजनीतिक अस्तित्वको प्रश्न तेर्स्याएको छ । आफ्नो सिद्धान्तलाई साम्यवादउन्मुख समाजवाद मान्ने होऊन् या प्रजातान्त्रिक समाजवाद वा परोपकारी लोकतन्त्र ठान्ने, ती दलका वैचारिक आस्थाले शिक्षा र स्वास्थ्यमा समान अधिकारलाई निषेध गर्छन् ? वैचारिक आस्थाअनुसार न्वारन गरिएका दलीय नाम वास्तवमा जनता झुक्याउने व्यावसायिकव्यापारिक साइनबोर्ड मात्रै होइनन् भने सबै मानिसले निःशुल्क गुणस्तरीय पढाइसँगै समान स्वास्थ्य सुविधा पाउने अधिकार लागू गर्न केले छेकेको छ ? जीवन र जीविकासँग जोडिएका अधिकारका लागि भएको अनशन खासमा सत्ताबाहिर हुँदा मात्रै समर्थन गरिटोपल्ने भोटो जात्रा हो कि सडकदेखि सरकारमा हुँदा पनि लागू गर्नुपर्ने नीति र कार्यक्रमको विषय हो ?सबै राजनीतिक नेतृत्वलाई सत्याग्रहले कठघरामा उभ्याएको छ शिक्षा र स्वास्थ्य मात्रै होइन, राजनीति पनि नाफाका लागि गरिने व्यावसायिकव्यापारिक कारोबार, लेनदेन र सुक्रीबिक्रीको वस्तु होइन भने शिक्षास्वास्थ्यराजनीतिका व्यापारीको अहितको सर्तमा पनि आम जनताको हितका काम गर्न कुन स्वार्थले रोकेको छ ? शिक्षास्वास्थ्यराजनीतिको निजीकरण होइन, सकेसम्म बेसी सामाजिकीकरण नै नीति र नियत हो भने केसीका मागमा सडकदेखि सदनसम्म दबाब दिन र निदाएको बहाना गरिरहेको सरकारलाई बरफपानी खन्याउन कुन हित समूहले बाधा हालेको छ ? आम जनताको मनोरञ्जन र मस्तिष्कको खपतका लागि शिक्षास्वास्थ्यमा समान अधिकारको नारा, खासखास हित र स्वार्थ समूहको लाभभलाइका लागि शिक्षास्वास्थ्यको निजीकरण, व्यापारीकरण र सरकारी पालनपोषणको व्यापक अन्तरविरोध र मिथ्याभासमा कतिन्जेल बाँचिरहने र जनतालाई झुक्याइरहने ? अब पनि एउटा मात्रै नाउमा टेकेर यात्रा नगरे आफ्नो राजनीतिक अस्तित्व प्रजापरिषद् मै सीमित हुने कटु सत्यलाई तिनले कत्तिको हेक्का राखेका छन् ?सत्याग्रहले खासमा सरकार, राजनीतिक दल र तिनको नेतृत्वको मात्रै होइन, हामी जनताको परीक्षा पनि लिइरहेको छ । कोहीको घरमा डाक्टरको चाकरी, कोही त मर्छन् अस्पताल नहेरी, हाम्रो नेपालमा वाला शत्तिसंरचना र सम्बन्ध फेर्न नै विलासी राजतन्त्र फ्याँकेको र राज्यकै पुनःसंरचना गर्न खोजेको होइन र ? यस्तै गीत गाएर युद्ध, आन्दोलन र संघर्षमा हामी जनतालाई बलिदान दिन लगाउने नेताहरू नै महाराजमहारानीमा फेरिएपछि अर्को जनआन्दोलन जरुरी भएको होइन त ? हो भने हाम्रै माग र हितमा कुनै व्यक्तिलाई एक्लै लड्न र मर्न दिनु भनेको जनताको अजेय शक्ति, सार्वभौमिकता र इतिहासनिर्माताको गौरवमय भाष्यकै विरुद्ध भएन र ? सबै नेपालीको जीउज्यानका लागि एक चिकित्सकले ज्यान अर्पण गर्न लागेका बेला सत्याग्रहलाई बचाइराख्न र सत्याग्रहीको जीवनरक्षाका लागि सशक्त हस्तक्षेप गर्ने बेला भएन र ?केसीको संघर्षले जायज माग पूरा गराउन युद्ध, आन्दोलन र सडक संघर्ष गर्नु बेठीक, बरु कसैको खती नहुने गरी सत्याग्रह गर्नु, भोक हडताल गर्नु वा अनशन बस्नु ठीक ठान्ने नवउदारवादी नागरिक अगुवाहरूको बदलिँदो धारणा र अहस्तक्षेपको नीतिमाथि पनि औंला ठड्याएको छ । यस्तो संघर्षको नियति पनि आत्महन्ता नै हुने मतका साथ अचेल उनीहरू केसीका माग र अनशनको विपक्षमा देखिएका छन् । जबकि सरकारले कोरोनाकालमा फैलाएको भ्रष्टतन्त्रलुटतन्त्रको महाव्याधिविरुद्ध उभिँदै, सहजै पूरा गर्न सकिने मागका लागि संवाद गर्दै, न्यायिक मागमा सहमतिका लागि जहाँजहाँबाट सम्भव छ, त्यहाँत्यहाँबाट दबाब दिन ढिलाइ भइसकेको छैन र ? स्वास्थ्यमा न्यायसमता र शिक्षामा जनवादको वकालत गर्नमा कहिल्यै नथाक्ने वामपन्थी चिकित्सक, लेखक, बुद्धिजीवीहरूको मौनधारण र बौद्धिक निष्क्रियता पनि वाक्पटु सरकारको मौनव्रतजस्तै उदेकलाग्दो छैन र ? उनीहरूले त स्वास्थ्य र शिक्षाको अधिकार कसरी असमान शक्ति संरचना र उत्पादन सम्बन्धसँग, स्रोतसाधनमाथिको प्रभुत्वसँग, ती सबैमा रूपान्तरण गर्ने नयाँ खाले जनसंघर्षसँग नङ र मासुजस्तै गाँसिएको छ भन्ने तथ्य उजागर गर्दै सत्याग्रहका समर्थकशुभेच्छुकलाई बौद्धिक बहसमा उतार्नमा योगदान दिनुपर्ने होइन र ?पक्कै पनि जनमुखी पक्षधरता र वामपन्थी दृष्टिकोणबाट विकल्प खोजिरहेका व्यक्तिका लागि सत्याग्रहले सुझाएको बाटो हो महाव्याधिको मौका छोप्दै लुटभ्रष्टाचारदमनको तन्त्रमन्त्रमा डुबिरहेका सरकार, अहंकारी शासक र सर्वसत्तालाई तह लगाउने एउटा उपाय र उपचार भनेको स्वास्थ्य सेवा र सुविधामा समान पहुँचको मुद्दाको उठान र वैकल्पिक अभ्यास हो । जहाँसम्म मरणासन्न सत्याग्रहीको ज्यान बचाउँदै, जनमुखी र समाजवादी मुद्दाको सम्बोधनका लागि तत्कालै गर्नुपर्ने कार्यभारको कुरा छ, तत्कालै गर्नुपर्ने काम हो सत्याग्रहविरुद्ध बेवास्ताको हतियार चलाएर नागरिकको जीउज्यानमाथि खेलिरहेको टुक्काबाज महाराजको बालुवाटार दरबार ठप्प पार्नु । कुनै पनि शासक सिंहासनमा आगो नगालेसम्म चेतेको इतिहास छैन । लाखौं नेपालीको जीउज्यान खती हुने सर्तमा पनि सुतेको सुत्यै गर्ने शासकहरूको बेवास्ताकै कारण एक सत्याग्रहीको पनि देहान्त भयो भने इतिहासले हामी सबैलाई धिक्कार्नेछ ।"
बलात्कारीलाई सजाय,"कक्षा ५ मा पढ्ने मेरो छोरी बाल अधिकारसम्बन्धी पाठ पढ्दै थिइन् । एकै छिनपछि बाल अधिकारभित्र केके पर्छ ? भनेर सोधिन् । कान्तिपुर दैनिककै छोरीहरू कतिन्जेल असुरक्षित ? शीर्षक सम्पादकीय पढ्दै गरेकी मैले बुझेअनुसार भनें पढ्न पाउनु, स्वतन्त्र भएर हाँस्न, खेल्न र डुल्न पाउनु नै बाल अधिकार हो । नेपाली भाषा मज्जाले पढ्न जानिसकेकी छोरीले त्यो शीर्षक पनि पढिन्, म कालोनीलो भएँ । सधैंजसो बलात्कारका समाचारले पत्रिका भरिएको हुन्छ । एकातिर छोराछोरी समान हुन् भनेर वकालत गर्दै हिँड्नुपरेको छ, अर्कातिर छोरीलाई साङ्लो बाँध्न समाजले बाध्य पारेको छ । कतिन्जेल भन्नु छोरी, तिमी पल्लो घरको दाइको काखमा नबस, त्यो अंकलको छेउमा नजाऊ, पसलको दाइले बा लाउँदा नसुनेझैं गर, टाइट लुगा नलगाऊ  ! हिँड्न, बोल्न र हाँस्न पाउने उसको स्वतन्त्रतालाई मैले नै बाँध्दै छु ।बलात्कारलाई समाजले एक प्रकारले मलजल गरिरह्यो । कानुनले पानी हाल्यो । अहिले यो ठूलो वृक्ष भएको छ । तीन महिनाको अन्तरालमा ६४२ करणी मुद्दा दर्ता हुनुले यसको जरा झन् गहिरिँदै गएको देखिन्छ । उस बेला रेडियोमा पोखरामा नमितासुनिताको बलात्कारपछि हत्या भएको घटनाबारे समाचार धेरै बजिरहन्थ्यो रे ! मेरा बुबाले अब आउने नमिताले यस्तो घटना भोग्नसुन्न नपरोस् भनेर मेरो नामै नमिता राखिदिनुभएको रे ! तर त्यसको साढे तीन दशकपछि पनि त्यस्ता अमानवीय घटना भइरहेका छन् । निर्मूल हुने कुनै संकेत देखिँदैन । दिनहुँजसो मारिन बाध्य छन् दिदीबहिनी । यस्ता घटना सुन्न नपरोस् भन्ने बुबाहरू आज पनि छोरी जन्मिँदा त्रस्त छन् । यति धेरै बलात्कार भइरहँदा समाज, कानुन र राज्य यिनलाई रोक्न किन असफल भएका हुन् ? यो कस्तो सामाजिक संरचना हो जसले बालिकामहिलालाई असुरक्षित बनाइरहेको छ ? सामाजिकीकरण शोषण, हत्या, हिंसा र बलात्कारको प्रमुख कारक तत्त्व हो । मेरो छोरो कुनै अप्रिय घटनामा सामेल हुन्छ भने यहाँ दोषी समाज हुन्छ, मेरो संस्कार हैन । किनकि मेरो छोराको बढी समय मसँग भन्दा साथी, विद्यालय र अरू सामाजिक एजेन्टसँग बितिरहेको हुन्छ ।अहिले बलात्कारको अभियुक्तलाई मृत्युदण्डको सजायको माग भइरहेछ । तर एउटालाई मृत्युदण्ड दिएर बलात्कार कम हुने होइन । घटना किन हुन्छ भनेर रुट कज खोज्न जरुरी छ । मायाप्रेम, रिसआवेग पनि व्यक्तिगत हैन । माया र आवेग कसरी उत्पन्न हुन्छ भन्ने कुरा हामी कस्तो समाजमा हुर्किएका छौं भन्नेले निर्धारण गर्छ । पुरुषले महिलालाई एक्लै भेटे बाटो छेकेर बलात्कारको प्रयास गर्ने र महिलालाई बचाउन हिरो आउने सिनेमा हेरेर हामी हुर्कियौं । धर्म, मिडिया र पाठ्यपुस्तकमा पनि यसरी नै महिलालाई कमजोर र पुरुषलाई बलियो बनाइएको छ ।धर्मले मानव समुदायलाई बाँधेर राख्छ । सामाजिक मूल्यको निर्धारण धर्मले गरेको हुन्छ । हिन्दु धर्ममा श्रीमतीश्रीमान् सम्बन्धलाई भगवान् र दासका रूपमा व्याख्या गरेको पाइन्छ । पुरुषजति नै शिक्षित भए पनि महिला धर्ममा बाँधिन बाध्य छन् । गरुड पुराणले भन्छ परिवारको हरेक क्रियाकलापमा छोराको आवश्यकता पर्छ न कि छोरीको । त्यस्तै मनुस्मृतिमा भनिएको छ महिलाहरू केटाकेटीमा बाबुको बन्धनमा हुन्छन्, युवती अवस्थामा श्रीमान्को नियन्त्रणमा र बुढ्यौलीमा छोरामा निर्भर । हाम्रो समाजको ऐना यही हो । हरेक समय पुरुषले महिलालाई नियन्त्रण गर्ने भएपछि उसले लगाउने लुगा, बोल्ने भाषा अनि खास गरी शरीरलाई पुरुषहरूले पेवा ठान्न थाले । फलस्वरूप बालिकादेखि वृद्ध आमासम्मको लुगा, भाषा, योनि र प्राणमाथि हस्तक्षेप भइरहेको छ । हिन्दु धर्ममा महिलालाई शुद्धअशुद्ध अर्थात् देवीबोक्सीको दोहोरो रूपमा हेरिन्छ । यी दुवै पाटामा महिलाहरू निकै दमित छन् । जस्तो कि, महिलालाई शुद्ध राख्न यौनाभ्यासलाई नियन्त्रण गरिन्छ अनि यो भंग हुँदा अशुद्ध ठानिन्छ ।महिला देखेपछि आवेगमा आउनुपर्ने, नमाने एसिड छ्याप्ने, बलात्कार अनि हत्या गर्ने पुरुषको मानसिकता समाजले नै सेट गर्छ । जब माया र आवेग नै सामाजिकीकरणबाट निर्धारण हुन्छ, व्यक्तिविशेषलाई कुनै सजाय तोक्दा त्यो क्षणिक हुन पुग्छ । जरामा बिस्तारै विष हाल्न जरुरी छ र त्यो विष हो विद्यालयका पाठ्यपुस्तक । यस्ता पाठ्यपुस्तक लैंगिक विभेदका विषयहरूले भरिएको हुनुपर्छ । नानी च्यापेको मात्र नभएर प्लेन उडाउँदै गरेका आमाको फोटो पनि राख्नुपर्छ । यसले हरेक छोरीलाई घरबाहेकको दुनियाँको कल्पना गर्न सिकाउँछ । खाना पकाउँदै गरेका बुबाको फोटो पनि राख्नुपर्छ, ताकि हरेक छोराले बुझून् खाना पकाउनु भनेको साझा काम हो । हरेक घटनाको पछि कामको बाँडफाँट र लैंगिक विभेदले पनि उत्तिकै भूमिका खेलेको हुन्छ । अब धर्मका शब्दहरूको पुनर्व्याख्या जरुरी छ । सिंगो समाज परिवर्तन हुनुपर्छ । आर्थिक, सामाजिक, राजनीतिक हरेक क्षेत्रले मुहार फेरे मात्र बालिकादेखि वृद्धासम्म सुरक्षित हुनेछन् । यसमा राज्यको भूमिका सबैभन्दा बढी छ । राज्यले मेरी छोरीलाई साँझमा घरबाहिर निस्केर खुला आकाश हेर्दै सपनाहरू बुन्न पाउने वातावरण र सुरक्षा दिनुपर्छ ।"
कांग्रेसमा क्रियाशील सदस्यता,"नेपाली कांग्रेस चौधौं महाधिवेशनको संघारमा छ । हामी कांग्रेसीहरूका लागि महाधिवेशन केवल नेतृत्वचयन गर्ने अवसर मात्र होइन, पछिल्लो कार्यकालमा हामीले लिएको राजनीतिक बाटो, रणनीति, संगठन, देशीविदेशी सबै राजनीतिको सामूहिक समीक्षा गर्ने थलो पनि हो । कांग्रेसजस्तो पार्टीका लागि नीति र नेतृत्व दुवै तय गर्ने महाधिवेशन लोकतन्त्रको महाकुम्भ हो, जुन चार वर्षमा गरिनुपर्ने हो तर परिस्थिति यति प्रतिकूल हुँदै छ, पाँच वर्षमा पनि हुन्छ कि हुँदैन भन्ने आशंका बलियो बन्दै गएको छ ।महाधिवेशनमा हामीले छलफल गर्नुपर्ने विषय धेरै छन् । तर महाधिवेशन नेता छान्ने मात्र होइन, विचार मन्थन गर्ने थलो पनि बन्नुपर्छ । हालै हामीले पार्टीजीवनमा दीर्घकालीन प्रभाव पर्ने तर जोखिमपूर्ण निर्णय गर्यौं क्रियाशील सदस्यता दोब्बर गर्ने । यसपछि देशभरका इमानदार कांग्रेसजनले साझा प्रश्न गरिरहेका छन् यति बेला किन क्रियाशील सदस्यता बढाउनुपरेको हो ? कांग्रेसमा अरूलाई सदस्यता दिनु हुन्न भन्ने होइन, तर यसबीच त्यस्तो के पर्यो, महाधिवेशनको मुखमा क्रियाशील सदस्यता दोब्बर गर्नुपर्ने भयो ? पहिलेदेखि हाम्रो क्रियाशील सदस्यता प्रणालीमै प्रश्न उठिरहेका बेला त्यही गल्ती किन दोहोर्याउनुपरेको हो ? यही निणर्यले गर्दा नीति र चरित्र दुवै समाप्त भई कांग्रेस अमुक शक्तिकेन्द्रको कब्जामा परे के हुन्छ ?नेपाली समाजले यति बेला नेकपा सरकारबाट मुक्ति खोजिरहेको छ । तर यसको अर्को पाटोबारे इमानदारीपूर्वक भन्नुपर्छ जनतामा सत्तारूढ दलप्रति यति विघ्न वितृष्णा भए पनि कांग्रेसप्रति पनि आकर्षण बढेको छैन । जनता यति बेला कम्युनिस्टभन्दा त कांग्रेस नै ठीक भनेर सोची मात्र रहेका छन्, कांग्रेस नै चाहियो भनिहालेका छैनन् । यस्तो बेला सदस्यता दोब्बर कसका लागि र किन ? यसबीच हामीले कुनै सांगठनिक गतिविधि गरेकाले कांग्रेसप्रति आम मान्छेको आकर्षण बढ्न गई सदस्यता थप्नुपरेको हो त ? उत्तर कसैसँग छैन । तर पनि पार्टीको शीर्ष नेतृत्वको यसमा एउटै बोली देखियो, जुन कांग्रेसका लागि दुर्भाग्यपूर्ण साबित हुने खतरा छ ।गत निर्वाचनमा शीर्षनेताहरूकै क्षेत्रका कतिपय वडामा क्रियाशील सदस्यताभन्दा कम भोट पार्टीले पाएको छ । यो तीतो यथार्थको समीक्षा गर्न छोडेर सदस्यता थप गर्ने निणर्यले पार्टीलाई बलियो होइन, थप कमजोर बनाउँदै चरम गुटबन्दीमा लैजाने निश्चित छ । तसर्थ क्रियाशील सदस्यता शतप्रतिशत थप गर्ने निर्णयमा पार्टी पद कब्जा गर्ने बदनियत बढी देखिन्छ । यसो भनेर मैले उपल्लो तहमा रहेका कुनै नेताको मानमर्दन गर्न खोजेको होइन । पार्टी कमजोर बनाएर भए पनि आफू बलियो बन्न खोज्नु कांग्रेस नेतृत्वलाई सुहाउने प्रवृत्ति पटक्कै होइन । नेताहरूले बुझ्नुपर्यो, बलियो पार्टीको लोकप्रिय नेता हुने कि कमजोर पार्टीको बलियो नेता ? क्रियाशील सदस्यता बढाउने नेतृत्वको चाहनालाई सकारात्मक रूपले बुझ्न खोजौं भन्दा पनि ठाउँ देखिँदैन ।बहुदलीय व्यवस्थापछि हामी औपचारिक रूपमा क्रियाशील सदस्यतामा गयौं, हरेक महाधिवेशनमा क्रियाशील बढायौं तर त्यस आधारमा आम निर्वाचनमा भोट बढेको देखिँदैन । लोकतान्त्रिक पार्टीलाई क्रियाशील सदस्यता वृद्धिले होइन, विचार, नीति, कार्यक्रम र राजनीतिक सक्रियताले जीवन्त र बलियो बनाउने हो । अझ हाम्रोजस्तो मास बेस्ड पार्टीले विचार र कार्यक्रमलाई छोडेर क्रियाशील सदस्य मात्र बढाउनु भनेको एक हिसाबले कांग्रेसलाई विसर्जनतिर लैजानु हो । सबैलाई थाहा छ, महाधिवेशनको मुखमा बाँडिने क्रियाशील सदस्यता कांग्रेसप्रति आस्था र विश्वास भएर राजनीतिमा आउन चाहने र पार्टीमा सक्रिय भएकाहरूलाई होइन, गाउँ तहदेखि गुटका आधारमा पार्टी संगठन आफूअनुकूल बनाउन भाइ, भतिजा, काका, मामा र सालासालीलाई वितरण गरिनेछ । अझ खतरनाक कुरा, कांग्रेसको चरित्र नभएकाहरूले सामदामको प्रयोग गरेर गाउँदेखि नै पार्टी कब्जा गरे भने परिणाम के हुन्छ ? कांग्रेस बाहुबल वा धनको प्रयोग गरेर बनेको पार्टी होइनÙ यो त विचारको त्रिवेणी हो, सिद्धान्तको धाम हो । यसरी बोरामा बोकेर बाँडिएका क्रियाशील सदस्यता पाउने कतिले कांग्रेसको विचार र सिद्धान्त बुझेर सदस्यता लिएका होलान् ? प्रश्न गम्भीर छ ।कांग्रेसको तेह्रौं महाधिवेशनका लागि स्वीकृत कुल क्रियाशील सदस्यको संख्या ४ लाख ७० हजार ६ सय ५५ थियो । बाह्रौं महाधिवेशनका ३ लाख १३ हजार ८ सय ३६ क्रियाशील सदस्यमध्ये २ लाख ५७ हजार ४ सय २ जनाले नवीकरण गरेका थिए भने तेह्रौं महाधिवेशनका लागि कुल २ लाख २ हजार १ सय ७९ जनाको नयाँ क्रियाशील सदस्यता स्वीकृत भएको थियो । पार्टीको आधिकारिक तथ्यांक हेर्ने हो भने, अहिले नवीकरण नगर्ने क्रियाशील सदस्यको संख्या ५९ हजार ४ सय ६४ छ । तेह्रौं महाधिवेशनमा ४ लाख ७० हजारभन्दा बढी रहेको क्रियाशील सदस्यता अब दोब्बर कसका लागि बनाइँदै छ ? यसरी क्रियाशील सदस्यता दिनुपर्ने गरी ती कांग्रेसको कुन अभियानमा सक्रिय भए ? यसबीच पार्टी स्वयं निदाएका बेला सदस्यता लिन चाहनेहरू सक्रिय भए भनेर कसरी विश्वास गर्ने ?हामीले हाल साधारण र क्रियाशील गरी दुई प्रकारका सदस्यताको व्यवस्था गरेका छौं । यस्तो सदस्यता प्रणालीअनुसार न हामी मास बेस्ड रह्यौं, न त क्याडर बेस्ड हुनेछौं । संघर्षकालमा बनाएको सदस्यता संरचनाले अब काम गर्दैन । समाज र अर्थ राजनीतिमा आएको परिवर्तनले गर्दा संगठनात्मक संरचनामा ठूलो फेरबदल चाहिएको छ । अर्कातर्फ, २०४८ सालपछिको ढोका बन्द गरेर संगठन गर्ने प्रवृत्तिबाट मुक्ति चाहिएको छ । केही साथीहरूको राय क्रियाशील सदस्यतालाई अझ फिल्टर गरौं भन्ने छ । अर्को उपयुक्त विकल्प हुन सक्छ दुई प्रकारका सदस्यता खारेज गर्नु, पार्टी सदस्यता खुला गर्नु र यसरी बनेका सदस्यहरूले पार्टीको तल्लो तहका समितिहरू तथा महाधिवेशन प्रतिनिधिहरूलाई चुन्ने व्यवस्था गर्नु । यसबारे छलफल आवश्यक छ ।विचार लोकतान्त्रिक तर सांगठनिक संरचना कम्युनिस्टको जस्तो बनाएर न कांग्रेस रहन्छ, न त कांग्रेस रहनुको अर्थ । कांग्रेस केवल पार्टी होइन, लोकतान्त्रिक आन्दोलनको नाम पनि हो । यी सबै विषयबारे बहस गर्ने उपयुक्त थलो महाधिवेशन नै हो । को सभापति बन्ने, को महामन्त्री बन्ने गौण विषय हो । कांग्रेसको सांगठनिक संरचना, हाम्रो विचार र कार्यक्रम अनि कार्यशैली जनताले खोजेजस्तो लोकतान्त्रिक बनाउन सक्यौं भने मात्र नयाँ नेतृत्वले पनि काम गर्न सक्छ । अहिलेकै अवस्थामा जो सभापति भए पनि सानेपाको भित्तामा एउटा अर्को फोटो थप्ने काम मात्र हुनेछ ।हामी महाधिवेशन आउनुभन्दा महिनौंअगाडिदेखि को नेता बन्ने भन्ने दौडमा लाग्छौं, तर कस्तो नीति, कार्यक्रम र संगठन भनेर बहस गर्नमा रुचि नै छैन । विचारशून्य लोकतान्त्रिक पार्टी हुनु र नहुनुले समाज र देशका लागि के अर्थ राख्छ र ?क्रियाशील सदस्य बढी बनाएर पार्टीको चुनाव जित्न कसैलाई सजिलो त होला, तर के त्यसले राजनीति जिताउँछ ? आफ्नै इतिहास हेरौं । सदस्य कम भएका बेला चुनाव जितेका छौं, कतिपय बेला चुनाव हारेर पनि राजनीति जितेका छौं । अहिले हामीसँग लाखौं सदस्य छन्, ठूलठूला नेता छन् तर न चुनाव जित्यौं न त राजनीति । यस्तो कसरी भयो ? बहस गर्ने कि नगर्ने ?२०१५ सालको चुनामा कांग्रेसका कति क्रियाशील थिए होलान् ? तर जनताले दुईतिहाइ मत दिएका थिए । जनमतसंग्रहमा हारियो तर राजनीतिमा कांग्रेसको हार भएन, बरु बिस्तारै प्रजातन्त्रले जित्ने र राजा झुक्ने माहोल बन्दै गयो । हामीले २०६४ को पहिलो संविधानसभा निर्वाचनमा पनि नमिठो पराजय भोग्यौं, तर हाम्रो राजनीति हारेन, शान्ति प्रक्रियाको लक्ष्य हारेन । पछिल्लो आम चुनाव हामीले नै गराएका हौं, संविधानको कार्यान्वयन हामीले नै गरेका हौं, तर पनि किन पराजित भयौं ? चुनावमा हामीले नाम र झन्डा त कांग्रेसको बोक्यौं तर केहाम्रो विचार, सिद्धान्त र चरित्र कांग्रेसको जस्तो देखायौं ? सबैले छातीमा हात राखेर समीक्षा गरौं, के हाम्रो कार्यशैली कांग्रेस भन्नलायक छ ? कि हामी नेपालमा बदनाम भएका कम्युनिस्टभन्दा पनि एक कदम पछि छौं ?देशलाई होस् वा कांग्रेसलाई, अहिले ठूलो कार्यकर्ता समूह चाहिएको छैन । कांग्रेसले ठीक नीति लिए कांग्रेसको सदस्यता नलिएका जनताले पनि यसलाई मत र मन दिन्छन् । नीति नै खराब र अस्पष्ट बोकेर हिँडिरहे जनता त के, पार्टी सदस्यता लिएकैले पनि भोट हाल्दैनन् । भोट पनि नहाल्ने क्रियाशील सदस्यताको भीड बोकेर हामी कस्तो पार्टी, कस्तो समाज निर्माण गर्न खोजिरहेका छौं ? छलफलका लागि पार्टी तयार हुनुपर्छ ।कर्ण नेपाल विद्यार्थी संघका पूर्वअध्यक्ष हुन् ।"
कोरोना संक्रमित ट्रम्प गाडीमा घुमे,"वासिङ्टन (एजेन्सी) कोरोना भाइरस (कोभिड१९) संक्रमित अमेरिकी राष्ट्रपति डोनाल्ड ट्रम्प आफ्नो उपचार भइरहेको अस्पतालबाहिर मोटरमा घुमेका छन् । वासिङ्टनस्थित वाल्टर रिड मिलिटरी मेडिकल सेन्टरबाहिर उपस्थित समर्थकलाई अचम्ममा पार्न घुम्न निस्केका ट्रम्पको कदम गैरजिम्मेवार भन्दै निकै आलोचना भएको छ । जनस्वास्थ्यविद्हरूले कारभित्र सँगै रहेका सुरक्षामा तैनाथ कर्मचारीको स्वास्थ्यमाथि ट्रम्पले खेलबाड गरेको आरोप लगाएका छन् । ट्रम्पको उपचार भइरहेको अस्पतालका चिकित्सक जेम्स फिलिप्सले राष्ट्रपतिको गाडीभित्र रहेका मानिसमा संक्रमण हुन सक्ने जोखिम उच्च रहेको बताएका छन् । उनले उक्त गाडीभित्र रहेका सबै जना कम्तीमा १४ दिन क्वारेन्टाइनमा बस्नुपर्ने बताए । त्यसैगरी, डेमोक्र्याट नेताहरूले पनि ट्रम्पको भ्रमणको आलोचना गरेका छन् । हामीलाई नेतृत्वको आवश्यकता हो । फोटो खिच्ने अवसर होइन, हाउस अफ रेप्रिजेन्टेटिभ्सका सदस्य हकिम जेफ्रिजले ट्वीट गरेका छन् । तर राष्ट्रपति कार्यालय ह्वाइटहाउसका प्रवक्ताले चिकित्सा टोलीको अनुमतिमा नै उक्त भ्रमण गरिएको दाबी गरेका छन् । आफूले आश्चर्यजनक भ्रमण गर्ने भन्दै ट्वीट गरेको केही क्षणमै ट्रम्प कारभित्र मास्क लगाएर हात हल्लाउँदै गरेको देखिएका थिए । राष्ट्रपति ट्रम्प, उनकी पत्नी मेलानिया, ट्रम्पका केही वरिष्ठ सहयोगी र केही सिनेटरलाई गत शुक्रबार भाइरसको संक्रमण पुष्टि भएको थियो । त्यसको केही घण्टापछि ट्रम्प अस्पताल भर्ना भएका हुन् । उपचारमा संलग्न चिकित्सकले ट्रम्पको स्वास्थ्यमा सुधार हुने क्रम जारी रहेको र सोमबार अस्पतालबाट फर्किन सक्ने जानकारी दिएका थिए । डा सिन कोन्लीले ट्रम्प संक्रमित भएपछि दुईपटक अक्सिजनको मात्रा घटेको र डेक्सामेथासोन नामको स्टेरोइड दिइएको जनाएका छन् । डेक्सामेथासोनले शरीरमा दुखाइ कम गर्ने हर्मोनले जस्तै काम गर्छ । यसअघि बेलायतमा गरिएको परीक्षणमा कोरोना भाइरसको संक्रमणका कारण गम्भीर रूपमा बिरामी परेकाहरूको उपचारमा यसले प्रभावकारी भूमिका खेलेको दाबी गरिएको थियो ।यो औषधिले शरीरको प्रतिरक्षा प्रणालीलाई ओसिलो बनाउने काम गर्छ । कोरोना भाइरसको संक्रमणसँग लड्ने क्रममा शरीरमा जलन उत्पन्न हुने गर्छ । तर कहिलेकाहीं प्रतिरक्षा प्रणाली अत्यधिक सक्रिय हुने भएकाले त्यो घातकसिद्ध हुन सक्छ । संक्रमणसँग जुध्नका लागि बनेका प्रतिरक्षा प्रणालीले नै शरीरका कोषलाई आक्रमण गरिदिन्छ । त्यस्तो अवस्थामा डेक्सामेथासोनले प्रभावलाई न्यूनीकरण गर्ने जनाइएको छ । यो अस्पतालमा भर्ना गरिएका र अक्सिजन अनि भेन्टिलेटरको सहायता लिइरहेकाहरूका लागि मात्रै उपयुक्त हुने बताइएको छ । सामान्य लक्षण देखिएका संक्रमितको हकमा भने यो औषधि प्रभावकारी नहुने जनाइएको छ ।"
हेपाटाइटिस सी भाइरस पत्तालगाउने तीन वैज्ञानिकलाई नोबेल पुरस्कार,"स्टकहोम (एजेन्सी) हेपाटाइटिस सी भाइरस पत्ता लगाउने तीन जना वैज्ञानिकलाई यस वर्षको चिकित्साशास्त्रतर्फको नोबेल पुरस्कार दिइने भएको छ । अमेरिकी वैज्ञानिकद्वय हार्वे जे अल्टर र चार्ल्स एम राइस तथा बेलायती वैज्ञानिक माइकल हाउटनलाई उक्त पुरस्कार दिने निर्णय भएको नोबेल पुरस्कार समितिले जनाएको छ । समितिका अनुसार उनीहरूको खोजका कारण लाखौं मानिसको ज्यान बचेको छ । सन् २०२० का लागि चिकित्साशास्त्रतर्फको नोबेल पुरस्कार हेपाटाइटिस सी पत्ता लगाउने तीन जना वैज्ञानिक हार्वे जे अल्टर र चार्ल्स एम राइस र माइकल हाउटनलाई संयुक्त रूपमा प्रदान गरिने भएको छ, समितिले ट्वीटरमा जनाएको छ, उनीहरूको खोजले औषधि उत्पादनको तीव्र विकास सम्भव भएको हो ।विश्व स्वास्थ्य संगठनका अनुसार प्रत्येक वर्ष विश्वभर ७ करोड मानिस हेपाटाइटिस सीबाट संक्रमित हुने गरेका छन् । तीमध्ये करिब ४ लाख जनाले ज्यान गुमाउने गरेका छन् । हेपाटाइटिस सी भाइरसका कारण मानिसमा सिरोसिस तथा कलेजोको क्यान्सर हुने गर्छ र यो नै कलेजो प्रत्यारोपण गर्नुपर्ने प्रमुख कारण हो । वैज्ञानिकहरूको खोजका कारण लामो समयदेखि रहेको हेपाटाइटिसको संक्रमण पत्ता लगाउन तथा रगत परीक्षण गर्न सम्भव भएको हो । जसका कारण लाखौं मानिसको ज्यान बचेको समितिले जनाएको छ । सन् १९३५ मा अमेरिकाको न्युयोर्कमा जन्मिएका अल्टर वरिष्ठ अनुसन्धाता तथा संक्रामक रोगविज्ञ हुन् । समितिका अनुसार उनले अमेरिकाको नेसनल इन्स्टिच्युट अफ हेल्थमा गरेको अध्ययनले उनलाई नोबेल पुरस्कार दिलाएको हो । अल्टरका ३ सय ५० भन्दा बढी अनुसन्धानात्मक लेखहरू अन्तर्राष्ट्रिय जर्नलमा प्रकाशित छन् । अमेरिकाको क्यालिफोर्नियामा सन् १९५२ मा जन्मेका राइसले हेपाटाइटिसबारे सेन्ट लुइसस्थित वासिङ्टन विश्वविद्यालयमा अनुसन्धान गरेका हुन् । उनी सन् २००२ देखि २००३ सम्म अमेरिकाको संक्रामक रोगसम्बन्धी समाजका अध्यक्षसमेत भएका थिए । अमेरिकाको न्युयोर्कस्थित रकफेलर विश्वविद्यालयमा आबद्ध राइसले सन् २०१६ मा संयुक्त रूपमा लस्करडेबकी क्लिनिकल मेडिकल रिसर्च अवार्डसमेत प्राप्त गरेका थिए । सन् १९५० मा बेलायतमा जन्मिएका हाउटनले सन् १९७७ मा लन्डनस्थित किङ्स कलेजबाट विद्यावारिधि गरेका छन् । उनले सन् १९८९ मा क्विईलिम चो, जर्ज कुवो र डेनियल ब्राड्लीसँग मिलेर हेपाटाइटिस सी पत्ता लगाएका थिए । उनी यसअघि कार्ल ल्यान्डस्टेइनर मेमोरियल अवार्ड, रोबर्ट कोच पुरस्कार तथा इन्टरनेसनल हेपाटाइटिस फाउन्डेसन पुरस्कारबाट सम्मानित भइसकेका छन् । स्विडिस आविष्कारक अल्फ्रेड नोबेलको नाममा स्थापित पुरस्कार विभिन्न ६ विधामा प्रदान गरिँदै आएको छ ।"
न्युजिल्यान्डले भाइरसलाई फेरि परास्त गर्यो,अकल्यान्ड (एजेन्सी) न्युजिल्यान्डकी प्रधानमन्त्री जेसिन्डा आर्डर्नले न्युजिल्यान्डले कोरोना भाइरसलाई फेरि पनि परास्त गरेको बताएकी छन् । सोमबार आयोजित नियमित पत्रकार सम्मेलनमा प्रधानमन्त्री आर्डर्नले अकल्यान्ड सहरमा निषेधाज्ञाहरू खुकुलो बनाइएको घोषणासमेत गरिन् । भाइरसको संक्रमण दरमा उल्लेखनीय रूपमा सुधार आएको भन्दै उनले अकल्यान्डमा लगाइएका निषेधाज्ञाहरू यसै साताबाट खुकुलो बनाइएको जनाइन् । प्रधानमन्त्री आर्डर्नले १२ दिनदेखि अकल्यान्डमा नयाँ संक्रमित नदेखिएका जनाइन् । सेप्टेम्बर अन्त्यमा भाइरसको संक्रमण पुष्टि भएपछि न्युजिल्यान्डमा प्रतिबन्धहरू लगाइएको थियो ।
मलेसियामा ग्लोब कम्पनीले गरे श्रमिकको लागत शुल्क फिर्ता,"मलेसियाका ग्लोब कम्पनीहरूले नेपालीसहित आप्रवासी श्रमिकको लागत खर्च फिर्ता गर्न थालेका छन् । ठूला पाँच कम्पनीले श्रमिकको मासिक तलबमा थप गरी रकम फिर्ता गर्न थालेका हुन् । ती कम्पनीले एक लाख १२ हजार रुपैयाँदेखि एक लाख ७८ हजारसम्म फिर्ता गर्न थालेका छन् । श्रमिकमाथि बाध्यकारी श्रम लगाएको भन्दै अमेरिकाले मलेसियाका ग्लोब कम्पनीद्वारा उत्पादित ग्लोबमाथि प्रतिबन्ध लगाएपछि ती कम्पनीहरूले मलेसिया जान लागेको शुल्क फिर्ता गर्न लागेको हो । प्रतिबन्धले विश्वकै ठूलो ग्लोब उत्पादक मलेसियाका कम्पनीहरू संकटमा पर्न थालेका छन् । ग्लोबसहित मेडिकल सामग्री बनाउने एनसेल कम्पनीले चार हजार रिंगेट (झन्डै एक लाख १२ हजार रुपैयाँ) लागत शुल्क दिने गरी श्रमिकसँग सम्झौता गरेको नेपाली दूतावासले जनाएको छ । हाम्रो उपस्थितिमा एनसेलले श्रमिकसँग सेप्टेम्बर र आउँदो जनवरी महिनाको तलबमा थप गरी ४ हजार रिंगेट फिर्ता गर्ने हस्ताक्षर गरेको छ, श्रम सहचारी प्रकाश पन्थीले कान्तिपुरसँग भने, यसले श्रमिकलाई निकै फाइदा पुगेको छ । नेपाल र मलेसियाबीच भएको सम्झौतालाई कार्यान्वयन गर्न मद्दत पुगेको छ । एनसेलमा दुई सय नेपाली कार्यरत छन् ।विश्वकै सबैभन्दा ठूलो ग्लोब कम्पनी टप ग्लोबले पनि प्रतिनेपाली श्रमिकलाई १५ सय डलर (झन्डै एक लाख ७८ हजार रुपैयाँ) सम्म लागत खर्च फिर्ता गर्न तयार भएको सूचना श्रमिकलाई दिएको छ । बंगलादेशबाट आएका श्रमिकलाई भने चार हजार ८ सय डलरसम्म फिर्ता गर्ने भनेको छ । नेपालभन्दा बंगलादेशबाट जाने श्रमिकको लागत खर्च उच्च छ । नेपाल र मलेसियाबीच भएको श्रम सम्झौताअनुसार मलेसिया जाने श्रमिकले म्यानपावर कम्पनीलाई एक पैसा बुझाउनु पर्दैन । तर, म्यानपावर कम्पनीले भने श्रमिकसँग श्रमस्वीकृति लिनुअघि रकम असुल गर्दै आएका छन् । मानव अधिकारवादीहरूका अनुसार टप ग्लोबले मात्रै आफ्नो उद्योगमा कार्यरत करिब १० हजार विदेशी श्रमिकलाई भर्ना शुल्कबापत ४० मिलियन डलर फिर्ता गर्नुपर्नेछ । गत वर्षदेखि नै टप ग्लोबमाथि अमेरिकाले प्रतिबन्ध लगाएको थियो । गत अगस्टमा टप ग्लोबले श्रमिकलाई भर्ना शुल्कबापत १२८ मिलियन डलर फिर्ता गरेको बताएको छ । पछिल्लो समयमा अमेरिकाले टप ग्लोबसहित अन्य कम्पनीमाथि पनि प्रतिबन्ध लगाउन थालेको हो । खासगरी अमेरिकाले ग्लोब कम्पनीले श्रमिकले लाखौं तिर्न लगाएर भर्ना गरी लामो समयसम्म बाध्यकारी श्रममा लगाएको, कम तलब दिएको, दैनिक १२ घण्टाभन्दा बढी लगाएको र उचित खाना र बासस्थान नभएको भन्ने आरोप लगाएको छ । ग्लोब उत्पादन प्रक्रियामा श्रमिकलाई बाध्यकारी श्रममा राखेर उच्च नाफा आर्जन गरेको अमेरिकाको दाबी छ । टप ग्लोबले मात्रै चालु आवको पहिलो त्रैमासिकमा ३२१ मिलियन डलर नाफा गरेको थियो ।अन्तर्राष्ट्रिय श्रम संगठनका अनुसार श्रमिक भर्ना प्रक्रियामा लिने शुल्कले आधुनिक दासत्वभित्र बाँधेको जनाएको छ । कम्पनीहरूले प्रत्येक महिनामा तलबमा थपेर रकम फिर्ता गरेको जनाएको छ । टप ग्लोबले २०२१ को जुलाईसम्म सबै लागत रकम फिर्ता गरिसक्ने दाबी गरेको छ । ग्लोब निर्माण गर्ने अर्को कम्पनी डब्लूआरपी एसिया प्यासिफिकले पनि गत महिनादेखि नै भर्ना शुल्कबापत श्रमिकले तिरेको रकम फिर्ता गर्न सुरु गरेको छ । उक्त कम्पनीले झन्डै ५० लाख अमेरिकी डलर फिर्ता गर्ने बताएको छ । त्रैमासिक रूपमा भुक्तानी गरिने शोधभर्नाबापतको सो रकम श्रमिकले ४ हजार ५ सय ४७ देखि १६ हजार ५४ रिंगिटसम्म प्राप्त गर्नेछन् । तर रकम फिर्ताको समयावधि धेरै राखिएको छ । डब्लूआरपीमा ६ सयभन्दा बढी नेपाली कार्यरत छन् ।त्यस्तै हार्टालेगा होल्डिङ्सले पनि ४ करोड रिंगिट बराबर रकम श्रमिकलाई फिर्ता गर्ने तयारी थालेको छ । कम्पनीले शून्य लागत नीतिअनुसार श्रमिकलाई ल्याउन प्रतिबद्ध भए पनि दलालको चंगुलमा फसेका श्रमिकले तिरेको रकम आफूहरूले भुक्तानी गर्ने जनाएको छ । रिभरस्टोन होल्डिङ्स कम्पनीले भर्ना शुल्कबापत तिरेको ३४ लाख रिंगिट रकम जुलाई ३१ सम्ममा भुक्तानी गरिसकेको जनाएको छ । मलेसियास्थित नेपाली दूतावासका अनुसार ठूला ग्लोब कम्पनीहरूमा कम्तीमा १० हजार नेपाली कार्यरत छन् । उत्पादन क्षेत्रमा मात्रै झन्डै दुई लाख नेपाली कार्यरत छन् । मलेसियाका लागि नेपाली राजदूत उदयराज पाण्डेले ग्लोब उत्पादन गर्ने कम्पनीलाई श्रमिकले नेपालमा तिरेको खर्च फिर्ता गर्न दबाब परेको देखिएको बताए । केही कम्पनीले कति रकम फिर्ता गर्ने जानकारी हामीलाई दिएको छ । तर सबैले दिएको छैन, पाण्डेले कान्तिपुरसँग भने, मलेसियाले श्रमिकको लागत शुल्क रोजगारदाताले नै व्यहोर्ने भनेर जिम्मा लिएको छ । त्यसको कार्यान्वयन रोजगारदाता कम्पनीले गर्नुपर्छ । यसले रोजगारदाता र श्रमिक दुवै पक्षलाई फाइदा गर्छ ।"
नेपाल फर्किर्एकालाई सघाउँदै एनआरएनए,"काठमाडौं (कास) गैरआवासीय नेपाली संघ (एनआरएनए) ले कोभिड१९ का कारण रोजगारी गुमाएर नेपाल फर्किएकालाई रोजगारीमा सहयोग गर्ने भएको छ । फर्किएका करिब ५ लाख नेपालीलाई स्वदेशमै रोजगारी दिलाउन सरकारी निकाय तथा निजी क्षेत्रसँग सहकार्य गरी बृहत् अभियान सञ्चालन गर्न एनआरएन केन्द्रलाई अनुरोध गरिने भएको हो । शनिबार र आइतबार सम्पन्न एनआरएनएको १३ औं युरोपेली बैठक एवं दोस्रो ज्ञान सम्मेलनले यस्तो निर्णय गरेको हो । भर्चुअल माध्यमबाट आयोजित सम्मेलनले सन् २०१९ मा नेपाल सरकारको आयोजनामा भएको अन्तर्राष्ट्रिय लगानी सम्मेलनमा एनआरएनएले पूर्वाधार क्षेत्रमा लगानी गर्ने गरी १० अर्ब रुपैयाँको लगानी कोष स्थापना गर्ने सहमतिको कार्यान्वयन गर्ने प्रतिबद्धता गरेको थियो । उक्त कोष स्थापना गर्न देखिएका कानुनी एवं प्रक्रियागत अड्चन हटाइदिन सरकारसँग अनुरोध गर्दै युरोपस्थित नेपालीलाई उक्त कोषमा लगानी गर्नसमेत सम्मेलनले आह्वान गरेको छ । संसद्को राज्य व्यवस्था तथा सुशासन समितिबाट गैरआवासीय नेपाली नागरिकतासम्बन्धी ऐन पारित भई संसद्मा विचाराधीन छ । एक पटकको नेपाली सधैंको नेपाली भन्ने नारालाई चरितार्थ गर्ने गरी भावी सन्ततिलाई पनि नेपालसँग जोड्ने प्रावधानसहित सक्दो छिटो ऐन पारित गर्न सबै सांसद तथा प्रमुख राजनीतिक दललाई बैठकले आग्रह गरेको छ । युरोपले एक अल्पविकसित मुलुकका रूपमा नेपाललाई सहुलियतपूर्ण निर्यात गर्ने सुविधा दिए पनि यसको पर्याप्त उपयोग गर्न सकिएको छैन । नेपालका हस्तकला, पस्मिना, चिया, कफीलगायतका उत्पादनको निर्यात युरोपेली बजारमा वृद्धि गर्न र आआफ्नो घरमा नेपाली उत्पादनको प्रयोग बढाउन प्रोत्साहित गर्न एनआरएनए तथा एनआरएनहरूले विशेष भूमिका निर्वाह गर्ने निर्णय पनि बैठकले गरेको छ । संसारभरि नेपाली निर्यात तथा नेपालमा विदेशी लगानी प्रवर्द्धन गर्न धेरैजसो देशसँग दोहोरो कर तिर्नु नपर्नेसम्बन्धी सन्धि, लगानी प्रवर्द्धनसम्बन्धी सन्धि गर्न सरकारलाई आग्रह गरिएको छ ।नेपाल पर्यटन बोर्ड र सरकारले अगाडि सारेको पर्यटन पुनरुत्थान रणनीति अनुसार नेपालमा पर्यटन क्षेत्रको पुनरुत्थानका लागि एउटा भरपर्दो साझेदारका रूपमा काम गर्न एनआरएनए तत्पर रहेको बताइएको छ । उक्त रणनीतिमा आन्तरिक पर्यटनसँगै एनआरएन पर्यटनको विषयलाई अरू स्पष्ट रूपमा उल्लेख गर्न बैठकले अनुरोध गरेको छ । केही वर्षदेखि युरोपले नेपाली राष्ट्रिय ध्वजावाहकलगायत सबै नेपाली वायुसेवालाई युरोपका आकाशमा उड्न प्रतिबन्ध लगाइरहेकामा सक्दो छिटो प्रतिबन्ध हटाई युरोपेली आकाश खुला गर्न भइरहेका कूटनीतिक प्रयासलाई तीव्र पार्न बैठकले आग्रह गर्ने पनि निर्णय गरेको छ । नेपालीहरूको बढ्दो संख्यालाई ध्यानमा राखी युरोपका माल्टा, पोल्यान्ड र पोर्चुगलमा नेपाली दूतावास स्थापना गर्न आह्वानसमेत गरिएको छ ।"
इन्टरनेटको गुनासो गर्दा पनि पैसा तिर्दै उपभोक्ता,"उपभोक्ताले गुनासो गर्दा वा जानकारी लिँदा शुल्क नलाग्ने व्यवस्था गर्नुपर्ने भन्दै प्राधिकरणले इन्टरनेट सेवा प्रदायकहरूलाई दिएको निर्देशन दुई महिनासम्म पनि कार्यान्वयन भएको छैन । प्राधिकरणले असार १० मा सेवा प्रदायकलाई पत्र लेख्दै १५ दिनभित्र शुल्क नलाग्ने (टोल फ्री) नम्बरको व्यवस्था गर्न भनेको थियो । निर्देशन दिएको साढे दुई महिनामा तीनचार वटा सेवा प्रदायकले मात्रै यसको कार्यान्वयन गरेको प्राधिकरणका निर्देशक विजय रोयले जानकारी दिए । निर्देशन कार्यान्वयन नगर्ने सेवा प्रदायकलाई स्पष्टीकरण सोधेर कारबाही गर्ने तयारी भइरहेको उनले बताए । हालसम्म वर्ल्डलिंक, सुबिसु र ब्रोडब्यान्ड नेपाल प्रालि र नेपाल दूरसञ्चार कम्पनीले मात्रै टोल फ्री नम्बरको व्यवस्था गरेर प्राधिकरणलाई जानकारी दिएको रोयको भनाइ छ । यी सेवा प्रदायकले टोल फ्री नम्बरको व्यवस्था गरेको भनेर जानकारी गराएका छन्, उनले भने, अरूबाट जानकारी आएको छैन ।प्राधिकरणले सार्वजनिक गरेको विवरणअनुसार हाल ४० वटा इन्टरनेट सेवा प्रदायक सक्रिय छन् । यी सेवा प्रदायकका कुल ग्राहक संख्या ११ लाख ७१ हजार रहेको प्राधिकरणको तथ्यांक छ । टोल फ्री नम्बरको व्यवस्थाले इन्टरनेटको गुणस्तरबारे उपभोक्ताले गुनासो गर्दा उनीहरूलाई आर्थिक भार नपर्ने र सेवा प्रदायकलाई पनि गुणस्तरीय सेवा दिन दबाब पर्ने भएकाले प्राधिकरणले त्यस्तो निर्देशन दिएको उनले बताए ।गुनासो गर्न उपभोक्ताले फोन गर्दा आर्थिक भार आफैंलाई पर्ने भएपछि सेवा प्रदायक पनि गुणस्तर सुधार्न बढी जिम्मेवार बन्छन्, उनले भने, सेवा प्रदायक सकेसम्म गुनासो नआउने गरी सेवा दिन तत्पर हुन्छन् । इन्टरनेट सेवा प्रदायकले भने प्राधिकरणको निर्देशन व्यावहारिक नभएको गुनासो गरेका छन् । प्राधिकरणको निर्देशन प्राप्त भए पनि कार्यान्वयन गर्ने विषयमा सेवा प्रदायकबीच छलफल भइरहेको इन्टरनेट सेवा प्रदायक संघ नेपाल (आईस्पान) का अध्यक्ष भोजराज भट्टको भनाइ छ । टोल फ्री नम्बर निकै पुरानो अवधारणा हो, उनी भन्छन्, यो व्यवस्था गर्दा सेवा प्रदायकलाई बढी आर्थिक भार पर्छ । उनका अनुसार गुनासोका लागि टोल फ्री नम्बर व्यवस्था गर्दा ठूला सेवा प्रदायकलाई मासिक २५ देखि ३० लाख आर्थिक भार पर्छ । इन्टरनेट सेवा प्रदायकले प्राधिकरणसँग यसबारे छलफल गर्ने उनले बताए । एनसेल र टेलिकम जस्ता दूरसञ्चार सेवा प्रदायकले टोल फ्री नम्बर व्यवस्था गर्न सक्छन् । तर हामी सक्दैनौं, उनले भने, कि त प्राधिकरणले हामीलाई सस्तो दर लागू हुने गरी प्याकेज उपलब्ध गराउने व्यवस्था गर्नुपर्छ ।इन्टरनेट उपभोक्ताले इन्टरनेटका माध्यमबाट पनि गुनासो गर्न सक्ने भएकाले टोल फ्री नम्बर आवश्यक नपर्ने भट्ट बताउँछन् । अहिले सेवा प्रदायकलाई एप, वेबसाइट वा भाइबर, ह्वाट्सएप, फेसबुकजस्ता माध्यमबाट पनि गुनासो गर्न सकिन्छ, उनी भन्छन्, गुनासो गर्नकै लागि फोन अत्यावश्यक छैन ।यस विषयमा प्राधिकरणलाई आगामी साता इन्टरनेट सेवा प्रदायकहरूले लिखित रूपमा ज्ञापन बुझाउने तयारी भइरहेको भट्टले जानकारी दिए । प्राधिकरणलाई हामी यसबारे लिखित रूपमा जानकारी गराउँछौं, उनले भने, प्राधिकरणसँगको छलफलपछि यसबारे प्रक्रिया अघि बढ्छ ।प्राधिकरणका निर्देशक रोय पनि सेवा प्रदायकलाई टोल फ्री नम्बर राख्दा आर्थिक भार पर्ने भए अन्य माध्यमबाट गुनासो गर्न उपभोक्तालाई प्रेरित गर्नुपर्ने धारणा राख्छन् । आर्थिक भार पर्ने भए अन्य माध्यमबाट सहज रूपमा गुनासो सुन्ने व्यवस्था मिलाउनुपर्छ, उनी भन्छन्, धेरै गुनासो नआउने गरी सेवा दिनुपर्छ ।इन्टरनेटको गुणस्तरबारे गुनासो गर्न वा मर्मतका लागि उपभोक्ताले सेवा प्रदायकलाई फोन गर्दा शुल्क काटिने गरेको छ । सेवा प्रदायकलाई फोन गर्दा एक शाखाबाट अर्को शाखामा फोन ट्रान्सफर गर्दा, फोन व्यस्त भएको अवस्थामा झन् धेरै ब्यालेन्स सकिने गरेको गुनासोपछि प्राधिकरणले टोल फ्री नम्बरको व्यवस्था गर्न निर्देशन दिएको हो ।"
लक्ष्यभन्दा बढी राजस्व उठाउने प्रतिबद्धता,"काठमाडौं (कास) भन्सार विभागले कोभिड१९ ले अर्थतन्त्रमा पारेको प्रभाव, विगतमा गरिएको घोषणा र तिनको कार्यान्वयन अवस्थाबारे भन्सार व्यवस्थापन गोष्ठी गरेको छ । समीक्षा र प्राप्त निर्देशनलाई आत्मसात् गर्दै भन्सार प्रशासनले गर्दै आएका सुधारात्मक कामलाई संस्थागत गर्न विभागले असोज १६ र १७ मा भर्चुअल गोष्ठी गरेको हो ।गोष्ठीमा ०७७७८ मा भन्सार विभागलाई तोकिएको ४ सय ४० अर्ब २६ करोड ८४ लाखभन्दा बढी राजस्व संकलन गरिने प्रतिबद्धता गरिएको छ । दुई दिन चलेको गोष्ठीमा विभिन्न प्रतिबद्धतासमेत जारी गरिएको छ । विभागको वार्षिक कार्ययोजना कार्यान्वयन गरी तोकिएका नतिजा हासिल गर्ने विभागले जनाएको छ ।गत वर्षको व्यवस्थापन गोष्ठीबाट निर्णय भएअनुसार आर्थिक वर्ष ०७६७७ लाई मालवस्तुको किटानी घोषणा वर्षका रूपमा बनाइएको विभागले बताएको छ । त्यसबाट उपलब्धि हासिल भएको तथ्यलाई स्मरण गर्दै चालु आर्थिक वर्षमा पनि किटानी घोषणालाई प्राथमिकता दिइने भएको छ । प्रणालीमा निष्क्रिय रहेका प्रज्ञापनपत्रलाई फरफारक गर्न १५ दिनभित्र निर्देशिका तर्जुमा गरी कार्यान्वयनमा ल्याइनेछ । भन्सार जाँचपाचमा सहजीकरण र नियन्त्रणलाई सन्तुलन गर्न जोखिम व्यवस्थापन प्रणालीलाई थप प्रभावकारी बनाइने विभागले जनाएको छ । यसका लागि जोखिम सूचक माघ मसान्तसम्म तर्जुमा गरी आशिकुडा प्रणालीमा समेत अद्यावधिक गरिनेछ । भन्सारले राजस्व संकलन विद्युतीय भुक्तानी प्रणालीबाट गर्ने तयारी गर्दै छ । प्राविधिक समस्या निराकरण गरी उक्त प्रणालीको सुरुवात गरिनेछ । त्यस्तै विभिन्न सूचकका आधारमा भन्सार कार्यालयहरूको कार्यसम्पादनको मापन गर्न प्रणाली तयार गरी कार्यान्वयनमा ल्याइने बताइएको छ । वैदेशिक व्यापार र राजस्व संकलनका हिसाबले महत्त्वपूर्ण योगदान रहेका ठूला आठ भन्सार कार्यमा विभागबाट गत वर्षदेखि सुरु गरिएको सघन अनुगमन विधि प्रयोग गरी त्यसका आधारमा कार्य सञ्चालन तहमा आवश्यक सुधार गरिनेछ । वस्तु वर्गीकरण सम्बन्धमा भन्सार कार्यालय तथा पैठारीकर्तालाई हुने द्विविधा निराकरण गरी यसलाई पूर्वानुमानयोग्य बनाउन गत वर्षबाट सुरु पूर्वादेश जारी गर्ने कार्यलाई थप प्रभावकारी बनाइने विभागले बताएको छ । भन्सार मूल्यांकनलाई स्वचालित बनाउन केही भन्सार कार्यालयमा सुरु गरिएको मूल्यांकन स्वचालन मोड्युललाई सबै भन्सार कार्यालयमा विस्तार गरी प्रयोगको अबस्थाबारे सघन अनुगमन गरिने छ ।"
पेनस्टक पाइपमा राखिने स्टिलको भन्सार घट्यो,"काठमाडौं (कास) यो वर्षको बजेटमार्फत बढाइएको पेनस्टक पाइपमा लाग्ने स्टिलको भन्सार महसुल दर घटेको छ । गत बिहीबार बसेको मन्त्रिपरिषद् बैठकले भन्सार महसुल दर घटाउने निर्णय गरेको थियो ।जलविद्युत् आयोजनामा प्रयोग हुने पेनस्टक पाइपमा लाग्ने भन्सार महसुल यो वर्षको बजेटमार्फत १ बाट १३ प्रतिशत पुर्याइएको थियो । भन्सार महसुल दर बढाउने निर्णयले जलविद्युत् आयोजनाको लागत बढ्ने भन्दै ऊर्जा उत्पादकहरूले विरोध जनाएका थिए । ऊर्जा मन्त्रालयको प्रस्तावमा बिहीबार बसेको मन्त्रिपरिषद् बैठकले पेनस्टक पाइपमा प्रयोग हुने स्टिलमा बढेको भन्सार महसुल दर घटाएर पुरानै कायम गर्ने निर्णय गरेको हो, ऊर्जा, जलस्रोत तथा सिँचाइमन्त्री वर्षमान पुनका प्रेस संयोजक दयानिधि भट्टले जानकारी दिए । यो वर्षको बजेटमार्फत पेनस्टक पाइपमा जडान हुने स्टिलमा लाग्दै आएको भन्सार दर बढेपछि ऊर्जा उत्पादकहरूले प्रधानमन्त्री केपी शर्मा ओलीलाई भेटेर गुनासोसमेत गरेका थिए । बिहीबारकै मन्त्रिपरिषद् बैठकले विद्युतीय सवारीमा बढाइएको भन्सार महसुल पनि पुनरावलोकन गर्ने निर्णय गरेको थियो ।"
यतीको सिमरा उडान,काठमाडौं (कास) यती एयरलाइन्सले बुधबारदेखि सिमरा उडान थाल्ने भएको छ । संस्थाको २२ औं वर्षगाँठका अवसरमा यतीले १२ वर्षपछि पुनः सिमरा उडान गर्ने निर्णय गरेको हो । कोभिड१९ को संक्रमणको समयमा उच्च सतर्कता अपनाएर सिमरा उडान गर्न लागिएको एयरलाइन्सका प्रमुख सुरक्षा अधिकृत सुदर्शन बर्तौलाले बताए । यतीले सिमरामा जेटइस्ट्रिम४१ विमानमार्फत प्रत्येक दिन बिहान उडान गर्नेछ ।
अस्पताललाई हिमालय एयरलाइन्सको सहयोग,"काठमाडौं (कास) हिमालय एयरलाइन्सले सहिद गंगालाल राष्ट्रिय हृदयरोग केन्द्र, राष्ट्रिय ट्रमा सेन्टर र मनमोहन मेमोरियल सामुदायिक हस्पिटललाई विविध चिकित्सा सामग्री दिएको छ ।"
दराजको दसैं धमाका,"काठमाडौं (कास) अनलाइन सपिङ साइट दराजले दसैं सेल दराज दसैं धमाका योजना ल्याएको छ । असोज १९ देखि सुरु भएको योजनामा उपभोक्ताले घरमै सुरक्षित भई दसैंका सामान किनमेल गर्न सक्नेछन् । अभियानअन्तर्गत उपभोक्ताले राष्ट्रिय र अन्तर्राष्ट्रिय ब्रान्डमा मेगा डिल्स, दराज मलमा पाइने ब्रान्डेड उत्पादनमा भारी छुट, आकर्षक भौचर, बम्पर उपहारमा टीभीएस अपाचे आरटीआर १६० ४ भीएसडी, कार्ड प्रिपेमेन्टमा छुटलगायत लाभ उठाउन सक्ने कम्पनीले जनाएको छ । यो योजनाका विशेष पार्टनरमा टीभीएस र कोकाकोला छन् । उपभोक्ताले यी ब्रान्डका उत्पादनमा पनि आकर्षक अफर पाउने कम्पनीले बताएको छ ।"
सामसङ ग्यालेक्सी जेड फोल्ड २ को प्रिबुकिङ,काठमाडौं (कास) स्मार्ट डोकोले सामसङ ग्यालेक्सी जेड फोल्ड २ को प्रिबुकिङ खुलाएको छ । स्मार्टले सामसङको यो उत्पादन २ लाख ४९ हजार ९ सय ९९ रुपैयाँमा उपलब्ध गराएको छ । सामसङ ग्यालेक्सी जेड फोल्ड २ किताबजस्तै दोबार्न सकिन्छ । यसमा ह्यान्ड्स फ्री क्यामेरा छ । यसको प्रिबुकिङमा स्मार्टले १९ हजार ९ सय ९९ रुपैयाँको सामसङ ग्यालेक्सी बड्स लाइभ निःशुल्क र एक पटकका लागि एक वर्षसम्मको ब्रेकेज बिमा सुविधा दिएको छ ।
कुमारीका ग्राहकलाई होटल ल्यान्डमार्कमा छुट,"काठमाडौं (कास) कुमारी बैंक र होटल ल्यान्डमार्कबीच होटलका विभिन्न सेवामा छुट उपलब्ध गराउनेसम्बन्धी सम्झौता भएको छ । सम्झौताअनुसार बैंकका डेबिट तथा क्रेडिट कार्डवाहक ग्राहकले होटल ल्यान्डमार्कअन्तर्गतका दरबारमार्ग, चितवन, पोखरास्थित विभिन्न होटल तथा रिसोर्टको साधारण रुम शुल्कमा ३० प्रतिशत, विशेष प्याकेजमा ५ प्रतिशत, खानपानमा १५ प्रतिशतसम्मको छुट प्राप्त गर्नेछन् ।"
ईसेवाले ल्यायो दसैंतिहारभर सयको अफर,काठमाडौं (कास) ईसेवा मनी ट्रान्सफरले दसैंतिहार तथा छठ पर्वलाई लक्ष्य गर्दै दसैंतिहारभर सयको अफर योजना ल्याएको छ । यो योजनाअन्तर्गत ईसेवामार्फत विदेशबाट पठाएको रकम प्राप्त गर्दा सय रुपैयाँ बराबरको रिचार्ज जित्न सकिनेछ । ईसेवाका एजेन्टमार्फत रकम प्राप्त गर्दा सय रुपैयाँ बराबरको रिचार्ज भौचर पाइनेछ । सिधै ईसेवा खातामा रकम प्राप्त गर्दा खातामा सय रुपैयाँ बोनस प्राप्त गर्न सकिनेछ ।
सांग्रिलाका ग्राहकलाई हुन्डाई गाडीमा कर्जा सुविधा,काठमाडौं (कास) सांग्रिला डेभलपमेन्ट बैंक र लक्ष्मी इन्टरकन्टिनेन्टल प्रालिबीच गाडी खरिदका लागि कर्जा सेवा उपलब्ध गराउनेसम्बन्धी सम्झौता भएको छ । यसअनुसार बैंकका ग्राहकले हुन्डाई गाडीको आधिकारिक विक्रेता लक्ष्मी इन्टरकन्टिनेन्टलबाट नयाँ गाडी खरिद गर्दा ९५ प्रतिशत ब्याजदरमा गाडीको मूल्यको ५० प्रतिशतसम्म कर्जा सुविधा प्राप्त गर्नेछन् ।
बीओकेका सेयरधनीलाई १६ प्रतिशत लाभांश,काठमाडौं (कास) बैंक अफ काठमान्डु (बीओके) का सेयरधनीले १६ प्रतिशत लाभांश पाउने भएका छन् । बैंकले आर्थिक वर्ष २०७६७७ को लाभांश घोषणा गर्दै त्यसको मुनाफाबाट सेयरधनीलाई १६ प्रतिशत लाभांश दिने निर्णय गरेको हो । बैंकको सञ्चालक समिति बैठकले चुक्ता पुँजीको १३ प्रतिशत बोनस र ३ प्रतिशत नगद लाभांश (कर प्रयोजनका लागि) वितरण गर्ने प्रस्ताव गरेको हो ।
गोदरेजले ल्यायो भाइरस सिल्ड,"काठमाडौं (कास) गोदरेज एप्लाइन्सेसले आफ्नो नयाँ उत्पादन भाइरस सिल्ड नेपाली बजारमा ल्याएको छ । कोभिड१९ को बढ्दो संक्रमणलाई दृष्टिगत गरी कम्पनीले भाइरस सिल्ड उत्पादन गरेको जनाएको छ । यसले २ देखि ६ मिनेटमा कीटाणुलाई मार्ने क्षमता राख्ने कम्पनीको दाबी छ । यसले खाद्यान्न फलफूल, डेरी उत्पादन, प्याकेजिङ फुड, मास्क, पन्जा, मोबाइल, वालेट, चस्मा र किताब जस्ता वस्तुलाई कीटाणुरहित बनाउने कम्पनीले बताएको छ ।"
टीभीएस दसैंको आशा विजेतालाई आरआर ३१०,काठमाडौं (कास) टीभीएस दुईपांग्रे सवारीको आधिकारिक विक्रेता जगदम्बा मोटर्सले टीभीएस दसैंको आशा योजनाका विजेता अमितजंग सिटौलालाई आरआर ३१० हस्तान्तरण गरेको छ । विजेता अमितजंगले टीभीएस एनटर्क खरिद गरेका थिए । टीभीएसका मोटरसाइकल खरिद गरेर वा नगरेर पनि यो योजनामा सहभागी हुन सकिन्छ । यो योजनाअन्तर्गत हरेक साता विजेता घोषणा गरिन्छ ।
ग्रामीण स्वास्थ्यलाई सिद्धार्थको सहयोग,काठमाडौं (कास) सिद्धार्थ बैंकले सोमबार ग्रामीण स्वास्थ्य र शिक्षा सेवा गुठीलाई २ लाख ७९ हजार ५० रुपैयाँ सहयोग गरेको छ । उक्त रकम बैंकका हेड अफ सर्कल अफिस त्रिपुरेश्वरका अजय भण्डारीले ग्रामीण स्वास्थ्य र शिक्षा सेवा गुठीका अध्यक्ष कमला अधिकारीलाई हस्तान्तरण गरे । उक्त रकम गुठीले आवश्यक परेका २० महिला विद्यार्थीको शिक्षामा खर्च गर्नेछ ।
दिगोको दिगो स्वर्ण उत्सव योजना,"काठमाडौं (कास) दिगोले दिगोका विद्युतीय सवारीसाधन खरिद गर्ने प्रत्येक ग्राहकका लागि दिगो स्वर्ण उत्सव नामक दसैं योजना सार्वजनिक गरेको छ । यो योजनाअनुसार ग्राहकले खरिद गरेका गाडीको मोडलका आधारमा चार तोलासम्म सुन उपहार पाउनेछन् । साथै ग्राहकले निःशुल्क एक्सेसरिज, एक वर्षको सडक कर, तीन पटक निःशुल्क सर्भिसिङ र ८० प्रतिशतसम्म कर्जा सुविधा पाउने कम्पनीले जनाएको छ ।"
एकैपल्ट पाँच शिशु,"थापाथलीस्थित प्रसूतिगृहमा नुवाकोटकी २८ वर्षीया सोनिका तामाङले पाँच शिशुलाई जन्म दिएकी छन् । सोमबार बिहान शल्यक्रिया गरी शिशु निकालिएको हो । एक जनाको मृत्यु भए पनि चार जना स्वस्थ छन् । गर्भको आठ महिनामै सुत्केरी बेथा लागेपछि आकस्मिक शल्यक्रिया गर्नुपरेको चिकित्सकको भनाइ छ ।भर्ना हुँदा पेटमा चारवटा बच्चा छ, एउटा मृत छ भनेर आउनुभएको थियो । शल्यक्रिया गर्दा मात्रै पाँचवटा शिशु भएको थाहा भयो, शल्यक्रियामा संलग्न डा कीर्तिपाल सुवेदीले भने । मृत शिशुका कारण अन्य जीवित शिशुलाई असर गर्ला भनेर महिलालाई एक महिनाअघिदेखि नै अस्पताल भर्ना गरेर निगरानीमा राखिएको थियो । उनका अनुसार मृत शिशुबाट निस्कने खराब रसायन (डीआईसी) ले अन्य शिशुको वृद्धि विकासमा असर गर्ने या मृत्यु नै गराइदिने जोखिम थियो । नौ महिना पुगेपछि शल्यक्रिया गरी सुत्केरी गराउने योजना भए पनि सोमबार बिहान बेथा लागेपछि शल्यक्रिया गराइएको अस्पतालले जनाएको छ ।जन्मिएका चार शिशु छोरी हुन् भने मृत छोरा । जीवित शिशुको तौल सामान्य (२३ केजी) भन्दा कम १८, १९, १६ र ८ सय ग्राम छ । तीन शिशुलाई अब्जर्भेसनका लागि वार्डमा राखिएको छ भने कम तौल भएका एकलाई एनआईसीयू राखेर उपचार गरिएको डा सुवेदीले बताए । एउटै पाठेघरमा भएका पाँच बच्चा आठ महिनामै जन्मिएका छन्, उनले भने, त्यो हिसाबले तौल ठिकै मान्नुपर्छ । अहिले आमाको स्वास्थ्य सामान्य छ । अत्यधिक रक्तस्राव या पाठेघर नै निकाल्नुपर्ने जोखिम भएकाले सुत्केरीलाई केही दिन निगरानीमा राखिने उनले बताए ।एकै पटक जीवित चार सन्तान प्राप्त हुँदा निकै खुसी लागेको बुबा हरिकुमार तामाङले बताए । पेटमै एउटा मरेको सुन्दा नरमाइलो लागेको थियो, उनले भने, अहिले चारै जना जिउँदो छन्, खुसी छु । विवाह भएको नौ वर्षपछि मात्रै यी दम्पतीले सन्तान जन्माएका हुन् । यसअघि गर्भ रहे पनि दुई पटक खेर गएको उनले सुनाए । अब सन्तान नै हुन्न भनेर आशा मारिसकेका उनी आफन्तसँग अस्पताल प्रांगणमा खुसी साटिरहेका थिए । गर्भ बसेको १२ सातामा भिडियो एक्सरे गर्दा चारवटा शिशु छन् भनेर थाहा पाएपछि दम्पती काठमाडौं आएर बसेका थिए । आफन्तले प्राइभेट अस्पतालमा सुत्केरी गराउँदा लाखौं खर्च हुन्छ भने, कसैले सरकारीमा लापरबाही हुन्छ भनेर डर देखाए, तामाङले भने, धेरै अस्पताल धाएरै सोधें, विशेषज्ञहरू भरपर्दा हुन्छन् र खर्च पनि धेरै लाग्दैन भन्ने थाहा पाएर प्रसूतिगृहमा ल्याएको हुँ । यसअघि नेपालमा महिलाले एकै पटक चारवटासम्म शिशु जन्माएको सुनिएको डा सुवेदीले बताए । धेरै पहिले हाम्रै अस्पतालमा एक महिलाले ५ वटा शिशु जन्माएको भनेर दाबी छ तर त्यसको कुनै रेकर्ड भेटिन्नँ, उनले भने, मेडिकल साइन्सले पनि यस्तो घटना विश्वमै दुर्लभ मानेको छ । मेरो चिकित्सा करिअरमा यस्तो दुर्लभ अभ्यास गर्न पाउँदा खुसी लागेको छ । उनका अनुसार गर्भमा एकभन्दा बढी शिशु हुनुमा आईभीएफ (कृत्रिम गर्भाधान) का विधि अपनाउनु प्रमुख कारण हो । तर यी दम्पतीले यस्तो कुनै विधि नअपनाएको बताएका छन् ।"
मोक्षभूमि बजारमा,"काठमाडौं (कास) राजनीतिक अभियन्ता एवं लेखक केशव दाहालको पहिलो उपन्यास मोक्षभूमि बजारमा आएको छ । किताब पब्लिसर्सले आज (मंगलबार) देखि बजारमा ल्याएको यो उपन्यास मुख्यतः मानव सभ्यताले कोर्रा हानेर थिलथिलो बनाएका हजारौं दासको मुक्ति कथा हो ।मोक्षभूमि को कथा संवत् १२८० बाट सुरु हुन्छ । खस साम्राज्यका चक्रवर्ती सम्राट् क्राचल्लदेवले आफूले गरेको युद्ध अपराध र पापको प्रायश्चितका लागि जब दस हजार दासलाई मुक्त गरिदिन्छन्, त्यसपछि सिन्जामा उथलपुथल आउँछ । त्यस उथलपुथलसँगै आर्यखस जातीय श्रेष्ठता र मानव श्रेष्ठताको महाबहस सुरु हुन्छ । बहससँगै सुरु हुन्छ मुक्त दासहरूको प्रेम, यौन, संघर्ष र मोक्षको लामो आँधीमय यात्रा । त्यही यात्रा, अनुभूति र जीवन भोगाइको रोमाञ्चक वर्णन हो मोक्षभूमि ।यो उपन्यास ती मान्छेको सपनाको कथा हो, जसको रगत र पसिनामाथि इतिहास उभिएको छ । तर, स्वयं ती मान्छेको इतिहास भने गुमनाम छ । लेखक दाहाल भन्छन्, त्यही गुमनाम कुनामा अलपत्र परेका आदिमान्छेको कथा, गाथा र गरिमालाई उपन्यासमा उनिएको छ । तर यो ऐतिहासिक उपन्यास होइन, एउटा खास समय, सत्ता र सपनाको कथा हो ।ती मुक्त दासहरू कता जान्छन् ? उनीहरूको देश खोज्ने यात्रा कसरी टुंगिन्छ ? एक निरंकुश र चक्रवर्ती खस सम्राट् क्राचल्लदेवले कसरी बौद्ध धर्म लिन्छन् ? सनातन वैदिक धर्मलाई कसरी हिन्दुकृत गरिन्छ ? प्रेम, धर्म, मोक्ष र साधनाको मार्ग के हो ? जस्ता अनेक सवालमाथि ३७६ पृष्ठको उपन्यासमा विमर्श गरिएको छ । किताब पब्लिसर्स प्रालिकी प्रमुख सञ्चालन अधिकृत कल्पना ढकालका अनुसार उपन्यास देशैभरका पुस्तक पसलका साथै अमेजन र थुप्रैडटकममार्फत ईबुकका रूपमा विश्वभर उपलब्ध छ ।"
अनपेक्षित विजेताको सम्भावना ?,लिभरपुलमाथि ७२ को जित हात पारेपछि एस्टन भिल्लाका खेलाडीहरू ।तस्बिर : एपी
दिल्ली शीर्षमा,"दुबई (एजेन्सी) दिल्ली क्यापिटल्स चौथो जितका साथ इन्डियन प्रिमियर लिग (आईपीएल) को शीर्ष स्थानमा उक्लेको छ । दिल्लीले सोमबार स्टार ब्याट्सम्यानहरूले भरिएको रोयल च्यालेन्जर्स बेंग्लोरलाई ५९ रनले पराजित गर्यो ।अस्ट्रेलियन खेलाडी मार्कुस स्टोइनिसको अविजित ५३ रनमा दिल्लीले दुबई अन्तर्राष्ट्रिय क्रिकेट रंगशालामा ४ विकेट गुमाई १ सय ९६ रन बनाएको थियो । शिखर धवनले ३२, पृथ्वी शले ४२, कप्तान श्रेयस ऐरले ११ र ऋषभ पन्तले ३७ रन बनाए । कागिसो राबाडाले ४ ओभरमा २४ रन खर्चेर ४ विकेट लिएपछि बेंग्लोरले ९ विकेट गुमाई १ सय ३७ रनमात्र बनाउन सक्यो । राबाडाले बेंग्लोरका कप्तान विराट कोहलीसहित वासिङ्टन सुन्दर (१७), शिवम दुबे (११) र इसुरु उडाना (१) लाई आउट गरेका थिए ।अर्का दक्षिण अफ्रिकी बलर एन्रिच नोर्टजेले ४ ओभरमा २२ रन खर्चेर दुई विकेट लिए, त्यसमा एबी डी भिलियर्स (९) को विकेट पनि थियो । म्यान अफ द म्याच स्पिनर अक्षर पटेलले ४ ओभरमा १८ रन खर्चेर दुई तथा रविचन्द्रन अश्विनले ४ ओभरमा २६ रन खर्चेर १ विकेट लिए । बेंग्लोरबाट कोहलीले सर्वाधिक ४३ रन बनाए । सोक्रममा उनले ३९ बल खेली २ चौका र १ छक्का प्रहार गरे ।दिल्लीले ५ मध्येको चौथो खेल जित्दै पुनः शीर्ष स्थानमा आएको हो । दिल्लीलाई जितेको भए बेंग्लोर पनि चौथो खेल जित्दै शीर्ष स्थानमा उक्लने थियो । तर सशक्त प्रदर्शन गर्दै आएको दिल्ली अगाडि हार बेहोरेपछि बेंग्लोर तेस्रो स्थानमा यथावत् छ । ५ मध्येको ३ खेल जितेको मुम्बई इन्डियन्स पहिलोबाट दोस्रो स्थानमा झरेको छ । मुम्बईले मंगलबार राजस्थान रोयल्ससँग खेल्ने छ । दिल्लीले दुबईमा जितेको सबै तीन खेल पहिला ब्याटिङ गर्दै जितेको हो ।"
आईपीएलका एक खेलाडीमाथि छानबिन सुरू,"नयाँदिल्ली (रोयटर्स) इन्डियन प्रिमियर लिग (आईपीएल) का पदाधिकारीले यसपल्टको प्रतियोगितामा सहभागी एक खेलाडीमाथि छानबिन सुरु गरेको छ । यूएईमा भइरहेको प्रतियोगिताका क्रममा ती खेलाडीलाई सट्टेबाजले सम्पर्क गर्न खोजेको अनुमान गरिएको छ । भारतीय क्रिकेट बोर्डको भ्रष्टाचारविरोधी एकाइका प्रमुख अजित सिंहले यसबारे पुष्टि गरेका छन्, तर उनले खेलाडी र तिनले खेल्ने फ्रान्चाइज टिमको नाम भने भनेको छैनन् । अन्तर्राष्ट्रिय क्रिकेटमा पछिल्लो समय कोही सट्टेबाजले सम्पर्क गर्न खोजेमा ती खेलाडीले तुरुन्तै यसबारे जानकारी दिनुपर्ने हुन्छ । जानकारी दिन असफल रहे प्रतिबन्ध सजायको भागीदार हुनुपर्नेछ । गत वर्ष बंगलादेशका कप्तान सकिब अल हसनलाई यस्तै आरोपमा दुई वर्षको प्रतिबन्ध लगाइएको थियो । त्यसमध्ये एक वर्ष निलम्बनको स्थिति रहेको छ । उनले पनि सट्टेबाजको सम्पर्कमा आएयता त्यसबारे जानकारी दिएका थिएनन् । सन् २०१३ को आईपीएल संस्करण पनि खेल मिलेमतोको काण्डको कारण विवादमा फसेको थियो । यसैक्रममा चेन्नई सुपर किंग्स र राजस्थान रोयल्सलाई दुई वर्षको प्रतिबन्ध लगाइएको थियो । आईपीएस यसअघि पनि खेल मिलेमतोको विवादमा फस्ने गरेको छ । सिंहले यसपल्टको प्रतियोगिता यूएईमा हुने र त्यस क्रममा कोरोना भाइरस संक्रमणलाई रोक्न कडा नियम पालन गरिने हुनाले सट्टेबाजलाई खेलाडीको सम्पर्कमा आउनबाट रोक्न गाह्रो हुने बताएका थिए ।यसपल्टको प्रतियोगिता दुबई, अबुधाबी र शारजहाँ गरेर तीन सहरमा भइरहेको छ र खेलाडी कोभिड१९ को संक्रमणबाट बच्नका लागि कडा नियमबाट गुज्रिरहेका छन् । भारतमा कोरोना भाइरस संक्रमणको महामारी रोकिने छाँट नदेखिएपछि पूरा प्रतियोगितालाई नै त्यहाँबाट यूएईमा सारिएको थियो । कोभिड१९ को संक्रमणबाट बच्नका लागि यूएईको आफ्नै कडा नियम रहेको छ । भारतमा शनिबारसम्म संक्रमणबाट मर्नेको संख्या एक लाख पुगिसकेको छ ।"
रुबलेभ संघर्ष गर्दै क्वाटरफाइनलमा,"पेरिस (रोयटर्स) रुसी आन्द्रे रुबलेभले सोमबार लगातार दोस्रोपल्ट ग्रान्ड स्लामको क्वाटरफाइनल प्रवेश गरेका छन् । यसका लागि उनले फ्रेन्च ओपनमा हंगेरीका मार्टन फुस्कोभिचलाई ६७, ७५, ६४ र ७६ ले हराए । विश्व नम्बर १२ का खेलाडी रुबलेभ पहिलो सेट गुमाएर दोस्रोमा ५२ ले पछाडि थिए र उनको हार तय जस्तै देखिएको थियो । तर त्यसयता उनले उत्कृष्ट खेल प्रदर्शन गरे र त्यस स्थितिबाट लगातार तीन सेट जिते ।अब उननले सेमिफाइनल प्रवेशका लागि ग्रिक खेलाडी स्टेफानोस सिसिपासको सामना गर्नेछन् । सिसिपासले भने ग्रिगोर डिमिट्रोभलाई ६३, ७६ र ६२ ले पराजित गरे । उनी ग्रान्ड स्लामको अन्तिम आठमा पुगेको यो दोस्रो अवसर मात्र हो । ग्रिकका पाँचौं वरीयताका सिसिपासको जितको आधार बलियो सर्भिस रह्यो । सन् २०१९ को अस्ट्रेलियन ओपनमा उनी सेमिफाइनल पुगेका थिए र यो नै उनको अहिलेसम्मको सबैभन्दा राम्रो प्रदर्शन रहेको छ ।महिलातर्फ गैरवरीयता प्राप्त जर्मन खेलाडी लउरा सिगमेन्डले तनावपूर्ण पहिलो चरणलाई पार लगाउँदै स्पेनी पउला बडोसलाई ७५ र ६२ ले हराइन् र आफ्नो खेल जीवनको पहिलो रोलान्ड ग्यारोस क्वाटरफाइनल यात्रा तय गरिन् । खेलमा भने दुवै खेलाडी सर्भिसका लागि संघर्षरत रहे । बडोसले यसअघिका चरणमा राम्रो खेले पनि त्यसलाई चौथो चरणमा भने दोहोर्याउन सकिनन् ।यसअघि चेक गणतन्त्रकी पेट्रा केभिटोभा आठ वर्षयता पहिलोपल्ट क्वाटरफाइनल पुगिन् र यसका लागि चीनकी झाङ सुइलाई सजिलै ६२ र ६४ ले पन्छाइन् । जितपछि उनले आफ्नो अहिलेसम्मको यात्रालाई लिएर खुसी देखाइन् । दुई वर्ष अगाडि उनीमाथि चक्कु प्रहार गर्दै आक्रमण भएको थियो र यसक्रममा घाइते केभिटोभाको खेल जीवन नै अन्योलमा परेको थियो । त्यो दुर्घटनामा फर्केर अहिले म जुन स्थितिमा छ, त्यसमा मलाई कहिलेकाहीं विश्वास नै हुँदैन, उनले थपिन् ।"
दसैं कप खुकुरी क्लबलाई,"दसैंको अवसर पारेर दक्षिण अस्ट्रेलियामा आयोजना गरिएको दसैं कपको उपाधि एडिलेड खुकुरी फूटबल क्लब (एकेएफसी) ले हात पारेको छ । क्लबले प्रतिद्वन्द्वी भारतीय टोली सहिद भगतसिंह फूटबल क्लब (एसबीएस) लाई २१ गोलको अन्तरले हराएको हो ।यहाँस्थित भिक्टोरिया स्क्वायरमा दुई दिनसम्म आयोजना गरिएको प्रतियोगितामा नेपालका साथै भारतीय, अफगानी र नेपालीभाषी भुटानी फुटबल क्लबले सहभागिता जनाएका थिए । लिग चरण अन्तर्गत खेलाइएको प्रतियोगितामा तीन प्रतिद्वन्द्वी टिमलाई पराजित गर्दै दुबै टोली फाइनल प्रवेश गरेका थिए । विजेता खुकुरीले १ हजार ५ सय डलर नगद, ट्रफी लगायतका पुरस्कार जितेको छ । एकेएफसीका तर्फबाट पूर्व राष्ट्रिय खेलाडी जगजित श्रेष्ठले एक गोल गरेका थिए । मानस वज्राचार्यले अर्को गोल गरे । श्रेष्ठ उत्कृष्ट खेलाडी घोषित भए । दक्षिण अस्ट्रेलियास्थित तेस्रो डिभिजन खेल्दै आएको टिमलाई भारतीय टोलीले कडा चुनौती दिएको थियो ।विभिन्न उमेर समूहका १९ वटा क्लब सहभागी प्रतियोगितामा बालबालिका, महिलाका साथै ३५ वर्षमाथिका खेलाडीहरूले समेत प्रतिस्पर्धा गरेका थिए । बालबालिकाको खेलमा नेपाली पाठशालाले नेपाली विद्यालयमाथि ३ गोलले जित हासिल गरेको थियो भने महिलातर्फ अफगानी टोलीले ड्रागन क्लबलाई ३ गोल अन्तरले पराजित गरेको थियो । यसैगरी लिग चरणअन्तर्गत नै भएको ३५ वर्षमाथिका खेलाडीको प्रतियोगिता ब्रदर्स युनाइटेड फूटबल क्लब (बीयूएफसी) ले खुकुरी क्लबलाई १ गोलले हराउँदै उपाधि हात पारेको थियो ।बीयूएफसीले ५ सय डलर नगद, ट्रफी हात पारेको थियो । विगत ७ वर्षदेखि हरेक वर्ष दसैंको अवसरमा आयोजना गरिने यो प्रतियोगिता यहाँस्थित नेपालीले आयोजना गर्ने सबैभन्दा ठूलो खेल प्रतियोगिता हो । एडिलेड खुकुरी फुटबल क्लबले आयोजना गर्दै आएको प्रतियोगिता यस प्रतियोगितामार्फत यहाँ रहेका नेपाल प्रतिभालाई उजागर गर्ने र थप अवसर प्रदान गर्ने मुख्य उद्देश्य रहेको क्लबका महासचिव राजन लामिछानेले बताए । उनले पछिल्लो समयमा नेपाली क्लबको संख्या बढ्दै गएका कारण प्रतियोगिता दुई दिनसम्म आयोजना गरिएको बताए ।"
