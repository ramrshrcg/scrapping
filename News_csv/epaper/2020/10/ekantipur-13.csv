शीर्षक,विवरण
कर्णालीमा विवाद झन् उग्र,"मुख्यमन्त्री पदमुक्त हुने अवस्थानेपालको संविधानको धारा १६९ अनुसार मुख्यमन्त्रीको पद चारवटा अवस्थामा रिक्त हुन्छ । निजले प्रदेश प्रमुखसमक्ष राजीनामा दिएमा, धारा १८८ बमोजिम विश्वासको प्रस्ताव पारित हुन नसकेमा वा निजविरुद्धको अविश्वास प्रस्ताव पारित भएमा, निज प्रदेशसभाको सदस्य नरहेमा र निजको मृत्यु भएमा मुख्यमन्त्री पद रिक्त हुन्छ । संविधानविद् विपिन अधिकारी संसदीय दलका नेताबाट हट्दैमा मुख्यमन्त्री पदमुक्त नहुने बताउँछन् । उनका अनुसार बहुमत प्राप्त दलले संसदीय दलका नेता बदलेको अवस्थामा प्रदेश प्रमुखले बहालवाला मुख्यमन्त्रीलाई संसद्बाट बहुमतसिद्ध गर भन्न सक्छन् । मुख्यमन्त्रीको पद संसदीय दलले खोस्न सक्दैन, संसद्ले मात्र हटाउन वा राख्न सक्छ, उनले भने, यसका लागि मुख्यमन्त्रीले संसद्बाट पुनः विश्वासको मत लिनुपर्ने अवस्था आउन सक्छ ।संविधानको धारा १६८ (१) मा मुख्यमन्त्री नियुक्त हुने व्यवस्था उल्लेख छ । उक्त दफामा प्रदेश प्रमुखले बहुमत प्राप्त दलको संसदीय दलको नेतालाई मुख्यमन्त्री नियुक्त गर्न सक्ने भनिएको छ । बहुमतको यस्तो परीक्षण गर्ने वैधानिक अधिकार संसद्सँग मात्र रहने अधिकारीको तर्क छ । मुख्यमन्त्री हटाउने नै हो भने संसद्मा अविश्वासको प्रस्ताव दर्ता गरेर त्यसलाई पुष्टि गर्नुपर्ने हुन्छ, उनले भने, संसदीय दलमा बहुमत गुमाएको र राजीनामा नदिएको अवस्थामा बरु उनी कामचलाउ मुख्यमन्त्री रहन्छन् । उनका अनुसार संसदीय दलको नेताबाट हटाएर दलले नयाँ नेता चुनेको अवस्था र मुख्यमन्त्रीले पदबाट राजीनामा नदिएको अवस्थामा यसको निरूपण संसद्ले गर्नुपर्ने हुन सक्छ ।"
अब उपत्यकाका सबै सरकारी अस्पतालमा कोभिड उपचार,"काठमाडौं (कास) कोभिड१९ को बढ्दो संक्रमणलाई ध्यानमा राखेर सरकारले काठमाडौं उपत्यकाका सबै सरकारी अस्पताललाई कोभिड अस्पतालका रूपमा परिणत गर्ने निर्णय गरेको छ । राजधानीमा संक्रमणदर उकालो लागेर लक्षणसहितका संक्रमित बढ्न थालेपछि सरकारले थप कोभिड अस्पतालको व्यवस्था गर्न लागेको हो ।स्वास्थ्य मन्त्रालयको इन्सिडेन्ट कमान्ड सिस्टम (आईसीएस) ले अस्पताल र स्वास्थ्यसेवामा देखिएको संकट व्यवस्थापनका लागि उक्त निर्णय गरेको जनाएको छ । मन्त्रालयले उपत्यकाका अस्पताललाई हाल आकस्मिकबाहेकका नियमित शल्यक्रिया नगर्न निर्देशनसमेत दिएको छ । कोभिड संक्रमणको अवस्था नियन्त्रित हुँदै गएपछि मात्र आकस्मिकबाहेकको नियमित शल्यक्रिया गर्न भनिएको छ, स्वास्थ्य मन्त्रालयका सहप्रवक्ता डा समीरकुमार अधिकारीले भने, हाललाई स्वास्थ्यसेवा विभागसँग रहेका आईसीयू, भेन्टिलेटर, अक्सिजन आदि सघन उपचारमा आवश्यक सामग्री उपत्यकाका अस्पतालहरूमा केन्द्रित भएर व्यवस्थापन गरिनेछ ।यसअघि सरकारले तोकेका डेडिकेटेड अस्पतालमा मात्रै कोरोना संक्रमितका लागि आइसोलेसन र भेन्टिलेटरसहितको व्यवस्था थियो । अब भने सबै सरकारी अस्पतालले कोरोना संक्रमितको उपचारका लागि काम गर्नुपर्ने छ । नियमित उपचार सेवा पनि जारी राखेर अस्पतालहरूले कोभिड उपचारका लागि छुट्टै व्यवस्थापन गर्नुपर्ने छ । मन्त्रालयले कीर्तिपुरस्थित राष्ट्रिय आयुर्वेद अनुसन्धान तथा तालिम केन्द्र र दहचोकस्थित मनमोहन अस्पताललाई लक्षण भएका कोरोनाका बिरामी राख्ने गरी स्तरोन्नति गर्ने निर्णय पनि गरेको छ । हाल दुवै अस्पताल आइसोलेसन केन्द्र छन् । आईसीएसको निर्णयअनुसार कुनै ठाउँमा यात्रा गर्ने योजनामा भए आफू र सँगै जाने परिवारका सदस्यले जानुअघि ७ दिनसम्म क्वारेन्टाइन (एकान्तवास) मा बस्नुपर्नेछ । क्वारेन्टाइनमा रहँदा कोभिड१९ सँग मिल्ने कुनै लक्षण वा चिह्न नभए मात्र यात्रा गर्ने अन्यथा यात्रा स्थगित गरेर स्वास्थ्यकर्मीको निगरानीमा रहनुपर्नेछ । गन्तव्यमा पुगेपछि पनि अनिवार्य ७ दिन क्वारेन्टाइनमा बस्नुपर्ने डा अधिकारीले बताए ।उनले मन्त्रिपरिषद्ले स्वीकृत गरेको कोभिड१९ को उपचारबापत अस्पतालहरूलाई अनुदान उपलब्ध गराउनेसम्बन्धी आदेश २०७७ कात्तिक १ बाट कार्यान्वयन गर्ने निर्णयसमेत आईसीएसले गरेको हो ।"
सांसदहरूको प्रस्ताव 'कडा लकडाउन र नाका सिल,"(काठमाडौं)  दिनमा ४ हजारभन्दा बढी व्यक्तिमा कोरोना संक्रमण देखिन थालेपछि सांसदहरूले कडा लकडाउनदेखि नाका सिल गर्नेसम्मका सुझाव दिएका छन् । मुलुकभर थपिने संक्रमितको संख्यामा लगभग ५० प्रतिशत काठमाडौं उपत्यकाका हुने गरेकाले संक्रमण रोकथामका लागि प्रभावकारी कदम नचाल्ने हो भने अवस्था झनै भयावह हुने उनीहरूको भनाइ छ । प्रतिनिधिसभाको शिक्षा तथा स्वास्थ्य समितिका सांसदहरूले उपत्यकाबाहिर नियन्त्रण उन्मुख रहेको संक्रमण काठमाडौंका कारण बल्झिने जोखिम रहेको बताए । समितिको सोमबारको भर्चुअल बैठकमा सांसद जीवनराम श्रेष्ठले उपत्यकाबाट मान्छे बाहिर नजाऊन् भन्ने कुरामा ध्यान दिनुपर्ने बताए । उपत्यकाबाट मान्छे गए बाहिरको अवस्था झनै भयावह हुन्छ । चाडपर्वका बेला उपत्यकाका नाकालाई सिल गर्नुपर्छ । अति आवश्यक परेकालाई नाकामा क्याम्प राखेर परीक्षण गरेपछि मात्रै आउजाउ अनुमति दिनुपर्छ । सुरुमा गरिएको जस्तो लकडाउनले भने अब कोरोना नियन्त्रणमा सहयोग नगर्ने श्रेष्ठको भनाइ थियो । काठमाडौंको कोरोना संक्रमित बाहिरी जिल्ला गएर त्यहाँ संक्रमण फैलाए मुलुकले थेग्न नसक्ने उनले बताए । बाहिरी जिल्लाहरूका अस्पतालमा औषधि र दक्ष स्वास्थ्यकर्मी छैनन्, उनले भने, काठमाडौंको स्थिति बाहिरी जिल्लामा आउने हो भने बाटोबाटोमा मान्छे मर्ने अवस्था आउन सक्छ ।कांग्रेस सांसद उमेश श्रेष्ठले २० देखि २५ दिन जति कडा लकडाउन लगाउनुपर्ने सुझाव दिए । हालैमात्र कोरोना संक्रमणबाट मुक्त भएका उनले भीडभाड हुने ठाउँका सेवालाई तत्काल बन्द गर्नुपर्ने बताए । भीड हुने ठाउँबाट कोरोना संक्रमण फैलिइरहेको छ । २०२५ दिन कडा लकडाउन नगर्ने हो भने समस्या हुन्छ, उनले थपे, दसैंतिहारमा मान्छेको आउजाउ बढिरहेको छ । सरकार निर्णय गरेर अगाडि बढ्नुपर्छ ।सांसद विद्या भट्टराईले राजनीतिक दलहरूले सरकारले जारी गरेका स्वास्थ्य मापदण्ड पालना गर्नुपर्ने धारणा राखिन् । कोरोना फैलिइरहेको अवस्थामा पनि राजनीतिक दलहरूले ठूल्ठूला कार्यक्रम गरिरहेकामा उनको आपत्ति थियो । सरकारले ल्याएका मापदण्ड जनताका लागि मात्रै होइन, राजनीतिक दलका कार्यकर्तालाई पनि लाग्नुपर्छ, उनले भनिन् । सांसद नमिता चौधरीले कोरोना संक्रमितको संख्या दिनदिनै बढिरहेको अवस्थामा सरकारले रोकथामको क्षमता पनि बढाउनुपर्ने बताइन् । कोरोना संक्रमितको उपचारमा आवश्यक पर्ने सामग्री खरिदमा सार्वजनिक खरिद ऐन बाधक भएको गुनासो प्रदेश र स्थानीय सरकारले गरेको उल्लेख गर्दै समिति सभापति जयपुरी घर्तीले संघीय सरकारले उक्त ऐनमा रहेका बाधा फुकाउन अध्यादेश ल्याउनुपर्ने वा बाधा अड्काउ फुकाउको अधिकार प्रयोग गरेर सहज वातावरण बनाउनुपर्ने धारणा राखिन् ।स्वास्थ्य तथा जनसंख्या मन्त्रालयका प्रमुख विशेषज्ञ रोशन पोखरेलले भने सरकारले आफ्नो क्षमताले सकेको काम गरिरहेको बताए । काठमाडौंमा अझै १४ देखि २८ दिनसम्म अहिलेको अवस्था जान सक्छ भन्ने लागेको छ । यो अवस्थामा नै रोक्न सकियो भने न्यूनीकरणमा लैजान सकिन्छ, उनले भने । काठमाडौंको संक्रमण बाहिरी जिल्लामा पनि फैलिन थाल्यो भने स्थिति भयावह हुने पोखरेलको पनि भनाइ थियो ।अब सार्वजनिक गाडीमा सिटभरि यात्रुचाडपर्वलाई लक्ष्य गर्दै सरकारले सार्वजनिक यातायातका साधनमा सिट क्षमताअनुसारकै यात्रु राख्न दिने निर्णय गरेको छ । स्वास्थ्य सुरक्षाका सबै मापदण्ड अपनाएर यात्रुलाई राख्नुपर्ने सोमबारको मन्त्रिपरिषद् बैठकले निर्णय गरेको हो । घर जाने यात्रुको चाप हुने भएकाले यातायातका साधनमा केही खुकुलो प्रावधान ल्याइएको एक मन्त्रीले बताए । यसअघि थप ५० प्रतिशत भाडा लिएर ५० प्रतिशतमात्र यात्रु राख्न पाउने भनिएको थियो । विमान कम्पनीहरूले उक्त प्रावधान नमानेपछि उनीहरूलाई पूर्ण क्षमतामा यात्रु बोक्न दिइएको थियो । विमानहरूले पूर्ण क्षमतामा बोक्न पाउँदा अन्य यातायातका साधनमा किन नदिने भन्ने प्रश्न उठेको थियो । सिट क्षमताअनुसार यात्रु राख्दा बढी भाडा उठाउन पाउने छैनन् । भारतसँगको सीमा नाकाबाट आउजाउमा कडाइ कात्तिक मसान्तसम्म कायमै रहने भएको छ । मन्त्रिपरिषद्ले नेपालभारत सीमा भएर हुने आउजाउमा लगाइएको कडाइलाई लम्ब्याएको हो ।"
थप १३ संक्रमितको मृत्यु,"काठमाडौं (कास) मुलुकका विभिन्न स्थानमा गरी सोमबार अस्पतालको आइसोलेसनमा उपचाररत १२ र एक जना होम आइसोलेसनमा बसेका कोरोना संक्रमितको मृत्यु भएको छ । रूपन्देहीमा ७४ र ७९ वर्षीय दुई वृद्धको मृत्यु भएको छ । रूपन्देहीकै तिलोत्तमाकी ३५ वर्षीया महिलाको चितवन मेडिकल कलेज शिक्षण अस्पतालमा मृत्यु भएको छ । त्यसैगरी सन्धिखर्ककी ८० वर्षीया वृद्धाको बुटवलस्थित लुम्बिनी प्रादेशिक अस्पतालमा मृत्यु भएको सूचना अधिकारी डा विष्णु गौतमले बताए । धादिङको नीलकण्ठ नगर३ का २२ वर्षीय युवकको मृत्यु भएको छ । गत बिहीबार कोरोना पुष्टि भएका उनको ललितपुरको सुमेरु अस्पतालमा मृत्यु भएको हो । होम आइसोलेसनमा बसेका धरान१५ का ८९ वर्षीय वृद्धको सोमबार बिहान घरैमा मृत्यु भएको छ । धरान१५ का ७० वर्षीय वृद्धको आइतबार राति बीपी कोइराला स्वास्थ्य विज्ञान प्रतिष्ठानमा मृत्यु भएको छ । सुनसरीको बराहक्षेत्र५ का ३७ वर्षीय पुरुषको बिहान विराटनगरको नोबेल मेडिकल कलेजमा मृत्यु भएको हो । यसैगरी इटहरी५ का ९० वर्षीय वृद्धको मृत्यु भएको छ । युरिक एसिड, दम र मधुमेहबाट पीडित उनलाई गत शुक्रबार कोरोना पुष्टि भएको थियो । काठमाडौंमा ६२ र ६७ वर्षका पुरुष र ७१ वर्षीया महिलाको मृत्यु भएको छ भने ललितपुरमा ५० वर्षीय पुरुषको मृत्यु भएको छ ।"
कोरिया पुगेका ११ विद्यार्थीमा कोरोना,सोल (कास) शनिबार दक्षिण कोरिया आएका ११ जना नेपालीलाई कोरोना संक्रमण पुष्टि भएको दक्षिण कोरियाली रोग नियन्त्रण तथा रोकथाम केन्द्र (केसीडीसी) ले जनाएको छ । राजधानी सोल नजिकैको गोयाङ सहरमा कोरियाली भाषा अध्ययनका लागि आएका ४३ जना नेपाली विद्यार्थीमध्ये ११ जनामा संक्रमण देखिएको हो ।कोरिया प्रवेश गर्नुअघि इन्छन विमानस्थलमा स्वास्थ्य परीक्षण गर्दा एक जना विद्यार्थीलाई कोरोनाको लक्षण देखिएको थियो । त्यसैका आधारमा सँगै आएका अन्यको पनि परीक्षण गर्दा संक्रमण देखिएको हो ।नेपालबाट आउँदा कोरोना नलागेको रिपोर्ट भए पनि यति धेरै विद्यार्थीमा संक्रमण देखिएकाले आफूहरू छक्क परेको गोयाङ नगरपालिकाले विज्ञप्तिमार्फत जनाएको छ । आन्सानको अस्पतालमा संक्रमित बिरामीको उपचार भइरहेको छ । एक महिनाअघि दक्षिण कोरियाली सरकारले बाह्य मुलुकबाट संक्रमित भएर आए आफैंले अस्पताल खर्च बेहोर्नुपर्ने नियम बनाएको छ । नयाँ नियमअनुसार संक्रमित सबै नेपालीले महँगो अस्पताल खर्च बेहोनुपर्ने भएको छ ।दक्षिण कोरियामा यसअघि ८ जना नेपाली कोरोना संक्रमित भएका थिए । यसमध्ये दुई जना रोजगार अनुमति प्रणाली (ईपीएस) मार्फत कोरिया आएका हुन् भने अन्य विभिन्न भिसामा रहेका नेपाली छन् ।
बेड नपाएर छटपटिँदै संक्रमित,"(तिलोत्तमा)  रूपन्देहीका कुनै पनि अस्पतालमा आईसीयू बेड खाली नहुँदा बुटवल११ का कोरोना संक्रमित ८४ वर्षीय पुरुषको दाङको बेलझुन्डी लैजाँदै गर्दा बाटोमै मृत्यु भयो । शनिबार स्वास्थ्यमा समस्या देखिएपछि उनलाई लुम्बिनी प्रादेशिक अस्पताल पुर्याइएको थियो । त्यसै दिन स्वाब परीक्षण गर्दा उनमा कोरोना पुष्टि भयो । गम्भीर अवस्था भएकाले अस्पतालले आईसीयूमा राख्नुपर्ने बताएपछि उनलाई दाङ रिफर गरिएको थियो ।दाङको बेलझुन्डीस्थित कोरोना विशेष अस्पतालको आईसीयूमा उपचाररत रूपन्देहीको तिलोत्तमा३ की ६६ वर्षीया महिलाको शनिबार बिहान मृत्यु भयो । उनलाई पनि लुम्बिनी प्रादेशिक अस्पतालले रिफर गरेपछि शुक्रबार राति बेलझुन्डी पुर्याइएको थियो । देवदह नगरपालिका५ का ८७ वर्षीय एक पुरुषलाई बुधबार खोकी लाग्ने र श्वासप्रश्वासमा समस्या देखियो । परिवारले भोलिपल्ट लुम्बिनी प्रादेशिक अस्पतालमा ल्याएर जाँच गराउँदा कोरोना पोजिटिभ नतिजा आयो । उनको अस्पतालको फिभर क्लिनिकमै अक्सिजन दिएर उपचार सुरु गरिएको छ ।तर अस्पतालको फिभर क्लिनिक र बुटवलको धागो कारखानास्थित कोरोना अस्पतालमा बेड खाली नभएको भन्दै अन्यत्र लैजान दबाब दिएको संक्रमितका छोराले बताए । अस्पताल नजिकका अन्य दुई कोभिड अस्पतालमा समेत बेड अभाव रहेको जनाएर छिटो सार्न भनेपछि परिवारका सदस्य आत्तिएका छन् । यस्तो अवस्थामा बुबालाई कुनै पनि अस्पतालले भर्ना लिन नमान्ने र टाढा लैजाने अवस्था नरहेको संक्रमितका छोराले गुनासो गरे । हिँड्न सक्नु हुन्न, उनले भने, अक्सिजन निकाले स्वास्थ्यमा समस्या हुन्छ । अब कसरी कहाँ लैजाऊँ ? एक साताअघि तिलोत्तमा६ का ४४ वर्षीय पुरुषलाई श्वासप्रश्वासमा समस्या भएपछि लुम्बिनी प्रादेशिक अस्पताल पुर्याएर पीसीआर परीक्षण गरियो । नतिजा कोरोना पोजिटिभ आयो । बेड नभएपछि उनलाई अन्त लैजान सल्लाह दिए । परिवारका सदस्यले घर लगेर अक्सिजन दिएर होम आइसोलेसनमा राखे । बुधबार स्वास्थ्यमा थप समस्या देखिएपछि उनलाई पुनः अस्पतालमा भर्ना गरिएको छ ।यी त केही उदाहरण हुन्, पछिल्लो समय अस्पतालहरूमा आईसीयू बेड अभाव लगायतका कारण बिरामीहरूले सास्ती खेप्नुपरिरहेको छ । लुम्बिनी प्रदेश सरकारले संक्रमितको उपचारका लागि प्रदेशभरिका कोरोना विशेष भनेर चार अस्पताल छुट्याएर परीक्षण र बिरामी व्यवस्थापनको जिम्मेवारी दिएको छ । प्रदेशमा रहेका मेडिकल कलेजमा समेत संक्रमित बिरामीको उपचार गर्न सरकारले निर्देशन गरेको छ । लुम्बिनी प्रादेशिक अस्पतालले सञ्चालन गरेको कोरोना विशेष अस्पताल बुटवल, भीम अस्पताल भैरहवा, कोरोना अस्पताल बेलझुन्डी दाङ र भेरी अस्पताल नेपालगन्जमा कोरोना संक्रमितको उपचार जारी छ । लुम्बिनी मेडिकल कलेज पाल्पा र युनिभर्सल कलेज अफ मेडिकल साइन्सेज रूपन्देहीमा पनि संक्रमितको उपचार भइरहेको छ ।लुम्बिनी प्रादेशिक अस्पतालबाट दैनिक ४ देखि ५ बिरामीलाई रिफर गर्नु परिरहेको अस्पतालका सूचना अधिकारी डा विष्णु गौतमले बताए । हामी पनि बाध्य छौं, उनले भने, आईसीयू मात्र नभई भेन्टिलेटर चाहिने बिरामीलाई नै अन्त पठाउन परेको छ । यो अवस्थाका बिरामीको स्वास्थ्य नाजुक हुने र यात्रामै प्राण जान सक्ने खतरा हुने भन्दै उनले अक्सिजनजडित र सबै सुविधा भएका एम्बुलेन्स पनि नरहेकाले थप समस्या पर्ने जनाए ।"
आईसीयू बेडसँगै दक्ष जनशक्तिको खाँचो छ,"अहिले कोभिड१९ महामारीका कारण विश्वभर नै क्रिटिकल केयरमा धेरै दबाब थपिएको छ । तपाईंको संस्थामा स्थिति के छ ?हामीले शिक्षण अस्पतालमा कोभिड वार्ड २५ बेडबाट सुरु गरेका थियौं, त्यसमा पनि आईसीयू ५ बेड मात्रै थियो । पछि संक्रमितको संख्या बढ्दै गएपछि कुल बेड ५० र आईसीयू बेड १० वटा बनाएका थियौं । त्यसले पनि नपुगेपछि आईसीयू बेड बढाएर १५ वटा बनाइयो । अहिले सय जना बिरामीलाई उपचार गर्न खोज्दा पनि दबाब थेग्न मुस्किल परिरहेको छ । संक्रमणको विस्तार बढ्दै छ र सेवा विस्तार गर्दा पनि अपुग हुने देखिएको छ । हामीकहाँ भएको १५ बेडको आईसीयूमा १० बेडमा भेन्टिलेटर छ, ३ वटा डायलसिस छ । यी सबै लेभल ३ आईसीयू बेड हुन् । जसमा बाइप्याप, हाइफ्लो नेजल क्यानुलासहित सबै प्रकारको उपचार सेवा दिन सकिन्छ । नेपालमा यसै पनि आईसीयू बेडको संख्या कम छ । अझ सरकारी अस्पतालमा बिरामीको चापअनुसार बेड पुगेको देखिँदैन । यस्तोमा कोभिड१९ को संकटले कस्तो असर पारेको छ ?एक त कोभिडकै बिरामी पनि धेरै भएर चाप थेग्न नसक्ने अवस्था छ । शिक्षण अस्पतालबाट मात्रै हामीले दिनहुँजसो १५२० जना बिरामीलाई बेड छैन भनेर अन्यत्र पठाउनुपरेको छ । अर्कोतिर रेगुलर आईसीयूमा पनि सेवा दिन चाहिने जनशक्ति व्यवस्थापनमा पनि ठूलो कठिनाइ पर्न थालेको छ । कोभिडका बिरामीलाई सेवा दिँदा अन्य बिरामीलाई केही समस्या अवश्य थपिएको छ । अहिले संक्रमण भएको छ या छैन भनेर यकिन नभई कुन आईसीयूमा राख्ने र कस्तो उपचार गर्ने भन्ने निर्क्योल गर्न कठिन हुन्छ । त्यसैले उपचार प्रक्रिया नै पनि केही जटिल बनेको छ । कोरोनाको परीक्षण गरेर संक्रमण देखिएन भने छुट्टै आईसीयूमा राखेर उपचार गर्नुपर्यो । संक्रमण देखियो भने कोभिड आईसीयूमा राख्नुपर्यो । संक्रमण नदेखिएका बिरामीले केही झन्झट बेहोर्नुपरेको छ । अहिलेको महामारीलाई कसरी हेरिरहनुभएको छ ?अहिले कुल संक्रमितको संख्या एक लाख नाघिसकेको छ, सक्रिय संक्रमितको संख्या पनि २६ हजार माथि छ । ६ सयभन्दा बढीले ज्यानै गुमाइसकेका छन् । यो भनेको नेपालमा संक्रमण धेरै फैलिसकेको छ भन्ने हो । अहिले अवस्था जटिल बन्दै गएको छ । लकडाउन गर्दा संक्रमण फैलिने दर केही हदसम्म नियन्त्रणमा थियो । लकडाउन खुलेयता संक्रमण व्यापक रूपमा फैलिएको देखिन्छ । मान्छेको आउजाउ बढेसँगै संक्रमितको चाप पनि बढ्न थालेको छ । स्वास्थ्य संस्थाहरूलाई सेवा दिन गाह्रो भइरहेको छ । अत्यन्तै गम्भीर बिरामीले पनि बेड पाउन धेरैवटा अस्पताल चाहर्नुपर्ने अवस्था छ । नयाँ आईसीयू बेड थप्दैमा सर्ज म्यानेजमेन्ट गर्न सकिन्छ त ?आईसीयू बेड आफैंमा रोग निको पार्ने उपकरण होइन । यो पूर्वाधार मात्रै हो, यो सँगसँगै दक्ष जनशक्ति पनि चाहिन्छ । ५१० वटा बेड थप्दैमा आईसीयूको क्षमता बढ्छ र बिरामीले उपचार पाउन थाल्छन् भन्ने हुँदैन । दक्ष चिकित्सक, नर्स तथा अन्य स्वास्थ्यकर्मी पनि आवश्यक हुन्छ । नेपालमा सबैभन्दा ठूलो चुनौती भनेकै यसरी महामारी फैलिएको समयमा दक्ष जनशक्ति कहाँबाट व्यवस्था गर्ने भन्ने नै हो । कोरोना संक्रमितमा सबैभन्दा बढी असर फोक्सोमा पर्छ । बिरामीलाई विभिन्न प्रकारका अक्सिजन सपोर्ट र थेरापीमा राखेर उपचार गर्नुपर्ने हुन्छ । उच्च प्रविधियुक्त भेन्टिलेटर, बाइप्याप, हाइफ्लो क्यानुला प्रयोग गर्न सक्ने दक्ष जनशक्ति चाहिन्छ । बजारमा आईसीयू बेड खरिद गरे जस्तै दक्ष जनशक्ति पाइँदैन । आईसीयू बेड बढाएर त्यसबाट सेवा दिन सक्ने बनाउन निकै कठिन हुन्छ । के हाम्रो स्वास्थ्य संरचनाले यति धेरै दबाब थेग्न सक्ला ?हाम्रो क्षमताले नभ्याएकैले बिरामीले बेडका लागि पर्खेर बस्नुपरेको हो । यो समस्या बढ्दै जाने देखिन्छ । संक्रमण धेरै बढेका बेला कसरी व्यवस्थापन गर्ने भनेर अहिले नै योजना बनाउनुपर्ने हुन्छ । हाम्रो जस्तो देशमा शून्यदेखि सबै निर्माण गर्नु निकै कठिन छ । त्यसैले कुनै चालु अवस्थामा रहेको अस्पताल वा उपलब्ध भइरहेको संरचनालाई नै विस्तार गर्न सजिलो हुन्छ । केही दक्ष जनशक्ति, उपकरण, बेड थपेर कोरोना उपचारका लागि तयार गर्यौं भने सहज हुन्छ । त्यो व्यावहारिक पनि हुन्छ । सरकारले भने जस्तो रातारात सयहजार बेड थप्न सकिन्छ ? त्यहीअनुसार जनशक्ति व्यवस्थापन हुन सक्छ ?हामीकहाँ क्रिटिकल केयरमा काम गर्ने दक्ष चिकित्सक तथा नर्सहरूको निकै कमी छ । अहिले क्रिटिकल केयरका साथसाथै छाती रोग, जेनेरल फिजिसियन, एनेस्थेसियाका विशेषज्ञ चिकित्सकहरूले कोरोनाका बिरामीको उपचार गरिरहनुभएको छ । यो जनशक्ति आजको भोलि तयार हुँदैन । महामारी बढ्दै गएर संकट नै आयो भने अन्य विधाका विशेषज्ञ चिकित्सकलाई कोरोना उपचारमा अनुभव भएका चिकित्सकहरूको प्रत्यक्ष निगरानीमा राखेर पनि उपचार गर्न थाल्नुपर्ने हुन सक्छ । धेरै दुर्गम स्थानमा बिरामी छन् भने टेलिमेडिसिन सेवा दिन सकिन्छ । होइन भने अस्पतालमा ट्रायजको प्रणालीलाई थप व्यवस्थित गरेर अन्य विधाका चिकित्सकलाई पनि कोरोना उपचारका लागि प्रयोग गर्न सकिन्छ । त्यो गर्यौं भने जुन रूपमा संक्रमितहरूको संख्या ह्वात्तै बढ्छ त्यसलाई व्यवस्थापन गर्न सहज हुन्छ । विश्वमा नै कुनै पनि अस्पतालको सर्ज क्यापासिटी २० प्रतिशतसम्म हुन्छ । त्यो भनेको सय जना उपचार गर्ने क्षमता भएको अस्पतालमा १ सय २० जना बिरामी आए भने व्यवस्थापन गरेर उपचार गर्न सकिन्छ । त्योभन्दा पनि बढी बिरामी आए व्यवस्थापन गर्न गाह्रो हुन्छ । त्यो भयो कोरोनाको उपचारका लागि दक्ष मानिएका चिकित्सकको निगरानीमा अन्य चिकित्सकलाई उपचारमा खटाउनुपर्ने हुन्छ । यो नै व्यावहारिक व्यवस्थापन योजना हुन्छ ।बेड थप्ने त आफ्नो ठाउँमा होला, अहिले भएका बेडहरूलाई कसरी उचित व्यवस्थापन गर्न सकिन्छ ?सरकारले पनि आफ्नो तर्फबाट गरेको सराहनीय नै छ । तर विश्वको तथ्यांकअनुसार कोरोना संक्रमितमध्ये १५ प्रतिशतलाई उपचार आवश्यक पर्छ र त्यसमा पनि ५ प्रतिशतलाई आईसीयू सेवा नै चाहिन्छ । हामीकहाँ जुन रूपमा सक्रिय संक्रमितको संख्या बढिरहेको छ त्यहीअनुसार क्षमता पनि अभिवृद्धि गर्नु जरुरी हुन्छ । यस्तै कहाँ बेड खाली छ, कहाँ कुन बिरामीलाई बेड आवश्यक परिरहेको छ भन्ने विवरण पनि सबै अस्पताललाई उपलब्ध भए व्यवस्थापन गर्न थप सहज हुन्छ । बिरामी सबैभन्दा पहिला आफूलाई पायक पर्ने स्थानमा नै उपचारका लागि जान्छ । उक्त स्थानमा बेड नभएर बिरामीलाई अप्ठेरो परिरहेको हुन सक्छ । तर अर्को अस्पतालमा बेड खाली हुन सक्छ । त्यसैले रिफरल प्रणालीमा पनि सुधार गर्नु जरुरी छ ताकि आवश्यक परेको बिरामीले उपचार छिटो प्राप्त गरोस् ।सरकारले आईसीयूको विकल्पमा ६ हजार हाई डिपेन्डेन्सी युनिट बनाउने भनेको छ, त्यसले के कस्तो सहयोग पुग्ला ?हाई डिपेन्डेन्सी युनिट बनाएर त्यति धेरै बेड थप्नु निकै राम्रो कुरा हो । त्यो जति सक्दो चाँडो व्यवस्था भए राम्रो हुन्छ । त्योसँगै फेरि पनि दक्ष जनशक्तिको कुरा आउँछ । बेड बढाउने भनेको आर्थिक कुरा मात्रै हो । अर्थ व्यवस्थापन गरेपछि बेडको संख्या बढाउन सकिन्छ । तर दक्ष जनशक्ति बढाउन हामीले के गरिरहेका छौं भन्ने पनि महत्त्वपूर्ण विषय हो । कोरोनाका गम्भीर बिरामीलाई उपचार गर्ने भनेको सजिलो काम पनि होइन । संक्रमितको अवस्था निकै छिटो बिग्रिने हुन्छ । कुन अवस्थाअनुसार कस्तो उपचार दिने भन्ने निर्णय लिनुपर्ने हुन्छ । त्यसैले हाई केयर बेडको व्यवस्थापनका साथै सरकारले दक्ष जनशक्तिलाई कसरी प्रयोग गर्ने भन्नेबारे पनि योजना बनाउनु अर्थपूर्ण हुन्छ । बिरामीको परिवारले भेन्टिलेटरमा आफ्नो मान्छेलाई राख्नु भनेको उपचार प्रक्रिया हो भन्दा पनि मृत्युको पर्खाइ हो भन्ने हिसाबले बुझ्छन् । समाजको यो सोचबारे तपाईंको प्रतिक्रिया के छ ?कोभिडले विशेष गरेर फोक्सोमै संक्रमण गराउँछ । कोरोनाले फोक्सोमा जति संक्रमण गराउन थाल्छ, त्यति नै संक्रमितलाई हामीले बाहिरबाट वैकल्पिक अक्सिजन दिनुपर्ने हुन्छ । सुरुमा हामीले नेजल क्यानुलाबाट १२ लिटरप्रति मिनेटको दरले अक्सिजन दिने गर्छौं । भएन भने हाई फ्लो नेजल क्यानुलाबाट ४०६० लिटर प्रतिमिनेटसम्म अक्सिजन दिन सकिन्छ । त्यसले पनि भएन भने बाइप्याप मेसिनबाट अक्सिजन सपोर्ट दिन्छौं । त्यसलाई ननइन्भेसिभ भेन्टिलेटर पनि भन्छौं । त्यसबाट पनि भएन भने भेन्टिलेटरमै राख्नुपर्ने हुन्छ । आईसीयूमा उपचार गराउने बिरामीमध्ये ३०४० प्रतिशतसम्मको मृत्यु हुने देखिएको छ । भनाइको मतलब १० जनाको आईसीयूमा उपचार गरियो भने ६ देखि ७ जना निको भएर बाहिर निस्किन्छन्, अन्यको मृत्यु हुन्छ । हामीले समयमै कोरोनाको औषधि प्रयोग गर्न सक्यौं, यथोचित रूपमा अक्सिजन थेरापी दिन सक्यौं भने अत्यन्तै गम्भीर प्रकारका बिरामी पनि निको हुन्छन् भन्ने उदाहरण हामीसँग छन् । दीर्घरोग भएका बिरामीलाई आईसीयूमा राखेर उपचार गर्दा भने मृत्यु हुने दर बढिरहेको देखिएको छ । आईसीयू अन्तिम अवस्थामा लैजाने स्थान होइन । बिरामीलाई चिकित्सकको निगरानीमा सम्भव भएसम्मका सबै उपचार सेवा बिनाबाधा अड्चन दिनसकियोस् भनेर राखिने स्थान हो । आईसीयूमा राखिएका बिरामी दक्ष चिकित्सकको निगरानीमा समयमा सबै प्रकारको उपचार पाए निको भएर बाहिर निस्कन्छन् । संक्रमण नियन्त्रणमा सर्वसाधारणको दायित्वलाई कसरी हेर्नुहुन्छ ?कोरोनाको संक्रमण एकदमै बढ्दै गइरहेको अवस्थामा सरकारका साथसाथै जनताको पनि केही दायित्व हुन्छन् । सरकारको दायित्व भनेको संक्रमितले राम्रो उपचार पाऊन् भनेर व्यवस्था गर्नुका साथै संक्रमण कुन गतिमा अगाडि बढ्दै छ, भविष्यमा यसले के कस्तो असर पुर्याउन सक्छ भनेर जनस्वास्थ्यविद्सँग छलफल गरेर योजना बनाउनु हो । योसँगै कोरोनाका उपचारमा राम्रो परिणाम देखाइरहेको रेमडेसिभिर जस्ता औषधि सहज उपलब्ध हुने वातावरण पनि सरकारले मिलाउनुपर्यो ।योसँगै जनताले पनि आफ्नो दायित्व निर्वाह गर्नुपर्यो । पहिलो कुरा त संक्रमण हुन नदिनका लागि भनिएका उपाय पालना गर्नुपर्यो र संक्रमण भइहाले जतिसक्दो छिटो परीक्षण र उपचार गराएर सुरक्षित हुनुपर्यो । कोरोनाले मलाई केही गर्दैन वा यो भने जस्तो गम्भीर छैन भनेर मनलाग्दी गर्नुभएन । जिम्मेवार भएर मास्क लगाऔं, सामाजिक दूरी कायम गरौं । चाडबाड नजिकिँदै छ । यो वर्ष थप जिम्मेवार भएर ठूलाबडासँग सकेसम्म कम घुलमिल भएर, सामाजिक दूरी कायम गरेर भीडभाड नगरी दसैं मनाऔं ।"
बलात्कार आरोपित जोगाउन 'झूटो मुद्दा,"(बझाङ)  बालिका बलात्कार मुद्दाका आरोपीलाई जोगाउन छुवाछूतको झूटो मुद्दा लगाएर पीडितका बुबा र काकालाई प्रहरीले थुनामा राखेको पीडित परिवारले आरोप लगाएको छ । केही दलित अधिकारकर्मी र दलित नेताहरूको आडमा झूटो मुद्दा लगाएर नौ दिनदेखि बिनाप्रमाण प्रहरी हिरासतमा राखेको र बलात्कारको बयान बदल्न निरन्तर दबाब आइरहेको पीडितका परिवार र उनका छिमेकीहरूले बताएका हुन् ।गत भदौ १६ गते थलारा गाउँपालिकाकी खत्री थरकी १४ वर्षीया बालिकालाई बलात्कार गरेको आरोपमा स्थानीय २६ वर्षीय पार्की थरका दलित समुदायका युवालाई प्रहरीले भदौ १८ गते पक्राउ गरेको थियो । पक्राउ परेका पार्कीले प्रहरी र अदालतसमक्ष अपराध स्वीकार गरिसकेका छन् । जिल्ला अदालत बझाङको आदेशमा उनलाई पुर्पक्षका लागि कारागार चलान गरिएको छ । कारागार चलान भइसके पनि बयान बदल्न दबाब दिने उद्देश्यले बालिकाका अभिभावकलाई हिरासतमा राखिएको पीडित परिवारले बताएका हुन् ।यसरी भयो घटनाभदौ १६ गते थलारा गाउँपालिका ३ को देवलबाँझ गाउँमा एक स्थानीयको विवाह भइरहेको थियो । विवाह हेर्न खत्री थरकी बालिका (पीडित) पनि गएकी थिइन् । राति बिहे हेर्न गएकी छोरी बिहानसम्म पनि सम्पर्कविहीन भएपछि बालिकाका बुवाले कार्यपालिका सदस्य हीरा सुनारलाई सम्पर्क गरी छोरी हराएको सूचना गरेका थिए । सुनारकै सुझावको आधारमा उनले त्यसै दिन प्रहरीमा उजुरी गरे ।पछि पार्की थरका अभियुक्त युवक पनि गाउँमा नभेटिएपछि प्रहरीले उनका आमाबुबालाई छोरालाई सम्पर्कमा ल्याउन दबाब दियो । उसले केटीलाई लगेर गाउँभन्दा करिब ५ घण्टा टाढा पर्ने थलारा१ बगाडामा रहेको फुपूको घरमा राखेको रहेछ, सुनार भन्छिन्, प्रहरीले दबाब दिएपछि केटाका आमाबुबाले १८ भदौ सम्पर्कमा ल्याए । पार्की प्रहरीको सम्पर्कमा आएपछि इलाका प्रहरी कार्यालयमा घटना मिलाउन दिनभर स्थानीयले छलफल गरेका थिए । छलफल निष्कर्षमा नपुगेपछि साँझ प्रहरीले पार्कीलाई नियन्त्रणमै राखेर बालिकालाई आमाबुबाको जिम्मा लगाएको थियो । भोलिपल्ट बालिकाले आफूलाई नियन्त्रणमा लिएर बलात्कार गरेको आरोप लगाउँदै जिल्ला प्रहरी कार्यालयमा उजुरी दिएकी थिइन् । बालिका र पार्कीबीच दुई वर्षदेखि प्रेमसम्बन्ध रहेको र गाउँमै मिल्ने घटना दलित भएकै कारण बलात्कारको अभियोगमा परिणत गरेको दलित अगुवाको दाबी छ । दलित भएकै कारण रातारात छोरीलाई फकाएर बलात्कारको मुद्दा लगाएका हुन्, दलित अधिकारकर्मी तथा थलारा गाउँ कार्यपालिकाका सदस्य श्याम सुनारले भने ।यता पीडित बालिकाले भने आफ्नो कुनै प्रेमसम्बन्ध नभएको र विवाह हेर्न गएका बेला आफूलाई मुख बाँधेर उठाएर लगिएको कान्तिपुरसँग बताएकी छन् । मेरो ऊसँग कुनै सम्बन्ध थिएन । विवाह हेर्न गएका बेला मलाई एकछिन् काम छ भन्दै समूहबाट अलग गरायो । केही पर आएपछि मेरै चुन्नीले मुख बाँधेर बगाडा लगेर बलात्कार गरे । प्रहरीले भने १८ वर्षभन्दा कम उमेर भएकी बालिकासँग सहमतिमै शारीरिक सम्पर्क गरे पनि बलात्कार ठहरिने भएकोले अनुसन्धानबाट बलात्कार भएको यथेष्ठ प्रमाण भेटिएको बताएको छ । हामीले कानुन अनुसार सबै अनुसन्धान पूरा गरेर अभियुक्तलाई अदालत बुझाइसकेका छौं । अभियुक्तले कसुर स्वीकार गरिसकेको छ, डीएसपी रूपक खड्काले भने ।अभियुक्तले अपराध स्वीकार गरी पुर्पक्षका लागि कारागार चलान गरिसकेपछि पीडितलाई बयान बदल्न दबाब दिन जिल्लाका केही दलित नेता र दलित अधिकारकर्मीहरूले पार्कीकी आमाबाट छुवाछूतको झूटो मुद्दा दिन लगाएको आरोप छ । दलित र गैरदलित समुदायको मिश्रित बसोबास रहेको उक्त गाउँका दुवै समुदायका महिला पुरुष तथा वडाका जनप्रतिनिधिहरू पीडित बालिकाका काका र बुबालाई झूटो मुद्दामा फसाएको भन्दै सोमबार डेलिगेसन ल्याएर सदरमुकाम आएका छन् । हामीसँग ठूला नेता छन् । कि तिम्री छोरीलाई बलात्कार भएको हैन भनेर बयान फेर्न लगाऊ । हैन भने ऊ (अभियुक्त पार्की) बलात्कारमा जेल जान्छ । छुवाछूतको आरोपमा बालिकाका बुबा र काकालाई पनि जेलमा सडाइदिन्छौं भनेर सुरुदेखि नै धम्काइरहेका थिए, पीडित बालिकाका काकाले भने, मेरा दाइहरूलाई झूटो मुद्दा लाएर फसाएका छन् । त्यसयता तीनपटक प्रहरीको टोली घटनास्थल गए पनि छुवाछूतसम्बन्धी कसुरको प्रमाण जुटाउन सकेको छैन । उनीहरूलाई असोज १९ गते प्रहरीले पक्राउ गरेको थियो । थलाराको कार्यपालिका सदस्य हीरा सुनारले बलात्कारको दोषी उम्काउनका लागि झूटो मुद्दा लगाएर दलितका नेताहरूले बार्गेनिङ गरिरहेको बताइन् । यो विषयमा वडाले पनि आन्तरिक छानबिन गरेको र पीडित बालिकाका बुबा र काकाले छुवाछूतसम्बन्धी कुनै कसुर नगरेको पाइएकाले आफूहरू डेलिगेसनमा आएको वडा नं ३ का अध्यक्ष गणेशराज जोशीले बताए । हामीले वडाका जनप्रतिनिधिसमेत गाउँभरिका सबै मानिस बोलाएर छलफल गर्यौं, बुझ्यौं । पीडितका काकाले छुवाछूत गरेको हो भन्ने कोही भेटेनौं, उनले भने ।थलारा गाउँपालिकाका अध्यक्ष भुवनेश्वर उपाध्यायले अहिलेसम्म गाउँपालिका र प्रहरीले गरेको अनुसन्धानमा त्यहाँ छुवाछूत भएको प्रमाण नभेटिएको बताए । उनले दुवै मुद्दाबारेमा आफूले थाहा पाएको र अपराध गर्ने जोसुकैले पनि उन्मुक्ति पाउन नहुने बताए । एउटा मुद्दा अदालतमा गइसकेको छ । अर्को अनुसन्धानको क्रममा छ । गलत गर्नेलाई कानुनले सजाय दिन्छ । अहिले योभन्दा बढी नबोलौं, उनले भने । प्रहरीले भने बलात्कारको मुद्दा अनुसन्धान सकिएर अदालतमा पेस भइसकेकोले छुवाछूतको मुद्दासँग जोड्न नमिल्ने बताएको छ । बलात्कारको अभियुक्तले अपराध स्वीकार गरेर अदालतमा पेस भइसकेको विषय हो । छुवाछूतको मुद्दामा त्यो मुद्दाको सरोकार छैन, डीएसपी रुपक खड्काले भने, अनुसन्धानकै क्रममा भएकाले आरोपीलाई थुनामा राखेका हौं ।कानुन व्यवसायीहरूले पनि यो घटनामा पीडित पक्षलाई झूटो मुद्दा लगाएर होस्टाइल गर्ने मनसाय देखिएको बताएका छन् । को दोषी हो भन्ने कुरा भोली अदालतले फैसला गर्ला, अधिवक्ता कलक खत्रीले भने, कसुरको कुनै संकेत प्रमाण नभएका आरोपीलाई थुनेर अनुसन्धान गर्नु र दलितका नेताहरूले पीडित पक्षलाई बयान बदल्नका लागि निरन्तर दबाब दिनुले होस्टाइल गर्ने मनसाय राखेको भने प्रस्टै देखिन्छ ।"
"नेपालमा किर्ते र ठगी, अमेरिकामा ज्यान मार्ने कसुर","(काठमाडौं)  ललितपुर महानगरपालिका (कुसुन्ती) स्थित वडा कार्यालय, जिल्ला प्रशासन कार्यालय ललितपुर र जिल्ला मालपोत कार्यालय पर्साबाट सबै प्रक्रिया पूरा गरी मुकेश राजभण्डारी नाम गरेका व्यक्ति असार अन्तिम साता घरजग्गा धितो राखेर ऋण लिन एनआईसी एसिया बैंकको वीरगन्ज शाखा पुगे । उनी कमलादेवी राजभण्डारी हुँदै आफ्ना नाममा ल्याइएको वीरगन्ज ५ स्थित ५ कट्ठा १५ धुर जग्गा र घर धितो राखेर कर्जा लिने तयारीमा थिए । उनले कर्जाका लागि पेस गरेका कागजपत्र बैंकमा पनि तलबाट सबै प्रक्रिया पूरा गरेर आएको भेटिएपछि फाइल म्यानेजरको कक्षमा पुग्यो । त्यसअघि कर्जा स्वीकृति गर्न बैंकले जग्गाको नापनक्सा लिन फिल्डमै कर्मचारी खटाएको थियो । त्यसबारे कसैले पनि सुइँको पाएनन् । बैंकको कर्जा शाखाले मूल्यांकन कागज बनाएर म्यानेजरसमक्ष पठायो । म्यानेजरले कागज पल्टाउँदै गए । कर्जा लिन मुकेशले पेस गरेको कागजात उनले चिनेजानेकै मानिसको जग्गाको थियो । त्यसपछि कागजमा नाम भेटिएकामध्येका चिनजानका एक जनालाई फोन गरे र भने, तपाईंहरूले त जग्गा बेच्नु भएछ, मुकेश राजभण्डारीका नाममा जग्गा नामसारी भइसकेछ । यही जग्गा धितो राखेर एक जना मानिस कर्जा लिन आउनुभएको छ । म्यानेजरले फोन गरेपछि ती व्यक्ति झस्किए । उनलाई घरवरिपरि अपरिचित मानिस आउजाउ गरेको खबर भने पहिले पनि आएको रहेछ । अत्तालिँदै उनले म्यानेजरलाई सबै कुरा सुनाए । जग्गा बिक्री नगरेको उनले बताए । त्यसपछि म्यानेजरलाई पनि शंका लाग्यो । कर्जा स्वीकृतिका लागि अन्तिम चरणमा पुगेको फाइल स्थगित भयो । कर्जाको फाइल रोकिएको सुइँको पाएपछि मुकेश एकाएक हराए ।त्यसपछि खुल्यो अपराधको धन्दाकमलादेवी राजभण्डारी र गोपाल राजभण्डारी मर्कन्टायल कम्पनीका सञ्चालक राजीव, राकेश र रूपेश राजभण्डारीका आमाबाबु हुन् । ललितपुरका स्थानीय कमलादेवी र गोपाल दुवैको निधन भइसकेको छ । तर वीरगन्ज ५ स्थित कित्ता नम्बर ३, ७१, १४३, १८६ को ५ कट्ठा १५ धुरमा बनेको घरजग्गा कमलादेवीकै नाममा थियो । छोराहरूका नाममा नामसारी हुन पाएको थिएन । निधन भइसकेकी आमा कमलादेवीका नाममा भएको करिब ५० करोड रुपैयाँ (हालको अनुमानित मूल्य) को जग्गा वडा कार्यालय, मालपोतको सेटिङ र जिल्ला प्रशासनका नक्कली कागजातका आधारमा ललितपुर कुसुन्तीका केबलप्रताप राणाले आफूलाई जग्गाधनी कमलाका छोरा मुकेश राजभण्डारीको नाम राखेर सक्कली धनीलाई पत्तै नदिई सेटिङमा हत्याएको खुल्यो । जग्गा आफ्नो नाममा आइसकेपछि उनले २०७६ फागुन ११ गते आफ्नो नाममा राजीनामा पास गराई सोही जग्गा वीरगन्जका गिरधारीलाल अग्रवाललाई बिक्री गर्न ५० लाख बैना पनि लिइसकेका थिए । बैना लिएपछि उनी कम्पनी रजिस्ट्रारको कार्यालयबाट गंगा ट्रेडर्स कम्पनी दर्ता गरी विभिन्न बैंक तथा वित्तीय संस्थाहरूबाट समेत घरजग्गा धितो राखेर कर्जा निकाल्ने योजनामा थिए ।केबलप्रतापले आफूलाई मुकेशका रूपमा चिनाउने कागजात ललितपुर३, कुसुन्तीस्थित वडा कार्यालय र जिल्ला प्रशासन कार्यालय ललितपुरबाट जारी भएको भनी नक्कली बनाएका रहेछन् । कमला र गोपालको मृत्यु भइसकेकाले उनले वडा कार्यालयबाटै जारी भएको उल्लेख गरेर नाता प्रमाणित र दुवै जनाको मृत्यु दर्ता कागजात पनि बनाएका थिए । त्यतिमात्र होइन, कमलाको नागरिकता पनि नक्कली बनाए । अस्ट्रेलियामा दुई जना दाजुभाइ भएको र उनीहरूले आमाका नामबाट नामसारी गर्न मञ्जुरीनामा दिइएको नक्कली पत्र पनि बनाएका रहेछन् । नागरिकता, मृत्यु दर्तादेखि वडाको सिफारिस सबै प्रक्रियागत रूपमा दुरुस्तै कागजात बनाएका केबलप्रताप कागजातमा भने मुकेशकै रूपमा देखिए । यसकै आधारमा कमलादेवीका नाममा भएको जग्गा मालपोत कार्यालय पर्साबाट उनका नाममा नामसारी भयो । अरूकै नाममा भएको जग्गा हत्याउन केबलप्रतापले मालपोत कार्यालय पर्साका कर्मचारीलाई पनि हात लिएको अनुसन्धानमा संलग्न प्रहरी स्रोत भन्छ । त्यसपछि बैंकलाई समेत भुलभुलैयामा राखेर कर्जा हत्याउने दाउ गत असारमा सुरु भयो । जग्गा आफ्ना नाममा आइसकेपछि ढुक्कले कर्जा लिने यो सबै कुरा जग्गाका सक्कली हकदारलाई पत्तै थिएन ।एनआईसी एसियाको वीरगन्ज शाखा कार्यालयले कर्जा स्वीकृतिका लागि मुकेशका नाममा भएको घरजग्गा मूल्यांकन गर्न कागजात हेर्न थालेपछि नै केबलप्रतापको अपराध धन्दामा ब्रेक लाग्यो । सक्कली जग्गाधनीलाई पत्तै नदिई ५० करोडको घरजग्गा हडप्ने योजना पनि बैंकमै आएर रोकियो । फाइल रोकिएपछि काठमाडौंबाट सक्कली जग्गाधनी वीरगन्ज पुगे । जग्गाजमिन पत्तै नपाई हडपिएको पाएपछि सक्कली जग्गाधनी राजीव राजभण्डारीले साउन ७ गते प्रहरीको केन्द्रीय अनुसन्धान ब्युरोमा जाहेरी दिए । ब्युरोका डीआईजी सहकुल थापाले विषय गम्भीर देखिएपछि जाहेरीलाई सूक्ष्म रूपमा अनुसन्धान गर्न विशेष टोली नै परिचालन गर्नुपरेको बताए । हामीलाई यो केसको अनुसन्धान गर्न करिब अढाई महिना लाग्यो, सबै कागजात नक्कली बनाएर जग्गा हडपिएको रहेछ, प्रशासन र वडा कार्यालयबाट बनेका नक्कली कागजातका आधारमा सक्कली जग्गा धनीलाई पत्तै नदिई केबलप्रताप राणाले मुकेश राजभण्डारीका नाममा सम्पत्ति हत्याएका रहेछन्, डीआईजी थापाले कान्तिपुरसँग भने, त्यही घरजग्गा धितो राखेर कर्जा फुत्काउने क्रममा सबै पोल खुल्यो ।सक्कली जग्गाधनीमध्येका एक राजीव राजभण्डारीले आफूले असार अन्तिम साता मात्रै जग्गा अर्कैले नामसारी गरेर लगेको थाहा पाएपछि प्रहरीमा उजुरी दिएको बताए । हामीलाई जग्गा अर्कैले लगिसकेको थाहै थिएन, बैंकका कर्मचारी, अन्य स्रोत र मालपोत कार्यालयमा गएर भेरिफाई गरेपछि मात्रै नक्कली कागजात बनाएर केबलप्रताप राणाले मुकेश राजभण्डारीका नामबाट जग्गा आफ्ना नाममा पारिसकेको रहेछ, राजीवले कान्तिपुरसँग भने, त्यसपछि प्रहरीमा जाहेरी दिएर अनुसन्धान गर्दा जग्गा ठगी र किर्तेको सबै पोल खुल्यो ।केवलले गोपालकमला राजभण्डारीका तीन छोरामध्ये दुई जना अस्ट्रेलियामा रहेको र आमाका नाममा भएको जग्गा आफ्नो नाममा ल्याउन अस्ट्रेलियास्थित नेपाली दूतावासमार्फत प्रमाणित गराएको मञ्जुरीनामा पनि बनाएका थिए ।अमेरिकाबाट १० वर्षका लागि निष्कासित३३ वर्षीय राणा ललितपुर कुसुन्तीका बासिन्दा हुन् । आईटी विषयमा पोख्त उनी १० वर्ष अघिसम्म बाबुआमासँगै अमेरिकामा बस्थे । उनी अमेरिकाको ग्रिनकार्ड होल्डर पनि थिए । सन् २०१० (विसं २०६७) मा अमेरिकामा उनी व्यक्ति हत्या प्रयास आरोपमा पक्राउ परे । छुरा प्रहारको अभियोगमा समातिएका उनलाई त्यहाँको अध्यागमनले १० वर्षका लागि अमेरिका फर्कन नपाउने गरी नेपाल फिर्ता गर्यो । उच्च शिक्षाका लागि परिवारसँगै अमेरिका पुगेका उनी निष्कासनमा परेपछि नेपाल आएर अपराध धन्दामा सक्रिय हुन थाले । भारतीय गिरोहसमेतको साथ लिएर क्रेडिट कार्ड ठगी, बैंक खातामा अनधिकृत प्रवेश गरी रकम चोरीलगायतका अपराधमा संलग्न भए ।ब्युरोका डीआईजी थापाका अनुसार २०७० कात्तिक ३ गते सीआईबीले राणासहितको गिरोहलाई क्रेडिट कार्ड ठगीमा पक्राउ गरी ललितपुर प्रहरीलाई बुझाएको थियो । त्यो कसुरमा अनुसन्धान गर्न राष्ट्र बैंकले कात्तिक २६ गते बैंकवित्तीय संस्थालाई परिपत्र गरी केबलप्रताप राणाका नाममा बैंक खाता र कारोबार रोक्का राख्न निर्देशन दिएको थियो । उक्त अपराध सेलाउन नपाउँदै ३ वर्षपछि २०७३ चैत ७ गते बैंकिङ कसुरमै उनी काठमाडौंबाट पक्राउ परे । गत वर्ष २०७६ जेठ १७ गते पनि ठगी अभियोगमा राणालाई महानगरीय प्रहरी वृत्त दरबारमार्गले पक्राउ गरी मुद्दा चलाएको थियो । रातोपुलबाट पक्राउ परेका केबलप्रतापलाई ब्युरोले थप अनुसन्धान गरी मुद्दा चलाउन जिल्ला प्रहरी कार्यालय वीरगन्जको जिम्मा लगाएको छ ।"
अनैतिक सम्बन्ध लुकाउन हत्या,"(राजविराज)  घरमा एक्लै रहेकी महिलाको शव फेला परेको १६ दिनपछि प्रहरीले हत्यामा संलग्न तीन जना आरोपितलाई पक्राउ गरेको छ । तिरहुत२ मयनाकडेरीकी ५० वर्षीया दायमनदेवी यादवको हत्या आरोपमा स्थानीय अजयकुमार यादव, राधे भनिने ओमप्रकाश यादव र कञ्चनरूप११ का बमबहादुर साहलाई पक्राउ गरेको हो ।बस्तीका घरहरूबाट अलि पर छुट्टै रहेको घरमा दायमनदेवीको शव असोज ११ मा बीभत्स अवस्थामा फेला परेको थियो । बाहिर बसेका छोराबुहारी भेट्न श्रीमान् गएपछि उनी घरमा एक्लै थिइन् । आफ्नी देउरानीको परपुरुषसँगको सम्बन्ध थाहा पाउनुका कारण दायमनदेवीको हत्या भएको खुलेको प्रदेश प्रहरीका प्रवक्ता एसपी कृष्ण प्रसाईंले बताए । मृतककी देउरानीसँग सम्बन्ध राख्ने युवकलाई हत्यामा अन्य दुईले साथ दिएका थिए । दायाँ कान काटिएको, आँखा फुटाइएको अवस्थामा बलेसीको पानी खसिरहेको स्थानबाट शव फेला पर्दा प्रहरीले सुरुमा हत्यारा टाढाबाट आएको हुन सक्ने अनुमान गरेको थियो । बलेसीको पानी परिरहँदा कुकुरले गन्ध चाल नपाउने तरिकाले शव राखेको पाइएकाले हत्याराको खोजीमा प्रहरी गम्भीर भएको थियो । दायमनदेवीको असोज १० को राति हत्या भएको थियो । आरोपितहरूकै बयानअनुसार बमबहादुरले भुइँमा लडाएर डोरीले घाँटी कसेर हत्या गरेका थिए भने ओमप्रकाश र अजयले बाहिर कोही आउँछ कि भनेर रेकी गरेका थिए । पक्राउ परेकाहरूले कसुर आफूहरूले गरेको स्विकारेको एसपी प्रसाईंले बताए । आफ्नी देउरानीको ओमप्रकाश यादवसँग अनैतिक सम्बन्ध रहेको मृतकले थाहा पाएकी रहिछन् । उक्त कुरा गोप्य राख्न उनको हत्याको योजना बनेको रहेछ, एसपी प्रसाईंले भने । पक्राउ परेमध्येका अजयले २० वर्षदेखि दायमनदेवीका परिवारको दुई बिघा जग्गा जोतभोग गर्दै आए पनि आम्दानी दिने गरेका थिएनन् । ओमप्रकाशको योजनामा अजयले यही कारणले साथ दिएको खुलेको प्रहरीले जनाएको छ । बमबहादुर यसअघि पनि हत्या आरोपमा जेल सजाय काटिसकेका हुन् । विगतमा मधेसी मुक्ति टाइगर्स भन्ने भूमिगत समूहमा थिए । शिक्षक रामनारायण साहको हत्या अभियोगमा पक्राउ परेर उनी आठ वर्षको जेल सजाय भुक्तान गरी दुई वर्षअघि छुटेको खुलेको छ ।"
न्यायाधीशहरूबीच राय बाझियो,"काठमाडौं (कास) पश्चिम रुकम चौरजहारी नगरपालिका सोतीगाउँमा ६ जनाको ज्यान जाने गरी भएको सामूहिक हत्याकाण्डमा मुछिएकाहरूलाई थुनामा राख्ने कि छाड्ने भन्ने विषयमा उच्च अदालत सुर्खेतमा दुई न्यायाधीशबीच राय बाझिएको छ । उनीहरूबीच घटनामा मुछिएकी एक किशोरीलाई छाड्ने र उनकी आमालाई धरौटीमा रिहा गर्ने विषयमा मात्रै मत मिलेको छ । राय बाझिएको विषय निरूपणका लागि सुर्खेत उच्च अदालतकै अर्का न्यायाधीशको इजलासमा सोमबार मुद्दा पेस भएको थियो । तर सरकारी वकिल पक्षले निवेदन दिएर सुनुवाइ स्थगित गरेको छ । रुकुम पश्चिमको जिल्ला अदालतले घटनामा मुछिएका ३४ मध्ये २५ जनालाई पुर्पक्ष थुनामा पठाएको थियो । दुई नाबालकलाई यसअघि नै बाल सुधार गृहमा पठाउन आदेश भएको थियो ।जिल्ला अदालतको आदेशविरुद्ध आरोपितहरूले उच्च अदालत सुर्खेतमा पुनरावेदन गरेका थिए । आरोपितहरूको निवेदनको सुनुवाइका क्रममा मुख्य न्यायाधीश कुमार चुडाल र न्यायाधीश सुदर्शनदेव भट्टबीच राय बाझिएको हो । उच्च अदालत सुर्खेतले सोमबार अबेरसम्म आदेशको व्यहोरा सार्वजनिक गरेको छैन । तर स्रोतका अनुसार फरार भएर पछि हाजिर भई पुर्पक्षका लागि थुनामा रहेका ६ जनालाई छाड्ने विषयमा राय नमिलेको हो । मुख्य न्यायाधीश चुडालले उनीहरूलाई छाड्नुपर्ने राय तयार गरेको र भट्टले पुर्पक्ष थुनामै राख्ने राय दिएको स्रोतले बताएको छ । अहिले उच्च अदालत सुर्खेतमा पुगेको विषय मूल मुद्दा होइन । सामूहिक हत्याको आरोप लागेकाविरुद्धको मुद्दा रुकुम पश्चिमको जिल्ला अदालतमा नै विचाराधीन छ । उनीहरूलाई थुनामै राखेर मुद्दाको प्रक्रिया अघि बढाउने भनी गरेको आदेशविरुद्ध मात्रै आरोपितहरू उच्च अदालत पुगेका हुन् । अनि केही आरोपितलाई छाड्ने आदेशविरुद्ध सरकारी वकिलले उच्च अदालत सुर्खेतमा निवेदन दिएको थियो । दुवै पक्षको त्यही निवेदनको एकमुष्ट सुनुवाइका क्रममा राय बाझिएको हो । यो मुद्दामा तेस्रो न्यायाधीशको समेत राय आएपछि आरोपितलाई थुनामै राख्ने, धरौटीमा छाड्ने वा साधारण तारिखमा रिहा गर्ने भन्ने विकल्पमध्ये एउटा आदेश हुनेछ ।"
यूएईमा जरिवाना तिर्न नसकेर रोकिएका नेपालीको उद्धार,"(काठमाडौं)  संयुक्त अरब इमिरेट्स (यूएई) सरकारलाई जरिवाना तिर्न नसकेर रोकिएका १७ जना नेपाली श्रमिकलाई नेपाली दूतावासले आइतबार उद्धार गरी स्वदेश पठाएको छ ।यूएईको फेल्क्सी फ्यासिलिटी म्यानेजमेन्ट कम्पनीबाट जागिर गुमाएर बसेका ३ सय ५८ मध्ये १७ जना आवासीय भिसा समाप्त भएर लागेको जरिवाना मिनाहा भएपछि स्वदेश फर्किन पाएका हुन् । नेपाली दूतावासको प्रयासमा यूएई सरकारले ६० हजार दिराम (झन्डै १९ लाख रुपैयाँ) मिनाहा गरिदिएको थियो । जरिवाना तिर्न नसकेर स्वदेश फिर्न सकेका थिएनन् । जरिवाना मिनाहा गरिदिने हाम्रो प्रयास सफल भयो, श्रम काउन्सिलर निर्मला थापाले भनिन्, धेरै जरिवाना मिनाहा भयो ।ती श्रमिकको जुलाई १२ देखि ओभर स्टे बापत दैनिक जरिवाना थपिएको थियो । कम्पनीसँगको सम्झौताअनुसार तलब नपाएपछि उनीहरू गत चैतको पहिलो साता नै फर्किन टिकट काटिसकेका थिए । लकडाउन सुरु भएपछि उनीहरू स्वदेश फर्किन पाएका थिएनन् । सरकारले उद्धार उडानमार्फत स्वदेश पठाउने प्रबन्ध गरेपछि ती कम्पनीमा अलपत्र श्रमिकलाई पालैपालो पठाउन थालिएको थियो । पालो पर्खेर अन्तिम चरणमा आइपुगेका उनीहरूको भने ओभरस्टेबापतको जरिवाना लाग्न थालेको थियो । टिकट प्रबन्ध गरी गत अगस्ट १० मा विमानस्थल पुगेपछि यूएईको अध्यागमन विभागले जरिवाना रकम तिरेपछि मात्रै फर्किन पाइने भन्दै फिर्ता पठाइदिएको थियो ।उनीहरू जनही १ लाख ३५ हजार रुपैयाँ तिरेर फेल्क्सी म्यानेजमेन्ट कम्पनीमा मजदुरी गर्न यूएई पुगेका थिए । २१ डिसेम्बर २०१९ मा पुगेका प्रेम पुनले दुई महिना २० दिन मात्रै काम गर्न पाए । उनलाई एमबी ह्युमन रिसोर्सेसले क्लिनर कामको लागि मासिक ८ सय दिराम न्यूनतम तलब पाउने गरी यूएई पठाएको थियो । यहाँ त बेसिक तलब ६ सय ५० दिराम रहेछ । पहिलो महिनामा इमिरेट्स कार्डको लागि भन्दै ३५० दिराम काटिदियो । मार्च १५ देखि ड्युटी नै बन्द भयो, उनले भने, भर्ना शुल्कको खर्च उठाउन मात्रै ५ महिना लाग्ने स्थिति थियो । दुई महिना २० दिन काम गर्दा ३५ हजार रुपैयाँ आम्दानी भयो । त्यसैबाट खाना रकम जुटाउन पर्यो । मेरो टाउकोमा एक लाख २० हजार रुपैयाँ ऋण बाँकी नै छ । विमानस्थलबाट फिर्ता भएपछि सवै कामदारलाई गैरआवासीय नेपाली संघ, यूएईले बसोबासको प्रबन्ध गरेको थियो ।यूएई सरकारले ओभरेस्टेबापत लाग्ने जरिवाना रकम सुरुमा छुट दिँदै आएको थियो । पछिल्लोपटक भने छुट दिन रोकेको थियो । साथमा रकम हुने श्रमिकले विमानस्थलमै जरिवाना तिरेर स्वदेश फर्किएका पनि थिए । दूतावासमा पुगेको केसमा मात्रै जरिवाना मिनाहा हुन थालेको हो । रोजगारी गुमेका र करार अवधि सकिएकामध्ये ५० हजार जनाले स्वदेश फर्किन दूतावासमा आवेदन दिएका छन् । हाल मार्च १ भन्दा अगाडि रोजगारी भिसा सकिएकाहरूले नोभेम्बर १७ अघि नै यूएई छोडिसक्नुपर्ने बाध्यकारी नियम छ । उक्त समयसीमाभित्र नफर्के जरिवाना तिर्नुपर्नेछ ।"
कर्णालीको किचलोले सबै प्रदेशमा तरंग,"गुट छ, संकट छैनमुख्यमन्त्री पृथ्वीसुब्बा गुरुङ र सभामुख नेत्रनाथ अधिकारीले कतिपय निर्णय एकलौटी रूपमा गरेको भन्दै बेलाबखत कुरा उठे पनि सत्तारूढ नेकपामा खासै ठूलो विवाद सार्वजनिक भएको छैन । मुख्यमन्त्री गुरुङ तत्कालीन एमाले र सभामुख अधिकारी तत्कालीन माओवादी केन्द्रबाट चुनिएका हुन् । सरकार र प्रदेशसभाका कामकारबाहीप्रति खुलेर आलोचना पनि भएको छैन तर कर्णाली प्रदेशका मुख्यमन्त्रीविरुद्ध संसदीय दलमा अविश्वास प्रस्ताव बुझाएसँगै त्यसको असर यहाँ पनि देखिने खतरा बढेको नेकपाकै नेताहरू बताउँछन् । पार्टीमा केन्द्रमा जस्तै यहाँ पनि गुटबन्दी छ । नेकपा कास्कीका एक नेताका अनुसार प्रदेश सरकारले गर्ने प्रायः नियुक्तिमा प्रधानमन्त्री ओली निकटका व्यक्ति पर्ने गरेका छन् । मुख्यमन्त्री गुरुङ ओली निकट हुन् । सरकारको एकलौटी निर्णयबाहेक गण्डकीमा खासै ठूलो विवाद छैन । पूर्वमाओवादी केन्द्रका एक नेताले भने, कर्णालीको घटनाले यहाँ पनि केही न केही रूपमा असर पर्ने निश्चित छ । पार्टी एकीकरण भएको लामो समय भए पनि नेकपामा पूर्वएमाले र पूर्वमाओवादी केन्द्रको भावना हावी नै छ । ठूलो विवाद सार्वजनिक नभए पनि शंका र उपशंका कायमै छ । पूर्वएमालेभित्र पनि ओली र नेपाल गुट सक्रिय छन् । पार्टीभित्रकै किचलोका कारण पोखरा महानगरमा पार्टीको संगठन विस्तार हुन सकेको छैन । सरकारी नियुक्तिसँगै बजेट र विकास निर्माणका योजनामा ओली पक्षकै हालीमुहाली भएको नेताहरूको भनाइ छ । नेकपाका प्रमुख सचेतक मायानाथ अधिकारीले पार्टीभित्र बहस र छलफल जरुरी रहेको बताए । दुइटा पार्टी एकता भई आउँदा शैली फरक रहेकाले विवादित जस्तो देखिएको हो । पार्टीभित्र कुनै विवाद छैन, उनले भने, केन्द्रीय स्तरमै संगठनका विभाग गठन भएका छैनन् । नेताकार्यकर्ताको जिम्मेवारी नहुँदा गति नलिएको हो । नेकपाकै सचेतक गायत्री गुरुङले आन्तरिक सल्लाहबाटै पार्टीको काम भइरहेको दाबी गरिन् । गण्डकीमा नेकपाका ४१, कांग्रेसका १५, जनता समाजवादीका २ र राजमोका ३ सांसद छन् । असन्तुष्टि हटाउन मन्त्रालय टुक्य्राउने तयारीकेन्द्रीय नेतृत्वमै प्रभाव राख्ने लुम्बिनी प्रदेशका मुख्यमन्त्री शंकर पोखरेल प्रदेश सरकारको नेतृत्वमा विवादरहित छैनन् । पोखरेल एक साता अघिसम्म दुई विषयबाट आलोचित भइरहन्थे । अहिले आलोचनाको विषय खुम्चिएर एउटैमा झरेको छ । लामो समयसम्म नाम र स्थायी राजधानीको टुंगो लगाउन नसकेको भनेर आलोचना हुने गरेकामा विरोधकै बीच गत साता नाम लुम्बिनी र स्थायी राजधानी दाङको देउखुरी क्षेत्र तोकियो । मुख्यमन्त्री नियुक्त भएकै दिनदेखि उनले सम्हाल्दै आएको आर्थिक मामिला तथा योजना मन्त्रालयमा मन्त्री नियुक्ति पोखरेलको प्राथमिकतामा परेको देखिँदैन । त्यसमा केही नेता असन्तुष्ट छन् । यस विषयमा पार्टीको प्रदेश कमिटीमा छलफल पनि हुने गरेको छैन । अहिलेसम्म प्रदेश कमिटीको बैठक एक पटक मात्र बसेको छ । नेकपाले छलफलका लागि कार्यालय टिम बनाएको छ । त्यही टिममा छलफल हुने र त्यसको नेतृत्व पनि मुख्यमन्त्री पोखरेलले नै गरेकाले सरकारको समीक्षा र आलोचना हुँदैन । मुख्यमन्त्री र पार्टीको प्रदेश इन्चार्जसमेत भएकैले उनका विषयमा कोही पनि नेता खुलेर विरोध गर्न वा उनको कार्यशैलीप्रति टिप्पणी गर्न सक्दैनन् । मन्त्रिपरिषद्लाई पूर्णता दिनुपर्ने आवाज संसदीय दल र मन्त्रिपरिषद् बैठकमा पनि उठ्ने गरेको थियो । मुख्यमन्त्री आफैँले हेर्ने भन्दा अरूलाई तोक्दा अन्य मन्त्री र कर्मचारीलाई पनि काम गर्न सहज हुने तर्क मन्त्रीहरूकै छ तर त्यसमा मुख्यमन्त्रीले जबाफ पनि नदिने र चासो पनि नराख्ने गरेको पूर्वएमाले तर्फका एक मन्त्रीले बताए । लुम्बिनी प्रदेशमा पूर्वएमालेबाट तीन र पूर्वमाओवादीबाट दुई मन्त्री छन् । आन्तरिक मामिला तथा कानुनमन्त्रीले सुरुमै प्रदेशको वरिष्ठ नेताका हैसियतले पूर्वमाओवादी कोटामा पारेर आफैँ मुख्यमन्त्री हुने प्रयास गरेका थिए । मुख्यमन्त्री नपाउँदा उनले अर्थ मन्त्रालय खोजेका थिए । पूर्वमाओवादीका एक नेताले मुख्यमन्त्रीले पूर्वमाओवादीलाई दिन नचाहेकै कारण आफैँले राखेको बताए । उहाँले दिनै खोज्नुभएन, उनले भने, हाम्रा साथीहरू अहिले पनि अर्को मन्त्री राखेर काम गरौँ भनिराख्नुभएकै छ । अहिले स्थायी राजधानी कायम गर्ने क्रममा सहमति जुटाउन वा विरोध नगर्न पनि त्यही मन्त्रालयले ठूलो भूमिका निर्वाह गरेको रूपन्देहीकै निर्वाचित प्रदेशसभा सदस्यले बताए । त्यसले साबिक लुम्बिनी अञ्चलका रूपन्देही, कपिलवस्तु र अर्घाखाँचीका प्रदेशसभा सदस्यलाई प्रलोभनमा राखेको उनको दाबी छ । आर्थिक मामिला तथा योजना मन्त्रालयका लागि कपिलवस्तुका विष्णु पन्थी, दाङका रेवतीरमण शर्मा र अर्घाखाँचीका चेतनारायण आचार्यको नाम आउने गरेको थियो । नाम र राजधानीको टुंगो लागेपछि रूपन्देहीबाट निर्वाचित एवं नेकपाका प्रमुख सचेतक भूमिश्वर ढकालको पनि त्यही मन्त्रालयमै नाम जोडिएको छ तर ढकालले त्यसलाई अस्वीकार गरे । ढकालका अनुसार मुख्यमन्त्री पोखरेल अन्य ६ प्रदेशले माग गरे जस्तै प्रदेशका मन्त्रालय टुक्य्राएर मात्र पूर्णता दिने तयारीमा छन् । त्यसका लागि उनी केन्द्रको निर्देशनको पर्खाइमा छन् । त्यसले पार्टी र संसदीय दलमा कुनै समस्या नरहेको उनले बताए । समस्या अन्य प्रदेश र लुम्बिनी प्रदेशको एउटै हो, उनले भने, हाम्रो अर्थ मन्त्रालय पनि त्यही प्याकेजभित्रै छ । योजना र नीतिनिर्माणमा मुख्यमन्त्रीको दक्खल र क्षमताका कारण पनि अर्को अर्थमन्त्री नियुक्ति प्रक्रिया अघि नबढेको ढकालले बताए । स्रोतका अनुसार मुख्यमन्त्री पोखरेलले भूमि व्यवस्था, कृषि तथा सहकारी मन्त्रालय टुक्य्राएर भूमि व्यवस्था, कृषि र सहकारी तथा गरिबी निवारण मन्त्रालय, उद्योग, पर्यटन, वन तथा वातावरण टुक्य्राएर उद्योग, वाणिज्य, वन तथा वातावरण र पर्यटन मन्त्रालय बनाउने छलफल अघि बढाएका छन् । त्यस्तै सामाजिक विकास मन्त्रालय कसरी टुक्य्राउने भन्ने विषयमा अध्ययन जारी छ । सामाजिक विकासमन्त्री सुदर्शन बरालले मन्त्रालय टुक्रिन सक्छन् भन्ने जानकारी पहिल्यै मुख्यमन्त्री आफैँले गराइसकेको बताए । हामी तयार पनि छौं, उनले भने, त्यस्तो कुनै विवाद छैन, मन्त्रालय टुक्रिएका पनि छैनन् । सरकार फेर्ने चर्चासुदूरपश्चिम प्रदेशमा खुलेरै लबिइङ सुरु नभए पनि आधा कार्यकाल पूरा गरिसकेका मुख्यमन्त्री र मन्त्रीहरूले पदत्याग गरी अरूलाई पनि अवसर दिनुपर्ने आवाज भित्रभित्रै उठाउन थालेका छन् । पार्टीको उच्च नेतृत्वले समयमै ध्यान दिन सकेन भने कर्णालीको जस्तो अवस्था यहाॅ पनि आउन सक्छ, प्रदेश सांसद तथा नेकपा कैलालीका अध्यक्ष रतन थापाले भने, आधा कार्यकाल बितिसकेको छ, अरूलाई पालो दिन ढिलो भएको छ । उनले प्रदेश सरकारले कामै गर्न नसकेको भनेर जनस्तरमा व्यापक गुनासो बढेको बताए । सरकार परिवर्तन गरेर अरूलाई अवसर दिने कुरामा बहुमत सदस्य एकमत रहेको उनले दाबी गरे ।मुख्यमन्त्रीकै तत्कालीन दल माओवादीतर्फका सांसद पनि जनताले अपेक्षा गरेअनुरूप प्रदेश सरकारका काम हुन नसकेको बताउँछन् । तर सत्तासमीकरणका खेलमा मुख्यमन्त्रीलाई खतरा देखिँदैन, पूर्वमाओवादीका एक सांसदले भने, नेकपामा सुदूरपश्चिमको नेतृत्व गर्ने भनेको भीम रावल र लेखराज भट्टले हो, त्रिलोचन भट्टलाई मुख्यमन्त्री बनाउने बेला रावल र भट्ट एकै ठाउँमा थिए, अहिले मुख्यमन्त्री प्रचण्ड नजिक छन् र रावल पनि उतै भएकाले मुख्यमन्त्री बलिया छन् । नेकपाकै अर्का सांसदले कर्णाली प्रदेशका सन्दर्भमा केन्द्रीय नेतृत्वबाट हुने निर्णयका आधारमा सुदूरपश्चिममा पनि प्रभाव पर्ने बताए । सुदूरपश्चिममा पूर्वएमालेका २५ र पूर्वमाओवादीका १४ गरी नेकपाका ३९, कांग्रेसका १२ र राजपाका २ जना प्रदेशसभा सदस्य छन् । भागबन्डाकै आधारमा मुख्यमन्त्रीसहित अर्थ र कृषि तत्कालीन माओवादीको र आन्तरिक मामिला, वन, उद्योग तथा पर्यटन, सामाजिक विकास र भौतिक पूर्वाधार मन्त्रालय तत्कालीन एमालेको हिस्सामा परेको थियो ।प्रतिपक्षी दलहरू कांग्रेस र सजपाले सरकारको खास गरी बजेट विनियोजन, योजना छनोटदेखि प्रदेश राजधानी तोक्ने विषय र विभिन्न मन्त्रालयमा भएका आर्थिक अनियमितताका विषयमा विरोध गर्दै आएको छ । दुई आर्थिक वर्षको बजेट अधिवेशनमा प्रतिपक्षले सदन नै अवरुद्ध गरे । सत्तारूढ नेकपाका एक सांसदले सुदूरपश्चिममा नेतृत्वसंॅग भिड्न सक्ने बलियो नेता नभएकाले सरकार फेरबदलको प्रसंग सतहमा आउन नसकेको बताए ।देवनारायण साह (मोरङ), अजित तिवारी (जनकपुर), सुवास बिडारी (मकवानपुर), प्रतीक्षा काफ्ले (गण्डकी), घनश्याम गौतम (रूपन्देही) र चित्रांग थापा (धनगढी)"
कोभिड१९ हुँदैमा लोकसेवामा रोक नलगाइयोस्,"लोकसेवा आयोगले आफूले सञ्चालन गर्ने परीक्षामा कोभिड१९ संक्रमितहरू सहभागी हुन नपाउने गरी ल्याएको मापदण्ड अन्यायपूर्ण छ । यो मापदण्डले आयोगलाई परीक्षा सञ्चालन तथा व्यवस्थापन गर्न सजिलो त बनाउला, तर यसले परीक्षा दिन इच्छुक कतिपयको जीवनमा भने तगारो हाल्न सक्ने देखिन्छ । किनभने, यतिबेला परीक्षा तयारी गरिरहेको जोकोही व्यक्ति पनि जुनसुकै बेला कोरोना भाइरसबाट संक्रमित हुन सक्ने अवस्था छ । पछिल्लो समय मुलुकमा कोरोना भाइरस संक्रमितको संख्या ह्वात्तै बढिरहेबाटै यस्तो अनुमान गर्न सकिन्छ । खासगरी आयोगका अधिकजसो परीक्षा सञ्चालन हुने काठमाडौं उपत्यकामै यसले भयावह रूप लिँदै छ । यस्तो अवस्थामा ल्याइएको यो प्रावधानका कारण धेरै व्यक्ति आयोगको परीक्षा दिनबाट वञ्चित हुन सक्ने निश्चित छ । तसर्थ, यो विभेदकारी र अन्यायपूर्ण मापदण्डलाई आयोगले सच्याउनुपर्छ । पक्कै पनि, आयोगले परीक्षा दिन आउने कसैमा संक्रमण रहेछ भने अरूमा नसरोस् भनेर स्वास्थ्य सावधानीका पर्याप्त उपायहरू अपनाउनुपर्छ, तर संक्रमितहरूलाई परीक्षा दिनबाटै रोक लगाउन पाइँदैन । लोकसेवा आयोग जत्तिको संवैधानिक अंगले बुझ्नुपर्छ कोरोना संक्रमित हुनु आफैंमा अपराध होइन र बरु उसलाई संक्रमित भएकैमा परीक्षा दिन पाउने हकबाट वञ्चित गर्नुचाहिँ अपराध हो । आयोगले जसरी वार्षिक पात्रो बनाएर आफ्ना कार्यक्रम प्रभावकारी ढंगले सञ्चालन गरिरहेको हुन्छ र त्यसअनुसारको थोरै गतिविधि रोकिँदा पनि सम्पूर्ण वार्षिक योजना प्रभावित बन्छ, व्यक्तिको जीवनमा पनि त्यही हो तयारी गरेको साल परीक्षा दिन पाउनुनपाउनुले धेरै अर्थ राख्छ । परीक्षा दिन नपाउँदा सम्बन्धित व्यक्तिको जीवनवृत्ति प्रभावित हुने मात्र होइन, कतिपयको हकमा सरकारी जागिरको ढोका फेरि कहिल्यै नखुल्ने गरी बन्द हुन सक्छ । जसले उमेरहदका कारण अब अन्तिमचोटि मात्र लोकसेवा दिन गइरहेको छ, संक्रमणकै कारण त्यस्तो व्यक्तिलाई परीक्षा दिन रोक लगाइयो भने त्यो ठूलो अन्याय हुन जान्छ । नियमानुसार अधिकृतसम्मको पदमा आन्तरिकबाहेकका प्रतिस्पर्धामा पुरुषले ३५ र महिलाले ४० वर्ष नाघेपछि परीक्षा दिन पाउँदैनन् । उपसचिव र सहसचिवको हकमा ४५ वर्षको उमेरहद छ । तसर्थ, कोभिड१९ संक्रमितहरूले परीक्षा दिन नपाउने आयोगको मापदण्डले धेरैको जीवनमा खेलबाड गर्ने देखिन्छ । किनभने, लोकसेवा आयोगले सञ्चालन गरेको परीक्षामा वार्षिक साढे आठ लाखसम्मले दरखास्त दिएको इतिहास छ ।सरकारले सैद्धान्तिक सहमति दिएपछि आयोगले गत वैशाखदेखि रोकिएको विज्ञापन तथा परीक्षा यसै महिना सुरु गर्दै छ । साथै, उसले अबका दिनमा वार्षिक कार्यतालिकाअनुसार क्रमशः सहसचिव, उपसचिव, अधिकृत, नासु, खरिदारलगायत पदका लागि विज्ञापन प्रकाशित गर्नेछ । यिनै परीक्षा सञ्चालन गर्न आयोगले यसै साता संक्रमणको विशेष अवस्थामा परीक्षा (सञ्चालन र व्यवस्थापन) सम्बन्धी मापदण्ड, २०७७ जारी गरेको हो । मापदण्डमा भएका एउटा परीक्षा केन्द्रमा एक सय जना मात्रै परीक्षार्थी हुने, एक बेन्चमा एक जना मात्रै बस्ने गरी एउटा हलमा २५ जना परीक्षार्थी राखिने, परीक्षा केन्द्रमा परीक्षार्थी तथा परीक्षामा खटिने जनशक्तिले अनिवार्य रूपमा मास्क लगाउने, सेनिटाइजर प्रयोग गर्ने, भौतिक दूरी कायम गर्नुपर्ने र परीक्षार्थी स्वयंले आफूलाई संक्रमण भएनभएको घोषणा गर्नुपर्नेजस्ता व्यवस्था सही छन्, खालि संक्रमितलाई पनि कसरी परीक्षा दिलाउन सकिन्छ भनेर आयोगले पुनर्विचार गर्नुपर्छ । कोभिड१९ को महामारी तत्काल अन्त्य हुने अवस्था नरहेकाले दसौं हजार परीक्षार्थीमध्ये कतिलाई संक्रमण हुने सम्भावना पनि हुन्छ । ती संक्रमितमध्ये जो गम्भीर बिरामी भएर अस्पतालमा उपचार गराइहेका हुन्छन्, उनीहरू यसै पनि परीक्षा दिन आउँदैनन् । तिनका लागि विशेष व्यवस्था गरिरहनु सम्भव पनि नहोला । अरू सामान्य अवस्थामा पनि अन्य कुनै रोगले थलिएर अस्पतालमा भएकाहरूको परीक्षा छुट्थ्यो नै । तर, जो संक्रमित भईकन पनि परीक्षा दिनका लागि तोकिएको केन्द्रमा आउन सक्षम हुन्छन्, तिनलाई भने उक्त अवसरबाट वञ्चित गराइनु हुँदैन । बरु त्यस्तो अवस्थामा अरूलाई संक्रमण नसरोस् भनेर स्वास्थ्य सावधानी अपनाउन छुट्टै मापदण्ड बनाउनुपर्छ । संक्रमित जतिका लागि एउटा छुट्टै परीक्षा केन्द्र तोक्न सकिन्छ । र, त्यहाँ परीक्षा सञ्चालनमा खटिनेहरूका हकमा अस्पतालमा स्वास्थ्यकर्मीलाई जस्तै व्यक्तिगत स्वास्थ्य सुरक्षा सामग्रीहरू उपलब्ध गराउन सकिन्छ । त्यस्तै, आयोगबाट सञ्चालन हुने लिखित परीक्षाका अतिरिक्त प्रयोगात्मकसीप परीक्षणसम्बन्धी परीक्षा, अन्तर्वार्ता, सामूहिक छलफल, प्रस्तुतीकरणको मिति संक्रमितका लागि केही दिन सार्न पनि सकिन्छ । यी परीक्षामा लिखितमा उत्तीर्ण मात्रै सहभागी हुने भएकाले आयोगलाई उचित प्रबन्ध मिलाउन कठिन हुँदैन । यिनै आवश्यक व्यवस्था मिलाएर जसरी हुन्छ, आयोगले इच्छुक र सक्नेजति सबैले परीक्षा दिन पाउने वातावरण मिलाउनुपर्छ ।"
कर्णाली नेकपा विवादको नयाँ ॅइपिसेन्टर,"नेकपामा बेलाबेला आइरहने भूकम्पको इपिसेन्टर खुमलटार, बालुवाटार र कोटेश्वर हुने गर्थ्यो तर यसपालि कर्णाली हुन पुगेको छ । केन्द्रमा थामथुम पारिएको नेकपा विवाद एक्कासि कर्णालीमा प्रस्फुटन भयो । केन्द्रको किचलो र कर्णाली प्रदेशका मुख्यमन्त्री महेन्द्रबहादुर शाहीमाथि दर्ता भएको अविश्वासको प्रस्ताव उस्तै प्रकृतिको भने छैन । यता कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल एउटै खेमामा थिए । उता प्रधानमन्त्री केपी ओली र नेपाल एक ठाउँमा उभिए । केही अघि नेपाललाई सँगै लिएर प्रधानमन्त्री ओलीविरुद्ध उभिएका दाहालले पछि सहमति गर्दा नेपाललाई जहाँको त्यहीँ छाडे । त्यसैको प्रतिक्रियास्वरूप नेपाल समूहले प्रधानमन्त्री ओलीसँग मिलेर अहिले दाहाललाई तर्साउन खोजेको पनि हुन सक्छ । नेपालले खेमा परिवर्तन गरेका हुन् या कर्णालीका सांसदले स्वेच्छाले अविश्वासको प्रस्तावमा हस्ताक्षर गरेका हुन्, त्यो केही दिनमा बाहिर आउला नै । तर पछिल्लो समय नेपालदाहालको सम्बन्ध धूमिल भएको छ । प्रधानमन्त्री ओलीको राजीनामालाई मुख्य मुद्दा बनाएर एक भएका दाहालनेपालको सम्बन्धमा दाहालले कार्यकारी अधिकार पाएसँगै दरार उत्पन्न भएको थियो । २०७४ सालको प्रदेशसभा निर्वाचनमै उक्त प्रदेशको मुख्यमन्त्रीको दाबेदारीमा रहेका ओलीपक्षीय र नेकपा कर्णाली प्रदेश सहइन्चार्ज यामलाल कँडेलको सम्बन्ध शाहीसँग कहिल्यै सुमधुर हुन सकेन । तत्कालीन एमालेको बहुमत रहेको उक्त प्रदेशमा निर्वाचनपछि एमाले र माओवादी केन्द्रबीचको भागबन्डाको फलस्वरूप शाही मुख्यमन्त्री बन्न पाएका थिए । भित्रभित्रै असन्तुष्टि रहे पनि केन्द्रकै दबाबले त्यहाँको विवाद बाहिर आउन सकेको थिएन । केहीअघि पार्टीमा उत्पन्न विवाद समाधान गर्न गठित कार्यदलले प्रधानमन्त्री ओलीलाई पार्टीको निर्णयबेगर अघि बढ्न नदिने सहमति गरेको थियो । विवाद सुल्झाउन यस्ता निर्णयमा सहमति जनाए पनि प्रधानमन्त्रीको अन्तरहृदय भने खुसी थिएन । कार्यदलको प्रतिवेदनपछि केही दिन पार्टी विवाद सामसुम भए पनि त्यो लामो समय टिकेन । कार्यकाल बाँकी रहँदै निवर्तमान मुख्य सचिव लोकदर्शन रेग्मीलाई राजीनामा गर्न लगाएर राजदूतमा सिफारिस गर्नु, युवराज खतिवडालाई विशेष आर्थिक सल्लाहकारमा नियुक्त गर्नु र केही दिनमै पुनः राजदूतमा सिफारिस गर्नु प्रधानमन्त्री ओलीको एकल निर्णय थियो । त्यसप्रति पार्टीभित्र विवाद रहे पनि भर्खरै निको हुन लागेको घाउको खाटोलाई अन्य नेताले खोतल्न चाहेनन् । सरकार सञ्चालनमा पार्टीले पटकपटक खबरदारी गरेको प्रधानमन्त्री ओलीलाई सह्य भइरहेको छैन । विवाद फेरि नयाँ तरिकाले उब्जनुको कारण पनि यही हो । सुजन देवकोटा, पालुङटार४, गोरखा"
किसानलाई हेला,"केही समयअघि महामारीले कृषि क्षेत्रलाई सुधार्न सहयोग गर्नेछ भन्ने बहस निकै चल्यो । केही काम पनि भएका होलान् । तर स्थिति अझै जस्ताको तस्तै छ । स्थानीय किसानको भन्दा पनि भारतबाट आयातित तरकारी र फलफूलले बजार ओगटेको छ । आयातलाई कसरी कम गरेर नेपाली किसानको बजार विस्तार गर्ने भन्नेमा कृषि मन्त्रालयको ध्यान जान सकेको छैन । किसानलाई समयमै मल दिन नसकेर चर्चामा आएका कृषिमन्त्री घनश्याम भुसालले अहिले के काम गरिरहेका छन् भन्ने कुरा खासै बाहिर आएको छैन । कोरोना महामारीले अर्थतन्त्र ध्वस्त पारेको बेला कृषि क्षेत्रलाई निकै महत्त्वका साथ हेरिएको थियो । ग्रामीण परिवारको आर्थिक आवश्यकतालाई कृषिले पूर्ति गर्छ कि भन्ने आस पनि थियो । तर ती सबै कुरा गफै रहेछन् भने जस्तो लाग्न थालेको छ । एक त कृषि क्षेत्रको विस्तार गर्न कोरोना महामारीले साथ दिन्छ भनिन्थ्यो, त्यसमाथि यही बेला होनहार कृषिमन्त्री नेपालले पाएको थियो । महामारीका बेला किसानले अनुदान र अन्य सेवा सुविधा पाएनन् । सरकारले केही नदिए पनि कम से कम उत्पादन त बजारसम्म पुर्याउन सक्थ्यो नि ! त्यो पनि गरेन । कोरोनाका कारण यातायात क्षेत्र निकै प्रभावित भयो । यातायात प्रभावित हुनेबित्तिकै खेतबारीको तरकारी किसानले बजार लैजान पाएनन् । महामारीमा झन् घाटा बेहोर्नुपर्यो । त्यसैले ठूला गफभन्दा सामान्यभन्दा सामान्य किसानका सरोकारलाई केन्द्रमा राखेर कृषि मन्त्रालयले काम गर्न जरुरी छ । कविता पन्त, कञ्चनपुर"
कांग्रेसले जनताको सवाल उठाएन,"करोनाकालमा प्रमुख प्रतिपक्षी नेपाली कांग्रेस निकै कमजोर देखियो । नेकपा सरकारले यसै कमजोरीको फाइदा उठाउँदै छ । पछिल्लो समय जनजीविकाको सवालमा कांग्रेसले बैठक बसे जस्तो लाग्दैन । महाधिवेशन नजिकिएसँगै कांग्रेसभित्र व्यक्तिगत लडाइँ उत्कर्षमा पुग्दैछ । कसले कुन पद पाउने र को शक्तिबाट फालिने भन्ने विषयमा नेताहरू केन्द्रित छन् । प्रतिपक्षले कोरोना महामारीको व्यवस्थापनमा सरकार कहाँ चुक्यो भन्ने पत्ता लगाएर जनताको पक्षमा काम गर्न खबरदारी गर्नुपर्थ्यो । तर यो हुन सकेन । नेपालको राजनीतिक इतिहासमा सायदै कांग्रेस यति निरीह भएको थियो । जनताका गुनासो र मागलाई सरकार समक्ष पुर्याउने दायित्व प्रतिपक्षको हो । लोकतन्त्रमा सरकारभन्दा बलियो प्रतिपक्ष हुन्छ । तर, कांग्रेसले आफ्नो महत्त्व र भूमिका बिर्सियो । कोराना महामारीका कारण समाजका हरेक क्षेत्र प्रभावित छन् । सरकारले काम गर्न सकेको छैन । यस्तोमा कमसेकम कांग्रेसले ती जनताको आवाजलाई आत्मसाथ त गर्न सक्थ्यो तर त्यसो गर्न सकेन । मधु भट्टराई, नक्साल, काठमाडौं"
महामारी नियन्त्रणका लागि कन्ट्याक्ट ट्रेसिङ,"कोरोना संक्रमितको संख्या बढिरहेछ । यसलाई रोक्ने उपाय हामीसँग छैन । पछिल्लो समय कोरोना रोकथामका लागि सरकारको प्रयास फितलो भइरहेको छ । दिनैपिच्छे स्वास्थ्य मन्त्रालयका प्रवक्ताले संक्रमित र मृत्यु संख्या बताउँछन् । लाग्छ मन्त्रालयको काम यति मात्र हो । अहिले देशका अन्य स्थानको तुलनामा काठमाडौंमा लक्षणसहितका संक्रमितको संख्या कहालीलाग्दो छ । यसै गरी संक्रमितको संख्या बढ्दै गए भेन्टिलेटर र आईसीयू पाउनै मुस्किल पर्नेछ । परीक्षणको दायरालाई व्यापक बनाई संक्रमितलाई समाजबाट छुट्याएको भए अस्पतालमा चाप बढ्दैनथ्यो । कन्ट्याक्ट ट्रेसिङ नहुँदा स्थिति झन् नियन्त्रणबाहिर गइरहेछ । ट्रेसिङले नै कोरोना नियन्त्रण गर्ने हो भन्ने कुरा अन्य देशका अनुभवले पुष्टि गरिसक्यो । जोखिममा रहेका व्यक्तिको पहिचान गर्न ट्रेसिङले मद्दत गर्छ । र, यसरी उनीहरूलाई आइसोलेट गर्न सकियो भने संक्रमण दरमा कमी आउँछ । काठमाडौंजस्तो घना बस्ती भएको सहरमा ट्रेसिङ गर्न निकै गाह्रो होला तर स्थानीय तह र सरकारले कोसिस भने गर्नुपर्छ । ट्रेसिङका लागि तालिमप्राप्त स्वास्थ्यकर्मीको टोली खटाउनुपर्छ भन्ने आवश्यकता विज्ञहरूले औंल्याइरहेका छन् । यो काम सरकारले तत्काल गर्नुपर्छ । चहलपहल निकै बढेको छ । नागरिक आफैं सचेत भएर सकेसम घरबाट निस्कनु हुन्न । सरकारले गरेन भनेर मात्र हुँदैन आफ्नो तर्फबाट के काम गर्न सकिन्छ भनेर नागरिक विचार गर्नुपर्छ । महामारी नियन्त्रणको जिम्मा सबै सरकारको मात्र होइन । ट्रेसिङ नै गर्न नसकिने गरी हिँडेपछि सरकारको पनि केही लाग्दैन ।काठमाडौंलगायत देशभरका पालिकाले कन्ट्याक्ट ट्रेसिङमा आफ्नो स्रोत, साधन र जनशक्ति लगाएका पनि छन् । तर बढ्दो संक्रमण दरले त्यो काम उपलब्धिमूलक दिशामा बढेको छैन भन्ने देखाउँछ । कहाँनिर कमजोरी भइरहेको छ भन्ने विषयमा पालिका प्रमुखहरूले ध्यान दिनुपर्छ । पर्यटन तथा नागरिक उड्डयनमन्त्री योगेश भट्टराईलाई कोरोना पोजेटिभ देखिएपछि कन्ट्याक्ट ट्रेसिङ गर्न खोजियो । उनी थुप्रै सार्वजनिक कार्यक्रममा मास्क नलगाई पुगेका रहेछन् । कहिले र कसरी संक्रमित भएँ भन्ने भेउ पाउन उनको निस्फिक्री हिँडाइले मुस्किल बनाइदिएको छ । आफू त जोखिममा परे नै धेरै जनाको ज्यान पनि जोखिममा पारे । मन्त्रीकै त यस्तो हालत छ भने सर्वसाधारणको स्थिति कस्तो होला ! कोसँग भेट्दै छु भन्ने कुरामा सबै जना सचेत हुनुपर्छ अनि सकेसम्म भीडमा जानु हुन्न । मन्त्रीकै उदाहरण हेरौं न यदि उनले यति समान्य कुरा ख्याल गरेको भए धेरै जना संक्रमणबाट बच्न सक्थे । कन्ट्याक्ट ट्रेसिङको महत्त्वलाई सर्वसाधारणदेखि मन्त्रीसम्मले बुझ्न जरुरी छ । विराट रावत, कीर्तिपुर, काठमाडौंसरकार महामारी नियन्त्रणमा निष्क्रिय छ । देशमा संक्रमित संख्या १ लाखभन्दा बढिसक्यो । लगभग ७० हजार मानिस कोरोनालाई जितेर घर फर्किसकेका छन् । संक्रमण बढ्दै गर्दा सरकारले के गर्यो भन्ने प्रश्न महत्त्वपूर्ण छ । महामारीका बारे स्वास्थ्य सामग्रीको ठेक्का लगाउने र स्वास्थ्य उपकरणको किन्न आसेपासेलाई सहयोग गर्ने काममा मात्र सरकार सक्रिय भएझैं लाग्छ । यस कामबाहेक अन्य महत्त्वपूर्ण काममा सरकार निष्क्रिय देखियो । महामारीका कारण बढ्दै गएको बेरोजगारीको समस्यालाई कसरी हल गर्ने भन्ने योजना सरकारसँग छैन । बलात्कार र हत्याका घटना बढिरहेका छन् । अपराधीहरूलाई कारबाही गर्न सकिएको छैन । कानुनी राज्यको प्रत्याभूति कसरी दिने भन्नेमा सरकारको ध्यान जान सकेको छैन । महामारीले विश्व अर्थतन्त्र ध्वस्त बनाइसक्यो । हाम्रो अर्थतन्त्र पनि निकै नाजुक अवस्थामा पुगेको छ । अर्थतन्त्र उकास्ने र जनजीविकालाई सहज पार्ने ठोस योजना सरकारले ल्याउन सकेको छैन । यो निकै विडम्बनापूर्ण स्थिति हो । देशमा लामो समय पश्चात् स्थिर र बहुमतको सरकार छ । जनताले भरोसा गरेरै यसलाई निर्वाचित गरेका हुन् । देशको हित हुन्छ होला भनेर जनताले मत दिए । तर, जनभावनाअनुसार होइन बहुमतको दम्भले सरकार चलिरहेको छ । आसेपासेलाई अवसर सिर्जना गर्नमै सत्तारूढ नेताहरू व्यस्त छन् । कोरोना महामारी नियन्त्रणबाहिर गइसक्यो । परीक्षण र कन्ट्याक्ट ट्रेसिङमा ध्यान जानुपर्छ भनेर विज्ञहरूले भनिरहँदा पनि सरकार कानमा तेल हालेर बसेको छ । बढ्दो संक्रमण दरले सरकारका अहिलेसम्मका प्रयास असफल भइरहेको छ भन्ने देखाउँछ । महामारी रोकथाम र नियन्त्रणका ठोस योजना सरकारसँग नहुँदा जनताको जीवन जोखिममा परेको छ । यसरी नै केही नगरी समय बिताइदिने हो भने कसरी जनजीवन सुचारु गर्न सकिन्छ ? आज दैनिक २८ जनाले गुमाइरहेका छन् । भोलि यो संख्या बढेर कति पुग्ला भन्ने अनुमान गर्न कठिन छ । जनताका लागि काम गर्ने सुवर्ण अवसर पनि महामारीले सरकारलाई दिएको छ । यस अवसरलाई सदुपयोग गर्दै जनताको जीवन बचाउन सके सरकार लोकप्रिय हुने थियो । रामकृष्ण बराल, जोरपाटी५, काठमाडौं"
प्रश्रितवार्ताले छोडेको बहस,"एक साथीसँग भर्चुअल गफमा थिएँ । के गर्दै छ्यौ ?मेरो सोधाइको उत्तर दिन उनले तीखो कटाक्षका शब्द रोजिन्, तिम्रा गुरुबाउ को इन्टरभ्यु हेर्दै !तपाईं बुझ्नुहुन्छ, यो कटाक्षको संकेत कम्युनिस्ट नेता तथा लेखक मोदनाथ प्रश्रिततर्फ थियो । भर्खर आफूले पनि त्यही वार्ता हेरिसकेर घृणा, क्षोभ र आक्रोशले छाती गह्रुँगो भइरहेको अवस्थामा तिम्रा गुरुबाउ ! शब्दको तीर सीधा छातीमै आएर गाडियो । (जानकारीका लागि ः यी पंक्ति लेख्ने बेलासम्म भने उक्त वार्ताको भिडियो सार्वजनिक रूपमा देख्न नमिल्ने गरी अनअभाइलेबल गराइएको छ ।)असी हाराहारी उमेरका, प्रगतिशील कोटिका लेखकले आफूलाई लागेको यौन अपराधजन्य संगीन आरोप र त्यसैसँग जोडिएको पुरस्कार प्रसंगको बचाउमा पेस गरेका जवाफ सुनेर दिलदिमाग बेसरी हुँडलिएको थियो । तिनका एकएक जवाफहरू शब्द वा वाक्य मात्रै थिएनन्, समाजको शक्तिसंरचनाका असली दर्पण थिए । जुन संरचनाले तर्क र (कु)तर्कका वैधताको पल्ला उच्च जात, पुरुष र शासक वर्गको हितमा धेरै अघिदेखि सहुलियतपूर्वक फिट गरिदिएको छ । जुन संरचनाले उल्टै शोषण र शासनको दुश्चक्रमा पिल्सिएका पीडित (र अझ त्यसैका कारण मारिएका) लाई नै लाञ्छना लगाउँछ र पीडकलाई विभिन्न बहानामा उन्मुक्ति दिन्छ । जुन संरचनाले तपाईं हाम्रो विवेकलाई त्यसैका चाबीअनुरूप घुम्न बानी पार्दै अनुकूलित बनाउँदैबनाउँदै यहाँसम्म ल्याएको छ ।रोचक पक्षचाहिँ के हो भने, यो शोषणकारी संरचनाका पेचकिला कहाँकहाँ छन् र यसले कसरी बहुसंख्यक मानिसहरूको विवेकलाई शासन गर्दै छ भन्ने गुह्य मन्त्र अब शोषितहरूले राम्रैसँग थाहा पाउन थालेका छन् । तर यो कुरो प्रश्रित र उनीजस्ता प्रभुत्वशाली आसनमा बसेका बुद्धिजीवीलाई थाहा छैन । थाहा हुँदो हो त त्यति दरिद्र र घिनलाग्दा तर्क लिएर आफ्नो प्रतिरक्षा गर्न उत्रने आँट सायदै गर्थे ! लाइफटाइम अचिभभेन्ट पुरस्कार प्राप्त गर्न योग्य ठहरिएको एक पाको राजनीतिकर्मी, वैचारिक अवदानमा समृद्ध विगत भएको लेखकले आफूलाई चोखो र पवित्र देखाउन कुनै तेह्रचौध वर्षकी बालिकालाई यौनका लागि रातभर गाउँटोल घुम्ने, कुहिएकी, दुर्गन्धित र यौनरोगग्रस्त पात्रका रूपमा प्रस्तुत गर्न सक्दो रहेछ ! अथवा, कालान्तरमा त्यही बालिकाले किताब नै लेख्ने आँट गरेर आफूलाई यौन अपराधको आरोप लगाउँदा किताबको प्रकाशकलाई नै उसको लभर करार गरिदिनु, त्यही आरोपका कारण आफूसँग उभिएर पुरस्कार लिन्नँ भन्ने लेखकलाई पुरस्कारको राशि कम हुने भएकाले नलिएको लगायतका हाँसोउठ्दा र मिथ्या तर्क गर्नु हामीले शिरोपर गरेको प्रगतिशीलताको दुरुस्त अनुहार रहेछ ! ह्या, एउटा पतनशील विवेकको फेहरिस्त लेखेर किन व्यर्थैमा मसी खेर फाल्ने ? यस्तो पनि नलागेको होइन । तर आज प्रतिदिन घटिरहेका बलात्कार र हिंसाका घटना अनि हत्यासम्मैका परिणति र यस्ता दुर्दान्त घटनालाई मिलाउनदबाउन गाउँछिमेकमै भइरहेका मिलापत्र, पीडितलाई दिइने धम्की, पीडितका आफन्तलाई देखाइने डरलगायतका सारा प्रकरणको गाँठो के यी लेखकले गरेजस्तै (कु)तर्कभित्र छैन त ? यस्तो सोच्दा लाग्यो, यो विषयमाथि त सार्वजनिक छलफलको झन् धेरै खाँचो छ । यो वार्ता आफैंमा एउटा कठोर सत्यसँग साक्षात्कार थियो । र यस्तो अवसर प्रश्रितले नै दिए ! आफ्नो प्रतिरक्षा गर्दा सभ्य मान्छेले सुन्नलायक कम्तीमा पनि मध्यम आदरको प्रयोग त हुनुपर्ने ! कम्तीमा पनि आरोप लगाउने व्यक्तिको बाल्यकालीन जीवनबारे त त्यति नग्न र छुद्र शब्द नबोल्नुपर्ने ! आफूलाई ओभानो देखाउनै किन नहोस्, बनावटी नै किन नहोस्, लोकले चिनेको आफ्नो बौद्धिक हस्तीसुहाउँदो भाषा त प्रयोग गर्नुपर्ने ! मानिस गल्तीरहित कोही पनि नहोला, गल्ती प्रायः सबैबाट हुन्छ तर अपराध ज्ञातअज्ञात गल्तीजस्तो सजिलै क्षमा गर्न सकिने विषय होइन । त्यसमाथि पनि यौन अपराध ! त्यो पनि एकदुईपल्ट होइन, बारम्बार ! महिनौंसम्म बन्दीजस्तै बनाएर । र, त्यो पनि सामान्य व्यक्तिबाट होइन, समाज र संसारकै शोषणको जालो च्यातेर बराबरीमा आधारित सभ्य संसार बनाउन हिँडेको योद्धा बाट ! ब्राह्मणवादी पितृसत्तामा प्रचलित परम्परा र संस्कारहरू यस्ता छन्, यहाँभित्र यौनका मामिलामा हिंस्रक शब्द र कर्म गर्न पुरुष लगभग विशेषाधिकारप्राप्त नै छन् भन्दा फरक पर्दैन । त्यस अर्थमा बलात्कार संस्कृति (रेप कल्चर) त्यति नै पुरानो हो जति पुरानो छ समाजको संगठित पितृसत्ताको जन्मकथा । बलात्कार पितृसत्ताको उपोत्पादन मात्रै होइन, यसलाई आजसम्म टिकाउने माध्यमसमेत हो । मानवजातिले अभ्यास गरेको हिंसाजन्य संस्कृतिमा शक्ति सम्बन्ध (पावर रिलेसन) को प्रचलित परम्परा र संस्कृतिले कसरी भूमिका खेल्छ, त्यसका उदाहरण जगत्ले दिनदिनै भोगिरहेको छ । यस्तो विषयमा न प्रश्रित एक्ला उत्पीडक पात्र हुन् न उनलाई आरोप लगाउने शारदा भुसाल नै एक्ली पीडित हुन् । तर एउटा सिंगो पार्टी संगठन र प्रगतिशील लेखकहरूको समग्र तप्काले जसरी यो विषयलाई सामान्य आरोपप्रत्यारोपका रूपमा बुझाउने वा स्वाङ पार्ने काम गरिरहेको छ, यसले प्रश्रित व्यक्ति होइनन्, संगठनको आम प्रवृत्ति नै हुन् भन्ने कानेखुसी र रे, रे का आधारलाई बलियो टेको दिएको छ । वर्गमा, जातमा, पहुँच र विशिष्टतामा निर्मम रूपले विभाजित समाजका आर्थिक र जातीय सोपानक्रम भत्काउने भन्दै कसम खाने कम्युनिस्ट पार्टीकै मान्छेहरू किन यस्तो विषयमा चुँसम्म गर्दैनन् ? या, बोलिहाले भने मूल मुद्दालाई विषयान्तर गरेर लाज पचाउने वक्तव्य किन दिन्छन् ? आफ्ना नेता र नेतृत्वभित्र लुकेको द्वैधचरित्र र हिंस्रक वृत्तिसँग लड्ने संगठित आँट महिला संगठन स्वयंसमेत किन गर्दैनन् ? यो एक व्यक्ति मात्रैको मुद्दा हो कि मौनता र हिंस्रक प्रतिरक्षाको कूटनीति अपनाइरहेको सिंगो संगठनको ? ठूलासाना सबै कम्युनिस्ट टापुहरूभित्र यस्ता पतनशील विवेकधारीको कुन स्तरको स्थान र शासन छ ? र मूल कुरा, महिलामुक्तिको फराकिलो ब्यानर बोकेर हिँडेका त्यतिका महिलाहरूले खुला बहस हुन सक्ने आजको सजिलो अवस्थामा समेत रुझेको बिरालोजस्तो मुद्रामा ओठ सिलाएर बस्नुको गाँठी कारण केके हो ? मन्त्री, सांसद लगायतका पदप्रतिष्ठा जोगाउने अथवा पाउने कुत्सित इच्छा मात्रै कि लहरो तान्दा पहरो खस्ने घटनाक्रमहरूका पोल खुल्लान् भन्ने डरसमेत ? विषय र प्रसंग जेजे भए पनि प्रश्रितवार्ताले छोडेको असर यस्ता अनेकौं प्रश्नभित्र रुमलिएको छ ।पंक्तिकारका लागि व्यक्ति मोदनाथ प्रश्रितको मूल्यले अर्थ नराख्न थालेको दशकौं भैसकेको हो । तर जुन विचारको प्रतिनिधिका रूपमा आज पनि उनलाई प्रगतिशील कोटिमा राखिन्छ, त्यस अर्थमा तिनलाई मेरी साथीले तिम्रो गुरुबाउ भनेर कटाक्ष गर्नु अत्युक्ति होइन । एउटा व्यक्तिका रूपमा कोही कसरी बाँच्छ वा कसले कसरी सार्वजनिक विचार व्यक्त गर्छ, त्यसको भुक्तमान व्यक्ति आफैंले बेहोर्छ । व्यक्तिका ख्यातिकुख्याति, मानअपमान सबैको जवाफदेह व्यक्ति स्वयं हुन्छ । तर जब त्यही व्यक्ति कुनै मार्का वा ट्याग सहित प्रस्तुत हुन्छ (वा गरिन्छ), स्वाभाविक रूपमा त्यसको प्रभाव, असर र जवाफदेही व्यक्तिमा मात्रै सीमित रहन्न । यस अर्थमा प्रजातान्त्रिक र प्रगतिशील भनिने बुद्धिजीवी, लेखक या वैचारिक आन्दोलनहरूसँग गाँसिएका पात्र र प्रवृत्तिलाई व्यक्तिको निजी कुरा भनेर यत्तिकै छोडिदिनु बिलकुलै ठीक हुँदैन । अझ ठूलो नाम र फेम माथि हिलो छ्याप्ने दुष्प्रयास भन्दै मूल विषयकै उपेक्षा गर्नु त पीडितमाथिको धोका मात्रै होइन, पीडितशास्त्रीय कोणबाट हेर्दा एक प्रकारको जघन्य अपराध नै हो । यसकारण, मोदनाथ प्रश्रित प्रवृत्ति र तिनले आफूलाई यौन हिंसाको आरोप लगाउने शारदा भुसालविरुद्ध बोलेका कुराको जवाफदेह सम्बन्धित पार्टी मात्रै होइन प्रगतिशील लेखन आन्दोलनसमेत हो ।भलै, नेपालमा प्रगतिशील लेखन र आन्दोलन अब कहाँ छ ? यसका मुख्तियार, प्राधिकार कोको हन् ? यी कुरा आफैंमा वार कि पार हुने गरी गर्नुपर्ने बहसका विषय हुन् । निश्चित कम्युनिस्ट पार्टीको समर्थक भएपछि प्रगतिशील बनिने परम्परामा लेखक, बुद्धिजीवीहरू स्वतः नै प्रगतिशील बन्ने अथवा जीवनको अघिल्लो कालखण्डमा कम्युनिस्ट आन्दोलन र लेखनमा योगदान दिएको भएपछि पछिल्लो कालखण्डमा जेजस्ता विचार बोकेर हिँडे पनि उसले प्रगतिशील कहलिइरहन पाउने सुविधा प्राप्त स्थितिमा प्रगतिशील शब्दको कसरी चीरहरण भएको छ, यो व्यापक रूपमा जोकसैले महसुस गरिरहेकै कुरा हो । तर यति कुरा निश्चित हो, प्र्रगतिशील कहलिँदै सात खून माफ पाउँदै बस्ने रीतमाथि निर्मम हुन अब ढिलो भइसकेको छ ।हुन त स्त्री शरीरमाथिको संरचनात्मक खेल र बर्बर उत्पीडन प्रगतिशील या प्रजातान्त्रिकजस्ता जिग्ज्याग मार्काहरूभन्दा हजारौं वर्ष पुरानो हो र यो अहिले नै सुल्झिने मुद्दा पनि होइन, तर सामाजिक आन्दोलन, मुक्ति, क्रान्ति समाजवाद जस्ता शब्द भजाएर राजनीति र लेखनमा करिअर बनाउने, खाइपाइ र मस्ती गर्ने, ठूला पद, मठ र सत्ताका प्राधिकारी बन्ने, जोसुकैले दिएका पुरस्कार र सम्मान सोहोर्ने अनि ती शब्दका प्राणको, तिनका वास्तविक अर्थको निरन्तर अवमूल्यन पनि गर्ने मनुवाहरूलाई यस्ता शब्दको पगरी भिराइरहनु समग्र आन्दोलनमाथिको अपमान र हिंसा हो । यदि यसबारे छुरो बहस गर्न र स्त्रीद्वेषी, पीडितद्वेषी अनि समतामय समाजको क्रान्तिविरोधी व्यवहार गर्दै सदाबहार प्रगतिशील टोकन लिइरहन पाउने सुविधामाथि कठोर प्रहार गर्न तयार नहुने हो भने आज आलोचनात्मक विवेकसहित उभिएका धेरै लेखक र बुद्धिजीवीहरू आफूलाई सगौरव गैरप्रगतिशील भनाउन रुचाउनेछन् ।"
संवैधानिक इजलासको मर्म,"संवैधानिक इजलासमा थन्किन्छन् मुद्दा भन्ने समाचार आयो । २०० भन्दा बढी, पाँच वर्ष नाघेको पनि, मुद्दा विचाराधीन रहेछन् । यसबाट इजलास गठनमा पनि समस्या पर्छ भन्ने देखिन्छ । संवैधानिक इजलासमा पाँच वर्ष पुरानो मुद्दा विचाराधीन हुनु भनेको सर्वोच्च अदालतको प्रभावकारितामाथिको प्रश्न हो ।न्यायपालिका स्वतन्त्र भएर मात्र हुँदैन, छिटो र गुणात्मक न्याय दिन सक्ने पनि हुनुपर्छ । १४ मे १९९१ मा नेपालले नागरिक तथा राजनीतिक अधिकारसम्बन्धी महासन्धि, १९६६ अनुमोदन गर्यो । नेपाल सन्धि ऐन, २०४७ को दफा ९ अनुसार महासन्धि नेपाल कानुन भयो । महासन्धिको धारा १४(१) अनुसार अदालत सक्षम, स्वतन्त्र र निष्पक्ष हुनुपर्छ । उपधारा ३(ग) ले विलम्बबिना सुनुवाइ गरिपाउने हक पनि प्रदान गर्छ । उपधारा १ र ३(ग) को व्यवस्थाअनुसार न्याय छिटो, छरितो र सुलभ एवं न्यायपालिका सक्षम, स्वतन्त्र र निष्पक्ष हुनुपर्छ ।न्याय महँगो र ढिलो हुनु हुँदैन । महासन्धिको उपधारा ३(ग) अनुसार विलम्ब नगरी निर्णय गर्नुपर्छ । नेपालको संविधानको धारा ५१(ट)(१) मा पनि न्याय छिटो, छरितो र सुलभ हुनुपर्ने व्यवस्था छ । धारा ५१(ट)(१) अदालतलाई छिटो, छरितो, सर्वसुलभ, मितव्ययी, निष्पक्ष, प्रभावकारी र उत्तरदायी बनाउने राज्यको नीति हुने व्यवस्था हो । धारा ५१(ट)(१) राष्ट्रिय कानुन हो । महासन्धिको धारा १४(१) र उपधारा ३(ग) अन्तर्राष्ट्रिय कानुन हो । दुवैको लक्ष्य र उद्देश्य एउटै हो ।संविधानको धारा ५१(ट)(१) र महासन्धिको धारा १४(१) तथा उपधारा ३(ग) आर्थिकसामाजिक अधिकार होइन । आर्थिकसामाजिक अधिकार क्रमशः प्रोग्रेसिभ रियलाइजेसन हुने हो । संविधानको धारा ५१(ट)(१) एवं महासन्धिको धारा १४(१) र उपधार ३(ग) न्यायसँग सम्बन्धित छन् । आर्थिकसामाजिक अधिकारहरू तुरुन्त प्राप्त गर्न सम्भव हुँदैनÙ प्रशासनिकलगायत पूर्वाधार तयार गर्न समय लाग्न सक्छ । त्यसैले महासन्धिको धारा २(२) ले पूर्वाधार तयार गर्न मनासिब समय प्रदान गरेको हो । नेपाल महासन्धिमा पक्ष बनेको ३० वर्ष भयो । धारा (२) हदम्यादजस्तै व्यवस्थापकीय उपायहरू तयार गर्ने सहुलियत हो । समय नतोके पनि अनुमोदन गरेको ३० वर्षसम्म चुप लागेर बसे हुन्छ भनेको होइन । इजलास गठन हुन नसक्नु संविधान तथा महासन्धि दुवैअनुसार क्षम्य हुँदैन । संवैधानिक इजलासमा मुद्दा थन्किनुले पक्षहरूको महासन्धिको धारा ३(ग) उल्लंघन भइरहेको मान्नुपर्छ । अदालतमा मुद्दा थुप्रिने र न्याय ढिलो हुने कार्यले मौलिक हक हनन गर्छ ।भारतको सर्वोच्च अदालतले सन् १९९३ मा युनिकृष्ण रावको मुद्दामा राइट टु स्पिडी ट्रायल लाई मौलिक हकको व्याख्या गरेको छ । महासन्धिमा पक्ष भएको ३० वर्ष र संविधान लागू भएको पाँच वर्ष भयो । नेपालको संविधानको धारा ५५ मा राज्यका निर्देशक सिद्धान्त र नीतिहरू अदालतमा उठाउन नपाउने भनिए पनि धारा ४९ मा धारा ५१(ट)(१) मार्गनिर्देशन हुने भनिएको छ । न्यायजस्तो संवेदनशील र महत्त्वपूर्ण विषय अब मार्गदर्शनमा रहन हुँदैन, मौलिक हकमा परिणत गर्नुपर्छ । संविधाननिर्माताहरूले संवैधानिक इजलासबाट संविधानको प्रगतिशील र अग्रगामी व्याख्या अपेक्षा गरेका थिए । पाँच वर्ष मुद्दा थुप्रिनाले संवैधानिक इजलासमाथि होइन, सर्वोच्च अदालतप्रति नै नकारात्मक असर पर्यो ।भारतमा तीन वर्षअगाडि एक प्रधानन्यायाधीशविरुद्ध महत्त्वपूर्ण मुद्दाहरूमा वरिष्ठ न्यायाधीशहरूलाई पाखा लगाएर कनिष्ठ न्यायाधीशहरूलाई कजलिस्ट तोकेको भनेर विवाद भयो । चार वरिष्ठ न्यायाधीशले पत्रकार सम्मेलन गरे । तत्कालीन नेतृत्वविरुद्ध महाभियोग प्रस्ताव दर्ता भयो, जसलाई सामान्य रूपमा लिइयो । कुनै पूर्वप्रधानन्यायाधीश पनि दिल्लीको जन्तरमन्तरमा नैतिकताको पाठ पढाउन भाषण गर्न गएनन् । अन्तर्राष्ट्रियकरण पनि गरेनन् । महाभियोग प्रस्ताव दर्ता भएका ती प्रधानन्यायाधीशले संवैधानिक इजलासबाट सदाझैं ल्यान्डमार्क फैसला दिँदै गए । कजलिस्ट पनि केही पारदर्शी भयो । भारतका अर्का प्रधानन्यायाधीश टीएस ठाकुर त न्यायाधीश कम भएर मुद्दा थुप्रिएका कारण सार्वजनिक रूपमै रोए । संस्थाप्रति कत्रो माया ! कत्रो इमानदारी !नेपालमा २०६८ सालयता न्यायपालिकालाई विवादित बनाइयो । धारा १३३(२) को तागत र अधिकारलाई धारा १३६ सँग मिलाएर संवैधानिक इजलासको फोरमलाई सदुपयोग गर्ने हो भने नेपालको प्रधानन्यायाधीशलाई संसारको एउटा शक्तिशाली सर्वोच्च अदालतको नेतृत्व गर्ने मात्र होइन, धेरै मुद्दामा अमेरिकाका जोन मार्सल र वारेन बर्जर एवं बेलायतका लर्ड डेनी बन्न पाउने अवसर थियो । अवसर कसैले सदुपयोग गर्न सकेनन् । इजलास नै गठन हुन सक्दैन । संवैधानिक इजलास चुनौती होइन, संविधानको प्रगतिशील व्याख्या गर्ने अवसर हो । वर्तमान प्रधानन्यायाधीशले अवसरको प्रयोग गर्नुपर्यो । संवैधानिक इजलासमा मुद्दा थुप्रेको होइन, संवैधानिक इजलासबाट ल्यान्डमार्क जजमेन्ट दिएको चाहिँ समाचार बनाउनुपर्यो ।विदेशका सर्वोच्च अदालतहरूले नेपालको सर्वोच्च अदालतको संवैधानिक इजलासको फैसला उल्लेख गर्ने किसिमको निर्णय आउनुपर्यो । नेपालको संविधानका धारा ४६ र १३३(२) संसारका धेरै संविधानमा हुँदैनन् । भारतको संविधानमा हाम्रो धारा ४६ त्यहाँको धारा ३२ मा छ, तर हाम्रो धारा १३३(२) जस्तो सर्वोच्च अदालतको अधिकार जजेज केसेज१ मा सर्वोच्च अदालत आफैंले बनायो । भारतको सर्वोच्च अदालतले विभिन्न मुद्दामा मौलिक हकको व्याख्या गर्दा राज्यको नीति र सिद्धान्तबाट निर्देशित हुनुपर्छ भनेको छÙ देशको विकासअनुसार क्रमैसँग सिद्धान्त र नीतिलाई हकमा परिणत गर्दै जानुपर्छ भनी व्याख्या गरेको छ । हामीकहाँ पनि संवैधानिक इजलासलाई प्रजिअ कार्यालयको मुद्दा शाखामा मुद्दा थन्किए जस्तो गर्नुभएन । मानव अधिकार महासन्धिको धारा २(२) र संविधानको धारा ४९ को मनसाय एउटै हो । कार्यान्वयन गर्न व्यवस्थापकीय तयारी गर्ने समय पार भैसक्यो । अब धारा ५१(ट)(१) लाई मौलिक हक घोषणा गर्नुपर्यो र संवैधानिक इजलासमा मुद्दा थन्किन दिनुभएन ।संवैधानिक इजलास नयाँ होइन । संवैधानिक इजलास पहिलाको विशेष इजलासको ओल्ड वाइन इन न्यु बोटल हो । संविधानको व्याख्या गर्ने मुख्य जिम्मा सर्वोच्च अदालतको हो भनी धारा १२८(२) मा लेखिएकै छ । संवैधानिक इजलास नै गठन हुन नसक्नु संवैधानिक विकासमा बाधक मानिन्छ । इजलास गठन गर्नू भन्ने अर्को परमादेश जारी गराउनुभएन ।संवैधानिक इजलास संविधानसभाले सर्वोच्च अदालतलाई थोपरेको होइन । केही न्यायमूर्ति ले पाँचतारे होटलमा शीर्ष नेताहरूलाई भेटेर संवैधानिक अदालत चाहिँदैन, संवैधानिक अदालतले हेर्ने मुद्दा पनि हामीलाई नै बक्से हुन्छ भनी माग्नाले आज यस्तो परिस्थिति उत्पन्न भएको हो । धारा १३७(१) ले भन्छ, म इजलास गठन र संविधानको स्तरीय व्याख्यामा बाधक बन्न सक्छु । यसको आधार छ । धारा १३७(१) ले प्रधानन्यायाधीशबिनाको संवैधानिक इजलास गठन हुन नसक्ने भन्यो । प्रधानन्यायाधीशले हेर्न नहुने मुद्दा भएमा आफ्नो अवकाश नहुन्जेल कि मुद्दा पालेर बस्नुपर्ने भयो कि त हेर्न नहुने मुद्दा पनि हेर्नुपर्ने भयो । मुद्दाअनुसारको विज्ञता भएको न्यायाधीश सम्मिलित इजलास गठन हुनुपर्छ । धारा १३७(१) मा इजलास गठनमा न्यायपरिषद्लाई छिराउनाले प्रधानन्यायाधीशले परिषद्ले सिफारिस गरेबाहेकको न्यायाधीश इजलासमा हाल्न सक्दैन । प्रधानन्यायाधीश भनेको मास्टर अफ द रोस्टर हो । न्याय परिषद्ले सिफारिस गरेको न्यायाधीशबाहेकको इजलास गठन असंवैधानिक हुन्छ । यसो गरेमा अधिकारपृच्छाको रिट आउन सक्छ । नियममा हाल्नुपर्ने कुरा संविधानमा हाल्न चम्काएकाले आजको नेतृत्वले इजलास गठनमा समस्या भोग्नुपरेको हो । ती समूह आज कहाँ छन्, जसले इजालास गठनलाई संविधानमा हाल्न संविधानसभालाई उक्साए ? प्रारम्भिक मस्यौदा जारी हुँदा सुधार्न सुझाव दिनुपर्थ्यो । तर त्यति बेला सुझावको सट्टा आफ्नो अवकाशको उमेर ६५ बाट बढाएर ७० वर्ष पुर्याउने प्याकेजमा जोड दिइयो ।नेपालमा प्रजातन्त्र पुनःस्थापना र दक्षिण अफ्रिकामा रंगभेद उन्मूलन झन्डै सँगै भएको हो । दक्षिण अफ्रिकामा पनि संविधान लेख्दा संविधानसभाको चुनाव भयो । त्यहाँ २६ वटा दल मिले । सुरुमा कोडेसा (कन्भेन्सन फर अ डेमोक्रेटिक साउथ अफ्रिका) भनियोÙ पछि गएर कोडेसा को सट्टा एमपीएनपी (मल्टीपार्टी नेगोसिएसन प्रोसेस) भयो । उनीहरूले अन्तरिम संविधान बनाए । पूर्ण संविधान लेख्नुअगाडि प्रजातान्त्रिक संविधानमा पर्नुपर्ने ३४ वटा संवैधानिक सिद्धान्त बनाए, जुन संविधानमा परेनपरेको जाँच्न संवैधानिक अदालत गठन गरे । परिमार्जित मस्यौदामा संवैधानिक अदालतले सबै सिद्धान्त परे भनी प्रमाणित गर्यो अनि संविधान जारी भयो । दक्षिण अफ्रिकामा संवैधानिक अदालतको महत्त्वपूर्ण भूमिका छ । हाम्रो संविधानसभाले पनि संवैधानिक अदालतको व्यवस्था गरेको थियो । तर, केही न्यायमूर्तिहरूले अध्ययन नै नगरी हचुवाको भरमा संवैधानिक अदालत चाहिँदैन भनेकाले आज संवैधानिक इजलास विवादमा परेको हो ।न्यायपालिकाका लागि नेपालमा २०१७२०४६ सालसम्म एक कालखण्ड र २०४७ यता अर्को कालखण्ड मान्नुपर्छ । यी दुई कालखण्डमा भारतमा जस्तो नेपालको न्यायपालिकाले आफ्नो स्वतन्त्रताका लागि कहिल्यै संघर्ष गर्नुपरेन । २०४७ सालअगाडि राजनीतिक व्यवस्था निरंकुश भए पनि न्यायपालिकामाथि ठाडो हस्तक्षेप भएन, जबकि पञ्चायत राजाले इम्पोज गरेको व्यवस्था थियो । २०४७ र २०६२६३ सालका परिवर्तनले पनि संविधानमा न्यायाधीश नियुक्तिका लागि न्यायपरिषद् र तीनै तहका अदालत स्वतन्त्र बनाएर उपहार दिए । भारतमा न्यायपालिकाको स्वतन्त्रताका लागि सर्वोच्च अदालत आफैंले कार्यपालिकासँग संघर्ष गर्नुपरेको थियो । संघर्ष सुरु भएको थियो एडीएम जबलपुरको बन्दीप्रत्यक्षीकरण मुद्दाबाट । उक्त मुद्दा संकटकालमा बन्दीप्रत्यक्षीकरणको उपचार निलम्बन हुनेनहुने भन्नेबारे थियो । पाँच सदस्यीय इजलासमध्ये चार जनाले संकटकालमा बन्दीप्रत्यक्षीकरणको उपचार निलम्बन हुन सक्छ भनेर सरकारलाई सजिलो हुने व्याख्या गरे । पाँचमध्येका एक न्यायाधीश खन्नाले चाहिँ जस्तोसुकै अवस्थामा पनि बन्दीप्रत्यक्षीकरणको उपचार निलम्बन हुन सक्दैन भने । त्यति बेला सरकार बलियो थियो । सरकारले राय बझाउने न्यायाधीश खन्नालाई आफ्नो विरोधी ठान्यो । भनिन्छ, खन्नालाई बहुमतको बलियो सरकारको सिकार बनाइयो । गोलकनाथ भनेर चिनिने अर्को मुद्दामा एघार जनाको इजलासमा बहुमतबाट संविधान संशोधन हुन सक्छ तर मौलिक हक कटौती हुने वा नियन्त्रण हुने गरी संशोधन गर्न पाइँदैन भनेर फैसला आयो । सरकारलाई यो पनि मान्य भएन । गोलकनाथको फैसला उल्ट्याउन सरकारले संविधानको चौबीसौं संशोधन गर्यो । गोलकनाथको फैसला उल्टियो । चौबीसौं संशोधनविरुद्ध मुद्दा पर्यो । तेह्र जनाको इजलासमा गयो । केशवानन्द भारती भनेर चिनिने विश्वकै अर्को चर्चित मुद्दामा सात जनाको बहुमतले संविधानमा सीटी स्क्यान, एमआरआई गरेर हेरी प्रत्येक संविधानमा आधारभूत संरचना हुन्छ भनी पत्ता लगायो । आधारभूत संरचनामा मौलिक हक र स्वतन्त्र न्यायपालिका पर्छन् । यस्ता आधारभूत संरचनाहरू धारा ३६८ अन्तर्गत संशोधन गर्न पाइँदैन भनेर त्यो इजलासले गोलकनाथको मुद्दालाई झन् बलियो बनायो । सरकारलाई यो फैसला पनि पचेन । भनिन्छ, भारतमा यिनै फैसलाका कारण एडीएम जबलपुर मुद्दामा राय बझाउने न्यायाधीश एवं गोलकनाथ र केशवानन्द भारतीका मुद्दामा छुट्टै राय लेख्ने, सरकारको विपक्षमा फैसला गर्ने न्यायमूर्तिहरूको वरिष्ठता मिचियोÙ उनीहरूलाई प्रधानन्यायाधीश बनाइएन ।सन् १९९३ मा सुप्रिम कोर्ट एड्भोकेट अन रेकर्ड, जसलाई जजेज केसेज२ भनिन्छ, मुद्दामा नौ सदस्यीय इजलासले हाम्रो न्याय परिषद्कै जस्तो व्याख्याद्वारा छ सदस्यीय कलेजियम बनायो । सरकारलाई त्यो पनि मन परेन । सन् २०१४ मा सरकार पुनः बहुमतमा हुँदा एनजेएसी ऐन बनायो, जसले जजेज केसेज२ खारेज गर्यो । त्यसमा मुद्दा पर्यो । पाँच सदस्यीय इजलाससमक्ष पेस भयो, जसले एनजेएसी ऐन असंवैधानिक भनेर खारेज गर्यो । सन् १९९३ को जजेज केसेज२ स्वतः कायम भयो । भारतमा सर्वोच्च अदालतले बलियो कार्यपालिकासँग ठूलो संघर्ष गरेर न्यायपालिकाको स्वतन्त्रता कायम गर्नुपर्यो, तर हामीकहाँ २०४७ साल र वर्तमान संविधानले न्याय परिषद्सहितको स्वतन्त्र अदालत उपहारस्वरूप सुनको किस्तीमा राखेर दिँदा पनि २०६८ सालयताका नेतृत्वले नबुझेर हो वा व्यक्तिगत स्वार्थका कारण, त्यसलाई पचाउन र बचाउन सकेनन् । यसैको मार आज संवैधानिक इजलासमा परेको छ । २०६८ सालयताका नेतृत्वले न्यायपालिकालाई प्रभावकारी बनाउने धारा १३६ को अधिकार र भूमिका बुझेनन् । बुझेका भए परिषद्मा न्यायाधीशको संख्या अल्पमत भयो, बहुमत चाहिन्छ भनेर भाषण गर्ने थिएनन् । धन्य हो, न्याय परिषद्को बुझाइ !संवैधानिक इजलास समस्याग्रस्त बन्नुमा दुई कारण देखिन्छन् । नेतृत्वहरूले वंशजको नागरिकताको मर्म र शपथग्रहणको अर्थलाई धोका दिए । नागरिकता अन्तर्राष्ट्रिय कानुनअनुसार दुई प्रकारले प्राप्त हुन्छ । एउटा, युस सोली अर्थात् जन्मस्थल (माटो) का आधारमा, र अर्को, युस साङ्गुइन अर्थात् रगतका आधारमा । अमेरिकामा राष्ट्रपति, जसको हातमा संसार ध्वस्त गर्न सक्ने न्युक्लियर बटन छ, त्यस्तो पदमा युस सोली अपनाइयो । अमेरिकाको संविधानको धारा २(१) अनुसार राष्ट्रपति बन्न अमेरिकामा जन्मेको हुनुपर्छ, वंशज मतलब छैन । राष्ट्रले विश्वास गर्ने नै आफ्ना नागरिकलाई हो । अमेरिकामा राष्ट्रपतिबाहेक ५० राज्यका गभर्नर, मन्त्री, राजदूत, सेनालगायत अन्य सबै पदमा अंगीकृत नागरिकलाई पनि विश्वास गरिन्छ । नागरिकले पनि शपथका कारण आफ्नो देशप्रति माया र विश्वास गर्छ ।हामीकहाँ महत्त्वपूर्ण पदमा जन्मेको भूभागलाई विश्वास गरिएन, रगतलाई मात्र विश्वास गरियो । धारा २८९(१) मा प्रधानन्यायाधीशको रगत नेपाली हुनुपर्ने व्यवस्था गरियो । त्यसै गरी शपथमा पनि धोका भयो । शपथको कानुनीभन्दा नैतिक बन्धन हुन्छ । भारतको संविधान लेख्दा राष्ट्रपतिको शपथका सन्दर्भमा ठूलो बहस भयो । धर्मनिरपेक्ष राष्ट्रमा शपथ आवश्यक पर्छ र भन्ने एक थरी विचार आयोÙ कानुनी बन्धन नहुँदा आवश्यक छैन भनियो । अर्का थरीले तर्क दिए निर्वाचित हुँदैमा कोही स्वतः राष्ट्रपति बन्दैन, शपथ लिएपछि मात्र बन्छ । हिन्दु, इस्लाम, सिख, क्रिस्चियन जुनसुकै धर्मको भए पनि सबैको आआफ्नो धर्मप्रति विश्वास हुन्छ । सबैले भगवान् सम्झेर आत्मबल र मनोबल प्राप्त गर्छन् । त्यसैले धर्मअनुसारको शपथ गराउनुपर्ने व्यवस्था धारा ६० मा राखियो ।हालैका अमेरिकी राष्ट्रपतिमाथि महाभियोग प्रस्तावमा राष्ट्रपतिकै दलका सांसद मिट रोम्नीले महाभियोगका पक्षमा मत हाले । उनले भने, ट्रम्प राष्ट्रपतिका लागि योग्य व्यक्ति होइनन् भन्ने थाहा हुँदाहुँदै मैले ट्रम्पको पक्षमा मत हालें भने भगवान्को नाममा मैले खाएको शपथ उल्लंघन हुन्छ । त्यसैले मैले ट्रम्पको विरुद्ध भोट हालेको हुँ । यो हो इमानदारी र शपथको महत्त्व !२०६८ सालयता न्यायपालिकामा राजनीति छिराइयो । उच्च अदालतमा भरमार नियुक्ति गरियो । अध्ययनै नगरी संवैधानिक इजलास संविधानमा हाल्न लगाइयो, भ्रष्टाचार अदालतमा पस्यो भन्दा वास्ता गरिएन । यस्ता कार्यहरू, दुई प्रकारका नागरिकतामध्ये रगतको नाताको नागरिकता भयो भने व्यक्तिविशेषले न्यायपालिकालाई धोका दिँदैन भनेर देशले गरेको विश्वास र ईश्वरको नाममा संविधान पालना गर्छु भनेर खाएको शपथमाथिको ठूलो धोका होइन र ? आफ्नै नागरिकलाई धोका दिएपछि अब यो नेपाल देशले कसलाई विश्वास गर्ने ? त्यसैले प्रधानन्यायाधीशज्यू, संवैधानिक इजलास खारेज गरौं, संवैधानिक अदालत गठन गरौं र उच्च अदालतमा पुनर्नियुक्ति गरौं । यसो भए न्यायपालिकाप्रति विश्वास पुनः कायम हुन्छ ।केसी पूर्वन्यायाधीश हुन् ।"
अब बंगलादेशमा बलात्कारीलाई मृत्युदण्ड,"ढाका (एजेन्सी) बंगलादेशमा बलात्कारीलाई मृत्युदण्डको सजाय हुने गरी कानुन संशोधन गरिएको छ । लामो समयको विरोध प्रदर्शनपछि सरकार कानुन संशोधन गर्न बाध्य भएको हो ।कानुनमन्त्री अनिसुल हकले सञ्चार माध्यमहरूसँग कुरा गर्दै संशोधित कानुन राष्ट्रपतिबाट मंगलबार जारी भएपछि तत्काल लागू हुने बताएका छन् । गत साता एउटी महिलाको सामूहिक बलात्कार गरिएको भिडियो सामाजिक सञ्जालमा भाइरल भएपछि देशव्यापी विरोध प्रदर्शन सुरु भएको थियो । प्रदर्शनमा विद्यार्थी, महिला अधिकारको क्षेत्रमा कार्यरत संघसंस्था तथा सर्वसाधारणको उल्लेख्य सहभागिता रहेको थियो । राजधानी ढाकामा गरिएको प्रदर्शनका सहभागीले गृहमन्त्रीको राजीनामा र बलात्कारीलाई मृत्युदण्ड दिइनुपर्ने माग गरेका थिए । अधिकारवादी संस्थाहरूका अनुसार बंगलादेशमा गत वर्ष ५ हजार ४ सय जना बलात्कारको सिकार भएका थिए । प्रधानमन्त्री शेख हसिनाको नेतृत्वमा सोमबार बिहान बसेको मन्त्रिपरिषद्को बैठकले कानुन संशोधन गर्ने प्रस्ताव स्वीकृत गर्दै अध्यादेशमार्फत कानुन ल्याउने निर्णय गरेको हो । मन्त्री हकले अहिले संसद्को सत्र चालु नभएकाले अध्यादेश जारी गर्नुपरेको बताए । निर्णयको चौतर्फी स्वागत हुने अपेक्षा गरिएको छ । तर कपितय अधिकारकर्मीले बलात्कारपछि पीडित महिलाको हत्या हुने क्रम बढ्न सक्ने चिन्ता व्यक्त गरेका छन् । बेगमगन्जमा खिचिएको एक भिडियोमा देखिएका आक्रमणकारीहरूमध्ये एक जनाले महिलालाई बलात्कार गरेको आरोप लागेको थियो । ह्युमन राइट्स वाचका अनुसार गत वर्ष ती महिलालाई आरोपित व्यक्तिले बन्दुक देखाएर बारम्बार बलात्कार गरेको राष्ट्रिय मानव अधिकार आयोगको अनुसन्धानमा देखिएको जनाइएको छ । त्यसका साथै विरोध गरे वा भनेको नमाने उनलाई सामूहिक बलात्कार गर्ने धम्की ती व्यक्तिले दिएको आयोगका अनुसन्धान निर्देशकले बताएका छन् । ती महिलाका अनुसार आफूसँग गरिएको दुराचारको भिडियो खिचेर ती व्यक्तिले एक महिनासम्म धम्की दिँदै पैसा दिन र यौन सम्पर्क गर्न दबाब दिएका थिए । तर आफूले अस्वीकार गरेपछि भिडियो सार्वजनिक गरिएको महिलाको भनाइ छ ।बंगलादेशको दूरसञ्चार नियामक निकायले भिडियोलाई अनलाइन माध्यमबाट हटाउने निर्णय गरेको भए पनि त्यो व्यापक रूपमा फैलिएको थियो । अधिकारीहरूले घटनामा संलग्न आठ जनालाई पक्राउ गरिसकिएको जनाएका छन् । त्यस्तै गत साताको एक बेग्लै घटनामा एक महिलामाथि सामूहिक बलात्कार भएको थियो । साइल्हेत जिल्लाको एक होस्टेलमा भएको घटनामा सत्तारूढ दलको विद्यार्थी संगठनका कैयौं सदस्यहरू पक्राउ परेका छन् । एक मानव अधिकारवादी संस्थाका अनुसार बंगलादेशमा ९ महिनामा कम्तीमा ९ सय ७५ जना महिला बलात्कृत भएका थिए । तीमध्ये दुई सयभन्दा बढी घटना सामूहिक बलात्कारका भएको ऐन ओ सलिस केन्द्रले जनाएको छ । केन्द्रका अनुसार पीडितमध्ये ४३ जनाको हत्या गरिएको र १२ जनाले आत्महत्या गरेका छन् ।"
अमेरिकी प्राध्यापकद्वयलाई अर्थशास्त्रको नोबेल पुरस्कार,"स्टकहोम (एजेन्सी) यस वर्षको अर्थशास्त्रतर्फको नोबेल पुरस्कार दुई अमेरिकीले पाउने भएका छन् । स्विडिस एकेडेमीले लिलामसम्बन्धी सिद्धान्तमा पुर्याएको योगदानका लागि दुई अर्थशास्त्री पल मिलग्रोम र रोबर्ट विल्सनलाई उक्त पुरस्कार दिने घोषणा गरेको हो । अमेरिकाको स्टानफर्ड विश्वविद्यालयका प्राध्यापकद्वयले लिलाम प्रक्रियाले कसरी काम गर्छ भन्नेबारे प्रस्ट पारेका जनाएको छ । उनीहरूले लिलामसम्बन्धी सिद्धान्तमा सुधार गरेका र त्यसका लागि नयाँ ढाँचा विकसित गरेका एकेडेमीको भनाइ छ । विजेतालाई एक करोड स्विडिस क्रोनर र मेडल प्रदान गरिनेछ । एकेडेमीका अनुसार उनीहरूले रेडियो फ्रिक्वेन्सीजस्तो पुरानो तरिकाबाट किनबेच गर्न गाह्रो हुने वस्तु तथा सेवाका लागि लिलामीको तरिका विकसित गरेका हुन् । प्राध्यापकद्वयको योगदानले विक्रेता, ग्राहक र करदाताहरू लाभान्वित भएका एकेडेमीको भनाइ छ । यस वर्षका विजेताको अन्वेषणले समाजलाई निकै फाइदा पुर्याएको छ, पुरस्कार कमिटीका अध्यक्ष पिटर फ्रेडरिक्सनले भने । अमेरिकी निकायहरूले सन् १९९४ मा उनीहरूले विकास गरेको एउटा ढाँचाको प्रयोग गरेर रेडियो स्पेक्ट्रम बिक्री गरेका थिए । स्विडिस आविष्कारक अल्फ्रेड नोबेलका नाममा स्थापित प्रतिष्ठित पुरस्कार हरेक वर्ष विभिन्न ६ विधामा प्रदान गरिँदै आएको छ । यस वर्षका लागि शान्ति, साहित्य, चिकित्साशास्त्र, रसायनशास्त्र, भौतिकशास्त्रका गरी सबै विजेताका नाम घोषणा गरिसकिएको छ ।"
५ दिनमा ९० लाखको पीसीआर परीक्षण !,बेइजिङ (एजेन्सी) चीनले पाँच दिनको अवधिमा चिङ्दाओ सहरका सबै ९० लाख मानिसको पीसीआर परीक्षण गर्ने भएको छ । कोरोना भाइरस (कोभिड१९) संक्रमितको उपचार भइरहेको अस्पतालबाट संक्रमण फैलिएको देखिएपछि पूरै सहरका मानिसको परीक्षण गर्न लागेको अधिकारीहरूले जनाएका छन् । चीनका अधिकांश स्थानमा भने हाल संक्रमण नियन्त्रणमा आइसकेको छ । तर विश्वका अन्य देशहरूमा भने संक्रमणले महामारीको रूप लिएको छ भने कतिपय देशमा प्रतिबन्धहरू कायम छन् । युरोपका केही देशमा दोस्रो लहरको संक्रमण फैलिएको जनाइएको छ । चिङ्दाओ नगरको स्वास्थ्य आयोगले सामाजिक सञ्जालमा विज्ञप्ति सार्वजनिक गर्दै ६ जना लक्षणसहितका र ६ जना लक्षणविहीन संक्रमितहरू भेटिएका पुष्टि गरेको छ । चिनियाँ सरकारी सञ्चार माध्यम ग्लोबल टाइम्सका अनुसार ती सबै संक्रमितको सम्बन्ध स्थानीय अस्पतालसँग भेटिएको हो । संक्रमितको संख्या निकै कम भए पनि चीन सरकारले सहरका सबै बासिन्दाको परीक्षण गर्ने रणनीति बनाएको हो । सहरका सम्पूर्ण मानिसको परीक्षण पाँच दिनभित्र गरिसकिने राष्ट्रिय स्वास्थ्य आयोगले जनाएको छ । आयोगका अनुसार सहरका विभिन्न अस्पतालमा रहेका १ लाख १४ हजार ८ सय ६२ जनाको परीक्षण गरिसकिएको र उनीहरूको नतिजा नेगेटिभ आएको छ । ग्लोबल टाइम्सका अनुसार सहरका विभिन्न स्थानमा भाइरसको परीक्षण गराउन मानिसहरू लाममा लागेका तस्बिर तथा भिडियोहरू सार्वजनिक भएका छन् । चीनमा बिदा मनाउने उत्कृष्ट साताको अन्त्यसँगै भाइरसको संक्रमण भेटिएको हो । चिङ्दाओ नगरको संस्कृति तथा पर्यटन ब्युरोले उक्त अवधिमा ४७ लाख पर्यटकले सहरको भ्रमण गरेका थिए । चीनमा हालसम्म ९१ हजार ३ सय ५ जनामा भाइरसको संक्रमण पुष्टि भइसकेको छ भने ४ हजार ७ सय ४६ जनाले ज्यान गुमाएका छन् । चीनको वुहान सहरमा गत वर्षको अन्त्यमा सुरु भएको कोभिड१९ विश्वभर फैलिएको हो । चीनले गत मेमा वुहान सहरका १ करोड १० लाख मानिसको कोभिड१९ परीक्षण गरिएको दाबी गरेको थियो । तर बीबीसीले उक्त समाचारको तथ्य जाँचका क्रममा परीक्षण गरिएका मानिसको संख्या करिब ९० लाख रहेको जनाएको छ ।
अब कारोबारका आधारमा लाइसेन्स दस्तुर,"दूरसञ्चार सेवा प्रदायकले अनुमति नवीकरण दस्तुरबापत तिर्नुपर्ने रकम २० अर्ब रुपैयाँको साटो कारोबारमा आधारित बनाउने सरकारको तयारी छ । अहिले मोबाइल सेवा अनुमति र आधारभूत टेलिकम सेवा सञ्चालनको अनुमति पाएका कम्पनीले पहिलो १० वर्षमा र त्यसपछि हरेक ५५ वर्षमा २० अर्ब रुपैयाँ नवीकरण दस्तुरबापत तिर्नुपर्ने प्रावधान छ ।नवीकरण दस्तुरबापत एकमुष्ट नलिएर कारोबारका आधारमा लिन सेवा प्रदायकले माग गरेको लामो समयपछि सरकारले प्रस्तावित दूरसञ्चार विधेयकको मस्यौदामा यो प्रावधान राखेको हो । नेपाल दूरसञ्चार प्राधिकरणले केही दिनअघि नयाँ दूरसञ्चार विधेयकको मस्यौदा सञ्चार तथा सूचना प्रविधि मन्त्रालयलाई बुझाएको छ । यो प्रावधान कार्यान्वयनमा आए हरेक सेवा प्रदायकले एकमुष्ट नभई आफ्नो कारोबारको परिमाणका आधारमा नवीकरण दस्तुर बुझाउनुपर्नेछ । हरेक सेवा प्रदायकका लागि नवीकरण दस्तुर फरकफरक कायम हुनेछ । मस्यौदा अहिले प्रारम्भिक चरणमा रहेको मन्त्रालयका सचिव हरिप्रसाद बस्यालले जानकारी दिए । यो मस्यौदाको प्रारम्भिक चरण हो, उनले भने, मस्यौदामा छलफल गर्न बाँकी छ भने अर्थ तथा कानुन मन्त्रालयको रायका लागि पठाउन पनि बाँकी छ । मस्यौदामाथि छलफल सकेर दुवै मन्त्रालयको राय लिएपछि मन्त्रिपरिषद्मा पेस हुने उनले बताए ।अनुमति प्राप्त व्यक्तिले वार्षिक आम्दानीको निश्चित प्रतिशतका आधारमा तोकिएबमोजिमको रकम वार्षिक दस्तुर बुझाउनुपर्नेछ, प्रस्तावित विधेयकको दफा २९ मा भनिएको छ । यसअघि पनि प्राधिकरणले सरकारलाई दूरसञ्चार सेवा प्रदायकको नवीकरण दस्तुरबापत वार्षिक आयको ४ प्रतिशत रकम लिन प्रस्ताव गरेको थियो । प्राधिकरणले केही वर्षअघि गठन गरेको अध्ययन समितिले निकालेको निष्कर्षका आधारमा प्राधिकरणले मन्त्रालयलाई नवीकरण दस्तुरको प्रावधान फेर्न सिफारिस गरेको थियो । अन्य मुलुकमा नवीकरण दस्तुरबापतको रकम कारोबारका आधारमा लिने गरिएको उदाहरण दिँदै प्राधिकरणले गरेको सिफारिस नयाँ ऐनमार्फत कार्यान्वयन गर्ने सरकारको तयारी छ । अहिले नेपालका सेवा प्रदायकले सरकारलाई नवीकरण दस्तुरबाहेक आफ्नो वार्षिक आयको ४ प्रतिशत रोयल्टी र २ प्रतिशत रकम ग्रामीण दूरसञ्चार विकास कोषमा जम्मा गर्नुपर्ने प्रावधान छ । योबाहेक फ्रिक्वेन्सीबापत छुट्टै दस्तुरसमेत सरकारलाई बुझाउनुपर्छ । प्रस्तावित मस्यौदामा पनि रोयल्टी र ग्रामीण दूरसञ्चार विकास कोषमा जम्मा गर्नुपर्ने रकम कायमै राख्न प्रस्ताव गरिएको छ ।एकमुष्ट अनुमति दस्तुर कायम हुँदा ठूला सेवा प्रदायकले मात्रै अनुमतिपत्र दस्तुर तिर्न सक्ने भएकाले साना सेवा प्रदायक मारमा पर्ने र नयाँ सेवा प्रदायक प्रतिस्पर्धामा आउन नसक्ने भन्दै प्राधिकरणले वार्षिक आयका आधारमा अनुमतिपत्र नवीकरण दस्तुर कायम गर्न सिफारिस गरेको हो । नयाँ कानुनमार्फत प्राधिकरणले दूरसञ्चार सेवाको अनुमति दिने व्यवस्था परिवर्तन गर्न पनि प्रस्ताव गरेको छ । अहिले कार्यान्वयनमा रहेको दूरसञ्चार ऐन२०५३ मा सरकारले दूरसञ्चार सेवाको अनुमतिपत्र जारी गर्न सूचना प्रकाशन गरेका बेलामा मात्रै अनुमतिपत्रका लागि निवेदन दिन सकिने प्रावधान थियो ।प्रस्तावित मस्यौदामा भने प्राधिकरणले बढाबढ माध्यमबाट फ्रिक्वेन्सी दिएको व्यक्तिलाई एकीकृत अनुमतिपत्र दिन सकिने प्रावधान राखिएको छ । यो व्यवस्थाका कारण लिलाम बढाबढ भएकाले फ्रिक्वेन्सी प्राप्त गर्ने व्यक्ति वा कम्पनीले दूरसञ्चार सेवाका लागि अनुमतिपत्र प्राप्त गर्न सक्नेछन् । प्राधिकरणले बढाबढका माध्यमबाट सेलुलर फ्रिक्वेन्सी प्राप्त गर्ने व्यक्तिलाई एकीकृत अनुमतिपत्र दिन सक्नेछ, प्रस्तावित मस्यौदाको दफा २५ मा भनिएको छ, एकीकृत अनुमतिपत्र प्राप्त व्यक्तिले दुई वर्षभित्र तोकिएको सेवा विस्तारसम्बन्धी सर्त पूरा गरी दूरसञ्चार सेवा सञ्चालन नगरे उक्त अनुमतिपत्र स्वतः रद्द हुनेछ ।"
सक्रिय लगानीकर्ता ३ लाख ३७ हजार मात्र,झन्डै २ अर्बको सेयर कारोबार सेयर बजारमा सोमबार झन्डै २ अर्ब रुपैयाँबराबरको सेयर किनबेच भएको छ । करिब ३२ हजार कारोबारबाट १ सय ८९ कम्पनीका ६८ लाख १५ हजार ७ सय १० कित्ता सेयर किनबेच भए । उक्त किनबेचबाट १ अर्ब ९४ करोड रुपैयाँ परिचालन भएको नेप्सेले जनाएको छ । सो दिन नेप्से १७४ अंकले मात्र बढेर १ हजार ५ सय ७८०१ बिन्दुमा बन्द भएको हो ।आइतबार उच्च अंकले बढेको वित्त कम्पनी समूहको परिसूचक सोमबार भने घटेको छ । यो दिन वित्त कम्पनी समूहको परिसूचक १३५ प्रतिशत घटेको छ ।
लगानी भित्र्याउन वित्तीय नीति पुनरावलोकन माग,"त्यसका लागि डिजिटल डिभाइड घटाउन यस क्षेत्रमा लगानी गर्न सरकार तथा एनआरएनएलाई भनिएको छ । नेपालमा अहिले प्रसारण लाइनबाट विद्युत् लैजाँदा ठूलो मात्रामा ऊर्जा खेर गइरहेको छ । नेपालमा सफल स्मार्ट ग्रिड कार्यक्रम लागू गर्न नीति, नियामक संस्था, उद्योग, संस्थागत तथा स्तरीकरणलगायत क्षेत्रलाई प्राथमिकता दिन सरकारलाई आग्रह गरिएको छ । कोभिड१९ ले गर्दा सन् २०२०२१ मा आर्थिक वृद्धि खुम्चने अनुमान गरिएको छ । नेपालको संशोधित विज्ञान, प्रविधि तथा नवप्रवर्द्धन नीतिले विभिन्न क्षेत्रमा वैज्ञानिक तथा प्राविधिक पहल गर्ने परिकल्पना गरेको छ । यो नीतिको तीव्र कार्यान्वयनले दिगो विकासका लक्ष्य प्राप्त गर्न सघाउने उल्लेख छ ।एनआरएनएले राष्ट्रिय योजना आयोग, नेपाल विज्ञान तथा प्रविधि प्रज्ञा प्रतिष्ठान, लेबर बैंक तथा ब्रेन गेन सेन्टरसँग तत्काल सहकार्य सुरु गर्ने बताएको छ । प्रमाणमा आधारित नीति निर्माणका लागि एनआरएनएले नेपाल सरकारले गठन गरेको नीति अनुसन्धान प्रतिष्ठानसँग एउटा समझदारी पत्रमा हस्ताक्षर गर्नेछ । गैरआवासीय नेपाली संघको मुख्य आयोजना र नेपाल सरकारको सहआयोजनामा सम्पन्न सम्मेलनमा काठमाडौं विश्वविद्यालयको सहकार्य थियो । सम्मेलनमा सामाजिक परिवर्तनका लागि नवप्रवर्तन, विज्ञान, प्रविधि तथा नवप्रवर्द्धन नीति स्टार्टअप तथा बजारीकरण र डिजिटल अर्थतन्त्र गरी चारवटा मुख्य विषयवस्तु थिए । १६ मुलुकका अन्तर्राष्ट्रिय वैज्ञानिक समुदायका २५ जना विशेषज्ञ र ३० मुलुकका गैरआवासीय नेपाली विशेषज्ञले कार्यपत्र प्रस्तुत गरेका थिए । सम्मेलनमा चारवटा प्लेनरी र विविध विषयमा १५ वटा सिम्पोजियम सत्र राखिएको थियो । ३० देशका १ सयभन्दा बढी विश्वविद्यालय, अनुसन्धान केन्द्रबाट ३ सयभन्दा बढी प्रस्तोताको सहभागिता थियो । कोभिड१९ ले नेपालमा पारेको प्रभाव र विश्वभर चालिएका कदम अनि नेपालले अवलम्बन गर्नुपर्ने रणनीतिबारे सम्मेलन केन्द्रित थियो । सम्मेलनका अवसरमा गैरआवासीय नेपाली संघका पूर्वअध्यक्ष जीवा लामिछानेले नेपालमा काम गर्न सजिलो नभएको बताएका छन् । कर्मचारीतन्त्रको ढिलासुस्तीका कारण समयमै काम नहुने उनको भनाइ छ । सिन्धुपाल्चोकमा एउटा हाइड्रोपावरको स्वीकृति लिन सात वर्ष लागेको र त्यसको निर्माण भने १५ महिनामा सकेको उनले अनुभव सुनाए । सुरुमा उत्साहित भएर नेपालमा लगानी गर्न खोजिए पनि अनेक झन्झट बेहोर्नुपरेको उनले बताए ।"
४६ पालिकाले बुझाएनन् राजस्व,"स्थानीय तहअन्तर्गत संकलित राजस्व ४० प्रतिशत प्रदेश सरकारलाई बुझाउनुपर्ने प्रावधान छ । तर प्रायः पालिकाले प्रदेश सरकारलाई राजस्व नबुझाएको पाइएको छ ।गण्डकी प्रदेशको आर्थिक मामिला तथा योजना मन्त्रालयका अनुसार आर्थिक वर्ष २०७६७७ मा ४६ पालिकाले राजस्व बुझाएनन् । प्रदेशमा ८५ पालिका छन् । कतिपय पालिकामा राजस्व संकलन नभएकाले पनि नबुझाएको आर्थिक मामिला तथा योजनामन्त्री किरण गुरुङले बताए । संकलित राजस्वको केही हिस्सा प्रदेशलाई पनि दिनुपर्छ भन्ने जानकारी नभएकाले नबुझाइएको उनको भनाइ छ । एउटा महानगरसहित गण्डकी प्रदेशमा २६ वटा नगरपालिका र ५८ गाउँपालिका छन् । तीमध्ये ३९ वटा पालिकाले प्रदेशलाई राजस्व बुझाएका छन् । पोखरा महानगर र वालिङ नगरपालिकाले मात्र मनोरञ्जन कर बुझाएका छन् । साथै पोखरा महानगरपालिका, बागलुङ नगरपालिका र गैंडाकोट नगरपालिकाले मात्रै विज्ञापन कर बुझाएको मन्त्रालयले जनाएको छ । गोरखाका ११ पालिकामध्ये आठले मात्र ढुंगागिट्टीको राजस्व बुझाएको मन्त्रालयका प्रवक्ता निरन भट्टराईले बताए । लमजुङका ९ मध्ये ४, तनहुँका १० मध्ये ६, स्याङ्जाका ११ मध्ये ८, कास्कीका ५ मध्ये ३, मनाङका ४ मध्ये एउटा, मुस्ताङका ५ मध्ये एउटा र म्याग्दीका ६ पालिका कसैले पनि कर बुझाएका छैनन् । पर्वतका ७ मध्ये ४, बागलुङका १० मध्ये २ र नवलपरासीका ८ मध्ये दुई वटाले मात्र राजस्व बुझाएका छन् । भट्टराईका अनुसार दहत्तर, बहत्तरअन्तर्गत १० करोड ४९ लाख ६५ हजार २८४, मनोरञ्जनतर्फ १३ लाख ९० हजार ४२२ र विज्ञापनतर्फ ३५ लाख २१ हजार ५६० रुपैयाँ संकलन भएको छ । राजस्व नबुझाउने स्थानीय तहको अनुदान काटिने उनले बताए । राजस्व नबुझाउने पालिकाको अनुदान काट्दै आएका छौं, भट्टराई भन्छन् । कोभिड१९ का कारण गरिएको लकडाउनका कारण राजस्व संकलन ७० प्रतिशत प्रभावित भएको गुरुङले बताए । भने, व्यापार, व्यवसायी, उद्योग, कलकारखाना सबै ठप्प भएपछि राजस्व उठेन । राजस्व उठ्ने भनेको यातायात क्षेत्र हो, त्यो नै प्रभावित भयो । त्यसैले लक्ष्यअनुसार राजस्व संकलन गर्न सकिएन, उनले भने । पछिल्लो समय पालिकाले प्रदेशलाई बुझाउनुपर्ने राजस्व रकम नबुझाए महालेखापरीक्षकले बेरुजुमा राखिदिने भएपछि पहिलो वर्षको तुलनामा दोस्रो वर्षमा राजस्व बुझाउने पालिकाको संख्या बढेको मन्त्री गुरुङले बताए । यसरी नै प्रदेशले स्थानीय तहलाई बुझाउनुपर्ने सवारी साधन कर भने दुई पटक गरेर बुझाएको छ ।"
नयाँ भेरियन्टको जिप कम्पास,"काठमाडौं (कास) नेपालका लागि अमेरिकी आइकनिक ब्रान्ड जिपको आधिकारिक विक्रेता एमएडब्लू लाइफले आइतबार नयाँ भेरियन्टको जिप कम्पास सार्वजनिक गरेको छ । एमएडब्लूले लोकप्रिय ट्रिम लिमिटेड प्लसमा ९स्पिड डिजेल अटोमेटिक ट्रान्समिसन छ । अल ह्वील ड्राइभ भएको नयाँ कम्पासमा बीएस ६ कम्प्लायन्ट, २० लिटरको ४ बाई ४ डिजेल अटोमेटिक इन्जिन छ । जसले अधिकतम १७३ पीएस पावर र ३५० एनएम टर्क उत्पन्न गर्छ । यो ९स्पिड डिजेल अटोमेटिक र ४ बाई ४ क्यापाबिलिटी दुवै भएको क्लासकै पहिलो एसयूभी हो । यसको मूल्य १ करोड १८ लाख ९० हजार रुपैयाँ तोकिएको छ ।"
आयो ड्याटसनको रेडी गो,"काठमाडौं (कास) ड्याटसनले आफ्नो नयाँ गाडी रेडी गो सार्वजनिक गरेको छ । २३ लाख ९९ हजार रुपैयाँ मूल्य रहेको यो सवारीमा साइट इम्पेक्ट पेडेस्ट्रियन प्रोजेक्सन कम्प्लान्ट, रेक्ट्र्याक्टिभ फङ्सनका साथ रियर सिट बेल्ट, डुअल एयर ब्याग र रियर भ्यु क्यामेरालगायत विशेषता छन् । यो १० एल म्यानुअल ट्रान्समिसनमा उपलब्ध हुनेछ । रेडी गोमा एलसेप डीआरएलएस, स्लिक हेडल्याम्पस र एलईडी फग ल्याम्प्स छन् । नेपालका लागि ड्याट्सन गाडीको आधिकारिक विक्रेता पायोनियर मोटोकर्प प्रालि हो ।"
अपाचेको आरटीआर १६० फोर भी,काठमाडौं (कास) टीभीएसको आधिकारिक वितरक जगदम्बा मोटर्सले काठमाडौंको सानोभर्याङस्थित नयाँ शोरुममा अपाचे आरटीआर १६० फोर भी सार्वजनिक गरेको छ । पहिलेदेखि बिक्री हुँदै आएको अपाचे आरटीआर १६० फोर भीमा एबीएस र स्मार्ट कनेक्ट फिचर थपिएको छ । यससँगै ग्राहकले विभिन्न पाँच भेरियन्टमा अपाचे आरटीआर १६० फोर भी खरिद गर्न सक्छन् । यी मोटरसाइकल २ लाख ७३ हजारदेखि ३ लाख ६ हजार रुपैयाँसम्ममा उपलब्ध हुने कम्पनीले जनाएको छ ।
प्रभुको नयाँ हेलिकप्टरलाई उडान अनुमति,काठमाडौं (कास) प्रभु हेलिकप्टर प्रालिले ल्याएको नयाँ हेलिकप्टर एच १२५ एएस ३५० बी ३ई ले नागरिक उड्डयन प्राधिकरणबाट उडान अनुमति पाएको छ । यससँगै प्रभुका ६ वटा हेलिकप्टर पुगेका छन् । प्रभुले नेपाल भ्रमण २०२० लाई दृष्टिगत गरी नयाँ एयरबस हेलिकप्टर ल्याउने निर्णय गरेको थियो । कलसाइन ९ एनएनएई रहेको हेलिकप्टरमा ६ वटा सिट छन् ।
२४ औं वर्षमा बुद्ध एयर,"काठमाडौं (कास) वायुसेवा कम्पनी बुद्ध एयरले आइतबार २३ औं वर्ष पूरा गरेको छ । विश्वव्यापी महामारीका रूपमा फैलिएको कोभिड१९ ले हरेक क्षेत्रलाई नराम्ररी प्रभावित पारेको अवस्थामा झन्डै ६ महिना उडान ठप्प भए पनि जहाजको नियमित मर्मतसम्भार, रेखदेख तथा जनशक्ति सञ्चालन खर्च कटौती नगरिएको बुद्ध एयरका प्रबन्ध निर्देशक वीरेन्द्रबहादुर बस्नेतले बताए । बन्दाबन्दी झन्डै ६ महिना रह्यो । आम्दानी पनि शून्य नै । यस्तो अवस्थामा पनि हामीले ११ सय कर्मचारीलाई नियमित रूपमा तलब बाँड्यौं, बुद्ध एयरले जारी गरेको विज्ञप्तिमा भनिएको छ, हाम्रो पहिलो प्राथमिकता नै हरेक कर्मचारीको जीवनयापन सजिलो होस् र हाम्रा जहाजको मर्मतसम्भार रेखदेखमा कुनै पनि अवरोध नआओस् भन्ने थियो । सन् १९९७ मा अमेरिकी ब्रान्डको बिचक्राफ्ट जहाजबाट उडान सुरु गरेको बुद्धसँग १३ वटा जहाज छन् ।"
सस्तो डिलमा सानिमाका ग्राहकलाई छुट,"काठमाडौं (कास) सानिमा बैंकले नजिकिँदै गरेको चाडपर्वका लागि सस्तो डिलसँगको सहकार्यमा बिग डिल एट सस्तो डिल योजना ल्याएको छ । यो योजनाअनुसार बैंकको मोबाइल बैंकिङ एप, सानिमा सजिलो ईबैंकिङ प्रयोगकर्ताले क्यूआर कोड स्क्यान गरी भुक्तानी गर्दा २५ प्रतिशतसम्म छुट वा २, हजार ५ सय रुपैयाँसम्म क्यास ब्याक प्राप्त गर्न सक्छन् ।"
सिल्की हेयर एन्ड स्मुथ राइड का विजेता घोषणा,काठमाडौं (कास) लिभोन नेपालले सोमबार सिल्की हेयर एन्ड स्मुथ राइड प्रतियोगिताको दोस्रो विजेता घोषणा गरेको छ । लक्की ड्रमार्फत सार्वजनिक गरिएको नतिजामा नख्खुका सुबोधकुमार यादवले यामाहाकाको फेसिनो १२५एफआई बाइक प्राप्त गरेका छन् । अन्य १० जना विजेताले लिभोनका तर्फबाट गिफ्ट ह्याम्पर प्राप्त गरेका थिए । भाटभटेनी सुपरमार्केटसँगको सहकार्यमा लिभोनले यो योजना सञ्चालन गरेको हो ।
आईएमईले ल्यायो भरोसा कोष,काठमाडौं (कास) कोभिड१९ संक्रमणबाट विदेशमा मृत्यु भएकाका आफन्तलाई सहयोग गर्ने उद्देश्यका साथ आईएमई ग्रुपले भरोसा कोष स्थापना गरेको छ । कोषमा २०७६ पुस १६ देखि २०७७ असोज ३० सम्म कोभिड१९ का कारण विदेशमा मृत्यु भएका नेपाली श्रमिकका आफन्तले आवश्यक विवरणसहित काठमाडौं पानीपोखरीस्थित आईएमई ग्रुपको केन्द्रीय कार्यालयका साथै सातै प्रदेशमा अवस्थित प्रादेशिक कार्यालयमा कात्तिक मसान्तसम्म आवेदन दिन सक्छन् । आवेदनमाथि छलफल गरी आर्थिक सहायता उपलब्ध गराइने आईएमईले जनाएको छ ।
कियाका गाडीमा एनएमबीको कर्जा,काठमाडौं (कास) एनएमबी बैंक र नेपालमा किया अटोमोबाइलको वितरक कन्टिनेन्टल ट्रेडिङ इन्टरप्राइजिङबीच किया अटोमोबाइलमा कर्जा प्रदान गर्नेसम्बन्धी सम्झौता भएको छ । बैंकले कन्टिनेन्टल ट्रेडिङ इन्टरप्राइजेजद्वारा अनुमोदित एनएमबी अटो लोन अनुसार २४ घण्टाभित्र ग्राहकले कर्जा पाउनेछन् । बैंकका तर्फबाट प्रमुख व्यापार तथा रणनीति अधिकृत सुदेश उपाध्याय र कन्टिनेन्टल ट्रेडिङ इन्टरप्राइजेजका निर्देशक आशिष पौड्यालले सम्झौतापत्रमा हस्ताक्षर गरे ।
बजारमा फ्याक्ट्स अफ नेपाल २०२०,काठमाडौं (कास) फ्याक्ट्स रिसर्च एन्ड एनलाइटिक्सले नेपालका विभिन्न क्षेत्रको जानकारी र तथ्यांक संकलन गरी तयार पारेको वार्षिक पुस्तक फ्याक्ट्स अफ नेपाल २०२० सोमबार सार्वजनिक गरेको छ । पुस्तकमा अघिल्लो वर्षका विभिन्न क्षेत्रको तथ्यांक संकलन गरी बनाइएका सूचनागत दृश्यचित्र समावेश छन् ।
अडानमुक्तिनाथ कर्जा सम्झौता,"काठमाडौं (कास) नेपाल अडिटर्स एसोसिएसन (अडान) र मुक्तिनाथ विकास बैंक लिमिटेडबीच अडानमा आबद्ध आजीवन सदस्यलाई बिनाधितो प्रोफेसनल कर्जा प्रवाह गर्नेसम्बन्धी सम्झौता भएको छ । सम्झौताअनुसार अडानमा आबद्ध रजिस्टर्ड अडिटर्स आजीवन सदस्यलाई बैंकले बिनाधितो १५ लाख रुपैयाँसम्मको प्रोफेसनल कर्जा, ओभरड्राफ्ट सुविधा एवं अन्य सुविधा सहुलियत ब्याजदरमा प्राप्त गर्नेछन् ।"
नडाल अनि जितको अर्थ,नोभाक जोकोभिचलाई हराएर जितेको १३औं फ्रेन्च ओपन ट्रफीसाथ लकर रूममा राफेल नडाल ।
मेरा पिकमा स्कीको अभ्यास,"सोलुखुम्बु जिल्लाको ६ हजार मिटरभन्दा माथि उचाइको मेरा पिकमा स्की खेलको सम्भाव्यता अध्ययन गरिएको छ । नेपाल पर्वतारोहण प्रशिक्षण प्रतिष्ठान (नेपाल माउन्टेन एकेडेमी) ले रिफ्युजी मेरा लजको व्यवस्थापनमा मेरा पिकमा स्की खेलको सम्भाव्यता अध्ययन भएको हो ।एकेडेमीका दुई स्की प्रशिक्षकले गत साता मेरा पिकको शिखर ६ हजार ४ सय ६७ मिटरको उचाइदेखि बेस क्याम्पसम्म स्की अभ्यास गरे । सोचेभन्दा पनि धेरै राम्रो सम्भावना देख्यौं, स्की प्रशिक्षक छिरिङ जाङ्बु शेर्पाले भने, अब यहाँ लेभल थ्री (तेस्रो तह) को स्की प्रशिक्षणलाई तयारी गरेका छौं । मेरा पिकमा शरदकालीन मौसम स्कीका लागि उपयुक्त हुने देखियो ।करिब तीन किलोमिटर चौडाइमा स्की गर्न सकिने स्की प्रशिक्षक छिरिङ जाङ्बु र पेम्बा ग्याल्जेङ शेर्पाले बताए । कुनै बेला मेरा पिकको क्षेत्रमा क्रिभास (हिमखाडल) हरू देखिने गरेकोमा यसपालि एकदमै राम्रो पेलेर राखेको हिउँजस्तो देखिएको उनीहरूले बताए ।नेपालमा अग्लो हिमालमा स्कीको सम्भावना रहेको डोल्पो क्षेत्रमा रहेको पुथा हिउँचुलीलाई मानिन्छ । जुन ७ हजार २ सय ४६ मिटर उचाइको हिमाल हो । त्यसपछि मेरा पिक नै सबैभन्दा उत्तम हिमाल हुनसक्ने ५ वर्षदेखि स्की प्रशिक्षण लिने र प्रशिक्षकको काम गर्दै आएका छिरिङ जाङ्बुले बताए । माउन्टेन एकेडेमीले लेभल वानको स्की खेलसम्बन्धी प्रशिक्षण दोलखाको कालिञ्चोकमा सञ्चालन गर्ने गरेको छ । लेभल टु को तालिम फ्रान्स र स्विट्जरल्यान्डमा गर्ने गरिएको छ । अब लेभल थ्रीका लागि भने मेरा पिकमा गर्न आवश्यक सम्भाव्यता अध्ययन थालिएको हो । त्यसका लागि जिपिएसले मापन गर्ने, सम्भावित क्षेत्रलाई मार्किङ गर्ने काम थालिएको एकेडेमीले जनाएको छ ।नेपालमा लेभल टु सम्मको स्की तालिम लिएका धेरै भए पनि लेभल थ्रीको तालिम लिएका थोरै संख्यामा मात्र छन् । त्यसैले लेभल टु का तालिम लिएकालाई अबको केही महिनामै मेरा पिकमा लिएर स्की खेलको अभ्यास गर्ने तयारी एकेडेमीको छ । मेरा पिक काठमाडौं पुगेर फर्किन १० देखि १२ दिनको यात्रा अवधि लाग्ने गर्छ ।"
बेंग्लोरको उडान,वासिङ्टन सुन्दरबाट बोल्ड भएका कोलकाताका नितिश राणा ।तस्बिर : बीसीसीआई
बेल्जियममाथि इंग्ल्यान्डको जित,पेरिस (रोयटर्स) मार्कस रसफोर्डले पेनाल्टीबाट गरेको गोल र मेसन माउन्टको प्रहार डिफ्लेक्ट हुँदै पोस्टको दिशा लिएपछि इंग्ल्यान्डले यूईएफए नेसन्स लिग फुटबलमा आइतबार विश्व वरीयताको नम्बर एक टिम बेल्जियमलाई २१ ले हराएको छ । वेम्बलीमा प्राप्त यो जितपछि इंग्ल्यान्डले बेल्जियमलाई उछिनेर समूहको शीर्षस्थान हात पारेको छ । बेल्जियमले रोमेलु लुकाकुको गोलले अग्रता लिएयता इंग्ल्यान्डले खेलमा सफल पुनरागमन गरेको हो । अर्को प्रमुख खेलमा फ्रान्सले घरेलु मैदानमा पोर्चुगलसँग निराशाजनक गोलरहित बराबरी खेलेको छ । विश्व च्याम्पियन र युरोपेली च्याम्पियनबीचको खेल अपेक्षाअनुसार कमजोर र फिक्का रह्यो । दुवै टिमले पूरा खेल अवधिमा एकएक मात्र आक्रमण बुन्न सकेन । अर्को शक्तिशाली टिम इटालीले पनि पोल्यान्डसँग गोलरहित बराबरी खेलेको छ । तर इटालीको लगातार १८ खेलको अपराजित यात्रा भने कायम रह्यो । डेनमार्कले भने आइसल्यान्डमाथि सजिलै ३० को जित निकाल्यो ।
क्यान साधारणसभा स्थगित,काठमाडौं (कास) नेपाल क्रिकेट संघ (क्यान) ले यसै साता गर्ने भनेको साधारणसभा स्थगित गरेको जनाएको छ । असोज ६ गते चितवनमा बसेको क्यान बोर्ड बैठकले संघको वार्षिक साधारणसभा भर्चुअल रूपमा असोज २८ र २९ गते निर्णय गरेको थियो ।तर चितवनबाट काठमाडौं फर्किएलगत्तै क्यान अध्यक्ष चतुरबहादुर चन्द र सचिव अशोकनाथ प्याकुर्याल कोभिड१९ को संक्रमणमा परेका थिए । त्यसयता क्यानको साधारणसभा अन्योल देखिएको थियो । संघका केही पदाधिकारीहरूसँगै केन्द्रीय समितिका सदस्यहरू कोभिड १९ बाट संक्रमित भएका कारण आइसोलेसनमा रहेकाले हाललाई उक्त साधारणसभा अर्को सूचना नआएसम्म स्थगित गरिएको क्यानले सोमबार प्रेस विज्ञप्तिमार्फत जनाएको छ । हाललाई स्थगित भए पनि भविष्यमा हुनसक्ने भनेर क्यानले जिल्ला क्रिकेट संघलाई प्रतिनिधि छनोट गरेर संघमा पठाउन पत्राचार गरेको बताइएको छ ।
