शीर्षक,विवरण
शुल्क तिर्न नसक्दा संक्रमितको बिचल्ली,"हेटौंडाकी ६० वर्षीया कुमारी दाहाल तीन दिनअघि अचानक ज्वरोले थला परिन् । उनमा श्वासप्रश्वास समस्या पनि देखियो । मकवानपुरमा उपचार सम्भव नभएपछि परिवारजनले सोमबार पाटन अस्पताल पुर्याए । त्यहाँ डाक्टरहरूले ज्वरो क्लिनिकमा राखेर उपचार गरे । निःशुल्क उपचार पाउने आसमा आएका उनलाई क्लिनिकको मात्रै ६ हजार रुपैयाँ तिर्न लगाए । पीसीआर रिपोर्ट पोजिटिभ आएपछि थप उपचार गर्नॅपर्ने भन्दै ५० हजार तुरुन्त डिपोजिट नगरे बेड पाउन गाह्रो पर्ने बताए । अस्पतालले भनेजति रकम आफूसँग नभएपछि उनकी छोरी लक्ष्मीले पैसा खोजखाज गरेर डाक्टरहरूसँग बिन्तीभाउ गरेर तीस हजार डिपोजिट गरेर आमालाई भर्ना गरिन् ।उनका अनुसार अक्सिजन दिनुपर्ने भएकाले अस्पताललाई अहिले दैनिक ७ हजारका दरले रकम तिर्नुपर्छ । डाक्टरहरूले कम्तीमा १४ दिन राख्नुपर्छ भनेका छन् । उपचार खर्च मात्रै एक लाखको हाराहारीमा हुने देखियो, उनले भनिन्, हुनेखानेले त उपचार गराउलान्, नहुनेले मृत्यु कुर्नेबाहेक अरू उपाय छैन । सरकारले आइतबारसम्म सामान्य लक्षण भएका बिरामीलाई प्रतिदिन ३ हजार ५ सयका दरले अधिकतम १४ दिनसम्म, अक्सिजन चाहिने तर आईसीयूमा राख्न नपर्नेलाई प्रतिदिन ७ हजारका दरले अधिकतम १४ दिन र आईसीयूमा राख्नुपर्नेलाई प्रतिदिन १५ हजारका दरले तीन सातासम्मका लागि अस्पताललाई रकम उपलब्ध गराउँदै आएको थियो । यही रकमले अस्पतालले बिरामीको उपचार, खानपानको व्यवस्थापन र क्वारेन्टाइनमा राख्दा हुने खर्च बेहोर्दै आएको थियो ।कोरोना उपचार गराउन शुल्क लाग्ने भएपछि उनीहरू जस्तै मर्कामा पर्ने थुप्रै छन् । पाटन अस्पतालका निर्देशक डा रवि शाक्यले असहाय र विपन्न नागरिक भनेर जिल्ला प्रशासन कार्यालय, स्थानीय तह वा आधिकारिक सरकारी निकायबाट सिफारिस लिएर आएमा पीसीआर टेस्ट निःशुल्क गर्न सकिने बताए । कतिपयले भनेका बेलामा सिफारिस लिएर आउन सकिँदैन, त्यसका लागि अस्पताल आफैंको सामाजिक सेवा विपन्न नागरिक कोष छ । सम्पर्कमा आएमा त्यहाँबाट पनि सहयोग गर्न सकिन्छ, उनले भने ।ग्वार्कोकी लक्ष्मी लम्सालको समस्या भने बेग्लै छ । गर्भवती उनीलाई डेलिभरीको समय मंसिर १ गतेका लागि दिएको छ । कोरोना पोजिटिभ लम्साल पाटन अस्पतालमा कोभिडको उपचार गराएर निको भई घर फर्केकी थिइन् तर फेरि जाँच गर्ने क्रममा पोजिटिभ देखियो । अहिले फेरि भर्ना हुन खोज्दा उनलाई भने बेड खाली नभएको भन्दै लिन मानेनन् । यस विषयलाई लिएर बुधबार डाक्टर र उनका श्रीमान्बीच भनाभन भएको थियो । उनका श्रीमान् भन्छन्, श्रीमतीलाई बीचमा केही भइहाल्यो भने जिम्मेवारी कसले लिने ?निर्देशक शाक्यले अस्पतालमा आइसकेका बिरामीलाई सकेसम्म फिर्ता नपठाउने व्यवस्था गर्दै आइरहेको बताए । कोभिडका बिरामीको चापलाई मध्यनजर गरेर बेड संख्या बढाएर २ सय ५० पुर्याएका छौं, उनले भने, सामान्य उपचारका लागि बेड उपलब्ध गराउन सकिन्छ । आईसीयू मात्र डेढ महिनादेखि प्याक छ । अस्पतालमा आईसीयूसहित अक्सिजन दिन मिल्ने बेड ५० वटा मात्र छन् भने भेन्टिलेटर २१ वटा छन् । शुल्क लिन थालेपछि अस्पतालमा उपचार गराउन आउनेको संख्या पनि उल्लेखनीय मात्रामा कमी आएको छ । यसअघि दैनिक ३ सय जना पीसीआर टेस्टका लागि आउनेमा अहिले घटेर २ सयमा पुगेका छन् ।अस्वस्थ भएपछि वीरगन्ज महानगरपालिका१२ मुर्ली निवासी लोकनाथ चौधरी गत शुक्रबार नारायणी अस्पताल पुगे । डाक्टरको सुझावअनुसार स्वाब परीक्षण गर्दा उनमा कोरोना संक्रमण पुष्टि भयो । मुर्लीमा एउटा कोठा भाडा लिएर परिवारसहित बस्दै आएका चौधरीको होम आइसोलेसनमा बस्ने अवस्था थिएन ।अस्पतालका वरिष्ठ फिजिसियन डा निरजकुमार सिंहले संक्रमितको उपचार निःशुल्क हुने भएकाले नेसलन मेडिकल कलेजको कोभिड अस्पतालमा भर्ना हुन सिफारिस गरिदिए । दुई दिनसम्म निःशुल्क उपचार गरेको अस्पतालले चौथो दिन प्रतिदिन सात हजार रुपैयाँ लाग्ने भन्दै १४ हजार रुपैयाँको बिल दियो । त्यति रकम तिर्न सक्ने हैसियत नभएका चौधरी र उनका परिवार चिन्तित बने । निःशुल्क उपचार हुने भएकाले यहाँ पठाएका नारायणीका चिकित्सक डा सिंहलाई फोन गरेर आफ्नो पीडा सुनाए । पैसा नै तिर्न नसक्ने अवस्था भएकाले जसरी पनि बिरामीलाई बाहिर बस्ने व्यवस्था मिलाइदिन अनुरोध गरे । डा सिंहले कोभिड अस्पताललाई बिरामीको अवस्था देखाएर डिस्चार्ज गरिदिन आग्रह गरे । सरकारको नयाँ नियमबारे बिरामी र उनका आफन्तलाई जानकारी गराउँदै मैले माफी मागें, डा सिंहले भने, त्यसपछि कोभिड अस्पताललाई अनुरोध गरेपछि बिरामीलाई घर पठाइयो । चौधरीकी छोरी प्रतीक्षाले पैसा तिर्न नसकेपछि बुबालाई घर लिएर आएको गुनासो गरिन् । बुबाको स्वास्थ्य ठीक छ, हल्का खोकी मात्र छ, उनले भनिन्, एक दिनको ७ हजार रुपैयाँ कहाँबाट ल्याउने ? पैसा नतिर्न सकेर घर ल्यायौँ । कोरोना संक्रमितले आफ्नो उपचार आफैँ गर्ने सरकारको निर्णय गलत भएको डा सिंहले टिप्पणी गरे ।"
८ बढ्यो रेमिट्यान्स,"दसैं र तिहारअघिको महिना भएकाले गत असोजमा पनि केही रेमिट्यान्स बढ्न सक्ने अनुमान गरिएको छ ।नेपालमा लकडाउन सुरु भएपछि राष्ट्र बैंकले पनि १० प्रतिशतभन्दा धेरैले रेमिट्यान्स घट्न सक्ने अनुमान गरेको थियो । रेमिट्यान्स आउने प्रमुख राष्ट्रमा कोभिडको असर धेरै रहेको भन्दै यस्तो अनुमान गरिएको थियो । गत आर्थिक वर्षमा ८ खर्ब ७५ अर्ब रुपैयाँ रेमिट्यान्स नेपाल भित्रिएको थियो ।मुलुकको चालु आय र व्ययको हिसाब देखाउने चालु खाता गत भदौमा करिब २६ अर्ब ७ करोड रुपैयाँले बचतमा छ । गत वर्षको भदौमा यो खाता २२ अर्ब ६९ करोडले घाटामा थियो । गत साउनमा २५ अर्ब ४१ करोडले बचतमा थियो । २०७३ मंसिरयता गत असारसम्म यो खाता निरन्तर घाटामा थियो । चालु खातामा वस्तु आयातनिर्यात, सेवा आयातनिर्यात, रेमिट्यान्सलगायत रकम ट्रान्सफर र मुलुकलाई प्राप्त आयव्यय समावेश गरिन्छ । गत वर्षको तुलनामा चालु आर्थिक वर्षमा आयात घटेको, सेवाअन्तर्गत भ्रमण, शिक्षालगायतमा मुलुकबाट बाहिरिने खर्च कम भएकाले चालु खाता बचतमा गएको राष्ट्र बैंकका प्रवक्ता गुणाकर भट्टले बताए । गत भदौमा मुलुकको अर्थतन्त्र (शोधनान्तर) ६७ अर्ब ६३ करोड रुपैयाँले बचतमा छ । अघिल्लो वर्षको सोही अवधिमा शोधनान्तर स्थिति ८ अर्ब ८३ करोडले बचतमा थियो । अमेरिकी डलरमा शोधनान्तर स्थिति अघिल्लो आर्थिक वर्षको भदौमा ७ करोड ८५ लाखले बचतमा रहेकामा चालु आवको सोही अवधिमा ५६ करोड ६२ लाखले बचतमा रहेको प्रतिवेदनले देखाएको छ ।गत चैतदेखि नै शोधनान्तर बढ्न थालेको हो । यही क्रममा जेठसम्म आइपुग्दा शोधनान्तर बचत करिब पौने २ खर्ब रुपैयाँ पुगेको थियो । गत वैशाखमा शोधनान्तर स्थिति १ खर्ब २० अर्ब ९० करोड रुपैयाँले बचतमा थियो । अघिल्लो आर्थिक वर्षको तुलनामा गत आर्थिक वर्षमा आयात घटेको, रेमिट्यान्स आप्रवाह बढेको, सरकारको बाह्य ऋण बढेकोलगायत कारण शोधनान्तरमा राम्रो सुधार देखिएको राष्ट्र बैंकले जनाएको छ । लकडाउनको अवधिमा निर्यातमा केही सुधार हुनु, विदेशमा अध्ययन तथा पर्यटन खर्च घट्नु, बिजुलीको आयात घट्नुलगायत कारण शोधनान्तर स्थिति सुधारमा सहयोग पुगेको प्रतिवेदनले औंल्याएको छ । गत भदौसम्म मुलुकको कुल विदेशी विनिमय सञ्चिति १४ खर्ब ३३ अर्ब ६७ करोड रुपैयाँ पुगेको छ । गत असारको तुलनामा यो करिब २३ प्रतिशतको वृद्धि हो । २०७६ असारमा यो १४ खर्ब १ अर्ब ८४ करोड रुपैयाँ थियो । गत वर्ष अमेरिकी डलरमा पनि यस्तो सञ्चिति बढेको छ । अमेरिकी डलरमा यस्तो सञ्चिति २०७७ असार मसान्तमा ११ अर्ब ६५ करोड रहेकामा २०७७ भदौमा १२ अर्ब २० करोड पुगेको राष्ट्र बैंकले जनाएको छ । गत भदौसम्मको विदेशी विनिमय सञ्चितिले मुलुकका लागि १४९ महिनालाई पुग्ने वस्तु तथा सेवा आयात गर्न पर्याप्त हुने राष्ट्र बैंकले दाबी गरेको छ ।"
रअ प्रमुख काठमाडौंमा,"त्यहीअनुसार प्राधिकरणले प्रबन्ध मिलाएको स्रोतले बताएको छ । भारतीय दूतावासका एक उच्च अधिकारीले भने रअ प्रमुख काठमाडौं नआएको दाबी गरे । कोही अरू नै आएको हुन सक्छ, रअ प्रमुख आउनुभएको होइन, ती अधिकारीले भने । नेपालले नयाँ नक्सा जारी गरेपछि भारतीय पक्षबाट उच्च सुरक्षा अधिकृतको यो पहिलो भ्रमण हो । नेपालको भूमिलाई अतिक्रमण गर्दै भारतले गत कात्तिकमा नयाँ नक्सा निकालेको थियो भने गत चैतमा नेपालको भूमि हुँदै भारतको उत्तराखण्डबाट चीनको मानसरोवर जाने बाटो खुलाएको थियो । लगत्तै नेपालले भारतका ती गतिविधिको कूटनीतिक नोटमार्फत विरोध गर्दै लिम्पियाधुरा, लिपुलेक र कालापानी समेटेर नयाँ नक्सा जारी गरेको थियो । यसलाई नेपालको संघीय संसद्ले पनि पारित गर्दै राष्ट्रिय निसाना छापमा परिवर्तन पनि गरिएको थियो । नेपाल र भारतबीच सम्बन्ध उचारचढाव रहेका बेला भारतीय गुप्तचर विभागका प्रमुख गोयलको भ्रमणलाई महत्त्वसाथ हेरिएको छ । रअ प्रमुख गोयल पहिलोपटक नेपाल आएका भने होइनन् । उनी यसअघि सन् २०१९ को जुलाइमा पनि आएका थिए । त्यसबेला उनले उच्चस्तरीय भेटघाट गरेका थिए । यसपटकको भ्रमणको विषय भने गोप्य राखिएको छ ।"
संक्रमण र मृत्यु संख्या अहिलेसम्मकै उच्च,"(काठमाडौं)  कोभिड१९ बाट देशभर हालसम्मकै धेरै संक्रमण दर २८५४ प्रतिशत र सबैभन्दा बढी ३१ जनाको मृत्यु भएको छ । यो बुधबार साँझसम्मको विवरण हो । स्वास्थ्य मन्त्रालयले दिउँसोसम्म २६ जनाको मृत्यु भएको जनाएको थियो । एक सय जनाको पीसीआर परीक्षण गर्दा २९ जनामा कोभिड देखिएको र एकै दिन हालसम्मकै धेरैको मृत्युको रेकर्ड कायम भएको इपिडिमियोलजी तथा रोग नियन्त्रण महाशाखाका निर्देशक डा वासुदेव पाण्डेले बताए । मन्त्रालयका अनुसार बुधबार २० हजार ११८ नमुनाको पीसीआर परीक्षण गर्दा ५ हजार ७४३ जनामा संक्रमण देखिएको छ । हाल देशभर ४४ हजार ४७६ अर्थात् ३०७० प्रतिशत सक्रिय केस छ । यसमध्ये काठमाडौंमा १८ हजार ८३२, भक्तपुरमा १ हजार ३०८ र ललितपुरमा २ हजार ९८९ जना गरी उपत्यकामा मात्रै कुल संक्रिय संक्रमित २३ हजार १२९ जना छन् । देशभर देखिएका कुल सक्रिय संक्रमितमध्ये ५२ प्रतिशत उपत्यकामा छन् । बुधबार थपिएका नयाँ संक्रमितमध्ये ३ हजार १०७ अर्थात् ५४१० प्रतिशत काठमाडौं उपत्यकामा छन् । हाल ३५६ जना सघन उपचारमा छन् । यसमध्ये २६९ जना आईसीयू र ८७ जना भेन्टिलेटरमा छन् । वाग्मती प्रदेशमा सबैभन्दा बढी १५२ जना आईसीयू र ५९ जना भेन्टिलेटरमा छन् । हाल मुस्ताङ मात्र सक्रिय संक्रमित शून्य रहेको जिल्ला हो । ५ सयभन्दा बढी सक्रिय संक्रमित रहेका १५ वटा जिल्लामा झापा, मोरङ, सुनसरी, काठमाडौं, भक्तपुर, ललितपुर, चितवन, मकवानपुर, काभ्रे, कास्की, दाङ, रुपन्देही, बाँके, सुर्खेत र कैलाली छन् ।कोरोना संक्रमणबाट बुधबार हालसम्मकै धेरै ३१ जनाको मृत्यु पुष्टि भएको छ । उपत्यकाका मात्रै १३ जना छन् । सुनसरीको गढी४ की उच्च रक्तचापकी ५५ वर्षीया महिलाको धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको छ । श्वासप्रश्वासमा समस्या भएपछि कात्तिक ४ गते प्रतिष्ठानको कोभिड अस्पतालमा भर्ना गरिएकी उनको मृत्यु भएको प्रतिष्ठानका सहप्रवक्ता डा आशिष श्रेष्ठले बताए । सुनसरीको बराहक्षेत्रका ६८ वर्षीय पुरुषको पनि मंगलबार राति मृत्यु भएको छ । मधुमेह र उच्च रक्तचापका रोगी उनको होम आइसोलेसनमा मृत्यु भएको हो । धरान१६ का ९० वर्षीय वृद्धको पनि मृत्यु भएको छ । उनी उच्च रक्तचाप र मधुमेहका दीर्घरोगी थिए ।धनगढीमा तीन जनाको मृत्यु भएको छ । सेती प्रादेशिक अस्पतालमा डोटी केआई सिंह४ का ५० वर्षीय पुरुषको बुधबार दिउँसो मृत्यु भएको सेती अस्पतालका सूचना अधिकारी दिलिपसिंह श्रेष्ठले बताए । रगतमा इन्फेक्सन भएपछि उनलाई आईसीयूमा भर्ना गरिएको थियो । उनी डोटीबाट कांग्रेसका महाधिवेशन प्रतिनिधि थिए । धनगढी२ का ६५ वर्षका पुरुषको बाटामै मृत्यु भएको छ । होम आइसोलेसनमा रहेका उनको स्वास्थ्यमा समस्या भएपछि मंगलबार राति सेती अस्पतालमा ल्याउँदै गर्दा मृत्यु भएको हो । मंगलबार राति नै भारतको लखनउमा धनगढीका ६० वर्षीय व्यापारीको मृत्यु भएको पारिवारिक स्रोतले जनाएको छ । रूपन्देहीको बुटवलस्थित कोरोना विशेष अस्पतालमा बुटवल११ का ४७ वर्षीय र बुटवल१७ मोतीपुरका ८१ वर्षीय वृद्धको बुधबार मृत्यु भएको छ । ४७ वर्षका पुरुषमा असोज २४ गते कोरोना पुष्टि भएपछि अस्पताल भर्ना भएका थिए । मोतीपुरका वृद्ध असोज २७ गते पोजिटिभ नतिजा आएपछि अस्पताल ल्याइएका थिए । दुवै जना भेन्टिलेटरमा उपचाररत थिए । त्यसैगरी, रुपन्देहीको तिलोत्तमा५ का ४७ वर्षीय पुरुषको बुधबार मृत्यु भएको छ । मणिग्रामस्थित क्रिमसन अस्पतालमा उनको मृत्यु भएको तिलोत्तमा आइसोलेसन प्रमुख केशव भट्टराईले बताए । रुपन्देहीकै ४१ वर्षीया महिलाको पनि मृत्यु भएको छ । पाल्पाको लुम्बिनी मेडिकल कलेज प्रभासमा बगनासकाली७ का ७८ वर्षीय पुरुषको बुधबार मृत्यु भएको स्वास्थ्य कार्यालय पाल्पाका सूचना अधिकारी ओमप्रकाश पन्थीले बताए । उनी दम र सुगरबाट ग्रस्त थिए । चितवन मेडिकल कलेजको भरतपुरमा रहेको शिक्षण अस्पतालमा रत्ननगर१३ का ४० वर्षीय पुरुषको बुधबार दिउँसो मृत्यु भएको छ । अस्पतालका निर्देशक डा दयाराम लम्सालका अनुसार उनी असोज २३ मा ज्वरो तथा निमोनियाको समस्या लिएर अस्पताल भर्ना भएका थिए । उनी क्यान्सर रोगको पनि उपचार गराइरहेका थिए । नवलपरासीका ७५ वर्षीया महिला, महोत्तरीकी ६० वर्षीया महिला, धादिङकी ८६ वर्षीया महिला, म्याग्दीका ८५ वर्षीय पुरुष, नुवाकोटकी ७० वर्षीया महिला र कञ्चनपुरका २४ वर्षीय पुरुषको पनि मृत्यु भएको मन्त्रालयले जनाएको छ । भक्तपुरमा ७४ र ७२ वर्षीय पुरुष र ४२ वर्षीया महिला तथा ललितपुरका ४५ वर्षीय पुरुषको मृत्यु भएको छ । यस्तै, काठमाडौंमा ८१, ८६, ७४, ६२, ६७, ६३, र ५१ वर्षीय पुरुष तथा ७६ र ४९ वर्षीया महिलाको मृत्यु भएको मन्त्रालयले जनाएको छ ।"
अक्सिजन थेरापीले संक्रमित छिट्टै निको हुन्छन् : विज्ञ,"काठमाडौं (कास) बेलैमा गरिने अक्सिजन थेरापीले लक्षणसहितका कोराना संक्रमित निको हुने दर बढ्ने विज्ञहरूले बताएका छन् । उपयुक्त मात्राको अक्सिजन थेरापीले मृत्युदरमा उल्लेख्य कमी आउने उनीहरूको भनाइ छ । कोरोनाका मध्यम र गम्भीर बिरामीको उपचार एवं क्लिनिकल म्यानेजमेन्ट मा अक्सिजन थेरापी महत्त्वपूर्ण रहेको उल्लेख गर्दै उनीहरूले मुलुकभरका स्वास्थ्य केन्द्रमा अक्सिजन पर्याप्त हुनु अत्यावश्यक भइसकेको बताएका छन् । पछिल्लो समयमा अक्सिजन कमी भएर ३० देखि ६० वर्षसम्म उमेर समूहका संक्रमित सबैभन्दा बढी प्रभावित भएका छन् । अहिले हामीकहाँ भएका (१ सय २० जना) बिरामीमध्ये ८० प्रतिशतलाई बाहिरबाट अक्सिजन दिन आवश्यक छ । अक्सिजन कम भएर सास फेर्न गाह्रो हुने गरेको हो, त्रिवि शिक्षण अस्पतालका कोभिड व्यवस्थापन समितिका संयोजक एवं छाती रोग विशेषज्ञ डा सन्तकुमार दासले भने, उनीहरूलाई उपयुक्त रूपमा अक्सिजन दिएर उपचार थाल्यौं भने छिट्टै निको हुन्छन् ।विज्ञहरूका अनुसार संक्रमण भइसकेपछि व्यक्तिको शरीरमा अक्सिजनको स्तरमा तीव्र गतिले कमी हुँदै जान्छ । त्यस्तै कोरोनाले निमोनिया भएर अक्सिजन दिनुपर्ने अवस्थाका बिरामीको संख्या बढिरहेको छ । अक्सिजनको कमीले बिरामीको मृत्युसमेत भइरहेको छ । अक्सिजन थेरापीबाट बिरामीलाई अतिरिक्त (पूरक) अक्सिजन दिइन्छ । कोरोनाका लक्षणसहितका बिरामीमध्ये ७० देखि ८० प्रतिशतलाई अक्सिजन आवश्यक पर्ने गरेको छ । हाल काठमाडौं उपत्यकालगायत विभिन्न ठाउँमा बिरामीको आवश्यकताअनुसार अक्सिजनसहितका शय्या अभाव रहेको चिकित्सकहरूको भनाइ छ । त्रिवि शिक्षण अस्पतालले अक्सिजनसहितको शय्याका लागि आउने २०२५ कोभिड१९ का बिरामीलाई हरेक दिन फर्काउनुपरेको जनाएको छ । शुक्रराज ट्रपिकल तथा सरुवा रोग अस्पताल टेकुका प्रमुख कन्सल्टेन्ट डा अनुप बाँस्तोलाले पनि अस्पताल आउने अधिकांश संक्रमितलाई अतिरिक्त अक्सिजन आवश्यक देखिएको बताए । कोरोनाको मुख्य उपाय वा औषधि नै अक्सिजन थेरापी हो । बिरामीको गम्भीरताअनुसार कति मात्रामा अक्सिजन दिने भन्ने कुरा निर्धारित हुन्छ, उनले भने । शिक्षण अस्पतालका डा दासले कोरोनाका उपचारमा हालसम्म मुख्य रूपमा अक्सिजन थेरापी र डेक्सोना नै प्रभावकारी देखिएको बताए । त्रिवि शिक्षण अस्पतालमा हालसम्म मध्यम र कडा संक्रमण भएका ६ सय ५० जनाभन्दा बढीको उपचार गरिएकामा अक्सिजन थेरापीको राम्रो नतिजा देखिएको चिकित्सकहरूले बताएका छन् ।"
यस्तै बेला हो सरकारले क्षमता देखाउने,"आजका दिनमा हाम्रो चुनौती के हो त ?हिजो हामीलाई संक्रमणको विस्तार रोक्ने मात्रै चुनौती थियो । अब त्यो चुनौती आफ्नो ठाउँमा छँदै छ, संक्रमित व्यवस्थापनको चुनौती पनि थपिएको छ । अहिले हामीकहाँ सक्रिय संक्रमितको संख्या धेरै छ । हिजोको तुलनामा आज झनै बढ्दै गइरहेको छ । हिजोका दिनमा हामीसँग नियन्त्रण गर्ने अवसर थियो भन्दै आइरहेका थियौं । त्यो किनभने उपचारभन्दा नियन्त्रण कम खर्चिलो हुन्छ । कुनै पनि रोग नियन्त्रण गर्नका लागि उपचार गर्नुभन्दा कम खर्च लाग्छ । अब त नियन्त्रणका साथसाथै संक्रमितको पहिचान र उपचार पनि गर्नुपर्ने स्थिति छ । त्यो अवश्य नै महँगो हुन्छ । संक्रमितहरूको उपचार राज्यले गर्छ, संक्रमित आफैंले गर्छन् वा अर्को कुनै तेस्रो पक्षले गर्छ त्यो छुट्टै कुरा हो तर खर्च त हुन्छ । अब त्यो महँगो हुँदै जान्छ । हामी त्यो चरणमा प्रवेश गरिसकेका छौं । सायद, त्यसैले सरकारले हात उठाउन खोजेको होला । सरकारले अब महामारी नियन्त्रण गर्न केके गर्नुपर्छ त ? सरकारले चाहेको खण्डमा स्रोत परिचालन गर्न नसक्ने अवस्था छ जस्तो मलाई लाग्दैन । सरकारले प्राथमिकीकरण गरेर काम गर्ने हो भने केही पनि गर्न नसक्ने अवस्थामा हामी पुगिसकेका छैनौं । हिजोभन्दा केही जटिलता थपिएको छ । समयमै हामीले व्यवस्थापन गरेर रोकथाम गर्न नसकेपछि जटिलता थपिनु स्वाभाविक पनि हो । त्यसैले यसलाई नियन्त्रणमा ल्याउन हिजो हामीले संस्थागत तथा व्यक्तिगत रूपमा जे जे गर्नुपर्थ्यो, अब थप सजग भएर त्यसको पालना गर्नुपर्छ । हिजो आयातित केस धेरै थिए, संक्रमितहरूको पहिचान गर्न सहज थियो । अब त घरघरमा संक्रमण विस्तार भएको छ । तिनले थाहै नपाई अरूमा संक्रमण फैलाइरहेका छन् । उनीहरूको पहिचान गरेर उचित व्यवस्थापन गर्नुपर्छ ।यसका साथै होम आइसोलेसनमा बस्नेको संख्या बढ्दै गएको छ । यसले पनि संक्रमण विस्तारमा सहयोग गरिरहेको छ जस्तो देखिन्छ । त्यसैले समुदायस्तरका आइसोलेसनलाई प्राथमिकतामा राख्नैपर्छ । एकातर्फ सामान्य संक्रमितले अस्पतालमा गएर भर्ना हुनुपर्ने अवस्था आउँदैन र अस्पतालमा दबाब कम हुन्छ । अर्कोतर्फ घरपरिवारमा पनि संक्रमण फैलने सम्भावना घटेर जान्छ । सरकारलाई परिरहेको आर्थिक दबाब हामी बुझ्छौं तर कोभिड अस्पताल बनाउनैपर्छ । सबै अस्पतालमा ५० प्रतिशत बेड छुट्याएर उपचार गर्नु उचित होइन । त्यसले व्यवस्थापनमा झन् धेरै जटिलता थप्छ । अर्को कुरा, कोभिडबाहेकका बिरामी उपचारबाट वञ्चित हुने अवस्था पनि आउन सक्छ । अहिलेलाई सरकारले न्यूनतम उपचार खर्च बेहोर्नैपर्छ । जसलाई थप सुविधा चाहिएको छ, उसले शुल्क तिरेर थप सुविधा लिए भयो तर न्यूनतम उपचार सरकारले गर्नैपर्छ । हामीले यो सरकारले अप्ठेरोलाई नबुझेर भनेको होइन तर यही बेला हो सरकारले आफ्नो क्षमता देखाउने । अन्तर्राष्ट्रियस्तरमा सहयोगका लागि छलफल गर्नुपर्यो । सरकारले आत्मनिर्भर भएर आन्तरिक स्रोत परिचालन गरेर देखाउने समय पनि हो यो ।"
"शुल्क तोकिएपछि परीक्षण गराउने घटे, निःशुल्कमा बढे","(रूपन्देहीचितवनपोखराधनगढी)  संघीय सरकारले निश्चित समूहबाहेकलाई शुल्क लिने घोषणा गरेपछि कोरोना परीक्षण गराउनेको संख्या घट्न थालेको छ । प्रदेश सरकारले सबैका लागि निःशुल्क सेवालाई नै निरन्तरता दिएका अस्पताल र प्रयोगशालामा भने स्वाब दिनेको भीड उस्तै छ । लुम्बिनी, गण्डकी, वाग्मती, सुदूरपश्चिमलगायत प्रदेश सरकारले आफूमातहतका प्रयोगशाला र अस्पतालबाट हुने उपचार र परीक्षण खर्च बेहोर्ने घोषणा गरेका छन् । लुम्बिनी प्रदेश सरकारले कोरोना परीक्षण र उपचारमा निःशुल्क सेवालाई निरन्तरता दिएकाले यस क्षेत्रका सरकारी र निजी अस्पतालमा परीक्षण स्वाब दिनेको संख्यामा कमी आएको छैन । प्रदेशका चारवटै कोभिड अस्पतालमा भेन्टिलेटर, आईसीयू र सामान्य शय्या अभाव कायमै छ । होम आइसोलेसनमा बसेका गम्भीर बिरामीले पनि उपचारका लागि अस्पताल जान पाएका छैनन् । लुम्बिनीका चारवटै अस्पतालमा गरेर १ सय ९५ सामान्य शय्या, ३३ मोनिटर, ३४ आईसीयू र १२ भेन्टिलेटर छन् । ती सबै शय्यामा बिरामी भर्ना भएर उपचाररत छन् । प्रदेशमा दिनमा दुई सय जनाभन्दा बढी लक्षणसहितका बिरामी थपिने गरेका छन् । लुम्बिनीका १० स्थानमा स्वाब संकलन र परीक्षण हुने गरेको छ । स्थानीय तहले पनि छुट्टै स्वाब संकलन गर्ने गरेका छन् । प्रदेश जनस्वास्थ्य प्रयोगशाला भैरहवाका प्रमुख डा राजेन्द्र गिरीले प्रदेश सरकारले कोरोना संक्रमितको परीक्षण र उपचार निःशुल्क नै गर्ने भनेकाले स्वाब परीक्षण गराउनेको संख्या बढिरहेको बताए । एक सातामा स्वाब संकलन र परीक्षण कुनै दिन पनि कमी देखिएको छैन, उनले भने, अत्यावश्यकको मात्र स्वाब संकलन गर्दा पनि भीड उस्तै छ । उनका अनुसार प्रदेशमा दिनमा औसत एक हजारभन्दा बढीको परीक्षण भइरहेको र तीन सय संक्रमित थपिने गरेका छन् ।संघीय सरकारले आइतबार अशक्त, असहायलगायत निश्चित समूहबाहेकका बिरामीले परीक्षण शुल्क र उपचार खर्च आफैं बेहोर्नुपर्ने घोषणा गरेको थियो तर लुम्बिनी प्रदेशका मुख्यमन्त्री शंकर पोखरेलले सोमबार सामाजिक सञ्जालमा स्टाटस लेख्दै प्रदेशका चारवटै कोभिड अस्पतालमा निःशुल्क उपचार हुने बताएका थिए । लुम्बिनी प्रदेशको सामाजिक विकास मन्त्रालयले नियमित सार्वजनिक गर्ने तथ्यांकअनुसार संघीय सरकारले शुल्क लाग्ने घोषणा गरेका दिन आइतबार लुम्बिनीमा २ हजार ३ सय ३८ जनाले स्वाब दिएका थिए । त्यसको भोलिपल्ट ८ सय ७४ जनाले मात्र स्वाब दिए तर प्रदेश सरकारले निःशुल्क उपचार जारी रहेको सार्वजनिक गरेका दिन मंगलबार स्वाब दिनेको संख्या बढेर १ हजार ६ सय ४२ पुग्यो । लुम्बिनी प्रादेशिक अस्पतालका मेडिकल सुपरिटेन्डेन्ट डा राजेन्द्र खनालले सरकारको घोषणाले कुनै फरक नपारेको तर संक्रमितको दर नै बढिरहेको बताए । संघीय सरकारले शुल्क अनिवार्य गरेसँगै चितवनमा पीसीआर परीक्षण गराउनेहरू ह्वात्तै घटेका छन् । निःशुल्क हुँदा भरतपुर अस्पतालमा दिनमा १ सय ९० जनासम्मले परीक्षणका लागि स्वाब दिन्थे । पछिल्लो समय यो निकै घटेको छ । अस्पतालका सूचना अधिकारी लीलाधर पौडेलका अनुसार बुधबार २९ पुरुष र १५ महिला गरेर ४४ जनाले स्वाब दिएका छन् । मंगलबार ४२ पुरुष र ४३ महिला गरी ८६ जनाले स्वाब दिएका थिए । अस्पतालले अहिले दुई हजार रुपैयाँ शुल्क लिएर परीक्षण सुरु गरेको पौडेलले बताए । मंगलबार केही निःशुल्क पनि भयो । बुधबार पूर्ण रूपमा शुल्कसहित परीक्षण गरियो । शुल्क लिने भनेपछि घटेको पनि हुन सक्छ, उनले भने । अस्पतालमा सोमबार ९५ जना र आइतबार १ सय ५४ जनाले स्वाब दिएका थिए । त्यसअघि शुक्रबार १ सय ४७ जनाको स्वाब संकलन गरिएको थियो । यसैबीच, वाग्मती सरकारले पनि आफूमातहतका आठवटै अस्पतालबाट निःशुल्क उपचार सेवा जारी राखेको जनाएको छ । प्रदेशका सामाजिक विकासमन्त्री युवराज दुलालले मकवानपुरको हेटौंडा अस्पताल, सिन्धुली, रामेछाप, धादिङ, रसुवा, भक्तपुर, सिन्धुपाल्चोक र नुवाकोटका जिल्ला अस्पताल र ती अस्पतालद्वारा सञ्चालित आइसोलेसन वार्ड र स्थानीय तहसँगको सहकार्यमा सञ्चालित थप १५ वटा आइसोलेसन वार्डमा संक्रमितको उपचार निःशुल्क भइरहेको बताए । दसैं बिदामा पनि परीक्षण एवं उपचार निरन्तर रहने उनले जनाए । वाग्मती प्रदेशअन्तर्गत हेटौंडा र धुलिखेलमा प्रयोगशाला छन् । ती प्रयोगशालाले निःशुल्क स्वाब संकलन र परीक्षण गरिरहेका छन् ।पोखरामा पनि संघीय सरकारअन्तर्गतका प्रयोगशालामा परीक्षण गराउनेको संख्या घटेको छ । भारतबाट आइपुगेर होम क्वारेन्टाइनमा बसेका पोखरा१३ का ४३ वर्षीय पुरुषले पीसीआर परीक्षण नगर्ने बताए । अहिलेसम्म लक्षण देखिएको छैन । कोरोना पोजिटिभ आइहाल्यो भने घरका अरूलाई गाह्रो हुन्छ, उनले भने, सरकारले खर्च बेहोर्दैन रे प्राइभेटमा दिनको १९२० हजार रुपैयाँ कसरी तिर्नू ?संघीय सरकारअन्तर्गतको पोखरा स्वास्थ्य विज्ञान प्रतिष्ठानको प्रयोगशालामा परीक्षण गर्न चाहनेले दुई हजार रुपैयाँ शुल्क बुझाउनुपर्छ । संक्रमितको उपचार खर्च नबेहोर्ने सरकारको निर्णयपछि रकम तिरेर परीक्षण गर्न आउनेको संख्या घटेको प्रतिष्ठानअन्तर्गतको पश्चिमाञ्चल क्षेत्रीय अस्पतालका निर्देशक डा अर्जुन आचार्यले बताए । पहिले दिनमा ४ सय जनासम्म परीक्षणका लागि प्रतिष्ठानको प्रयोगशालामा आउने गर्थे । अहिले ६०७० जना मात्रै आउँछन्, उनले भने, लक्षण देखिएका बिरामी मात्रै आइरहेका छन् । हामीले पनि लक्षण भएकालाई मात्रै परीक्षण गर्न सुझाइरहेका छौँ । कोभिड अस्पतालसमेत रहेको प्रतिष्ठानले सरकारको निर्णयपछि संक्रमितको उपचार खर्च लिने तयारी गरेको छ । बिरामीको उपचार खर्च दैनिक प्याकेजमा लिने गरी तयारी भएको डा आचार्यले सुनाए । अहिले कति लिने भन्ने अन्योलमा छौं, उनले भने, अस्पताल कार्यकारिणी परिषद्को बैठक बसेर छिट्टै टुंग्याउँछौं तर अन्यत्रभन्दा सस्तो हुन्छ । अस्पतालको आइसोलेसनमा ३५ संक्रमित उपचाररत छन् ।गण्डकी प्रदेश सरकारले कन्ट्याक्ट ट्रेसिङमा परेकाको पीसीआर परीक्षण र कोभिड१९ संक्रमितको निःशुल्क उपचार सेवालाई निरन्तरता दिने जनाएको छ । बुधबार बसेको प्रदेश मन्त्रिपरिषद् बैठकले उक्त निर्णय गरेको हो । मुख्यमन्त्री पृथ्वीसुब्बा गुरुङले नागरिकप्रतिको दायित्व पूरा गर्नबाट गण्डकी सरकार पछि नहटेको बताए । गण्डकीका ३८ ठाउँका आइसोलेसनमा अहिले पनि उपचार जारी छ, उनले भने, संघले पनि सर्वोच्चको फैसला मान्नुपर्छ ।संक्रमितको कन्ट्याक्ट ट्रेसिङमा परेकालाई गण्डकी प्रदेश स्वास्थ्य निर्देशनालयले निःशुल्क परीक्षण गर्छ । स्थानीय तहमार्फत स्वाब संकलन गरेर क्षेत्रीय क्षयरोग केन्द्रमा रहेको प्रदेश प्रयोगशालामा परीक्षण हुन्छ । हाल दिनमा करिब ६ सय जनाको स्वाब परीक्षण हुने गरेको प्रादेशिक स्वास्थ्य आपत्कालीन कार्य सञ्चालन केन्द्रका संयोजक नवराज शर्माले बताए । कोरोना संक्रमितले उपचार खर्च आफैं बेहोर्नुपर्ने संघीय सरकारको निर्णय सुदूरपश्चिम प्रदेशका सरकारी अस्पतालमा लागू भएको छैन । सुदूरपश्चिम सरकारको निर्णयअनुसार यहाँका अस्पतालमा कोरोना संक्रमितको उपचार निःशुल्क भइरहेको हो । जिल्लाबाहिर जानुपर्ने, वैदेशिक रोजगारी र अध्ययनका लागि विदेश जानेबाहेक अधिकांशको परीक्षणसमेतको शुल्क लिइएको छैन । प्रदेशमा सबैको परीक्षण निःशुल्क छ, धनगढीको सेती प्रादेशिक अस्पताल र डडेलधुरा अस्पतालले मात्र छिटो रिपोर्ट आवश्यक पर्ने निश्चित समूहका व्यक्तिबाट परीक्षण शुल्कबापत २ हजार रुपैयाँ लिने गरेका छन्, सुदूरपश्चिम स्वास्थ्य निर्देशक डा गुणराज अवस्थीले भने, उपचार भने सबै सरकारी अस्पतालमा निःशुल्क छ । प्रदेशको सबैभन्दा ठूलो सेती प्रादेशिक अस्पतालमा शुल्क तिरेर परीक्षण गर्न आउने दिनमा १५१६ जना मात्र हुने गरेको मेडिकल सुपरिन्टेन्डेन्ट डा हेमराज पाण्डेले बताए । उनले संक्रमितको उपचार भने हालसम्म निःशुल्क भइरहेको जानकारी दिए । संघीय सरकारमातहत एउटा, प्रदेश सरकारमातहत ९ वटा र स्थानीय तहमातहत ३ वटा गरी प्रदेशभर १३ वटा सरकारी अस्पताल छन् ।"
परीक्षण नगरी स्वाब फिर्ता,"गोरखा (कास) कोरोना परीक्षणका लागि गोरखाबाट काठमाडौं पठाइएको स्वाब परीक्षणै नगरी फिर्ता गरिएको छ । यहाँका विभिन्न स्थानीय तहबाट २ सय ३४ जनाको स्वाब संकलन गरी मंगलबार परीक्षणका लागि काठमाडौंस्थित राष्ट्रिय जनस्वास्थ्य प्रयोगशाला टेकु पठाइएको थियो । प्रयोगशालाले स्वाबको नमुना नबुझी मंगलबारै गोरखा फिर्ता गरिदिएको स्वास्थ्य कार्यालय गोरखाका कोरोना फोकल पर्सन नारायण अर्यालले बताए । हामीले पठाएको स्याम्पल किन फिर्ता गरियो भन्ने औपचारिक जानकारी पाएका छैनौं, उनले भने । टेकुबाट फिर्ता भएको स्वाबको नमुना बुधबार परीक्षणका लागि पोखरास्थित प्रादेशिक प्रयोगशाला पठाइएको उनले बताए । दसैंअघि रिपोर्ट आए स्वाब दिएकाहरूलाई सजिलो हुन्छ भनेर काठमाडौं पठाएका थियौं, उनले भने, पोखराको ल्याबमा अहिले स्वाबको चाप बढी छ । त्यसमाथि यसअघि पनि गोरखाबाट काठमाडौं स्वाब परीक्षणका लागि पठाउने गरेका थियौं । स्वास्थ्य तथा जनसंख्या मन्त्रालयले सबै नागरिकको उपचार खर्च आफैं बेहोर्नुपर्ने जानकारी गराएको केही दिन बित्न नपाउँदै स्वाबको नमुना फिर्ता भएको हो ।"
सांसदको बजेट वितरणमुखी बनाउन नियमावली संशोधन,"(काठमाडौं)  सांसदको तजबिजी अधिकारबाट निर्वाचन क्षेत्रमा खर्च हुने बजेटलाई वितरणमुखी बनाउने गरी सरकारले नियमावली संशोधन गरेको छ । ठूला आयोजनालाई प्राथमिकता दिनुपर्ने गत वर्षको व्यवस्थालाई खारेज गरिएको छ । कोभिड१९ को बढ्दो संक्रमणका बेला कार्यक्रम नै खारेज गरिनुपर्ने जोडदार माग उठिरहेकामा फेरि बजेट छर्न छुट दिने गरी नियमावली संशोधन गरिएको हो ।संघीय मामिला तथा सामान्य प्रशासन मन्त्रालयको प्रस्तावमा मन्त्रिपरिषद्बाट ल्याइएको नियमावलीमा निर्वाचन क्षेत्रमा न्यूनतम १० लाख लागत अनुमानका ३० वटा आयोजना छान्न सकिने भनिएको छ । त्यस्तै, एउटै निर्वाचन क्षेत्र भएका जिल्लाको हकमा भने न्यूनतम ५ लाख लागत अनुमानका ४० वटा आयोजना छान्न सकिने छ ।गत वर्ष भने निर्वाचन क्षेत्रमा गएको बजेटको आधा बजेटबाट न्यूनतम ५०५० लाखका र बाँकी आधा बजेटबाट न्यूनतम १०१० लाखका आयोजना छान्नुपर्ने व्यवस्था थियो । स्थानीय पूर्वाधार विकास कार्यक्रमको गत वर्षको नियमावली २०७६ मा एउटा मात्रै निर्वाचन क्षेत्र हुने जिल्लाको हकमा कुनै छुट्टै व्यवस्था थिएन । २०७६ को नियमावलीलाई खारेज गर्दै ल्याएको नयाँ नियमावलीमा आधा बजेटबाट न्यूनतम ५० लाख बजेटको आयोजना छान्नुपर्ने व्यवस्थालाई हटाइएको छ । मन्त्रालयका प्रवक्ता सहसचिव वसन्त अधिकारीले चालु आवमा न्यूनतम १० लाखभन्दा माथिका ३० वटा योजना निर्वाचन क्षेत्रमा छान्न सकिने बताए । न्यूनतमको सीमा छ, अधिकतमको कुनै सीमा नरहेकाले पूरै बजेट एउटै कार्यक्रममा खर्च गर्छु भन्दा पनि पाइन्छ, उनले भने, विकासमा सबैको समान पहुँचको अवधारणाबाट यो कार्यक्रम आएकाले सबै क्षेत्रमा बजेट पुगोस् भनेर ठूलै आयोजना छान्नुपर्ने बाध्यकारी व्यवस्था हटाइएको छ । उनले विगतका वर्षको भन्दा बजेट घटेकाले पनि ठूला योजनालाई बाध्यकारी नबनाइएको बताए ।मन्त्रालय स्रोतका अनुसार सत्तारूढ दलका प्रत्यक्षतर्फका निर्वाचित केही सांसदको जोडबलमा नियमावलीमा टुक्रे कार्यक्रम गर्न सकिने व्यवस्था गरिएको हो । सांसदहरूले एउटै आयोजनामा ठूलो रकम छुट्याउँदा धेरै क्षेत्र छुट्ने र कार्यकर्तालाई सन्तुष्ट बनाउन नसकिने भन्दै साना योजनाका लागि लबिइङ बढाएका थिए । त्यति मात्रै होइन, ५० लाख वा सोभन्दा बढीका आयोजनाको काम टेन्डरमार्फत ठेक्का लगाएर गर्नुपर्ने नियमावलीमा रहेको गत वर्षको व्यवस्थालाई पनि यस वर्ष हटाइएको छ । नियमावलीमा सार्वजनिक खरिद ऐनमा रहेको व्यवस्थाअनुसार कार्यक्रम सञ्चालन गरिने भनिएको छ । प्रवक्ता अधिकारीले सार्वजनिक खरिद ऐनमा एक करोड लागतसम्मका आयोजना उपभोक्ता समितिबाट गराउन सकिने प्रावधान रहेकाले त्यही व्यवस्था यो कार्यक्रममा पनि लागू हुने बताए । सांसदले छानेका एक करोडसम्मका आयोजना अब उपभोक्तामार्फत गराउन सकिने व्यवस्था गरिएको छ । चालु आवमा प्रत्येक निर्वाचन क्षेत्रका लागि ४ करोड बजेट छुट्याइएको छ । गत आवमा उक्त बजेट ६ करोड थियो ।साना आयोजनाबाट बजेट वितरणमुखी भएको र त्यसले परिणाम दिन नसकेको साथै उपभोक्ताबाट गराउँदा अनियमितता बढेको गुनासो चौतर्फी सुनिएको थियो । महालेखाले पनि त्यसमाथि प्रत्येक वर्ष प्रश्न उठाउँदै आएको थियो । विगतमा जुन कुराको आलोचना भयो, काम प्रभावकारी भएन, परिणाममुखी भएन भनेर गुनासो आयो, त्यसैको पुनरावृत्ति गरिएको छ, मन्त्रालयका एक अधिकृतले भने, यो कार्यक्रमले जनप्रतिनिधिलाई बदनाम गराएपछि ठूला आयोजना छान्नुपर्ने र त्यसलाई ठेक्कामार्फत गराउनुपर्ने व्यवस्था गरिएको थियो । दुई वर्षयता केही सुधार भइरहेको थियो तर पुनः कार्यकर्ता खुसी पार्ने होडमा बजेट कनिका छरिएजस्तै छरिने छन् ।बजेट दुरुपयोगलाई रोक्न धेरै छलफलपछि गरिएको व्यवस्था उल्टाइनु ठीक नभएको उनले उल्लेख गरे । मन्त्रालयका अधिकारीहरूले भने पुरानो नियमावलीका राम्रा व्यवस्थालाई नयाँमा अनुशरण नगर्नुलाई राम्रो मानेका छैनन् । सांसदहरूमार्फत खर्च हुने उक्त कार्यक्रमको स्थानीय तहका जनप्रतिनिधिदेखि कतिपय सांसदबाट पनि विरोध हुँदै आएको छ । नयाँ नियमावलीमा कोभिडको रोकथाम, नियन्त्रण र उपचारका लागि आवश्यक उपकरण र भौतिक पूर्वाधारमा बजेट खर्चिन सकिने विषयलाई प्राथमिकतामा राखिएको छ । त्यस्तै, कुनै कारण प्रत्यक्षतर्फको निर्वाचित सांसद निलम्बित वा खाली रहेको अवस्थामा त्यस निर्वाचन क्षेत्रमा रहेका समानुपातिकतर्फका उमेरका आधारमा वरिष्ठ सांसदको नेतृत्वमा बैठक बसेर योजना छान्न सकिने प्रावधान राखिएको छ । गत आवमा प्रत्यक्षतर्फका सांसद निलम्बित रहेका कारण तीनवटा निर्वाचन क्षेत्रमा कार्यक्रम नै सञ्चालन हुन नसकेपछि यो व्यवस्था गरिएको प्रवक्ता अधिकारीले बताए ।"
१२ को परीक्षा मंसिर ९ देखि,"(काठमाडौं)  राष्ट्रिय परीक्षा बोर्डले आगामी मंसिर ९ गतेबाट कक्षा १२ को परीक्षा सञ्चालन गर्ने भएको छ । बोर्डले बुधबार परीक्षाको तालिका र कार्यविधि स्वीकृत गरेको छ । सैद्धान्तिकतर्फ प्रत्येक विषयमा ४० प्रतिशतका लागि मात्रै लिखित परीक्षा लिन लागिएको हो । परीक्षा बिहान ८ बजेदेखि साढे ९ बजेसम्म सञ्चालन हुनेछ । शनिबार पनि सञ्चालन गरेर परीक्षा मंसिर १६ गते सकिनेछ ।कार्यविधिअनुसार बोर्डले प्रश्नपत्र तयार गरेर विद्यालयहरूलाई उपलब्ध गराउनेछ । उत्तरपुस्तिका विद्यालयकै विषय शिक्षकले परीक्षण गरेर बोर्डमा प्राप्तांकसहित बुझाउनुपर्नेछ । स्वास्थ्य मापदण्ड र सामाजिक दूरी कायम गरेर परीक्षा सञ्चालन गरिने बोर्डका सदस्यसचिव दुर्गाप्रसाद अर्यालले जानकारी दिए । दुई मिटर दूरीमा रहने गरी एउटा कक्षामा बढीमा २० जना मात्रै परीक्षार्थी राखेर परीक्षा लिइने उनले जनाए । गत वैशाख ८ गतेदेखि सञ्चालन हुनुपर्ने परीक्षा कोरोना संक्रमणका कारण स्थगित गरिएको थियो ।बोर्डले परीक्षाको तयारी थालेको सदस्यसचिव अर्यालले जानकारी दिए । विद्यार्थीले आफूले पढेकै स्कुलमा परीक्षा दिन पाउने व्यवस्था गरिएको छ, उनले भने, परीक्षा सकिएपछि उत्तरपुस्तिका परीक्षण गरेर बुझाउनुपर्नेछ, सम्परीक्षण बोर्डले नै गरेर नतिजा प्रकाशन गर्छ । एक जिल्लाका विद्यार्थीले अर्को जिल्लाको परीक्षा केन्द्रमा समेत प्रवेशपत्रसहित सम्पर्क गरेर परीक्षा दिन पाउनेछन् । काठमाडौं उपत्यकाका तीन जिल्लाको हकमा भने उक्त व्यवस्था लागू हुने छैन ।कक्षा १२ को पढाइ हुने विद्यालयका प्रधानाध्यापक केन्द्राध्यक्ष हुने व्यवस्था गरिएको छ । बोर्डले तयार पारेको प्रश्नपत्र अफलाइन र अनलाइनबाट परीक्षा केन्द्रसम्म पुर्याउने कार्यविधिमा उल्लेख छ । कक्षा १२ मा ४ लाख ३२ हजार विद्यार्थीले फाराम भरेका छन् । कार्यविधिअनुसार प्रत्येक विषयको सैद्धान्तिकतर्फको कुल पूर्णांकलाई १०० प्रतिशत मानेर ४० प्रतिशतको छोटो परीक्षा, ४० प्रतिशत बराबर कक्षा ११ मा प्राप्त गरेको अंक र बाँकी २० प्रतिशत विद्यालयको आन्तरिक मूल्यांकनको आधारमा मान्यता दिइनेछ । कक्षा १२ मा मात्र अध्ययन गर्नुपर्ने विषयहरूको हकमा सम्बन्धित विद्यार्थीले कक्षा ११ का सबै विषयमा प्राप्त गरेको औसत अंकका आधारमा उक्त विषयको अंकभार कायम गरिने अर्यालले जानकारी दिए ।२० प्रतिशत पूर्णांकको भने विद्यालयले नै आन्तरिक मूल्यांकन गरी अंक दिने व्यवस्था गरिएको छ । प्रअको संयोजकत्वमा मूल्यांकन समिति गठन गरी विद्यार्थीको गृहकार्य, कक्षाकार्य, परियोजना कार्य, सामुदायिक कार्य, अतिरिक्त क्रियाकलाप, सामूहिक कार्य, इकाई परीक्षा, त्रैमासिक परीक्षाजस्ता मूल्यांकनका साधनहरू प्रयोग गर्नुपर्न कार्यविधिमा उल्लेख छ । प्रयोगात्मक परीक्षाको अंक भने विगतमा जस्तै विद्यालयले बोर्डमा पठाउनुपर्नेछ ।"
सुन तस्करी रोक्न कहाँ भयो चुक ?,"कमिसन घटाएपछि सुराकी बिच्किएतस्करीबाट भित्रिएको सुनचाँदी बरामद भए सुराकी दिनेलाई भन्सार नियमावलीमै कमिसनको व्यवस्था गरिएको छ । नियमावली २०६४ को दफा ४७ को सुराकी र पुरस्कारसम्बन्धी प्रावधानमा भनिएको छ, सुनचाँदी, जवाहरातसम्बन्धी मुद्दामा सुराकी दिने र त्यस्तो मालवस्तु मानिससहित वा मानिसबाहेक पक्री पेस गर्ने व्यक्तिलाई पुरस्कार दिँदा त्यस्तो मालवस्तु बिक्री वा लिलामबाट प्राप्त भएको रकमको १० प्रतिशत वा १० लाखमध्ये जुन घटी हुन आउँछ, सोही रकम पुरस्कार दिइनेछ । सुराकीको कमिसन घटाउन तस्करीको नेटवर्क चलाउने व्यापारीले नै शक्तिकेन्द्रसम्म दबाब दिएको आरोप त्यसबेलै लाग्ने गरेको थियो । यसको कारण थियो सुराकी रकम घटाएपछि सूचना प्रहरी वा सकारी संयन्त्रसम्म नपुगोस् भन्ने हो । यस्तो सूचना दिनेलाई मुद्दाको किनारा लागेपछि १५ प्रतिशत, मानिस र मालवस्तुसहित पक्राउ भए ३० प्रतिशत र मालवस्तु मात्रै पेस गर्नेलाई २० प्रतिशत कमिसनबापतको रकम दिइने उल्लेख छ । २०७१ अघिसम्म तस्करीबाट भित्रिएको सुनचाँदी र मानिस पक्राउ परे मुद्दाको किनारा लागेपछि सुराकीबापत २५ प्रतिशत रकम उपलब्ध गराइने व्यवस्था थियो । बहुचर्चित ३५ केजी सुन तस्करी र त्यसबापतको कमिसन प्रकरण विवादित भएपछि सरकारले भन्सार नियमावली नै संशोधन गरी कमिसनको रकम कटौती गर्यो । त्यसपछिका दिनमा सुराकी दिने मानिस पनि कमिसन नआउने भएपछि जाखिम मोल्न तयार नभएको हुन सक्ने एक अनुसन्धान अधिकारी बताउँछन् । नेपाल प्रहरीका पूर्वडीआईजी हेमन्त मल्लले तस्करी रोक्न सुराकीको सबैभन्दा ठूलो हात हुने तर त्यसैलाई सरकारले नै निरुत्साहित गर्दै गएको बताए । तस्करीको सुन धमाधम बरामद हुनुको पछि सुराकीको मुख्य हात रहन्छ तर सरकार नै सुराकीको रकम कटौती गर्न केन्द्रित भयो, उनले भने, कमिसनको रकम घटाइएपछि तस्करलाई नै मलजल भएको छ । पूर्वएआईजी पुष्कर कार्की सुन तस्करीको नेटवर्क शक्तिशाली र ठूलो भएकाले यसको अनुसन्धानका क्रममा शक्तिकेन्द्रबाटै दबाब र प्रभाव पार्ने प्रयास हुने गरेको बताउँछन् । अर्थ मन्त्रालयका एक अधिकारीले ३५ केजी सुन प्रकरणमा निम्तिएको सुराकी काण्डलाई आधार बनाएर तत्कालीन सार्वजनिक लेखा समितिले नै सुराकीले पाउने रकमको प्रतिशत घटेको तर भन्सार छली तथा चोरीनिकासी नियन्त्रणमा यसले राज्यलाई घाटा पुगेको बताए । सुराकीले पाउने प्रोत्साहन घटाइएपछि तस्करीका सूचना घट्दै गए, यो सत्य हो, सूचना दिनेले जोखिम मोल्न छोडे, मन्त्रालयका एक उच्च अधिकारीले भने, यसप्रति हामी गम्भीर छौं । राजस्व, भन्सार, सुरक्षा निकाय सबैलाई सशक्त रूपमा परिचालन गर्न सकिएन भने अपराधीको मनोबल अझ बढ्न सक्छ । पछिल्लो पटक अर्थ मन्त्रालयले सुनलगायत सबै किसिमका तस्करी र भन्सार छली रोक्न भारत र चीनसँग जोडिएका ठूला नाकामा कन्टेनरसम्मलाई चेकजाँच गर्न एक्सरे मेसिन जडानका लागि प्रक्रिया अघि बढाएको छ । अर्थले एक्सरे मेसिन खरिद गर्न भन्सार विभागलाई निर्देशन दिइसकेको एक अधिकारीले बताए ।"
दसैंमा बेखर्ची,"(काठमाडौं)  पोहोर घटस्थापनाको भोलिपल्टै कर्मथलो काठमाडौंबाट थातथलो उदयपुर, गाईघाट गएकी थिइन् दोहोरी गायिका कञ्चन मगर । झोलामा बुबाआमा, भाइबहिनीका लागि नयाँ लुगा थियो, नुनतेल र मरमसला थियो, दक्षिणा दिन नयाँ नोट थियो, मासु र अर्थोक किन्ने खर्चबर्च थियो । मन फुरुङ्ग थियो ।यसपालि पनि घटस्थापनाकै भोलिपल्ट घर हिँडिन् तर झोला रित्तो थियो, मन उदास । घर जाने भाडासमेत भएन । धन्न गाउँकै दिदीले मर्का बुझेर भाडाको जोहो गरिदिइन् । घर पुगे पनि रमाउन सकेकी छैनन्, तीन महिनादेखि तिर्न बाँकी काठमाडौंको कोठाबहालले चिमोटिरहन्छ । कञ्चन जमलस्थित दरबार रोधी घरमा गाउँथिन्, टिप्स र तलब गरेर महिनाको कमाइ ३० हजारसम्म पुग्थ्यो तर कोरोना भाइरसले आतंक फैलाएसँगै रोधीघर बन्द भयो । चैतयता उनी कामविहीन छिन् । पहिलेपहिले दसैं आउँदा खुसी भइन्थ्यो, यसपालि मनमा पीर मात्र छ । कसरी मनाउनु ? उदयपुरबाट फोनमा वेदना पोखिन् । ट्रेकिङ गाइड ठाकुर तिवारी गत वर्षको दसैंको मुखमा क्रोएसियन पर्यटकहरूलाई लिएर अन्नपूर्ण आधार शिविर पुगेका थिए । उनी दसैं अन्तिमतिर काठमाडौं फर्किए अनि फेरि पोखरातिर लागिहाले । यसपालि घरको घरै । लकडाउन चैतमा लाग्यो तर त्यसको एक महिना अगाडिदेखि नै उनी कामविहीन छन् । फागुनदेखि नै नेपालमा पर्यटक आउन डराइसकेका थिए, फागुन दोस्रो साता उपल्लो मुस्ताङ जाने तयारी थियो तर पर्यटक आएनन्, ठाकुरले सुनाए, लकडाउन लागेपछि त ठप्प भइहाल्यो । आठ महिनादेखि कमाइ बन्द भएकाले यसपालि दसैं पनि खल्लो लागिरहेको छ उनलाई । दसैं मनाउन सिन्धुपाल्चोक, मेलम्चीस्थित घर जानु छ । पत्नी र आमाका लागि केके किनिदिने, आफ्ना लागि के किन्ने ? दसैं कसरी मनाउने ? अन्योलमै छन् । काम नभएपछि कमाइ भएन । अलिअलि भएको बचत पनि सक्किहाल्यो । दसैं मान्नै धौधौ पो छ त, उनले कान्तिपुरसँग भने । सनमकुमार श्रेष्ठको पेसै कलाकारलाई सिँगार्ने र सुन्दर बनाउने । उनी व्यावसायिक मेकअप आर्टिस्ट भएकै तीन दशक नाघिसकेको छ । नेपाली र नेवारी फिल्ममा मात्र होइन, हिन्दी सिरियल र थिएटरमा समेत उनले शृंगारकारिता पस्किएका छन् । यति अनुभवी सनमलाई यतिबेला परिवार र आफू पालिनै मुस्किल परेको छ । पत्नीको उपचार र स्याहारसुसारका कारण केही वर्षयता उनले मज्जाले काम गर्न पाएका थिएनन्, तैपनि फाट्टफुट्ट गरेर घरखर्च धानिरहेका थिए । चैतदेखि नेपाली र नेवारी दुवै फिल्म निर्माण ठप्प भयो, उनको आयको बाटो पूरै रोकियो । सामान्य रोजीरोटीकै संकट परिरहेका बेला दसैं आएको छ, उनी झन् छटपटाइरहेका छन् । यसपालिको दसैं त दशा जस्तो लागिरहेको छ । कतैबाट सहयोग पाइएन भने दालभात खानै सकिन्न होला, ६० वर्षीय सनमले पीडा पोखे । कोरोना महामारीका कारण रोजगारी र व्यवसाय लथालिङ्ग बन्दा लाखौं मानिस बेखर्ची बनेका छन् । दालभातकै बन्दोबस्त गर्न महाभारत भइरहेका बेला नयाँ लुगा र मिठोमसिनो खान्कीको बन्दोबस्त कसरी गर्नु ? एकातिर भोकको सन्ताप छ, अर्कातिर भाइरसको भय । यही कारण हुनुपर्छ दसैंमा मान्छे निर्धक्क रमाउन सकेका छैनन् । नियमित आम्दानी गरेर जीवन चलाइरहेको तर बचत गर्न नसकेको वर्ग चपेटामा परेको छ । पहिल्यै गाँसबासको संकट भोगिरहेकाहरू झन् आहत छन् । रोग लाग्दासमेत नागरिकको उपचारबाट पछि हटिरहेको सरकारले उनीहरूलाई लक्ष्य गरेर राहत योजना ल्याउन सकेको छैन । केही मनकारी स्वेच्छाले राहत जुटाउन लागेका छन् तर त्यो आफैंमा पर्याप्त देखिँदैन । ट्रेकिङ गाइड ठाकुरले भने, सीप थियो, नियमित आर्जन भइरहेकै थियो, ज्यान स्वस्थ थियो, जीवन चलाउनै यति अप्ठ्यारो पर्ला भनेर सोचिएकै थिएन ।ठाकुरले सुरुमा टिकेटिङ सिकेका थिए । त्यसपछि टुर प्याकेज विकासमा लागे । टुरिज्म म्यानेजमेन्ट पढेपछि गाइडका रूपमा व्यस्त हुन थाले । काठमाडौं, भक्तपुर, ललितपुर, पोखराका आकर्षक गन्तव्यमा पर्यटकलाई घुमाउँदाघुमाउँदै उनी ठूलो समूहको नेतृत्व गरेर हिमाली भेगमा जान सक्ने भए । भने, गाइडका रूपमा सगरमाथा र अन्नपूर्णको आधार शिविर पुगिसकेको छु । लाङटाङ र मनास्लु घुमाएको छु । उनी एक्लैले १० जना पर्यटकलाई घुमाएका छन् । अंग्रेजीसँगै फ्रेन्च बोल्न सक्ने भएकाले उनले खासै फुर्सदमा बस्नु पर्दैनथ्यो । उनका अनुसार अंग्रेजी बोल्ने गाइडले एकदेखि तीन जनासम्म पर्यटक घुमाउँदा प्रतिदिन २२ सय पारिश्रमिक पाउँछन् । पर्यटकले दिने टिप्स बेग्लै । कोरोनाले नसताएको भए सगरमाथा आधार शिविरमै दुईपटक पुगिसकेको हुन्थेँ, होलिस्टिक एड्भेन्चर, एपेक्स हिमालय र गणेश ट्रेकिङजस्ता टुर कम्पनीमा आबद्ध ठाकुरले गुनासो पोखे । नेपालमा ट्रेकिङका लागि दुई सिजनमा पर्यटकको भीड हुन्छ, भदौदेखि मंसिरको मध्यसम्म अनि फागुनदेखि वैशाखसम्म । नेपाल भ्रमण वर्ष २०२० का कारण ठाकुरसँगै पर्यटनमा निर्भर लाखौं उत्साही थिए तर सिजनमै सुक्खा भयो । खुल्छ, खुल्छ भन्दाभन्दै आठ महिना बित्यो, कहिले खुल्ने अझ पत्तो छैन, उनको दबेको स्वर सुनियो । कतिपय साथी गाउँ फर्केर कृषि र पशुपालन व्यवसायमा लागे पनि आफू भने पर्यटनबाट पर हुन नसक्ने उनले बताए । जानेकै गाइडको काम हो, वैकल्पिक क्षेत्र रोज्ने स्थिति छैन । पर्यटक नआइन्जेल अरू केही काम पाइन्छ कि भनेर खोजेको थिएँ, पाइँदै पाइएन, उनले सुनाए । लन्डनस्थित वर्ल्ड ट्राभल एन्ड टुरिज्म काउन्सिलले गत वर्ष प्रकाशित रिपोर्टअनुसार नेपालको पर्यटन क्षेत्रमा १० लाख ५ हजार जनाले प्रत्यक्ष रोजगारी पाएका छन् । यी सबैको हविगत ठाकुरको भन्दा भिन्न छैन । आफूले सरकार वा अन्य निकायबाट कुनै राहत नपाएको उनले बताए । पर्यटन क्षेत्रका प्रभावितलाई पनि राहत वितरण गरेको भन्ने सुनेँ तर मैले अहिलेसम्म केही पाएको छैन, उनले भने, यही अवस्थामा रहिरहे सधैंका लागि मेलम्चीतिरै फर्कनुपर्ला भनेर डर लागिसक्यो । मेकअप आर्टिस्ट सनमले कोठाभाडा मात्र होइन, चामल किन्ने पैसासमेत नभएको दुखेसो पोखे । काम केही पाइन्न, बचत छैन । खानकै लागि संकट पर्न थालिसक्यो । यही बेला दसैं आयो, उनले आफ्नो दुर्दशा सुनाए । ०४४ सालमा बनेको नेवारी फिल्म सिलुमा उनले पहिलोपटक काम गरेका थिए । नेपालमा मेकअप आर्टिस्टको अभाव छ भन्ने थाहा पाएपछि मुम्बई गए, त्यहाँ चारबर्से कोर्स लिए । काठमाडौं फर्किएर बद्री अधिकारीको प्रेममा जोडिए । संगिनी सहित पाँच फिल्ममा काम गरेपछि फेरि मुम्बई गए । हिन्दी, क्षेत्रीय भाषाका फिल्म र सिरियलमा काम गरेँ । कमाइ राम्रै थियो । बिहान सुटिङ सुरु हुन्थ्यो, साँझ प्याकअप भएपछि पैसा पाइन्थ्यो । सबैले यतै बस भनिरहेका थिए तर मलाई होम सिक भयो, उनले सुनाए, १२ वर्षपछि यस्तै बस्ने गरी आएँ । फर्केपछि श्री स्वस्थानी, दुस्मन, माइली लगायत फिल्ममा आफ्नो शृंगारकारिता देखाए । त्यसपछि नेवारी फिल्म पनि निरन्तरजसो बन्न थाल्यो । तिनमा प्रायः सनम छुट्दैनथे । काठमाडौंमै जन्मिए पनि पुर्ख्यौली सम्पत्ति नभएको र अहिले पाटनमा डेरामा बसेको उनले बताए । पत्नीलाई मुटुको समस्या भएकाले नियमित औषधि किन्नुपर्छ । केही बचत रकम उनकै उपचारमा सकिएको उनको भनाइ छ । छोरा दुबई गएका थिए तर बिरामी भएपछि बीचमै फर्कन बाध्य भए । नेपाल आएरै केही गर्छु भन्थ्यो तर फर्केको केही समयमा लकडाउन भइहाल्यो । छोरो पनि कामको खोजीमा भौंतारिरहेको छ, सनमले बह बिसाए, म पनि बेरोजगार, छोरो पनि बेरोजगार । बिग्रेको मोबाइलसमेत बनाउन सकेको छैन । दसैं कसरी मनाउनु र सनमले राजेश हमाल, सरोज खनाल, करिश्मा मानन्धर, रवीन्द्र खड्कालगायत गिनेचुनेका कलाकारलाई सिँगारे । यी कलाकारसँग उनको बेलाबखत सम्पर्क पनि हुन्छ तर आफ्नो व्यथा कसैलाई भन्न सकेनन् । अति समस्या परेपछि नेपाल चलचित्र प्राविधिक संघसँग राहतका लागि अनुरोध गरे । आफ्नो दुःख अरूलाई भन्न अप्ठ्यारो लाग्छ । कहिल्यै हात फैलाउनुपरेको थिएन तर यसपटक साह्रै संकट पर्यो । त्यसैले प्राविधिक संघसँग गुहार मागेँ । उहाँहरूले सकेको गर्छु भन्नुभएको छ । केही गर्नुहोला नि, सनमले आशा व्यक्त गरे । संघका अध्यक्ष पुष्कर लामाले सनमसहित मर्कामा परेका प्राविधिकलाई सहयोग जुटाउने प्रयास भइरहेको बताए । उनका अनुसार नेपाली फिल्म क्षेत्रमा करिब ३ हजार ५ सय प्राविधिकले प्रत्यक्ष रोजगारी पाएका थिए । यसमा स्पटब्वाई, लाइटम्यान, क्यामेरा पर्सनदेखि मेकअप आर्टिस्टसम्म पर्छन् । उनले भने, लकडाउनपछि सबैको रोजीरोटी गुमेको छ, बिचल्लीमा परेका छन् तर सरकारले वास्तै गरेन । काम गर्न नपाएर खानलाउनै धौधौ हुँदासमेत सरकारले साथ नदिएको दोहोरी गायिका कञ्चनको गुनासो छ । काम गर्न पाउँदा त सरकारसँग कसले आशा गरेको थियो र ? अहिले त सरकार आफैंले बुझेर राहत दिनुपर्ने हो तर मरोस् कि बाँचोस् जस्तो पो गर्यो, उनले भनिन् । लोकदोहोरीसँग सम्बन्धित केही संघसंस्थाबाट भने उनले चामल, नुन, तेल राहत पाएकी छन् । पूर्वेली भाकामा मीठो स्वर हाल्न माहिर कञ्चनले जमलअगाडि कोटेश्वर र ग्वार्कोका दोहोरी साँझमा गीत गाइन् । यसरी उनले गाउन थालेको आठ वर्ष बित्यो । तरकारी फर्म, धागो उद्योग र आयुर्वेदिक कम्पनीमा काम गरेपछि उनी व्यावसायिक दोहोरी गायनमा अग्रसर भएकी थिइन् । बचाउन नसके पनि काठमाडौंमा बस्न र अलिअलि घरमा पठाउन पुग्थ्यो तर अहिले त एक पैसो छैन, पीडा मिश्रित भावमा भनिन्, चैत ७ गतेदेखि रोधीघर बन्द भइहाल्यो । फागुनको पनि तलब पाएकी थिइनँ । यस बीचमा साहुले एकपटक पाँच हजार दिए, त्यत्ति हो । कोरोना आतंककै कारण नयाँ वर्ष र तीजका कार्यक्रमका गाउने अवसर पनि मिलेन । सात दिदीबहिनीमध्ये कञ्चन काइँली हुन् । दिदीहरूको बिहे भइसक्यो । घरमा आमा, बुबा, भाइ र बहिनीहरू छन् । उनका बुबा ज्यामी काम गर्थे तर करङ भाँचिएपछि केही वर्षयता थला परेका छन् । आमाको पनि इलम छैन । परिवारको गर्जो टार्ने जिम्मा कञ्चनकै काँधमा छ । दोहोरी बन्द भएपछि अन्त काम पाइन्छ भनेर खोजिन् तर कतै पाइनन् । उनले भनिन्, रोधीघरमा पसिना बगाएर गुजारा गर्ने सबैको बिजोग छ । दसैं त जसोतसो कट्ला, त्यसपछि के गर्ने ? सोच्दै अत्यास लाग्छ ।"
चाडबाडको मुखमा महँगीको मार,"चाडबाडका बेला खाद्यान्नलगायतका अत्यावश्यकीय वस्तुको कालोबजारी हुनु या अचाक्ली मूल्य बढ्नु नेपाली बजारको नकारात्मक विशेषता नै हो । झारा टार्नै सही, सरकारले पर्वलक्षित अनुगमन नगर्ने पनि होइन । यसपालि पनि केही सरकारी टोलीहरू बजार अनुगमनमा निस्किएका थिए, तैपनि महँगी अकासिन रोकिएन । यसबाट के बुझिन्छ भने, बर्सेनि अनियन्त्रित मूल्य वृद्धि हुनुमा कि नेपाली बजारमा केही प्रणालीगत त्रुटि छ कि सरकारी निकायहरूले गर्ने अनुगमन देखावटी मात्रै हुन्, यी प्रभावकारी छैनन् । त्यसैले, औचित्यहीन ढंगले बजार बढ्नुको कारण खोजिनुपर्छ । स्वाभाविक मूल्य प्रणालीभन्दा बाहिर गएर भाउ बढाउन ककसको भूमिका छ, त्यसबारे अध्ययन हुनुपर्छ । र, यसलाई स्वाभाविक लयमा ल्याउन सरकार कहाँ चुकेको छ भन्नेबारे समीक्षा गरिनुपर्छ । सरकार, व्यापारीलगायतका सम्बन्धित सरोकारवालाहरूको सत्प्रयासमा बर्सेनि उपभोक्ता ठगिने दुष्चक्र तोडिनुपर्छ । यसपटक त उसै पनि, कोभिड१९ सिर्जित परिस्थितिका कारण आम उपभोक्ताको खल्ती रित्तोरित्तो छ । क्रयशक्ति जति घटे पनि खाद्यान्नलगायतका अत्यावश्यकीय सामग्री नकिनी कसैलाई सुख छैन । तर तिनै सामग्रीको बजार भाउ भने छोइनसक्नुसँगले बढेको छ । गत वर्षको दसैंको तुलनामा अधिकांश खाद्यान्न तथा गेडागुडीको मूल्य किलोकै दस रुपैयाँभन्दा बढी बढेको छ । हरियो केराउको किलोमै ४० रुपैयाँ र खानेतेल तथा घिउको भाउ किलोमै ५० रुपैयाँसम्म बढेको छ । आधार मूल्यको तुलनामा यो वृद्धि निकै ठूलो हो । उत्पादनआयात र बजारीकरणका क्रममा स्वाभाविक रूपमा भाउ केही तलमाथि हुनु अन्यथा होइन । तर बिनाकारण, त्यो पनि सबै क्षेत्र महामारीको मार परेका बेला आम उपभोक्ता ठगिने गरी भइरहेको महँगी भने अस्वाभाविक छ, यसको नियन्त्रण गर्न सरकारलगायतका सरोकारवाला गम्भीर हुनुपर्छ । व्यापारीहरूले आफ्नो संगठित शक्ति बजारको विश्वास बटुल्न र गुणस्तर कायम राख्न प्रयोग गर्नुपर्छ, मिलेमतोमा उपभोक्तामाथि ठगी गर्न होइन । यस्तो संकटको घडीमा बजारको मूल्य मनपरी ढंगले तलमाथि हुन नदिनु व्यापारीहरूको सामाजिक उत्तरदायित्वको विषय मात्र होइन, यो त उनीहरूको पेसागत इमानदारीको सवाल पनि हो । यस्तो पेसागत जवाफदेहिता हरेक व्यवसायीमा हुनुपर्छ । खुद्रा विक्रेताले थोकलाई र थोकले उद्योगीलाई देखाएर कोही पनि पन्छिन मिल्दैन । व्यवसायीले जायज मुनाफासहित लाग्दो मूल्य लिन पाउनुपर्छ, तर जुनसुकै खुद्रा सामानमा किन नहोस्, एक रुपैयाँ मूल्य बढ्नुको पनि औचित्य खुल्नुपर्छ । खुला बजारको अर्थ प्रतिस्पर्धा प्रशस्त होस्, सिन्डिकेट वा कार्टेल नहोस् र प्रशस्त छनोटको अवसर पाई उपभोक्ताहरू लाभान्वित हुन सकून् भन्ने हो, व्यापारीहरूलाई मन लागेको सामग्रीमा मनपर्दी नै मूल्य बढाउन खुला छ भनिएको होइन । कतिपय आयातित वस्तुमा अन्तर्राष्ट्रिय बजारमै भाउ बढ्दा यहाँ प्रभाव पर्नु स्वाभाविक हो, तर यस्तो मूल्यवृद्धि विदेशी बजारकै अनुपातमा मात्र हुनुपर्छ । र, यो घट्दा र बढ्दा दुवै अवस्थामा लागू हुनुपर्छ । जस्तो ः अहिले, चामलको मूल्य केहीअघिको तुलनामा थोकमा प्रतिबोरा सय रुपैयाँले घटे पनि खुद्रामा पुरानै दाममा बिक्री भइरहेको छ । यस्तो गलत प्रचलनले बजारमाथि उपभोक्ताको विश्वास गुम्छ । साथै, कालोबजारी ऐनअनुसार २० प्रतिशतभन्दा बढी नाफा लिन पाइँदैन तर उत्पादकहरूले २० प्रतिशतभन्दा बढी अधिकतम खुद्रा मूल्य तोकेरै बजारमा सामान पठाउने गरेका छन् । यसरी चलखेल गरेर मूल्य २० प्रतिशतभन्दा बढी राखिनु उपभोक्तामाथिको सरासर धोका हो । माग बढी भएको चाडबाडका बेला उपभोक्ताले जस्तोसुकै सामग्री जतिमा पनि किनिहाल्छन् भन्ने मनोविज्ञान व्यवसायीहरूले पाल्नु हुँदैन । बजारमा आफूखुसी मूल्य बढ्न नदिन उपभोक्ता आफैं पनि जागरुक हुनुपर्छ । सरकारले पनि बजार अनुगमन प्रणालीलाई चाडबाडकेन्द्रित मात्र नभएर बाह्रै मास स्वचालित बनाउनुपर्छ । र, यस्तो अनुगमन सबै तहमा समान ढंगले गर्नुपर्छ, उद्योगी र ठूला व्यापारीलाई छुट र सानालाई मात्रै कानुन लगाउनु हुँदैन । साना पसलहरूमा मात्र अनुगमन गरेर सम्पूर्ण रूपमा मूल्य नियन्त्रणमा आउन तथा बजार शुद्ध हुन कहिल्यै सक्दैन । क्रयशक्ति कम भएका बेला छुट पाउनुपर्ने उपभोक्ता उल्टो अचाक्ली महँगीको मारमा परेको अहिलेको अवस्थामा यसबारे संसद्को उद्योग तथा वाणिज्य र श्रम तथा उपभोक्ता हित समितिले पनि अध्ययन गरेर सरकारलाई आवश्यक सुझाव दिनुपर्छ । संघीय संरचनामा अनुसार बजार अनुगमनको अभिभारा पाएका स्थानीय सरकारहरू यसमा यसमा सचेत रहनुपर्छ । संघीय सरकारका वाणिज्य विभाग, खाद्य प्रविधि तथा गुण नियन्त्रण विभाग र स्थानीय तहमध्ये कसले के अनुगमन गर्ने तथा कसले कुन तहसम्म कारबाही गर्ने भन्नेबारेको अन्योल सरकारले हटाउनुपर्छ । सबैको समष्टिगत प्रयत्नबाट बजारको मूल्य चक्रलाई स्वाभाविक लयमा ल्याउनुपर्छ, उपभोक्ताको ढाड जथाभावी सेकिने अवस्थाको अन्त्य हुनुपर्छ ।"
सरकारले उपचार गर्दिनँ भन्न मिल्छ ?,"नेपालको संविधान २०७२ को धारा ३५ मा व्यक्त भावनाले जनताको स्वास्थ्य उपचारको अधिकारलाई सुरक्षित गरेको छ र प्रत्येक नागरिकले समान रूपमा स्वास्थ्य सेवा पाउनुपर्छ भन्ने स्पष्ट पारेको छ । संविधान देशको मूल कानुन हो र राज्यले नै यसलाई पालन गर्ने र गराउने जिम्मेवारी बोकेको हुन्छ । अनि सरकारलाई कोरोना महामारीमा यसको उपचार अब म गर्न सक्दिन भनेर सानदार निर्णय गर्ने अधिकार कसले दियो ? सत्ता हाँक्नेहरूले मेरा नागरिक मरे मरून् तर म जीवित हुनुपर्छ भनेर कसरी भन्न सकेका होलान् ? सरकारले कोरोना संक्रमितहरूको उपचार नगर्ने निर्णयको सर्वत्र विरोध र निन्दा भइरहेको छ । दुई तिहाइको सरकारले संबिधान मान्नु पर्दैन ? जतिखेर जे निर्णय गरे पनि हुने ? जनताको उपचार जस्तोसुकै आर्थिक संकट भोग्नुपरे पनि राज्यले गर्नुपर्छ । बरु दसौं वर्षका योजनाहरूलाई थाती राखेर, अनावश्यक भत्ता लिने निकाय भंग गरेर र संघसंस्था अनि दातृ निकायहरू गुहारेर भए पनि पैसा जुटाउनुपर्छ । नागरिकलाई जनही दस रुपैयाँ सरकारलाई दान गर्नुहोस् भन्ने अपिल गर्न सकिन्छ । जनस्वास्थ्य संकटकाल घोषणा गरेर पनि अरू विभिन्न उपाय अपनाउन सकिने अवस्थामा हतारमा दस जना अदूरदर्शी मन्त्री बसेर जनताको उपचार हामी गर्दैनौं भन्ने दुस्साहस गर्न मिल्छ ? यस्तो अधिकार कसले दियो ?सर्वोच्च अदालतले समेत जनताको स्वास्थ्य उपचार जसरी पनि गर्नू भन्ने आदेश सरकारलाई दिइसकेको छ । यस्तो अवस्थामा किन यसरी राज्यको नालायकीपन देखा पर्यो ? सरकारले गुणात्मक शिक्षा दिन नसके तापनि नागरिकहरू विदेशमा गएर पढ्ने गरेका थिए, छन् । रोजगार दिन नसकेकाले लाखौं नेपाली विदेश जान बाध्य छन् । तर स्वास्थ्यजस्तो संवेदनशील विषयमा समेत राज्य आफ्नो कर्तव्यबाट विमुख भएकाले आज सरकार स्वयम् अपांग बनेको आभास भएको छ । निरीह जनताले अब यस्तो महामारीमा आफ्नो उपचार गर्न कसलाई गुहार्नुपर्ने हो ? राज्यले आफ्नो दायित्वबाट पन्छिएर अब कसले त्यो निभाउनुपर्ने हो ? जनताले मेरो उपचार गर्नू, सुरक्षा गर्नू, विकास गर्नू भनेर सिंहदरबार, शीतलनिवास, बालुवाटार अनि अरू यस्तै टारहरूमा आफ्ना प्रतिनिधि पठाए । तर आज के भयो यस्तो ? यो सरकार बनेदेखि नै यस्ता धेरै जनविरोधी निर्णय हुँदै आएका छन् । जनताको विरोधका कारण निर्णय उल्टाउनुपरेका थुप्रै घटना हाम्रो सामुन्ने छ । उपचार गर्दिन भन्ने निर्णय पनि केही घण्टामै फिर्ता गर्नुबाहेक अरू विकल्प सरकारसामु छैन । ठोस विकल्पसहित यो निर्णय तुरुन्त फिर्ता गर्नुपर्ने आदेश तीन करोड जनताले दिएका छन् । केपी अधिकारी, भैंसेपाटी, ललितपुरिििकोरोना उपचारमा पन्छियो सरकार समाचार पढ्दा धेरै दुःख लाग्यो । किनभने सरकारले संविधानप्रदत्त आधारभूत स्वास्थ्य सेवासम्बन्धी नागरिकको मौलिक हकमाथि ठाडो प्रहार गरेको छ । सरकारको कर्तव्य संविधानप्रदत्त नागरिकका मौलिक हकको संरक्षण र कार्यान्वयन होइन ? नागरिकको आधारभूत स्वास्थ्य सुरक्षा गर्नू भनेर न्यायालयले सरकारलाई आदेश दिनुपर्ने हो र ? यति कुरा सरकार आफैंले बुझ्न सक्दैन ? कोभिड१९ सरुवा रोगमा पर्छ कि पर्दैन ? अनि सरुवा रोग आधारभूत स्वास्थ्य सेवाभित्र पर्छ कि पर्दैन ? मजदुरहरूलाई कमाइ खानबाट वञ्चित गराएर झन्डै ५ महिना लकडाउन गरियो । उनीहरू घरमै थुनिए । परिवारसहित भोकै, पैदलै हजारौं कोस टाढा रहेको घर जान उनीहरूलाई बाध्य पारियो । स्वदेश फर्केकाहरूलाई सिमानामै क्वारेन्टिनमा राखी पीसीआर गरेर संक्रमितलाई आइसोलेट गरेको भए समुदायस्तरमा संक्रमण फैलँदैन थियो । महामारी रोकथाम तथा नियन्त्रणको सिद्धान्तविपरीतका सरकारी कामकारबाहीले संक्रमण तीव्र गतिमा बढ्यो । कोरोनाका लक्षणहरू नदेखिएकाको परीक्षण नगर्ने र दुई हप्ता क्वारेन्टिनमा बसेपछि परीक्षणबिनै घर जान दिने वातावरण सरकारले बनायो । केही समयअघि निजी अस्पताललाई कोरोना परीक्षण र संक्रमितको उपचारका लागि ५० प्रतिशत शय्या छुट्याउने आदेश दिएको सरकारले हालै बेहोस हुन लागे वा बेहोस भए मात्र अस्पताल जानू नत्र नजानू भन्ने आदेश जनतालाई दियो । हुँदाहुँदा परीक्षण र उपचार खर्च आफैं बेहोर्नू भन्ने आदेश जारी भएको छ । जनताको सरकारले यस्ता हुकुम दिन मिल्छ ? महामारीले भयानक रूप लिइरहेको यस्तो डरलाग्दो समयमा संक्रमितहरूको अत्यावश्यक उपचार राज्यले निःशुल्क गर्नुपर्ने होइन र ? ६ महिनाअघि खासै संक्रमण नभएको अवस्थामा १० अर्बभन्दा बढी खर्च भएको देखाउने सरकारले अहिले वास्तविक महामारी देखिएपछि हात उठाउन मिल्छ ? संक्रमितहरूको अभिभावक को हो ? सरकारले चाहे आफ्ना नागरिकलाई परीक्षण र उपचार गर्न नसक्ने हो र ? संवैधानिक हक र प्रावधानलाई ठाडै मिचेर आफूखुसी निर्णय गर्ने सरकारी रबैयाले निराश बनायो । राम्रा काम गरोस् भन्ने चाहना राख्दै आफ्नो सरकारलाई सही सुझाव दिँदा गाली खाने र सरकारविरोधी भनी कारबाहीमा पर्न के बेर ? अभिव्यक्ति स्वतन्त्रता पनि गुम्दै छ । विपन्न तथा गरिबीको परिचयपत्र दिन नसक्ने र उनीहरूबाहेक अरूलाई आधारभूत स्वास्थ्य उपचार दिन पनि नखोज्ने धन्य हाम्रो सरकार ! गंगाराज अर्याल, पाणिनि८, अर्घाखाँचीिििकात्तिक २ को नियमित पत्रकार सम्मेलनमार्फत स्वास्थ्य मन्त्रालयका प्रवक्ताले सोही दिनदेखि लागू हुने गरी निश्चित वर्गका जनताबाहेक अन्य नागरिकले कोरोना परीक्षण र उपचार खर्च आफैं गर्नुपर्ने उर्दी जारी गर्यो । र, त्यो लागू पनि भइसकेको छ । सरकारको यो निर्णयले अनगिन्ती प्रश्न खडा भएका छन् । चुनावी घोषणापत्रको कुरा छाडौं त्यसमा केके थियो स्वयं राजनीतिक पार्टीले बिर्सिएको समयमा मतदाताले कसरी सम्झने वा थाहा भएको जानकारी दिन कम्तीमा अर्को निर्वाचन कुनैपर्ने बाध्यता छ । यता सरकार बहुमतको छ यसो भन्दैमा यसरी पन्छिन पाइन्छ ? आमनागरिकलाई संविधानले दिएको हकसँगै सर्वोच्च अदालतले गरेको फैसलाको बेवास्ता गर्दै सरकारले निर्णय गर्यो । कोरोनाजस्तो भयानक महामारीसँग लड्न नागरिक एक्लै कसरी सक्छन् ? सरकारको यो निर्णयले महामारी नियन्त्रणबाहिर जाने निश्चित छ । साथै राज्यले आफ्ना धेरै नागरिक गुमाउने निश्चित भइसकेको छ । अतः सरकार यो महामारी सामान्य होइन । यसका नियन्त्रणका विधि अत्यन्तै महँगा छन् । औषधि बनिसकेको छैन । त्यस्तो डरलाग्दो महामारीबाट सरकार भाग्न मिल्दैन । यो निर्णय सरकारले फिर्ता लिनुपर्छ । सरकार कम्तीमा निश्चित कुरामा त आम नागरिकलाई साथ देऊ, अन्यथा आउने दिनमा तिमीले ठूलो मूल्य चुकाउनुपर्नेछ । यो बहुमतको सरकार गठन भइरहँदा आमनागरिकले कति ठूलो सपना देखेका थिए । तर सत्ता हाँक्नेहरू बिस्तारै माफियाहरूसँग रमाइरहेका छन् । रामकृष्ण बराल, जोरपाटी५, काठमाडौं"
विभेदविरुद्ध राज्य मौन,"कान्तिपुर टेलिभिजनमार्फत प्रसारण भइरहेको जातको प्रश्न कार्यक्रमले समाजमा सदियौंदेखि गडेर बसेको जातीय विभेद र छुवाछुत अन्त्य गर्नुपर्छ भन्ने बहस गरिरहेको छ । जातीय विभेदका घटनाहरू समाजमा हिजो पनि थिए र आज पनि छन् । स्वरूप परिवर्तन भयो होला तर विभेदजन्य व्यवहारहरू रोकिएका छैनन् । काभ्रेका आजित मिजार र रुकुम चौरजहारीका नवराज विकहरूले दलित भएकै कारण मारिनुपरेको तितो यथार्थ हामीसामु छ । अझ बलात्कारपछि हत्या गरिएको कलिला मुना सम्झना कामीहरूका पीडा त सुनिनसक्नु छ । हिन्दु धर्ममा कुनै दलित समुदायको मान्छे बाहुन समुदायको हुन सक्दैन । र, दलित समुदायको अपेक्षा पनि बाहुन हुने होइन तर सदियौंदेखि समाजमा दलित भएकै कारण अपहेलना र छुवाछुतजस्तो अमानवीय व्यवहार कसैबाट पनि नहोस् र हुनु हुँदैन भन्ने नै हो । कुनै एउटा दलित बाहुन हुन खोज्नु मूर्खता हो र हुन पनि सकिन्न तर दलितलाई पनि बाहुनको जस्तै व्यवहार हुनुपर्यो । ज्ञानका आधारमा सानोठूलो हुन सक्छ । विचारका आधारमा तलमाथि हुन सक्छ । तर यहाँ जातको आधारमा सानो ठूलो बनाइन्छ । जति नै विज्ञ भए पनि दलित भनेपछि हेर्ने दृष्टि नै फरक हुन्छ । उनीहरूको विज्ञता जातको सामु निरीह बन्छ । समस्या यही हो ।यो राज्य समतामूलक समाजका लागि दलितहरूलाई समान हैसित दिलाउन कहिल्यै अग्रसर भएन । यदि हुँदो हो त विभेदबारे बहस चलाउन कुनै एनजीओको आवश्यकता हुने थिएन । मन्दिर बनाउन अर्बौं खर्च गर्ने सरकारले समाजमा चल्दै आएको छुवाछुत प्रथा अन्त्यका लागि बहस चलाउन पैसा दिन नसक्ने बा बजेट नहुने भन्ने नै हुँदैन । राज्य सामाजिक चेतना जगाउन प्रतिबद्ध थियो भने जातका प्रश्नजस्ता धेरै बहस र छलफलहरू राष्ट्रिय सञ्चारमाध्यमबाट देशव्यापी प्रसारण गर्न किन सकेन ? किनभने राज्यले जातीय विभेद हुर्काउन मद्दत गरिरहेको छ । जातीय विभेदका सवालमा पुरातनवादी सोच भएकाहरूबाट जातको प्रश्न कार्यक्रमको विरोधमा सामाजिक सञ्जालमार्फत आक्रोश पोखिए । जातको प्रश्नका प्रस्तोताको तस्बिर जलाएका फोटाहरू पनि देखिए । यसबाट के बुझिन्छ भने जातीय विभेद र छुवाछुत अन्त्य भएको हेर्न नसक्नेहरूको ठूलै भीड यो समाजमा छ । अतिवादी सोच र धारणा भएकाहरूले नै समाजमा जातीय विभेद हटाउन नचाहेको स्पष्ट छ । जातको आधारमा छुवाछुत गर्न नपाइने भन्ने कानुन बनाउन करिब ६० वर्ष लाग्ने मुलुकमा विभेद मुक्त समाज बन्ला भन्ने आस नगरे हुन्छ । गोविन्द विक, बूढानीलकण्ठ१२, काठमाडौं"
साँघुरिएको हाम्रो विज्ञान,"आविष्कारका बहुआयामहामीकहाँ वैज्ञानिक आविष्कारलाई चमत्कारका रूपमा बुझ्ने परिपाटी छ, जसले यसको बहुआयामिकतालाई नकार्छ । उदाहरणका लागि, कोभिड१९ सम्बद्ध वैज्ञानिक अनुसन्धान भनेकै भ्याक्सिन वा औषधिको विकास गर्नु मात्रै हुन्, अरू फाल्तु हुन् भन्ने सोच हावी छ । त्यही तीव्रमार्गी सोचको परिणाम यहाँ भ्याक्सिन र औषधिको फरकसम्म नबुझेका प्राध्यापक स्प्राइटको बोतलमा कोरोनाको दवाई राखेर मिडियामा छाउँछन् । गुर्जोको बजार एक्कासि बढ्छ र बेसार पुराण भाइरल हुन्छ । पक्कै पनि महामारीले आक्रान्त विश्वलाई कोभिड१९ को भ्याक्सिन चाहिएको छ, तर हाम्रोजस्तो देशले भाइरसविरुद्घको भ्याक्सिनको खोजमा अनावश्यक बल लगाउनुभन्दा भ्याक्सिनको वितरण र पहुँचमा नयाँ इनोभेसन गर्ने अनुसन्धानमा जोड दिनु उपयुक्त हुन्छ । हाम्रा लागि दूरदराजमा सर्वसुलभ हिसाबले भ्याक्सिन पुर्याउनु पनि बनाउनुजत्तिकै महत्त्वपूर्ण काम हो । भौतिक आविष्कारको जति महत्त्व छ, त्यति नै सामाजिक र व्यवस्थापकीय आविष्कारको पनि छ ।सन् १९०८ मा अमेरिकी उद्योगपति हेनरी फोर्डको फोर्ड मोटर कम्पनीले फोर्ड मोडल टी कार सार्वजनिक गर्यो । फोर्डले उत्पादनमा एसेम्ब्ली लाइन भित्र्याएर ठूलो संख्यामा कार उत्पादन गर्ने विधिको आविष्कार गरे, जसले गर्दा सन् १९०८ मा उक्त कारको मूल्य ८२५ डलरबाट घटेर सन् १९१६ मा ३६० डलरमा पुग्यो । मूल्य घटेसँगै कार सर्वसाधारणको पहुँचको वस्तु बन्यो । कारलाई अमेरिकी जीवनको अभिन्न अंग बनाउन फोर्डको भौतिक आविष्कारको जति योगदान छ, सम्भवतः त्योभन्दा ठूलो योगदान छ उनको व्यवस्थापकीय आविष्कारको । उनले उत्पादकत्व बढाउन मजदुरहरूको कार्यसमयलाई चालीस घण्टामा सीमित गरे । यतिखेर मोडल टी इतिहास बनिसक्यो तर उनको व्यवस्थापकीय आविष्कार चालीस घण्टा काम गर्ने नियम संसारभर चलिरहेको छ ।फोर्ड कारको जस्तै मानव इतिहासलाई बदल्ने अर्को आविष्कार थियो लुगा सिउने मेसिनलाई परिष्कृत पार्ने काम । सन् १८५३ मा अमेरिकी आइज्याक सिंगरले सहज सिलाइ मेसिन बनाए, जसले एउटा सर्ट सिलाउन लाग्ने तेह्र घण्टाको समयलाई एक घण्टामै सीमित गरिदियो । सिंगरको सिलाइ मेसिनलाई त्यति बेला १०० डलर (सन् २०१७ को मूल्यमा १,४०० डलर) पर्थ्यो, जुन गरिब अमेरिकीको पहुँचबाहिरको विषय थियो । उक्त कुरा बुझेका सिंगरले सिउने कललाई ५ डलर डाउनपेमेन्ट गरेपछि बाँकी पैसा मासिक किस्ताबन्दीमा तिर्ने गरी बेच्न थाले । पैसा पछि तिर्दै गर्दा हुने तर सामान तत्काल उपभोग गर्न पाइने उनको आविष्कारले सिलाइ मेसिनलाई घरघर पुर्यायो । र, जन्मायो संसारको फेसन उद्योग । कुनै बेला न्युयोर्कमा संसारकै सबैभन्दा अग्लो भवन भएको सिंगरको कम्पनी सन् १९९९ मा टाट पल्टियो तर उनको किस्ताबन्दीको सामाजिक आविष्कार अहिले घरदेखि कारसम्म, इलेक्ट्रोनिक्सदेखि घरायसी सामानसम्मको खरिदबिक्रीमा विश्वभर चालु छ ।फोर्ड र सिंगरले भौतिक आविष्कारसँगै सामाजिक आविष्कारलाई पनि लगे । एक्काइसौं शताब्दीका विकासका मुद्दा र चुनौतीहरू उनीहरूको समयभन्दा निकै ठूला र जटिल छन्, जसको हल गर्न विज्ञानप्रतिको एकांकी बुझाइले मात्रै सम्भव छैन । अहिले संसारभर विधागत बुझाइको गहिराइ जसरी बढ्दो छ, त्यसरी नै अन्तरविधागत सहकार्यको आयतन पनि फैलँदो छ । उदाहरणका लागि, विश्वको सबैभन्दा ठूलो चुनौती बनेको जलवायु परिवर्तनको ज्ञान संश्लेषण गर्ने अन्तरदेशीय निकाय आईपीसीसी र जैविक विविधताका क्षेत्रमा उस्तै काम गर्ने आईपीबीईएसमा प्राकृतिक र समाज विज्ञानका वैज्ञानिकहरूको अनुकरणीय सहकार्य छ । पछिल्लो समयमा त प्रकृति र समाज वैज्ञानिकका सहकार्यहरू एकतामा फेरिन थालेका छन् । दुई वर्षअघि मात्रै प्राकृतिक विज्ञानको अन्तर्राष्ट्रिय छाता संस्था काउन्सिल फर साइन्टिफिक युनियन र समाज विज्ञानको अन्तर्राष्ट्रिय छाता संस्था इन्टरनेसनल सोसल साइन्स काउन्सिलबीच एकता भएर इन्टरनेसनल साइन्स काउन्सिल बन्यो ।अन्त्यमा, यतिखेर विज्ञानले चालकरहित कारदेखि मानिसको अनुवंशको फेरबदल गर्न सक्ने प्रविधिको विकास गरेको छ । यस्ता भौतिक आविष्कारहरूसँगै त्यसका आर्थिक, सामाजिक र कानुनी जटिलता बढेकाले ती क्षेत्रहरूमा सामाजिक आविष्कार चाहिएको छ । चालकरहित कारले दुर्घटनाका बेला बटुवालाई जोगाउने कि कारमा सवार मानिसलाई भन्ने जटिल नैतिक प्रश्नको जवाफ कारको भौतिक आविष्कारले मात्रै दिन सक्दैन, त्यसका लागि समाज विज्ञान चाहिन्छ । त्यसैले विषयगत गहिराइ लम्बिँदै जाँदा त्यसले छुने समाजका अन्य पाटाको बुझाइ यतिखेर अपरिहार्य बनेको छ । नेपालमा समाज विज्ञानको अनुसन्धानका लागि नास्टजस्तै सोसल रिसर्च काउन्सिल बनाउनुपर्ने तर्क पनि सुनिन्छ । तर विश्वभर बढिरहेको प्राकृतिक र समाज विज्ञानको सहकार्य र एकताको अभ्यासलाई हेर्दा र हाम्रो देशमा उस्तै खाले निकायहरू हुँदा उनीहरूबीचको खिचातानीको अनुभव देख्दा हामीले छुट्टै निकाय बनाउनुभन्दा भएकाहरूको समयानुकूल पुनर्गठन गर्ने र फराकिलो दृष्टिकोण पो बनाउने हो कि ?"
निरंकुशताको यात्रामा दूरसञ्चार कानुन,"कुनै पनि सरकार कति लोकतान्त्रिक छ, त्यो थाहा पाउन त्यसले नागरिकका हक तथा अधिकारलाई कति प्राथमिकता दिएको छ भन्ने कसीमा हेर्नुपर्छ । अहिले सूचना तथा सञ्चार प्रविधि लोकतान्त्रिक अभ्यासको महत्त्वपूर्ण माध्यमका रूपमा स्थापित भएको छ । सन् २०१० को दशकमा अरब देशहरूमा आएको लोकतन्त्रको लहरलाई सूचना तथा सञ्चार प्रविधिको, अझ सामाजिक सञ्जालको योगदानका रूपमा लिइन्छ । नेपालमा पनि सूचना तथा सञ्चार प्रविधिका माध्यमले लोकतान्त्रिक अभ्यासलाई अझ प्रभावकारी बनाउन ठूलो भूमिका खेलेको छ । २०६२६३ को दोस्रो जनआन्दोलन र यसपश्चात्का राजनीतिक बहसमा सूचना प्रविधिसामाजिक सञ्जाल नागरिकहरूका विचार राख्ने महत्त्वपूर्ण मञ्च बनेको छ । सूचना प्रविधि शासकहरूका सन्की र गैरजिम्मेवार निर्णय तथा आचरणप्रति नागरिकले खबरदारी गर्ने माध्यमका रूपमा स्थापित भएको छ । यसले सत्तालाई पटकपटक चुनौतीसमेत दिएको छ ।शासकहरू सूचना प्रविधिको शक्तिबाट भलिभाँति जानकार छन् । यसैको जगमा आफू सत्तामा पुगेको विगत आलै छ । त्यसैले उनीहरू आफ्नो सत्तानशाबाट कुनै पनि समय च्युत हुने खतरा महसुस गरी यसलाई आफूअनुकूल बनाउन हरसम्भव प्रयास गरिरहेका छन् । दूरसञ्चार विधेयक, २०७७ यही सोचको पछिल्लो कडीका रूपमा आएको छ । यसअघि सूचना प्रविधि विधेयक, २०७५ र विशेष सेवा विधेयक, २०७६ संसद्मा पेस भई पारित हुने अन्तिम प्रक्रियामा छन् । शासकको नागरिक स्वतन्त्रता नियन्त्रण गर्ने भोक यी दुई विधेयक जो अत्यन्त आलोचित एवं निरंकुश छन् बाट पनि मेटिन नसकी पुनः अर्को अस्त्रका रूपमा यस दूरसञ्चार विधेयक, २०७७ आएको देखिन्छ ।दूरसञ्चार विधेयक, २०७७ को प्रारम्भिक मस्यौदा नेपाल दूरसञ्चार प्राधिकरणले सूचना तथा सञ्चार प्रविधि मन्त्रालयमा पेस गरेको सार्वजनिक भएको छ । तर, यो प्राधिकरणको चाहनाबमोजिम आएको हो कि प्राधिकरणलाई प्रयोग गरिएको हो, हेर्न बाँकी नै छ । प्रक्रियागत हिसाबले सैद्धान्तिक सहमतिका लागि मन्त्रिपरिषद्मा पेस हुनेछ र सैद्धान्तिक सहमतिपश्चात् संसद्मा पेस हुनेछ । यसअघि मन्त्रालयले चाहेमा अन्य मन्त्रालय, खास गरी अर्थ, गृह तथा कानुन मन्त्रालयसँग राय लिन सक्छ । तर, यस मस्यौदाले दूरसञ्चार सेवाको प्रयोग, प्रशासनिक निकायको अधिकार र गोपनीयताको हकसम्बन्धी विषयमा गम्भीर बहस छेडेको छ ।यस मस्यौदामा मूलतः तीन वटा विषय गम्भीर छन् । पहिलो, नेपाल सरकारको विशेषाधिकार । यस मस्यौदाको दफा २२(१)(क) मा संकटकालीन अवस्था परी वा राष्ट्रिय सुरक्षाका कारण दूरसञ्चार प्रणाली प्रयोग गरी हुने सूचना, खबर तथा श्रव्यदृश्यको आदानप्रदानमा रोक लगाउनुपर्ने आवश्यकता देखिएमा अनुमतिपत्रप्राप्त व्यक्तिले जडान गरेको, सञ्चालन गरेको वा रेखदेख गरिरहेको दूरसञ्चार लाइन र दूरसञ्चार प्रणालीलाई अस्थायी तवरमा आफ्नो नियन्त्रणमा लिने उल्लेख छ । त्यस्तै, दफा २२(१)(ख) मा राष्ट्रिय सुरक्षा, राष्ट्रिय अखण्डता, सार्वभौमसत्ता, सार्वजनिक नीति, नैतिकता, सद्भाव, सदाचार र सुरक्षाको प्रतिकूल हुने सूचना, खबर तथा श्रव्यदृश्यको आदानप्रदानमा रोक लगाउन दिने उल्लेख छ । यी दुवै कानुनको शासन, लोकतन्त्र तथा मानव अधिकारको सिद्धान्तको चरम प्रतिकूल भई तानाशाही शासकको अभ्यासलाई वैधता प्रदान गर्ने हिसाबमा आएको देखिन्छ, जुन संविधानको ठाडो उल्लंघन हो । यसले नेपाल दूरसञ्चार प्राधिकरणजस्ता स्वतन्त्र नियामक निकायको अस्तित्वमै धावा बोलेको छ । त्यसैले यो विधेयक प्राधिकरणले आफ्नै चाहना वा पहलमा मस्यौदा गरेको जस्तो देखिन्न ।दोस्रो, यस विधेयकले नेपाल दूरसञ्चार प्राधिकरण तथा अनुसन्धान अधिकारीहरूलाई संविधानविपरीत नागरिक स्वतन्त्रतालाई नियन्त्रण गर्ने सवालमा असीमित अधिकार दिएको छ । जस्तो कि, दफा ७१ मा दूरसञ्चार सेवाका माध्यमबाट गाली गर्ने, धम्क्याउने वा अनावश्यक दुःख दिने गरेमा प्राधिकरणले त्यस्तो व्यक्तिको सेवा बन्द गराउन आदेश दिन सक्नेछ । कुनै न्यायिक परीक्षणबिना यस्तो अधिकार प्राधिकरणलाई दिँदा सुपर सरकार को अभ्यासको खतरा छ । स्वतन्त्र हुनुपर्ने प्राधिकरण अहिले मन्त्रालयको शाखाजस्तो भएको छ, जसबाट प्रशासकीय स्वविवेकको दुरुपयोग हुने खतरा छ । दफा ८१ (१) मा नेपालको सार्वभौमसत्ता, अखण्डता एवं राष्ट्रिय हितविपरीत तथा राज्यद्रोह अपराध वा संगठित अपराध वा फौजदारी अपराध लगायतका क्रियाकलाप गरेको विषयमा नेपाल सरकारको अधिकारप्राप्त अनुसन्धान गर्ने निकायले जुनसुकै व्यक्तिको पनि कुराकानी र रेकर्ड गर्ने जस्ता पहिचान खुल्ने तथा सेवासम्बन्धी अन्य विवरण अनुसन्धानका लागि सेवाप्रदायकहरूबाट प्राप्त गर्न सक्नेछ भन्ने व्यवस्था गरिएको छ । कुनै पनि कसुरमा अनुसन्धान गर्ने निकाय सधैं एउटा प्रशासनिक तथा कार्यकारी निकाय हुन्छ । उसको विवेकमा संविधानले तोकेका गोपनीयताको हक तथा अन्य विभिन्न हकसमेत विपरीत हुने गरी यो व्यवस्था आउनुमा विधायिकी दुराशय झल्कन्छ । कुनै पनि सञ्चार संवादको रेकर्डमाथिको पहुँच अनुसन्धान अधिकारीले प्राप्त गर्ने सवालमा न्यायिक निकायको अनुमति अनिवार्य सर्त हो । अमेरिका, बेलायत तथा अन्य लोकतान्त्रिक मुलुकहरूको अभ्यास हेर्दा यो हास्यास्पद व्यवस्था हो । आवश्यकता परे कुनै पनि संवाद लिँदा तोकिएको मापदण्डबमोजिम सम्बन्धित न्यायिक निकायको अनुमतिले मात्र लिने अन्तर्राष्ट्रिय स्थापित मान्यताविपरीत आएको यस व्यवस्थाले सरकारी नियतलाई पनि उजागर गरेको छ ।भारतको सर्वोच्च अदालतले पिपल्स युनियन फर सिभिल लिबर्टी विरुद्ध युनियन अफ इन्डिया (१९९६) को मुद्दामा टेलिफोन संवाद मानिसको व्यक्तिगत जीवनको महत्त्वपूर्ण पक्ष भएकाले टेलिफोन ट्यापिङ, कानुनले स्थापित गरेको अवस्थामा बाहेक, बाँच्न पाउने अधिकारविपरीत छ भन्ने नजिर स्थापित गरेको छ । मेनका गान्धी विरुद्ध युनियन अफ इन्डियाको मुद्दामा उक्त अदालतले कानुन बनेर मात्र हुँदैन, कानुन न्यायोचित पनि हुनुपर्ने सिद्धान्त स्थापित गरेको छ । पिपल्स युनियन फर सिभिल लिबर्टी विरुद्ध युनियन अफ इन्डिया (१९९६) को मुद्दामा उक्त अदालतले स्वेच्छाचारितालाई नियन्त्रण गर्दा देहाय बमोजिमको मापदण्ड तोकेको छ ः(१) टेलिफोन ट्यापिङ केन्द्रीय गृहसचिव वा प्रदेश गृहसचिवको आदेशबाट मात्रै गर्न सकिनेछ । तत्काल आवश्यकता परेको समयमा यो अधिकार केन्द्रीय वा राज्य गृह विभागमा प्रत्यायोजन गर्न सकिनेछ । तर, त्यस्तो आदेश सात दिनभित्र पुनरवलोकन समितिसमक्ष पेस गर्नुपर्नेछ ।(२) त्यस्तो आदेश दिनुअघि उक्त सूचना अन्य माध्यमबाट प्राप्त हुन सक्छ वा सक्दैन भन्ने हेरिनुपर्छ ।(३) यस्तो आदेश जारी भएको दुई महिनाका लागि मात्र प्रभावकारी हुनेछ ।(४) केन्द्रीय वा राज्य सचिवस्तरको पुनरवलोकन समिति गठन भएको हुनुपर्छ, जसले फोन ट्याप गर्ने कार्य कानुनबमोजिम रहेनरहेको परीक्षण गरी नरहेको अवस्थामा बदर गर्ने अधिकारसमेत रहनुपर्नेछ ।(५) फोन ट्यापिङको आदेश दिने निकायले देहाय बमोजिमको अभिलेख राख्नुपर्छ (क) ट्यापिङ गरिएको सूचना, (ख) ट्यापिङ गर्दा प्राप्त जानकारी, (ग) त्यस्ता सूचना सार्वजनिक गरिएका व्यक्तिको संख्या तथा तिनको पहिचान, (घ) नक्कल उतार गरिएको सामग्रीको विवरण, (ङ) कुल प्रतिलिपि (प्रयोजन सकिनासाथ सबै प्रति नष्ट गरिनुपर्छ) ।यसै गरी, आरएम मल्कानी विरुद्ध स्टेट अफ महाराष्ट्रको मुद्दामा भारतको सर्वोच्च अदालतले गलत तथा उच्च हस्तक्षेपबाट हुने टेलिफोन संवाद ट्यापिङमा निर्दोष नागरिकलाई अदालतले संरक्षण गर्ने भनी नागरिकको अधिकारलाई उच्च प्राथमिकता दिएको छ । केएस पुट्टस्वामी विरुद्ध युनियन अफ इन्डियाको मुद्दामा उक्त अदालतले मानवाधिकारसम्बन्धी विश्वव्यापी घोषणा (१९४८) तथा नागरिक तथा राजनीतिक अनुबन्ध (१९६६) समेतलाई आधार मान्दै फोन ट्यापिङलाई संविधानको धारा १९(१) ले प्रदान गरेको मौलिक हकको प्रत्याभूतिविपरीत, १९(२) ले निश्चित गरेको वैध सीमाभित्रबाहेक भनी मानेको छ ।कट्ज विरुद्ध संयुक्त राज्य अमेरिका (१९६७) को मुद्दामा अमेरिकाको सर्वोच्च अदालतले कानुन कार्यान्वयन निकायले फोन ट्यापिङ वा गोप्य क्यामेराको प्रयोग गरी सूचना संकलन गर्दा न्यायिक आदेश आवश्यक पर्ने नजिर स्थापित गरेको थियो । मेलोन विरुद्ध संयुक्त अधिराज्य (१९८४) को मुद्दामा युरोपेली मानवाधिकार अदालतले इङ्ल्यान्ड र वेल्सको कानुनले युरोपियन युनियन मानवाधिकार अभिसन्धिविपरीत ठहर गरेको थियो, जसले गोपनीयताको हकलाई प्रत्याभूत गर्नबाट चुकेको थियो । फलस्वरूप, संयुक्त अधिराज्य (बेलायत) ले इन्टरसेप्सन अफ कम्युनिकेसन एक्ट, १९८५ का रूपमा विशेष कानुन पारित गरेको थियो ।यो व्यवस्था हाम्रै सर्वोच्च अदालतले बाबुराम अर्याल विरुद्ध नेपाल सरकारसमेतको मुद्दामा स्थापित गरेको नजिरको पनि प्रतिकूल छ । अझ उक्त विधेयकको अधिकार प्रयोग गर्न उपयुक्त प्रविधिको प्रयोग गरी सेवाप्रदायकहरूको प्रणालीमा सोझै पहुँच पाउने गरी संयन्त्र जडान गर्न र सूचना पहुँच पाउने व्यवस्था तोकिएबमोजिम हुनेछ भन्ने प्रावधान त झन् लोकतान्त्रिक व्यवस्थामा कल्पनासम्म गर्न सकिन्न । सोझै पहुँच प्राप्त गर्ने व्यवस्था तानाशाहीको द्योतक हो । यस्तै प्रशासनिक दुरुपयोगको व्यवस्था दफा ८२ मा पनि छ । दफा ८२(१) मा भएको इन्टरनेटमार्फत सर्वसाधारणको पहुँच हुने गरी सामग्री राख्दा र राखिएका सामग्रीमा ग्राहकलाई इन्टरनेटको पहुँचको व्यवस्था गर्दा तोकिए बमोजिमका सर्तहरू पालना गर्नुपर्नेछ भन्ने व्यवस्थाले प्रशासनिक स्वेच्छाचारितालाई स्थापित गर्नुका साथै इन्टरनेटको इकोसिस्टमसमेत नबुझेको प्रस्ट छ । यस व्यवस्थाबाट अभिव्यक्ति स्वतन्त्रताको हनन त भएको छ नै, आगामी दिनमा हुने निर्वाचन तथा लोकतान्त्रिक अभ्यासमा विपक्षीमाथिको निरंकुश नियन्त्रणलाई कानुनी आधार दिनेछ ।तेस्रो, असन्तुलित कसुर तथा सजाय । यस मस्यौदाले कसुर मानेका कार्य र त्यसको सजाय अव्यावहारिक र अत्यन्त असन्तुलित छ । जस्तो कि, दफा (६६)(१)(छ) मा दूरसञ्चार सेवाको दुरुपयोग गरेमा वा अनधिकृत रूपमा प्रयोग गरेमा १ करोडसम्मको जरिवाना, एक वर्षसम्म कैद वा दुवै सजाय गर्न सक्ने व्यवस्था छ । दूरसञ्चार सेवाको दुरुपयोग गरेमा वा अनधिकृत रूपमा प्रयोगजस्ता अत्यन्तै व्यापक, अस्पष्ट तथा मापदण्ड तोक्न नसकिने शब्दावली प्रयोग गरी १ करोडसम्मको जरिवाना, एक वर्षसम्म कैद वा दुवै सजाय गर्न सक्ने व्यवस्था अत्यन्त गलत छ । अझ, मस्यौदाको दफा (६६)(१)(ज) मा दूरसञ्चार सेवाका माध्यमबाट गाली गर्ने, धम्क्याउने वा आवश्यक दुःख दिने कार्य गरेमा कसुर हुने र त्यस्तो कसुरमा १० लाखदेखि १५ लाखसम्म जरिवाना वा एक वर्षसम्म कैद वा दुवै हुने व्यवस्था छ । यो पनि अत्यन्त ठूलो दुरुपयोगको सम्भाव्यता बोकेको दफा हो, जुन संविधानको भावनाविपरीत छ ।अतः संविधानको मर्मविपरीत स्वेच्छाचारितालाई संरक्षण गरी निरंकुशताको यात्रामा लगाम लगाउन सबै सरोकारवाला जाग्नुपर्ने अवस्था छ । प्रचण्ड बहुमतसहितको सरकारले ल्याएको विधेयक एकपटक सदनमा पुगेपछि कानुनबमोजिम सच्याउन, सुधार्नपट्टि लाग्नुभन्दा पनि प्रारम्भिक चरणमै निरंकुशताको बाटोमा हस्तक्षेफ आवश्यक छ ।अर्याल अधिवक्ता हुन् ।"
श्रम अमूल्य निधि,"जुनसुकै पनि संगठनको उद्देश्य हासिल गर्न विभिन्न भौतिकअभौतिक साधनहरूको प्रयोग गरिन्छ । तिनैमध्ये एउटा हो मानव संसाधन, जुन संगठनको शक्ति हुन्छ । संगठनमा कर्मचारीले रक्तसञ्चारको काम गर्छन् । श्रमका रूपमा बुझिने कर्मचारीबिनाको संगठनको कल्पनासम्म गर्न सकिन्न । संगठनमा यस्तो महत्त्वपूर्ण शक्तिसँग सुमधुर सम्बन्ध कायम गर्नुपर्छ । अहिलेको समयमा कर्मचारीलाई यथोचित स्थान दिन नसकिए संगठनको अस्तित्वै धरापमा पर्न सक्छ । संगठनकर्मचारी सम्बन्ध सबल हुनका लागि व्यवस्थापन र मालिकहरूबीचको सम्बन्ध पनि सुमधुर हुनुपर्छ ।श्रम कुनै पनि संगठनको अमूल्य निधि हो । श्रम सम्बन्ध राम्रो भएमा संगठनको उद्देश्य हासिल गर्न सहज हुन्छ । आधुनिक समयमा श्रम सम्बन्धलाई औद्योगिक सम्बन्धसँग जोड्ने गरिन्छ । श्रम सम्बन्ध राम्रो भएमा संगठनमा द्वन्द्व तथा विवाद कम हुन्छ, समस्या समाधान छिटोछरितो हुन्छ, कार्यसम्पादन गतिशील र प्रभावकारी हुन्छ, सामूहिक कार्य सफल हुन्छ । फलस्वरूप संगठनात्मक सुधार आउँछ ।कर्मचारी ः संगठनात्मक उद्देश्यलाई आफ्नो उद्देश्यमा समाहित गरी क्षमता र दक्षता प्रदर्शित गर्ने पक्ष कर्मचारी हुन्, जसको अभावमा संगठन संगठन रहँदैन । संगठनमा अनेकौं भौतिक साधन हुन्छन्, जसको उत्पादन क्षमता एउटा निश्चित सीमासम्म हुन्छ । तर, मानव संसाधनको क्षमताको सीमा तोक्न कठिन हुन्छ । एउटै कर्मचारीले वातावरण हेरी फरकफरक उत्पादकत्व दिन सक्छ । कुनै पनि संगठनमा आबद्घ भइसकेपछि कर्मचारीले आफ्नो कर्तव्य र जिम्मेवारीप्रति सजग भई संगठनात्मक लक्ष्यप्राप्तितर्फ उन्मुख हुनुपर्छ । आफूले पाउने सेवासुविधा, काम गर्ने वातावरण, संगठनात्मक संस्कार, वृत्ति विकासका अवसरले कर्मचारीलाई उत्प्रेरणा दिने गर्छन् ।रोजगारदाता ः रोजगारदाताकामदार सम्बन्ध सुमधुर हुनु अत्यावश्यक हुन्छ । यस्तो हुन नसके संगठनको उद्देश्यप्राप्तिमा कठिनाइ हुन्छ । रोजगारदाताले कर्मचारीको समयअनुसार सेवासुविधा, सरुवाबढुवा, उचित दण्डपुरस्कारको व्यवस्था, संगठनात्मक संस्कारको विकासजस्ता पक्षमा ध्यान दिनुपर्छ । संगठनमा योग्य कर्मचारी भित्र्याउनु ठूलो कुरा होइन, ठूलो कुरा त भएका क्षमतावान् कर्मचारीहरूको पूर्ण प्रयोग गरी अधिकतम उत्पादकत्व हासिल गर्न सक्नु हो । संगठनको उद्देश्य हासिल गर्नका लागि कुन समयमा कस्तो प्रकारको जनशक्ति अवाश्यक पर्छ, पूर्वानुमान गरी त्यसको प्राप्ति, विकास, उत्प्रेरणा र सम्भार कसरी गर्ने भन्नेबारे रोगजारदाता सचेत रहनुपर्छ ।समाज ः संगठनहरू समाजमा जन्मन्छन् र त्यही समाजमा घुलमिल भएर आफ्नो उद्देश्य पूरा गर्छन् । व्यावसायिक संगठनहरूले समाजबाटै प्रशस्त मुनाफा आर्जन गरिरहेका हुन्छन् । त्यसैले समाजप्रति उत्तरदायित्व वहन गर्दै केही रकम समाजकै लागि खर्च गर्नुपर्ने मान्यता छ, जसलाई संस्थागत सामाजिक उत्तरदायित्व भन्ने गरिन्छ । यस्तो गर्ने व्यावसायिक संगठन कालान्तरसम्म जीवन्त रहिरहन सक्छ । समाजबिना संगठन रहँदैन ।श्रम देशको समग्र विकासको मेरुदण्ड हो । विडम्बना, हामीकहाँ श्रम व्यवस्थापनजस्तो गहन विषयप्रति सरोकारवालाको ध्यान जान नसक्दा देशको श्रमशक्ति बिदेसिने क्रम बढ्दै गएको छ । विकसित देशहरूले हाम्रो श्रमको फाइदा उठाइरहेका छन् । हामी त्यही श्रम बेचेर आएको सीमित विप्रेषणले देशलाई टेको लगाएर अड्याउने प्रयासमा व्यस्त छौं । देश एकातिर कोरोना महामारीको चपेटामा छ भने, अर्कातिर निकट बाढीपहिरोका कारण ठूलो जनधनको क्षति बेहोर्नुपरेको छ । मानिसहरू घरभित्र बसिरहँदा अर्थतन्त्र चलायमान हुन सकिरहेको छैन । व्यापारव्यवसाय ठप्प छन् । बलियो भनेको सरकारले सन्मार्ग समाउन सकेको छनक आम नागरिकले पाउन सकिरहेका छैनन् । राजनीतिकर्मीहरूले राजनीतिक क्रान्ति समाप्त भयो, अब आर्थिक क्रान्ति गर्ने समय हो भन्दै आए पनि त्यो आर्थिक क्रान्ति कहिले हुने हो, अत्तोपत्तो छैन । राज्य संयन्त्र विदेशी श्रम संगठनसँग सम्झौता गरेका खबरहरू हर्षोल्लासका साथ प्रचार गर्न व्यस्त छ । सत्ता र शक्तिका लागि भागबन्डाको खेल भइरहँदा राम्राले भन्दा हाम्राले स्थान पाउने अनि पहुँचवालालाई अवसर र क्षमतावान् पर सर् को वातावरण रहिरहँदा मानिसहरूमा निराशा पैदा भएको छ । लगानी गर्ने वातावरण छैन, बेरोजगारी व्याप्त छ, व्यापारघाटा दिनहुँ चुलिँदो छ, कृषियोग्य जमिन बाँझै छन् र खण्डीकरणको मारमा छन्, मानिसमा श्रम गर्ने बानी हराउँदै गएको छ भने महँगा विलासिताका साधनहरूको उपभोग गर्ने बानीको विकास बढ्दो छ । कृषिप्रधान भनिएको देशमा तरकारी, अन्नपातसहित फलफूलसमेत आयात गरिन्छ । जलस्रोतको धनि मानिएको देशमा मिनिरल वाटर आयात गरिन्छ । निजामती प्रशासन अठारौं शताब्दीको मानसिकताभन्दा माथि उठ्न नसकेको आभास हुन्छ । बिचौलिया र कालाबजारीको हालीमुहाली छ, किसानले उत्पादनको सुपथ मूल्य पाउन सकिरहेका छैनन्, विदेशी विनियम सञ्चिति साँघुरिँदै गएको छ । तर सरकार कता छ, आम नागरिकलाई थाहा छैन । सरकारले तर्जुमा गरेका नीति तथा कार्यक्रमहरू आँखाले हेर्न र कानले सुन्न मात्र राम्रा भएर हुँदैन, पूर्ण रूपमा कार्यान्वयनमा आउनुपर्छ । श्रमको सम्मान हुने वातावरण बनाउनुपर्छ ।"
जसले कोभिडसँगै जनताको मन जितिन्,"न्युजिल्यान्डमा गत शनिबार भएको आमनिर्वाचनमा २४ वर्षपछि लेबर पार्टीले पुनः बहुमत हासिल गर्यो । न्युजिल्यान्डकी प्रधानमन्त्री तथा लेबर नेत्री जसिन्डा आर्डर्नले तीन वर्षका लागि बहुमतको सरकार बनाउने पक्का भएको छ ।विभिन्न कारणले विश्वभर नै लोकप्रिय प्रधानमन्त्री आर्डर्न पछिल्लो चुनावको ऐतिहासिक नतिजासँगै विश्व राजनीतिमा चर्चाको शिखरमा छिन् । करिब ३ वर्ष अगाडि न्युजिल्यान्डमा समेत सामान्य मानिएकी आर्डर्नले ३ वर्षको अन्तरालमै विश्व राजनीतिमा आफ्नो नाम दरिलो बनाइन् । त्यसका साथै लेबर पार्टीको राजनीतिक इतिहासलाई अलग पहिचानसमेत दिन सफल भइन् । निर्वाचनअघि गरिएका सर्वेक्षणका सबै अनुमानलाई उनले गलत सावित गरिदिइन् । निर्वाचनपछि पहिलोपटक सामाजिक सञ्जालमा फोटो राख्दै उनले आफू पुनः काममा फर्कन पाएकामा अत्यन्तै कृतज्ञ भएको बताएकी छन् । आर्डर्नले निर्वाचनमा उल्लेख्य सफलता पाउनुका कारण कोभिड१९ नियन्त्रणमा देखाएको तदारुकता र सफलता, गत वर्षको मार्चमा क्राइस्ट चर्चस्थित एक मस्जिदमा गरिएको आतंकवादी आक्रमणको क्रममा देखाएको नेतृत्व र ह्वाइट आइल्यान्डमा गत डिसेम्बरमा भएको ज्वालामुखी विस्फोटको समयमा देखाएको क्रियाशीलता तथा पीडितलाई पुर्याएको योगदान मुख्य ठानिएको छ । तर राजनीतिक विश्लेषकहरूले भने आर्डर्नको आफ्नो चामत्कारिक छवि र नेतृत्व मात्र नभएर विपक्षी दल नेसनलमा देखिएको नेतृत्व परिवर्तनको समस्याले समेत राम्रै भूमिका खेलेको दाबी गरेका छन् ।प्रारम्भिक नतिजालाई मात्र हेर्ने हो भने अहिलेसम्म आर्डर्नको लेबर पार्टीले संसद्को जम्मा १ सय २० मध्ये ६४ सिट आफ्नो पक्षमा पारिसकेको छ । जसमा बहुमतका लागि मात्र ६१ सिट आवश्यक छ ।यसपालिको निर्वाचनमा न्युजिल्यान्ड फस्टले त एक सिटसमेत हासिल गर्न सकेन । कम्तीमा ५ प्रतिशत मत ल्याउनुपर्नेमा ३ प्रतिशत पनि नल्याएपछि संसद्बाट उक्त दल बाहिरिएको छ भने ग्रिनले पहिलेको चुनावको तुलनामा दुई सिट बढाएर १० पुर्याएको जनाइएको छ । सबैभन्दा धेरै चुनावी पीडा विपक्षी दल नेसनलले बेहोरेको छ । नेसनल जम्मा २७ प्रतिशत मत (३५ सिट) मा खुम्चिएको छ । अघिल्लो चुनावमा उसले ४४ प्रतिशत मत ल्याएको थियो । लेबरले ४९ प्रतिशत मतदाताको मन जितेको छ । निर्वाचनमा बहुमत आए पनि प्रारम्भिक नतिजा आएकै दिन प्रधानमन्त्री आर्डर्नले आफूले सम्पूर्ण न्युजिल्यान्डवासीका लागि काम गर्ने बताइसकेकी छन् । कोभिड१९ नियन्त्रणका लागि उनले चालेका विभिन्न कदमबारे जानकारी गराउने क्रममा पनि उनले सम्पूर्ण न्युजिल्यान्डवासी एक टिम भएको बताएकी थिइन् । जसले न्युजिल्यान्डवासीलाई सरकारी कदमको खुलेर समर्थन गर्न मात्र नभई आफैं पनि यसको साझेदार भएको भावना विकास गरिदिएको थियो । भाइरस नियन्त्रणमा अहिले पनि उनको नेतृत्व विश्वमै उत्कृष्टमध्येको मानिन्छ । न्युजिल्यान्डमा कोभिड१९ संक्रमितको संख्या २ हजारभन्दा कम छ भने २५ जनाले ज्यान गुमाएका छन् । जितपश्चात् उनले आफ्नो दलले प्राप्त गरेको जित अपेक्षाभन्दा पनि हौसला भएको प्रतिक्रिया दिएकी थिइन् । अघिल्लो कार्यकालमा सहकार्य गरेको ग्रिन पार्टीसँग पुनः सहकार्य गर्ने वा नगर्ने विषय उनका लागि चुनौतीपूर्ण हुन सक्ने सञ्चारमाध्यमले जनाएका छन् । आर्डर्न आफू प्रधानमन्त्री भएकै समयमा बच्चा जन्माएरसमेत चर्चामा आएकी थिइन् भने उनको निडर र स्पष्ट बोल्ने शैलीको समेत विश्वभर चर्चा गरिन्छ । करिब डेढ दशकदेखि न्युजिल्यान्डको राजनीतिबारे जानकार डा ओबी खनाल आर्डर्नले जित्नुमा कोभिड१९ नियन्त्रणमा उनले गरेको काम पहिलो नम्बरमा आए पनि विपक्षी दलमा देखिएको राजनीतिक अस्थिरता प्रमुख कारक मान्छन् । नेसनल पार्टीले एक वर्षको अन्तरालमा मात्र ३ जना नेता परिवर्तन गर्यो । जसले पार्टी राजनीतिमा अस्थिरता देखिएको थियो भने पार्टी कार्यकर्तामा समेत केही हदसम्म नैराश्यता आएको थियो, उनको भनाइ छ ।आर्डर्नले अघिल्लो चुनावमा आफैंले गरेको केही वाचा पूरा नगरेको भए पनि उनको कार्यशैलीका कारण ती वाचा ओझेलमा परेको उनको भनाइ छ । उनले आफ्नो कार्यकालमा एक लाख घर निर्माण गर्ने योजना पूरा गर्न सकेकी थिइनन् भने अन्य केही महत्त्वपूर्ण योजनासमेत पूरा गर्न सकिनन् । तर पनि उनले जति गरिन् त्यो नै सम्पूर्ण जनताको विश्वास जित्न काफी भयो, खनालले भने । न्युजिल्यान्डस्थित नेपालीहरूको संगठन न्युजिल्यान्ड नेप्लिज सोसाइटीका अध्यक्ष दिनेश खड्कासमेत आर्डर्नको जितमा कुनै आश्चर्य मान्नुपर्ने कारण देख्दैनन् । जुनसुकै पार्टीको नेता भए पनि देश र जनताको हितमा काम गर्ने हो भने निर्वाचनमा जित हासिल गर्न सक्छन् भन्ने उनी उदाहरण हुन्, खड्का भन्छन् । निर्वाचनताका आर्डर्नको पक्षमा खुलेरै लागेका खड्का कठिन अवस्थामा देश र जनताका लागि कसले काम गर्न सक्छ भन्ने कुरालाई मतदाताले निकै ध्यान दिने बताउँछन् । हुन सक्छ न्युजिल्यान्ड र नेपालको राजनीतिक संस्कार र नेतृत्वको तुलना गर्न नमिल्ला तर हाम्रा नेताहरूले थोरै मात्र सिको गर्ने हो भने नेपालमा पनि पक्कै सकारात्मक परिवर्तन आउँछ, उनी भन्छन्, जनताको दुःखमा देशको नेतृत्वले साथ दिन सक्नुपर्छ, त्यसो भए जनताले पत्याउँछन् । न्युजिल्यान्डमा भएको पनि त्यही हो ।"
ब्राजिलले चिनियाँ खोपलाई राष्ट्रिय कार्यक्रममा समावेश गर्ने,साओ पाउलो (एजेन्सी) ब्राजिलले चीनमा बनेको कोभिड१९ विरुद्धको खोपलाई राष्ट्रिय खोप कार्यक्रममा समावेश गर्ने भएको छ । साओपाउलोका गभर्नर जोआवो डोरियाले ब्राजिलको संघीय सरकारले कोरोना भ्याक को ४ करोड ६० लाख डोज किन्न सहमत भएको जनाएका छन् । उनका अनुसार ब्राजिलमा राष्ट्रिय खोप कार्यक्रम सन् २०२१ को जनवरीमा सुरु हुनेछ । यदि यो कार्यक्रम लागू भए कोरोना महामारीविरुद्ध राष्ट्रिय खोप कार्यक्रम सञ्चालन गर्ने ब्राजिल पहिलो मुलुक बन्नेछ ।कोभिड१९ का कारण प्रभावित मुलुकहरूको सूचीमा ब्राजिल तेस्रो स्थानमा छ । ब्राजिलमा मंगलबार ५२ लाख ७४ हजारभन्दा बढीमा भाइरसको संक्रमण पुष्टि भइसकेको छ । भाइरसको संक्रमणका कारण १ लाख ५४ हजार ८ सयभन्दा बढीको मृत्यु भएको छ । स्वास्थ्यसम्बन्धी राष्ट्रिय नियामक निकायले अनुमोदन गरेको खण्डमा ब्राजिलले चिनियाँ कम्पनी सिनोभाक बायोटेकले बनाएको कोरोना भ्याक खोपसँगै अर्को एउटा खोप कार्यक्रममा समावेश गर्नेछ । यसअघि ब्राजिलले बेलायतको अक्सफोर्ड विश्वविद्यालय र अस्ट्राजेनेकाले संयुक्त रूपमा विकास गरिरहेको खोप पनि कार्यक्रममा समावेश गर्ने योजना बनाएको छ । गभर्नर डोरियाले यसअघि साओ पाउलोका बासिन्दाका लागि उक्त खोप प्रयोग गरिने जनाएका थिए । चिनियाँ खोप साओ पाउलोस्थित रिसर्च सेन्टर बुटन्टन इन्स्टिच्युटले परीक्षण गरिरहेको छ । संस्थाले गरेको पछिल्लो परीक्षणअनुसार खोपका दुई डोजले मानिसहरू सुरक्षित हुने देखिएको सोमबार घोषणा गरेको थियो । यद्यपि संस्थाले उक्त नतिजा प्रारम्भिक रहेको र परीक्षण जारी रहेको जनाएको छ ।
भिसा लिने क्रममा भागदौड,काबुल (एपी) भिसाका लागि आवेदन दिन रंगशालामा जम्मा भएको भीडमा भागदौड मच्चिँदा अफगानिस्तानमा कम्तीमा १५ जनाको मृत्यु भएको छ । जलालाबाद सहरमा रहेको पाकिस्तानी कन्सुलेट कार्यालय नजिकैको फुटबल रंगशालामा जम्मा भएको भीडमा एक्कासि भागदौड मच्चिएको अन्तर्राष्ट्रिय सञ्चार माध्यमले उल्लेख गरेका छन् । भिसा आवेदनका लागि झन्डै ३ हजार जना भेला भएका थिए । टोकन लिने क्रममा केहीले तँछाडमछाड गरेपछि एक्कासि भागदौड भएको जनाइएको छ ।
समर्थन मूल्यमा धान किने सहकारीलाई अनुदान,"सहकारीहरूले किसानबाट न्यूनतम समर्थन मूल्यमा धान खरिद गरे सरकारले अनुदान दिने भएको छ । सरकारले न्यूनतम समर्थन मूल्यमा धान खरिद र व्यवस्थापन गर्नेसम्बन्धी निर्देशिका२०७७ मार्फत अनुदान दिने व्यवस्था ल्याएको हो । कृषि तथा पशुपन्छी विकास मन्त्रालयको प्रस्तावमा मन्त्रिपरिषद् बैठकले मंगलबार निर्देशिका पारित गरिसकेको छ । जसअनुसार इच्छुक सहकारीलाई किसानबाट न्यूनतम मूल्यमा धान खरिद गर्दा प्रतिक्विन्टल १ सय १२ रुपैयाँ अनुदान दिइने मन्त्रालयका उपसचिव गंगादत्त आचार्यले जानकारी दिए । उक्त रकम लोडअनलोड, ढुवानी, प्याकेजिङ, बोरालगायत खर्च व्यवस्थापनका लागि सहकारीलाई उपलब्ध गराइनेछ । करिब १ सय ७५ सहकारीले डेढ लाख मेट्रिक टन धान खरिद गर्न सक्ने मन्त्रालयमा जानकारी गराइसकेको आचार्यले बताए । अब सूचना प्रकाशन गरेर सबै सहकारीलाई आह्वान गरिने उनले जानकारी दिए । १ सय ७५ सहकारीबाहेक अन्य सहकारीले पनि थप परिमाणमा खरिद गर्न सक्छन्, उनले भने, कृषि अर्थतन्त्रमा सहकारीको भूमिका बढाउँदै लैजाने र भविष्यमा मल, बीउ, गोदाम, कोल्डस्टोर, नर्सरी, उत्पादनलगायत सबै क्षेत्रमा सहकारीको नेतृत्व स्थापित गर्ने योजनाअनुसार यो निर्णय भएको हो । न्यूनतम समर्थन मूल्य भन्नाले किसानको उत्पादन तथा अन्य खर्चलगायत जोडेर निश्चित नाफा राखी सरकारले तोकेको समर्थन मूल्य हो । यसअघि सरकारले धानको समर्थन मूल्य तोकेपछि उद्योग वाणिज्य तथा आपूर्ति मन्त्रालयअन्तर्गतको खाद्य व्यवस्था तथा व्यापार कम्पनीले कार्यान्वयन गरिरहेको थियो । तर खाद्यले लक्ष्यअनुसार धान खरिद गर्न सकेको छैन । अहिले निर्देशिकामार्फत सहकारीबाट पनि खरिद गराउन प्रतिक्विन्टल १ सय १२ रुपैयाँ सहुलियत दिन लागेको हो । यस वर्ष रोपाइँ हुनुअघि नै धानको न्यूनतम समर्थन मूल्य (मोटा धान प्रतिक्विन्टल २ हजार ७ सय ३५ र मध्यम धान प्रतिक्विन्टल २ हजार ८ सय ८५) तोकेको थियो । धानको न्यूनतम समर्थन मूल्य प्रभावकारी भए बिचौलियाका कारण किसानलाई हुने घाटा रोकिने मन्त्रालयको दाबी छ ।मन्त्रिपरिषद्को निर्णयले न्यूनतम समर्थन मूल्यको प्रभावकारी कार्यान्वयन हुने र किसान लाभान्वित हुने मन्त्रालयको अनुमान छ । किसानले उत्पादन गरेको धान खरिद गरी कृषि उपजको मूल्य र बजारको सुनिश्चितता गर्ने, मूल्य निर्धारण तथा उपज भण्डारणमार्फत कृषि उपजको बजारमूल्य स्थिरता कायम गर्ने निर्देशिकाको मुख्य उद्देश्य छ । निर्देशिकाअनुसार सरकारले तोकेको न्यूनतम समर्थन मूल्यमा धान किन्न इच्छुक खरिदकर्ताले प्रदेश सरकारअन्तर्गतको जिल्लास्थित कृषि हेर्ने कार्यालय वा परियोजना कार्यान्वयन इकाइमा आवेदन दिनुपर्नेछ । खरिदकर्ताले किसानबाट उत्पादित धान प्रत्यक्ष खरिद गर्न सक्छन् । सम्बन्धित खरिदकर्ताले दैनिक कुल खरिद परिमाणको विवरण अद्यावधिक गरी सम्बन्धित परियोजना कार्यान्वयन इकाइमा उपलब्ध गराउनुपर्नेछ । यो योजनाअन्तर्गत सहभागी सहकारीलाई एक सिजनमा अधिकतम ५ हजार मेट्रिक टनसम्मका लागि मात्रै सहुलियत उपलब्ध गराइनेछ । यस्तै धान किनेको १५ दिनभित्र खरिदकर्ताले सम्बन्धित किसानको बैंक खातामा रकम भुक्तानी दिनुपर्नेछ । यसरी गरिएको भुक्तानीको जानकारी सम्बन्धित खरिदकर्ताले परियोजना कार्यान्वयन इकाइलाई दिनुपर्ने निर्देशिकामा उल्लेख छ । किसानलाई उपजहरूको भुक्तानी तोकिएकै समयमा उपलब्ध गराउनु खरिदकर्ताको कर्तव्य हुनेछ, खरिदकर्ताको लापरबाहीका कारण उपज बिक्री हुन नसक्ने वा क्षति हुने वा उचित मूल्य प्राप्त नहुने अवस्था आएको प्रमाणित भए खरिदकर्ता स्वयंले जिम्मेवारी लिनुपर्नेछ, निर्देशिकामा भनिएको छ, तोकिएको समयमा भुक्तानी नदिएमा कानुनबमोजिम कारबाही गरिनेछ । हाल उखु किसानले पनि उखु बिक्री गरेबापत अनुदान पाइरहेका छन् । तर समयमै रकम पाउन सकेका छैनन् । सरकारबाटै पाउने अनुदानको रकम पनि ढिलाइ भइरहेको छ । उखुको भुक्तानी नपाउँदा किसान आन्दोलन गर्न काठमाडौंसमेत आएका थिए । धानमा पनि त्यस्तो हुन नदिन निर्देशिकामा कडाइ गर्नुपर्ने जानकारहरू बताउँछन् ।निर्देशिकाअनुसार धान किन्दा सहकारीहरूले १८ प्रतिशत चिस्यान भएको धानलार्ई न्यूनतम समर्थन मूल्यमा खरिद गर्न सक्छन् । त्यसभन्दा बढी चिस्यान भए १ प्रतिशत चिस्यानको १२ सय ग्राम तौल घटाएर मूल्य निर्धारण गरिनेछ । किसानको धान खरिदका लागि आवश्यक बजेट खरिदकर्ता स्वयंले व्यवस्थापन गर्नुपर्नेछ । तर धान खरिद गर्नेका लागि आवश्यक भण्डारणलगायत पूर्वाधार र धान प्रशोधन गर्ने मेसिनरी उपकरण खरिदमा मन्त्रालयले प्राथमिकता दिने निर्देशिकामा उल्लेख छ ।"
ईपासपोर्टको जिम्मा फ्रान्सेली कम्पनीलाई दिइँदै,"तेस्रो पटकको प्रयासपछि २० लाख विद्युतीय राहदानी (ईपासपोर्ट) को छपाइको ठेक्का फ्रान्सेली कम्पनीले पाउने भएको छ । राहदानी विभागले बुधबार फ्रान्सेली कम्पनी आइडेमिया आइडेन्टिटी एन्ड सेक्युरिटी फ्रान्सलाई २ करोड ११ लाख अमेरिकी डलर बराबरको ठेक्का दिने आशयको सूचना जारी गरेको छ । बुधबारको सटही दरअनुसार यो रकम २ अर्ब ४६ करोड ८७ लाख रुपैयाँ बराबर हुन जान्छ । सरकारले राहदानी छपाइका लागि ठेक्का दिन तीन पटकको सूचनापछि फ्रान्सेली कम्पनीले ठेक्का पाउने निश्चितप्रायः भएको हो । यसअघि पहिलो पटक नेपालमै सेक्युरिटी प्रेस स्थापना गरेर पासपोर्ट छपाइ गर्ने भन्दै ठेक्का रद्द गरिएको थियो । दोस्रो पटक आह्वान गरिएको ठेक्कामा सहभागी कम्पनीले हालेका कागजपत्र अपुरो रहेको भन्दै रद्द गरिएको थियो ।विभागले राहदानी छपाइका लागि तेस्रो पटक असोज ८ गते २१ दिने म्याद दिँदै बोलपत्र आह्वान गरेको थियो । तेस्रो पटकको ठेक्कामा फ्रान्सेली कम्पनीसहित अमेरिकी कम्पनी एचआईडी ग्लोबल र जर्मनी कम्पनी लिबवा आईडी सर्भिस सहभागी थिए । दोस्रो पटकको ठेक्कामा सहभागी चिनियाँ कम्पनी आइसिनो कर्पोरेसनले भने तेस्रो पटकको ठेक्कामा सहभागिता जनाएन । तेस्रो पटक गरिएको ठेक्कामा एचआईडी ग्लोबलले २४ मिलियन अमेरिकी डलर र जर्मनी कम्पनी लिबवा आईडी सर्भिसले २९ मिलियन अमेरिकी डलर मूल्य प्रस्ताव गरेको विभाग स्रोतले बतायो । मेसिन रिडेबल पासपोर्ट (एमआरपी) को संख्या पनि घट्दै गएकाले तेस्रो पटकको ठेक्का प्रक्रियालाई तीव्रता दिइएको हो, विभागका एक अधिकारीले भने, कम मूल्य र प्राविधिक मूल्यांकनका आधारमा फ्रान्सेली कम्पनीलाई ठेक्का दिन आशयपत्र जारी गरिएको हो ।विभागले दोस्रो पटक गत वर्ष फागुन १९ गते टेन्डर आह्वान गरेको थियो । उक्त टेन्डर प्राविधिक मूल्यांकन समितिको सिफारिसका आधारमा असोज ५ मा रद्द गरिएको थियो । दोस्रो पटकको प्रस्तावमा फ्रान्सेली कम्पनी आइडेमिया आइडेन्टिटी एन्ड सेक्युरिटीले २६५९ मिलियन अमेरिकी डलर, अमेरिकी कम्पनी एचआईडी ग्लोबलले २९२७ मिलियन अमेरिकी डलर, जर्मनीको लिबवा आईडी सर्भिसले ३९३२ मिलियन अमेरिकी डलर र चिनियाँ कम्पनी आइसिनो कर्पोरेसनले ३२६५ मिलियनमा पासपोर्ट छाप्ने प्रस्ताव गरेका थिए । ईपासपोर्ट छपाइका लागि सबैभन्दा कम मूल्य प्रस्ताव गरेको फ्रान्सेली आइडेमिया केही वर्षअघि दुई वटा कम्पनी गाभिएर बनेको हो । यसअघि एमआरपी छाप्ने ठेक्का पाएको फ्रान्सेली कम्पनी ओबर्थर टेक्नोलोजी र सफ्रान आइडेन्टिटी एन्ड सेक्युरिटी (मोर्फो) कम्पनी मिलेर ओटीमोर्फो नामक कम्पनी स्थापना गरिएको थियो । पछि यसको पुनः नामकरण गर्दै आइडेमिया राखियो ।आइमेडियाले अघिल्लो दुई वर्षअघि गृह मन्त्रालयअन्तर्गतको राष्ट्रिय पञ्जीकरण विभागसँग राष्ट्रिय परिचयपत्र छाप्न आवश्यक उपकरण जडान गर्न करिब ८७ करोड बराबरको ठेक्का हात पारेको थियो । ओबर्थर र मोर्फो मिलेर आइडेमिया बन्नुअघि मोर्फोले राष्ट्रिय परिचयपत्र छपाइको जिम्मा पाएको थियो । सरकारले २०७३ मा फ्रान्सेली कम्पनी मोर्फोलाई १ लाख १७ हजार परिचयपत्र छाप्न ४९ करोड रुपैयाँ बराबरको नमुना परियोजनाको जिम्मा दिएको थियो । मोर्फोले समयमै काम नगरेपछि परियोजना लामो समयसम्म अलपत्र बन्यो । फ्रान्सेली कम्पनीले कार्ड छाप्न ढिलाइ गरेपछि सरकारले २०७५ मंसिरबाट बल्ल कार्ड बाँड्न सुरु गरेको थियो । विभागले ईपासपोर्ट छपाइका लागि पहिलो पटक २०७६ भदौ १० मा ठेक्का आह्वान गरेको थियो । विभागले ५ वर्षमा ५० लाख ईपासपोर्ट आह्वान गरेको ठेक्का कात्तिक २१ मा बोलपत्र बुझाउने अन्तिम दिन आएर रद्द गरिएको थियो । उक्त ठेक्कामा विभिन्न देशका १५ वटा कम्पनीले प्रस्ताव बुझाइसकेका थिए ।मन्त्रिपरिषद्ले आफ्नै देशमा सेक्युरिटी प्रेस स्थापना गर्न लागेको र सोही सेक्युरिटी प्रेसमा राहदानी छाप्न सकिने भन्दै विभागलाई ठेक्का रद्द गर्न निर्देशन दिएको थियो । तर विवादित खरिद प्रक्रिया र तत्कालीन सञ्चार तथा सूचना प्रविधिमन्त्री गोकुल बाँस्कोटाले घूस बार्गेनिङ गरिरहेको अडियो सार्वजनिक भएपछि सेक्युरिटी प्रेस खरिद प्रक्रिया रोकिएको छ । विभागका अनुसार हाल झन्डै ५ लाख थान एमआरपी मात्रै बाँकी छ ।"
उपचार खर्च दिन बिमा कम्पनीलाई निर्देशन,"कोरोना बिमा गरेका बिमितलाई उपचार खर्च प्रदान गर्न बिमा समितिले कम्पनीहरूलाई निर्देशन दिएको छ । सरकारको आदेश कार्यान्वयनका लागि भन्दै समितिले बुधबार बिमा कम्पनीहरूलाई यस्तो निर्देशन दिएको हो ।सरकारले गत असोज १९ मा आर्थिक रूपमा विपन्न, अशक्त तथा असहाय अवस्थामा रहेका नागरिक, असहाय एकल महिला, अति अपांगता भएका नागरिक, ज्येष्ठ नागरिक, अग्रपंक्तिमा खटिने स्वास्थ्यकर्मी, सरसफाइ कर्मचारी, सुरक्षाकर्मीलगायतको मात्रै लक्षण देखिए मात्र परीक्षण र उपचार निःशुल्क गर्ने निर्णय गरेको छ । ती नागरिकले पनि कोरोना बिमा गरेको भए उनीहरूको उपचार खर्च बिमा रकमबाट काटिने सरकारको निर्णय छ । तर बिमा कम्पनीबाट तत्काल भुक्तानी नपाइने भएपछि संक्रमितको उपचारमा कठिनाइ हुने जानकारहरू बताउँछन् । सोही व्यवस्था कार्यान्वयनका लागि समितिले कम्पनीलाई निर्देशन दिएको हो ।कोभिड१९ का संक्रमितले सुरुमा आफ्नै खर्चबाट उपचार गराउनुपर्ने र पछि मात्र कम्पनीबाट शोधभर्ना पाइने बिमा समितिले यसअघि नै बताइसकेको छ । निजी प्रयोगशालामा गरिएको पीसीआर परीक्षण रिपोर्टका आधारमा कोरोना बिमाको दाबी भुक्तानी पाइने नीतिगत व्यवस्था भए पनि बिमितले अझै पाएका छैनन् । बिमा समितिले गत भदौ २८ मा कोरोना बिमा मापदण्ड२०७७ संशोधन गरी उक्त व्यवस्था गरेको थियो । तर, मापदण्ड परिमार्जन भएको एक महिनाभन्दा बढी भइसक्दा पनि निजी प्रयोगशालामा परीक्षण गरेका कोरोना संक्रमित बिमितले दाबी भुक्तानी पाउन सकेका छैनन् । कोरोना बिमा मापदण्ड२०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । तर, अनेक बहानामा बिमा कम्पनीहरूले भुक्तानी दिन आनाकानी गरेका छन् ।"
चोकमा छैनन् दुर्गा मन्दिर,"मन्दिर सुनसान, स्थानीय निराशअर्घाखाँचीको धार्मिक पर्यटकीय स्थल सुपादेउराली मन्दिरमा तीर्थालु खचाखच भरिन्थे । भक्तजनले चढाएको भेटी दैनिक ५० हजारभन्दा माथि हुन्थ्यो । त्यही भेटीबाट दुई माध्यमिक विद्यालय सञ्चालनमा छन् । गत चैतदेखि मन्दिर बन्द छ । आम्दानी छैन । कोभिड१९ का कारण सुपादेउराली दर्शनका लागि आउने भक्तजनको संख्या न्यून छ, मन्दिर सुनसान छ, मन्दिर व्यवस्थापन समितिका सचिव यादव घिमिरेले भने । यहाँ भारत र स्वदेशका विभिन्न ठाउँबाट भक्तजन आउँथे । पछिल्लो समय परिवारसहित शक्तिपीठका मन्दिरमा जानेको संख्या बढ्दो थियो । मन्दिर दर्शनपछि नरपानी क्षेत्रका डाँडाकाँडामा घुम्ने, रमाउने र बस्ने गर्थे । उनीहरूले गाउँमा उत्पादन भएको ताजा तरकारी, तरुल, सख्खर, कागती, अमिलो, आलु, पिँडालु, करेला, गुन्द्रुक, मकै, भटमासलगायत खानेकुरा किनेर लान्थे । मन्दिरमा बोका चढाएर नरपानी पिकनिक स्पोर्ट्समा प्रसाद ग्रहण हुन्छ । किसानहरूले आफ्ना उत्पादन त्यहाँ बेच्ने गरेका थिए ।उत्पादन गरेको करेला अहिले बिक्री भएन, नरपानीकी प्रतिमा केसीले भनिन् । विगतका वर्षमा घरबाट पिकनिक स्थल नजिकै ल्याएर बेचेको तरकारी र तरुलको आम्दानी ३ लाख रुपैयाँजति हुने गरेको उनले बताइन् । त्यही पैसाले घर खर्च चलाउने गरेकी उनी अहिले चिन्तित छिन् । लकडाउन हटेर गाडी सुचारु भए पनि कोरोनाको डरले बाटोमा बेच्न राखेको तरकारी धेरैले किन्दैनन्, उनले भनिन् ।धार्मिक पर्यटक आवागमन ठप्प भएपछि मन्दिर आसपास खोलिएका १२ भन्दा बढी होटल तथा रिसोर्ट अहिले बन्द छन् । मन्दिरमा आएका तीर्थालुको तस्बिर खिच्ने ३५ जना युवा व्यवसायी बेरोजगार भएका छन् । मन्दिरमा दुनाटपरी, फूलपाती बेचेर जीविकोपार्जन गर्ने गरेका ५० जना महिला घरमा बस्न बाध्य छन् । पूजा सामग्री बेच्ने डेढ सय खुद्रा पसल पनि अहिले बन्द छन् । मन्दिरले इलमी बनाएकाहरू खर्च जुट्न बन्द भएपछि के गर्ने भन्ने अन्योलमा छन् ।"
महासंघमा चुनावी सरगर्मी,"नेपाल उद्योग वाणिज्य महासंघले निर्वाचन तालिका सार्वजनिक गरेको छ । महासंघको ५४औं वार्षिक साधारणसभा तथा कार्यकारिणी समितिको निर्वाचन मंसिरमा गरिँदै छ । आगामी मंसिर ११ र १२ मा वार्षिक साधारणसभा अनि १३ गते निर्वाचन गरिने महासंघका मुख्य निर्वाचन अधिकृत उपेन्द्रकेशरी न्यौपानेले जानकारी दिए । गत चैतमा हुनुपर्ने महासंघको साधारणसभा तथा निर्वाचन कोभिड१९ का कारण पटकपटक स्थगन भएको थियो । मंसिर ४ को साँझ ५ बजेसम्म उम्मेदवारको मनोनयनपत्र दाखिला गर्न पाइनेछ । मतदान गर्न पाउने सदस्यको पहिलो नामावली मंसिर २ गते प्रकाशित गरिने महासंघले बताएको छ । मतदान गर्न पाउने सदस्यहरूको नामावलीमाथि दाबी विरोध गर्ने समय मंसिर ३ को बिहान ११ देखि साँझ ५ बजेसम्म कायम गरिएको छ । कोभिड१९ को परिस्थितिलाई दृष्टिगत गरी उम्मेदवारको मनोनयनलगायत प्रतिनिधिपत्र दर्ता इमेलमार्फत गर्ने कामलाई प्राथमिकता दिइएको महासंघले बुधबार प्रकाशन गरेको सूचनामा उल्लेख छ । इमेलबाट पठाइएका सबै कागजातको सक्कल मंसिर ४ को साँझ ५ बजेभित्र महासंघको सचिवालयमा आइपुग्नुपर्ने र अन्यथा मनोनयन बदर हुनेछ । उम्मेदवारको पहिलो नामावली मंसिर ४ को साँझ ६ बजे प्रकाशन गरिने न्यौपानेले जानकारी दिए । उम्मेदवारी मनोनयनपत्र माथिको दाबी विरोध गर्ने समय मंसिर ५ को बिहान साढे ११ देखि दिउँसो २ बजेसम्म रहने उनको भनाइ छ । उम्मेदवारले मनोनयन फिर्ता लिने समय मंसिर ६ को बिहान ११ देखि मंसिर ८ गते दिउँसो ३ बजेसम्म रहनेछ । उम्मेदवारको अन्तिम नामावली मंसिर ८ गते साँझ ५ बजे प्रकाशन गरिनेछ । साथै निर्वाचन १३ गते बिहान ८ देखि दिउँसो ४ बजेसम्म हुनेछ । मतदान गर्दा एक पटकमा २५ जनाभन्दा बढी व्यक्ति जम्मा नहुने गरी भौतिक दूरी कायम गरिने न्यौपानेले बताए । स्वास्थ्य सुरक्षाको मापदण्ड पूरा गरी निर्वाचन गराइनेछ । राष्ट्रिय प्रज्ञा प्रतिष्ठान, कमलादी, कार्की ब्यांक्वेट, बबरमहल र महासंघ कार्यालय टेकुमा छुट्टाछुट्टै रूपमा निर्वाचन हुनेछ । गृह मन्त्रालयको स्वीकृति एवं स्वास्थ्य मन्त्रालयको मापदण्ड पूरा गरी निर्वाचन कार्यक्रम सञ्चालन गरिने सूचनामा जनाइएको छ । यसैबीच महासंघको वरिष्ठ उपाध्यक्षमा वर्तमान उपाध्यक्ष चन्द्रप्रसाद ढकालले उम्मेदवारी दर्ता गराएका छन् । महासंघको केन्द्रीय कार्यालय टेकुमा बुधबार उनको प्यानलका सबै उपाध्यक्ष पदका उम्मेदवारले उम्मेदवारी दर्ता गराएका हुन् । ढकाल प्यानलबाट वस्तुगत उपाध्यक्षमा उमेशलाल श्रेष्ठ, जिल्ला नगर उपाध्यक्षमा गुणनिधि तिवारी र एसोसिएट उपाध्यक्षमा रामचन्द्र संघईले उम्मेदवारी दर्ता गराएका हुन् । गत वर्ष मंसिरमा ढकालको गृहजिल्ला बागलुङमा बागलुङ उद्योग वाणिज्य संघले ढकाललाई महासंघको वरिष्ठ उपाध्यक्षमा उम्मेदवार प्रस्ताव गरेको थियो । पछि फागुनमा काठमाडौंमा औपचारिक कार्यक्रममार्फत ढकालले आफ्नो उम्मेदवारी घोषणा गरेका थिए । त्यस्तै असारमा ढकालसहित सबै उपाध्यक्षले सामूहिक उम्मेदवारी घोषणा गरेका थिए । उम्मेदवारी दर्तापछि ढकालले कोभिड१९ र अन्य विभिन्न कारणबाट उत्पन्न व्यावसायिक समस्या समाधान र मुलुकको आर्थिक समृद्धिमा सशक्त निजी क्षेत्रको खाँचो रहेकाले आफूले उम्मेदवारी दिएको प्रतिक्रिया दिए । अहिलेको जटिल परिस्थितिमा महासंघमा सशक्त र डाइनामिक नेतृत्वको आवश्यकता रहेको उनको भनाइ छ । आफ्नो समूह मात्र अहिलेको समय र परिस्थितिअनुकूलको नेतृत्व भएको उनको दाबी छ । देश कोभिड१९ को महामारीको चपेटामा छ । अर्थतन्त्रका सबैजसो अवयव क्षतविक्षत भएका छन् । व्यवसाय र व्यवसायी दुवै संकटमा छन्, उनले भने, यस्तो जटिल परिस्थितिमा व्यवसाय र व्यवसायीलाई जोगाउन सकिएन भने यसले मुलुकको अर्थतन्त्र र विकासमा समेत दीर्घकालीन प्रभाव पर्छ । व्यवसाय र व्यवसायीलाई बचाउन, अहिलेको समस्याबाट मुलुकको समग्र अर्थतन्त्रलाई बचाउन, मुलुकको विकास र समृद्धिमा सरकारसँग हातेमालो गर्न र निजी क्षेत्रको विकासमा रचनात्मक भूमिका निर्वाह गर्न आफूहरूले उम्मेदवारी दिएको उनको भनाइ छ ।"
महामारीको मौका छोपेर खोलामा डोजर,"कोरोना कहरको मौका छोपी जिल्लाका विभिन्न खोलामा डोजरमार्फत अवैध उत्खनन गर्न थालिएको छ । यहाँका झन्डै दुई दर्जन खोलामा डोजर लगाई जथाभावी उत्खनन गर्ने क्रम बढेको हो ।लकडाउन र निषेधाज्ञाका बेला स्थानीय सरकारको अनुगमन फितलो भएपछि नदीजन्य सामग्री निकाल्ने क्रम बढ्दै गएको छ । नारायण, दुल्लु र डुगेश्वरको दोभानमा रहेको त्रिवेणी खोलामा बीएनपी कन्स्ट्रक्सन र डीसी निर्माण सेवाले मनपरी रूपमा नदीजन्य सामग्री निकाल्दै आएका छन् । संक्रमणको मौका छोपी ठेकेदारले जथाभावी गिट्टीबालुवा निकालिरहेका छन्, स्थानीय विभूषण रानाले भने, पालिका र स्थानीय प्रशासनमा पटकपटक रोक्न आग्रह गरे पनि बेवास्ता भइरहेको छ । जनप्रतिनिधि र ठेकेदारको मिलेमतोमा अवैध उत्खनन भइरहेको उनको आरोप छ । उनका अनुसार खोलाको बीच भागमा डोजर लगाइँदा विभिन्न प्रकोपको जोखिम बढेको छ । पुलको पाँच सय मिटर नजिकबाट नदीजन्य सामग्री निकाल्न नमिल्ने भए पनि विभिन्न निर्माण कम्पनीले जथाभावी डोजर लगाइरहेको स्थानीयको गुनासो छ । नारायण नगरपालिका२ स्थित छामघाट खोलाको पुल मुनिबाट ठेकेदारले निर्माण सामग्री निकालिरहेको स्थानीय कमल केसीले बताए । प्रहरीलाई खबर गरे पनि बेवास्ता भयो, उनले भने, उल्टै ठेकेदारले गाउँलेलाई धम्क्याइरहेका छन् । उनका अनुसार लोहोरे, कट्टी, दोभान, छाम्घाट, ताराघाटलगायत खोलामा रातदिन दोहन बढेको छ । माथिल्लो र तल्लो ड्गुेश्वरस्थित कर्णाली नदीको रामघाटमा पनि विभिन्न निर्माण कम्पनीले ढुंगागिट्टी निकालिरहेका छन् । खोला र नदीबाट निर्माण सामग्री चोरेर ठेकेदारहरूले महँगो मूल्यमा बिक्री गर्ने गरेको केसीको भनाइ छ । महाबु र भैरवी गाउँपालिकाले खोलाहरूको एकमुष्ट ठेक्का मध्यपहाडी लोकमार्गका ठेकेदारलाई दिए पनि अन्य ठेकेदारले समेत मनपरी गरिरहेका छन् । सबै पालिकालाई वातावरणीय प्रभाव मूल्यांकन (ईआईए) गरेर मात्र नदीजन्य सामग्री उत्खनन गर्न आग्रह गरे पनि बेवास्ता भएको जिल्ला समन्वय समिति प्रमुख प्रेम थापाले बताए । सबै पालिकामा नियमविपरीत काम भइरहेको छ, उनले भने, अनुगमनमा कडाइ नहुँदा खोला र नदीहरूमा ठेकेदारको मनपरी बढ्यो । जिल्ला वन कार्यालयले १ हजार रुपैयाँ मात्र जरिवाना गरी ठेकेदारलाई छुट दिँदा मनोबल बढेको उनको भनाइ छ । जिल्लामा सञ्चालित चार क्रसर उद्योग पनि मापदण्डविपरीत चलिरहेको उनको दाबी छ । सबै स्थानीय तहका विभिन्न खोला र नदीमा अनुगमन गरिने प्रमुख जिल्ला अधिकारी सन्तबहादुर सुनारले बताए ।"
प्रहरी निरीक्षकलाई कुलानन्द्र स्मृति पुरस्कार,काठमाडौं (कास) प्रहरी निरीक्षकको आधारभूत तालिममा पहिलो हुने प्रशिक्षार्थीले कुलानन्द्र स्मृति सर्वप्रथम पुरस्कार पाउने भएका छन् । पाल्पाको रिप्दीकोट गाउँपालिका निवासी पूर्वगभर्नर चिरञ्जीवी नेपाल र इन्जिनियर आनन्द नेपालले पिता कुलानन्द्र ठाकुर नेपालका नाममा ५ लाख रुपैयाँको अक्षयकोष स्थापना गरेका थिए । २०१५ सालमा कुलानन्द्र नेपाल प्रहरीको निरीक्षक तालिममा प्रथम भएका थिए । प्रत्येक वर्ष राष्ट्रिय प्रहरी प्रशिक्षण प्रतिष्ठानमा सञ्चालित प्रहरी निरीक्षक आधारभूत तालिममा पहिलो हुने प्रशिक्षार्थी प्रहरी निरीक्षकलाई उत्प्रेरित गर्न उक्त पुरस्कार प्रदान गर्न लागिएको हो ।
ग्लोबलका दुई शाखा,काठमाडौं (कास) ग्लोबल आईएमई बैंकले बुधबार काठमाडौंको शान्तिनगर र टोखामा नयाँ शाखा सञ्चालनमा ल्याएको छ । बैंकका प्रमुख कार्यकारी अधिकृत रत्नराज वज्राचार्यले नयाँ शाखाहरूको भर्च्युअल माध्यमबाट उद्घाटन गरे । भक्तपुरको गाम्छा र चितवनको सप्तगण्डकी कलेज परिसरमा नयाँ एक्सटेन्सन काउन्टरसमेत सञ्चालनमा ल्याइएको बैंकले जनाएको छ ।
भाइबरसँग मिलेर जगदम्बा मोटर्सले ल्यायो नयाँ स्टिकर,काठमाडौं (कास) जगदम्बा मोटर्सले राकुटेन भाइबरसँगको सहकार्यमा नयाँ चाडपर्वको स्टिकर प्रस्तुत गरेको छ । नयाँ स्टिकर प्याकले प्रयोगकर्ता लाई कोभिड१९ का कारण उत्पन्न कठिन समयमा पनि आफ्ना परिवार तथा साथीलाई शुभकामना पठाउन र उनीहरूसँग जोडिन सहयोग पुर्याउनेछ । यो स्टिकर प्याक तीन महिनासम्म निःशुल्क डाउनलोड गर्न मिल्ने भाइबरले जनाएको छ ।
सोलुखुम्बुमा टेलिकमको सेवा,काठमाडौं (कास) नेपाल टेलिकमले सोलुखुम्बुको ताक्सिन्दु र जुभुमा जीएसएम मोबाइल सेवा सञ्चालनमा ल्याएको छ । साथै ओखलढुंगाको रुम्जाटार विमानस्थलमा रहेको ग्राहक सेवा केन्द्र पनि सञ्चालनमा ल्याएको छ । ताक्सिन्दु र जुभुमा असोज २९ देखि जीएसएम मोबाइल सेवा सञ्चालनमा आएसँगै यस क्षेत्रका ग्राहकलाई थप सुविधा पुग्ने टेलिकमले जनाएको छ । यसअघि उक्त क्षेत्रमा कम्पनीको स्काई मोबाइल सेवा उपलब्ध थियो ।
नवप्रवर्द्धन प्रस्ताव आह्वान गरिँदै,"काठमाडौं (कास) उद्यमी बन्न चाहने युवाका लागि वाग्मती प्रदेश सरकार, राष्ट्रिय वाणिज्य बैंक र विशाल फाउन्डेसनले संयुक्त रूपमा नवप्रवर्द्धन प्रस्ताव आह्वान गर्ने भएको छ । युवाहरूको ज्ञान, सीप र क्षमतालाई नवप्रवर्द्धन प्रस्ताव आह्वान गरी संकलन गर्ने र उत्कृष्ट आइडिया पठाउने युवालाई उद्यमशीलतासम्बन्धी निःशुल्क तालिम प्रदान गरी राष्ट्रिय वाणिज्य बैंकमार्फत युवा उद्यमीका लागि सहुलियतपूर्ण कर्जा प्रवाह गर्न बुधबार समझदारीपत्रमा हस्ताक्षर भएको छ ।"
दसैंतिहारमा बढ्न सक्छ चोरीडकैती,"झ्यालढोका लगाउन नबिर्सने झ्यालढोकाबाट भेटिने गरी घरभित्र सरसामान नराख्ने घरभेटी र छिमेकीलाई यात्रामा निस्कन लागेकोबारे जानकारी गराउने सम्भव भए प्रहरीलाई पनि यात्राबारे जानकारी दिने अपरिचित मानिसको टोलछिमेकमा शंकास्पद आवतजावत भए निगरानी गर्ने भाडामा बस्ने व्यक्तिपरिवार यात्रामा निस्किएमा घरधनीले रेखदेख गर्ने फोहोर संकलन गर्ने नाममा पनि चोरी हुन सक्छ, सावधानी अपनाउने अपरिचितले खानेकुरा दिए नखाने बहुमूल्य गरगहना लगाएर हिँडडुल नगर्ने"
रानीपोखरीमा ४१ तीर्थका जल,"काठमाडौं (कास) पुनर्निर्माणपछिको रानीपोखरीमा ४१ वटा तीर्थस्थलबाट ल्याइएको जल अर्पण गर्दै बुधबार उद्घाटन गरिएको छ । राष्ट्रपति विद्यादेवी भण्डारीले माटोको कलशमा राखिएको जल पोखरीमा हालेर उद्घाटन गरेकी हुन् । प्रताप मल्लले विसं १७२७ मा नाना देश र नाना तीर्थ बाट जल ल्याएर पोखरी भरेको स्मरण गर्न पुनर्निर्माणपछिको रानीपोखरीका लागि ठाउँठाउँबाट जल ल्याउने विधि पुर्याइएको हो । प्रताप मल्लले शोकको सागरमा डुबेकी आफ्नी रानीलाई सामान्य जीवनमा फर्काउन बनाएको यस ऐतिहासिक, धार्मिक, पर्यावरणीय महत्त्वको पोखरीको किनारामा बसेर हिजोको दिनमा हामीले गरेको अठोट पूरा गर्न पाउँदा खुसी लागेको छ, राष्ट्रपति भण्डारीले भनिन्, रानीपोखरीले पुनर्निर्माणमा एउटा उदाहरण प्रस्तुत गरेको छ । काठमाडौंमा भूकम्पपछिको पुनर्निर्माणका लागि रानीपोखरीको काम नमुना भएको उनले बताइन् ।"
पेन्सनरका लागि सीमापुल तीन दिन खुला,"दार्चुला (कास) भारतीय सेनाबाट सेवानिवृत्त भएर पेन्सन बुझ्नेहरूका लागि नेपालभारत जोड्ने सीमापुल बुधबारबाट तीन दिनका लागि खुला गरिएको छ । सीमामा आउजाउ खुला गर्न बिहान ९ देखि ६ घण्टाको समयतालिका बनाइएको छ । खलंगा र जौलजीवी नाका पनि यसैगरी खुला गरिएका छन् । यी दुई नाका भने दैनिक बिहान ९ बजेदेखि ५ घण्टाका लागि खोलिने प्रमुख जिल्ला अधिकारी शरदकुमार पोखरेलले बताए । दसैं तिहारको खर्च जोहो गर्न भएको समस्यालाई मध्यनजर गर्दै पेन्सन बुझ्नेका लागि मात्रै सीमा पुलमा आवतजावत गर्न दिइने जिल्ला प्रशासनले जनाएको छ । कोरोना महामारीका कारण अन्तर्राष्ट्रिय सीमा नाकाहरू गत चैतदेखि बन्द रहँदा भूपू सैनिक र उनीहरूका परिवारलाई पेन्सन बुझ्न समस्या भएको थियो । जिल्ला प्रशासन कार्यालय दार्चुलाले नेपालीको ठूलो चाड सुरु भएकाले पेन्सन बुझ्न सीमा पुलहरू खोल्ने विषयमा भारतीय प्रशासनलाई पत्राचार गरेको थियो । सीमित समयका लागि भारतीय पक्षले सहमति जनाएपछि बुधबारदेखि सीमापुलबाट आउजाउ सुरु भएको हो । मालिकार्जुन गाउँपालिका र नेपाल भूतपूर्व सैनिक संघले भारतीय सेनाका पेन्सनरहरूको विवरणसहित प्रशासनमा निवेदन दिएपछि जिल्ला प्रशासनले भारतीय पक्षलाई पत्राचार गरेको थियो । भारतीय सैनिकबाट अवकाशप्राप्त जिल्लाभरि करिब एक हजारभन्दा बढी रहेको भूपू सैनिक संघका अध्यक्ष तुला गिरीले बताए । जिल्ला प्रशासन कार्यालय दार्चुलाका अनुसार भारतीय बैंकमा रहेको पेन्सन खाता नवीकरण गर्ने सुविधा दिन जौलजीवी, दत्तु र सदरमुकाम खलंगास्थित सीमापुल खोल्न उपजिल्लाधिकारी धारचुलालाई अनुरोध गरिएको थियो । भारतीय पक्षले यसअघि झैँ पेन्सन बुझ्न खोलिएका दुई नाकालाई खोल्न सहमति दिएको हो । सीमापुल नेपाली नागरिकलाई भारतबाट पेन्सन बुझ्न र भारतमा बैंक खाता रहेकालाई कारोबार गर्न दोस्रो पटक खुलेका हुन् । यसअघि गत असार २४ गतेदेखि तीन दिनसम्म खोलिएको थियो ।"
८०औं जन्मदिनमा कालो मोती,"न्युयोर्क कसमसमा अनुबन्धसन् १९७४ मा पेलेले खेलबाट संन्यास लिए । त्यतिबेला उनलाई फुटबल छाडेर अन्य व्यवसायमा रूचि बढेको थियो, त्यसैले पैसाकै लागि उनलाई फेरि फुटबलमा फर्कन आवश्यक थियो । धेरै युरोपेली क्लब उनलाई अनुबन्ध गर्न चाहन्थे, तर पेलेले रोजे, न्युयोर्क कसमस । उनले त्यस क्लबसँग १९७५ मा अनुबन्ध गरे र तीन वर्षसम्म खेले । भनिन्छ, पेलेले सान्तोसका लागि खेले पूरा जीवनमा जति कमाएका थिए, त्यो भन्दा बढी कमसमका लागि खेलेर कमाए ।"
कोलकाताको आत्मसर्मपण,अबुधाबी (एजेन्सी) मोहम्मद सिराजले सानदार ओपनिङ स्पेलको बलिङ गरेपछि रोयल च्यालेन्जर्स बेंग्लोरले इन्डियन प्रिमियर लिग (आईपीएल) क्रिकेटमा बुधबार कोलकाता नाइट राइडर्सलाई ८ विकेटले सजिलै पराजित गरेको छ ।दाहिने हाते तीव्र गतिका बलर सिराजले ४ ओभरमा २ मेडन राख्दै ८ रन खर्चेर तीन विकेटको प्रर्दशन गरेपछि टस जितेर ब्याटिङमा आएको कोलकाताले ८ विकेट गुमाई ८४ रनमात्र बनाउन सक्यो । पूरा २० ओभर खेलेर अलआउट नभई बनाएको आईपीएल इतिहासमै यो सबैभन्दा कम स्कोर हो । किंग्स इलेभेन पन्जाबले सन् २००९ मा डरबानमा चेन्नई सुपर किंग्सविरुद्ध पूरा ओभर खेली ८ विकेट गुमाई बनाएको ९२ रन यसअघिको न्युन स्कोर थियो ।खेलको दोस्रो तथा आफ्नो पहिलो ओभरमै सिराजले राहुल त्रिपाठीलाई १ रनमै विकेटकिपर एबी डी भिलियर्सको हातबाट क्याच गराए । त्यसको अर्को बलमा उनले नितिश रानालाई शून्यमा बोल्ड गरे । टम बान्टोनले उनको ह्याट्रिक विकेटलाई रोके पनि यी इंग्लिस खेलाडी सिराजको तेस्रो सिकार भए । बान्टोनलाई पनि म्यान अफ द म्याच सिराजले विकेट पछाडि नै क्याच गराए ।यसअघि नै नवदीप सैनीले शुभमन गिललाई १ रनमै आउट गराएका थिए । दिनेश कार्तिक र प्याट कमिन्स पनि समान ४ रनमै आउट भए । कप्तान इयोन मोर्गनले सर्बाधिक ३० रन बनाए । उनले ३४ बल खेल्दै ३ चौका र १ छक्का प्रहार गरे । कुलदीप यादव १२ रनमा रनआउट भए । अन्तिम ब्याट्सम्यान रोकी फर्गुसनले १६ बलमा १ चौकासहित १९ रन बनाए । सिराजबाहेक बेंग्लोरका युजभेन्द्र चाहलले ४ ओभरमा १५ रन खर्चेर २ तथा सैनी र वासिङ्टन सुन्दरले ११ विकेट लिए ।बेंग्लोरले १३३ ओभरमै लक्ष्य पूरा गर्यो । आरोन फिन्च १६ रन बनाई फर्गुसनको बलमा आउट भए । देवदत्त पाडिक्कलले १७ बलमा ३ चौकासहित २५ रन बनाए । गुरकिराँत सिंह २१ र कप्तान विराट कोहली १८ रन बनाई अविजित रहे । १० खेलमा सातौं जित हात पारेपछि बेंग्लोरको १४ अंक पुगेको छ । तर कमजोर रनरेटका कारण टोली शीर्षस्थानको दिल्ली क्यापिटल्सभन्दा पछाडि छ । मोर्गनलाई नयाँ कप्तान बनाएयता कोलकाताको तीन खेलमा दोस्रो हार हो । टोली १० अंकसहित चौथो स्थानमा छ ।
मेसीको अर्को कीर्तिमानी गोल,"लन्डन (रोयटर्स) लियोनल मेसी युरोपेली च्याम्पियन्स लिग फुटबलमा लगातार १६ औं सिजन गोल गर्ने पहिलो खेलाडी भएका छन् । त्यस प्रदर्शन मदतमा १० खेलाडीमा समेटिएको बार्सिलोनाले मंगलबार हंगेरीको फेरेन्कभारोसलाई ५१ ले हराएको थियो । समूह जी को क्याम्प नोउमा भएको खेलमा मेसीले पेनाल्टीबाट गोल गरे । च्याम्पियन्स लिगमा आफ्नो खेलजीवनको १ सय १६ औं गोल पूरा गरे । लगत्तै अन्सु फाटीले दोस्रो र फिलिपे कोउटिन्होले तेस्रो गोल थपे । दोस्रो हाफमा जेरार्ड पिकेले रातो कार्ड पाए र त्यसमै प्राप्त पेनाल्टीमा फेरेन्कभारोसका लागि इगोर खाराटिनले फर्काएका थिए । त्यसयता बार्सिलोनाका तर्फबाट पेड्री र ओसमन डेम्बेलेले गोल गरे । यो जितपछि क्याटलन टिम गोल अन्तरले समूहको सुरुआती शीर्षस्थानमा रह्यो । खेलपछि बार्सिलोनाका प्रशिक्षक रोनाल्ड कोम्यानले मेसीको प्रंशसा गरे । उनी आएयता मेसीले अन्य क्लब जाने इच्छा देखाएका थिए । तर कोमनमा मेसी बार्सिलोनामै रहेर अझ राम्रो खेल्ने विश्वास पनि पोखे ।कोम्यानले भनेका छन्, हामी स्पेनी ला लिगा र युरोपेली च्याम्पियन्स लिग दुवैमा उपाधिका लागि बलियो दाबेदार होइनौं, तर हाम्रो टिम दुवै प्रतियोगितामा लामो दूरीसम्म जानेछ । समूहकै अर्को खेलमा युभेन्ट्सले डिनामो किभलाई २० ले हरायो । यसमा दुवै गोल अल्भारो मोराटाले गरे । मार्कस रसफोर्डले ८७ औं मिनेटमा गरेको गोल मदतमा म्यानचेस्टर युनाइटेडले भने पेरिस सेन्ट जर्मेन (पीएसजी) लाई २१ ले हरायो । गत सिजनको उपविजेताको घरमा यो म्यानचेस्टरको उत्साह बढाउने जित छ । घरमै बेहोरेको हार पीएसजीका लागि खराब सुरुआत रह्यो । पाहुनाले टिमले ब्रुनो फर्नान्डेसले पेनाल्टीबाट गरेको गोल मदतमा अग्रता लिएको थियो, पीएसजीका लागि एन्थोनी मार्टियलले नै आत्मघाती गोल गरे । खेलपछि म्यानचेस्टरका व्यवस्थापक ओले गनर सोल्सायरले आफ्नो टिमको प्रदर्शनले लय समात्न थालेको दाबी गरे । उनले भने, आजको जित र टिमको प्रदर्शनमा म खुसी छु । मंगलबारका अन्य प्रमुख खेलमा लाजियोले बोरुसिया डर्टमन्डलाई ३१ र लाइप्जिगले इस्तानबुल बासाकसेहिरलाई २० ले हराए । यस्तै क्लब ब्रगले जेनिथ सेन्ट पिटर्सबर्गलाई २१ ले पराजित गर्यो । यस्तै चेल्सी र सेभियाले ०० तथा रेनेस र क्रासनोडेरले ११ को बराबरी खेले । सेभियालाई युरोपमा बलियो प्रतिद्वन्द्वी मानेको चेल्सी व्यवस्थापक फ्रान्क लाम्पार्डले त्यसविरुद्धको खेलमा आफ्ना गोलरक्षक एडुवार्ड मेन्डीको प्रदर्शनको प्रशंसा गरे । लाम्पार्डले मेन्डीको प्रदर्शनमा उनलाई चेल्सीमा नम्बर एक गोलरक्षक हुन मदत गर्ने बताए । सेप्टेम्बरमा रेनेसबाट चेल्सी आएका मेन्डीले सेभियाविरुद्ध उत्कृष्ट बचाउ गरेका हुन् ।"
"ओजिल बाहिर, चेकभित्र",लन्डन (रोयटर्स) आर्सनलको नजरमा पर्न छाडेका मेसुट ओजिललाई सन् २०२०२१ को सिजनको इंग्लिस प्रिमियर लिग सिजनका घोषित २५ सदस्यीय टिमबाट हटाइएको छ । मंगलबार जारी खेलाडी सूचीमा नाम रहेपछि उनले उत्तरी लन्डन क्लबका लागि आफ्नो अन्तिम खेल खेल्न सक्ने सम्भावना बढेको छ । सन् २०२१ को जुनसम्म आर्सनलसँग अनुबन्धमा रहेका ३२ वर्षीय ओजिलले प्रतिसाता चार लाख ५२ हजार ८ सय ३० पारिश्रमिक लिन्छन् । क्लबको व्यवस्थापकमा मिखेल आर्टेटा आएपछि उनले आर्सनलका लागि खेलेका छैनन् । जर्मन प्लेमेकरले आर्सनलका लागि अन्तिम पटक मार्चमा खेलेका थिए । उनले पछिल्लो सिजनको युरोपा लिगको अन्तिम चरण खेलेको आर्सनलबाट पनि प्रतिस्पर्धा गरेनन् । यसको ठीक विपरीत संन्यास लिइसकेका चेक पूर्व गोलरक्षक पिटर चेकलाई भने चेल्सीले जारी गरेको खेलाडी सूचीमा राखिएको छ । उनले चेल्सीका लागि सन् २००४ देखि २०१५ सम्म खेलेका थिए । अहिले उनी स्टानफोर्ड ब्रिजमा प्राविधिक निर्देशक रहेका छन् । चेकले सन् २०१९ को मे महिनामा आर्सनलका लागि अन्तिम पटक खेलेर संन्यास लिएका थिए । त्यो संयोगले युरोपा लिगको फाइनलमा चेल्सीविरुद्धको हार नै रहेको थियो । चेल्सीका अनुसार कोभिड१९ ले उत्पन्न गराएको विषम परिस्थितिका कारण चेकलाई टिममा समावेश गरिएको हो । टिममा उनलाई अनुबन्ध नभएका खेलाडीका रूपमा लिइनेछ ।
सोनिम र सन्जुलाई स्वर्ण,काठमाडौं (कास) नरहरिपुर कराते डोजो मच्छेगाउँका सोनिम मानन्धर पुरुषतर्फ र सन्जु देशार प्रथम जेकेए यू (१९ अनलाइन काता प्रतियोगितामा स्वर्ण जितेका छन् । जुनियर कराते एकेडेमीको आयोजनामा भएको अनलाइन कातामा सोनिमले २४६ अंकसहित स्वर्ण जिते । खगेन्द्र चाम्लिङ राई २४२ अंकसाथ दोस्रो र २४ अंकसाथ रेहान जावेद तेस्रो भए । महिलातर्फ सन्जुले २३६ अंकसाथ स्वर्ण जितिन् । नरहरिपुरकी उनले उपराष्ट्रपति कपमा काता र कुमुते दुवैमा स्वर्ण जितेकी थिइन् । सन्जुले मीरा खातीलाई हराइन् । नरहरिपुरका सत्कार घर्तीमगर र एलिना राई उदीयमान खेलाडी घोषित भए ।
