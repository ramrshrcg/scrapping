शीर्षक,विवरण
"घोषणापत्रमा निःशुल्क, महामारी हुँदा जनताकै थाप्लोमा","कांग्रेस र जसपाको विरोध कांग्रेसले कोरोना संक्रमितको निःशुल्क उपचार गर्न सरकारसँग माग गरेको छ । महामारीका बेला नै जनतालाई सरकार आवश्यक पर्ने भन्दै संक्रमित आफैंले उपचार गर्नुपर्ने भन्ने निर्णय फिर्ता गर्न प्रवक्ता विश्वप्रकाश शर्माले सरकारसँग आग्रह गरेका हुन् । सरकार कोरोना परीक्षण र उपचारको दायित्वबाट पन्छिन खोजेर गैरजिम्मेवार बनेको कांग्रेसको ठहर छ । सर्वोच्च अदालतले संक्रमितको निःशुल्क उपचारको प्रबन्ध गराउन भनी दिएको आदेशसमेत पालना नगर्नुले जनता, मिडिया, प्रतिपक्ष, अदालत कसैको पनि नसुन्ने सरकार कसको सुन्छ भन्ने प्रश्न उब्जिएको छ, विज्ञप्तिमा छ । कोरोनाले जनताको आर्थिक जीवनमा पारेको असर दृष्टिगत गरेर सबैको दायित्व सम्हाल्ने कर्तव्य सरकारको भएको कांग्रेसले जनाएको छ । संक्रामक रोग उपचारको कानुनी व्यवस्थाअनुरूप पनि सरकार जिम्मेवारीबाट पन्छिन मिल्दैन, शर्माले जारी गरेको विज्ञप्तिमा भनिएको छ, सर्वोच्च अदालतले केही अघि निःशुल्क रूपमा प्रबन्ध मिलाउन दिएको आदेशसम्म सरकारले पालना नगर्नुले जनता, मिडिया, प्रतिपक्ष, अदालत कसैको पनि नसुन्ने सरकार कसको सुन्छ ? भन्ने प्रश्न उब्जिएको छ ।कोभिड अस्पतालको अनिश्चितता, सामुदायिक आइसोलेसनहरू तयार गर्न ढिलाइ, भेन्टिलेटर अभाव, रेमडेसिभिरको कालोबजारी, अव्यवस्थित क्वारेन्टाइन र शव व्यवस्थापनमा लहडको नीतिले सरकारको बौद्धिक र भौतिक दुवै अस्तित्वमा भयानक प्रश्नचिह्न खडा गरिसकेको कांग्रेसको भनाइ छ । सरकारका पछिल्ला निर्णयले मुलुकमा सरकार छ भन्ने कुरामाथि प्रश्न उठ्न लागेको शर्माले जारी गरेको विज्ञप्तिमा उल्लेख छ । जसपाको कार्यकारिणी समितिको सोमबार बसेको बैठकले स्वास्थ्य मन्त्रालय कोरोनाको उपचार गर्न पन्छिएको भन्दै विरोध जनाएको छ । सरुवा रोगको उपचार गर्न सरकार पन्छिएकाले संविधान र कानुनमा भएको निःशुल्क व्यवस्था कार्यान्वयन गर्न सरकारलाई दबाब दिने जसपाका नेता लक्ष्मणलाल कर्णले बताए । संविधानमै भएको व्यवस्था पालना गर्दैन भने सरकारको कामै भएन, उनले भने, हामीले मौलिक अधिकार त धेरै बनायौं तर त्यो कस्तो भयो भने मार्बलको अंगुरजस्तो भयो । जुन अंगुर खानभन्दा पनि हेर्न मात्रै राम्रो हुन्छ । खाँदा त दाँत भाँचिन्छ । मौलिक अधिकार पनि हेर्नर्का लागि मात्रै भयो ।"
सहजै पाइन्न बिमा भुक्तानी,"जोखिम उच्च भएको समयमा सरकार आफ्नो जिम्मेवारीबाट पछि हटेकाले समस्या भएको उनको गुनासो छ । अप्ठ्यारो पर्दा सहज होला भनेर बिमा गरिएको हो, उनले थपे, चाहिएका बेलामा भुक्तानी नपाएपछि के काम लाग्यो र ?बिमा समितिको कमजोरीका कारण बिमितले अप्ठ्यारो अवस्थामा दाबी भुक्तानी पाउन नसकेको जानकारहरू बताउँछन् । स्वास्थ्य बिमाको मापदण्डअनुसार बिमितको बिमा पोलिसीबाटै अस्पतालले खर्च कटाउनुपर्ने र बिमांकभन्दा बढी खर्च आएमा त्यो मात्र व्यक्ति स्वयंबाट लिनुपर्ने पूर्वअर्थसचिव रामेश्वर खनालले बताए । यही सिद्धान्तअनुसार बिमा कम्पनीले काम गर्नुपर्ने उनको भनाइ छ । बिमा कम्पनीले समयमै भुक्तानी दिँदैनन् भने त्यसको जिम्मेवार बिमा समिति हुनुपर्ने उनले बताए । मापदण्डअनुसार तोकिएको समयमा दाबी भुक्तानी नगर्ने कम्पनीको लाइसेन्स खारेज गर्नेसम्मको अधिकार समितिसँग छ, उनले भने, यस्तो बेलामा नियामक निकाय कम्पनीले मानेनन् भनेर रोइकराइ गरेर बस्ने होइन । निर्देशन प्रभावकारी रूपमा कार्यान्वयन गराउन एक्सनमा जाने हो ।सरकारको निर्णय भन्दै स्वास्थ्य तथा जनसंख्या मन्त्रालयले आर्थिक रूपमा विपन्न, अशक्त तथा असहाय नागरिक, एकल महिला, अति अपांगता भएका, ज्येष्ठ नागरिक, अग्रपंक्तिमा खटिने स्वास्थ्यकर्मी, सरसफाइ कर्मचारी, सुरक्षाकर्मीलगायतको लक्षण देखिएको खण्डमा मात्र परीक्षण र उपचार निःशुल्क गर्ने स्वास्थ्य मन्त्रालयका प्रवक्ता डा जागेश्वर गौतमले जनाएका थिए । मन्त्रालयका अनुसार जसले कोरोना बिमा गरेका छन्, उनीहरूको उपचार खर्च बिमा रकमबाट काटिनेछ तर बिमा कम्पनीबाट तत्काल भुक्तानी नपाइने भएपछि आउँदा दिनमा संक्रमितको उपचारमा कठिनाइ हुने जानकारहरू बताउँछन् ।निजी प्रयोगशालामा गरिएको पीसीआर परीक्षण रिपोर्टका आधारमा कोरोना बिमाको दाबी भुक्तानी पाइने भए पनि बिमितले त्यो सुविधा अझै पाएका छैनन् । बिमा समितिले गत भदौ २८ मा कोरोना बिमा मापदण्ड २०७७ संशोधन गरी यस्तो व्यवस्था गरेको थियो । मापदण्ड परिमार्जन भएको एक महिनाभन्दा बढी भइसक्दा पनि निजी प्रयोगशालामा परीक्षण गरेका बिमितले दाबी भुक्तानी पाउन सकेका छैनन् । सरकारी अस्पतालमा गरिएका सबै परीक्षण रिपोर्ट देखाएर दाबी भुक्तानी लिइसकेको बिमक संघको दाबी छ । मापदण्ड पुगेका बिमितलाई सक्दो छिटो दाबी भुक्तानी दिनुपर्नेमा बिमा कम्पनीहरूले दुई साताअघि सूचना निकालेर केही ढिलाइ हुने बताएका थिए तर सोमबारसम्म पनि अझै निजी प्रयोगशालाका रिपोर्टलाई दाबी भुक्तानी दिइएको छैन । निजी प्रयोगशालामा गरिएका पीसीआर रिपोर्टलाई प्रमाणीकरण गर्ने काम सुरु नभएकाले तिनका आधारमा दाबी भुक्तानी हुन नसकेको बिमक संघले बताएको छ । हालसम्म करिब ११ हजार दाबी परेकामा १ हजार २ सय वटा मात्रै भुक्तानी भएको बताइएको छ । यो करिब १३ प्रतिशत हो । बिमक संघकै तथ्यांकका आधारमा पनि आइतबारसम्म ८७ प्रतिशत दाबी भुक्तानी हुन सकेको छैन । आइतबारसम्मको तथ्यांकअनुसार बिमालेख बिक्रीबाट उठेको प्रिमियमभन्दा धेरै रकमको दाबी भुक्तानी परेको छ । कोरोना बिमा मापदण्ड २०७७ अनुसार आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्छ तर अनेक बहानामा बिमा कम्पनीहरूले भुक्तानी दिन आनाकानी गरेका छन् । बिमक संघले उक्साएकै भरमा पर्याप्त अध्ययनबिनै बिमालेख जारी गर्न समितिले अनुमति दियो, अहिले त्यो गलपासो बनेको छ, ती अधिकारीले भने । अहिले बिमितको हितभन्दा पनि कसरी हुन्छ पन्छिने योजनामा समिति र बिमक संघ रहेको ती अधिकारीले दाबी गरे । नयाँ मापदण्डमा धेरै नमिल्दा व्यवस्था छन् । केही व्यवस्था सरकारले घोषणा गरेको व्यवस्थाविपरीत रहेको उनको भनाइ छ ।पछिल्ला साता बिमा कम्पनीहरूले कोरोना बिमा गर्न इन्कार गर्न थालेका छन् । दाबी भुक्तानी बढ्दै गएपछि कम्पनीले बिमा गर्न छाडेका हुन् । भदौ २८ पछि ल्याइएको बिमा योजनामा ग्राहकले खासै चासो नदिएको कम्पनीहरूले बताएका छन् । नयाँ व्यवस्थाअनुसार कोरोना पुष्टि भएर घरमै आइसोलेसनमा बसेको भए एकमुष्ट २५ हजार र अस्पतालमा उपचार गराएपछि औषधोपचारबापत बढीमा ७५ हजार पाइन्छ । भदौ २८ अघिका बिमितले भने एकमुष्ट ५० हजार र एक लाख रुपैयाँ पाउने व्यवस्था छ ।"
श्रमिक सूचना बैंक खुल्दै सीप सिकेर फर्किनेलाई अवसर,"(काठमाडौं)  सरकारले श्रमिक सूचना बैंक स्थापना गर्न लागेको छ । श्रमिकको आधारभूत पहिचान हुने गरी विभिन्न निकायसँग रहेका विवरण समेटी जनशक्ति योजनाका लागि बैंकको स्थापना गर्न लागिएको हो । यसका लागि कार्यविधि बनिरहेको छ । श्रम, रोजगार तथा सामाजिक सुरक्षामन्त्री रामेश्वर राय यादवले श्रमयोग्य जनशक्ति (दक्ष, अर्धदक्ष र अदक्ष) को वैयक्तिक एकीकृत विवरणका लागि बैंक स्थापना गर्न लागेको बताए । उपलब्ध हुने रोजगारका अवसर र सीपमूलक तालिमबीच तादात्म्य हुन नसकेकाले बैंक आवश्यक परेको उनको भनाइ छ । यहाँ रोजगारदाताले भनेजस्तो काम गर्ने मान्छे भेट्टाउँदैन । श्रमिकले खोजेजस्तो रोजगारदाता भेट्दैन, उनले भने, यो खाडललाई पुर्ने काम श्रमिक सूचना बैंकले गर्नेछ । विदेशबाट सीप सिकेर फर्केका कामदारको विवरण श्रम बैंकमा राखेपछि रोजगारी सिर्जना गर्न सहज हुनेछ । चालु आर्थिक वर्षको वार्षिक नीति तथा कार्यक्रमले सबै स्थानीय तहका रोजगार सेवा केन्द्र र रोजगार सूचना व्यवस्थापन प्रणालीलाई थप विकसित गरी श्रमिक सूचना बैंक स्थापना गर्ने घोषणा गरेको थियो । सरकारले यो बैंकबाट ५० हजार जनालाई रोजगार दिन एक अर्ब रुपैयाँसमेत छुट्याएको छ । औपचारिक र अनौपचारिक क्षेत्रमा कार्यरत श्रमिकको एकीकृत विवरण सरकारसँग छैन । श्रम सर्वेक्षण २०१७ अनुसार ७० लाख ८६ हजार जना रोजगारीमा संलग्न छन् । ९ लाख बेरोजगार छन् भने ५४ लाख ६४ हजार गरिबीको रेखामुनि छन् । उनीहरूको पूर्ण विवरण कतै पनि छैन । श्रम गर्न सक्ने १८५९ वर्षका नेपालीको रोजगार, स्वरोजगार र बेरोजगारको विवरण राज्यसँग रहनुपर्ने हो । त्यो नहुँदा नीतिमै असर गरेको छ, मन्त्री यादवले भने, कृषि, निर्माण वा सेवा क्षेत्रलगायत औपचारिक क्षेत्र तथा अनौपचारिक क्षेत्रमा रोजगारीमा रहेका श्रमिकलाई बिकाउने र टिकाउने काम श्रमिक सूचना बैंकले गर्नेछ । बैंकमार्फत रोजगारदाता, श्रमशक्ति र तालिम प्रदायक निकायलाई एकै ठाउँमा जोड्ने योजना रहेको श्रम मन्त्रालयका प्रवक्ता भरतमणि पाण्डे बताउँछन् । रोजगार सेवा केन्द्रले स्थानीय तहमा भएका बेरोजगारको सूची तयार गर्थ्यो । रोजगार दिने र लिने गरी दुई पक्षको मात्रै आबद्धता थियो, उनले भने, यसमा तीन पक्षको अनिवार्य आबद्धता हुन्छ । तालिम प्रदायक संस्था पनि जोडिन्छ । कसलाई कस्तो श्रमिक चाहिन्छ, कसले आफ्नो सीपअनुसार रोजगारी पाउँछ, कसलाई के सीप दिने भन्ने यही बैंकमार्फत एकीकृत रूपमा विवरण दिइन्छ । श्रम मामिलाका विज्ञसमेत रहेकी सांसद विन्दा पाण्डेले सीपयुक्त श्रमशक्तिको सूचना स्थानीय तहले पाउने गरी संरचना बनाउनुपर्ने बताइन् । सिंहदरबारमा राखेको श्रमशक्तिको सूचनाले स्थानीय तहमा काम गर्दैन, उनले भनिन्, श्रमिकलाई सहुलियत ऋण दिने कुरा छ, यो प्राप्त कसरी गर्ने ? कहाँबाट पाउने ? स्थानीय तहबाट पनि पाउने गरी व्यवस्थापन गर्नुपर्छ ।"
'मितव्ययिताबारे थप निर्णय गर्दै छौं,"पार्टी एकीकरणका लागि तपाईंले मुख्य खाका बनाउन र त्यसका आधारमा अध्यक्षद्वय मिलाउन नेकपा सचिवालयले अख्तियारी दिएको थियो । तपाईं त अर्थमन्त्री हुनतिर लाग्नुभयो । यस्तो अवस्थामा पार्टीभित्रको विवाद कसरी मिल्छ ?म मन्त्री हुन लागेको भन्दा पनि प्रधानमन्त्रीज्यूले विश्वास गरेर जिम्मेवारी दिनुभएको हो । मैले हिजो नेकपा महासचिवका रूपमा मात्रै जिम्मेवारी सम्हालिरहेको थिएँ । अहिले पार्टीको महासचिव र सरकारको अर्थमन्त्री पनि भएँ । दुवैतिरका कामलाई सही ढंगले अगाडि बढाउने प्रयास गर्छु । पार्टी एकीकरणको खाका बनाउने गृहकार्य अन्तिम चरणमा छ । बैठक बसेर त्यसलाई औपचारिकता दिन बाँकी छ । पार्टी एकताका बाँकी काम पूरा गरेर जाने सिलसिलाका सबै गृहकार्य सकिइसकेका छन् । तपाईंसहित तीन जना मन्त्री भएपछि पार्टीमा विवाद सिर्जना भयो । प्रधानमन्त्री केपी शर्मा ओलीले एकलौटी निर्णय गर्नुभयो भनिएको छ, त्यस्तै भएको हो ?बाहिर आएका सूचना यथार्थतर्फ केन्द्रित छैनन् । पहिलो कुरा प्रक्रियासम्मत ढंगले मन्त्रीहरू थपिएका हुन् । नेकपा सचिवालयका नेताहरूले मन्त्रिपरिषद् पुनर्गठनका विषयमा सुझाव दिनुभएको हो । दुई अध्यक्षले छलफल पनि गर्नुभएको हो । त्यसका आधारमा प्रधानमन्त्रीले मन्त्रिपरिषद् पुनर्गठन गर्नुभएको हो । सचिवालयका कोही पनि नेता र अध्यक्षद्वयबीच असहमति छ भन्ने मलाई लाग्दैन । सचिवालयले मन्त्रिपरिषद् पुनर्गठन गर्दा यस्तायस्ता विषयलाई ध्यान दिनू भनेर दिएको सुझावअनुसार नै काम भएको हो ।तपार्इं महासचिव पनि, अर्थमन्त्री पनि । तपार्इं नै किन ? योचाहिँ मैले उत्तर दिन सक्ने प्रश्न भएन । प्रधानमन्त्रीले नियुक्त गर्नुभयो । मलाई नियुक्त गर्ने विषयमा दुई अध्यक्षबीच सल्लाह भएको छ । सचिवालयले सुझाव दिएको छ । त्यसकारण यो प्रश्नको जवाफ उहाँहरूमै केन्द्रित भयो । मन्त्रिपरिषद् पुनर्गठनका सन्दर्भमा उपप्रधानमन्त्री ईश्वर पोखरेलको बढुवा भएको हो कि घटुवा ? उहाँ नेपाल सरकारको उपप्रधानमन्त्रीको जिम्मेवारीमा हुनुहुन्थ्यो । अहिले पनि त्यही जिम्मेवारीमा हुनुहुन्छ । मन्त्रिपरिषद्मा प्रधानमन्त्रीपछिको वरीयतामा उहाँ हुनुहुन्छ । हिजो पनि उपप्रधानमन्त्री, अहिले पनि त्यही भएकाले यसलाई तपाईं बढुवा भन्नुहुन्छ कि घटुवा ?रक्षामन्त्रीको जिम्मेवारी खोसिएको छ नि ? यो बढुवा पनि हैन, घटुवा पनि हैन । मैले बुझेअनुसार हिजोभन्दा अहिले उहाँको भूमिका फराकिलो भएको छ । प्रधानमन्त्रीले मन्त्रिपरिषद् पुनर्गठनपछिको पहिलो बैठकमा उपप्रधानमन्त्रीको जिम्मेवारीका विषयमा बताइसक्नुभएको छ । प्रधानमन्त्रीज्यूले बताएअनुसार उहाँको भूमिका हिजोको भन्दा झन् बढेको छ ।अर्थतन्त्रका प्रायः क्षेत्र उत्साहप्रद नभएका बेला अर्थमन्त्री हुनुभएको छ । यसलाई कसरी अघि बढाउने योजना बनाउनुभएको छ ?कोभिड१९ ले विश्वव्यापी रूपमा ठूलो संकट निम्त्याएको छ । शक्तिशाली देशलाई पनि यसले धेरै प्रभावित पारेको छ । सन् १९३० पछिकै ठूलो आर्थिक संकट भनेर अर्थ्याउने गरिएको छ । यसले सबैतिर संकुचन छ । दक्षिण एसियाली मुलुकमा समेत नराम्रो प्रभाव परेको छ । यसले नेपाललाई पनि प्रभाव पर्नु स्वाभाविकै छ । प्रभावको सामना गर्दै अगाडि बढ्ने कोसिस गर्नुपर्छ । हाम्रो पहिलो प्राथमिकता कोभिड१९ को प्रभाव कम गर्ने र जनतालाई स्वास्थ्य सेवा सुनिश्चित गर्ने हो । जनताको जीवनरक्षा गर्ने सबैभन्दा प्रमुख प्राथमिकता हो । कोभिडलाई परास्त गर्दै, जनताको जीवनरक्षा गर्दै अर्थतन्त्रलाई चलायमान बनाउने अहिलेको चुनौती हो । कोभिड१९ को प्रभाव नपरेका क्षेत्र सायद छैनन् । व्यापार, पर्यटन, निर्माण, सेवा, प्रशासन, अस्पताल तथा स्वास्थ्यतर्फ धेरै प्रभाव परेको छ । प्रभाव परेको क्षेत्रमा वित्तीय तथा मौद्रिक उपकरणमार्फत राहत तथा सुविधा प्रदान गर्ने हो । वित्तीय औजारहरूका माध्यमबाट नै राहत तथा सुविधा दिँदै आर्थिक पुनरुत्थानका काम गर्नु छ । यसका निम्ति सिंगो राष्ट्रले आम नागरिक त्यसभित्र पनि विशेषगरी उत्पादनशील क्षेत्रमा बढी लगानी गर्नुपर्ने छ । कोभिड१९ को असर रोजगारीको क्षेत्रमा पनि परेको छ । सार्वजनिक खर्च खासगरी पुँजीगत खर्चमा संकुचन आएको छ । त्यसमा पनि तीव्रता दिनुपर्छ । अहिलेको सन्दर्भमा मितव्ययिता प्रमुख चुनौतीका विषय बनेको छ । राजनीतिक नेतृत्व मितव्ययिताका लागि नमुना बन्नुपर्छ । यसका लागि सरकारले गृहकार्य गरिरहेको छ । सम्भवतः यससम्बन्धी महत्त्वपूर्ण निर्णय सरकारले छिट्टै गर्नेछ ।यो वर्षको बजेट निर्माणकै क्रममा कोभिड१९ को असर देखिइसकेको थियो । बजेटले कोभिड१९ का प्रभाव न्यूनीकरण गर्ने सन्दर्भमा महत्त्वपूर्ण नीति अघि सारेको छ । कर छुट तथा सुविधा, पुनर्कर्जा तथा राहतका विषयमा बोलिसकेको छ । तिनको प्रभावकारी कार्यान्वयन गर्नु छ । कर्जा विस्तार, सार्वजनिक खर्चमा मितव्ययिता, पुँजीगत खर्चमा वृद्धि, निजी लगानीका निम्ति आधारशिला तयार पार्ने र हाम्रो अर्थतन्त्रलाई पुरानै लयमा फर्काउने अहिलेको आवश्यकता हो । मैले पनि यिनै कामलाई प्राथमिकतामा राखेको छु ।यी त चुनौती र कामको प्राथमिकताका विषय मात्रै भए । मुख्यगरी संक्रमणका कारण रोजगारी गुमाएका, दैनिक गुजारामा समस्या भोगिरहेका विपन्न वर्गले तपाईं अर्थमन्त्री भएको अनुभूति केमा गर्न पाउनेछन् ? खासगरी देशभित्र रोजगारी गुमाएर जीवन धान्न अप्ठ्यारो परिरहेकाहरूलाई सहयोग गर्ने र फेरि पनि रोजगारीमा आबद्ध गर्ने विषय मेरो पहिलो प्राथमिकता हुनेछ । बजेट, नीति तथा कार्यक्रम, मौद्रिक नीतिमार्फत जेजति कुरा बोलिएको छ, त्यसलाई कार्यान्वयन गर्दै प्रभावितलाई राहत प्रदान गर्ने काममा पनि जोड दिनेछु । बजेट, नीति तथा कार्यक्रम र मौद्रिक नीतिमा भोकाहरूका लागि त कुनै कार्यक्रम छैन नि ?प्रधानमन्त्रीज्यूले बारम्बार भनिरहनुभएको छ, कोही पनि भोकले मर्दैन, हामी मर्न दिँदैनौं । यो सरकारको दृढसंकल्प हो । त्यसकारण हामी कसैलाई पनि भोकै मर्न दिँदैनौं । त्यसपछि व्यक्तिका आआफ्ना सीपअनुसार रोजगारीमा आबद्ध गराउँछौं । कोभिड१९ का कारण रोजगारीका अवसरमा संकुचन आएको छ । यसलाई आर्थिक पुनरुत्थानका कार्यक्रमका माध्यमबाट सही ठाउँमा ल्याउँछौं । अर्थमन्त्रीको पदबहाली गर्दै गर्दा पहिलो निर्णय नै २० अर्ब रुपैयाँ ऋण लिनेसम्बन्धी थियो । अब ऋण लिएरै सरकार चलाउने हो ? राष्ट्रिय उत्पादन वृद्धि गर्ने, रोजगारी सिर्जना गर्ने र राजस्वको दायरालाई बढाउने महत्त्वपूर्ण पाटा हुनेछन् । सँगसँगै अन्तर्राष्ट्रिय सहयोग लिएर राष्ट्रिय हित र आवश्यकताका क्षेत्रमा परिचालन गर्नुपर्छ । रोजगारी सिर्जना, आर्थिक वृद्धि, आर्थिक क्रियाकलाप विस्तार गर्ने कुरामा दातृ निकायसँग पनि केन्द्रित हुनेछौं । राजस्व संकलन कम भइरहेको छ, सरकारी खर्चमा पनि चाप छ । खर्च गर्नैपर्ने क्षेत्र दिनदिनै बढेका छन् । यसलाई कसरी सन्तुलनमा ल्याउनुहुन्छ ?हो, राजस्व संकलन कम भइरहेको छ । यस वर्षको तीन महिना (साउनअसोज) मा राजस्व संकलनको लक्ष्य १ खर्ब ९७ अर्ब रुपैयाँ थियो, १ खर्ब ९४ अर्ब रुपैयाँ मात्रै उठेको छ । कोभिड१९ को असरबीच पनि यो संकलनलाई नराम्रो मान्न हुँदैन । अहिलेसम्म हाम्रो कुल आम्दानी २ खर्ब १६ अर्ब २३ करोड रुपैयाँ छ । कुल खर्च २ खर्ब ७८ करोड रुपैयाँ भएको छ । १५ अर्ब ४१ करोड रुपैयाँ सञ्चितिमा छौं । यी आँकडा हेक्का राखेर अघि बढ्नुपर्छ ।हेक्का राखेर मात्रै त नहोला, अर्थशास्त्री डिल्लीराज खनाल नेतृत्वको सार्वजनिक खर्च पुनरावलोकन आयोगले दिएका सुझाव कार्यान्वयन गर्न सक्नुहुन्छ ? बृहत् अध्ययन गरेर आयोगले सरकारलाई सुझव दिइसकेको छ । सरकारले नै अध्ययन गर्न लगाएको हो । आयोगका सुझावलाई सरकारले स्वामित्व लिइसकेको छ । बजेट वक्तव्यमा समेत आयोगको प्रतिवेदन कार्यान्वयन गर्ने भनिएको छ । आयोगले दिएका सुझाव कार्यान्वयन गर्नैपर्ने खालका छन् । यो प्रतिवेदन कार्यान्वयन गर्ने पक्षमै सरकार छ । त्यसका निम्ति अनुकूल वातावरण र आधार निर्माण गर्नेतर्फ अग्रसर हुनेछौं । यसो नगरी समग्र उत्पादकत्व वृद्धि गर्न सक्दैनौं । फेरि अर्को श्वेतपत्र ल्याउने तयारी जस्तो देखिन्छ । मितव्ययिताका नीति केकस्ता हुनेछन् ? त्यताचाहिँ नजाऊँ कि ? हामी धेरै ढिलो गर्दैनौं । मितव्ययितासम्बन्धी नीति ल्याउँछौं । अब मितव्ययितामै बढी केन्द्रित हुनुपर्छ भन्ने महसुस भएको छ । अरू काम पनि क्रमशः गर्दै जानेछौं । धेरै नयाँ काम गर्ने सोच रहेछ । तत्कालीन अर्थमन्त्री युवराज खतिवडाले ल्याएको बजेटअनुसार नै ती काम गर्न सम्भव छ ? कि पूरक बजेट ल्याउने ?कोभिड१९ को प्रभाव सुरु भइसकेपछि यो बजेट आएको हो । यसको प्रभावको अनुमान बजेटले गरिसकेको छ । त्यसलाई चिर्दै अगाडि बढ्ने अठोट र संकल्प बजेटले अघि सारेको छ । त्यसकारण यो बजेट प्रभावकारी कार्यान्वयन गरेर अघि जान सक्दा चुनौती सामना गर्न र राष्ट्रिय अर्थतन्त्रलाई गतिशील बनाउन सम्भव छ । अहिले नै अर्को कुनै बजेट आवश्यक छैन । पूरक बजेट आउँदैन । तपाईं अर्थशास्त्रभन्दा पनि राजनीतिक दृष्टिकोणले बढी विचार गर्नुहुन्छ । राजनीतिक जोडघटाउलाई ध्यान दिएर काम गर्ने भएकाले अब तपाईंले वितरणमुखी कार्यक्रम सञ्चालन गर्ने र उद्योगी व्यापारीलाई अधिक छुट तथा सुविधा दिने अनुमान पनि हुन थालेका छन् नि ? म अघिल्लो पटक अर्थमन्त्री हुँदा ल्याएको बजेटमाथि दुइटा विषयमा बढ्ता आलोचना भएको थियो । विष्णु पौडेलले ६५ प्रतिशतको आर्थिक वृद्धिदर तय गर्यो, यो हावादारी भयो भन्थे । मैले बजेट त प्रस्तुत गरें, सरकारबाट बाहिरिनुपरेकाले त्यसको कार्यान्वयन गर्न पाइनँ । तर पनि मैले प्रक्षेपण गरेभन्दा बढी आर्थिक वृद्धि भएको थियो । यो तथ्यले नै बोल्छ । त्यतिबेला राजस्व संकलनको जुन लक्ष्य राखेको थिएँ, त्यसमा पनि आलोचना भएको थियो । यो बजेट सुन्निएको हो, प्राकृतिक हिसाबले मोटाएको मात्रै होइन भनेर आलोचना गरे । राजस्व लक्ष्य पूरा हुँदैन भन्थे । कार्यान्वयन गर्न नपाए पनि मैले तय गरेको लक्ष्यअनुसार नै राजस्व उठ्यो । अहिले पनि हामीले अर्थतन्त्रलाई चलायमान बनाउन तीन क्षेत्रलाई महत्त्वसाथ हेर्नुपर्ने हुन्छ । राज्य, सहकारी र निजी क्षेत्रको भूमिका महत्त्वपूर्ण हुन्छ । निजी क्षेत्रलाई लगानी, रोजगारी र राष्ट्रिय उत्पादन वृद्धिका लागि सँगै लिएर राज्य अघि बढ्नुपर्छ । त्यसकारण निजी क्षेत्रको मनोबल उठाउने र उनीहरूलाई लगानी गर्न प्रेरित गर्ने हिसाबले काम हुनेछन् । निजी क्षेत्रको मनोबल उकास्नैपर्ने भएको छ । उच्च अंकको आर्थिक वृद्धि पनि गर्नु छ । तर योसँगै अनुशासित वित्तीय प्रणाली पनि त हुनुपर्ला नि ? अनुशासनका विषयमा मलाई हेक्का छ । कानुनभन्दा बाहिर गएर म केही गर्दिनँ । कानुनअनुसार राज्यले सबैलाई साथ, सहयोग र संरक्षण गर्नुपर्छ, गर्छ । तपाईंको विज्ञतासँग जोड्दै अन्तर्राष्ट्रिय निकाय तथा लगानीकर्ताको मन जित्न नसक्नुहुने हो कि भन्ने अनुमान पनि भइरहेको छ । यसबारे जानकार हुनुहुन्छ ? विज्ञता होस् या अरू विषयमा कुनै पनि व्यक्तिबारे समाज वा हरेक नागरिकले प्रश्न गर्न पाउँछन् । त्यसप्रति मेरो सम्मान छ । दोस्रो कुरा अन्तर्राष्ट्रिय निकाय, लगानीकर्ता र विकास साझेदार सरकारको नीति र कार्यक्रममा निर्भर हुन्छन् भन्ने मैले बुझेको छु । प्रधानमन्त्री केपी शर्मा ओलीले नेतृत्व गरेको सरकारको कस्तो नीति, कस्तो कार्यक्रम, यसले विकासमा लिएका प्राथमिकता के छन् भन्ने आधारमा अन्तर्राष्ट्रिय सम्बन्ध परिभाषित हुने हो । त्यसकारण अन्तर्राष्ट्रिय सहयोग परिचालनमा समस्या हुन्छ भन्ने लाग्दैन । हिजो पनि नेपालको विकासका लागि अन्तर्राष्ट्रिय सहयोग जुटाउने गरेका थियौं । जुटाएको सहयोग नीतिनियमभित्र रहेर प्रयोग गरिरहेका छौं । यसलाई थप नयाँ ढंगले उचाइ दिनेछौं । मेरो सन्दर्भमा गरिएका आलोचनामा अनादर भने गर्ने छैन ।तपाईं अर्थमन्त्रीमा नियुक्त हुँदै गर्दा सामाजिक सञ्जालदेखि अर्थशास्त्री, प्रशासनविद् तथा केही बौद्धिक वर्गसम्मले आलोचना गरे । तपाईं स्वच्छ छविको हुनुहुन्न, त्यसलाई सुधार गर्नुपर्छ भन्ने सुझाव पनि आए । यसबारे के भन्नुहुन्छ ? म सार्वजनिक व्यक्ति हुँ । मेरो जीवनको हरेक पाना सार्वजनिक छ, सार्वजनिक हुनेछ । कानुन र नैतिकताको सीमा, जनता अनि राष्ट्रप्रति जवाफदेहीपूर्ण ढंगले आफ्नो काम गर्नुपर्छ भन्नेमा म विश्वास गर्छु । मलाई थाहा छ, समाजको परीक्षामा म खरो उत्रिनुपर्छ । कानुन, नैतिकता र जवफदेहिताको कुरा गर्नुभयो, तर बालुवाटार जग्गा प्रकरणको सन्दर्भमा त्यस्तो देखिएन नि ?यो विषय समाजमा धेरै छलफल भइसकेको छ । यसले औपचारिक कोर्स लिइसकेको छ । मैले थप केही भनिरहनुपर्दैन । अहिले निकै चर्चामा रहेको बूढीगण्डकी जलविद्युत् आयोजनाका विषयमा पूर्वप्रधानमन्त्री बाबुराम भट्टराईले प्रधानमन्त्री ओली, पूर्वप्रधानमन्त्रीहरू शेरबहादुर देउवा र पुष्पकमल दाहालले ९ अर्ब रुपैयाँ कमिसन बाँडचुँड गरेको आरोप लगाउनुभएको छ । यसमा तपाईंको प्रतिक्रिया के छ ?म अघिल्लो पटक अर्थमन्त्री भएका बेला बूढीगण्डकी जलविद्युत् आयोजना अघि बढाउन स्रोत जुटाउने सन्दर्भमा एउटा निर्णय गरेको थिएँ । यति ठूलो आयोजनाका लागि आन्तरिक स्रोत पनि परिचालन गर्नुपर्छ भनेर पेट्रोल, डिजेलमा प्रतिलिटर पाँच रुपैयाँका दरले शुल्क उठाउने बजेटमा उल्लेख गरेको थिएँ । अहिले त्यही शीर्षकबाट धेरै रकम पनि संकलन भइसकेको छ । तर पूर्वप्रधानमन्त्री भएको व्यक्तिले आधिकारिकता, तथ्य, आधार, प्रमाण नभएको कुरा राख्नुभयो । समाजमा भ्रम सिर्जना भयो । उहाँजस्तो जिम्मेवार व्यक्तिले त्यस खालको कुरा गर्नु हुँदैनथ्यो ।आधार, प्रमाणको कुरा उहाँले नै बताउनुहोला या नहोला । तर तपाईंले पनि स्वदेशी स्रोतबाटै बनाउने आशयले इन्धनमा कर लगाउनुभएको थियो । देउवा नेतृत्वको सरकार, तत्कालीन संसदीय दुई समितिले पनि स्वदेशी स्रोतमै बनाउने निर्णय गर्दै गर्दा बिनाप्रतिस्पर्धा विवादास्पद कम्पनीलाई आयोजना जिम्मा दिएर शंकास्पद काम भएको हो नि, होइन र ? पहिलेका निर्णयका सन्दर्भमा म धेरै भन्न सक्दिनँ । तर राष्ट्रिय महत्त्वका आयोजना स्वदेशी स्रोतबाटै बनाऔं भन्ने हाम्रो चाहना हुन्छ । कति सम्भव हुन्छ, हुँदैन, स्रोतसाधनमा निर्भर पर्ने कुरा हो । मोडालिटीका विषयमा समग्र छलफलपछि कसरी अघि बढ्ने भन्ने कुरा आइहाल्छ नि ।"
"विज्ञ भन्छन् अब परीक्षण घट्छ, संक्रमण बढ्छ","(काठमाडौं)  कोरोना परीक्षण र उपचारमा सरकारले शुल्क लिन थालेपछि संक्रमण तीव्र विस्तारको जोखिम बढ्ने चेतावनी विज्ञहरूले दिएका छन् । सामान्य लक्षण देखिएका शंकास्पद व्यक्तिले परीक्षण नै नगर्ने भएकाले समुदायमा संक्रमण व्यापक फैलिने उनीहरूले बताएका छन् । विज्ञहरूले कोरोना उपचारमा शुल्क तोकेपछि हुने महामारीले मुलुकको अर्थतन्त्रलाई नै प्रभाव पार्ने चेतावनी दिएका छन् । उनीहरूले शुल्क लिने निर्णय यही सरकारले ल्याएको जनस्वास्थ्य ऐन २०७५ विपरीत रहेको बताए । शुल्क लिने निर्णयबाट संक्रमण र मृत्यु बढ्नेछ, इपिडिमियोलजी तथा रोग नियन्त्रण महाशाखा (इडीसीडी) का पूर्वनिर्देशक डा बाबुराम मरासिनीले भने, अन्ततः यसले देशको अर्थतन्त्र ध्वस्त वनाउँछ ।करिब एक महिनाअघि स्वास्थ्यमन्त्री भानुभक्त ढकालको उपस्थितिमा स्वास्थ्य मन्त्रालयमा रहेको इन्सिडेन्ट कमान्ड सिस्टम (आईसीएस) का पदाधिकारी सम्मिलित बैठकले कोभिड१९ को उपचार शुल्क लिने निर्णय गरेको थियो । उक्त निर्णय मन्त्रिपरिषद्बाट हालै पारित भएको हो । स्वास्थ्य मन्त्रालयका प्रवक्ता डाजागेश्वर गौतमले निर्णय आइतबारबाटै लागू भएको बताएका छन् । औलो नियन्त्रण कार्यक्रम सन् १९६० मा सुरु हुँदा सरकारले एक डलर खर्चबापत १४ डलर अनुदान पाएको थियो । मेरो विश्लेषणमा कोभिडमा एक डलर खर्च गर्दा नेपाल सरकारले २५ डलर पाउँछ, डामरासिनीले भने, अहिले राजधानीमा जताततै फ्ल्याट र सटर खाली छन् । यहाँ नेपाली र विदेशी अत्यावश्यक कामबाहेक आउँदैनन् । यसले झन् बेरोजगारी बढ्छ र त्यसबाट विभिन्न क्षेत्रमा असर पुग्छ ।विज्ञहरूका अनुसार अब प्रायः सर्वसाधारणले शुल्क तिरेर कोभिड परीक्षण गराउँदैनन् । उनीहरू घरमै बस्दा धेरै व्यक्तिमा संक्रमण सर्ने र मृत्यु हुनेको संख्यासमेत अत्यधिक बढ्ने जोखिम छ । परीक्षण र उपचार निःशुल्क रहेको समयमा पनि विभेदलगायत समस्या र बाध्यताले कतिपय मानिस उपचार प्रक्रियामा नआएको पाइएको थियो । काठमाडौंमा जतिसक्दो धेरै परीक्षण गर्दा कोभिड१९ चाँडै नियन्त्रणमा आउने थियो, डा मरासिनीले भने, सरकारको गलत निर्णयले चैतसम्म लाखौं संक्रमित हुने सम्भावना बढ्यो । नारायणी अस्पताल वीरगन्जका डा निरज सिंहले अब धेरै जनाले परीक्षण र उपचार नगराउने सम्भावना रहेको बताए । उनले भने, संविधानमा स्वास्थ्यलाई मौलिक अधिकार भनिन्छ । महामारी कसैले निम्त्याएको होइन । सरकारले महामारीको उपचार निःशुल्क गर्नुपर्छ, उनले भने । इडीसीडीका पूर्वनिर्देशक डा जीडी ठाकुरका अनुसार अब धेरैले आर्थिक कारणले परीक्षण, उपचारलगायतमा ध्यान दिँदैनन् । सरकारी निर्णयले गरिबी वृद्घि हुने र संक्रमणको व्यापक विस्तार भई देशको स्वास्थ्य सूचकांकमा असर पार्ने उनको भनाइ छ । संक्रमणले समग्र अर्थतन्त्र, स्वास्थ्य सूचकलगायत मुलुकको समग्र स्वास्थ्यमा पार्ने दूरगामी असरबारे सरकारले विश्लेषण गरेको छैन, उनले भने, व्यापक रूपमा निःशुल्क परीक्षण गरी बिरामी चाँडै पहिचान गरेर उपचार प्रक्रियामा ल्याउँदा संक्रमण नियन्त्रण गर्न सकिन्छ तर जनस्वास्थ्यको मापदण्डविपरीत निर्णय गरेर सरकारले मुलुकलाई कोभिडको भुमरीमा पारिरहेको छ । अस्पतालले लिन थाले कोभिड उपचार शुल्कसरकारी अस्पतालले कोभिड१९ संक्रमित बिरामीको उपचार खर्च नबेहोर्ने सरकारको निर्णय कार्यान्वयन गर्न थालेका छन् । काठमाडौंस्थित सिभिल अस्पतालले सोमबार सूचना जारी गर्दै संक्रमित आफैंले उपचार खर्च र खाना खर्च बेहोर्नुपर्ने बताएको छ । सूचनामा खाना अस्पतालको क्यान्टिनमा नगद धरौटी राखेपछि उपलब्ध हुने जानकारी गराइएको छ । अस्पतालका निर्देशक डा दीर्घराज आरसीले यो नियम सोमबारदेखि लागू भएको बताए । वीर अस्पतालले नयाँ निर्णय छिट्टै लागू हुने जनाएको छ । सम्भवतः भोलिदेखि लागू हुन्छ होला, अस्पतालका निर्देशक डा केदार सेञ्चुरीले भने । शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारीले स्पष्ट गाइडलाइन तयार भए मात्र लागू हुन सक्ने बताए । उनले भने, सरकारले बिरामीको अवस्थाअनुसार उपचारको दैनिक भत्ता दिइरहेको छ अनि हामीले किन बिरामीलाई तिराउने ? त्रिवि शिक्षण अस्पतालका सूचना अधिकारी रामविक्रम अधिकारीले लेखासम्बन्धी सफ्टवेयर मा प्राविधिक तयारी गर्नुपर्ने भएकाले नयाँ निर्णय मंगलबारबाट मात्रै लागू हुने बताए ।"
कसले पाउँछन् निःशुल्क उपचार ?,"काठमाडौं (कास) स्वास्थ्य तथा जनसंख्या मन्त्रालयअन्तर्गतको स्वास्थ्य आपतकालीन कार्य सञ्चालन केन्द्रले सरकारले तोकेको निःशुल्क परीक्षण तथा उपचारका लागि लक्षित वर्गले कुनकुन आधारमा सेवा पाउने भन्ने सूचना जारी गरेको हो । मन्त्रालयले आइतबार विपन्न, अशक्त तथा असहाय नागरिक, असहाय एकल महिला, अति अपांगताका नागरिक, ज्येष्ठ नागरिक, अग्रपंक्तिमा खटिने स्वास्थ्यकर्मी, सरसफाइ कर्मचारी, सुरक्षाकर्मीलगायतको मात्रै लक्षण देखिए कोभिड१९ परीक्षण र उपचार निःशुल्क गर्ने निर्णय सार्वजनिक गरेको थियो ।विपन्न वर्ग दाबी गर्न विपन्न परिचयपत्र र विपन्न नागरिकलाई उपचारसम्बन्धी निर्देशिकाअनुसारको सिफारिस भएको वा स्वयं घोषणामध्येको एक, अशक्तताको प्रमाणपत्र वा स्वयं घोषणा, असहायको सिफारिस वा स्वयं घोषणा, असहाय एकल महिलाको प्रमाणपत्र वा स्वयं घोषणा गर्नुपर्ने सूचनामा लेखिएको छ । अति अपांगताको प्रमाणपत्र हुनुपर्ने, ज्येष्ठ नागरिकले ७० वर्ष पुगेको नागरिकताको प्रमाणपत्र वा स्वयं घोषणा गर्नुपर्ने र अग्रपंक्तिमा खटिने स्वास्थ्यकर्मी, सरसफाइ कर्मचारी, सुरक्षाकर्मीलगायत जोखिम क्षेत्रमा कार्यरत कर्मचारीले परिचयपत्र वा सिफारिस ल्याउनुपर्नेछ ।सूचनामा आकस्मिक उपचारका लागि आधार प्रमाण नभएकैले उपचारबाट वञ्चित गर्न नपाइने भनिएको छ । केन्द्रले निःशुल्क भनिएका व्यक्तिहरूले कोरोना बिमा गरेको भए परीक्षण र उपचार खर्च निजको बिमा रकमबाट व्यहोर्ने स्पष्ट पारेको छ । केन्द्रका प्रमुख डा समीरकुमार अधिकारीले सरकारले जारी गरेको आधार र प्रमाणअनुसार सम्पूर्ण अस्पताल तथा प्रयोगशालालाई यो निर्णय लागू गर्न अनुरोध गरेका छन् । सरकारले तोकेका लक्षित वर्गबाहेक अन्य सबैको कोभिड१९ परीक्षण र उपचार व्यक्तिको आफ्नै खर्चमा गर्ने गराउने निर्णय गरेको छ ।"
कोरोनाबाट २० को मृत्यु,"काठमाडौं (कास) कोरोना संक्रमणबाट सोमबार २० जनाको मृत्यु पुष्टि भएको छ । मोरङको विराटनगर३ का ६६ वर्षीय पुरुषको नोबेल अस्पतालमा आइतबार साँझ मृत्यु भएको छ । शरीरमा अक्सिजन र रगतमा सुगरको मात्रा कम हुनुका साथै श्वासप्रश्वासमा समस्या आएपछि उनलाई अस्पताल भर्ना गरिएको थियो । ग्रामथान४ का ६६ वर्षीय पुरुषको पनि नोबेलमै मृत्यु भएको छ । उनको श्वासप्रश्वासमा समस्या देखिएको थियो । विराटनगर२ की ६० वर्षीया महिलाको पनि कोरोनाका कारण मृत्यु भएको छ । यस्तै, पथरी शनिश्चरे१ का ५३ वर्षीय पुरुषको न्युरो अस्पतालमा मृत्यु भएको अस्पतालका प्रबन्धक राजेश भट्टराईले बताए । उनी मिर्गौलासम्बन्धी रोगले पीडित थिए । सुनसरीको इटहरी२० का ७८ वर्षीय वृद्धको सोमबार बिहान मृत्यु भएको छ । रक्तअल्पता र पेटसका दीर्घरोगी उनको बीपी कोइराला स्वास्थ्य विज्ञान प्रतिष्ठानको कोभिड अस्पतालमा मृत्यु भएको प्रतिष्ठानका सहप्रवक्ता डा आशिष श्रेष्ठले बताए । धरान१७ का ६८ वर्षीय पुरुष र धरान१८ का ७२ वर्षका पुरुषको पनि प्रतिष्ठानमा सोमबार मृत्यु भएको छ । पर्वतको कुश्मा५ की ४८ वर्षीया महिलाको आइतबार राति घरमै मृत्यु भएको हो । श्वासप्रश्वास, निमोनिया र मधुमेहको समस्या देखिएपछि उनी २९ गते पोखरास्थित मेट्रोसिटी अस्पतालमा भर्ना भएकी थिइन् । होम आइसोलेसनमा राख्न भन्दै अस्पतालले घर पठाएको रात नै मृत्यु भएको गण्डकी प्रदेश स्वास्थ्य निर्देशनालयले जनाएको छ । होम आइसोलेसनमै रहेका पूर्वी नवलपरासीको गैंडाकोट१२ का ८५ वर्षीय पुरुषको पनि आइतबार राति मृत्यु भएको नगरपालिका स्वास्थ्य शाखा प्रमुख झलकराज पौडेलले बताए । भरतपुरमा रहेको चितवन मेडिकल कलेजको शिक्षण अस्पतालमा सोमबार दुई जनाको मृत्यु भएको छ । भरतपुर४ का ६७ वर्षका पुरुषको बिहान मृत्यु भएको हो । उनमा ज्वरो, खोकी र श्वासप्रश्वासमा समस्या थियो । अस्पतालका निर्देशक डा दयाराम लम्सालका अनुसार उनी रक्तचाप, थाइराइड र प्रोस्टेटको दीर्घरोगी पनि थिए । पूर्वी नवलपरासीको देवचुली११ की ७५ वर्षीया महिलाको पनि मृत्यु भएको छ । घाँटी दुख्ने, ज्वरो, खोकी र श्वासप्रश्वासमा समस्या आएपछि उनी असोज २७ गते अस्पताल भर्ना भएकी थिइन् । दमको दीर्घरोगीसमेत रहेकी उनको आईसीयूमा राखेर उपचार गरिएको थियो । यस्तै, काठमाडौंका ४, भक्तपुरका ३ र ललितपुरका २ जनाको पनि कोरोना संक्रमणबाट ज्यान गएको छ । सोमबार ३ हजार ७९० जना थपिएसँगै कुल संक्रमितको संख्या १ लाख ३६ हजार ३६ पुगेको छ । ९४ हजार ५०१ जना निको भएका छन् ।ओपीडी बन्दभैरहवा कोभिड१९ संक्रमणका कारण जनशक्ति अभाव भएपछि भैरहवास्थित भीम अस्पतालले सोमबारदेखि ओपीडी सेवा बन्द गरेको जनाएको छ । चिकित्सकसँगै नर्स, प्रशासन शाखाका कर्मचारी र कार्यालय सहयोगी कोभिड संक्रमित हुन पुगेपछि ओपीडी सेवा बन्द गरिएको सूचना अधिकृत डा नारायण पोखरेलले बताए । धेरैजना संक्रमित भएकाले जनशक्ति अभाव हुन थाल्यो, उनले भने, कर्मचारीकै बीचमा पनि एकअर्कालाई सर्ने जोखिम धेरै भएकाले सेवा बन्द गरिएको हो । स्थायी र करार गरी अस्पतालमा सात जना विशेषज्ञ चिकित्सक र नौ जना मेडिकल अधिकृत छन् । आइतबारसम्म दैनिक सरदर १ सय ५० जना बिरामीले ओपीडी सेवा लिइरहेका थिए ।"
प्रजिअ र सुरक्षा प्रमुखलाई जिल्ला नछाड्न निर्देशन,"काठमाडौं (कास) सरकारले देशभरका प्रमुख जिल्ला अधिकारी र जिल्ला सुरक्षा प्रमुखहरूलाई चाडपर्वका बेला कार्य क्षेत्र नछाड्न निर्देशन दिएको छ । गृह मन्त्रालयका प्रवक्ता चक्रबहादुर बुढाले सोमबार विज्ञप्ति जारी गर्दै कोरोना महामारी रोकथाम तथा नियन्त्रणका लागि आवश्यक निर्णय लिइनुपर्ने हुन सक्ने औंल्याउँदै दसैंको बेला बिदा नबस्न निर्देशन दिएका छन् । चाडपर्वका बेला आवागमन बढ्दा संक्रमणको जोखिम पनि वृद्धि हुन सक्ने गृहले औंल्याएको छ ।जोखिम नियन्त्रणका लागि समन्वयात्मक रूपमा हरसम्भव उपाय गर्न गराउन दसैं बिदाको अवधिमा प्रजिअ र सुरक्षा निकायका प्रमुखलाई जिल्ला नछाड्न निर्देशन दिइसकिएको छ, गृहको विज्ञप्तिमा भनिएको छ । गृहको परिपत्रसँगै प्रजिअहरूलाई बिदा बस्न रोक लागेको छ । गृहले निर्देशन दिनुभन्दा अघि नै सुरक्षा निकायले मातहतका सबै युनिटलाई परिपत्र गरेर चाडपर्वमा कर्मचारीलाई बिदा नछाड्न सर्कुलर गरिसकेको छ । गृहले संक्रमण रोकथाम तथा नियन्त्रणका लागि स्वास्थ्य मापदण्ड पालना गर्न पनि आम सर्वसाधारणसँग आग्रह गरेको छ । यसैबीच गृह मन्त्रालयले कर्फ्यु र संकटकाल घोषणा नहुने भएकाले हल्लाका पछि नलाग्न पनि आग्रह गरेको छ ।"
लोक सेवाका परीक्षा स्थगित,"काठमाडौं (कास) लोक सेवा आयोगले सञ्चालन हुने तयारीमा रहेका लिखित परीक्षाका सबै कार्यक्रम स्थगित गरेको छ । कोरोना भाइरसको संक्रमण बढ्दै गएको र त्यसबाट आयोगका कर्मचारीसमेत संक्रमित भएर कामकाज प्रभावित हुन पुगेकाले परीक्षा स्थगित गरिएको आयोगले सोमबार जनाएको हो । परीक्षामा सम्मिलित हुने उम्मेदवारहरूमा पनि संक्रमणको भय हुने तथा कर्मचारी संक्रमित भएका कारण परीक्षासँग सम्बन्धित मुख्य शाखाहरूसमेत बन्द गर्नुपरेको आयोगद्वारा जारी सूचनामा उल्लेख छ । आयोगले कात्तिक १६ बाट विभिन्न विज्ञापनका लिखित परीक्षाहरू सञ्चालन गर्ने समयतालिका सार्वजनिक गरेको थियो । निजामती सेवा, सुरक्षा निकाय र संगठित संस्थातर्फको पहिलेदेखि प्रक्रियामा रहेको हालै गरिएको नयाँ विज्ञापनका समेत लिखित परीक्षा अर्को सूचना प्रकाशित नभएसम्मका लागि स्थगित भएको आयोग प्रवक्ता सहसचिव गीताकुमारी होमगाईंले जानकारी दिइन् । आयोगले लिखित परीक्षामा कोरोना संक्रमितलाई सामेल नगराउने गरी मापदण्ड बनाएपछि त्यसको चौतर्फी विरोध भएको थियो । सर्वोच्चले मापदण्डको त्यो व्यवस्था कार्यान्वयन नगर्न आदेश जारी गरेपछि आयोगले मापदण्डमा रहेको त्यस व्यवस्थालाई निलम्बनसमेत गरिएको जनाएको छ । असोज २८ मा प्रकाशित अन्य पदहरूको दरखास्त संकलन भने जारी रहनेछ । मंसिरको अन्तिमदेखि माघको अन्तिमसम्म तोकिएको लिखित परीक्षा भने हाललाई स्थगित गरिएको आयोगले जनाएको छ ।"
आलोचनापछि सांसदले फिर्ता गरे दसैंभत्ता,"(काठमाडौं)  व्यापक आलोचना भएपछि सत्तारूढ नेकपादेखि प्रतिपक्षी दलहरू कांग्रेस र जनता समाजवादी पार्टीले दसैंभत्ताबापत बुझेको रकम फिर्ता गरेका छन् । प्रधानमन्त्रीसहित मन्त्रीहरूले पनि दसैंभत्ताबापतको एकमुष्ट रकम कोरोना रोकथाम तथा नियन्त्रण कोषमा जिम्मा गर्ने भएका छन् ।संघीय संसदन्तर्गत राष्ट्रिय सभा र प्रतिनिधिसभाका पदाधिकारी र सांसदका लागि मात्रै दसैंभत्ताबापत करिब २ करोड रुपैयाँ अर्थ मन्त्रालयले संघीय संसद् सचिवालय पठाएको थियो । सचिवालयले उक्त रकम सांसदको खातामा असोज अन्तिममा जम्मा गरिदिएको थियो । सांसदहरूका स्वकीय सचिवहरूलाई पनि दसैंभत्तासहितको रकम दिइएको थियो । यहीबीचमा सरकारले भने कोरोना परीक्षण र उपचार नागरिक आफैंले (अशक्त, असहायबाहेक) गर्नुपर्ने निर्णय गरेको थियो । सांसदहरूलाई दसैंभत्ता बाँडिएको खबर सञ्चारमाध्यममा सार्वजनिक भएपछि चर्को आलोचना सुरु भएको थियो । त्यसपछि आफूलाई जानकारी नदिई संसद् सचिवालयले खोलेको खातामा दसैंभत्ताबापतको रकम जम्मा गरिदिएको भन्दै केही सांसदले फिर्ता गर्न थालेका थिए । केहीले आगामी महिनाको पारिश्रमिकबाट भत्ताबापतको रकम काट्न भनेर सचिवालयलाई पत्र लेखेका थिए । सत्तारूढ नेकपा संसदीय दलका पदाधिकारी सोमबार बिहानदेखि नै दसैंभत्ताबापत आएको रकम कसरी फिर्ता गर्ने भन्ने छलफलमा लागेका थिए । सरकारले जनता मारमा परेका बेला आफूहरूलाई दसैंभत्ता पठाएको र सार्वजनिक रूपमा बदनाम गराएको भन्दै नेकपाकै सांसदहरूले विज्ञप्ति जारी गरेका थिए । यस्तो परिस्थिति आएपछि संसदीय दलले संयुक्त रूपमा दसैंभत्ताबापतको रकमको उपयोग गर्ने जुक्ति निकालेको थियो । नेकपा संसदीय दलका उपनेता सुवासचन्द्र नेम्वाङले दलका सांसदहरूलाई प्राप्त रकम सरकारले कोरोनाविरुद्ध लड्न गठन गरिएको कोषमा राख्ने निर्णय गरिएको जानकारी दिए । दुवै सदनका दलका अधिकारीबीच भएको छलफलपछि दसैंभत्ताबारे निर्णय गरिएको हो । माननीयहरूले व्यक्तिगत रूपमा फिर्ता गर्नेभन्दा पनि संस्थागत निर्णय गर्न छलफलमा थियौं, उनले थपे, कोरोना महामारीका बेला दसैं साधारण ढंगले मनाउने भनेर दसैंभत्ता कोरोना भाइरस संक्रमण रोकथाम, नियन्त्रण तथा उपचार कोषमा राख्ने निर्णय गरेका हौं । प्रतिनिधिसभा र राष्ट्रिय सभामा रहेका नेकपाका सांसदहरूलाई दसैंभत्ताबापत १ करोड २६ लाख ७६ हजार ५ सय ५० रुपैयाँ गएको संसद् सचिवालयले जानकारी दिएको छ । प्रमुख प्रतिपक्षी कांग्रेसले भने सांसदहरूलाई दसैंभत्ता दिने सरकारको निर्णय उचित नभएको बताएको छ । कांग्रेसका प्रमुख सचेतक बालकृष्ण खाँणले कोरोना महामारीले उत्पन्न विषम परिस्थितिमा आम नेपाली जनताले रोग, भोक, अभाव, पीडा र कठिनाइ भोगिरहेका बेला जनप्रतिनिधिलाई दसैंभत्ता वितरण गर्ने सरकारको निर्णय समय सान्दर्भिक नभएकाले आफ्ना सांसदहरूलाई उपलब्ध दसैंभत्ताबापतको रकम फिर्ता गर्ने निर्णय गरिएको जानकारी दिए । त्यसरी फिर्ता गरिएको रकम कोरोना भाइरस संक्रमण रोकथाम, नियन्त्रण तथा उपचार कोषमा राख्ने निर्णय भएको उनले बताए । दसैंभत्ताबापत कांग्रेसका सांसदहरूले ४३ लाख २० हजार ८ सय १० रुपैयाँ प्राप्त गरेका थिए । जनता समाजवादी पार्टीले पनि दसैंभत्ताबापतको रकम कोरोना कोषमा राख्ने निर्णय गरेको छ । कोरोनाको समयमा यस किसिमको भत्ता नलिने भनेर पार्टीले निर्णय गरेको सांसद लक्ष्मणलाल कर्णले बताए । जनता समाजवादी पार्टीका सांसदहरूको खातामा दसैंभत्ताबापत २२ लाख ५१ हजार ३ सय ३० रुपैयाँ जम्मा गरिएको संसद् सचिवालयले जनाएको छ । सांसदहरूले दसैंभत्ता फिर्ता गर्ने सार्वजनिक रूपमा भनिरहेका बेला कुनै प्रतिक्रिया नदिएका सभामुख अग्निप्रसाद सापकोटाले भने नेकपा, कांग्रेस र जसपालगायत दलले दसैंभत्ताबापतको रकम कोरोना कोषमा राख्ने निर्णय गरेपछि विज्ञप्ति निकालेका छन् । उनले दसैंभत्ताबारे आएका टीकाटिप्पणीप्रति आफ्नो ध्यानाकर्षण भएको उल्लेख गरेका छन् । सरकारको गत वर्षको निर्णयले उपलब्ध गराउँदै आएको सुविधाका सन्दर्भमा देशको हालको संकटपूर्ण अवस्थालाई मध्यनजर गरी सत्तापक्ष तथा प्रमुख प्रतिपक्षी दलले गरेको सुझबुझपूर्ण निर्णयप्रति हार्दिक धन्यवाद दिन चाहन्छु । देशको आर्थिक अवस्था संकटपूर्ण रहेको अवस्थामा यस कदमले सरकारको कोरोना प्रकोप नियन्त्रण गर्ने अभियानमा महत्त्वपूर्ण सहयोग पुग्ने अपेक्षा गरेको छु, उनले विज्ञप्तिमा भनेका छन् । उनले पनि दसैंभत्ताबापत प्राप्त गरेको रकम कोरोना कोषमा उपलब्ध गराउने बताएका छन् । राष्ट्रिय सभाका अध्यक्ष गणेशप्रसाद तिमिल्सिना र उपाध्यक्ष शशिकला दाहालले पनि दसैंभत्ताबापतको रकम कोरोना कोषमा राख्ने जनाएका छन् । सभामुख र राष्ट्रिय सभाका अध्यक्षले दसैंभत्ताबापत जनही ६८ हजार ३ सय २० रुपैयाँ प्राप्त गरेका थिए । उपाध्यक्ष दाहालले भने ७० हजार ७ सय ३० रुपैयाँ प्राप्त गरेकी थिइन् । संसदका पदाधिकारी र सांसदहरूलाई एक महिनाको तलब बराबर दसैंभत्ता दिइएको हो । सभामुख र राष्ट्रिय सभा अध्यक्षको तलब उपसभामुख र राष्ट्रिय सभा उपाध्यक्षको भन्दा कम छ । सभामुख र अध्यक्षको तलब पुनरावलोकन गर्ने मन्त्रिपरिषद्को निर्णय कार्यान्वयन नभएकाले उनीहरूको तलब कम हुन गएको हो । सांसदका स्वकीय सचिव तथा सहयोगीहरूको खातामा गएको दसैंभत्ताबारे भने दलहरूले केही बोलेका छैनन् । यसबारे सांसदहरूले पनि केही भनेका छैनन् । प्रत्येक सांसदले कम्तीमा एक जना शाखा अधिकृतसरहको सुविधा पाउने गरी स्वकीय सचिव राख्न पाउने व्यवस्था छ । सांसद तथा पदाधिकारीको पदअनुसार स्वकीय सचिवको संख्या हुने भएकाले कति जना त्यस्ता कर्मचारी छन् भने सार्वजनिक गरिएको छैन । सांसदका स्वकीयको तलब ३५ हजार ९ सय ९० रुपैयाँ छ । मन्त्रिपरिषद्का सदस्यहरूले पनि असोजको पारिश्रमिकसँगै जम्मा भएको दसैंभत्ता कोरोना कोषमा राख्ने निर्णय भएको छ । मन्त्रिपरिषद्का निर्णय सार्वजनिक गर्न आयोजित पत्रकार सम्मेलनमा सोमबार सरकारका प्रवक्ता तथा सूचना प्रविधिमन्त्री पार्वत गुरुङले भने, प्रधानमन्त्री र मन्त्रीहरूले यस वर्षको दसैंभत्ताबापत आएको रकम कोरोना कोषमा राखेर यस रोगको रोकथाम र नियन्त्रणमा सहयोग पुर्याउने निर्णय भएको छ । उनले प्रदेशका सरकारहरूलाई पनि कोरोना कोषमा दसैंभत्ताबापतको रकम जम्मा गर्न आग्रह गरेका थिए ।"
नास्टले बनायो ह्युमोनोइड रोबोट,"(काठमाडौं)  कोरोना संक्रमण रोकथाममा मानिसको सतर्कता घट्न नदिन नेपाल विज्ञान तथा प्रविधि प्रज्ञा प्रतिष्ठान (नास्ट) ले रोबोट बनाएको छ । आर्टिफिसियल इन्टिलिजिन्स र मेसिन लर्निङ सिस्टम जडित यान्त्रिका नाम दिइएको उक्त रोबोट सोमबार भर्चुअल माध्यमबाट सार्वजनिक गरिएको हो ।कार्यालयमा राखिने यो रोबोटले कर्मचारी र सेवाग्राहीलाई मास्क लगाउन सम्झाउने, नबोकेकालाई मास्क र सेनिटाइजर दिनुका साथै ज्वरो जाँच गर्नेछ । मास्क नलगाएको भए लगाउन निर्देशन दिनेछ भने लगाएको भए धन्यवाद दिँदै सेनिटाइजर दिएर ज्वरो जाँच गर्नेछ । नास्टका अनुसार यान्त्रिका एआई र मेसिन लर्निङ फिचर भएको नेपालमै निर्मित पहिलो रोबोट हो । निर्माण टोलीको नेतृत्व गरिरहेका नास्टका इन्जिनियर रोशन पाण्डे भने, यसको डिजाइन र निर्माण नास्टको प्रविधिक संकायले गरेको हो । अहिले परीक्षणका लागि तयार गरिएको हो, व्यवसायका लागि होइन । नास्टको मूल ढोकामा राखिएको यान्त्रिकाले आगन्तुकको स्वागत गर्ने, मास्क लगाएकोनलगाएको बारे जानकारी लिन्छ । यान्त्रिकामा जडित कन्ट्याक्ट लेस टेम्प्रेचर डिटेक्ट गर्ने उपकरणले आगन्तुकहरूको तापक्रम पनि जाँच्छ ।मास्क नलगाई आएका व्यक्तिलाई यान्त्रिकाले आफ्नो दायाँ हातको मद्दतबाट झोलामा राखिएको मास्क अटोमेटिक रूपमा दिन्छ । मास्क लगाएपछि यान्त्रिकाले सेनिटाइजर दिन्छ । यान्त्रिकामा जडित न्युरल नेटवर्कले मास्क लगाएकोनलगाएको थाहा पाउँछ र लगाएको छ भने छ र छैन भने छैन भन्छ । यान्त्रिकाले सूचना दिँदा मानिसले जस्तै आँखा झिम्क्याउने तथा आँखाले पनि एक्सप्रेसन दिनेछ । यान्त्रिकामा जडित भ्वाइस डिटेक्सन सिस्टम बाट यो एक ठाउँबाट अर्को ठाउँपनि जान सक्छ । यान्त्रिकाको एउटै हातमा ६ वटासम्म मोटर भएकाले मानिसको जस्तै सजिलो तरिकाले नमस्कार गर्ने र हात हल्लाउने पाण्डेले बताए । यान्त्रिकाको छातीमा जडित टच स्क्रिन (ट्याबलेट) बाट पनि आगन्तुकले नास्टसम्बन्धी जानकारी लिन सक्ने बनाइएको छ ।पाण्डेले कोरोनाकालमा स्वास्थ्य सावधानीमा सतर्क हुनुपर्छ भन्ने सन्देश रोबोटमार्फत दिन खोजिएको बताए । नास्टका प्राविधिक सम्मिलित नवप्रवर्तन समूहले बनाएको रोबोटको डिजाइन र अपरेटिङ सिस्टम नेपालीले नै गरेका हुन् । हाल यान्त्रिका ०१ भर्सनको भएकाले सन् २०२१ को अन्त्यतिर यसको दोस्रो भर्सन यान्त्रिका ०२ ल्याउने तयारी भइरहेको जानकारी पाण्डेले दिए । उक्त रोबोटले मानिससँग वादविवाद पनि गर्न सक्ने उनले बताए । यो रोबोटलाई अझ विकास गरेर कर्मचारीको हाजिरी लिने, हाजिरी गरेनगरेको सोध्ने, हालखबर पनि सोध्ने पनि बनाउन सकिन्छ, उनले भने । यान्त्रिकाको पहिलो संस्करणमा जडित मोटर र प्रोसेसरलगायत इलेक्ट्रोनिक्स उपकरण विदेशबाट झिकाइएको हो । करिब ६ साता लगाएर निर्माण गरिएको यान्त्रिकालाई सार्वजनिक गर्नुअघि दुई सातासम्म परीक्षण गरिएको थियो । यो रोबोट बनाउन लागेको खर्चको सूची तयार पार्न बाँकी छ । निर्माण समूहमा पाण्डेसहित इन्जिनियरद्वय ज्ञानेन्द्र थापा, सागरबहादुर तामाङ, इन्जिनियरिङका विद्यार्थीहरू रामकृष्ण यादव, नवीन दाहाल र दिवस खड्का छन् । सुरेश कार्की, घनश्याम श्रेष्ठ, सुजिन श्रेष्ठ र जयनारायण चौधरीलगायत चार आर्टिस्टहरूले यान्त्रिकालाई मानिसको स्वरूप दिएका छन् । योजना आयोगका उपाध्यक्ष पुष्पराज कँडेलले युवाले गरेको कार्य राम्रो भए पनि यसको उत्पादन र व्यवहारमा कसरी लैजाने भन्ने विषयमा प्रस्ट हुन बाँकी नै रहेको बताए ।"
नागरिक दायित्वबाट भाग्दै सरकार,"सरकार नागरिकप्रतिको आफ्नो दायित्वबाट च्युत भएको चरम नमुना हो कोरोना महामारीको उपचार व्यक्ति स्वयंले गर्नुपर्ने सरकारी निर्णय । जनसेवा गर्छु भन्ने चुनावी करारका कारण पदस्थापित सरकारको यो निर्णय गैरजिम्मेवारी र निर्लज्जताको पराकाष्ठा हो । यो सरकारी कदम संविधानको मौलिक हक र सर्वोच्च अदालतको परमादेशको उल्लंघन मात्र होइन, सरकारको आफ्नै अस्तित्वमाथिको प्रश्न पनि हो । आधारभूत सार्वजनिक सेवाअन्तर्गत पर्ने न्यूनतम दायित्वबाट, त्यो पनि यति संकटको घडीमा राज्य पन्छिन चाहन्छ भने आम नागरिकलाई सरकार हुनुनहुनुको केही मतलब रहन्न ।सरकारको यस्तो कदमले उच्चपदस्थ राजनीतिज्ञ, अधिकारी र पहुँचवाला व्यक्तिहरूलाई केही फरक पर्दैन । आखिर उनीहरू कि राज्यकोषबाट कि अदृश्य स्रोतबाट उपचार गराउन यसै माहिर छन् । अहिले पनि कति अस्पतालमा केही सघन उपचार कक्ष र भेन्टिलेटर उनीहरूलाई नै केही भइहाल्छ कि भनेर खाली राखिएका छन् । सरकारले कोरोनाको उपचार नगर्ने निर्णयले फरक पर्ने त तिनलाई हो, जसको आफ्नो भन्ने केही छैन, कहीँकतै पहुँच छैन र राज्यसित पनि कर तिर्नेबाहेकको साइनो छैन । तिनै नागरिकलाई अहिले सरकारले भन्दिएको हो तिमीले कर तिरे पनि त्यसबाट तिम्रो उपचार गरिन्न । सरकारको पेटबोलीको खास अर्थ हो त्यो करबाट त हामी पो पालिने हो πवास्तवमा अभूतपूर्व संकटको यस्तै बेला हो, नागरिकलाई राज्यको आडभरोसा चाहिने । तर, यही समय सरकारले भने लाज पचाएर आफ्ना दुवै हात उठाएको छ । सरकारको यो रवैया गैरसंगतिपूर्ण र अमानवीय मात्र होइन, गैरसंवैधानिकसमेत छ । कुनै पनि तर्कले यो निर्णयलाई जायज ठहर्याउन सकिँदैन । नेपाल आजै असफल राज्य भैसकेको छैन । देश विपन्न होला तर टाट पल्टिसकेको छैन । तर सरकार बौद्धिक र मानवीय रूपमा यस हदसम्म गिर्दै जाने हो भनेचाहिँ त्यस्तो दिन पनि नआउला भन्न सकिन्न । किनभने, सरकारका यस्ता घोषणाले आम नागरिकलाई राज्यप्रति वितृष्णा र राज्यसञ्चालकप्रति घृणा एकसाथ जगाउँछ र यहीँबाट सुरु हुन्छ शासन पद्धति नै असफल हुने प्रक्रिया ।एकदमै उदेकलाग्दो के छ भने, देश यतिबिघ्न संकटबाट गुज्रिरहेका बेला पनि सरकार कहीँकतै कसैप्रति उत्तरदायी देखिँदैन । संसद्लाई राजनीतिक दाउपेचको बन्दी बनाएर समय नपुग्दै यसको अधिवेशन अन्त्य गरिएको छ । कैयौं नालायकी र आलोचनाका बाबजुद अमोरिकामा राष्ट्रपति डोनाल्ड ट्रम्प घरीघरी पत्रकारहरूसामु उभिन्छन् । कति प्रश्नका जवाफ आफू दिन्छन्, कति आफ्नो विज्ञ टोलीलाई दिन लगाउँछन् । हाम्रोमा सरकार प्रमुखको दैनिकी के छ, कुनै पत्तो छैन । संसद् नभएको यो बखत सञ्चारमाध्यम र सार्वजनिक वृत्तमा उठेका प्रश्नको जवाफ कसैले दिँदैन । यदाकदा कुनै कार्यक्रममा मुलुकको नेतृत्व देखिइहाले भने पनि त्यहाँ जवाफदेहिताको सट्टा दम्भ, अहंकार र अवैज्ञानिक उपदेश मात्र सुन्न पाइन्छ । राजनीतिक नेतृत्वले रोम जलिरहँदा पनि बेसरोकार बस्ने निरोजस्तो बन्ने छुट पाउँदैन ।अर्का सरोकारवाला स्वास्थ्यमन्त्री के गर्दै छन्, कसैलाई थाहा छैन । सरकारको उपस्थिति काम र परिणाममा देखिएको भए पनि सायद कसैले प्रधानमन्त्री वा स्वास्थ्यमन्त्रीलाई खोजिरहने थिएन । यतिबेला जनताले कोरोना मामिलामा एउटै मात्र सरकारी अनुहार देख्ने गरेका छन्, स्वास्थ्य मन्त्रालयका प्रवक्तालाई । भर्चुअल रूपमा दिनहुँ देखिए पनि केही अंकगणित सुनाउनेभन्दा उनको अर्को काम छैन । हरेक दिन उनी जनतालाई आडभरोसा दिएर होइन, थप अत्याएर जान्छन् । तर पनि यो सम्पूर्ण दोष उनको होइन, उनीमार्फत चिनिएको सरकारको हो ।राज्य सञ्चालकहरू यति साह्रो अकर्मण्य बनिरहँदा जनमानसमा स्वाभाविक प्रश्न उठ्न थालेको छ सरकार यति गैरजिम्मेवार बन्छ भने हामीले उसलाई किन कर तिर्ने ? मन्त्री, सांसद र कर्मचारी किन पाल्ने ? कोरोना महामारीको निःशुल्क उपचार गर्ने भनेको राज्य सञ्चालकहरूले जनताप्रति उपकार गर्ने होइन, केवल आफ्नो दायित्व निर्वाह गर्ने हो । राज्यकोषमा भार पर्ने कुरा स्वाभाविक हो, तर प्रशासनिक खर्च कटौती गरेर मितव्ययी भई अत्यावश्यकीय कार्यका लागि बजेटको बन्दोबस्त गर्ने दायित्व सरकारकै हो । राज्य चलाउनेसित यति व्यवस्थापकीय कौशल हुनैपर्छ । आफू मात्र पालिएर नागरिकहरूमाथि केवल कर दोहनको शृंखला चलाउने अनि परिआउँदा पीठ फर्काउने सरकार न लोकतान्त्रिक हुन सक्छ न त समाजवादी वा जनमुखी, यति तथ्यको हेक्का सम्बन्धित सबैले राख्नुपर्छ ।अहिले रूपमा विपन्न, अशक्तलगायतको मात्र परीक्षण र उपचार खर्च बेहोर्ने भने पनि सारमा सरकार सबै दायित्वबाट पन्छिएको हो । किनभने, सामान्य अवस्थामा त विपन्नको पहिचान दुरूह भएको मुलुकमा यति धेरै संकटका बेला यसको प्रत्याभूति कसरी हुन्छ ? फेरि यहाँ जगजाहेरै छ, विपन्न र निमुखालाई कुनै रोग लाग्यो भने ऊ घरबार लिलाम हुने स्थितिमा पुग्छ, तर हुनेखाने र उच्चपदस्थलाई केही हुँदा उसको बैंक खाताको कौडी पनि घट्दैन, राज्यकोषबाट सब बेहोरिन्छ । यस्तो प्रचलनमाझ सरकारको पछिल्लो निर्णयले देशका तिनै पहुँचविहीन विपन्नहरूकै हुर्मत लिएको छ, जसका लागि उपचार अब अझ जटिल हुनेछ र तिनले रोगी भएको मात्र होइन, विपन्न भएकै पनि प्रमाण जुटाइरहनुपर्ने झन्झट थपिएको छ ।र, सरकारले आधारभूत स्वास्थ्य नागरिकको मौलिक हक भन्दै त्यससँग सम्बन्धित उपचार राज्यको दायित्व हुने भनी औंल्याइएको सर्वोच्च अदालतको निर्णयको व्याख्या सार्वजनिक भएको पाँच दिन नबित्दै उक्त दायित्वबाट भागेर कानुनी राज्यलाई चुनौती दिएको मात्रै छैन, अदालतकै अवहेलनासमेत गरेको छ । तसर्थ, नागरिकको स्वास्थ्य सेवा र बाँच्न पाउने हकविरुद्ध बोलिएको यस सरकारी धावाविरुद्ध हरेक सचेत वर्गले सुविचारित प्रत्याक्रमण गर्न जरुरी छ । सरकारले सुन्न नचाहँदानचाहँदै पनि उसलाई दायित्वबोध गराइरहनुपर्छ । सरकारको अक्षमता, अदक्षता, व्यवस्थापनहीनता र नालायकीको मार जनतामाथि थोपर्न नदिनु, सत्तारूढ दल, प्रतिपक्ष र सचेत नागरिक समाज सबैको उत्तरदायित्व हो ।"
संकटमा सरकार अविवेकी,"यो सरकार किसानको, म भ्रष्टाचार गर्दिनँ र गर्न दिन्नँ, गरिबले भोकभोकै मर्नुपर्दैन, समृद्ध नेपाल, सुखी नेपाली जस्ता ओठे नारा दिई सरकारले जनतालाई अढाई वर्षदेखि झुक्याउँदै आइरहेको छ । गरिबी अन्त्य र समृद्धि स्थापना गर्ने सरकारको ध्येय छ भन्ने प्रधानमन्त्री केपी शर्मा ओलीलाई कोरोना महामारीका कारण जनता भोकै बस्नुपरेका छन् भन्ने थाहा छ कि छैन ? कोरोनाले धेरैको ज्यान लगिरहेको छ । तर, जनताको भोगाइ, पीडा र कष्टलाई जिम्मेवार नेताले सामान्य रूपमा लिन्छन् । संकटको बेला सरकार असंवेदनशील र अविवेकी मात्र होइन, नैतिक दायित्वबाट पनि विमुख भइरहेको छ । नेताहरू दलाल र बिचौलियाको पकडमा छन् । उनीहरूको जीवनशैली सर्वहाराबाट सामन्ती वर्गमा रूपान्तरण भइसक्यो । राष्ट्रिय जीवनमा योगदान गर्ने पार्टी बाहिरका क्षमता, नैतिकता र अनुभव भएका व्यक्तिहरूले अवसर पाउने अवस्था छैन । कोरोनाले निकै सताइरहेको बेलामा पनि नेतालाई भत्ताकै चिन्ता छ । रोग र भोकबाट आमनागरिकलाई कसरी जोगाउने भन्ने योजना सरकारसँग छैन । आफ्नो जिम्मेवारी पूरा गर्नु त कता हो कता भत्ता खानका लागि मात्रै तम्सिन्छन् । गुट, उपगुट, नातावाद र कृपावादलाई प्रश्रय दिई कुख्यात भूमाफिया, बिचौलिया, भ्रष्ट, तस्कर, ठेकेदार र दलाललाई सरकारी नियुक्ति दिन थालिएको छ । देशमा कमिसनखोर, नाफाखोर र परजीवी बुद्धिजीवीहरूको हालीमुहाली छ । आर्थिक हिनामिना, अनियमितता र भ्रष्टाचारका खबरहरूले पत्रिकाको पहिलो पृष्ठ ओगटेका छन् । सर्वहारा पार्टीले आफ्ना नजिकका कार्यकर्ताबाहेक अरूलाई जनता मान्दैन । यस्तै कुसंस्कार रहिरहने हो भने देश सबल र सक्षम हुन सक्छ ? भ्रष्टाचारलाई कम गर्न राजनीतिक दलभित्रबाटै पारदर्शिता र जवाफदेहिताको थालनी गर्नुपर्छ । अनि मात्र राज्यको अन्य क्षेत्रमा यसको प्रभाव पर्नेछ । प्रदीपकुमार यादव, कल्याणपुर११, सिरहाविद्यार्थीको नाममा टेलिकमको व्यापारसरकारले केही दिनअघि विद्यालय तहका ५० लाख विद्यार्थीलाई सिम दिने निर्णय गरेको खबर पढ्दा सुरुमा त राम्रै लाग्यो । विपन्न विद्यार्थीलाई सहयोग पुग्ने भयो भन्न ठाने । तर गम्भीर रूपमा सोच्दा यो पनि सरकारको झारा टार्ने काम मात्र रहेछ भन्ने महसुस भयो । सरकारमा बसेका त्यत्रा विज्ञहरूले जाबो सय रुपैयाँको सिम निःशुल्क दिएर विद्यार्थीसँग इन्टरनेट चलाउन मोबाइल फोन चाहिने र त्योभन्दा पनि महत्त्वपूर्ण आवश्यकता, सिममा ब्यालेन्स हुनुपर्ने कुरालाई कसरी नजरअन्दाज गर्न सकेका होलान् ? मोबाइल फोन र ब्यालेन्सको जोहो कतैबाट मिलिहाले पनि नेपाल टेलिकमको नेटवर्कको हरिबिजोग सम्झँदा ताजुब लाग्छ । सहरमा त यस्तो अवस्था छ भने ग्रामीण क्षेत्रमा कस्तो होला ? सरकारले यस्तो विषयमा ध्यान दिन किन नसकेको ? यी तमाम समस्या सम्बोधनै नगरी सरकारले नेपाल टेलिकमको ५० लाख सिम मात्रै बाँड्ने निर्णय गरेछ । नेपाल टेलिकमको नेटवर्क नपुगेका कतिपय ठाउँमा एनसेल र स्मार्टसेलको राम्रो नेटवर्क रहेको थाहा हुँदाहुँदै किन उनीहरूसँग यो सहकार्य गरिएन ? आखिर सबै सिमको मूल्य उत्तिकै पर्न जान्छ । विद्यार्थीको भविष्यलाई भन्दा बढी नेपाल टेलिकमको व्यापारलाई महत्त्व पो दिइएको हो कि ? अनि एउटै कम्पनीको ५० लाख सिम गाउँगाउँमा पुर्याएर विद्यार्थीलाई बाँडेर कक्षा सञ्चालन गर्न कति समय लाग्ला ? आधा जति शैक्षिक सत्र गइसक्यो । विगतका सरकारी कामको गति हेर्ने हो भने विद्यार्थीको हातमा शैक्षिक सत्रको अन्त्यतिर सिम पर्ला भन्ने सम्भावना पनि शून्य छ । गुणस्तर, गति र प्रभावकारिताको आधारमा यो काम कुनै निजी कम्पनीलाई सुम्पिइँदा छोटो समयमा राम्रो काम हुन सक्ला कि ! अस्मिता शर्मा, नुवाकोट"
डाक्टरलाई उपचारमा खटाऊ,"स्वास्थ्य मन्त्रालयका प्रवक्ता अर्थात् कोरोनासम्बन्धी ब्रिफिङ गर्न सरकारले आलोपालो गरेर डाक्टरहरूलाई काजमा लगाएको छ । यो कार्य कुनै हालतमा उपयुक्त छैन । स्त्रीरोग विशेषज्ञ जागेश्वर गौतमलाई प्रवक्ताको जिम्मेवारीबाट मुक्त गरी अविलम्ब उपचारमा खटाउनुपर्छ । यस्तो महामारीको बेला स्वास्थ्य मन्त्रालयको प्रवक्ताको जिम्मा अप्राविधिक कर्मचारी, अधिकृत, उपसचिव वा सहसचिवलाई दिनुपर्छ । स्त्रीरोगको डाक्टरलाई यस्तो बेला विभिन्न स्वास्थ्य समस्या भएका महिलाहरूको उपचारतिर लगाउनुपर्छ । उनको क्षमताको सही प्रयोग हुनुपर्यो । कोरोनासम्बन्धी रिपोर्टिङ स्वास्थ्य मन्त्रालयका अन्य व्यक्तिले पनि दिन सक्छन् । गौतमको समय रेडियो, टीभी र पत्रपत्रिकामा स्वास्थ्यसम्बन्धी सल्लाह र अन्तर्वार्तामा खर्च भइरहेको छ । यस्ता सल्लाह र जनचेतनाका लागि स्त्रीरोग विज्ञ चाहिन्न । उनको खाँचो अस्पताललाई छ । बिरामीको सेवामा संलग्न हुनुपर्ने डाक्टरलाई कोरोना रिपोर्टिङमा लगाएर नागरिकको स्वास्थ्यमाथि गम्भीर खेलबाड गर्नु किमार्थ उचित होइन । कुसुम न्यौपाने, मध्यबिन्दु११, नवलपरासी पूर्व"
मृत्यु संस्कार छोट्याउनु उत्तम,"राणा प्रधानमन्त्री चन्द्रशमशेरले आँटिलो ढंगले नयाँ ऐनकानुनको तर्जुमा गरी तत्कालीन समाजमा जरा गाडेर बसेको अमानवीय चलन सतीप्रथाको उन्मूलन गरे । पतिको मृत्युपश्चात् पत्नीहरू पनि सँगै चितामा डढेर मर्नुपर्ने वा मारिने संस्कार पिता पुर्खाले धर्म र संस्कृतिको नाममा प्रचलनमा ल्याए पनि त्यो प्रथा कुनै पनि मानेमा मानवीय थिएन । मानवले अनेक प्रकारका चालचलन र संस्कृतिको विकास गरे र तिनलाई समयक्रममा परिमार्जन गर्दै आएका छन् । अहिलेको वैज्ञानिक युगमा पढेलेखेका र देशविदेश देखेका आधुनिक मानिसले प्रचलनमा आइरहेका संस्कारहरूको गहन अध्ययन गर्न र आवश्यकताअनुसार परिमार्जन गर्दै लैजान जरुरी छ । अब पनि हिजोकै बासी चालचलनलाई बिरालो बाँधेर श्राद्ध गर्ने शैलीमा संरक्षण गरिरहने हो भने हाम्रो समाज कहिल्यै समृद्धिको बाटोमा लम्कँदैन । पिता पुर्खादेखि चल्दै आएका जातभात, छोइछिटो, देउकी, छाउपडीजस्ता प्रथालाई कुनै पनि मानेमा मानवीय भन्न सकिन्न । अब समयानुकूल यस्ता संस्कारमाथि प्रतिबन्ध लगाउने वा उन्मूलन गर्नतिर लाग्नैपर्छ । यो सँगै केही चालचलन भने सुधार र परिष्कृत गर्नुपर्ने अवस्थामा छन् ।सञ्चारमाध्यमहरू संस्कारका बारे बहस भइरहेको छ, त्यसमध्ये मृत्यु संस्कारको बहस निकै जटिल छ । हुन त कतिपयले आफ्ना मृतकहरूको काजकिरिया नगरेर पनि चलेकै छ । यो आफ्नो छनोटको कुरा हो र यो मानेमा हिन्दु धर्म अलिक प्रजातान्त्रिक पनि छ भन्न सकिएला । मृत्यु संस्कार १३ दिन नै गर्ने या छोट्याउने भन्ने बहसमा भने पाँच वा सात दिनमा सकिने गरी परिमार्जन गर्नु नै उत्तम देखिन्छ । जहाँसम्म गरुड पुराणको सन्दर्भ छ यो कथा सुन्न र सुनाइरहन आवश्यक छैन । नयाँ युगमा शोकाकुल परिवार र आफन्तजनका लागि यो कुनै मनोवैज्ञानिक उपचार हुन सक्दैन । पुरोहितहरू र समाजका अग्रजहरूले यस्ता विषयहरूमा तार्किक छलफल गरी आधुनिक ढंगले अघि बढ्न ढिला नगरौं । कृष्ण कुम्पुरे, आदमटार, धादिङ"
"पैसा हुने बाँच, नहुनेलाई बिदा !","दसैं संघारमै आइपुगेका बेला कोरोना महामारीले काठमाडौंलाई नराम्ररी सताएको छ । कन्ट्याक्ट ट्रेसिङ, टेस्ट र बाहिरी जिल्लाबाट आउनेहरूलाई आइसोलेट गर्न नसक्दा संक्रमण दर बढिरहेको छ । सरकारी संरचना र व्यवस्थापनको असफलताले नागरिकको जीवन जोखिममा छ । काठमाडौं घना बस्ती भएकाले संक्रमण फैलिए नियन्त्रणबाहिर जान्छ भन्ने विज्ञहरूको अड्कल अहिले यथार्थमा परिणत भएको छ । भित्रभित्रै भुसको आगोझैं संक्रमण सल्किरहँदा सर्वसाधारणको जीवन कठिन हुँदै गइरहेको छ । दैनिक एक, दस, सय हुँदै अहिले हजारौंको संख्यामा संक्रमित थपिन थालेका छन् । पीसीआर रिपोर्ट नआउँदै शंकाको घेरामा रहेका व्यक्तिहरू समुदायमा घुलमिल हुनु र कोरोना पोजेटिभ भएर पनि सूचना लुकाउनाले परिस्थिति भयावह भइरहेको छ । एकातिर सीमित स्वास्थ्यकर्मीबाट उपचार गराउनुपर्ने बाध्यता, अर्कोतिर तत्काल परीक्षणको रिपोर्ट नआउँदा स्थिति काबुबाहिर जाने खतरा बढेको छ । यस्तो बेला सरकारले संविधानतः मेल नखाने र सर्वोच्च अदालतको संक्रमितको उपचार निःशुल्क गर्नू भन्ने परमादेश उल्लंघन गर्दै कोरोना बिरामीहरूसँग परीक्षण र उपचारका लागि पैसा लिने निर्णय गर्नु आपत्तिजनक छ । कोरोनाको उपचार गर्नुपर्ने जिम्मेवारीबाट अलग्गिएर बाँच्न मन छ भने आफैंले पैसा तिरेर उपचार गर र तिर्न नसक्ने मर भन्ने शैली सरकारले देखाउनु किमार्थ सुहाउँदैन । श्यामसुन्दर कुइँकेल, हाँडीगाउँ, काठमाडौंिििस्वास्थ्य मन्त्रालयका प्रवक्ताले नियमित पत्रकार सम्मेलनमा विपन्न र अशक्तबाहेकका व्यक्तिको कोरोना परीक्षण र उपचार खर्च नबेहोर्ने आशय व्यक्त गरे । यसले सरकारले आफ्नो काम, कर्तव्य बिर्सेको भान गराएको छ । आधारभूत स्वास्थ्य सेवा पाउनुपर्ने मौलिक हकअनुरूप कोभिड१९ बाट नागरिकलाई बचाउन सरकारले निःशुल्क उपचारको व्यवस्था गर्नुपर्छ । सर्वोच्च अदालतले कोरोना परीक्षणलगायत सेवाका लागि सरकारी स्वास्थ्य निकायमा कुनै पनि शुल्क नलिन सरकारको नाममा निर्देशनात्मक आदेश आएको साता दिन नपुग्दै स्वास्थ्य मन्त्रालयको यस्तो विज्ञप्ति आउनु सरासर गलत हो । कोरोनाबाट आफैं बच, उपचार हामी गर्न सक्दैनौं भन्ने आदेश साम्यवादी र समाजवादी विचार बोकेको सत्तारूढ दलबाट आउनु आश्चर्यजनक छ । सरकारको यो रवैयाबाट सर्वसाधारण खर्च अभावमा रोग लुकाउन बाध्य हुनेछन् र यसले संक्रमण बढ्न थप मद्दत मिल्नेछ । खासै संक्रमण नभएको बेला प्रतिबिमारी लाखौं खर्च गर्ने सरकार अहिले सर्वसाधारणको उपचारबाट पछि हट्नुको उद्देश्य निजी अस्पताललाई पृष्ठपोषण गर्नु त होइन ? महेन्द्रसिंह बम, टीकापुर१, कैलाली"
"कुक्कु, ह्लासा र कैलाश","सन् २००४ मा सिक्किमको नथुला घाटी भएर तिब्बतसँगको व्यापारमार्ग फेरि खोल्नलाई म एउटा अध्ययन दलको अगुवा भएर ह्लासा पुगेको थिएँ, पहिलोपल्ट । यो व्यापारमार्गमार्फत व्यापक व्यापार हुने गर्थ्यो, तिब्बतसिक्किमकालिम्पोङका व्यापारी र कम्पनीहरूबीच । सन् १९६२ मा भारतचीन युद्ध सुरु हुनासाथै यो मार्ग बन्द गरियो । बिचल्ली भयो व्यापारी, एजेन्सी, खच्चडगधामालिक, बैंक र परिवारहरूको समेत । धेरै भारतीय व्यापारीहरू तिब्बतमै रहे, कतिपय तिब्बतीलाई भारतमै कैदीसम्म बनाएर राखियो । सन् २००३ मा भारतका प्रधानमन्त्री अटलबिहारी वाजपेयी अनि चीनका प्रधानमन्त्री वेन जियाबाओबीच सम्झौता भएपछि सरकारले हामीलाई यो मार्ग पुनः खोल्नलाई एउटा विस्तृत अनि नीतिगत अध्ययन गर्ने अभिभारा दियो । तिनताक म सिक्किम सरकारको प्रमुख आर्थिक सल्लाहकार थिएँ । ६ जुलाई २००६ मा, नभन्दै चौवालीस वर्षपछि यो व्यापारमार्ग खोलियो र व्यापार सुरु भयो । २२ मे २००७ मा कान्तिपुर दैनिकमै प्रकाशित नथुला व्यापारमार्ग शीर्षक लेखमा यो मार्ग कसरी, किन खोल्यौं भनेर मैले लेख पनि लेखें ।पन्ध्र वर्षपछि हामी फेरि ह्लासा पुग्यौं । लामो यात्रा थियो, तीर्थैतीर्थको । गत तीस वर्षमा भगवान्परमेश्वरअल्लाहगुरुदेवीदेवताको दर्शन पनि हुने र ज्ञान पनि बटुल्ने ध्येय लिएर मैले अनेकौं तीर्थस्थानको भ्रमण गरिसकेको थिएँ । तर कैलाशमानसरोवरको मनोकामना पूरै भएको थिएन । रोममा भ्याटिकन, पेरिसमा नोट्रेडेम, इस्लामावादमा कैशल मस्जिद, क्यान्डी (श्रीलंका) मा टुथ टेम्पल, याङ्गुनमा गोल्डन पगोडा, भोटाङमा टाक्साङ, नेपालमा पशुपति र मनकामना, पटियालामा दुःखनिवारक गुरुद्वारा, सांशी (चीन) मा उताइसानको मैत्रेयी गुम्बा, किओटी (जापान) मा किन्काकुजी, ह्लासामा जोखाङ, गान्तोकमा रुम्तेक र कम्बोडियामा अंकोरवाट सबैसबैअघि शिर निहुर्याइसकेको थिएँ । यी सबै मीठा र मन छुने सुसमाचारहरू दार्जिलिङको महाकाल बाबालाई सदैव सुनाउँथें । विद्यार्थीअघि ज्ञानका पोकाहरू खोलिदिन्थें । कुलदेवतादेखि विश्वसम्मलाई नै विक्षिप्त पार्ने धर्मगुरु र धर्मपुस्तकहरू अघि राखिदिन्थें । अर्थशास्त्र, अन्तर्राष्ट्रिय सम्बन्ध, भूगोल, विज्ञान, राष्ट्रिय सुरक्षा र विश्वशान्तिमा यी नरम शक्तिहरूको प्रभावको प्रवाह अलिकति भए पनि बुझाइदिन्थें । यसरी चञ्चलता सलबलाइरहेका तरुणतन्नेरी विद्यार्थीहरूको मानसपटलमा पाठ्यपुस्तकदेखि धेरै टाढाका अक्षरवाक्यहरूले खेल्ने मौका पाउँथे र एउटा सानो शरीरको कक्षमा विश्वलाई अँगाल्ने सोचको बीजारोपण हुने गर्थ्यो । हाम्रै पूजनीय विभिन्न धर्मावलम्बी शिक्षाहरूले स्कुलदेखि विश्वविद्यालयसम्मै हामीलाई पनि यही मानवतालाई आलिंगन गरिएका रसायनशास्त्र, दर्शन र मार्ग देखाइदिन्थे ।अति नै सुरम्य र उज्यालो दिनमा हामी फेरि ह्लासा पुग्यौं । अग्लो उचाइमा श्वासप्रश्वासमा गाह्रो त पर्ने नै भयो, उमेर पनि छिप्पिएकाले होला । हस्याङफस्याङ नगरी, कम्ती बोलेर, धेरै समय सुतेर, ठीक कुरो खाएर, प्रशस्त पानी पिएर कैलाशमानसरोवरको यात्रा अघि राख्यौं । तिब्बती साथीहरूसँग त्यहाँको विश्वविद्यालयमा गई एकदुईवटा अध्ययनबारे तर्कवितर्क प्रस्तुत पनि गर्यौं । पन्ध्र वर्षमा ह्लासाको रूपरंग नै फेरिएछÙ बेइजिङ, शाङ्घाई र चेङ्दु जस्तै हुन लागेछ । दुःखै लाग्ने गरी विकासले ढाकेछ । फराकिलो बाटो, नयाँ अट्टालिका, विश्वभरि पाइने गाडीफेसनरेस्टुराँ, ठूलठूला बिजुली पोस्ट अनि फेरि अनेकौं सीसीटीभीभित्र पस्दा ओशाकान्युयोर्करोम जस्तै लाग्ने भएछ । मन नमीठो भयो । पुरानो तिब्बती गाउँ ह्लासाको मुटु नै मानिने भार्खोरलाई पनि विकासले मिचेछ । ससाना गल्लीमा माझोङ खेल्नेहरू, माजा (चिया) समेत लुप्त भएछन् । यहीँ भेटेको थिएँ पहिले मैले एक नामी व्यापारी, डाँडाका घाम भइसकेका धर्मरत्न तुलाधरलाई । उनले नै हामीलाई पुराना व्यापार र व्यापारीका कथाव्यथाहरू सुनाएका थिए । धेरै खोजें मैले उनलाई यस पटक पनि, कहीँ भेटिनँÙ कसैले ठिम्याउनै सकेन । नयाँ पिँढीले इतिहास पनि नयाँ नै ल्याएको हो कि जस्तो लाग्यो । चीनको जनसंख्यामा ९० प्रतिशत हान चिनियाँ र १० प्रतिशत तिब्बती जस्तै अन्य जनजाति र धर्मावलम्बीहरू छन् । युनानको कुनमिङमा जस्तै ह्लासामा पनि लछ्रप्पै हान चिनियाँहरू । जोखाङ, पोटाला र नर्बुलिंकामा भने तिब्बती संस्कृति हाँसिरहेको । माओ त्सेतुङको सन् १९६६७६ को दशकको भयानक र विनाशकारी सांस्कृतिक क्रान्तिमा पनि बचाइएका यी गुम्बा र दलाई लामाका राजदरबारहरूमा तिब्बतीहरू नै ताँत लागेर भ्रमण गर्छन् ।गोगाङ हवाई अड्डादेखि अलिक परतिर यार्लुङ साङ्पो (ब्रह्मपुत्र) नदी शान्तसँग बगिरहेको थियो । यही नदी सियाङ भएर बग्छ अरुणाचल प्रदेशमा, ब्रह्मपुत्र भएर डिब्रुगढ, असमको बोगीबिल पुलमुनि र बंगलादेशमा जमुना भएर भित्र पस्छ अनि बंगालको खाडीमा गई समुद्रमा विसर्जन हुन्छ ।ह्लासाबाट हामी ४,५०० मिटर उचाइमा अवस्थित काम्पाला घाटी पुग्यौं । उकालैउकालो लाग्दा बाटोमा तिब्बती मास्टिफ कुकुरहरूसँग खेल्यौं । अद्भुत आकार, ठूलो शरीर र गह्रौं वजन भएका यी पशुहरू चौंरी गोठका अभिन्न रक्षक हुन् । मान्छे त के, बाघभालु पनि सतर्क हुन्छन् मास्टिफको गन्धबाटै । शीतलशान्तस्वच्छ यामड्रोक ताल, किर्गिस्तानको इसिककुल ताल जस्तै आँखा टट्टाउन्जेल हेरे पनि कहाँ सकिन्छ, थाहै नहुने । तिब्बतलाई यही कारण नै जलमुहान (वाटर टावर) भनिन्छ । र, ताजा पानी भन्नासाथ विश्वले नै तिब्बततिर फर्केर शिर झुकाउँछ । हामी अझै दूर माधुर्यमय करोला हिमनदी (ग्लेसियर) पुग्यौं । हिमपात हुँदै थियो र पनि जुन महिनामै करोला पर्वत कालो थियो । हिउँ पग्लिसकेको थियो । एक जना बज्यैले भनिन्, चालीस वर्षअघि उः त्यहाँ आउँदा हिँड्ने बाटो थिएन । हिउँ टम्मै थियो । कहिल्यै बिलिँदैनथ्यो । आँखैले देख्यौं, मौसम परिवर्तनले पुर्याएको आघात । यहीँ पर्वतमै पानी तुरुरु मात्रै बग्ने भएपछि हामीले तलतिर भारत, नेपाल, भुटान, पाकिस्तान र बंगलादेशमा नागपञ्चमी र जलदेवतालाई कति पूजा गर्ने !यो यात्रा नै सपनालाई विपनामा साकार पार्ने मौका थियो । भारतको अंग्रेज सरकारले राखेको नथुला घाटी भएर व्यापार गर्ने प्रस्ताव तिब्बती राजाले मानेनन् । तर सन् १९०३४ मा कर्णेल योङहसब्यान्डको नेतृत्वमा गोलाबारुद र सैन्य शक्तिसँगै हमला गर्न पठाइएपछि राजाले तिब्बतको ज्ञानत्से भन्ने किल्लामै आत्मसमर्पण गरे । र नै व्यापारवाणिज्य सुरु भयो । अंग्रेजलाई तिनताक चीनसँग होइन, रुससँग डर थियो । तिब्बतमा अड्डा जमाएर रुसलाई दक्षिणतिर सैन्य प्रभुत्व जमाउनबाट रोक्नु थियो । यति पढेको र सुनेको थिएँ, ज्ञानत्से पुग्नु नै थियो मलाई । ओहो, ज्ञानत्सेको किला एकएक गरी नियालेर हेरें । कुमबुम गुम्बाको टुप्पोमा गएर किला र सहरलाई हेरें, उज्यालोका निम्ति सूर्य नमस्कार गरें ।हामी अर्को ऐतिहासिक नगर सिगात्से पुग्यौं । चीन सरकारले पहाडको चुचुरो हुँदै शांघाईदेखि ह्लासासम्म सन् २००६ मा ल्याएको रेल लाइन अहिले सिगात्सेमा पुर्याएपछि भारतको नथुला र नेपालको तातोपानीसम्म ल्याउने तरखरमा छ । त्यहाँबाट माउन्ट एभरेस्टको बेसक्याम्पसम्म पुग्ने ३२५ किलोमिटरको फराकिलो बाटो पनि पनि बनेको छ । सिगात्सेमा हामी धेरै अलमलियौं । याग शा (चौरीको मासु), रा र लुग शा (बाख्रा र भेडा), का शा काम पो (सुकाइएको मासु) बाटैभरि सलबलाइरहेका । लाली चढेका ससाना केटाकेटीहरू रेस्टुराँमा खानुमा भन्दा मोबाइलमा झुन्डिएको, नेपालीहरूले आफ्ना रेस्टुराँमा मुस्ताङको आलु र नेपाली थाली अघि राखेको र नरम दूध छुर्पी मुखमै बिलाएको दृश्य र महसुसले अब चाहिँ तिब्बतभित्रै रहेछु जस्तो लाग्न थाल्यो । सन् १४४७ मै त्यति उचाइमा पञ्चेन र दलाई लामाहरूका निम्ति निर्माण गरिएको टासी ल्हुन्पो गुम्बाभिर पस्दा दार्जिलिङमा सन् १९६०७० को दशकमा तिब्बती साथीहरूसँग खेलेको झलझली सम्झना आयो । बाहिर निस्कनासाथ अचम्मै भयो । एउटा रूखमा कुक्कु चरी चिच्याईचिच्याई सुरिलो आवाजमा कुक्कुकुक्कु भन्दै बोल्न लाग्यो । हाम्रो तिब्बती साथी आँखाभरि आँसु जमाएर नतमस्तक भयो । उसलाई सोध्यौं के भयो भनी । उसले प्रफुल्लित हुँदै भन्यो, हामी तिब्बती बौद्ध धर्मावलम्बी भोजन गरेर मन्दिरमा जाँदा कुक्कु चरीको त्यस्तो उल्लसित ध्वनि सुन्न पाए आफूलाई अत्यन्तै भाग्यमानी मान्छौं । बौद्ध धर्म र प्रकृतिको समागमको अर्को सग्लो उदाहरण थियो यो ।सिगात्सेबाट गाडीमा लगभग ४५० मिलोमिटर अघि हिँडेपछि सागा पुग्यौं । बाटोमा नेपालतिर लाग्ने राजमार्ग, शांघाईदेखि ५,००० किलोमिटर टाढा छौं भन्ने जनाउ दिएको सुन्दर विश्रामकेन्द्र र सौर्य बिजुलीका ठूलठूला पोस्टहरू देख्यौं । अक्सिजनका ससाना सिलिन्डरसँग कहिलेकाहीँ लाप्पा खेल्नुपर्थ्यो, आफूलाई बचाउन । यहीँ आएर महसुस हुन्छ, अक्सिजनको मूल्य कति रहेछ भनेर । दार्जिलिङमा चोखो अक्सिजन निःशुल्क चालै नपाई निलिरहेका हुन्छन् गाउँलेदेखि पर्यटकसम्मले । सागाको होटलमा भारतीय तीर्थयात्रीहरूको घुइँचो । ल्याउनेलैजाने सबै नेपालका पर्यटन एजेन्सीहरू । त्यहाँ पनि भुकभुक उम्लेको असमको सीटीसी चिया र ब्रिटानियाको मारी बिस्कुट । कोही थाकेर आलसतालस, कोही डर र त्रासले सिकिस्त । पाँचवटा मार्ग खोलिएका छन्, यो तीर्थयात्राका निम्ति । काठमाडौंकेरुङ, नेपालगन्जताक्लाकोट, सिमकोटपुराङ, काठमाडौंह्लासा र गान्तोकसिगात्से । सबैलाई सागा पुग्नैपर्छ । जीवनभरि शुद्ध मांसाहारी मैले यस तीर्थयात्राका निम्ति एक वर्ष नै आफूलाई विशुद्ध शाकाहारी बनाएँ । अलिक गाह्रै पर्यो, फाक शा (सुंगुर), लाङ शा (गोरु), याग शा (चौंरी) मात्रै पकाउने रेस्टुराँहरूमा खान । कहिलेकाहीँ झो खो (आलु), तेमा सोपा (मटर) र पेशे (साग) पाउँथें, तर साम्पाको ढिँडो र डे (भात) ले नै अघाउँथें ।चीनको विकासको सीमा नै छैन । त्यस्तो उचाइमा दिल्लीआगराको जस्तै राजमार्ग, बिजुली प्रशस्तै, फोरजी मोबाइल कनेक्सन र सबै अन्य सुविधाहरू । मेरो पहाडको गाउँमा टुजी पनि राम्रो पुग्दैन । सागाबाट हिँडेपछि बीचैमा जिमायाङजोङ हिमपर्वत, जहाँ ब्रह्मपुत्र नदीको उद्गम हुन्छ । चारैतिर नांगा पर्वत, नीला भेडा, चौंरी गाई, जंगली गधा, आकाशमा चील अनि फेरि टलल टल्कने सुनौलो रंगको बालुवा । त्यही दिन ब्रह्मपुत्रको उद्गमस्थलमै इदउलफित्र, विश्व पर्यावरण दिवस र छोरी टोटालाको जन्मदिवस । बालुवाको स्वच्छ होली खेल्यौं र प्रकृतिसँग हातेमालो गर्यौं । अलिक परतिर कैलाश पर्वतको चुचुरो देख्यौं । पर्वतको फेदीमा थारचेन गाउँमा पुगेपछि ढुक्क भयो । ब्रह्मपुत्र नदीका शाखापोषक नदीहरू सुकेको भयावह दृश्यले हामी विचलित थियौं । यहीँ यस्तो अवस्था भएपछि हामी भारत र बंगलादेशले के गर्ने ! चीनले याङ्जे नदीलाई उल्टा दिशातिर लगेर बेइजिङ, शांघाई आदिमा पानी पुर्याएझैं, ब्रह्मपुत्रको पनि यसरी दिशा बदलिदिए के होला ?मानसरोवर असाध्यै मनमोहक, अन्त नै छैन । यस तालको तटमा धेरै हिँड्यौं, चराचुरुंगीसँग खेल्यौं । मान्छे नहुँदा प्रकृति कसरी हाँस्दोनाच्दोगाउँदो रहेछ, यहीँ देख्यौं । पानी यति सफा, पुछ्नै नपर्ने ऐना जस्तै । सेतो पर्वतको आडमा दिनरात छचल्किरहन्छ यो ताल । हाम्रा तीर्थयात्रीहरू तालमा नुहाएको तिब्बतीहरूलाई पटक्क मन पर्दैन । मापाम चुन सो नामक यस तालमा मैले एउटै प्रार्थना गरें, एउटै आश्वासन मागें ।गाङ रिम्पोछे (कैलाश पर्वत) ले अति नै आकृष्ट पार्ने । जसले जे सोचे पनि यो पर्वतमा देखिने । खोला, भन्ज्याङ, किल्ला, मन्दिर, त्रिशूल, परिवार, प्रभुबुद्धब्रह्मानानक मुहम्मद सबैसबै । कैलाश पर्वतको वरिपरि ५४ किलोमिटरको कोरामा धेरै बिमार भए, कतिले शरीरलाई आहुति दिए । हामी पनि केही त्याग्न तत्पर भयौं । बिस्तारै हिँड्यौं । तिब्बतीहरू भुइँमा लम्पसार भएर बिस्तारै अघि बढ्छन्, महिनौं लाग्छ कोरा सक्न, तर किञ्चित् हिचकिचाउँदैनन् । एउटा अर्को सपना साकार भयो, एउटा कल्पना यथार्थमा परिणत भयो । गाङ रिम्पोछेअघि ढोग गरें, धूप जलाएँ, सरस्वती र लक्ष्मीहरूका तस्बिर चढाएँ । हाम्रो छुट्टै राज्य गोर्खाल्यान्डका निम्ति शहीद हुनेहरूका निम्ति खादा अर्पण गरें, लेखेर नैÙ उनीहरूका परिवारका निम्ति प्रार्थना गरें । त्यहाँ पनि हिउँ पग्लिँदै गरेको स्वच्छ पानी चढाएर एउटै कुराको कामना गरें हाम्रो छुट्टै राज्य, सबै जातजातिधर्मभाषाका लागि दार्जिलिङ र डुवर्स मिलाएर असमबंगालमहाराष्ट्र झैं एउटा आफ्नै राज्य । कैलाश पर्वत अति उज्यालो थियो, मुस्कुराइरहेको थियो, भारतबासी र विश्वबासीलाई आशीर्वाद दिँदै थियो । मेरो त भक्कानो नै फुट्यो, इष्टमित्रगुरुविद्यार्थीमातापिताबाजेबज्यैसविनाकाफलटोटालापरिवार सबैको नाममा आँतैबाट नमस्कार गरी बिदा मागें ।"
किन चाहियो निकम्मा सरकार ?,"मृत्युमुखी आचरणविरुद्धजनतालाई मृत्युको मुखतिर धकेल्दै, बालुवाटारेहरूको मात्रै स्वास्थ्यको रक्षा, आफ्नो मात्रै सत्ताको सुरक्षा तथा स्वास्थ्यका व्यापारीठेकेदारको संरक्षणलाई प्रत्याभूत गर्ने काम समाजवादउन्मुख संविधानको नाम र नारामा गरिँदै छ । यसरी स्वरक्षासँगै आसेपासेको मात्रै सुरक्षा र संरक्षण गरिएकाले समाजवाद आफैं पनि तथाकथित समाजवादी पार्टी र सरकारबाटै बदनाम भएर आत्महत्या गर्न विवश हुँदै छ । र, आम जनतालाई शिक्षा, स्वास्थ्य र रोजगार प्रत्याभूत गरिएको समाजवादउन्मुख संविधान पनि मृत्युउन्मुख भएको छ । आफ्नो राजनीतिक तन्त्रको सिद्धान्त, विधानसँगै सार्वभौम लोकगणजनता पनि महाव्याधिका कारण मर्दै जाने हो भने लोकतान्त्रिक गणतन्त्र र नेपाल देश नै कति दिन बाँचिरहन्छन् ? लोकतान्त्रिक गणतन्त्रलाई मार्न कुनै राजतन्त्रवादी मण्डले जरुरी नै छैन, सत्तापक्षका सर्वेसर्वा र सर्वज्ञाता शासकको सर्वसत्तावादी बोली भए पुग्ने भएको छ ।लोकतान्त्रिक गणतन्त्रको विरोधमा उभिँदै लोकतान्त्रिक गणतन्त्रकै सिंहासनमा आसीन शासकको प्रत्येक अलोकतान्त्रिक बोलीमा, प्रत्येक गैरगणतान्त्रिक व्यवहारमा, प्रत्येक असंवैधानिक नीतिनियमनियतमा लोकतान्त्रिक गणतन्त्रलाई सुस्तरीसुस्तरी रेटिँदै छ, मारिँदै छ । समानुपातिक समावेशिताको सट्टा एकल नस्लजातिजातको सर्वेसर्वा कायम गर्दा, धर्मनिरपेक्ष राज्यको साटो सनातन धर्मसंस्कृतिको संरक्षण गर्न कमनिष्ठ अध्यक्ष मर्यादा पुरुषोत्तम राम र रामराज्यको राजधानी अयोध्याको खोजीमा निस्कँदा लोकतान्त्रिक गणतन्त्र शम्बूकको घाँटीजस्तै रेटिएको छ । प्रदेशको नामकरण र राजधानी छनोटमा एकलौटीपछि प्रदेश सरकारलाई नै संघीय सरकारको प्रशासनिक युनिट मान्दै प्रदेशलाई अञ्चलकरण गर्ने तथा स्वायत्ततासंघीयतालाई केन्द्रीय घाटमा पुर्याइँदा लोकतान्त्रिक गणतन्त्रको सास फुस्किन थालेको छ । कुनै जनमुखी क्रिया नगर्ने अनि लोकगण, लोकतान्त्रिक गणतन्त्र र संविधानको क्रियाकर्म गर्न मात्रै तत्पर रहेको सरकारले खाने हात उठाएर आफ्नो मृत्युको स्वघोषणा गरेको छ । अब हामी लोकगणजनले सार्वभौम नागरिकको हैसियतले सरकारको दाहसंस्कारका लागि सक्रिय हस्तक्षेप गर्ने कि मृत्युको फर्खाइमा आइसोलेसनमा निष्क्रिय बस्ने ?"
भर्चुअल संवाद,"छन् । पछिल्लो समय राजनीतिक दलहरूले आफ्ना नेताकार्यकर्तासँग सम्पर्कको उपाय यसैलाई बनाएका छन् । भर्चुअल संवादमा सहभागी हुनेहरूको संख्या उल्लेख्य हुँदै गएको छ ।भर्चुअल संवाद अधिकांशले निःशुल्क गरे पनि कतिपयले सहभागिताका लागि न्यूनतम शुल्क लिने गरेका छन् । विभिन्न क्षेत्रमा नाम कमाएका व्यक्तित्व र विज्ञहरूसँग घर बसीबसी दोहोरो संवाद गर्न पाउनु साँच्चै रमाइलो हुने गरेको छ । कौसीखेती, राजनीति, स्वास्थ्य, वैदेशिक रोजगारी, महिला, बालमनोविज्ञान तथा मनोविज्ञान जस्ता सामयिक विषयवस्तुका कारण सहभागीहरूको समय पनि सदुपयोग भइरहेको छ । सूचना प्रविधिको पहुँच हुनेहरूका लागि अहिले यस्तो संवाद सामान्य भएको छ, मनोरञ्जनसहित अतिरिक्त ज्ञानगुन हासिल गर्ने माध्यमसमेत बन्दै गएको छ ।तर कतिपय आयोजकले, विशेष गरी लायन्स क्लब र रोटरी क्लब लगायतले, समयको ख्याल पटक्कै नगरिदिनाले भर्चुअल संवादप्रति वितृष्णा चुलिने जोखिम पनि बढेको छ । कतिपय सञ्चालकहरू प्रविधिमैत्री नहुँदा निर्धारित समयभन्दा ढिला सुरु गर्ने र औपचारिकतामा बढी समय खर्चने पुरातन प्रवृत्ति यहाँ पनि दोहोरिन थालेको छ । त्यसमाथि क्लबका सबै पदाधिकारीलाई परिचय र आसन ग्रहण गराइएको देख्दा नपाउनेले केरा पायो बोक्रैसँग खायो भन्ने लोकोक्ति चरितार्थ भइरहेको भान पर्छ । संवादको दौरान च्याट बक्समा सहभागीहरूले दिएका सुझावहरूलाई आयोजकले बेवास्ता गर्ने वा च्याट बक्स नै ब्लक गर्ने गरेका छन् ।अपवादका रूपमा केही संस्थाले दिउँसोतिर यस्ता संवादको आयोजना गरे पनि अधिकांशले बेलुकीपख सुरु गर्छन्, जुन महिलामैत्री पटक्कै छैन । बेलुकीपखका यस्ता संवाद निर्धारित समयमा सुरु नहुँदै झमक्क रात परिसक्छ र औपचारिक कार्यक्रमले गर्दा आमन्त्रित विशिष्ट व्यक्तित्वहरू हतारहतार आफ्ना अनुभव र संघर्ष सुनाउन बाध्य हुन्छन् । केही साताअघिको एउटा संवादमा अन्य अतिथिसँगै मनोचिकित्सक गंगा पाठक पनि आमन्त्रित हुनुहुन्थ्यो । आयोजकले साढे तीन बजे बोलाए पनि चार बजे सुरु भयो संवाद र अतिथिहरूलाई आसनग्रहण गराउनमै आधा समय सकिएपछि बल्ल अन्तिममा मनोचिकित्सक पाठकलाई समय उपलब्ध गराइयो । बालबालिकामा अन्तर्निहित प्रतिभा पहिचान गरी अभिभावक र शिक्षकले त्यसमा मलजल गर्नुपर्ने उहाँका कुरा रोचक र ज्ञानवर्द्धक भए पनि समयाभावले विस्तृत रूपमा सुन्न पाइएन । समयको पावन्दीले गर्दा कतिपय सहभागीका जिज्ञासाको जवाफ राम्ररी सुन्न नपाउँदा विज्ञलाई मात्र हैन, सहभागीहरूलाई नरमाइलो लाग्नु स्वाभाविक हो ।पछिल्लो समय विकसित मुलुकमा जस्तै नेपालमा पनि सूचनाप्रविधि अंगीकार गरी नौलो अभ्यासको थालनी गरिनु नेपालीहरूका लागि अवसर भए पनि आयोजकहरूले समयको महत्त्व नबुझिदिँदा भर्चुअल संवादहरू उपलब्धिमूलक बन्न सकिरहेका छैनन् । शिशु अवस्थामा हुर्किरहेको यस्तो संवाद कार्यक्रमको विषयवस्तु सान्दर्भिक भए पनि तीनचार घण्टासम्म गरिनु अवैज्ञानिक मात्रै हैन, पट्यारलाग्दो पनि हुन्छ । कतिपय संवादमा सहभागीहरू कोही सोफामा ढल्केका, कोही अरूसँग कुरा गर्दै र कोही अरू काम गर्दै गरेका देखिन्छन् । आयोजकहरू संवादको अवधि र सहभागितासम्बन्धी आधारभूत आचारसंहिताबारे चुस्त हुनु जरुरी छ ।अर्को कुरा, अधिकांश आयोजकले एउटै विषय उठाउने गरेका छन् । सहभागीहरूको पृष्ठभूमि र रुचिलाई ध्यान दिइँदैन । आयोजकहरूले धेरैभन्दा धेरै सहभागीलाई उपस्थित गराउनुभन्दा पनि समसामयिक विषयवस्तुअनुसार तिनको पृष्ठभूमि र रुचिलाई ध्यानमा राखेर सहभागीमैत्री बनाउन सके यस्ता संवाद उपलब्धिमूलक मात्र बन्दैनन्, कालान्तरमा जनमत बनाउन पनि सहायकसिद्ध हुन सक्छन् ।आयोजनाको निम्तो आयो भन्दैमा विद्वत्ता बाँड्न तत्पर भइहाल्ने विज्ञहरूले पनि कस्ता विषयवस्तुमा कस्ता सहभागीलाई आफ्नो अनुभव सुनाउँदा फलदायी होला भनी गम्भीर हुन जरुरी छ । किनभने यस्ता संवादमा सहभागी र विज्ञहरू डिजिटल आसनग्रहण हेर्न सामेल भएका हुन्नन् । कतिपय अवस्थामा एउटै विज्ञले धेरै विषयवस्तुबारे जानकारी दिनुपर्ने हुन्छ । यस्ता संवादअन्तर्गत साप्ताहिक रूपमा रोजगारमूलक तालिम तथा गोष्ठीहरू आयोजना गर्न सके यो नौलो प्रविधि आयोजक र सहभागीहरूका लागि नयाँ अवसर पत्ता लगाउन प्रवेशविन्दु हुन सक्छ । विषयविज्ञहरूका लागि पनि अनुभव र ज्ञान आदानप्रदान गर्ने साझा मञ्च तयार हुन सक्छ । साथै अन्यत्रजस्तै हामीकहाँ पनि मूलधारमा विरलै समेटिने विषयवस्तु (जस्तै ः वातावरण, सरसफाइ, जलवायु परिवर्तन, सहरी कृषि) बारे आयोजकहरूले जनसंवाद सुरु गर्न जरुरी छ ।"
कोभिड संक्रमितको संख्या ४ करोड नाघ्यो,मेरिल्यान्ड (एपी) विश्वभर कोभिड१९ संक्रमितको संख्या ४ करोड नाघेको छ । जोन्स हप्किन्स विश्वविद्यालयका अनुसार सोमबार साँझसम्म विश्वभर ४ करोड एक लाख १८ हजार ३ सय १४ जना भाइरसबाट संक्रमित भइसकेका छन् । विश्वविद्यालयका अनुसार संक्रमणका कारण ११ लाख १३ हजार ३ सय ५२ जनाको मृत्यु भइसकेको छ । कुल संक्रमितमध्ये करिब ३ करोड निको भएको जनाइएको छ । भाइरसबाट सबैभन्दा बढी प्रभावित अमेरिकामा ८१ लाख ५० हजारभन्दा बढी संक्रमित छन् । विश्वविद्यालयका अनुसार सोमबार साँझसम्म अमेरिकामा २ लाख १९ हजार ६ सय ८१ जनाको मृत्यु भएको छ ।
भारतमा संक्रमित ७५ लाख,भाइरस प्रभावित देशहरूको सूचीमा दोस्रो स्थानमा रहेको भारतमा संक्रमितको संख्या ७५ लाख नाघेको छ । सोमबार साँझसम्म भारतमा ७५ लाख ५० हजार २ सय ७३ जनामा संक्रमण पुष्टि भइसकेको छ । भारतमा भाइरसबाट ज्यान गुमाउनेको संख्या १ लाख १४ हजार ६ सय १० पुगेको स्वास्थ्य तथा परिवार कल्याण मन्त्रालयले जनाएको छ । मन्त्रालयका अनुसार भारतमा पछिल्लो २४ घण्टामा ५५ हजार ७ सय २२ जना संक्रमित थपिएका छन् । उक्त अवधिमा भाइरसका कारण ५ सय ७९ जनाको मृत्यु भएको जनाइएको छ । भारतमा संक्रमितमध्ये ६६ लाख ६३ हजार ६ सय ८ जना निको भइसकेका छन् । कोभिड१९ को संक्रमण देखा परेयता भारतमा ९ करोड ५० लाख ८३ हजार ९ सय ७६ जनामा भाइरस परीक्षण गरिएको भारतीय मेडिकल रिसर्च काउन्सिल (आईर्सीएमआर) ले जनाएको छ । भाइरस प्रभावित देशहरूको सूचीमा ब्राजिल तेस्रो स्थानमा छ । ब्राजिलमा ५२ लाख ३५ हजार ३ सय ४४ जना संक्रमित रहेका छन् भने एक लाख ५३ हजार ९ सय ५ जनाको मृत्यु भएको छ । चौथो स्थानमा रहेको रुसमा १४ लाख ६ हजार ५ सय ४ जना संक्रमित रहेका छन् भने २४ हजार २ सय १२ जनाको मृत्यु भएको छ ।
भारतीय सेनाको नियन्त्रणमा चिनियाँ सैनिक,"नयाँदिल्ली (एजेन्सी) भारतीय सेनाले पूर्वी लद्दाखस्थित सीमा क्षेत्रबाट एक चिनियाँ सैनिकलाई नियन्त्रणमा लिएको जनाएको छ । भारतीय सेनाले लद्दाखको डेमचोकस्थित भारतीय क्षेत्रमा प्रवेश गरेपछि चिनियाँ सैनिकलाई नियन्त्रणमा लिइएको जनाएको छ । भारतीय सेनाले एक विज्ञप्ति जारी गर्दै उनलाई चिनियाँ सेनाको जिम्मा लगाइने जनाएको छ । चिनियाँ सेनाका कर्पोरल वाङ या लङलाई एलएसी पार गरेको अवस्थामा अक्टोबर १९ मा नियन्त्रणमा लिइएको छ, विज्ञप्तिमा भनिएको छ, चिनियाँ सेनाले उनको अवस्थाबारे खोजी गरेको छ । स्थापित मान्यताअनुसार आवश्यक प्रक्रिया पूरा गरेपछि उनलाई चिनियाँ जनमुक्ति सेनासमक्ष हस्तान्तरण गरिनेछ ।चिनियाँ सैनिकलाई मेडिकल सुविधा, अक्सिजन, खाना तथा अन्य सुविधा उपलब्ध गराइएको पनि भारतीय सेनाले जनाएको छ । लद्दाखस्थित सीमा क्षेत्रमा भारत र चीनबीच पाँच महिनादेखि तनाव जारी छ । हाल भारत र चीन दुवै देशले विवादास्पद हिमाली सीमा क्षेत्रमा ५० हजारभन्दा बढी सैनिक खटाएका छन् । सीमा विवादका कारण भारत र चीनबीच लामो समयदेखि तनाव जारी छ । दुई देशीय सीमा क्षेत्रमा करिब डेढ महिनाअघि गोली हानाहान पनि भएको थियो । सीमा क्षेत्रमा गोली चलेको यो चार दशकभन्दा लामो समयपछि पहिलो पटक हो । दुई देशबीच सन् १९६२ मा सीमा विवादका कारण युद्ध भएको थियो । उक्त युद्धमा भारत नराम्ररी पराजित भएको थियो ।चीनले आफ्नो ३८ हजार वर्गकिलोमिटर क्षेत्र भारतले ओगटेको आरोप लगाउँदै आएको छ । त्यसका लागि हजारौं चिनियाँ सैनिक परिचालन गरिएको भारतको दाबी छ । सीमा समस्या समाधान गर्न दुवै पक्षले तीन दशकमा दर्जनौं पटक वार्ता गरिसकेका छन् । तर पनि ठोस उपलब्धि भने हुन सकेको छैन । तनाव चुलिँदै गएपछि भारतले विभिन्न चिनियाँ कम्पनीले भारतको निर्माण क्षेत्रमा पाएको ठेक्का सम्झौतासमेत रद्द गरिदिएको छ । त्यसका साथै भारतले करिब १ सय २० वटा विभिन्न चिनियाँ मोबाइल एपमाथि प्रतिबन्ध लगाइसकेको छ । यसअघि भारतीय विदेशमन्त्री एस जयशंकरले भारत र चीन सीमास्थित एलएसी (वास्तविक नियन्त्रण रेखा) मा शान्ति र स्थिरता नराम्ररी बिथोलिएको जनाएका थिए । जसका कारण दुई देशबीचको सम्बन्धमा असर पुगेको जयशंकरको भनाइ छ । जयशंकरले शनिबार आफ्नो पुस्तक द इन्डिया वे ः स्ट्राटेजिज फर अन अन्सर्टेन वर्ल्ड बारे छलफल गर्न आयोजित सेमिनारमा त्यस्तो धारणा व्यक्त गरेका हुन् । दुई देशको सम्बन्धमा सुरुदेखि नै धेरै समस्या रहेको भए पनि सन् १९८० पछि व्यापार, पर्यटन र विभिन्न सामाजिक गतिविधिका कारण केही सामान्य भएको जयशंकरले बताए ।"
भाइरस नियन्त्रणसँगै चीनको अर्थतन्त्रमा तीव्र सुधार,"बेइजिङ (एपी) विश्वकै दोस्रो ठूलो अर्थतन्त्र भएको चीनले कोभिड१९ को महामारी नियन्त्रणमा उल्लेखनीय सफलता प्राप्त गरेसँगै अर्थतन्त्रमा समेत तीव्र सुधार आएको छ । चीनमा उपभोक्ताहरूले सपिङ मलमा सामान खरिद गर्न तथा सवारीसाधन किन्न थालेका छन् । तर विश्व अर्थतन्त्रका धुरीका रूपमा रहेका अमेरिका र युरोपेली मुलुकहरू पीडादायी संकुचनबाट गुज्रिरहेका छन् । सोमबार सार्वजनिक सरकारी विवरणअनुसार यस वर्षको जुलाई, अगस्ट र सेप्टेम्बरमा त्रैमासिक अवधिमा चीनको अर्थतन्त्र ४९ प्रतिशतले विस्तार भएको छ ।"
खाद्यमा खसीबोका किन्नेको भीड,"(काठमाडौं)  सस्तो दरमा खसीबोका बिक्री गरेपछि सरकारी स्वामित्वको खाद्य व्यवस्था तथा व्यापार कम्पनी लिमिटेडमा ग्राहकको भीड लागेको छ । बजार भाउभन्दा किलोमै करिब एक सय रुपैयाँ सस्तोमा पाइने भएपछि सर्वसाधारण खाद्यको बिक्री केन्द्रमा झुम्मिएका हुन् । सोमबार मात्रै ५ सय ४० वटा खसीबोका बिक्री भएको कम्पनीकी प्रवक्ता शर्मिला न्यौपानेले जानकारी दिइन् । आइतबार ४ सय ५ र सोमबार १ सय ९५ वटा खसीबोका आएका थिए, जसमध्ये सोमबार एकै दिन ५ सय ४० वटा बिक्री भइसके, उनले भनिन्, भीड निकै बढी थियो, नियन्त्रण गर्नै हम्मे पर्यो । खाद्यले प्रतिकिलो खसीबोका साढे ५ सय रुपैयाँमा बेचिरहेको छ । बजारमा निजी व्यवसायीहरूले भने किलोकै साढे ६ सय रुपैयाँसम्ममा बिक्री गरेका छन् । खाद्यका खसीबोका स्वस्थ छन्, सस्तो पनि भएकाले धेरै आकर्षण देखियो, उनले भनिन्, खसीबोका मंगलबार पनि आउँछन्, २२ सयको लटमा उपत्यका भित्र्याएका छौं । खसीबोका तुलसीपुर र हेटौंडाबाट खरिद गरिएको हो । खरिद गर्न जिल्ला प्राथमिक खरिद समिति बनाइएको छ । समितिमा प्रमुख जिल्ला अधिकारी, खाद्य, कृषि विकास र किसानसहित सदस्य रहन्छन् । समितिले मूल्य निर्धारण गरेपछि सोही मूल्यमा सरकारले किन्छ । त्यसपछि प्रशासनिक र ढुवानी खर्च जोडेर अनि बजार मूल्य हरेर खसीबोकाको मोल निर्धारण गरिन्छ । खाद्यको बिक्री केन्द्रमा भीड थामिनसक्नु हुँदा खसीबोकाको मुख्य बजार कलंकीका व्यवसायी भने निराश छन् । सरकार र निजी व्यवसायीले बेच्ने खसीबोकाको मूल्यमा धेरै अन्तर हुँदा व्यापार घटेको काठमाडौं चौपाया खरिदबिक्री प्रालिका अध्यक्ष जनक खड्काले जानकारी दिए । नाफा नखाई बिक्री गर्दा पनि प्रतिकिलो ६ सय ३५ देखि ६ सय ४० रुपैयाँ लिनुपर्छ । त्योभन्दा कममा बेच्दा घाटा हुन्छ, उनले भने, खाद्यले घाटा खाएर बिक्री गरे पनि फरक पर्दैन, हामीले कसलाई बिल पेस गर्ने ? व्यापार सन्तुलन नहुँदा खसी बजारको व्यापार आधा घट्यो । खसीबोका प्रतिकिलो ६ सय ५० देखि ६ सय ६० रुपैयाँमा बिक्री गर्दा बल्ल अलिअलि नाफा हुने उनको दाबी छ । सहुलियतमा दिनु ठीक हो । तर मूल्यमा धेरै अन्तर पर्यो, उनले भने । दसैंलाई लक्ष्य गरी खाद्यले हरेक वर्ष खसीबोका तथा च्याङ्ग्रा बिक्री गर्दै आएको छ । यसपालि भने खसीबोका मात्रै बिक्री गरिरहेको छ । यसपालिको दसैंमा ३ हजार बिक्री गर्ने लक्ष्य राखेकामा कोभिड१९ का कारण एक हजार मात्रै ल्याउने बताउँदै आएको छ । यसले खाद्यको खसीबोका सकिएपछि पुनः व्यवसायीकै मनोमानी चल्ने जानकारहरू बताउँछन् । व्यवसायीले पनि मूल्य माग र आपूर्तिमा निर्भर हुने बताउने गरेका छन् । दसैं आउन अझै एक साता बाँकी छ, तर खाद्यले बिक्री गर्ने खसीबोकाको संख्या थोरै भयो, खाद्यका एक कर्मचारीले भने, थप खरिदबिक्री गर्नेनगर्ने व्यवस्थापनको कुरा भयो । यस विषयमा वाणिज्य सचिवलाई नै सोध्नुपर्छ । सरकारले आदेश दियो भने ल्याउन सकिन्छ । सोमबार देखिएको भीडका हिसाबले सरकारी खसीबोका दुईतीन दिनमै सकिने उनको भनाइ छ । खाद्यको सकिएपछि व्यवसायीकै मनोमानी हुन्छ, ती कर्मचारीले भने, त्यसैले सरकारले छिट्टै निर्णय गर्नु आवश्यक छ । व्यवसायीहरूले ४० हजारभन्दा बढी खसीबोका बिक्री गर्ने लक्ष्य राखेको अध्यक्ष खड्का बताउँछन् । ती खसीबोका दाङ, सुर्खेत, सल्यान, सर्लाही, चितवन, धादिङ, काभ्रेलगायत जिल्लाबाट ल्याइने उनले जानकारी दिए ।"
भूकम्पपीडितको भुक्तानी रोकिएको रोकियै,"(काठमाडौं)  गोरखाको पालुङटार नगरपालिका५ स्थित ढाँटीपोखरीका सानो कान्छा विकले गत पुसमा भूकम्पमा भत्किएको घर ठड्याए । एक कोठे घर बनाउन उनलाई एक महिना लाग्यो । घर नहुँदा त्यसअघि उनले त्रिपालमा रात कटाउनुपरेको थियो । अहिले नयाँ घरमा सरिसके । घर बनेपछि तेस्रो किस्ताका लागि पुसबाटै प्रक्रिया सुरु गरे । अहिलेसम्म पाउन भने सकेका छैनन् । घर बनाउँदा ७० हजार ऋण लाग्यो । घर बनाउने कामदारलाई अझै ज्याला दिन सकेका छैनन् । किस्ता आउला र दिउँला भनी बसेको, अहिलेसम्म पाउन सकिएन, उनले गुनासो गरे, घर बनाउनेहरू सधैं पैसा माग्न आउँछन्, छैन भन्दै फर्काउनुपरेको छ । गत आइतबार श्रीमती सुकुमाया र उनी ४ सय गाडीभाडा तिरेर छेपेटारमा पैसा आएनआएकोबारे बुझ्न पुगे । नआएको थाहा पाएपछि निराश भएर फर्किएको उनले सुनाए । आम्दानी केही छैन, सरकारबाट पैसा आउँछ भनेर घर बनाइहालियो, उनले भने, अब पैसा पाइएन भने ऋण तिर्न यही घर बन्धकी राख्नुपर्छ । पहिलो किस्ता ५० हजार र दोस्रो १ लाख ५० हजार रुपैयाँ पाएका उनले तेस्रो किस्ताका रूपमा १ लाख रुपैयाँ पाउनुपर्ने हो । दसैं आइसक्यो तर पैसा नै आएन, विकले भने, पहिलाको किस्ता आउन यति ढिला भएको थिएन, दसैंअघि नै पाए ऋण छिनेर दसैं मनाउन हुन्थ्यो । यस्तो समस्या विकको मात्र होइन । ४० हजार पीडितले अझै किस्ता पाउन सकेका छैनन् । साउनयता ५० हजार भूकम्पपीडितमध्ये अहिलेसम्म १० हजारलाई मात्र रकम भुक्तानी गरिएको छ । ४० हजार पीडितको ४ अर्ब ३० करोड रुपैयाँ रकम अझै भुक्तानी हुन सकेको छैन । बाँकी ५ अर्ब रुपैयाँ भुक्तानी गर्नुपर्नेमा अहिलेसम्म ७० करोड मात्र भुक्तानी गर्न सकिएको राष्ट्रिय पुनर्निर्माण प्राधिकरणले जनाएको छ । प्राधिकरणका अनुसार विभिन्न जिल्लामा रकम भुक्तानी थालिए पनि कोभिड१९ ले गर्दा वितरण रोकिएको छ । रकम भुक्तानी गर्ने कर्मचारीलाई नै कोभिड१९ देखिएको र केही कर्मचारी कन्ट्याक्ट ट्रेसिङमा परेपछि मकवानपुर, धादिङ र तनहुँमा वितरण रोकिएको हो । अन्य जिल्लामा भने भुक्तानी भइरहेको प्राधिकरणका सहप्रवक्ता मनोहर घिमिरेले बताए ।जताततै कोभिड१९ को त्रास छ, उनले भने, त्यसैले दसैंअघि सबै भुक्तानी दिएर सकिँदैन जस्तो छ । भूकम्प प्रभावित ३२ जिल्ला छन् । कतिपय जिल्लामा अहिलेको सिस्टम (प्रणाली) नयाँ भएकाले यसबारे सबै जानकार छैनन् । जसले गर्दा भुक्तानीमा ढिला हुन सक्ने घिमिरेको भनाइ छ । त्यस्तै केही जिल्लामा भने रकम अपुग भएर भुक्तानी दिन नसकिएको उनले जानकारी दिए । तनहुँ र नवलपरासीमा रकम अभाव भएको छ, उनले भने, सुरुमा विनियोजन कम भएकाले समस्या भएको हो, बजेट फेरि थपेर पठाउनुपर्ने हो, अब कति समय लाग्छ, थाहा छैन । दसैं आउन केही दिन बाँकी भएकाले रकम वितरणलाई निरन्तरता दिइने उनले बताए । अझै केही दिन वितरणको काम हुनेछ, उनले भने, बाँकी रकम दसैंलगत्तै भुक्तानी गर्छौं । लाभग्राहीले प्रक्रिया पुगेर पनि रकम पाउन सकेका छैनन् । साउनयता पहिलो किस्ता भुक्तानी पाउने लाभग्राही ४५ सय छन् । यसैगरी दोस्रो किस्ता लिने ३ हजार ७८ र तेस्रो किस्ता लिने लाभग्राही २ हजार ४ सय २२ रहेको प्राधिकरणले बताएको छ । पुरानो प्रणालीलाई अपग्रेड गर्दा गत साउन र भदौमा भने भुक्तानी वितरण रोकिएको प्राधिकरणले जनाएको छ । प्राधिकरणका अनुसार निजी आवास निर्माण ७१ प्रतिशत सकिएको छ । २२ प्रतिशत निर्माणको क्रममा छ । तेस्रो किस्ता लिने ७७ प्रतिशत छन् ।"
मकवानपुरका २२ हजार पीडितले बनाए घर,"हेटौंडा (कास) मकवानपुरका आवास पूर्ण रूपमा क्षति भएका भूकम्पपीडितमध्ये २२ हजार १ सय ५ अर्थात् ६४ प्रतिशतले निजी आवास बनाइसकेका छन् । अनुदान सम्झौता गरेकामध्ये भने ८७ प्रतिशतले निजी आवास बनाइरहेको जिल्ला आयोजना कार्यान्वयन इकाई मकवानपुरका प्रमुख विमल किशोर केपीले जानकारी दिए । मकवानपुरमा कुल लाभग्राही ३४ हजार ८ सय ८५ छन् । तीमध्ये ३१ हजार ६ सय २३ जना अर्थात् ९१ प्रतिशतले अनुदान सम्झौता गरेको उनले बताए । ३ हजार २ सय २२ लाभग्राहीसँग अझै सम्झौता भएको छैन । सम्झौता भएकामध्ये ३१ हजार ६ सय २३ ले पहिलो किस्ता रकम बुझिसकेका छन् । दोस्रो किस्ता बुझ्ने २६ हजार ९ सय २६ छन् । तेस्रो किस्ता भने २२ हजार १ सय ७५ जनाले लिएको केपीको भनाइ छ । जिल्लामा ३ हजार २ सय २२ लाभग्राहीमध्ये केही मृतकको नाम परेको, केहीको नाम दोहोरिएको र केही भने घर बनाउन अनिच्छुक रहेकोलगायत कारणले सम्झौतामा कठिनाइ भएको प्राधिकरणले बताएको छ । अहिलेसम्म २८ जनाले किस्ता रकम फिर्ता गरेका छन् । २५ जनाले पहिलो र तीन जनाले दोस्रो किस्ता रकम फिर्ता गरेका हुन् । भवन बनाउन आवश्यक नपरेको भन्दै उनीहरूले रकम फिर्ता गरेका हुन् । प्रबलीकरणतर्फ भने जिल्लामा १३ हजार ४० लाभग्राही छन् । तीमध्ये १० हजार ७ सय ६३ लाभग्राहीले अनुदान सम्झौता गरेर पहिलो किस्ता लगिसकेका छन् । दोस्रो किस्ता १ सय १९ ले लिएका छन् । प्रबलीकरणमा प्राधिकरणले दुई किस्ता गरेर १ लाख रुपैयाँ मात्र अनुदान दिने गर्छ ।"
हुवासिन सिमेन्टको उत्पादन फागुनबाट,"(ताल्ती, धादिङ)  धादिङको बेनीघाटस्थित ताल्तीमा कारखाना निर्माण गरिरहेको हुवासिन सिमेन्ट उद्योगको उत्पादन पूर्वनिर्धारित समयमा सुरु नहुने भएको छ । गत वर्षको जेठको बाढी, कोरोना संक्रमण, विद्युतीय प्रसारण लाइनका लागि सबस्टेसन निर्माण र विद्युत् विस्तारमा ढिलाइलगायत कारण यसको उत्पादन पछि धकेलिएको हो । नयाँ तालिकाअनुसार फागुनबाट मात्रै सिमेन्ट उत्पादन सुरु गर्ने कम्पनीले जनाएको छ ।०७६ जेठ ३१ मा हुवासिनको निर्माणाधीन प्लान्टमा मलेखु खोलाको बाढी पस्दा उद्योगले करिब एक अर्ब रुपैयाँ बराबरको क्षति बेहोर्नुपरेको थियो । उक्त घटनापछि उद्योगले निर्माण कम्पनी नै फेरेर पुनः यसको निर्माण अघि बढाएको थियो । अहिले साइटमा उद्योगका लागि आवश्यक सबै मेसिनरी तथा उपकरण आइसकेका छन् । चिनियाँ प्रविधिका उपकरण जडानका लागि चीनबाटै ४० जना प्राविधिक ल्याउन प्रक्रिया अघि बढाइसकेको कम्पनीले बताएको छ । मेसिन तथा उपकरण जडानबाहेक उद्योग स्थापनाका अन्य सबै काम अन्तिम चरणमा पुगेको उद्योगका स्थानीय व्यवस्थापक तुलसी थापाको भनाइ छ । यससँगै हुवासिनले खानी उत्खननको काम पनि अघि बढाउने तयारी थालेको छ । हामीले कोरोना संक्रमणका कारण समयमै चिनियाँ प्राविधिक लगाउन सकेनौं । त्यसैले उत्पादन मिति अलिकति पर सरेको हो, उनले भने । सरकारले गर्नुपर्ने सिद्धलेकको परेवाटारदेखि विद्युत् प्रसारण लाइन निर्माणको काम पनि ढिलो भएपछि कम्पनी आफैंले सुरु गरेको पनि उनले बताए ।सरकारले तदारुकता नदेखाउँदा प्लान्ट स्थापनाका लागि छुट्याइएको बाहेक थप ८० करोड रुपैयाँ खर्चेर कम्पनीले १४ किलोमिटर लामो प्रसारण लाइन निर्माणको काम अघि बढाएको छ । उद्योगका लागि सिद्धलेकको परेवाटारमा सबस्टेसन निर्माण अलपत्र छ । उक्त लाइनबाट उद्योगलाई आवश्यक २५ मेगावाट विद्युत् ल्याइनेछ । हुवासिनको धादिङ प्लान्टले एक वर्षमा करिब एक अर्ब रुपैयाँभन्दा बढीको विद्युत् खपत गर्ने अनुमान छ ।"
संघका आयोजनामा प्रदेशको चासो,"(पोखरा)  निर्माणाधीन पोखरा अन्तर्राष्ट्रिय विमानस्थलको उत्तरतर्फबाट आउने नहर र बर्खाको भेलले पारेको असरबारे अध्ययन गर्न आयोजनाले कार्यदल बनायो । गत साता गण्डकी प्रदेशका मुख्यमन्त्री पृथ्वीसुब्बा गुरुङ र भौतिक पूर्वाधार विकासमन्त्री रामशरण बस्नेतसमक्ष अध्ययन कार्यदलले प्रतिवेदन प्रस्तुत गर्यो । प्रतिवेदनमा प्रायः समस्या प्रदेश सरकार मातहतको जलस्रोत तथा सिँचाइ डिभिजन कार्यालयले हल गर्नुपर्ने उल्लेख थियो ।प्रतिवेदन सुनिसकेपछि मन्त्री बस्नेत कार्यदलमा प्रदेश सरकारलाई सामेल नगरेको भन्दै कड्किए । प्रदेश सरकारको संलग्नताबिनै बनेको प्रतिवेदन मात्रै समस्याको समाधान नभएको उनले बताए । समस्या परेपछि मात्रै प्रदेश सरकारलाई खोजेजस्तो भयो, उनले भने, तीन तहको सरकार छ । एउटालाई बिर्सनेबित्तिकै समस्या समाधान हुँदैन । स्थानीयको माग र धारणा बुझेर निकास निकाल्नुपर्ने उनको भनाइ थियो । बर्खामा उत्तरपट्टि ४ किलोमिटर परबाट मणिपाल, सेती नदी र काहुँखोलादेखिको नहर, पृथ्वी राजमार्ग तथा भित्री सडकको नाला र सिँचाइ नहरबाट बगेर आउने पानी एकत्रित भई विमानस्थलभित्र पस्ने कार्यदलका संयोजक एवं आयोजनाका उपप्रबन्धक कृष्णप्रसाद पौडेलले बताए । उक्त भल बाढीले विमानस्थलभित्रका संरचनामा क्षति पुर्याउँछ । त्यहीं पानीले विमानस्थलको धावनमार्गको पूर्वतर्फ पहिरो खसालिरहेको छ ।दुई कुलोको मुहानमा निर्मित विजयपुर खोलाको बाँधसम्मको लिंक नहर एवं गेट पूर्ण क्षमतामा सञ्चालित छैन । उक्त मुहानदेखि दक्षिणतर्फको नहर पनि पूर्ण क्षमतामा सञ्चालन भएको छैन । गेट मर्मत गरी दुई नहर पूर्ण क्षमतामा चलाउन सके विमानस्थलतर्फ आउने पानी घट्ने प्रतिवेदनमा उल्लेख छ । विजयपुरमा रहेको टास्क हाइड्रोपावरले नहरमा बढी भएको पानीको व्यवस्थापन गर्ने सर्त भए पनि कार्यान्वयन गरेको छैन ।चाउथेको बीपी मार्गतिर नहर मिचेर स्थानीयले घर बनाएका छन् । नहर साँघुरिँदा बर्खाको भेल धान्न सक्दैन । बढी भएको पानी विमानस्थलतिरै सोझिन्छ । कुँडहर चोकदेखि विजयपुर खोलासम्म पृथ्वी राजमार्गको दायाँबायाँको नालाको क्षमता बढाउन सके बर्खामा बढी हुने पानी तर्काउन सकिने कार्यदलले सुझाएको छ । विमानस्थलको उत्तरमा टुंगिने केही नहरका शाखा, प्रशाखामा आवश्यकताभन्दा बढी पानी बग्दा जोखिम बढाएको छ । तर विमानस्थलको पश्चिमतिरका स्थानीयको खेतमा सिँचाइ गर्न लगिएको नहरमा भने पर्याप्त पानी उपलब्ध छैन ।केही नहरमा पानीको परिणाम घटाउने र केहीको पानी डाइभर्सन गर्नुपर्ने कार्यदल संयोजक पौडेलले बताए । समस्या समाधान गर्न सिँचाइ डिभिजन कार्यालय, पोखरा महानगरपालिका र सडक विभागलाई विभिन्न विकल्प दिएका छौं, उनले भने, पानीको व्यवस्थापन नहुने हो भने विमानस्थलमा क्षति पुग्छ । विभिन्न नहर, नाला र बर्खाको पानी व्यवस्थापन नगर्ने हो भने पूर्वतिरको कटान बढेर धावनमार्गसम्मै आउन सक्ने आयोजनाका कन्सल्ट्यान्ट इन्जिनियर भूपेन्द्र गौचनको भनाइ छ । विमानस्थलको जलाधार क्षेत्र ५ सय हेक्टर छ । विमानस्थल आफैंमा होचो ठाउँमा छ । पोखरामा पानी अत्यधिक पर्ने भएकाले पनि बगेर विमानस्थलतिर सोझिन्छ । प्राकृतिक खोल्साखोल्सी र नहर अतिक्रमण भएर बन्द हुँदा भएभरको पानी विमानस्थलतिर सोझिने गरेको आयोजना प्रमुख विनेश मुनकर्मी बताउँछन् । सञ्चालन भएका नहरलाई मर्मतसम्भार गरी पूर्ण क्षमतामा चलाउन सिँचाइ डिभिजन कार्यालयमा पटकपटक पत्राचार गरिएको उनले सुनाए । गत वर्षको साउनमा भएको बैठकमा सिँचाइ कार्यालयले अध्ययन गरी प्रतिवेदन बनाउने निर्णय भएको थियो, उनले भने, अहिलेसम्म कुनै रिपोर्ट प्राप्त भएको छैन । यस विषयमा उहाँहरू गम्भीर देखिनुभएन । उनले मुख्यमन्त्री र भौतिक पूर्वाधार विकासमन्त्रीलाई त्यसबाहेक अन्य समस्या पनि सुनाए । विमानस्थलभित्र आयल डिपो निर्माण गर्न आयल निगमले कुनै काम अगाडि बढाएको छैन । धावनमार्गको पूर्वतर्फ निजी जग्गाधनीले रिट्ठेपानी डाँडा काट्न सुरु गरे पनि सरकारी वनतर्फ कटान सुरु भएको छैन । कोभिड१९ का कारण भारतीय नाका पूर्ण रूपमा सञ्चालन नहुँदा बेलाबेलामा सिमेन्ट, अन्य आयातित उपकरण ल्याउन अवरोध हुने गरेको छ । रसुवागढी सीमा नाकामा दुई कन्टेनर सामान ७ महिनादेखि रोकिएको छ । थप जग्गा अधिग्रहण गर्न चैत १० मा सूचना प्रकाशन भए पनि मुआब्जाका लागि स्थानीयको पर्याप्त निवेदन परेको छैन । राष्ट्रिय गौरवको आयोजना भएकाले यसअघि समस्या पहिचान गरेर सीधै प्रधानमन्त्री कार्यालयमा पठाउने गरेको उनले बताए । प्रदेश सरकारको पनि भूमिका हुनुपर्ने कुरालाई हामीले आत्मसात् गरिसकेका छौं, उनले भने, अब यहाँ आइपर्ने समस्या प्रदेश सरकारलाई पनि जानकारी गराउँछौं । समस्या समाधानमा सहयोग पुर्याउने मुख्यमन्त्री गुरुङको भनाइ छ । संघीय सरकारको बजेट भए पनि हाम्रो राजधानीमा बनिरहेको छ । बेवास्ता गर्दैनौं, उनले भने । विमानस्थलमा हालसम्म ६४ प्रतिशत भौतिक प्रगति भएको छ । आर्थिक प्रगति ४७ प्रतिशत छ । रन वे, ट्याक्सी वे, आइसोलेटेड पार्किङ, ह्यांगर एप्रोन, फ्लड लाइट र ट्रान्सफर्मर बक्स जडानका काम सकिएका छन् । टर्मिनल, एटीसी टावर, ह्यांगरलगायत १४ भवनका संरचना ठडिएका छन् । सजावट, फिनिसिङ र विद्युतीकरण बाँकी छ । विमानस्थलमा हाल १ सय ६५ चिनियाँ र एक सय नेपाली कामदार कार्यरत छन् ।"
सिप्रदीको सहयोगमा यात्रु सहायता कक्ष,"काठमाडौं (कास) सिप्रदी ट्रेडिङ प्रालि र सिप्रदियन सहायता संस्थाले काठमाडौंका विभिन्न प्रमुख स्थानमा यात्रु सहायता कक्षको व्यवस्था गरेको छ । सिप्रदीले काठमाडौं महानगरीय ट्राफिक प्रहरी, नेपाल प्रहरी, यातायात व्यवस्था विभाग र नाडा अटोमोबाइल्स एसोसिएसन अफ नेपालसँगको सहकार्यमा सहायता कक्षको व्यवस्था गरेको जनाएको छ । चाडपर्व र अहिलेको प्रतिकूल स्थितिलाई दृष्टिगत गरी बल्खु, गोंगबु बसपार्क, फर्पिङ, गौशाला, कलंकी, कोटेश्वर, माछापोखरी, सुन्धारा, पुरानो बसपार्क, नागढुंगा र जगातीमा यात्रु सहायता कक्ष छन् ।"
ग्लोबल र ल्यान्डमार्कबीच छुट सम्झौता,"काठमाडौं (कास) ग्लोबल आईएमई बैंक र ल्यान्डमार्क होटल रिसोर्ट एन्ड स्पा प्रालिबीच बैंकका ग्राहक तथा कर्मचारीलाई छुट दिनेसम्बन्धी सम्झौता भएको छ । सम्झौताअनुसार बैंकका ग्राहकले काठमाडौं, पोखरा र चितवनमा रहेका ल्यान्डमार्कका होटल, रिसोर्ट र स्पामा छुट प्राप्त गर्नेछन् । बैंकको डेबिट, क्रेडिट तथा प्रिभिलेज कार्ड, मोबाइल तथा ईबैंकिङ र क्यूआर कोड स्क्यान गरी भुक्तानी गरे ग्राहक तथा कर्मचारीहरूले छुट प्राप्त गर्नेछन् । बैंकको बजार तथा व्यवसाय प्रवर्द्ध्रन प्रमुख शान्ता शिवाकोटी र ल्यान्डमार्कका उपाध्यक्ष शरद प्रधानले सम्झौतामा हस्ताक्षर गरे ।"
सेल्टोस गाडीको बिक्री सुरु,"भैरहवा (कास) भैरहवाका लागि दक्षिण कोरियाली अटो निर्माता कियाको अधिकृत विक्रेता वरुण मोटर्सले पछिल्लो समय कम्पनीले बजारमा ल्याएको सेल्टोस गाडीको बिक्री थालेको छ । अहिले मुख्य रूपमा सेल्टोस विश्व अटो बजारमा निकै लोकप्रिय बन्दै गएको छ । भारतमा उत्पादन भई नेपाल भित्रिएको पहिलो गाडी हो, सेल्टोस, वरुण मोटर्सका निर्देशक राहुल अग्रवालले भने, हामीले यो गाडी पनि बिक्री सुरु गरेका छौं । यसअघि कियाका गाडी कोरियाबाटै आयात हुन्थे । कियाले सन् २०१९ मा भारतमा प्लान्ट राखेर उत्पादन सुरु गरेको हो । यो गाडी अहिलेसम्म भैरहवामा २० वटा बुकिङ भइसकेको छ । यसको मूल्य ३५ लाख ९० हजारदेखि ७६ लाख ९० हजार रुपैयाँसम्म छ ।"
पर्यटन प्रवर्द्धन गर्न निगम र बोर्डबीच सहकार्य,"काठमाडौं (कास) नेपाल वायुसेवा निगम र नेपाल पर्यटन बोर्डबीच राष्ट्रिय एवं अन्तर्राष्ट्रिय क्षेत्रमा पर्यटन प्रवर्द्धन गर्न पारस्पारिक सहयोगसम्बन्धी सम्झौता भएको छ । निगमका महाप्रबन्धक डिमप्रसाद पौडेल र बोर्डका प्रमुख कार्यकारी अधिकृत डा धनञ्जय रेग्मीले सम्झौतापत्रमा हस्ताक्षर गरेका छन् । सम्झौताअनुसार अन्तर्राष्ट्रिय र आन्तरिक पर्यटन बजार प्रवर्द्धन गर्न दुवै संस्थाले समन्वयात्मक रूपमा गतिविधि गर्नेछन् । अन्तर्राष्ट्रिय क्षेत्रमा आयोजना गरिने कुनै पनि पर्यटन मेला, मार्ट, रोड शो, पर्यटन व्यवसायीको सम्मेलन र फाम ट्रिपमा निगमलाई पर्यटन बोर्डका तर्फबाट निःशुल्क ठाउँ उपलब्ध गराइनेछ । दुवै संस्था मिलेर कुनै पनि इभेन्ट वा कार्यक्रम सञ्चालन गर्ने सम्झौतामा उल्लेख छ । यस्ता कार्यक्रम सञ्चालन गर्दा पर्यटन बोर्डले निगमलाई पार्टनर एयरलाइन्सका रूपमा साथ लिने विज्ञप्तिमा जनाइएको छ ।"
धोनीको चेन्नई पुछारमा,"अबुधाबी (एजेन्सी) जोस बटलरको अर्धशतकमा राजस्थान रोयल्सले इन्डियन प्रिमियर लिग (आईपीएल) क्रिकेटमा सोमबार चेन्नई सुपर किंग्सलाई ७ विकेटले पराजित गरेको छ । बटलरले अविजित ७० रन बनाएपछि राजस्थानले १ सय २६ रनको लक्ष्य १५ बलअगाडि पूरा गरेको थियो ।इंग्ल्यान्डका विकेटकिपरब्याट्सम्यानले ४८ बलको इनिङ्समा ७ चौका र २ छक्का प्रहार गरे । बटलरले कप्तान स्टिभ स्मिथसँग चौथो विकेटमा ७८ बलमा अविजित ९८ रनको साझेदारी गर्दै राजस्थानलाई १० खेलमा चौथो जित दिलाए । स्मिथ ३४ बलमा २ चौकासहित २६ रन बनाए । बेन स्टोक्स १९, रोबिन उथप्पा ४ र सन्जु सामसन शून्यमै आउट भएपछि बटलर र स्मिथको जोडी जमेको थियो ।महेन्द्रसिंह धोनीको कप्तानीमा रहेको चेन्नई १० खेलमा सातौं पराजयपछि पुछारमा पुगेको छ । टोलीले बाँकी रहेका सबै चार खेल जितेमा मात्र प्लेअफमा जाने सम्भावना रहन्छ । डबल राउन्ड रोबिन लिगको समाप्तपछि शीर्ष चार स्थानमा रहने टोली प्लेअफमा पुग्ने प्रावधान छ । दिल्ली क्यापिटल्स १४, मुम्बई इन्डियन्स र रोयल च्यालेन्जर्स बेंग्लोर समान १२ र कोलकाता नाइट राइडर्स १० अंकसहित पहिलो चार स्थानमा छन् । राजस्थान ८ अंकसहित पाँचौं स्थानमा छ ।यसअघि चेन्नईले पहिलो ब्याटिङ गर्दा यस सिजनको आईपीएलमा सबैभन्दा न्युन स्कोर बनाएको थियो । अन्तिम १५ ओभरमा ६ वटा बाउन्ड्री प्रहार गर्न सक्नुले नै चेन्नईको ब्याटिङ कथा प्रस्टयाउँथ्यो । धोनी २८ बलमा २८ रन बनाई आउट भए भने रवीन्द्र जडेजाले ३० बलमा अविजित ३५ रन बनाए । धोनीले २ जडेजाले ४ चौका प्रहार गर्दै ५१ रन जोड्न ४६ बल खेल्नुपरेको थियो । ओपनर फाफ डु प्लेसिस ११, शेन वाटसन ८, साम कुरान २२, अम्बाती रायडु १३ रनमा आउट भएका थिए । अर्का अविजित ब्याट्सम्यान केदार जाधबले ७ बलमा ४ रन बनाए । चेन्नईलाई राजस्थानका स्पिनरको दबाबले थिचेको थियो । श्रेयस गोपालले ४ ओभरमा १४ र राहुल टेवाटियाले ४ ओभरमा १८ रनमात्र खर्चेका थिए । दुवैले ११ विकेट लिए । जोफ्रा आर्चरले ४ ओभरमा २० र कार्तिक त्यागीले ४ ओभरमा ३५ रन खर्चेर ११ विकेट लिए ।"
दिल्लीमा अर्का लेग स्पिनर,"दिल्ली क्यापिटल्सले अमित मिश्राको स्थानमा लेग स्पिनर प्रवीण दुबेलाई टोलीमा समावेश गरेको छ । मिश्रा अक्टोबर ३ मा औंलामा चोट बोकेर घाइते भएपछि आईपीएलबाट बाहिरिइसकेका छन् । उनले शल्यक्रिया गर्नुपर्ने भएको छ । उत्तर प्रदेशका दुबेले कर्णाटकबाट भारतको घरेलु क्रिकेट खेल्दै आएका छन् । उनी यसअघि पनि आईपीएलमा रहेका थिए ।रोयल च्यालेन्जर्स बेंग्लोरले उनलाई २०१६ र २०१७ को सत्रमा लिएको थियो । तर उनले एउटै खेल खेल्न पाएनन् । २०१९ को सैयद मुस्ताक अली ट्रफीमा उनले ८ खेलमा ६ विकेट लिँदै कर्णाटकलाई घरेलु ट्वान्टी२० प्रतियोगिता दिलाएका थिए । २७ वर्षे दुबेले कुल गरेर १४ ट्वान्टी२० खेलमा १९१२ को औसत र ६८७ को इकोनोमीमा १६ विकेट लिएका छन् ।दिल्लीमा उनी चौथो स्पिनरका रूपमा रहनेछन् । हाल शीर्षस्थानमा रहेको दिल्लीमा रविचन्द्रन अश्विन, अक्षर पटेल र सन्दीप लामिछाने छन् । त्यसमा लेग स्पिनरमा दुबे र सन्दीप छन् । नेपाली स्टार सन्दीपलाई दिल्लीले अहिलेसम्म खेलेका ९ खेलमा खेलाएको छैन ।"
भिल्लाको शतप्रतिशत जित,"सासौलोको सनसनीपूर्ण जितमिलान सासौलोले १३ मिनेटको अन्तरमा तीन गोल गर्दै इटालीको सिरी ए मा आइतबार बोलोग्नालाई ४३ ले हरायो । सासैलोले ३१ ले पछाडि रहेको स्थिति उल्टाएर सनसनीपूर्ण जित निकालेको हो । यो जितसँग दोस्रो स्थानमा उक्लिन सफल सासौलो यसपल्टको लिगमा अपराजित छ । यसपल्टको लिगमा डार्क हर्स मानिएको सासौलोको ४ खेलबाट १० अंक भएको छ । टिम नेपोली, युभेन्ट्स र इन्टर मिलानभन्दा माथि छ । एसी मिलान भने १२ अंकमा शीर्षस्थानमा छ ।"
क्रिकेटका सट्टेबाजहरू पक्राउ,"(विराटनगर)  क्रिकेटको रोचक प्रतिस्पर्धामध्ये एक इन्डियन प्रिमियर लिग (आईपीएल) को अनलाइन सट्टेबाजीमा संलग्न भइरहेको क्रममा थप तीन जनालाई आइतबार मध्यराति विराटनगर महानगरबाट पक्राउ गरेको छ ।मोबाइलबाट हारजितको बाजी लगाइरहेको अवस्थामा मोरङ प्रहरीले उनीहरू पक्राउ गरेको हो । पक्राउ परेको यो सट्टेबाजको दोस्रो समूह हो । पक्राउ पर्नेमा विराटनगर महानगरपालिका१६ भट्टिमोडका ३७ वर्षीय पुरुषोत्तम साह, ३५ वर्षीय मन्जित साह र विराटनगर१५ का २८ वर्षीय अफजर अली रहेको प्रहरीले जनाएको छ । उनीहरूको साथबाट २८ हजार ५ सय रुपैयाँ, ३ थान मोबाइल, ३ डायरी र एक मोटरसाइकल बरामद गरिएको छ ।प्रहरीका अनुसार सबैभन्दा पहिले राति साढे ११ बजे आफ्नै घरबाट मोबाइलमार्फत सट्टेबाजी गरिरहेका पुरुषोत्तम र त्यसपछि मन्जित र अलीलाई नियन्त्रणमा लिइएको हो । बरामद डायरीमा सट्टेबाजीमा लगानी गर्नेको नाम र लेनदेनको विवरण रहेको मोरङका प्रहरी प्रमुख एसपी सन्तोष खड्काले जानकारी गराए ।मोरङ प्रहरीले यस अगाडि असोज १३ मा शृंखलावद्ध कारबाही गरेर सट्टेबाजीमा प्रयोग भएको तीन मोबाइल, एक ल्यापटप, ६० हजार रुपैयाँ र एक मोटरसाइकलसहित तीन जनालाई पक्राउ गरेको थियो । पक्राउ परेका यो नयाँ समूहको पुरानोसँग कुनै सम्बन्ध देखिएन, एपी खड्काले भने, तर यो समूह सानो भए पनि पहुँच पुर्याएर खेल्ने गरेको पाइयो ।काठमाडौं प्रहरीले पनि असोज २६ मा आईपीएलको सट्टेबाजी संलग्न ६ जनालाई १ लाख ८५ हजार १ सय २० रुपैयाँसहित पक्राउ गरेको थियो । हारेको रकमको विवाद सामाजिक सञ्जाल हुँदै प्रहरीसम्म पुगेपछि आईपीएलको सट्टेबाजीमा संलग्न अर्को एक गिरोहबारे अनुसन्धान जारी रहेको एसपी खड्काले बताए । उनले भने, थप एक समूहको खोजी गर्दै छौं ।पटकपटक हारेको रकम बलजफ्ती असुल्न खोजिएपछि उत्पन्न विवादले विराटनगरमा सट्टेबाजी खेल्नेखेलाउने अर्को समूहको पोल स्वतः खुलेको एसपी खड्काले बताए । सुरुमा सामान्य लेनदेन विवाद लागे पनि अनुसन्धान अगाडि बढ्दै जाँदा सट्टेबाजीको ठूलै समूहबाट पर्दा उठेको उनले जनाए ।विराटनगरको पिचराबासी युवा नेता रोनाल कँडेलको समूहले आईपीएलको सट्टेबाजीमा हारेको झन्डै १५ लाखमध्ये ८ लाख रुपैयाँ असुल्नलाई पिन्टु भन्ने सञ्जय सिंघललाई धम्क्याएको प्रहरीले जनाएको छ । प्रहरीका अनुसार सिंघल स्वयंले घटनाको विवरण खुलाउँदै असोज २४ मा फेसबुक स्टाटस लेखेका थिए । धेरै रकम कमाउने भनेर कँडेल सट्टेबाजीमा लागेको र यसै क्रममा उनी क्रिकेटका जानकार व्यावसायिक घरानाका सिंघलसँग सम्पर्कमा आएर सट्टेबाजी गर्ने गरेको प्रहरीले जनाएको छ ।"
भान डाइक लामै समय बाहिर,"लिभरपुल (रोयटर्स) एभरटनविरुद्ध मर्सिसाइड डर्बीमा चोटग्रस्त भएका सेन्ट्रल ब्याक भर्जिल भान डाइक घुँडाको शल्यक्रियाबाट गुज्रिनुपर्ने भएको छ । यो लिभरपुलका लागि ठूलो धक्काका रूपमा अगाडि आएको छ । इंग्लिस प्रिमियर लिग च्याम्पियनले आइतबार डच खेलाडीलाई शल्यक्रिया आवश्यक भएको बताएको हो । गत दुई सिजन क्लबका लागि लगभग सबै खेल खेलेका भान डाइक अब यो सिजन लामै समय मैदानबाट बाहिर रहने डर स्थिति देखिएको छ । एभरटनका गोलरक्षक जोर्डन पिकफोर्डले आफ्नो बक्स डरलाग्दो फाउल गरेपछि खेलको सुरुमै भान डाइक घाइते भएका थिए । उनलाई सब्स्टिच्युट गरिएको थियो । यो घटनालाई लिएर लिभरपुल व्यवस्थापक योर्गन क्लोपले आफ्नो रोष देखाइसकेका छन् । क्लबले भनेको छ, आइतबार एभरटनविरुद्ध २२ को बराबरीमा टुंगिएको खेलमा चोटग्रस्त भर्जिल भान डाइकलाई घुँडाको शल्यक्रिया आवश्यक परेको छ । उनको घुँडाको लिगामेन्टमा चोट लागेको छ । यस प्रकारको चोट निको हुन लामो समय लाग्ने हुनाले यस सिजनको बाँकी पूरा समय उनी मैदानबाहिर रहन सक्ने छन् । यो लिभरपुललाई मात्र नभएर अर्को वर्षको युरोअगाडि नेदरल्यान्ड्सका लागि पनि उत्तिकै ठूलो धक्का लागेको छ । लिभरपुलका पूर्व मिडफिल्डर ग्रेम सउनेसले भनेका छन्, यो सिजनको सुरुमा कसैले मलाई लिभरपुलका लागिग सबैभन्दा महत्त्वपूर्ण खेलाडी को हुन् भनेर सोधेको भए, म भान डाइकै नाम लिन्थें, उनी टोलीमा छुट्ने नहुने खेलाडी हुन् । लिगको डिफेन्डिङ च्याम्पियन लिभरपुल ५ खेलपछि तेस्रो स्थानमा छ । यो शीर्षस्थानका रहेको एभरटनभन्दा ३ अंक कम हो । साउथह्याम्पटनबाट क्लब कीर्तिमान ७ करोड ५० लाख पाउन्डमा लिभरपुल आएका भान डाइकले पछिल्ला दुवै सिजन प्रत्येकमा ५० भन्दा बढी खेल खेलेका छन् । लिभरपुलले अबको १८ दिनमा ६ खेल खेल्नेछ र त्यसमा टिमले सेन्ट्रल डिफेन्समा खेलाडीको अभाव महसुस गर्नेछ । त्यस भूमिकामा जोए गोमेज र जोएल माटिप मात्र उपलब्ध छन् । लिभरपुलले बुधबार युरोपेली च्याम्पियन्स लिगमा अयाक्सको सामना गर्दै छ । लिभरपुलका पहिलो रोजाइका गोलरक्षक एलिसन बेकर पनि चोटकै कारण मैदानबाहिर रहेका छन् । यसैबीच लिपरपुलका अर्का पूर्व खेलाडी जिमी कारेघरले पनि खेलाडी स्थानान्तरणको अर्को समयसीमा खोल्न टिमले अर्को कोही सेन्ट्रल डिफेन्डर अनुबन्ध गर्न आवश्यक रहेको बताएका छन् । उनले भनेका छन्, भान डाइकबिना लिभरपुललाई गाह्रो छ, त्यसै त लिग उपाधिको होड यसपल्ट अझ खुला भएको छ ।"
राखेप बोर्ड सदस्यले लिए शपथ,"काठमाडौं (कास) राष्ट्रिय खेलकुद परिषद् (राखेप) का नवनियुक्त बोर्ड सदस्यहरूले सोमबार शपथ ग्रहण गरेका छन् । राखेपका अध्यक्ष रहेका युवा तथा खेलकुदमन्त्री जगतबहादुर सुनार (विश्वकर्मा) ले नवनियुक्त ११ बोर्ड सदस्यलाई पद तथा गोपनीयताको शपथ गराए ।मन्त्रिपरिषद्को असोज २९ को बैठकले हरि खड्का, मानदेव हजरा, पुरेन्द्रविक्रम लाखे, राजेश गुरुङ, मोहम्मद सागिर शेख, नन्दा बस्याल, एकेन्द्र कुँवर, चन्द्रवन्दना राई र सुमित्रा चौधरीलाई राखेप सदस्यमा नियुक्त गरेको थियो । मन्त्री विश्वकर्माले राष्ट्रिय खेलकुद संघको सिफारिसमा रेणुका श्रेष्ठ र सुवर्णाकेशरी श्रेष्ठलाई मनोनीत गरेका थिए । मन्त्री विश्वकर्माले नवनियुक्त सदस्यहरू कुनै न कुनै भूमिकामा सम्बन्धित भएकाले खेल क्षेत्रले नयाँ उचाइ लिने विश्वास व्यक्त गरे ।"
