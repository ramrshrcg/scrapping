शीर्षक,विवरण
आईसीयू अभावले निम्त्याउँदै संकट,"व्यवस्थापनका उपायशुक्रराज ट्रपिकल तथा सरुवा रोग अस्पतालका प्रवक्ता डा अनुप बाँस्तोलाका अनुसार आईसीयू र भेन्टिलेटर बेड अभावको समस्या कम गर्ने उपाय रहेको बताए । उनका अनुसार सबै अक्सिजन चाहिने संक्रमितलाई आईसीयू नै चाहिन्छ भन्ने हुन्न । कम अक्सिजन चाहिनेलाई अक्सिजन र मोनिटरसहितको बेड भए मात्र पनि धेरैले उपचार पाउन सक्छन् । किनकि दैनिक निगरानीमा ती बिरामीको अक्सिजन हेर्न मिल्छ । एकदम सिकिस्तलाई मात्र आईसीयूमा रिफर गर्ने गर्यौं भने धेरै आईसीयूको अभाव हुँदैन, उनले भने, अस्पतालमा भएका उपलब्ध स्रोतबाट यो समस्याको समाधान हुन सक्छ । हामीले यसरी नै उपचार गरिरहेका छौं ।वीर अस्पतालका १० बेड आईसियू र १० बेड भेन्टिलेटर सबै भरिएको निर्देशक डा केदार सेन्चुरीले जानकारी दिए । उनका अनुसार भीआईपी र भीभीआईपी आईसीयूका केही बेड खाली छन् । अहिले आईसीयूको निकै माग छ तर भनेअनुसार उपलब्ध गराउन सकेका छैनौं, उनले भने । सशस्त्र प्रहरी अस्पताल बलम्बुले कोभिड संक्रमितका लागि २ सय आइसोलेसन बेड छुट्याएको छ । अस्पतालमा २० आईसीयू र ८ भेन्टिलेटर उपलब्ध छ । अस्पतालका प्रवक्ता डा प्रवीण नेपालले बिरामी बढिरहेको र सकभर व्यवस्थापन गर्ने कोसिस गरिरहेको बताए । उनले भने, अस्पतालमा आईसीयू भएर मात्र हुँदैन, त्यहीअनुसार दक्ष जनशक्ति पनि चाहिन्छ । धेरै अस्पतालमा खाली पनि होलान् तर चलाउने मान्छे छैनन् ।"
कोरोनासम्बन्धी सबै सेवा निःशुल्क गर्नू : सर्वोच्च,"अधिवक्ताहरू केशरजंग केसी र लोकेन्द्र ओलीले निजी तथा सार्वजनिक स्वास्थ्य संस्थाहरूलाई शुल्क लिएर कोरोना परीक्षण गर्न अनुमति दिने स्वास्थ्य मन्त्रालयको निर्णयले स्वास्थ्यसम्बन्धी मौलिक हकको उल्लंघन भएको दाबी गर्दै निवेदन दिएका थिए । संविधानको धारा ३५ (१) मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भन्ने उल्लेख छ । सर्वोच्च अदालतले जनस्वास्थ्य ऐनमा सरुवा रोगलाई आधारभूत स्वास्थ्य सेवामा राखिएको भन्दै कोरोना संक्रमणसँग सम्बन्धित सेवा निःशुल्क उपलब्ध गराउनुपर्ने भनेको छ । स्वास्थ्य मन्त्रालयले नै कोरोना भाइरस रोगलाई सरुवा रोग भनी स्वीकार गरेकाले प्रवर्द्धनात्मक, प्रतीकारात्मक, निदानात्मक, उपचारात्मक र पुनःस्थापनात्मक सबै प्रकारको सेवा निःशुल्क हुनुपर्ने भनी सर्वोच्चले व्याख्या गरेको छ । आधारभूत स्वास्थ्य सेवाअन्तर्गत पाँच प्रकारका सेवा निःशुल्क हुनुपर्ने उल्लेख छ । यस आधारमा कोरोना संक्रमण फैलिनबाट रोक्ने सामग्रीसमेत नागरिकले निःशुल्क प्राप्त गर्नुपर्ने देखिन्छ । स्वास्थ्य मन्त्रालयले कोभिड१९ लाई निःशुल्क रूपमा उपलब्ध गराउनुपर्ने सेवाअन्तर्गत नराखिएको भन्दै निर्णयको बचाउ गरेको थियो । सर्वोच्चले भने ऐनमा नै सरुवा रोगलाई आधारभूत स्वास्थ्य सेवामा राखेकाले कोरोनालाई पनि त्यसैमा राख्न आदेश दिएको छ । मन्त्रालयले हाल कोरोना भाइरसबाट लाग्ने रोग (कोभिड१९) सँग मिल्दोजुल्दो लक्षण भएका र संक्रमितसँग प्रत्यक्ष सम्पर्कमा रहेका (कन्ट्याक्ट ट्रेसिङमा परेका) हरूको निःशुल्क परीक्षण गर्दै आएको जनाएको छ । तर शंकाको दायरामा नपरेका र भिसा प्रयोजनका लागि परीक्षण गर्नुपर्नेहरूले निजी तथा सामुदायिक स्वास्थ्य निकायमा शुल्क तिर्नुपरेको छ । स्वेच्छाले परीक्षण गराउन चाहनेका हकमा पनि शुल्ककै व्यवस्था छ । सर्वोच्चले पीसीआर परीक्षण उद्देश्य नै व्यक्ति संक्रमित भएनभएको पत्ता लगाउनु रहेको भन्दै नागरिकले चाहे सेवा पनि निःशुल्क बनाउन आदेश गरेको छ । जसरी विदेशबाट नेपालमा कोही पनि संक्रमित नआओस् भन्ने चाहन्छौं, त्यसैगरी नेपालबाट संक्रमित विदेश नजाओस् भन्ने चाहनका लागि परीक्षण निःशुल्क हुनुपर्छ भनेको हो, आदेशमा भनिएको छ । सर्वोच्चले भिसा प्रयोजनका लागि समेत सरकारी स्वास्थ्य निकायमा परीक्षण गर्न चाहनेको शुल्क लिन नमिल्ने भनेको छ । लक्षण वा चिह्न देखिएकाहरूका हकमा मात्रै निःशुल्क परीक्षण गर्ने भन्न नहुने सर्वोच्चको आदेश छ । मन्त्रालयले लिखित जवाफमा तोकिएको सरकारी स्वास्थ्य संस्था र प्रयोगशालामा आउने जोकोहीलाई हालसम्म पनि निःशुल्क रूपमा पीसीआर परीक्षण भइरहेको दाबी गरेको थियो । आदेशमा भनिएको छ, त्यसरी तथ्य स्विकारेकाले सरकारी स्वास्थ्य संस्थामा निःशुल्क नै परीक्षण गर्नुपर्ने भएबाट शुल्क लिएर परीक्षण गर्न पाउँछ भन्न मिल्ने देखिँदैन । यथार्थमा सरकारी स्वास्थ्य निकायमा बढ्दो भीडका कारण संक्रमणको त्रासमा रहेकाहरू शुल्क तिरेर निजीमा परीक्षण गराइरहेका छन् । रिटमा निजी अस्पताल र स्वास्थ्य संस्थालाई शुल्क लिएर कोरोना परीक्षण गर्न दिने स्वास्थ्य मन्त्रालयको निर्णय खारेज हुनुपर्ने माग थियो । तर सर्वोच्च अदालतले यो पाटोमा सम्बोधन गरेको छैन । बरु नाफामूलक भए पनि महामारीको समयमा सरकारको निर्देशन र शुल्क निर्धारणलाई अस्पताल र प्रयोगशालाले मान्नुपर्ने भनी आदेश गरेको छ । सरकारले हाल कोरोना परीक्षण शुल्क २ हजार तोकेको छ । कोरोना संक्रमण विस्फोटक रूपमा फैलिएको भन्दै सर्वोच्चले सरकारी संयन्त्रबाटै परीक्षणको दायरा बढाउन र परीक्षण सहज रूपमा गरिने व्यवस्था सुनिश्चित गर्न आदेश दिएको छ । आफूले पटकपटक परीक्षणको दायरा बढाउन, सहरी केन्द्र र जनघनत्व भएका ठाउँमा परीक्षण केन्द्र बढाउन आदेश गरेको भन्दै सर्वोच्चले अब भने जनसंख्या र जनघनत्वका आधारमा नक्सांकन र मापदण्ड बनाई थप परीक्षण केन्द्र स्थापना गर्न र जनशक्ति परिचालन गर्न भनेको छ । सर्वोच्चले राष्ट्रिय संकटलाई सम्बोधन गर्न स्वास्थ्य पूर्वाधारलाई जनस्तरसम्म विकास गर्न र त्यहीअनुसार योजनाबद्ध रूपमा छिटो काम गर्न स्वास्थ्यलाई आदेश दिएको छ । कोरोना परीक्षणका लागि लाममा रहेका व्यक्तिबाट संक्रमण फैलिने सक्ने जोखिम बढेकाले तत्काल भीड व्यवस्थापन गर्न पनि सर्वोच्चले भनेको छ । सर्वोच्चले निर्णय गत १५ गते गरेको हो ।"
यसरी टर्यो कर्णालीमा सत्तासंकट,"(सुर्खेत)  नेकपाका वरिष्ठ नेता माधवकुमार नेपाल समूहको साथ पाएपछि कर्णाली प्रदेशका मुख्यमन्त्री महेन्द्रबहादुर शाहीमाथि आइलागेको सत्तासंकट टरेको छ । सांसद यामलाल कँडेलको अगुवाइमा आइतबार दर्ता अविश्वासको प्रस्तावमा हस्ताक्षर गरेका नेपाल समूहका सांसदहरू मंगलबार ब्याक भएपछि संसदीय दलको नेता हुँदै मुख्यमन्त्रीबाट हटाउने योजना तुहिएको हो ।प्रधानमन्त्री तथा पार्टी अध्यक्ष केपी शर्मा ओली निकट कँडेलसहित १८ सांसदले संसदीय दलको नेताबाट हटाउने गरी दलको कार्यालयमा अविश्वासको प्रस्ताव दर्ता गरेका थिए । प्रस्तावमा ओली पक्षका ८, नेपाल पक्षका ७ र अध्यक्ष पुष्पकमल दाहाल पक्षका ३ जनाले हस्ताक्षर गरेका थिए । कर्णालीमा दर्ता भएको अविश्वास प्रस्तावले नेकपाको हेडक्वार्टर देखि अन्य प्रदेशको सत्ता राजनीतिसम्मलाई तरंगित गरेको थियो । अध्यक्ष दाहालले सत्तासंकट टार्न सोमबारै प्रधानमन्त्री ओली र नेपालसँग परामर्श थालेका थिए । वरिष्ठ नेता नेपालले पूर्वमाओवादीको भागमा परेको सरकार ढाल्दा त्यसको असर पार्टी एकतामै पर्ने स्पष्ट धारणा राखेपछि अविश्वासको प्रस्ताव प्रकरण विसर्जन भएको हो ।वरिष्ठ नेता नेपालले र अध्यक्ष पुष्पकमल दाहाल सहितका नेताहरूको सोमबार बिहान काठमाडौंमा बैठक बसेका थियो । उक्त बैठकबाट अध्यक्ष दाहाल र वरिष्ठ नेता नेता नेपालले सोमबारै त्यहाँको विवाद मिलाउन दूत का रूपमा जाजरकोट निवासी पार्टी केन्द्रीय सदस्य निरज आचार्यलाई सुर्खेत पठाएका थिए । आचार्यको अग्रसरतामा पार्टीका सुर्खेत जिल्ला अध्यक्ष तथा संघीय सांसद ध्रुवकुमार शाही कँडेलसँग कस्सिएको आफू पक्षधर सांसदको सम्बन्ध तोड्न लागिपरेका थिए । यो अभियानमा पूर्वमाओवादी समूहबाट पार्टीका प्रदेश सचिव मायाप्रसाद शर्मा र केन्द्रीय सदस्य तथा प्रदेश सांसद बिन्दमान बिष्ट सहभागी थिए । सोमबार दिनभर र मंगलबार मध्याह्नसम्मका विभिन्न चरणको छलफलपछि दुवै समूहबीच एक भएर जाने सहमति भएको थियो । सहमतिअनुसार नेपाल समूहलाई तीन मन्त्री र संसदीय दलको सचेतक दिने सहमति भयो । मुख्यमन्त्रीसमेत रहेका दलका नेता शाहीले मंगलबारै नेपाल पक्षीय सांसद कुर्मराज शाहीलाई सचेतकमा नियुक्त गरेका छन् । केही प्राविधिक विषयलाई सुल्झाएर मन्त्रिपरिषद् पुनर्गठन पनि तुरुन्तै गरिनेछ, छलफलमा सहभागी नेपाल समूहका एक नेताले भने, यसबाट कर्णालीको सत्ता समीकरणमा हाम्रो न्यायोचित सहभागिता सम्बोधन हुने आधार तयार भएको छ । ती नेताका अनुसार नेपाल समूहले मुगुका चन्द्रबहादुर शाही, दैलेखका अम्मरबहादुर थापा र जाजरकोटका करवीर शाहीलाई मन्त्री बनाउन सिफारिस गरेको छ ।२०७४ फागुनमा सरकार गठन भएयता ओली समूहले सरकारमाथि आफ्नो प्रभाव बढाएको थियो । पूर्वएमालेको भागमा परेका चारमध्ये तीन मन्त्रालय ओली समूहले लिएको थियो । नेपाल समूहका प्रकाश ज्वालामात्र मन्त्री थिए । ओली समूहबाट दल रावल, खड्कबहादुर खत्री र नन्दसिंह बुढा मन्त्री भएका थिए । तीमध्ये खत्री २०७६ साउनमा नक्कली बैंक ग्यारेन्टी प्रकरणमा अदालतमा मुद्दा अघि बढेपछि पदमुक्त भइसकेका छन् । नेपाल समूहका सबैभन्दा वरिष्ठ नेता ज्वाला स्वयं मन्त्री भएपछि उक्त समूहको बार्गेनिङ पावर कमजोर भएको थियो । सत्ताबाहिर भएका कँडेलले भने प्रभाव बढाउँदै मन्त्रीका साथै संसदीय दलको प्रमुख सचेतकमा समेत आफ्नो पक्षका सांसद गुलावजंग शाहलाई नियुक्त गराएका थिए । कँडेलले सुरुदेखि नै मुख्यमन्त्रीमा दाबी गर्नुभयो, नपाएपछि बाहिरै बसेर आफ्ना मान्छेलाई व्यवस्थापन गर्नुभयो, नेपाल पक्षीय एक सांसदले भने, हाम्रा नेता (ज्वाला) भने सरकारमा गएपछि हाम्रा लागि बोलिदिने कोही भएन । हामी अवसरबाट वञ्चित भइरह्यौं । मुख्यमन्त्री शाहीले पनि त्रास मा परेर कँडेलले भनेको मान्ने गरेको उनले बताए ।नयाँ समीकरणले कर्णालीमा दाहालनेपाल समूहलाई एक ठाउँमा पुर्याएको छ । तर मंगलबारको कर्णालीमा भएको यो पक्षको सहमतिअनुसार तीन जना मन्त्री हुने नहुनेचाहिँ निश्चित छैन । किनकि केन्द्रबाटै कर्णालीका नेतालाई बोलावट भइसकेको छ । एक जना दलको सचेतक नियुक्त भइसकेका छन् । भविष्यमा सरकार सञ्चालन र अन्य महत्त्वपूर्ण नियुक्तिमा मुख्यमन्त्रीले सार्थक समन्वय गर्ने सहमति भएको छ, नेपाल समूहका ती नेताले भने, मुख्यमन्त्रीले सांसदहरूबाट प्राप्त गुनासोअनुसार व्यवहारगत त्रुटि पनि सच्याउने प्रतिबद्धता पनि व्यक्त गर्नुभएको छ ।मन्त्रिपरिषद् पुनर्गठनको ढाँचा स्पष्ट रूपमा बाहिर आइसकेको छैन । सात सदस्यीय मन्त्रिपरिषद्मा अहिले भौतिक पूर्वाधार विकास मन्त्रालय मात्र मन्त्रीविहीन छ । बाँकी पाँच मन्त्रालयमा ओली र दाहाल समूहका दुईदुई तथा नेपाल समूहका एक जना मन्त्री छन् । मंगलबार दिउँसो भएको सहमतिअनुसार नेपाल समूहका तीनै जनालाई मन्त्री बनाउँदा ओली समूहका दुवैलाई झिक्नुपर्ने हुन्छ । यसको सम्भावना पार्टी केन्द्रमा दुई अध्यक्षको सम्बन्ध र समझदारीमा पनि निर्भर हुने नेकपाकै एक नेताले बताए । ती नेताका अनुसार मन्त्री ज्वालाले आफ्नो समूहका लागि आफैं मन्त्रीबाट बाहिरिने र ओली समूहका अर्का एक जना मन्त्रीलाई बिदा गरेर सन्तुलन मिलाउने सम्भावना पनि उत्तिकै छ । यसो गर्दा दाहाल समूहबाट मुख्यमन्त्रीसहित तीन जना, नेपाल समूहबाट तीन जना र ओली समूहबाट एक जना मन्त्री हुनेछन् । संविधानअनुसार कर्णालीमा आठ जनाको मन्त्रिपरिषद् गठन गर्न पाउने भएकाले मन्त्रालय विभाजन गर्ने वा राज्यमन्त्री नियुक्त गर्ने सम्भावना पनि रहेको ती नेताको भनाइ छ ।अन्तिमसम्म कसरतमुख्यमन्त्री शाहीले प्रमुख सचेतकबाट पदमुक्त गरे पनि कँडेल समूहले मंगलबार १ बजेका लागि संसदीय दलको बैठक बोलाएको थियो । बैठकमा हस्ताक्षरकर्ता सबै सांसदलाई उपस्थित गराउन अन्तिम समयसम्म प्रयास भएको थियो । तर दिउँसो १ बजे कँडेलसहित १० जना सांसद मात्र संसदीय दलको कार्यालयमा पुगेका थिए । कँडेलले आफ्नो समूहका दुई जना मन्त्री दल रावल र नन्दसिंह बुढालाई राजीनामा दिएर दलको बैठकमा आउन दबाबसमेत दिएका थिए । तर मन्त्रीद्वयले प्रतिनिधिसभाका नेकपा संसदीय दल उपनेता सुवास नेम्वाङमार्फत राजीनामाका लागि प्रधानमन्त्री ओलीसँग सम्पर्क गरेका थिए । माथिबाट अहिले मन्त्रीबाट राजीनामा नदिनुहोस्, यो सरकार बदल्ने बेला होइन भन्ने स्पष्ट निर्देशन आयो, एक मन्त्रीले भने, त्यसपछि त निकै सजिलो भयो, हामी आफैं पनि अविश्वासको प्रस्तावमा सहमत थिएनौं ।ॅजवाफी फायर ले खोल्यो बाटोअविश्वासको प्रस्ताव दर्ता भएपछि संकटोन्मुख अवस्थाबाट गुज्रेका शाहीले प्रमुख सचेतक शाहलाई आइतबारै बर्खास्त गरेर जवाफी फायर खोलेका थिए । उक्त कदम नै अनुकूल वातावरणको आधार बन्यो ।मुख्यमन्त्री समूहले सोही कदमबाट आफ्नो बाटो क्लियर पारेको थियो । अविश्वासको प्रस्तावमाथि छलफलका लागि दलको बैठक आह्वान गर्ने र अध्यक्षता गर्ने पदाधिकारी आफूअनुकूल भएपछि उनलाई राहत मिलेको थियो । सुरुमा संख्यात्मक रूपमा अप्ठेरोमा परे पनि सत्ता हातमा भएकाले मुख्यमन्त्रीले शक्ति अभ्यास गरेको हुनुपर्छ, समस्या समाधानमा सक्रिय नेपाल समूहका संघीय सांसद ध्रुवकुमार शाहीले भने, अहिलेको अवस्थामा अविश्वासको प्रस्तावबाट अघि बढ्दा पार्टीलाई सबैभन्दा बढी क्षति हुन्थ्यो ।कँडेलको योजना असफल हुनुमा पूर्वएमाले गुटको टकराव पनि प्रमुख कारक हो । प्रस्तावमा हस्ताक्षर गर्ने नेपाल पक्षीय प्रदेश सांसदहरू कँडेलप्रति सकारात्मक भए पनि प्रदेशका प्रमुख नेता प्रकाश ज्वाला र नेकपा सुर्खेतका अध्यक्षसमेत रहेका संघीय सांसद शाहीको कँडेलसँग कटु सम्बन्ध छ । उनीहरू मुख्यमन्त्री शाहीलाई सहयोग गर्नभन्दा पनि कँडेलको योजना विफल तुल्याउन बढी सक्रिय थिए । त्यसमाथि अविश्वासको प्रस्तावबाट ब्याक हुनु भन्ने वरिष्ठ नेता नेपालको सन्देश बोकेर केन्द्रीय सदस्य आचार्य काठमाडौंबाट सुर्खेत आइपुगे । यी तीनै जना ठूला नेताको स्वार्थसामु हामीलाई टिक्न गाह्रो भयो, त्यसमाथि केही माननीयलाई पद पनि दिइयो, नेपाल समूहका एक सांसदले भने, मन नहुँदानहुँदै पनि पछि हट्नुपर्ने बाध्यता आइलाग्यो ।"
छिनोफानो अब केन्द्रबाट,"(काठमाडौं)  कर्णाली प्रदेशबाट सल्केको सत्ता संघर्षको आगो अरू प्रदेशमा सर्ने देखिएपछि नेकपाका दुई अध्यक्ष केपी शर्मा ओली र पुष्पकमल दाहाल तथा वरिष्ठ नेता माधव नेपालले केन्द्रबाट हस्तक्षेपकारी भूमिका खेल्दै विवाद निरूपण काठमाडौंबाटै गर्ने भएका छन् । तीन जना नेताको परामर्शपछि अध्यक्षद्वयले तत्काल थप कुनै कदम नचाल्न निर्देशन दिँदै छलफलका लागि मुख्यमन्त्री महेन्द्रबहादुर शाहीसहित कर्णाली प्रदेश कमिटीका पदाधिकारी र असन्तुष्ट सांसदलाई पत्र लेखेर काठमाडौं बोलाएका छन् । असन्तुष्टिको सम्बोधन कुन विधि र प्रक्रियाबाट गर्ने भन्नेमा काठमाडौंमा हुने छलफलले छिनोफानो गर्नेछ । मुख्यमन्त्रीविरुद्ध आफ्नै पार्टीका १८ सांसदले आइतबार संसदीय दलमा अविश्वास प्रस्ताव दर्ता गराएपछि कर्णाली प्रदेशमा रडाको मच्चिएको थियो । आवश्यक परामर्श गर्ने गरी नेतृत्वले मुख्यमन्त्रीसहित कर्णाली प्रदेश कमिटीका पदाधिकारीलाई राजधानी बोलाएको छ । यहाँ छलफलपछि थप निर्णय हुन्छ, पार्टी प्रवक्ता नारायणकाजी श्रेष्ठले भने । कर्णालीका प्रमुख नेताहरूलाई बिहीबारसम्म काठमाडौं आउन भनिएको छ । केन्द्रमा नै बोलाइएपछि कर्णालीमा दाहाल र नेपाल निकट नेताहरूबीच मंगलबार दिउँसो भएको तत्काल मन्त्रिपरिषद् पुनर्गठन गर्ने सहमति के हुने भन्ने अनिश्चित भएको छ । कर्णालीको विवाद सुल्झाउन ओली र दाहाल एवं दाहाल र नेपालबीच सोमबार र मंगलबार लगातार छलफल भएको थियो । मुख्यमन्त्रीसहित कर्णाली प्रदेश कमिटीका पदाधिकारीलाई काठमाडौं बोलाउने, सबै पक्षका कुरा सुन्ने र त्यसैअनुसार निर्णय गरी अगाडि बढ्ने समझदारी उनीहरूबीच मंगलबार बनेको हो । सोमबार बेलुकासम्म पनि ओली पक्ष सकारात्मक थिएन । मंगलबार नेपाल पक्षधर सांसद फिर्ता हुने भएपछि अविश्वास प्रस्तावको योजना असफल भयो, नेकपा कर्णाली प्रदेश कमिटीका एक पदाधिकारीले भने, त्यो प्रस्ताव असफल भएपछि आफ्नो पक्ष र अर्को पक्षलाई पनि बोलाएर समझदारी गर्नु नै लाभदायी हुने देखेपछि ओली पत्र लेख्न बाध्य भएको बुझिन्छ । ओली र दाहालबीच मंगलबार भएको छलफलमा महासचिव विष्णु पौडेलसहित लुम्बिनी प्रदेशका मुख्यमन्त्री शंकर पोखरेल पनि सहभागी थिए । प्रधानमन्त्री ओली र अध्यक्ष दाहालले कर्णाली प्रदेश इन्चार्ज जनार्दन शर्मासँग पनि छुट्टाछुट्टै छलफल गरेका थिए । कर्णाली प्रदेशको संकट समाधानमा दाहाल र वरिष्ठ नेता नेपालबीच सहमति बनेपछि ओलीमाथि दबाब बढेको थियो । मुख्यमन्त्री शाहीलाई संसदीय दलको नेताबाट हटाउने गरी तयार १८ सांसदमध्ये सात जना नेपाल समूहका थिए । अध्यक्ष दाहाल र नेपालबीच सोमबार भएको भेटघाटमा अविश्वासको प्रस्तावलाई रोक्न पहल गर्ने समझदारी बनेको थियो । छलफलमा सुरेन्द्र पाण्डे, वर्षमान पुन, जनार्दन शर्मा, नीरज आचार्यलगायत थिए । समझदारीअनुसार दाहाल र नेपालले केन्द्रीय सदस्य आचार्यलाई सोमबार दिउँसो सुर्खेत पठाएका थिए । उनीहरूले आचार्यमार्फत आफू पक्षका सांसदलाई पछि हट्न निर्देशन दिएका थिए । अहिलेलाई कर्णालीको राजनीतिक संकट टरेको छ । पार्टी नेतृत्वले मुख्यमन्त्रीसहित कर्णाली प्रदेश कमिटीका पदाधिकारीसँग छलफल गरेपछि गुटगत शक्ति सन्तुलनअनुसार नयाँ कार्यविभाजन होला, नेकपा कर्णाली प्रदेशका ती पदाधिकारीले भने । यसअघि नै स्थायी कमिटी बैठकले प्रदेश मन्त्रिपरिषद् पुनर्गठनको बाटो खुला गरिसकेको छ । भदौ २६ मा सकिएको स्थायी कमिटी बैठकले प्रदेश सरकारको भूमिका प्रभावकारी बनाउने निर्णय गरेको थियो । जसअनुसार प्रदेश सरकारले नीतिगत र राजनीतिक नियुक्तिजस्ता विषयमा निर्णय गर्दा सम्बन्धित प्रदेश कमिटीका पदाधिकारीसँग समन्वय गर्ने र आवश्यकताअनुरूप पार्टीसँगको परामर्श एवं समन्वयमा मन्त्रिपरिषद् विस्तार तथा पुनर्गठन गर्नुपर्नेछ । कर्णालीमा मुख्यमन्त्री बदल्नेभन्दा पनि मन्त्रिपरिषद् पुनर्गठन गरेर असन्तुष्टलाई समेट्ने अबको गृहकार्य हुने प्रदेश नेताहरूको भनाइ छ । नेपाल समूहले भने मंगलबार भएको सहमतिबाट पछाडि नहट्न दाहाल समूहमाथि दबाब दिएको छ ।"
अख्तियारले हेर्ला ?,"(काठमाडौं)  अख्तियार दुरुपयोग अनुसन्धान आयोगले भ्रष्टाचारलाई कानुनी घेरामा प्रमाण पुगे मात्रै अनुसन्धानको दायरामा ल्याउने गर्छ । बूढीगण्डकी जलविद्युत् परियोजनामा अनियमितता हुनका लागि अख्तियारको प्राविधिक परिभाषा अनुसार दुइटा आधार पूरा गरेको हुनुपर्छ । कि त बूढीगण्डकी जलविद्युत् परियोजना निर्माणका लागि ठेक्का सम्झौता भइसकेको हुनुपर्छ र त्यो ठेक्काबाट स्पष्ट रूपमा राज्यलाई नोक्सान भएको देखिनुपर्छ । त्यसो होइन भने ठेकेदार, उसको नेपाल प्रतिनिधिले पूर्वप्रधानमन्त्री बाबुराम भट्टराईले भनेझैं नौ अर्ब रुपैयाँ प्रमुख तीन नेताहरूले बाँडेर खाएको देखिनुपर्छ । ठूला मुद्दा र प्रभावशाली राजनीतिज्ञ जोडिने भ्रष्टाचारका उजुरीमा यसै पनि रुचि नदेखाउने अख्तियारले यी दुई आधारबिना बूढीगण्डकीको आरोपका विषयमा हेर्ने मात्रै होइन, प्रवेश नै गर्ने सम्भावना छैन ।अख्तियारको इच्छाशक्ति हुने हो भने भट्टराईको सार्वजनिक अभिव्यक्ति र त्यसका आधारमा विभिन्न सञ्चारमाध्यमले तयार पारेको समाचारअनुसार विषयवस्तुलाई नोटिस मा लिएर फाइल हेर्न सक्ने अवस्था रहन्छ । पूर्वप्रधानमन्त्री एवं बहालवाला सांसदले सार्वजनिक कार्यक्रममा नेताहरूको नाम र अंक किटेर घूस खाएको भनी आरोप लगाउनु संगीन विषय हो । अख्तियारले चाहने हो भने यो विषयमा भट्टराईलाई निम्त्याएर प्रमाण दिन वा थप सहयोगका लागि आग्रह गर्न सक्छ ।अख्तियारका प्रवक्ता तारानाथ अधिकारी सञ्चारमाध्यममा आएका भ्रष्टाचार र अनियमितताका विवरणलाई आयोगले सूचनाका रूपमा ग्रहण गर्ने तर आयोग त्यही विवरणबाट निर्देशित नहुने बताउँछन् । उनले भने, त्यसलाई आधार मानेर हेर्दै जाँदा थप प्रमाण भेटिए आयोगले अनुसन्धान गर्छ । तर अख्तियार स्रोतका अनुसार भट्टराईको अभिव्यक्तिबारे छानबिन र अनुसन्धानको कुनै तयारी छैन र त्यो सम्भावना पनि छैन ।सरकारले मन्त्रिपरिषद्बाट बूढीगण्डकी जलविद्युत् परियोजनाको ठेक्कासम्बन्धी निर्णय गर्ने अधिकार ऊर्जा मन्त्रालयलाई दिने निर्णय गरिसकेको छ । चिनियाँ कम्पनी गेजुवा र ऊर्जा मन्त्रालयबीच पछिल्लो पटक अर्को सम्झौता भने भइसकेको छैन । ठेक्का सम्झौताको मोडलसमेत तयार नभएको अवस्थामा अख्तियारको नजरबाट हुँदै नभएको काममा राज्यकोषमा नौ अर्ब रुपैयाँको नोक्सानी भयो भनी फाइल मगाउने र अनुसन्धान गर्न सक्ने देखिँदैन ।अर्कोतर्फ, सम्झौता भइनसके पनि ठेक्का प्रभावित पार्न कम्पनी वा त्यसका प्रतिनिधिले प्रमुख राजनीतिक शक्तिलाई प्रभावित पारेको हुन सक्छ । भट्टराईले नाम किटान गरेका प्रधानमन्त्री केपी शर्मा ओली, विपक्षी दलका नेता शेरबहादुर देउवा र नेकपाका अध्यक्ष पुष्पकमल दाहाल सार्वजनिक पद (सांसद) मा छन् । भट्टराईले भनेझैं ९ अर्ब रुपैयाँ तीन नेताले बाँडेर लिएका हुन् भने अख्तियारले छानबिन गर्न सक्छ । तर त्यसका लागि लिएकोदिएको प्रमाण स्पष्ट देखिनुपर्छ । जुन सम्भावनाभन्दा निकै टाढाको विषय हो ।अख्तियारसम्बद्ध स्रोत एवं अनुसन्धान अधिकृतहरूका अनुसार केही लाख सेरोफेरोको घूस नेपालमा प्रत्यक्ष र नगदमै लेनदेन भए पनि त्योभन्दा मोटो रकम नेपालभित्र र नगदमा लेनदेन हुने सम्भावना रहँदैन । नेपाल टेलिकमको फोरजी प्रकरण ट्र्याक गर्दा केही अधिकारीहरूको गल्फ मुलुकमा शंकास्पद आउजाउ थियो र त्यही डिल भएको हाम्रो अनुमान छ, अख्तियार स्रोतले भन्यो, करोडको लेनदेन त नेपालमा हुँदैन भने अर्बौंको लेनदेन नेपालभित्रै र त्यसमाथि नगदमा हुने सम्भावनै छैन ।कान्तिपुरको सम्पर्कमा आएका अख्तियारका एक अनुसन्धान अधिकृतले पनि सम्झौता नै नभएको अवस्थामा त्यसबाट राज्यकोषमा नोक्सानी भयो र कुनै ठेकेदारले त्यो लाभ नेताहरूलाई पुर्याए भन्ने अनुमानका साथ अनुसन्धान हुने सम्भावना नरहेको बताए । उनको भनाइमा ठेक्का हात पार्न अनियमितता नै भएको भए प्रमाण भेटिने गरी नगदमा कारोबार हुने र त्यो अख्तियारले ट्र्याक गर्ने सम्भावना रहँदैन ।प्रमुख दलका शीर्ष नेताहरूको मौन सम्मति मा भएका भ्रष्टाचारका उजुरीमाथिको छानबिन यसअघि पनि अलपत्र परेका थिए । सुडान प्रकरणदेखि वाइडबडीन्यारोबडी खरिद प्रकरणमा प्रमुख दलका शीर्ष नेताहरू मौन थिए । त्यस घटनामा जोडिएको कारोबारसमेत मुलुकबाहिर भएको अनुमान गरिएको छ । न्यारोबडी विमान खरिदमा त आफ्नो मुलुकबाट घूस प्रवाह भएको भनी फ्रान्सको अदालतले एयरबसलाई जरिवानासमेत गरिसकेको थियो ।दलहरूबीच आपसमा द्वन्द्व हुँदा इतर पक्षलाई भ्रष्टाचारको आरोप लगाउनु नौलो होइन । तत्कालीन एमालेबाट फुटेर माले बनेपछि २०५६ चैत २६ गते एमाले नेता प्रदीप नेपालले खुलामञ्चबाट भ्रष्टाचारीहरूको सूची नै सार्वजनिक गरेका थिए, जसमा अधिकांश नेकपा मालेमा जाने नेता र उनीहरूलाई समर्थन गर्नेहरूको नाम थियो । यस विषयमा चलेको मुद्दा पछि सहमतिमा फिर्ता भयो । गत वर्ष नेपाली कांग्रेसका नेता नैनसिंह महरले नेकपा सरकारका काण्डै काण्ड भनी पुस्तिका प्रकाशन गरेका थिए ।अवकाशप्राप्त प्रहरी अधिकारी पुष्कर कार्की शक्ति र पदबाट आर्जित लाभ नेपालभित्र र बाहिरसमेत लुकाउने र आवश्यक परेका बेला त्यसलाई सहजै परिचालन गर्ने उदाहरण बेलाबेला भेटिने बताउँछन् । उनले गत निर्वाचनको उदाहरण दिए । प्रमुख दललगायतका उम्मेदवारले हरेक निर्वाचन क्षेत्रमा १० करोड रुपैयाँका दरले खर्च गरेको अनुमान गर्दा त्यो रकम १५ अर्ब सेरोफेरो पुग्छ । केन्द्रीय रूपमा दलहरूले देशव्यापी गर्ने खर्च अलग छ । प्रत्यक्ष स्रोत नदेखिए पनि त्यो रकम नेपाली बजारमै त प्रवाह हुन्छ, हैन र ? कार्कीले भने, नेपालमा औपचारिक लगानीबाहेक अनौपचारिक नगद रहेछ र चुनावका बेला त्यो बग्दो रहेछ भन्ने देखिन्छ । वैदेशिक रोजगारीमा रहेका नेपालीले भित्र्याउने रेमिट्यान्स, हुन्डीको कारोबार र सुनलगायतका सामानको औपचारिकअनौपचारिक खरिदमा रकम ओहोरदोहोर भइरहेको उल्लेख गर्दै उनले पारदर्शिताको सवाल कमजोर भएको अवस्थामा कालो धन लुकाउन कुनै कठिनाइ नहुने बताए । उनले भने, यस्तो अवस्था आउन नदिन राज्यका निकाय नै बलियो भएर अनुसन्धान गर्नुपर्ने हो ।"
जसपालाई नेता व्यवस्थापनमै समस्या,"(काठमाडौं)  जनता समाजवादी पार्टीका अध्यक्ष उपेन्द्र यादव, वरिष्ठ नेताद्वय बाबुराम भट्टराई, राजेन्द्र महतोलगायतका नेताहरू यतिबेला प्रदेश २ का कार्यक्रममा व्यस्त छन् । बढ्दो कोरोना महामारीबीच पनि वैकल्पिक राजनीतिक शक्तिको नारा दिँदै उनीहरूले विभिन्न जिल्लामा पार्टी प्रवेशका कार्यक्रम गरिरहेका छन् । उनीहरूले आउँदो चुनावमा जसपा बलियो राजनीतिक विकल्प बन्ने दाबी गरिरहेका छन् । तर यस्तो दाबी गर्ने नेताहरूले भने पार्टी एकीकरणको साढे ५ महिना बित्दा पनि केन्द्रीय कार्यसमितिसमेत बनाउन सकेका छैनन् । जसपामा माथिल्लो तहका नेताहरूको व्यवस्थापन नहुँदा ७ सय ५१ सदस्यीय केन्द्रीय कार्यसमिति, १ हजार १ सय सदस्यीय संघीय परिषद्लगायत प्रदेश, जिल्ला, क्षेत्र र वडा तहसम्म समायोजन अलपत्र परेका छन् । पार्टी संरचना निर्माण र समायोजनका कामबारे प्रश्न गर्दा उनीहरू कोरोना महामारीलाई प्रमुख कारण बताउने गर्छन् । तर सार्वजनिक कार्यक्रमको आयोजना र सहभागिता हेर्दा कोरोना महामारीलाई परवाह गरेको पाइँदैन । पार्टीभित्रका अधिकांश नेताले यतिका समयसम्म केन्द्रीय कार्यसमिति बनाउन नसक्ने नेतृत्वले नेकपा र कांग्रेसको विकल्प कसरी दिन सक्ला भन्ने प्रश्न उठाउन थालेका छन् । वैकल्पिक शक्ति बनाउने नाराले हामीजस्ता नेताहरूलाई गिज्याइरहेको छ भने कार्यकर्तामा कस्तो छाप परेको होला, राजधानीमै रहेका केन्द्रीय कार्यकारिणी समितिका एक सदस्यले भने, यतिन्जेलसम्म पार्टीको केन्द्रीय कार्यसमिति बन्न नसक्नु लज्जाको विषय बनेको छ ।उपेन्द्र यादव नेतृत्वमा रहेको तत्कालीन समाजवादी र महन्थ ठाकुरसहित ६ नेताको सामूहिक नेतृत्व प्रणालीमा चलेको राजपाबीच गत वैशाख १० मा एकीकरण भएको हो । एकीकरणपछि जसपा मुलुकको तेस्रो राजनीतिक शक्ति बनेको छ । पार्टी निर्माणको मुख्य आधार सांगठनिक संरचना हो । तर जसपाले केन्द्रीय कार्यकारिणीबाहेक कुनै संरचना खडा गर्न सकेको छैन । पार्टीका संरचना नहुँदा नेता विशेषका गतिविधिबाहेक संगठनको गतिविधि ठप्पजस्तै छ । नेकपा र कांग्रेसमा चर्किइरहेकै आन्तरिक शक्ति संघर्षकै जस्तो रोग जसपामा पनि भित्रिएको नेताहरू बताउँछन् । जसपाका नेताहरूलाई सकभर आफ्नो वर्चस्व कायम होस्, नभए पनि शक्ति कमजोर नहोस् मानसिकताले डोर्याएको छ । एकीकरणताकादेखि चर्केको नेता व्यवस्थापनको मुद्दा अहिलेसम्म ज्यूँका त्यूँ छ । निर्वाचन आयोगमा दल दर्ताका क्रममा ५१ जनाको पदाधिकारीको केन्द्रीय कार्यकारिणी समिति बनाइएको थियो । अहिले तिनै ५१ जना नेताहरूको पदीय बाँडफाँटमा तत्कालीन समाजवादी र राजपाका नेताबीच रस्साकसी छ । रस्साकसीको केन्द्रमा उपेन्द्र यादव र राजेन्द्र महतो अग्रभागमा देखिने गरेका छन् । यादव पार्टी अध्यक्षसमेत हुन् । तत्कालीन समाजवादीमा पनि उनी कार्यकारिणी अध्यक्ष थिए । अर्का अध्यक्ष महन्थ ठाकुर स्वास्थ्य र उमेरका कारण शिथिल बन्दै गएपछि पूर्वराजपा समूहमा महतोले प्रभाव बढाउन खोजेका छन् । महतो पार्टीका वरिष्ठ नेता छन् । केन्द्रीय कार्यकारिणीमा पूर्वराजपाका २६ र पूर्वसमाजवादीका २५ जना नेताको प्रतिनिधित्व छ । नेकपा र कांग्रेसको विकल्प दिने राजनीतिक नारा बोकेको पार्टीको केन्द्रीय समिति नै बन्न नसक्नुमा सजपाका वरिष्ठ नेता अशोक राईले नेकपाभित्रको घर झगडासँग तुलना गरे । निकै आत्मीयताका साथ एकता भएको नेकपाले त अढाई वर्षमा आइपुग्दा पार्टी समायोजन सकेको छैन, हाम्रो त भर्खरै ६ महिना पुग्न लागेको छ, उनले भने, अर्कोतिर कोरोनाको महामारीले पनि हामीलाई रोक्यो । लामो समयदेखि भूमिकाविहीन बनेका अधिकांश केन्द्रीयस्तरका नेताहरू नै शीष पाँच नेताप्रति असन्तुष्ट छन् । गत साउन २१ देखि २४ गतेसम्म चलेको केन्द्रीय कार्यकारिणी समिति बैठकले पद बाँडफाँट टुंग्याउन नसकेपछि दुई अध्यक्ष ठाकुर र यादवका अतिरिक्त तीन वरिष्ठ नेता राई, भट्टराई र महतोलाई पदीय जिम्मेवारी र केन्द्रीय कार्यसमितिको टुंगो लगाउन जिम्मा दिएको थियो । यसबीचका प्रयास सफल हुन नसकेपछि केन्द्रीय कार्यकारिणी समितिको बैठकमा फेरि यो एजेन्डाले प्रवेश पाउने भएको छ । बैठक आगामी कात्तिक ३ र ४ गतेका लागि बोलाइएको छ । बैठकको पहिलो एजेन्डा पार्टीको विधान संशोधन र नियमावली सम्बन्धमा भनेर राखिएको छ । त्यसपछि संघीय परिषद् गठन तथा कार्यविभाजन, केन्द्रीय कार्यसमिति गठन तथा कार्यविभाजन र केन्द्रीय कार्यकारणी समितिको कार्यविभाजनसम्बन्धी एजेन्डा मुख्य छन् । केही व्यक्तिको महत्त्वाकांक्षाका कारण लामो समयसम्म पार्टी अनिर्णयको बन्दी भएको केन्द्रीय कार्यकारिणी समितिमा रहेका अधिकांश नेता बताउँछन् । कोरोना महामारी देखाएर नेतृत्वले आफ्नो कमजोरी छोपेको पूर्वराजपाका एक नेताले बताए । केन्द्रीय कार्यकारिणीको पद विभाजनमै मुख्य लफडा चलेको उनको दाबी छ । तत्कालीन राजपाको तुलनामा समाजवादीको संगठन व्यवस्थित र चुस्त रहेकाले त्यसैका आधारमा केन्द्र्रीय कार्यकारिणी समितिका सदस्यको पद बाँडफाँट हुनुपर्नेमा तत्कालीन समाजवादीमा रहेका नेताहरूको मुख्य जोड रहँदै आएको छ । वरिष्ठ नेता राईले केन्द्रीय कार्यकारिणी समितिमा रहेका ५१ मध्ये दुवैतर्फ २५२५ जनाको मात्रै पदीय जिम्मेवारी छुट्याउने प्रस्ताव आफूहरूले राखेको बताए । पार्टी एकीकरण नै समानताका आधारमा गर्ने सहमतिअनुसार यस्तो प्रस्ताव अघि सारिएको उनको भनाइ छ । तत्कालीन समाजवादीमा अध्यक्षसहित २५ जनाकै पदाधिकारी थियो । अध्यक्षबाहेक संघीय अध्यक्ष १, वरिष्ठ नेता १, सहअध्यक्ष १, उपाध्यक्ष ८, महासचिव ३, उपमहासचिव ३, सचिव ६ र कोषाध्यक्ष १ जना थिए । तत्कालीन राजपाका अध्यक्ष मण्डलका ६ सदस्यमध्ये ठाकुर पार्टी अध्यक्ष छन् भने महतो वरिष्ठ नेता छन् । महेन्द्र राय यादव, शरतसिंह भण्डारी, अनिल झा र राजकिशोर यादवलाई पनि वरिष्ठ नेता बनाउनुपर्ने प्रस्ताव पूर्वराजपाले सुरुदेखि राख्दै आएको छ । ठाकुर, महतोसँगै तत्कालीन राजपामा बराबरी हैसियत रहेको भन्दै चारै नेताले पनि वरिष्ठ नेताकै हैसियत खोज्दै आएका छन् । जसलाई पूर्वसमाजवादी समूहले स्वीकार गरिसकेको छैन । पूर्वराजपाले वरिष्ठ नेताबाहेक आफ्नो पक्षका नेताहरूको व्यवस्थापनका लागि २ सहअध्यक्ष, १२ उपाध्यक्ष, ४ महासचिव, १ उपमहासचिव र १ सहकोषाध्यक्षको प्रस्ताव अघि सारेको छ । वरिष्ठ नेता महतोले आन्तरिक गृहकार्य जारी भएकाले आउने केन्द्रीय कार्यकारिणी बैठकसम्ममा सहमति जुट्ने दाबी गरे । के दिएर, के गरेर राम्रो हुन्छ, त्यसमा हामी जान तयार छौं, आगामी बैठकसम्म टुंग्याउने गृहकार्य जारी छ, वीरगन्जमा रहेका उनले कान्तिपुरसँग भने । अबको बैठकले केन्द्रीय कार्यकारिणीका सदस्यहरूको जिम्मेवारी बाँडफाँटमा मात्रै सीमित नभई केन्द्रीय समितिदेखि प्रदेश र वडा तहसम्मकै समायोजन टुंगो लगाउने दाबी उनले गरे । अलिकति कोरोनाका कारण ढिलाइ भयो । महामारीमा त्यसै हाम फाल्ने अवस्था पनि भएन, महतोले भने, नेताहरू व्यवस्थापनको मुद्दामा हामी सहमतिनजिक पुगेका छौं, समायोजन पनि चाँडै गर्छौं । राईले भने पाँच जना नेतालाई प्रस्ताव तयार पार्नका लागि मात्रै अधिकार दिएकाले निर्णय बैठकबाटै हुने बताए । हामीबीच करिब सहमति भइसकेको छ, आगामी बैठकमा प्रस्ताव लैजान्छौं, उनले भने, विधान संशोधनमार्फत केन्द्रीय कार्यसमितिलगायत केही संरचनागत सुधार गर्नुपर्ने देखिएको छ । त्यसलाई समेत समायोजन गरेर प्रस्ताव बनाउने तयारीमा छौं । वरिष्ठ नेता भट्टराईलाई भने संघीय परिषद्कै अध्यक्षको जिम्मेवारी दिनेमा दुवै पक्ष सहमत छन् । तर उनले पार्टीको वरीयतामा आफू एक नम्बरमा हुनुपर्ने अडान राख्दै आएका छन् । वरीयताको विषय नमिल्दा भट्टराई आफैं राईपछिको तेस्रो क्रममा छन् । महतोले भट्टराईको वरीयतामा समस्या नभएको बताए ।"
'बलात्कारका घटना मिलाउनु कसुर',"काठमाडौं (कास) महान्यायाधिवक्ता कार्यालयले जबर्जस्ती करणीलगायतका घटनामा मिलापत्र गराउनु गैरकानुनी र कसुरजन्य कार्य भन्दै सबै स्थानीय तहका जनप्रतिनिधिलाई कानुन ख्याल गर्न सचेत गराएको छ । पछिल्लो समय शृंखलाबद्ध रूपमा जबर्जस्ती करणीसम्बन्धी घटना भएका र यस्ता कसुरमा स्थानीय तहका जनप्रतिनिधिसमेतको रोहवरमा पीडक र पीडितबीच मिलापत्र गराइएको वा सहमतिको कागज गराइएको खबर आउन थालेपछि महान्यायाधिवक्ता कार्यालयले ध्यानाकर्षण गराएको हो । महान्यायाधिवक्ता अग्नि खरेलले मंगलबार विज्ञप्ति जारी गर्दै प्रचलित कानुनले जबर्जस्ती करणीसम्बन्धी कसुरलाई सरकारवादी हुने मुद्दाका रूपमा परिभाषित गरेकाले मिलापत्रमा टुंग्याउनु गैरकानुनी हुने उल्लेख गरेका छन् । यस्ता कसुरका सम्बन्धमा जानकारी हुने जोकोहीले पनि नजिकको प्रहरी कार्यालयमा सूचना दिनुपर्ने र त्यस्ता कसुरका अभियुक्तलाई पक्राउ गर्न, पीडितको उद्धार, उपचार, सहयोग र संरक्षण गर्नुपर्ने कानुनी दायित्वसमेत हो, महान्यायाधिवक्ता खरेलले भनेका छन्, सो दायित्व पूरा नगरी मिलापत्र हुन नसक्ने कसुरमा गैरकानुनी रूपमा मिलापत्र र सहमति गराउने कार्य आफैंमा कसुरजन्य हो भन्ने सबैमा स्मरण गराउन चाहन्छु । जबर्जस्ती करणीजस्ता मानव मर्यादामा गम्भीर चोट पुग्ने कसुर कुनै पनि कारण वा बहानामा न्यायिक प्रक्रियाभन्दा बाहिरबाट समाधान गर्न सकिँदैन । यस्ता कसुरहरू सभ्य समाजका लागि कलंकको विषय भएको उल्लेख गर्दै कुनै पनि कारणले अपराध अनुसन्धानको दायराभन्दा बाहिर गई यस्ता घटना समाधान हुन नसक्ने स्मरण गराएका छन् । जानेर वा नजानेर गरिने यस्ता क्रियाकलाप गैरकानुनी हुने भएकाले कानुनले संरक्षण गर्न र मान्यता दिन सक्दैन, यो सन्दर्भमा कानुनको अज्ञानता क्षम्य हुँदैन भन्ने सिद्धान्तलाई सबैले मनन गर्नका लागि समेत विशेष आग्रह गर्दछु, महान्यायाधिवक्ता खरेलले भनेका छन्, यो कानुनी जिम्मेवारीलाई मनन गर्दै जनताको प्रतिनिधित्व गर्ने व्यक्तिहरूले कानुनी दायित्वलाई पालना गर्दै कसुरको अनुसन्धान, अभियोजन र न्याय सम्पादन प्रक्रियामा सक्रिय सहयोग गर्नुहुनेछ भन्ने अपेक्षा राखेको छु ।स्थानीय तहलाई आफ्ना जनप्रतिनिधिलाई अपराध अनुसन्धान एवं न्यायिक प्रक्रियाका बारेमा अभिमुखीकरण गर्ने व्यवस्था प्राथमिकतापूर्वक गर्नका लागि उनले आह्वान गरेका छन् । त्यसका लागि महान्यायाधिवक्ता एवं सरकारी वकिलहरू सहजीकरण गर्न तयार रहेको पनि जानकारी गराएका छन् । कसुर अनुसन्धानको प्रक्रियामा यस्ता विषयमा सम्बद्ध पीडित, नागरिक समाज, जनप्रतिनिधि एवं सरोकारवाला निकायलाई सहयोग गर्न पनि उनले आग्रह गरेका छन् ।"
नक्कली सुकुम्बासी आयोग बनाएर ठगी,"पोखरा (कास) सुकुम्बासी आयोगमार्फत जग्गा दिलाइदिने प्रलोभन देखाएर ठगी गर्ने गिरोहलाई प्रहरीले पक्राउ गरेको छ । अव्यवस्थित सुकुम्बासी समस्या समाधान आयोग का नाममा प्रदेश कार्यालय नै खडा गरेर रकम असुल्ने ८ जना पोखराबाट पक्राउ परेका हुन् ।देवी ज्ञवाली अध्यक्ष रहेको भूमि समस्या समाधान आयोगले नक्कली आयोग बनाएर ठगी भइरहेको सूचना जिल्ला प्रशासन कार्यालयलाई दिएको थियो । त्यस आधारमा प्रहरीले उनीहरूलाई पक्राउ गरेको हो । गिरोहका मुख्य नाइके कास्कीको माछापुच्छ्रे गाउँपालिका९ सिदिङ घर भई हाल पोखरा मालेपाटन बस्ने हीराबहादुर तामाङ हुन् । उनी यसअघि ज्यान मार्ने उद्योगमा ४ वर्ष कास्की कारागारमा सजाय भुक्तान गरी निस्किएका थिए । यसैगरी, पोखरा१४ बस्ने म्याग्दीका रमेशकुमार परियार, रूपन्देहीका ओमबहादुर सुनार, सिन्धुपाल्चोककी रीता विश्वकर्मा र पोखरा१७ की सोनु परियार आइतबार पक्राउ परेका हुन् । पोखरा१३ का सीता सुनार, हर्कबहादुर विक र मौसम सदाशंकर सोमबार पक्राउ परेका हुन् । प्रहरीका अनुसार उनीहरूले भूमि समस्या समाधान आयोगको प्रदेश कार्यसमितिका रूपमा आफूलाई चिनाएका थिए । पोखरा१४ भोटेचौतारामा रहेको ३ सय रोपनी जग्गा दिलाइदिने र घरसमेत बनाइदिने प्रलोभनमा पारेर स्थानीयलाई विश्वास दिलाएको खुलेको छ । नेपाल सरकार, अव्यवस्थित सुकुम्बासी समस्या समाधान आयोग काठमाडौं लेखिएको लेटरप्याडमा असोज २२ मा गण्डकी प्रदेश कार्यसमिति गठन भएको पत्र प्रहरीले फेला पारेको छ । पत्रमा पक्राउ पर्ने आठै जनालाई प्रदेश समितिमा चयन गरिएको उल्लेख छ । पत्रमा आयोग अध्यक्ष ज्ञवालीको नाम र हस्ताक्षरसमेत छ । ज्ञवाली अध्यक्ष रहेको आयोगसँग नाम नमिलेकाले उक्त पत्र नै नक्कली भएको र ज्ञवालीको हस्ताक्षरसमेत किर्ते गरिएको भेटिएको कास्की प्रहरी प्रमुख एसपी जीवनकुमार श्रेष्ठले बताए ।उनीहरूले २३ जनाबाट ७ हजार रुपैयाँको दरले उठाएको पाइएको छ । उक्त जग्गामा तत्काल अमिन लगेर फिल्डमा नापजाँच गर्ने भन्दै उनीहरूले रकम असुलेका थिए । प्रहरीले उनीहरूको साथबाट विभिन्न मितिमा बैठक बसी निर्णय गरिएको रजिस्टर, नगद उठाएको रजिस्टर, नगदी रसिद प्याड, नगद उठाएको रसिद प्याडको अर्धकट्टी, १९ थान नागरिकताको फोटोकपी, पासपोर्ट साइजको फोटो बरामद गरेको छ । उनीहरूलाई ठगी, आपराधिक विश्वासघात तथा आपराधिक लाभ (एक्सटर्सन) सम्बन्धी कसुरअन्तर्गत मुद्दा दर्ता गरी अनुसन्धान प्रक्रिया अगाडि बढाएको एसपी श्रेष्ठले बताए ।"
'सबैभन्दा ठूलो कुरा आत्मबल रहेछ',"संक्रमित प्रहरीमा कस्तो कस्तो लक्षण ?प्रदेश १ का प्रहरी प्रमुख डीआईजी कार्कीलाई सुरुमा जीउ दुख्ने, हल्का ज्वरो आउने तथा बिस्तारै स्वाद र गन्धको शक्ति कम हुँदै गयो । सास फेर्न चाहिँ कठिन भएन तर सुँघ्ने र स्वादको शक्ति बिस्तारै हराउन थालेपछि अलिअलि डर चाहिँ लाग्यो, फेरि रिकभर नहुने हो कि भन्ने त्रास हुने रहेछ, उनले कान्तिपुरसँग भने, कहिले सन्चोभिक्स नाकमा दल्थेँ, कहिले जडीबुटीजन्य पदार्थ मुखमा लगाउँथेँ । संक्रमणमुक्त भइसकेपछि पनि ३४ दिनसम्म पनि स्वाद र सुँघ्ने शक्ति पूरै फर्किएको थिएन । मन बलियो बनाउनुका साथै चिकित्सकले दिएका सल्लाहसुझाव पालना, तातोपानी पिउने र दैनिक बाफ लिने जस्ता घरेलु उपचार पनि निकै सहयोगी भएको उनको भनाइ छ ।गण्डकी प्रदेश प्रहरी प्रमुख अर्याललाई भने कुनै लक्षण नै देखिएन । लक्षण नदेखिए पनि चिकित्सकका सल्लाहसुझाव अनि खानपानमा ख्याल राखेँ, आत्मबल सबैभन्दा ठूलो कुरा रहेछ, उनले भने । हतोत्साहित नभई लक्षणअनुसार औषधोउपचार हुन्छ, निको भएर सामान्य अवस्थामा फर्किन्छु भन्ने भावना राखे यसको त्रासबाट बाहिर आउन सकिने उनको अनुभव छ । २० दिन प्रहरी अस्पताल महाराजगन्जको आईसीयूमा बसेका डीएसपी भट्टराई श्वासप्रश्वास निकै जटिल भएपछि आत्तिएका रहेछन् । सास फेर्न गारो हुँदा त मन निकै डराएको थियो तर अर्कोतर्फ चिकित्सकको निगरानीमा छु, आईसीयूमा राखेर उपचार भइरहेको छ भन्ने सम्झिँदा चाहिँ छिट्टै घर फर्किन्छु भन्ने भावना पलाएको थियो, उनले भने, संक्रमण सकभर कसैलाई नलागोस् भन्ने हो तर लागिहाले डराएर होइन, खानपान, हिँडडुल र एकअर्काबीच दूरी कायमलगायत आत्मानुशासन, चिकित्सकको सल्लाहलगायतलाई सबैले पालना गर्नुपर्छ । सबैभन्दा ठूलो कुरा आत्मबल र आत्मानुशासन रहेको उनको बुझाइ छ । संक्रमणमुक्त भएका डीएसपी कुँवर घरकै आइसोलेसनमा २२ दिन बसे । जीउ दुख्ने, टन्सिल हुने, खाना खान मन नलाग्ने र कोही मान्छे देख्नेबित्तिकै रिस उठ्नेलगायत लक्षण देखिए । श्रीमतीले खाना ल्याउँदा पनि रिस उठ्थ्यो, पटक्कै खान मन लाग्दैनथ्यो, कुँवरले भने, मलाई श्वासप्रश्वासको समस्याबाहेक सबै लक्षण देखियो तर खानपानमा ख्याल गर्ने, दैनिक व्यायाम र चिकित्सकको सल्लाहअनुसार अघि बढ्ने हो भने संक्रमणमुक्त भइन्छ भन्ने साहस बढ्यो । प्रहरी प्रधान कार्यालयले पनि संक्रमणका कारण अस्पताल, आइसोलेसन र घरक्वाटरमा बसेर उपचार गरिरहेका अधिकृत तथा जवानहरूलाई उच्च मनोबलका साथ रहन र नआत्तिन भनेको छ । लक्षणबिनाका संक्रमितलाई ब्यारेक र अन्य स्थानमा बनाइएका आइसोलेसनमा बस्न र समस्या भए अस्पतालमा तुरुन्त आईसीयूमा भर्ना गर्ने गरी व्यवस्था हुन्छ, कुनै पनि हालतमा नआत्तिन भनेका छौं, प्रधान कार्यालयका एक अधिकारीले भने । अन्य सुरक्षा निकायको तुलनामा प्रहरीमा संक्रमण बढी छ तर संक्रमणमुक्त भएकालाई भने केही दिनको आरामपछि नियमित जिम्मेवारीमा खटाइने गरिएको छ ।"
कोरोनाबाट १७ जनाको मृत्यु,"काठमाडौं (कास) कोरोना संक्रमणबाट मंगलबार १७ जनाको मृत्यु पुष्टि भएको छ । होम आइसोलेसनमा बसेकी चितवनको कालिका१ की ८५ वर्षीया वृद्धाको मंगलबार घरमै मृत्यु भएको छ । असोज २४ गते कोरोना पुष्टि भएपछि घरमै बसिरहेकी उनको दिउँसो ३ बजेतिर मृत्यु भएको वडाध्यक्ष लीलाबहादुर गुरुङले बताए । चितवनकै भरतपुर१० का ७८ वर्षीय पुरुषको पनि सोमबार राति चितवन मेडिकल कलेजमा मृत्यु भएको छ । विराटनगरस्थित कोभिड१९ उपचार केन्द्रमा मोरङको बूढीगंगाका ७१ वर्षीय पुरुषको मंगलबार मृत्यु भएको छ । शनिबार कोरोना संक्रमण पुष्टि भएपछि उनलाई केन्द्रमा लगिएको थियो । मोरङकै सुन्दरहरैंचा३ का ४३ वर्षीय पुरुष र रुविराटनगर७ का ४५ वर्षीय पुरुषको विराट मेडिकल कलेजमा मृत्यु भएको अस्पतालले जनाएको छ । रूपन्देहीको बुटवल३ का ७२ वर्षीय पुरुषको मंगलबार बुटवलको कोरोना विशेष अस्पतालमा मृत्यु भएको छ । निमोनिया र उच्च रक्तचापको समस्या भएका उनी असोज २ गते अस्पताल भर्ना भएको अस्पतालका फोकल पर्सन डा सुदर्शन थापाले बताए । सोमबार बीपी कोइराला स्वास्थ्य विज्ञान प्रतिष्ठानमा मृत्यु भएका सुनसरीको धरान१५ का ८६ वर्षीय पुरुषमा कोरोना पुष्टि भएको अस्पतालका प्रवक्ता डा आशिष श्रेष्ठले बताए । लमजुङको बेंसीसहर२ का ५६ वर्षीय पुरुषको मंगलबार पोखरा स्वास्थ्य विज्ञान प्रतिष्ठान पश्चिमाञ्चल क्षेत्रीय अस्पतालमा मृत्यु भएको छ । मुटु र मधुमेहका बिरामी उनलाई असोज १८ गते कोरोना पुष्टि भएको अस्पतालले जनाएको छ । यस्तै, काठमाडौं उपत्यकामा मात्रै ९ जनाको मृत्यु भएको छ । काठमाडौंमा ५ तथा भक्तपुर र ललितपुरमा २२ जनाको कोरोना संक्रमणबाट ज्यान गएको स्वास्थ्य मन्त्रालयले जनाएको छ । मंगलबार देशभर ३ हजार ५ सय ५६ संक्रमित थपिएसँगै कुल संक्रमितको संख्या १ लाख १५ हजार ३ सय ५८ पुगेको छ । हालसम्म ७८ हजार ७ सय ८० जना निको भएका छन् ।"
बिरामीको चाप धान्नै गाह्रो,"सरकारी अस्पतालमा मात्र नभई केही निजी अस्पतालमा पनि बिरामीको चाप धान्न अब गाह्रो पर्न थालेको छ । ह्याम्स अस्पतालका निर्देशक डा ज्योतीन्द्र शर्माले दिनहुँजसो आईसीयू र भेन्टिलेटर मिलाइदिन बिरामी तथा आफन्तको फोन आउने गरेको बताए । आईसीयू र भेन्टिलेटर मात्र होइन अरू वार्डमा समेत बेड अभाव भइरहेको छ, उनले भने, मै बिरामी भएर भर्ना हुनुपर्यो भने मेरो अस्पतालमा आईसीयू बेड खाली छैन । ह्याम्समा १९ आईसीयू बेड र १५ वटा भेन्टिलेटर छन्, ती सबैजसोमा कोभिडका बिरामी छन् । स्टार अस्पतालका कार्यकारी निर्देशक डा शैल रुपाखेती बेड अभाव भएको देखेर आतंकित हुने अवस्था आएको बताउँछन् । महामारी थेग्न गाह्रो भइरहेको छ, उनले भने, हामीले कोभिडका लागि २० प्रतिशत बेड छुट्याएका छौं । सबैमा बिरामी प्याक छन् । जनशक्तिको पनि अभाव छ । ठूला अस्पतालले कोभिडका लागि सकेजति बेड छुट्याउनुपर्ने र सरकारले कोभिड डेडिकेटेड अस्पताल बनाउने कुरामा ध्यान दिनुपर्ने उनले बताए । आईसीयू र भेन्टिलेटरको अभाव देखिएसँगै स्वास्थ्य मन्त्रालयले आकस्मिकबाहेकका शल्यक्रिया नगर्न उपत्यकाका सबै अस्पताललाई निर्देशन दिएको छ ।मन्त्रालयका प्रवक्ता डा जागेश्वर गौतमले संक्रमणको अवस्था नियन्त्रण हुँदै गएपछि शल्यक्रिया सेवा सुरु गर्न अनुरोध गरे । अस्पतालले कोभिड तथा ननकोभिड भनेर छुट्याएका होलान् तर हामीले गंगालाल, प्रसूति र कान्तिबाहेक अरू अस्पताललाई ननकोभिडका आकस्मिकबाहेक बिरामीको अप्रेसन नगर्न निर्देशन दिएका छौं, उनले भने, किनकि अप्रेसन गरिएका बिरामीलाई पनि आईसीयू र भेन्टिलेटर आवश्यक पर्न सक्छ । धेरै बिरामी तथा सेवाग्राहीले अस्पतालहरूले आईसीयू र भेन्टिलेटर भीआईपीहरूका लागि बुक गरेर राखिएको भन्ने गुनासो पनि गर्न थालेका छन् । तर गुणस्तर मापन तथा नियमन महाशाखा प्रमुख डा विकास देवकोटाले त्यस्ता गुनासो आफूकहाँ नआएको बताए । कसैले यस्तो कठिन समयमा भेन्टिलेटर तथा आईसीयू लुकाएको उजुरी पाए अनुगमन गरेर कडा कारबाही हुन्छ, उनले भने ।उपत्यकामा आईसीयू र भेन्टिलेटर आवश्यक परेको खण्डमा मन्त्रालयले केही नम्बरहरू उपलब्ध गराएको छ । कसैलाई आकस्मिक आईसीयू र भेन्टिलेटरको आवश्यकता परे मन्त्रायलयले उपलब्ध गराएका नम्बरमा फोन गर्न सकिन्छ । यो सेवा २४ सै घण्टा उपलब्ध हुन्छ । सेवा प्रदायकमध्येका एक जनस्वास्थ्य निर्देशक मोहन रौनियरले एक सिफ्टमा सेवाग्राहीका डेढदेखि दुई सयजति फोन आउने बताए । हामीलाई फोन आएपछि बिरामीको हिस्ट्री लिन्छौं । त्यसअनुसार अस्पताललाई फोन गरेर बेड मिलाइदिन्छौं । कहिलेकाहीँ प्याक हुन्छन् तर सधैं होइन, उनले भने ।"
एजेन्टको भर पर्दा औंला गुम्यो,"(काँकडभिट्टा)  मोरङको उर्लाबारी७ का २३ वर्षीय एन्जल परियार १२ कक्षाको पढाइ सकेर घरमै थिए । नाताले मामा कमल गाउँपालिकाका २५ वर्षीय किरण नेपालीले रोजगारीका लागि टर्की लैजाने एजेन्ट फेला पारेको खबर सुनाए । एन्जल उत्साहित बने र आफू पनि जाने भन्दै चासो राखे । दमक८ का योगशिक्षक लक्ष्मीप्रसाद काफ्लेमार्फत उनकी श्रीमती गीता काफ्लेको सम्पर्कमा पुगे उनीहरू । कुराकानी भएपछि जनही १० लाख रकम तिरेर टर्की जान तम्तयार भएर बसे । २०७५ फागुन अन्तिम साता उनीहरूलाई भारतको बागडोगरा विमानस्थलबाट दिल्ली पुर्याइयो । विमानस्थलसम्म छाड्न गीताका श्रीमान् लक्ष्मीप्रसाद पुगेका थिए । दिल्ली पुगेपछि मात्रै उनीहरूलाई नेपालबाट वैधानिक रूपमा टर्की जान नमिल्ने बताइयो । यत्रो पैसा तिरेर गैरकानुनी बाटोबाट जानुपर्ने हो भने हामी नजाने भन्यौं, एन्जलले सुनाए, दिल्लीमा एक महिना बसेर घर फर्कियौं । दिल्लीबाट जान नमानेपछि एजेन्टले नेपालबाटै उडाउने तर केही समय लाग्ने बताए । उनले काठमाडौंका विष्णु गुरुङ नामका अर्का एजेन्टसँग सम्पर्क गराए । उनले सेटिङ मिलाउन ८९ महिनाजति लाग्ने बताए । दिल्ली बसाइका क्रममा करिब १ लाख रुपैयाँ खानबस्नमै खर्च भएको किरण बताउँछन् । घरमै रहेका बेला बीचबीचमा अनेक बहानामा गुरुङले पैसा पठाउन भने । उनीहरूले पठाइरहे । अचानक आठ महिनापछि गुरुङको फोन आयो, भिसा लाग्यो तपाईंहरू तुरुन्तै काठमाडौं आउनू । काठमाडौं पुगेपछि टर्कीको सिधा फ्लाइट नभएकाले दुबई भएर जानुपर्ने एजेन्टले सुनाए । गत मंसिर अन्तिममा उनीहरू टर्की जान भनेर दुबई उडे । एजेन्टले दुबईका लागि दुवै जनाको १५ दिनको पर्यटक भिसा बनाएका रहेछन् । दुबईमा केही दिन बसेपछि इरान हुँदै टर्की जानुपर्ने गाइँगुइँ सुने एन्जलले । एजेन्टको कुराले उनको मनमा चिसो पस्यो । तर पहिला दिल्लीबाट झैं घुर्क्याएर घर फर्किने अवस्था थिएन । अन्ततः इरान उड्न मन्जुर भए । दुबईबाट इरान पुगेपछि स्थानीय एजेन्ट सम्पर्कमा आए । उनैले दुवैलाई एयरपोर्टबाट रिसिभ गरेर हिमाली गाउँतिर लगे । कहिल्यै नपुगेको, नदेखेको देशमा कता लगे लगे, पत्तो लाउनै सकिनँ, एन्जलले सुनाए, ठीक ठाउँमै लगेको होला भन्ने लाग्यो । साँझ पर्न लागेको थियो । जाडो बढ्दै थियो । एकसरो कपडाले थेग्न सक्ने स्थिति थिएन । त्यसमाथि हिउँको बाटो हिँड्नुपर्ने अवस्थाले उनीहरू थप दुखित बने । इरानको हिमाली क्षेत्रमा एउटा ठूलो सुरुङ नजिक पुर्याएपछि स्थानीय एजेन्टले उनीहरूको झोला थुते र जबर्जस्ती सुरुङमा कोच्न खोजे । हेर्दै डरलाग्दो र पानी बगिरहेको सुरुङमा पस्ने आँट न एन्जलले गरे, न किरणले नै । उनीहरू डराए । एकसाथ भने, यस्तो बाटोबाट हामी जाँदैनौं, अर्को बाटो लैजानू । ती एजेन्टले भाषा बुझेझैं गरी अर्को बाटोतिर हिँडाए । त्यहाँबाट करिब पाँच किलोमिटर लामो सुरुङको अन्तिम विन्दुमा टर्की जोडिन्छ । उनीहरू रातभर हिउँको बाटो हिँडिरहे । चिप्लिएर कति ठाउँ लडियो लडियो । हिउँले खाएर मेरो हात नै सुन्नियो, एन्जलले भने, पछि औंला नै काट्नुपर्यो । दाहिने हातको माझी र साइँली औंला उनले गुमाएका छन् । अवैध ढंगबाट टर्की छिर्न लागेको थाहा पाएपछि इरानी सेनाले फायरिङ पनि गर्यो । कसोकसो ज्यान बचाए । करिब १२ घण्टापछि टर्की छिरे । त्यहाँ तीन दिन राखेर पानीजहाज चढाई टर्कीको राजधानी स्तानबुल पुर्याइयो । त्यहाँ पुग्दा अरू तीन नेपाली युवा पनि देखिए । बडो कष्टसाथ स्तानबुल पुगेका उनीहरू प्रहरीको फन्दामा परे । साथमा पासपोर्ट थिएन । प्रहरीले सोधपुछपछि अन्य चार जना नेपालीलाई छाड्यो । तर एन्जललाई छाड्न मानेन । किनकि प्रहरीले उनको देशको नाम अफगानिस्तान लेखेको रहेछ । पुलिसले नेपालीहरू जाओ, अफगानीलाई हामी उसैको देश पठाउँछौं पो भन्यो, एन्जलले सुनाए, अर्को लफडामा परें भन्ने भयो । केही दिन उनले प्रहरी हिरासतमा बिताए । हिउँले खाएको हात देखेपछि संयुक्त राष्ट्रसंघका प्रतिनिधिले उपचारका लागि अस्पताल पुर्याए । पछि अस्पतालबाटै उनलाई प्रहरीले मुक्त गर्यो । संयोगले उनको गोजीमा एक जना एजेन्टको फोन नम्बर रहेछ । फोन गरेपछि एजेन्ट आए र उनलाई लिएर अन्य नेपालीसँगै राखे । त्यही क्रममा उनको औंला काट्नुपरेको हो । घरबाट अढाई लाखजति पैसा मगाएर औंला काटें, उनले भने, ३०४० हजारमा उपचार हुने रहेछ, बाँकी पैसा पनि एजेन्ट नै खाइदिए ।एजेन्टले टर्कीमा प्रशस्त काम पाइने भनेर आश्वासन दिएका थिए । तर त्यहाँ पुगेपछि त्यस्तो केही थिएन । काम आफैं खोज्नुपर्ने भयो, त्यही पनि भनेजस्तो सहज पाइएन । करिब सात महिना टर्कीमा बिताएपछि उनीहरू गत भदौमा घर फर्किए । घर फर्किन पनि उस्तै सकस व्यहोर्नुपर्यो । गैरआवासीय नेपाली समाज टर्की र नेपाल पत्रकार महासंघ युरोप शाखाले सहयोग नगरेको भए उनीहरू अहिले पनि टर्कीमा भौंतारिइरहेका हुन्थे । एनआरएन र पत्रकार महासंघको दबाबपछि टर्कीस्थित दूतावासले ट्राभल डकुमेन्ट बनाइदियो अनि फर्किन पाएँ, एन्जलले सुनाए ।किरण र एन्जलले टर्की लैजाने एजेन्ट गीता काफ्ले र लक्ष्मीप्रसाद काफ्लेविरुद्ध जिल्ला प्रशासन कार्यालय झापामा असोज ७ गते उजुरी दिएका छन् । प्रहरीले काफ्ले दम्पतीलाई तत्काल उपस्थित हुन पत्राचार गरे पनि उनीहरू सम्पर्कमा आएका छैनन् । जिल्ला प्रशासन कार्यालयले उक्त मुद्दा वैदेशिक रोजगार प्रवर्द्धन बोर्डमा पठाएको छ । काफ्ले दम्पतीले दुई जनासँग पटकपटक गरी २१ लाख ४० हजार रकम बुझेको र औंलाको उपचारमा करिब अढाई लाख खर्च भएको एन्जलको भनाइ छ । वैदेशिक रोजगारीका नाममा हाम्रो करिब २५ लाख रकम डुब्यो, लामो सुस्केरा तान्दै उनले भने, टर्की पुगेर मनग्ये कमाउने र घर परिवारलाई खुसी पार्ने सपना थियो, त्यो पनि तुहियो ।"
किन बाझियो न्यायाधीशको राय ?,"(काठमाडौं)  रुकुम पश्चिम चौरजहारी नगरपालिका सोतीगाउँ हत्याकाण्डका ६ आरोपितलाई थुन्ने कि साधारण तारिखमा छाड्ने भन्ने विषयमा सुर्खेत उच्च अदालतका मुख्य न्यायाधीशसँग अर्का न्यायाधीशको मत बाझिएको खुलेको छ । सोमबार राति सार्वजनिक भएको आदेशअनुसार किटानी जाहेरीमा नाम नभएका कारण आरोपितलाई थुनामा राख्नु नपर्ने भन्ने मुख्य न्यायाधीश कुमार चुडालको रायमा अर्का न्यायाधीश सुदर्शनदेव भट्टको विमति रहेको हो । फरक मतपछि निर्णायक रायका लागि तेस्रो न्यायाधीशसमक्ष निवेदन पेस गर्नुपर्ने नियम छ । सोमबार न्यायाधीश नित्यानन्द पाण्डेको इजलासमा निवेदन परेकामा सरकारी वकिलले सुनुवाइ स्थगित गराउन निवेदन दिएपछि प्रक्रिया अघि बढ्न सकेको छैन । अदालतस्रोतका अनुसार कम्तीमा पनि ३४ दिन बहस हुने भएकाले दसैंअघि निवेदन टुंगिने सम्भावना छैन । घटनास्थापनादेखि कोजाग्रत पूर्णिमासम्म देशभरका अदालतमा बिदा हुन्छ । रुकुम सोतीगाउँको घटनामा तेस्रो न्यायाधीशले अरू दुईले भन्दा फरक मत दिए सर्वोच्च अदालतका कुनै एक जना न्यायाधीशको मतबाट त्यो विवाद निरूपण हुन्छ । आरोपितका कानुन व्यवसायीहरू भने दसैंअघि नै सुनुवाइ सकेर निवेदन टुंग्याउने प्रयासमा छन् । आदेशमा के छ ? सोतीगाउँमा ६ जनाको ज्यान जाने गरी भएको हत्याकाण्डमा मुछिएका ३४ मध्ये २५ जनालाई रुकुम पश्चिम जिल्ला अदालतले गत असारमा पुर्पक्ष थुनामा पठाउने आदेश गरेको थियो । २३ जनालाई पुर्पक्ष थुनामा र उमेर नपुगेका २ जनालाई बाल सुधार गृहमा पठाउन आदेश थियो । घटनामा जोडिएकी किशोरीकी आमालाई मात्रै एक लाख रुपैयाँ धरौटी मागिएको थियो । साधारण तारिखमा छुट्ने आदेश भएकामा इन्द्रबहादुर मल्ल, तिलबहादुर मल्ल र दीपेन्द्र चन्द थिए । वडाध्यक्ष डम्बरबहादुर मल्ललगायत अरू सबैलाई थुनामा राख्ने आदेश भएको थियो । घटनामा संलग्न भएको आरोप लागेका ५ जना त्यतिबेला फरार थिए । उनीहरू एकपछि अर्को गर्दै अदालतमा हाजिर हुन गए । जिल्ला अदालतले फरार रहेको आरोप लागेकाहरूलाई थुनामै राखेर मुद्दाको सुनुवाइ गर्ने आदेश दियो । पहिले थुनामा पठाइएका र पछि अदालतमा हाजिर भएका सबै व्यक्तिको हकमा मुख्य न्यायाधीश चुडाल र अर्का न्यायाधीश भट्टको मत नमिलेको हो । आरोपितहरू तुलाराम घर्ती, डिल्ली घर्ती, लोकेन्द्र घर्ती, सौरभ पुन, सविन पुन र भीमबहादुर बुढालाई साधारण तारिखमा रिहा गर्नुपर्ने मुख्य न्यायाधीश चुडालको मत थियो । जाहेरी दिने मान्छेले उनीहरूको नाम नकिटेको र घटनाका प्रत्यक्षदर्शीले पनि उनीहरूको नाम नपोलेको हुनाले ६ जना आरोपितलाई थुनामुक्त गरेर मुद्दाको सुनुवाइ अघि बढाउनुपर्ने मुख्य न्यायाधीश चुडालको आदेशमा उल्लेख छ । निवेदन एवं जाहेरी दरखास्तमा प्रतिवादीहरूको नाम उल्लेख नभएको र वारदातमा संलग्नतासमेत उल्लेख गरेको पाइँदैन, आदेशमा भनिएको छ, घटनास्थलका सम्बन्धमा प्रत्यक्षदर्शी भई कागज गर्ने व्यक्तिहरूले पनि आरोपितहरूको नाम र संलग्नता उल्लेख गरेको देखिँदैनथ्यो । तत्काल प्राप्त प्रमाणको यस्तो स्थितिमा आरोपितलाई थुनामा राखी मुद्दाको पुर्पक्ष गर्ने जिल्ला अदालतको आदेश बदर हुने । अरू आरोपितले उनीहरू घटनामा संलग्न भएको भनी नाम नपोलेको कारणले समेत उनीहरूलाई थुनामा राख्न नपर्ने मुख्य न्यायाधीश चुडालको आदेशमा उल्लेख छ । तर न्यायाधीश सुदर्शनदेव भट्टले उनीहरूलाई थुनामा राखेर मुद्दाको सुनुवाइ अघि बढाउनुपर्ने जिल्लाकै आदेश सदर हुनुपर्ने राय दिए । किटानी जाहेरीमा नाम नपरे पनि घटनास्थलमा सनाखत गर्नेले उनीहरू संलग्न भएको भनी नाम पोलेको, उनीहरूबीच पटकपटक मोबाइल सम्पर्क भएको, प्रहरीमा बयान दिने र लास जाँच मुचुल्काको आधारमा समेतलाई हेर्दा घटनामा संलग्न देखिएको भन्ने आधारमा उनले पुर्पक्षका लागि थुनामा राख्नुपर्ने भनी आदेश गरेका हुन् । ६ जना बाहेकका हकमा भने दुवै न्यायाधीशको मत मिलेको छ । नवराजसँग नाम जोडिएकी किशोरीलाई अभिभावकको जिम्मा लगाउने विषयमा दुवै न्यायाधीश एकमत देखिएका छन् । जिल्लाले ती किशोरीलाई बाल सुधार गृहमा पठाएको थियो । घटनामा संलग्न भएको आरोप लागेका अर्का उमेर नपुगेका व्यक्ति पनि अभिभावकको जिम्मामा रिहा हुने भएका छन् । यी दुई जनाको हकमा आदेश तत्काल कार्यान्वयन हुनेछ । दुई न्यायाधीशको राय बाझिएको विषय भने तेस्रो न्यायाधीशको राय नआउन्जेल कार्यान्वयन हुँदैन । वडाध्यक्ष मल्ललगायतलाई पुर्पक्ष थुनामै पठाउने अनि इन्द्रबहादुर मल्ललगायतलाई साधारण तारिखमा रिहा गर्ने विषयमा पनि जिल्लाकै आदेश सदर भएको छ ।"
राष्ट्रिय ढुकुटीको चिन्ता भए पो !,"फैलिँदो कोभिड१९ का कारण मुलुकमा स्वास्थ्य संकट मात्रै गहिरिँदो छैन, आर्थिक अवस्था पनि उत्तिकै निराशाजनक छ । तर, सरकारको खर्च गर्ने शैली हेर्दा लाग्छ देशमा केही भएकै छैन, सब ठीकठाक चल्दै छ । केही भएकै भए पनि मानौं, मुलुकको नेतृत्वलाई कुनै चिन्ता छैन । राजस्वले चालु खर्च धान्न मुस्किल भइसक्दासमेत सरकार गम्भीर भएको देखिँदैन । सरकार यसबारे चिन्तित हुन्थ्यो भने, अहिलेसम्म भटाभट सार्वजनिक तथा प्रशासनिक खर्च कटौतीका योजनाहरू लागू भइरहेका हुन्थे । विज्ञहरूले बुझाएका यससम्बन्धी अध्ययन प्रतिवेदनहरू त्यसै दराजमै थन्केर बस्दैनथे ।कोरोना भाइरससित लुकामारी खेल्नुपर्दा अर्थतन्त्र शिथिल छ, सरकारी खर्चको मुख्य स्रोत राजस्व संकलनमा कमी आइरहेको छ । महालेखा नियन्त्रकको कार्यालयका अनुसार पछिल्लो समय संकलित राजस्वले चालु खर्च धान्नै मुस्किल पर्ने देखिन्छ । आइतबारसम्म १ खर्ब ५४ अर्ब २४ करोड रुपैयाँ राजस्व संकलन भएकोमा १ खर्ब ५४ अर्ब ९४ करोड रुपैयाँ चालु शीर्षकमा खर्च भइसकेको छ । आर्थिक वर्षको सुरुआतमै राजस्वले प्रशासनिक खर्च धान्न समस्या देखिनु अर्थतन्त्रको राम्रो लक्षण होइन । यसमा सरकारको व्यवस्थापकीय कौशल अभाव प्रस्ट देखिन्छ । अनावश्यक खर्च कटौती गरेर मितव्ययिता अपनाएको भए अहिल्यै यस्तो चाप पर्दैनथ्यो ।आन्तरिक राजस्व विभागकै भनाइ छ हिजोआज सरकारलाई एकएक रुपैयाँ राजस्व संकलनको महत्त्व छ । अहिलेको अवस्थामा त त्यो एक रुपैयाँ कहाँ खर्च गर्ने भन्ने सवाल झनै महत्त्वपूर्ण हुनुपर्ने हो । कोरोना संक्रमणका बीच अरू सरकारी कार्यालयहरू बन्द हुँदासमेत राजस्व संकलन केन्द्र खुलै राखी दुःखजिलो गरेर जोडेको एकएक रुपैयाँ फजुल खर्चमा नउडोस् भनेर सरकारले झनै ध्यान दिनुपर्ने हो । यस्तो रकमको सम्पूर्ण सदुपयोग कसरी गर्ने भन्ने पिर मुलुकको नेतृत्वलाई हुनुपर्ने हो, तर त्यस्तो फिटिक्कै देखिँदैन । सार्वजनिक खर्च कटौती गर्नु त परको कुरा, सरकारका कतिपय गतिविधि र सोच हेर्दा त अझै ऊ खर्च बढाउनै उद्यत छ ।अर्थशास्त्री डिल्लीराज खनाल नेतृत्वको सार्वजनिक खर्च पुनरावलोकन आयोगले दिएका एक चौथाइ जति मात्रै सुझाव पालना गरेको भए पनि ठूलो रकम जोगिन्थ्यो । तर न सरकारले अनावश्यक कार्यालय घटाउने तत्परता देखाएको छ, न विभिन्न मन्त्रालयमा सल्लाहकारदेखि सचिवालयका नाममा कर्मचारी नियुक्त गर्नै रोकेको छ । तीन तहको सरकार भए पनि संघलाई अनावश्यक भद्दा पारिएको छ, कुनै निकायको पनि दरबन्दी पुनरावलोकन गर्न खोजिएकै छैन । कर्मचारीको भत्ता १२ प्रतिशत कटौती गर्दा मन्त्री, सांसद तथा राजनीतिक नियुक्तिका पदाधिकारीका लागि यस्तै रकम डेढ सय प्रतिशत बढाइएको छ । परामर्श तथा सेवा शुल्क, अनुगमन र भ्रमण खर्च, इन्धन र सवारी मर्मत खर्च शीर्षकमा रकम घटाउनुको सट्टा थपिएको छ । कतिसम्म भने, सांसदहरूसमेत जुममा छलफल नगरेर भत्ताकै लागि जोखिम मोलेर भौतिक रूपमै बैठक बस्न जाने गरेको समाचार आफैंमा हाम्रा नीति निर्मातामा भएको लालचको एउटा नमुना हो । उता, सत्तारूढ दलको आन्तरिक कलह मिलाउनै मन्त्रालय फुटाउनेसम्मको प्रतिगामी सोचसमेत यसबीचमा देखिएको छ । त्यसैले खर्च घटाउने सरकारको मनस्थितिमै नभएको भान हुन्छ, जुन निकै चिन्ताजनक छ ।तीनवटै तहका सरकारी ढुकुटीमा अहिले डेढ खर्ब रुपैयाँभन्दा बढी रकम छ । यो तीनवटै तहका सरकारको खातामा गत वर्ष खर्च नभएर रहेको १ खर्ब ४१ अर्ब, हालसम्म १ खर्ब ५४ अर्ब राजस्व, ३३ अर्ब आन्तरिक ऋण, अन्य शीर्षकबाट सरकारलाई आम्दानी भएको १८ अर्ब गरी चालु वर्षमा सरकारसित अहिलेसम्म जम्मा भएको ३ खर्ब ४६ अर्ब रुपैयाँमध्ये खर्च भएर बाँकी रहेको रकम हो । प्रदेश र स्थानीय तहमा हस्तान्तरण भइसकेका कतिपय अनुदान माथि फिर्ता हुँदैनन् । संघीय सरकारको खातामा मात्रै धेरै रकम बाँकी छैन । राजस्व कम उठिरहेकाले ढुकुटीमा बचेखुचेको रकम छिट्टै सकिने देखिन्छ । तसर्थ, स्रोत व्यवस्थापनका लागि खर्च कटौतीको बाटोमा सरकार गम्भीर नभै धर छैन । आम्दानी बढाउन मात्र होइन, त्यहीअनुसार खर्च कटौतीको योजना बनाएर अघि बढ्न पनि सरकार गम्भीर हुनुपर्छ । राजस्व संकलन र सार्वजनिक खर्चको चापलाई निश्चित सन्तुलनमा ल्याउनुपर्छ । जुन रूपमा राजस्व संकुचन आउँछ या लक्ष्यअनुरूप हासिल हुन सक्दैन, त्यहीअनुसार खर्च कटौतीको उपाय खोज्नुपर्छ ।कोरोनाकालका कारण होइन, विद्यमान सरकारी संरचना सामान्य अवस्थामै घटाउनुपर्ने सुझाव आयोगको हो । यो संकटमा खर्चको चाप परेका बेला पनि यसबारे नसोच्नुचाहिँ सरकारसित सुधारको इच्छाशक्ति नभएको द्योतक हो । चैतबाटै कोरोना संकट सुरु भएकाले जेठमा बजेट ल्याउनुअघि नै सरकारले खर्च कटौतीको गृहकार्य गर्न सक्थ्यो, तर सरकारले यसतर्फ ध्यानै दिएन । बरु अहिले सार्वजनिक ऋण उठाउने कामलाई तीव्रता दिइरहेको देखिन्छ, जुन भोलिका लागि भार हो । हालसम्म ३३ अर्ब रुपैयाँ आन्तरिक ऋण उठाइसकेको सरकारले विभिन्न दातृ निकायहरूसँग पनि सर्तसहितका अन्य ऋण लिने गृहकार्य गरिरहेको छ । मुलुकका लागि दूरगामी महत्त्व राख्ने ठूला विकास निर्माणका लागि ऋण लिइए पो त्यसलाई स्वाभाविक मान्नु, प्रशासनिक खर्च चलाउनकै लागि ऋणमा जोड दिनु आगामी पुस्ताप्रतिको गैरजिम्मेवारी हो ।भनिन्छ राम्रो काम गर्न कहिल्यै ढिलो हुँदैन, अब पनि सरकारले कार्ययोजना नै बनाएर अनावश्यक खर्च एकएक कटौती गर्दै जान सक्छ । यसका लागि केवल मुलुकको नेतृत्व पंक्तिसित सुधारको एकसूत्रीय हुटहुटी हुनुपर्छ । खर्च कटौती कहाँकहाँ गर्ने विज्ञहरूले सुझाएकै छन्, खालि तिनलाई कार्यान्वयन गर्ने दृढता देखाउनुपर्छ । सरकारले भ्युटावार ठड्याउने अनि सडक किनारा र टुँडिखेलमा भोको पेटमा भौंतारिरहेका गरिबहरूलाई चाहिँ निजी क्षेत्रले खाना खुवाउनुपर्ने, यो विरोधाभासको अन्त्य हुनुपर्छ । जे मन लाग्यो त्यही गरेर फुर्माइसतिर लाग्ने कि अनावश्यक संरचना र खरिद खर्च कटाएर त्यसबाट जोगिने रकम अत्यावश्यक काममा खर्चने, यो छनोट नेतृत्वको विवेकमा भर पर्छ ।"
उपचार नपाउँदा आतंकित,"कोभिड१९ ले आमनागरिकलाई आतंकित पारेको छ । हिजो सरकारले दुई जनामा कोरोना संक्रमण देखिँदा ३ महिना लकडाउन गर्यो । सर्वसाधारणको दैनिकी अझै कष्टकर छ । त्यस बेला सर्वत्र विरोध भएपछि सरकारले लकडाउन खोल्यो तर भारतसँगको सीमा सिल गर्न सकेन । संक्रमण तीव्र गतिमा फैलिरहेको भारतबाट बेरोकतोक मानिस काठमाडौं आइपुगे । तराईका क्षेत्रबाट पनि रोजगारीको खोजीमा राजधानी ओइरिनेहरूको संख्या निकै थियो । त्यस बेला आवतजावतलाई व्यवस्थित गर्न नसक्दाको परिणाम आज उपत्यकावासीले भोग्दै छन् । देशभरिका संक्रमितमध्ये ५० प्रतिशत यही खाल्टोमा छन् । र, यो हल्का रूपमा लिने विषय होइन । समयमै सरकारले काठमाडौंमा बढ्दै गएको संक्रमणदरलाई कम गर्ने प्रयास गरेन भने भोलि यसले विकराल समस्या ल्याउने पक्का छ । सार्वजनिक सवारी साधन पनि यात्रुले भरिएका छन् । सिट क्षमताको आधा यात्रु मात्र बोक्न पाउने नियमको पालना भएको छैन । अनावश्यक रूपमा हिँडेर कोरोना फैलाउन हामीले नै सहयोग गरिरहेका छौं । आजभोलि दैनिक ४५ हजार संक्रमित थपिन्छन् । तर, सरकार भने कानमा तेल हालेर बसेको छ । बेलैमा सरकारले कडा कदम नचाल्ने हो भने जुनसुकै बेला राजधानी संकटग्रस्त क्षेत्र बन्न सक्छ । जनताको समस्यालाई पन्छाउँदै कर्मचारी र सांसदहरू भत्ता बढाउन र सत्ता लम्ब्याउन व्यस्त छन् । कोरोनाले अर्थतन्त्र धराशायी हुँदा पनि मन्त्री र सांसदहरूको सुविधामा कमी आउँदो रहेनछ । अहिलेको परिस्थिति हेर्दा लाग्छ, राजनीति धन कमाउन गरिएको नाफामूलक व्यावसाय रहेछ । हिजो कोरोना संक्रिमत कोको छन् भनेर खोज्नुपर्थ्यो, आज कोको छैनन् भन्ने अवस्था आएको छ । टोलटोलमा कोरोना भाइरस बोकेर सर्वसाधारण हिँडिरहेका छन् भन्ने खबर सुनिन्छ । अस्पताल बिरामीको उपचार गर्ने स्थितिमा छैन भनेर स्वास्थ्य मन्त्रालयले निकैअघि घोषणा गरिसकेको थियो । अलिअघि लक्षण नदेखिएका संक्रमितलाई अस्पतालमै राखिन्थ्यो । अहिले श्वास फेर्न गाह्रो भइरहेका संक्रमितहरूलाई समेत राख्ने ठाउँको अभाव छ । सरकारले उपचारको उचित व्यवस्था गर्नुपर्यो, होइन भने हामीले केही गर्न सकेनौं भनेर पीसीआर टेस्ट गर्न बन्द गर्नुपर्यो । टेस्ट गर्ने अनि रिपोर्ट पोजिटिभ आएकाहरूलाई उपचारचाहिँ नगर्ने हो भने केका लागि गर्नुपर्यो पीसीआरको नाटक । अस्पतालको क्षमता नबढाउने हो भने टेस्ट नगर्नु नै राम्रो । पुरुषोत्तम घिमिरे, जोरपाटी, काठमाडौंिििकोरोना बढ्दै गर्दा फेरि लकडाउनको हल्ला चलेको छ । लकडाउन मात्र कोरोना रोकथामको उपाय होइन भन्ने ज्ञान हामीले सिकिसकेका छौं । लगभग ५ महिना लकडाउन गरियो । यति लामो समय आवतजावतलाई रोक्दा संक्रमण दर घट्नुपर्ने हो तर उल्टो बढ्यो । लकडाउनले खासै काम गरेजस्तो देखिएन । बोरु यो अवधिमा जनताले काम गर्न पाएनन् । आर्थिक अवस्था कमजोर भयो । स्थायी जागिर नहुनेहरूको जीवनयापन सहज छैन । राज्यबाट कुनै किसिमको सहयोग निम्नस्तरका नागरिकले पाएका छैनन् । यस्तोमा फेरि लकडाउन गरियो भने जनताका आधारभूत आवश्यकता कसले पूरा गर्ने ? चाडबाड नजिकिँदै छ, चहलपहल बढ्दै छ । र, यसलाई नियन्त्रण गर्न लकडाउनबाहेकका विकल्पको खोजी हुनुपर्छ । कविता कार्की, वानेश्वर, काठमाडौं"
पैसा कमाउन वन विनाश,"मापदण्डविपरीतका क्रसरद्वारा वन क्षेत्रमा डोजर समाचारले अहिलेको जल्दोबल्दो समस्यालाई उठाएको छ । राजधानी ठूलो सहर बन्ने क्रममा छ । र, यसै वरिपरिका वनजंगलले यहाँको पर्यावरणलाई जोगाउन मद्दत गर्छ । गोदावरी क्षेत्रमा अझै जंगल बाँकी छ र त्यहाँको हरियाली मास्नु हुन्न । क्रसर उद्योग निजी जग्गामा राखेको छु भन्ने अनि डोजर वनमा लगाउने सञ्चालकहरूको कुराले रिस उठायो । फोटोमै स्पष्ट रूपमा वन मासिरहेको देखिन्छ । र, यो काममा जनप्रतिनिधिकै संलग्नता रहेको थाहा पाउँदा निकै निराश भएँ । स्थानीय तहले वन जोगाउनुपर्नेमा उल्टो नास गरिरहेछ । रातारात पैसा कमाउने लोभले वातावरण बिगार्नेहरूलाई कडाभन्दा कडा कारबाही गर्नुपर्छ । वनमा आश्रित चराचुरुंगी र अन्य जनावरलाई जोगाउनु हाम्रो दायित्व हो । सञ्चारमाध्यमले पनि यस्ता समाचारलाई प्राथमिकता दिनु आवश्यक छ । गोदावरी क्षेत्रमा जंगल सखाप पार्नु सामान्य बनेको छ । खेतीयोग्य जमिन र निजी वन मासेर अहिले जताततै प्लटिङ गरिएको छ । जग्गाको भाउ बढेको छ । महामारीकै समयमा पनि चर्को मूल्यमा किनबेच भइरहेको छ । जग्गा किनबेचलाई रोक्नु र जंगल जोगाउनु स्थानीय सरकारको प्राथमिकता हुनु जरुरी छ । हरि श्रेष्ठ, थेचो, ललितपुर"
कर्णालीको हुरीको प्रभाव अन्य प्रदेशमा,"नेकपा विवाद काठमाडौंबाट अकस्मात् कर्णाली पुग्यो । मुख्यमन्त्री महेन्द्रबहादुर शाहीविरुद्ध अविश्वासको प्रस्ताव दर्ता गरियो । वाग्मती, गण्डकी, लुम्बिनी, सुदूरपश्चिम र प्रदेश १ मा पनि यो कदमले प्रभाव पारिरहेको छ । सातमध्ये छ प्रदेशमा नेकपाको बलियो सरकार बनेको थियो । पछिल्लो समय पार्टी हेडक्वाटरमा विवाद चलिरहँदा प्रदेश भने शान्तजस्तो देखिन्थ्यो । नेकपाको अन्तरकलह कर्णालीमा पुगेर एकाएक पानी भरिएको घैंटो फुटेजस्तो गरी छताछुल्ल भयो । कर्णालीको विवाद समाधान पनि हुन सक्छ वा सरकारै परिवर्तन पनि होला । तर भित्रभित्रै गुम्सिएका अन्य प्रदेशका सांसदहरूले यो समयको फाइदा उठाउँदै असन्तुष्टि पोख्ने संकेत देखाएका छन् । पटकपटक वाग्मतीका मुख्यमन्त्रीको राजीनामा मागिएको थियो । अब कर्णालीजस्तै वाग्मती पनि हल्लने लख धेरैले काटेका छन् । वरिष्ठ नेता माधवकुमार नेपालपक्षीय नेतृ अष्टलक्ष्ली शाक्यलाई पछाडि पार्दै राष्ट्रपति विद्यादेवी भण्डारी पक्षका नेता डोरमणि पौड्याल संसदीय दलको नेता बने । र, मुख्यमन्त्री पनि । त्यतिबेला पार्टीमा लामो समयदेखि योगदान गरेकाले अवसर नपाएको भन्दै आक्रोश पोखिएको थियो । त्यति मात्रै होइन, पौडेल सरकारको कार्यक्षमतामा पनि पार्टीभित्रकै सांसदहरू रुष्ट छन् । प्रदेशको नाम र राजधानी तोक्न अध्यक्षद्वय गुहारेको आरोप पौडेललाई लाग्ने गर्छ । संघमा जसरी प्रधानमन्त्री केपी शर्मा ओलीलाई एकलौटी ढंगले चलेको आरोप लगाइन्छ, त्यस्तै आरोप पौडेलले पनि सामना गरेका छन् ।तत्कालीन एमालेका मुख्यमन्त्री र तत्कालीन माओवादी केन्द्रका सभामुख रहेको गण्डकीमा पार्टी र सरकारबीच अहिलेसम्म विवाद सतहमा देखिएको छैन । तर जुनै पनि बेला कणार्लीको हावाले छुन सक्छ । प्रधानमन्त्री ओलीका निकट मानिने मुख्यमन्त्री पृथ्वीसुब्बा गरुङले पनि पार्टीको वास्तै नगरी एकलौटी सरकार चलाउने गरेका छन् । असन्तुष्टि गण्डकीमा गुम्सिरहेको छ । भर्खरै न्वारन भएको लुम्बिनीको स्थिति पनि उस्तै छ । संघसँग प्रत्यक्ष जोडिन चाहने शंकर पोखरेल पार्टीलाई बाइपास गरेर एकल नेतृत्वका आधारमा अगाडि बढ्ने मुख्यमन्त्रीमै गनिन्छन् । वाग्मतीमा जस्तै पोखरेलले प्रदेशको राजधानी र केन्द्र तोक्न अध्यक्षद्वय गुहारेका थिए । सरकार बनेको तीन वर्ष पुग्न लाग्दासमेत उनले आर्थिक मामिला तथा योजना मन्त्रालयको जिम्मेवारी अरूलाई सुम्पेका छैनन् । लुम्बिनीमा पनि कति खेर असन्तुष्टि छताछुल्ल हुने हो ठेगान छैन । सुदूपश्चिम सरकारको कामकारबाही पनि चित्तबुझ्दो छैन । सरकार गठन भएको आधा कार्यकाल पूरा भइसकेकाले अब अरूलाई पालो दिनुपर्ने माग सत्ताबाहिरका सांसदहरूको छ । नेकपा नेतृत्वको सबै प्रदेशमा कुनै न कुनै किसिमको असन्तुष्टि थियो, छ । तर त्यसलाई बाहिर ल्याउने हिम्मत कसैले देखाएका थिएनन् । कर्णालीमा जुन दृश्य देखियो त्यसलाई पछ्याएर अन्य प्रदेशलाई पनि बाफिएका आवाज बाहिर ल्याउन सहज भएको छ । प्रदेशमा भइरहेको यो उथलपुथललाई निकास दिन निकै गाह्रो हुने देखिन्छ । सुजन देवकोटा, पालुङटार४, गोरखामन्त्रिमण्डल फेरबदलका लागि दबाब दिन दिनहुँ बालुवाटार धाइरहने नेकपा अध्यक्ष पुष्पकमल दाहाललाई कर्णाली प्रदेशको मुख्यमन्त्री बचाउन अर्का अध्यक्ष एवं प्रधानमन्त्री ओलीलाई गुहार्नुपरेको समाचारले ध्यानाकर्षण गरायो । जनतालाई राहत र सुशासन दिन्छु भनी मिलेर बनेको माओवादी केन्द्र र एमालेको गठबन्धनले लगभग दुई तिहाइ सिट ल्यायो । यसै मतको आधारमा बनेको सरकारले राम्रो बिजिनेस गरिरहेको हामीले देखिरहेका छौं । कृषि, स्वास्थ्य र यातायात क्षेत्र कस्तो भइरहेछ सबैलाई थाहै छ । महँगी हामीले बेहोरेकै छौं । दुई अध्यक्षले एकअर्कालाई शंका गर्न लागेको कुरा केहीअघिका नेकपा बैठकहरूबाट छताछुल्ल भइसकेको छ । आआफ्नो गुटलाई पनि शंका उपशंका गर्ने र मेरोतेरो गर्दा कर्णाली प्रदेशमा यस्तो अवस्था हुन पुगेको छ । यसको संक्रमण अन्य प्रदेश र स्थानीय निकायमा समेत नपुग्ला भन्न सकिन्न । महेन्द्रसिंह बम, टीकापुर१, कैलाली"
"फैलिँदो कोरोना, खुम्चिँदो सरकार","घरआँगनमा दसैंले चियाइसक्दा पनि कसैमा उल्लास छैन, न त कुनै उमंग छ । अनौठो बेचैनी र भयग्रस्त मनोविज्ञानमा छ सिङ्गो समाज । रोग, भोक र भविष्यको चिन्तामा पिरोलिँदै अनिश्चयको भुमरीमा पिङ खेलिरहेको छ । दस महिनाअघिको चीनको औद्योगिक सहर वुहानको मनोदशामा छ नेपाली समाज, यो बेला ।३१ डिसेम्बर २०१९ । वुहानसहित पूरै चीन वसन्तोत्सव पर्व को तयारीमा उत्साहित हुँदै जुटिरहेको थियो । पारिवारिक पुनर्मिलन र जमघटका तयारी हुँदै थिए । एउटा अदृश्य शत्रु को प्रवेशसँगै उत्साह निराशामा बदलियो । वुहानमा नयाँ रोग फैलियो भनेर सामाजिक सञ्जालमा भएको हल्ला सत्य साबित भएको थियो । त्यही रोगको त्रासले दसैंको मुखमा हामी पनि लखेटिएका छौं ।डिसेम्बरको अन्त्यतिर वुहानको मासु बजार क्षेत्रमा सामान्य रुघाखोकी हुँदै निमोनिया भएका बिरामीको संख्या बढ्न थाल्यो । सामान्य भाइरल भन्ठानेर सुरुमा वुहानवासीले हलुका ढंगले लिए । तर, संक्रमितको संख्या बढ्न थालेपछि सार्स, मर्सको महामारी खेपेका उनीहरूले सेन्स गरिहाले नयाँ महामारी भित्रिँदै छ ।७ जनवरी २०२० मा वुहान पुगेको विशेषज्ञ टोलीले भन्यो, भाइरल इन्फ्लुएन्जा रोगका जीवाणुहरू नोभल कोरोना भाइरस हुन् । थप अध्ययनमा चिनियाँ विज्ञले पत्ता लगाए र २० जनवरीमा भने, यो भाइरस मान्छेबाट मान्छेमा सर्न थालेको छ ।विशेषज्ञ समूहले त्यस्तो निर्क्योल निकालेपछि चिनियाँ सरकारले यसको रोकथाम र नियन्त्रणतर्फ ढिलो नगरी पाइला चाल्यो । २३ जनवरीमा वुहानमा लकडाउन घोषणा गरियो । छोटोलामो दूरीका सबै यातायात बन्द भए । अत्यावश्यकबाहेक वुहान छोड्न निषेध गरियो ।तर दुर्भाग्य, त्यतिन्जेल वुहानको कोरोनाले चीनबाहिर यात्रा थालिसकेको थियो । १३ जनवरीमै वुहानबाट आएका एक कोरोना संक्रमित पुरुष बैंकक विमानस्थलमा भेटिए भने, चीनभित्रै बेइजिङ र सांघाईमा फाट्टफुट्ट संक्रमति भेटिन थाले । चीनबाहिर अमेरिका, जापान, दक्षिण कोरियामा वुहानबाट गएका संक्रमित भेटिए । त्यस बखत नेपालमै पनि वुहानबाट आएका एक विद्यार्थीमा संक्रमण देखियो । ती विद्यार्थीको स्वाब परीक्षण गर्न हङकङको प्रयोगशाला पठाइयो । २४ जनवरीमा आएको रिपोर्टमा उनी कोरोना संक्रमित भएको पुष्टि भएको थियो ।एकाध संक्रमित देखिएको नेपाल मात्रै होइन, पश्चिमा मुलुकहरूले समेत कोरोनालाई गम्भीर रूपमा लिएनन् । चीन अदृश्य शत्रु सँग लड्दै गर्दा बाँकी विश्व रमितेजस्तै बन्यो । संक्रमणको दस महिना नाघिसक्दा दृश्य फरक छ । सबैजसो मुलुक कोरोना संक्रमणको चपेटामा छन् । अमेरिकाका राष्ट्रपतिदेखि सामान्यजनसम्म प्रभावित छन् । विश्वभरका ३ करोड ८१ लाखभन्दा बढी मानिस संक्रमित भइसकेका छन् भने, झन्डै ११ लाखले ज्यान गुमाएका छन् ।चीनमा छिटफुटबाहेक करिबकरिब कोरोना नियन्त्रणमा छ भने, बाँकी विश्व अझै आक्रान्त छ । संक्रमितको संख्यामा नेपालले चीनलाई उछिनेको छ । चीनमा ८५ हजार संक्रिमत देखिए भने, नेपालमा १ लाख १० हजार नाघिसकेको छ । दिनहुँ ४५ हजारको संख्यामा संक्रमित थपिएका छन् । मृत्यु हुनेको संख्या बढ्दो छ । नौ महिनाअघि नै कोरोनाको छिटाले छोइसकेका हामीले किन यसको रोकथाम र नियन्त्रण गर्न सकेनौं ? किन क्षति न्यून गर्न सकेनौं ? समीक्षा आवश्यक छ ।निश्चय पनि कोरोना महामारी भोग्ने हामी मात्रै होइनौं । विश्व मानवसमाजले नै एउटा अति दुर्लभ र दुःखद क्षणको सामना गरिरहेको छ । संसारभर एकैपटक उस्तै विपत्ति आइपरेको अनौठो र विशेष अवस्था हो यो । विश्वका अति विकसित, शक्तिशाली र सुविधासम्पन्न भनिएका देशहरू पनि कोरोना चुनौतीबाट मुक्त छैनन् । तर यसो भनी चित्त बुझाएर बस्न मिल्छ ?विडम्बना, ओली सरकार शक्तिशाली राष्ट्रले त गर्न सकेनन्, हामी के सक्थ्यौं भन्ने हीनताले ग्रस्त छ । स्वास्थ्य मन्त्रालयका प्रवक्ता जागेश्वर गौतम दिनहुँ संख्या थपिएको जानकारी दिन उपस्थित त हुन्छन्, तर कोरोना नियन्त्रण र रोकथाममा सरकार कहाँ छ, खोज्दा भेटिँदैन । विपत्का बेला नागरिक जोगाउने दायित्व बोकेको बलियो भनिएको सरकार सर्वत्र चुकेको छ । कहाँ चुक्यौं हामी ? अगाडिको बाटो तय गर्न अब ढिलो गर्नु हुन्न । कोरोना मुद्दामा जनताले सरकार भएको अनुभूति गर्न नसक्नुका पछाडि केही कारण छन् ।१ यति बेला मुख्य राजनीतिक नेतृत्व प्रधानमन्त्री केपी ओलीको हातमा छ । कोभिड१९ मा सरकार चुक्नुमा मुख्य दोष उनकै हो । उनमा कोभिड१९ लाई बुझ्ने सवालमै समस्या देखियो । कोभिड१९ लाई लिएर दिएका अभिव्यक्तिकै कारण उनी पटकपटक विवाद र हास्यको पात्र बन्न पुगे । गत असार ४ गते उनले राष्ट्रिय सभामा सम्बोधन गर्दै भने, कोरोना भाइरस एउटा रुघाखोकीजस्तै हो । लागिहाल्यो भने हाच्छिउँसाच्छिउँ गर्नुपर्छ, तातो पानी खानुपर्छ, उडाइदिनुपर्छ । त्यसअघि जेठ ६ गते प्रतिनिधिसभामा बोल्दै वुहान, इटली, दुबई आदिबाट आएको भाइरस नरम, भारतबाट आएको कडा भनेका कारण आलोचित भए । कहिले तातो पानी त कहिले बेसारपानीले कोरोना ठीक गर्छ भन्दै विज्ञशैलीमा उनले गरेका टिप्पणीको खुब आलोचना भयो । तातो पानी वा बेसारपानीको महत्त्व नभएको होइन, तर जसरी विश्वकै लागि चुनौती बनेको कोरोना हराउन यिनै काफी छन् भन्ने आशयले प्रधानमन्त्रीका हलुका टिप्पणी आए, त्यसबाट सरकारको असंवेदनशीलता दर्सियो । कोभिडको रोकथाम, नियन्त्रणमा प्रधानमन्त्रीले राजनीतिक नेतृत्व दिने हो । जनस्वास्थ्यसँग जोडिएको विषयमा उनले आफ्नो बुझाइ प्रस्ट पार्न, यससम्बन्धी अध्ययन गर्न विज्ञहरू परिचालन गर्दै सहायता लिनुपर्थ्यो । तर, उनी आफैं विज्ञ बनेर प्रस्तुत भए । यो उटपट्याङ शैली का कारण सरकार चुक्यो ।२ जनवरीमै वुहानबाट आएका विद्यार्थीमा कोरोना संक्रमण देखिनु हाम्रा लागि खतराको घण्टी थियो । सजग रहन र रोकथामको पूर्वतयारी गर्न अलार्म थियो त्यो, सरकारका लागि । तर, सरकारले प्रभावकारी पूर्वतयारी गर्न सकेन । कति बेला लकडाउन गर्ने, कति बेला नगर्ने भनी प्रस्ट हुन सकेन । न क्वारेन्टिन व्यवस्थित गर्न सक्यो, न त स्थानीय सरकारको गतिलो परिचालन हुन सक्यो । भारतसँगको सीमा क्षेत्रमा व्यवस्थित क्वारेन्टिन बनाउन सकेको भए नियन्त्रण र रोकथाम प्रभावकारी हुन सक्थ्यो । त्यो गर्न सकेन । बढ्दो महामारी ट्याकल गर्न सरकारसँग अहिले पनि कुनै उपाय, योजना छैन ।३ महामारी अनियमित अवस्था हो । यस्तो विशेष परिस्थितिमा जुनकुनै सरकारले नियमकानुनको सीमाबाहिर आएर निर्णय गर्न सक्छ, सेवा छिटो र सहज बनाउने सर्तमा । तर, कतिपयका लागि यो विषम परिस्थिति कुशासनको अवसर बन्यो । स्वास्थ्य मन्त्रालयले नियमित खरिद गर्ने सामग्रीमा प्रधानमन्त्री कार्यालयको संलग्नता मात्रै रहेन, सेनालाई समेत संलग्न गराइयो । कोभिडका नाममा अर्बौं खर्च भएको छ । स्थानीय तहदेखि माथिसम्म अनियमितता भएका कैयौं नजिर बाहिर आएका छन् । यी खर्चको छानबिन गरी चित्तबुझ्दो र प्रस्ट हिसाब सरकारले सार्वजनिक गर्न सकेको छैन । महामारीलाई सरकारका जिम्मेवार व्यक्तिहरूले कमाउने अस्त्र बनाएका कारण रोकथाम प्राथमिकतामा परेन, चुक्यो ।४ कोभिड१९ सँग जोडिएको तालुकदार निकाय स्वास्थ्य मन्त्रालय हो । यत्रो महामारी फैलँदा स्वास्थ्य मन्त्रालयको नेतृत्व कहाँ छ ? प्रश्न गर्नुपर्ने अवस्था आयो । मन्त्रालयको नेतृत्व गतिलो भएको भए अरू प्रतिकूलता चिर्न सक्थ्यो । कोभिड१९ व्यवस्थापन गर्न बनेको केन्द्र (सीसीएमसी) पनि प्रधानमन्त्रीकै लाचार छायाझैं देखियो । यसले प्रधानमन्त्रीलाई सहयोग गर्नेदेखि उनका कतिपय हठी र उटपट्याङ शैलीलाई करेक्सन गर्न सक्ने हैसियत राख्न सक्नुपर्थ्यो । तर, यो पनि कुहिरोको काग बन्यो । सीसीएमसीका संयोजक तथा उपप्रधान तथा रक्षामन्त्री ईश्वर पोखरेल यो आरोपको खण्डन गर्छन् । प्रवक्ताका हिसाबले प्रदीप ज्ञवालीजी बोलिरहनुभएको छ । जागेश्वर गौतम नियमित अपडेट गराइरहनुभएकै छ । नियमित बैठक गर्ने, मन्त्रिपरिषद् आवश्यक प्रस्ताव लैजाने काम सीसीएमसीले गरिरहेकै छ, उनी भन्छन्, जुन खालको भौतिक र मानसिक अवस्थाबाट यहाँसम्म आइयो, यसलाई पनि गरेन भन्न मिल्छ र ? अरू मुलुकको अवस्था र हाम्रो हेर्यो भने प्रस्ट हुँदैन ?५ कमीकमजोरी ढाकछोप गर्नु, रचनात्मक सुझाव र सहयोग नलिनु सरकारको अर्को कमजोरी हो । नागरिक समाज, अरू दल वा मिडियामा आएका रचनात्मक सुझाव ग्रहण गर्नेभन्दा आलोचना भयो भनेर चिढिने प्रवृत्ति सरकारमा देखियो । कांग्रेस नेता गगन थापा, थोरै नेतामध्ये पर्छन्, जो कोरोना रोकथाममा नागरिकलाई सचेत गर्न देखिने तहमा लागिपरे । कहिले मेयर भेटेर र त कहिले शिक्षामन्त्री भेटेर सुझाव दिए । प्रधानमन्त्री, स्वास्थ्यमन्त्री, सीसीएमसी आदिलाई सुझावसहितका पत्र लेखेर घचघच्याइरहे । कोरोना संक्रमण भएर होम आइसोलेसनमा बसिरहेका उनी भन्छन्, त्रुटिकमजोरीको समीक्षा गर्ने, सबैतिर छलफल चलाउने, सुझाव लिनेभन्दा पनि सरकारको आलोचना गर्नेलाई खेद्ने, सुन्दै नसुन्ने प्रवृत्ति देखियो ।६ कोभिड१९ रोकथाममा सरकार मात्रै चुकेन, सत्तारूढ नेकपा पनि चुक्यो । यसबीच सत्तारूढ दल र सरकारमा सत्ताको छिनाझपटी मात्रै चल्यो । राजदूत नियुक्ति, अरू लाभका पदमा नियुक्ति, मन्त्री को बन्ने, पार्टीमा कसको पोर्टफोलियो के हुने सत्तारूढ दलभित्रका शीर्ष नेताहरूबीच हुने दर्जनौं बैठकका एजेन्डा यिनै रहे । कोभिड१९ रोकथाम र नियन्त्रणको मुद्दा कुनै नेताले उठाएनन् । एक मन्त्री गुनासो गर्छन्, कोरोना संक्रमणमा नाङ्गो पोलिटिक्स पसेपछि सरकार चुक्यो ।७ २०७२ को भूकम्पका बेला घरटहरा पुनर्निर्माण गर्न तत्कालीन एमालेले आफ्ना कार्यकर्तालाई स्वयंसेवक बनाएर परिचलान गरेको थियो । अहिले कहाँ छन् ती कार्यकर्ता ? दसौं लाख क्याडर भएको दाबी गर्ने पार्टीमा कोरोना नियन्त्रण र रोकथामको विषय किन कुनै मुद्दा बन्दैन, न शीर्ष तहमा न त तल्लो स्तरका कार्यकर्तामा ?चिनियाँ कम्युनिस्ट पार्टीबाट प्रशिक्षण लिएका कमरेड हरूले कम्तीमा वुहानको कोरोना नियन्त्रणबाट पाठ त सिक्नुपर्ने होइन ? कोरोनाले महामारीको रूप लिएपछि चिनियाँ कम्युनिस्ट पार्टीको नेतृत्वदेखि तल्लो तहको संरचनासम्म वुहानमा परिचालित भएकाले त्यो रोकथाम हुन सकेको हो । कोरोना जित्न वुहान सफल हुनुमा केही कारण छन् । एक, राजनीतिक नेतृत्वले कोरोना नियन्त्रणको मुद्दालाई अति गम्भीरतासाथ लियो । हाम्रोमा जस्तो ठट्यौलीको विषय बनाएन । जब महामारी हुँदै गरेको संकेत चीनले पायो, राष्ट्रपति सी चिनफिङ आफैं डटे । दोस्रो, चीनले कोरोनालाई यसअघिको जस्तो सामान्य भाइरसका रूपमा मात्रै लिएन । हतियार र गोलाबारुद्धविहीन युद्ध कै रूपमा बुझ्यो । र, जित्यो ।साधनस्रोत, विज्ञताका हाम्रा आफ्नै सीमितता छन् । नौ महिनाअघि स्वाब परीक्षण गर्न हङकङ लानुपर्ने अवस्था थियो, अहिले मुलुकभर कम्तीमा पाँच दर्जन ल्याब छन् । पीसीआर परीक्षण नै सुरु गर्न सकिएको थिएन, अहिले त्यसको दायरा बढेको छ । देशभर कोभिडलक्षित डेढ सय अस्पताल छन् । झन्डै ७० हजार संक्रमितले उपचार पाए । के यो पर्याप्त हो ? कोरोनाको बुझाइमा जुन गाम्भीर्य चाहिन्थ्यो, जुन जवाफदेही हुनुपर्थ्यो अनि जुन इच्छाशक्ति र पारदर्शिता कायम गर्न सक्नुपर्थ्यो, त्यसमा सरकार चुकेको छ । तर सधैं चुक्ने छुट छैन । सरकारकै तालका कारण पनि आम नागरिकलाई त यस्तो छुट झनै छैन । सबै सचेत र सगज झई कोरोनालाई जित्न सावधान हुनु अनिवार्य छ ।"
रुवान्डाबाट सिकौँ सुजीव शाक्य,"दुबईबाट रुवान्डाको किगाली विमानस्थलमा उत्रिँदा पाँच महिनासम्म पाटनको घरमा थुनिनुपर्दाको उकुसमुकुसबाट मुक्ति पाएको भान भयो । रुवान्डा आउन सजिलो छ, केही बुँदा रहेका फारमहरू अनलाइन भर्दा हुन्छ (नेपालमा जस्तो बत्तीस गुण र लक्षण भर्नुपर्दैन) । विमानस्थल कर्मचारीले मलाई कोरोना नेगेटिभ भएको सर्टिफिकेट हेरे, रोबोटले तापक्रम अनुगमन गर्यो । अनि सीधै लिस्टमा भएको, आफूले बुक गरेको होटलतिर गएँ । होटलमा पनि कोरोना टेस्ट गर्नुपर्ने रहेछ, त्यसपछि चौबीस घण्टा क्वारेन्टिन गर्नुपर्ने । होटलमा गरिएको टेस्टको रिजल्ट एक दिनपछि आयो र म लागेँ आफ्नो अपार्टमेन्टतिर ।अगस्टको अन्तमा राति सात बजेदेखि बिहान पाँच बजेसम्म लाग्ने कर्फ्यु अहिले राति दस बजे मात्र सुरु हुन्छ । म एक महिनाअघि आउँदा दिनको एक सय हाराहारी केस भेटिन्थे भने, अहिले आएर दैनिक तीनचार वटामा झरिसकेको छ । अन्तरजिल्ला यातायात पनि सुरु भएको छ र विवाह जस्ता कार्यक्रम पनि बिस्तारै खुकुलो पार्दै लगिएको छ । अगस्टदेखि फाट्टफुट्ट पर्यटक पनि आउन थालेका छन् । नोभेम्बरदेखि त स्कुलहरू नै खुल्ने भएका छन् । गत मे १७ तारिख, संक्रमितको संख्या रुवान्डामा २९२ हुँदा नेपालमा २९५ थियोÙ पाँच महिनामा नेपालमा १ लाख पुग्न लाग्दा नेपालको भन्दा आधा जनसंख्या रहेको रुवान्डा त्यसलाई ५ हजारमा सीमित राख्न सफल भएको छ ।संसारमा एकदुई वर्षमा कोरोना महामारीमा राम्रो व्यवस्थापन गर्ने मुलुकहरूमा लगानी र पर्यटन दुवैले फड्को मार्नेछ । डेढ करोड जनसंख्या भएको यो अफ्रिकी देशले यसमा आफ्नो पहिचान बनाउन सकेको छ । के कारण यस्तो गर्न सक्यो त रुवान्डाले भनी केलाउँदा निम्नलिखित चार पक्ष अघि आउँछन् ःपहिलो, रुवान्डामा नियम सबैलाई लागू हुन्छ । कानुन सबैलाई लाग्छ । नेपालमा कानुनले छुन नसक्ने धेरै मानिस छन् । एक दिन यहाँका राष्ट्रपतिको जनतासितको कुराकानीको एउटा प्रसंगले मलाई छक्क पार्यो । एक जनाले उनलाई सोधे, तपाईंलाई नाति भएकामा बधाई । भेट्न जान मन लाग्दैन ? उनले जवाफमा भने, मन त लाग्छ, तर ढिलो भयो भने स्टेडियममा रातभरि उभिनुपर्ला भन्ने डरले छिटछिटो घर जान्छु । कर्फ्युको बेला बाहिर निस्किए पक्राउ परेर स्टेडियममा रातभरि उभिनुपर्ने नियम छ यहाँ । त्यो सुन्दा मलाई त्यस बखत हाम्रा प्रधानमन्त्रीले आफ्नो मास्क निकाली माइक छोपिदिएको भाइरल भिडियोको सम्झना आएको थियो ।रुवान्डेली जनतामा कानुन सबैलाई समान लाग्छ भन्ने विश्वास छ । मास्क राम्रोसँग नलगाए २५० रुपैयाँ, भौतिक दूरी कायम नगरे १,००० रुपैयाँ, घरमा मानिस बोलाएर भोजभतेर गरे १ लाख रुपैयाँ जरिवाना तिर्नुपर्छ । सबैतिर नियम छ र मानिसहरूले त्यसलाई मान्छन् पनि । बारहरू सबै बन्द छन् । रेस्टुरेन्टले मदिरा बेच्न पाउने र के खाना कति अर्डर गरेपछि कति वटासम्म बियर किन्न पाइने भनेर पनि तोकिएको छ । सार्वजनिक यातायातको बस होस् वा निजी गाडी, कति जना कसरी बस्नुपर्छ भन्ने नियम छ र मानिसहरू त्यसलाई मान्छन् । मोटरसाइकल ट्याक्सीमा स्यानिटाइजर राख्नुपर्ने र पछाडि बस्नेले हेल्मेट लाउनैपर्ने हुनाले आआफ्ना टाउका छोप्न कपडा बोक्ने गर्छन् । दुर्गम गाउँहरूमा जाँदा, हटिया छिर्नुअघि हात धुनैपर्छ । मास्क लगाउनैपर्छ । मास्क आफ्नो वडामा लिन जान सकिन्छ र कपडाको मास्क कसरी धोएर प्रयोग गर्ने भनेर सिकाइन्छ । गरिब र विपन्नहरूले पनि नियम पालना गर्न सक्ने वातावरण बनाइएको छ । सबैले सबैलाई यो नयाँ जीवनशैली अपनाउन प्रेरित गर्ने गर्छन् । मास्क लगाएर चारघण्टे तालिम चलाउँदा कस्तो हुँदो रहेछ भन्ने अनुभव त मैले नै गर्न पाएँ ।दोस्रो, रुवान्डामा सूचना प्रवाह दह्रो छ । गाउँका गरिब र विपन्नले पनि कोरोना संक्रमणबारे बुझेका छन् र के गर्नुपर्छ भन्ने तिनलाई थाहा छ । सामाजिक वा भौतिक दूरीको पालनालाई एकदम कडाइसँग लागू गरिएको छ, सबैले मानिरहेका पनि छन् । राष्ट्रिय टेलिभिजन, रेडियोसहित सबै सञ्चार माध्यमले आमजनताले के गर्न हुन्छ र के गर्न हुँदैन भनेर घोकाएको घोकायै छन् । यहाँ सरकारले जारी गरेका सूचनाहरू सरल र बुझ्न सकिने खालका छन् । नेपालमा जस्तो जनतालाई अलमल पारेर रमाउने सरकारी तन्त्र छैन । सरल चित्रहरूसहित विभिन्न माध्यमबाट कोरोनाबारे जनचेतना फैलाइरहिएकै छ ।यहाँका दातृ संस्थाहरू पनि सरकारको निर्देशनअनुसार चल्ने गर्छन् । निजी क्षेत्रलाई कसरी आफ्नो व्यवसाय चलाउनुपर्छ भनेर सरल रूपमा निर्देशनहरू जारी गरिएको छ । ससाना पसलअघि स्यानिटाइजर वा हात धुने ठाउँ राख्नैपर्ने, मास्क लगाउनैपर्ने र निजी व्यवसायीले पनि कुरा सुन्नैपर्ने नियम छ । नेपालमा जस्तो नेताहरूसँग खिचेको फोटो झुन्ड्याएर पहुँच भएकालाई कोरोना नलाग्ने जस्तो गर्दैनन् यहाँका पहुँचवालाले । नेपालमा एड्स रोकथामका निम्ति काम गरेका विकासविद् मोहन मानन्धर भन्ने गर्नुहुन्छ हाम्रा ७८३ स्थानीय निकायहरूमध्ये अधिकांश आफ्नो फोटोभिडियो वा नेताहरूको फोटोभिडियोको पछि लागेर बरबाद भए । यसो खाने ठाउँ छ भने चासो लिने, नभए पशुपतिनाथलाई छाडिदिने !तेस्रो, रुवान्डा संसारसामु आफ्नो पहिचान अझ बढाउन चाहन्छ । उसलाई संसारले हेरिरहेको भान हुन्छ । यो मुलुकलाई पूर्वी अफ्रिकामा मात्र नभएर सम्पूर्ण अफ्रिका महाद्वीपमा एसियामा सिंगापुरले झैँ तहल्का मच्चाउनु छ । यहाँ भेट हुने युरोपेली र अमेरिकीहरू तीनछक परेका छन् । रुवान्डाले तीनछक पार्न खोजेकै पनि हो । अन्तर्राष्ट्रिय सञ्चार माध्यमहरूमार्फत उसले आफ्नो सफलताको कथा फैलाउने गरेको छ । हामीले पनि परामर्शदाता कम्पनीहरूलाई ल्याएर महामारीपछिको समयमा पर्यटनमा होस् वा लगानीमा, शिक्षामा होस् वा स्वास्थ्यमा कसरी संसारमा नेतृत्व लिने भनी फलदायी छलफल चलाउन सक्थ्यौँ । रुवान्डाले विज्ञहरूलाई बोलाएर सल्लाह गरेको गर्यै छ । नेपालमा भने ट्वीटमार्फत प्रधानमन्त्रीलाई अन्तरक्रियामा आउन अनुरोध गर्दा दुईतीन पटक विज्ञहरूको जमघट गरिए पनि उनीहरूका सुझावलाई बाथरुममा फ्लस गरियो ।चौथो, रुवान्डाबाट लिनुपर्ने सबभन्दा ठूलो सिकाइ भनेकै आफ्नो देशप्रति गौरवबोध हो । यो कुरो मैले नेपालका निम्ति भनेर आफ्नो किताब अर्थात् परिवर्तन मा अन्तिम सूत्रका रूपमा राखेको छु । छाडा जनताले नियम तोड्ने गर्छन् र तिनले आफूहरूमध्ये अलिक बढी छाडालाई नेता बनाउने गर्छन् । तिनैले फेरि नेपाललाई कहिल्यै गाली गर्न पनि छोड्दैनन् । समस्या देशको होइन, देशवासीहरूको हो । वर्षमा १० लाखले डीभी भर्ने गर्छन्, याने उनीहरू देश त्याग्न तयार छन् । नेपालमा मास्क नलगाउने, सामाजिक दूरी नमान्ने व्यक्तिहरूले नै भोलि डीभी पाएर उडिसकेपछि नेपाल यस्तो नेपाल त्यस्तो भन्दै गालीगलौज गर्ने गर्छन् । देश त्याग्न तत्परहरूले नेपालप्रति गौरव गर्न खोज्दैनन् । सायद यो महामारी नेपालमा यसरी फैलेको पनि देशप्रति माया नभएकाहरूकै कारण होला । देशको छवि संसारमा कस्तो होला भन्ने अनुभूति नभएरै होला । रुवान्डामा सबैजसो नागरिकमा आफ्नो देशको छविमा आँच आउला कि भन्ने डर छÙ संक्रमितको संख्या बढ्यो भने संसारले के भन्ला भन्ने पीर छÙ पर्यटक र लगानीकर्ता नआउलान् कि भन्ने पीर छÙ आफ्नो देशले अफ्रिकामा स्थापित गर्न लागेको वर्चस्वमा ठेस पुग्ला कि भन्ने सुर्ता छ । सरकारी निकायदेखि जनतासम्मले आफ्नो राष्ट्रियतासँग जोडेका छन् कोरोना संक्रमणलाई ।संसारमा सबै थोक अनित्य छ, कोरोना संक्रमणको पनि अन्त हुन्छ नै । संक्रमण अव्यवस्थापन र राजनीतिक अदूरदर्शिताका कारण नेपालको मात्र होइन, धेरै शक्तिशाली देशकै पनि पहिचान डगमगायो । अबको नयाँ विश्वमा लगानी, पर्यटन, रोजगारी, विकासका कुरामा कोरोना व्यवस्थापन राम्ररी गर्ने देशहरूले नेतृत्व र प्रभुत्व जमाउनेछन् । रुवान्डा तीमध्ये एक हुनेछ ।अर्थात् अर्थतन्त्र र अर्थात् परिवर्तन पुस्तकका लेखक शाक्य कामका सिलसिलामा सन् २०१२ देखि रुवान्डा आवतजावत गर्ने गर्छन् ।"
यस्तो पो च्यालेन्ज !,"केही दिनअघि सामाजिक सञ्जालभरि अनौठो परिदृश्य देखियो । खै केके हो च्यालेन्ज भन्दै फोटो प्रदर्शनीको होडबाजी चल्यो । भर्खरका अल्लारे तथा आफूलाई मोडल भन्न रुचाउनेहरूको त कुरै छोडौँ, समाजका विविध क्षेत्रमा स्थापित व्यक्तित्व, बौद्धिक वर्गदेखि देश हाँक्न तम्सिएका नेताहरूसमेत जोडी ढुकुर बन्दै फिल्मी शैलीमा प्रस्तुत भए । जोडी, परिवार, प्रथम प्रभाव आदिइत्यादिको च्यालेन्ज गरिरहेका हामीलाई वर्तमान परिवेशले भने अर्कै च्यालेन्ज गरिरहेको छ ।सात महिनादेखि कोरोना महामारीले आक्रान्त हामी अब त्राहिमाम्को अवस्थामा पुगिसकेका छौँ । एकातिर सरकार भन्छ, बेहोस हुने अवस्था आएमा मात्र अस्पताल जानू । हुन सक्छ, भविष्यमा मृत्युपश्चात् मात्र अस्पताल जानू भन्न के बेर π अर्कातिर हामी पनि महामारीलाई सामान्य ठानेर सावधानी अपनाउनधरि हिचकिचाइरहेका छौँ । दिनानुदिन संक्रमितको संख्या बढ्दै छ । यस्तो अवस्थामा बरु महामारी नियन्त्रणका लागि जिम्मेवार बन्न र सरकारलाई पनि जनउत्तरदायी बनाउन च्यालेन्ज गरौँ न π संक्रमण नियन्त्रण र जीवनभन्दा पनि संस्कृति र चाडपर्वको रमझम ठूलो हो भन्दै बजारमा भीड लाग्नुको सट्टा घरभित्रै बसेर आफू सुरक्षित बन्ने र अरूलाई सुरक्षित गराउने दायित्वबोध पनि त जिम्मेवार नागरिकका लागि च्यालेन्ज नै हो । त्यसैले अनावश्यक जमघट र भोजभतेर नगरी संक्रमणमुक्त अर्को दसैँको प्रतीक्षा गर्ने च्यालेन्ज गरौँ ।हाम्रो समाज यौनहिंसाले पनि उत्तिकै पिल्सिएको छ । दिनहुँ महिला, किशोरी तथा बालिकाहरू निर्ममतापूर्वक मारिइरहेका छन् । यस्ता त्रासद समाचार सुन्दा अनलाइन कक्षामा पढिरहेका अबोध छोरीहरूले गुगल सर्च गर्दै लिङ्ग परिवर्तनको सम्भावना खोज्न थालेको देख्दा आमामनहरू नराम्ररी चोइटिइरहेका छन् । जिम्मेवार निकायमा रहेका व्यक्तिहरू भने विषम परिस्थितिमा यस्ता घटनाहरू भइरहन्छन् तथा अन्य मुलुकका तुलनामा हामीकहाँ यस्ता घटना कमै देखिन्छन् भन्ने जस्ता उपहासात्मक अभिव्यक्ति दिन्छन् । त्यसैले सक्छौँ भने निर्मला र सम्झनाजस्ता निर्दोष किशोरीहरूले बलात्कारको सिकार भएर ज्यानसमेत गुमाउनुपर्ने अवस्था तथा त्यसको कारक बनेको दण्डहीनताको अन्त्यका लागि अनि हरेक छोरीले निर्बाध रूपमा बाँच्न पाउने अधिकारको प्रत्याभूतिका लागि जागरणको च्यालेन्ज गरौँ । लैङ्गिक विभेद तथा घरेलु हिंसाका कारण असंख्य महिलाले नारकीय जीवन बिताउनु परिरहेको सन्दर्भमा हरेक परिवार तथा समाजलाई विभेदमुक्त बनाउने अभियानमा को अघि पुग्ने भनेर पनि च्यालेन्ज गरौँ ।गरिबका छोराछोरीले पनि प्राविधिक शिक्षाको अवसर पाउनुपर्दछ अनि दुर्गम क्षेत्रका विपन्न वर्ग तथा सीमान्तीकृत समुदायले समेत गुणस्तरीय स्वास्थ्य सेवाको अधिकार पाउनुपर्ने माग राखेर एक्लै लडिरहेका डाक्टर गोविन्द केसीसँग ऐक्यबद्धता गर्दै शैक्षिक माफियाहरूको जरो उखेल्ने च्यालेन्ज गरौँ π विश्वविद्यालयहरूलाई राजनीतिक भागबन्डा र कमिसनको चक्रव्यूहमा फसाएर बेरोजगार उत्पादनको केन्द्र बनाइँदै छ । त्यसैले विश्वविद्यालयहरूमा तालाबन्दी र गुन्डागर्दीको संस्कृति स्थापित हुँदै छ । प्राज्ञिक मर्यादा र मूल्यलाई किनारा लगाउँदै गैरप्राज्ञिक गतिविधिलाई प्रोत्साहित गरेको, गुटबन्दी तथा अस्वस्थ प्रतिस्पर्धा र गलत मूल्याङ्कन प्रणालीका कारण वास्तविक बौद्धिक एवम् स्वाभिमानी वर्गको तेजोवध गरेको एवं अनुसन्धान केन्द्रहरूलाई गौशाला र माकुराको घर बनाएको यथार्थ पनि घामजस्तै छर्लङ्ग भइसकेको छ । त्यसैले प्राज्ञिक क्षेत्रलाई स्वच्छ बनाउन अनि विश्वविद्यालयहरूलाई शिक्षा, प्रविधि, ज्ञान र विवेक उत्पादन र प्रसारणकै थलो बनाउने च्यालेन्ज गरौँ न त πसमाज र राष्ट्रको माथिल्लो तहदेखि तल्लो तहसम्म आकाशेबेली जस्तै जेलिएको भ्रष्टाचार फँडानी गरेर सुशासनको बिरुवा हुर्काउन च्यालेन्ज गर्नुपर्ने बेला आएको छ । दलगत हित र व्यक्तिगत स्वार्थमा चुर्लुम्म डुबेर देशलाई खोक्रो पार्ने, आपसी समझदारीबाट राज्य सञ्चालन गरेर निहित स्वार्थका लागि विदेशी शक्तिसामु घुँडा टेक्ने लम्पसारवादी राजनीतिक संस्कृतिको अन्त्यका लागि पनि च्यालेन्ज गरौँ । देशलाई राजनीतिक खिचातानीको मैदान बनाएर जनतालाई भकुन्डोसरि खेलाउने नेताहरूका विरुद्ध कसले आवाज बुलन्द गर्ने भनेर च्यालेन्ज गरौँ । युवाशक्ति परिचालन गर्दै आफ्नै माटोमा सुन फलाएर, कलकारखाना चलाएर आत्मनिर्भर हुनेभन्दा त्यस्ता सम्भावनाप्रति आँखा चिम्लने अनि देशलाई युवाविहीन बनाएर रेमिट्यान्सले समृद्ध बनाउने सपना देख्ने अदूरदर्शी र दिशाविहीन नेतृत्वको उछित्तो काढी नयाँ सोच र दूरगामी योजनासहितको नेतृत्व स्थापित गर्न च्यालेन्ज गर्न पनि त बाँकी नै छ πडेन्ड्राइट सुँघेर लट्ठिँदै भुस्याहा कुकुरसँगै सडकपेटीमा गुडुल्किएर रात गुजार्ने अनि फोहोरका थुप्रा खोतलेर भोक मेटाउने सडक बालबालिका एवं जीवनको उत्तरार्द्धमा आफ्नै परिवारभित्र अवहेलित र असहाय बन्दै मृत्यु कुरिरहेका तथा वृद्धाश्रमहरूमा आँसु झारिरहेका ज्येष्ठ नागरिकहरूलाई सम्मानजनक जीवनयापनको व्यवस्था गराउनु पनि च्यालेन्जकै कुरा हो πसत्ता र शक्तिको आडमा सार्वजनिक जग्गा रातारात व्यक्तिका नाममा दर्ता गरेर सम्पन्न बन्ने भूमाफियाविरुद्ध, राष्ट्रको ढुकुटी रित्त्याएर आफ्नो महल ठड्याउने कमिसनखोरहरूका विरुद्ध, गरिब किसानको पसिना अनि आम उपभोक्ताको रगत चुसेर मालामाल बन्ने बिचौलिया तथा कालो बजारियाहरूका विरुद्ध एकजुट भएर उभिने वातावरण बनाउन कसले पहल गर्ने भनेर च्यालेन्ज गरौँ न त π लोडसेडिङका नाममा वर्षौंदेखि अँध्यारिएको मुलुकलाई उजिल्याउन सक्ने कुलमान घिसिङको प्रतिबद्धताजस्तै आआफ्नो जिम्मेवारी इमानदारीपूर्वक निर्वाह गर्न अनि राष्ट्रलाई वैज्ञानिक तथा प्राविधिक उन्नयनतर्फ अग्रसर गराउन दिलोज्यानले लागिपरेका महावीर पुनको आविष्कार केन्द्रजस्तै नवीन चिन्तनका साथ उपस्थित हुन पनि च्यालेन्ज गरौँ ।यस्तो विषम परिस्थितिमा भोकाहरूलाई भोजन गराइरहेका, नाङ्गाहरूलाई लुगा ओढाइरहेका, स्वास्थ्य सामग्री वितरण गरिरहेका अनि फुड बैङ्क सञ्चालन गरेर हुनेले दिएर जाने, नहुनेले लिएर जाने भन्दै सङ्कटापन्न अवस्थामा जीवनरक्षाको पुण्य कर्ममा लागेका, विपन्न वर्गकालाई घरभाडा छुट गरिरहेका दाता तथा समाजसेवीहरूसँग प्रतिस्पर्धा गर्दै कसले बढी सेवा दिने भनेर च्यालेन्ज गरौँ । विपत्को यस घडीमा हरेक वर्ग तथा उमेरसमूहका व्यक्तिहरूले आआफ्ना क्षमता अनुसार परिवार, समाज तथा समग्र राष्ट्रका लागि योगदान हुन सक्ने रचनात्मक कार्य गर्ने च्यालेन्ज गरौँ न त π"
युट्युबरको व्यवस्थापन,"अबको बाटोयी तीन तरिकामध्ये लोकतान्त्रिक अभ्यासको प्रवर्द्धन गर्न दोस्रो र तेस्रो बढी उपयोगी हुन्छन् । कानुनी व्यवस्था कामै नलाग्ने होइन, तर यसको प्रयोग गर्दा अभिव्यक्ति स्वतन्त्रताको हनन हुन सक्छ भन्ने हेक्का राख्नुपर्छ । अत्यावश्यक र अरू व्यवस्था नहुँदा मात्र यसको प्रयोग गरिनुपर्छ । स्वनियमन पालना गर्दा नै युट्युबरहरूको विश्वसनीयता र सम्मान बढ्छ । यसमा मिडिया, नागरिक समाज र सरकारको पहल पनि आवश्यक छ ।महर्जन मार्टिन चौतारीका अनुसन्धाता हुन् ।"
संक्रमित ट्रम्पले गरे चुनावी र्याली,"फ्लोरिडा (एजेन्सी) अमेरिकी राष्ट्रपति डोनाल्ड ट्रम्पले कोभिड१९ बाट संक्रमित भएको दुई साताभन्दा कम समयमै चुनावी र्याली आयोजना गरेका छन् । फ्लोरिडामा उपस्थित भीडलाई सम्बोधन गर्दै उनले आफ्नो स्वास्थ्यावस्था निकै उत्तम रहेको रोगप्रतिरोधी बनेको बताए । ट्रम्पले चुनावी प्रतिस्पर्धी जो बाइडेनलाई कट्टर समाजवादीहरूको कठपुतली को संज्ञा दिएका बीबीसीले उल्लेख गरेको छ । सम्बोधनका क्रममा ट्रम्पले सञ्चारमाध्यमप्रति पनि आक्रोश व्यक्त गरेका थिए । सञ्चारमाध्यमले आफूप्रति पूर्वाग्रह राखेको उनको दाबी छ । ट्रम्पले यसअघि पनि पटकपटक सञ्चारमाध्यमलाई विभिन्न आरोप लगाउने गरेका थिए ।फ्लोरिडा राज्यको स्यान्डफोर्ड नगरमा गरिएको र्यालीका सहभागीले सामाजिक दूरी पालना गरेका थिएनन् भने कैयौं बिनामास्क उपस्थित थिए । उनले समर्थकलाई मास्क तथा सामाजिक दूरीजस्ता सुरक्षात्मक उपायबारे प्रोत्साहन नगरेको भन्दै आलोचना गरेका छन् । कोभिड१९ को संक्रमणपछि क्वारेन्टाइमा रहेकी ह्वाइटहाउसकी प्रेस सचिव केली मकइनानीले र्यालीका सहभागीलाई मास्क लगाउन प्रोत्साहन गरिने र सेनिटाइजरको व्यवस्था गरिने बताएको बीबीसीले जनाएको छ । डेमोक्र्याट प्रतिस्पर्धी बाइडेनले पनि राष्ट्रपतिको व्यवहारको आलोचना गरेका छन् । राष्ट्रपति ट्रम्प आज स्यानफोर्ड त आए । तर उनले गैरजिम्मेवार व्यवहार, विभाजनकारी विचार र त्रास फैलाउने कामबाहेक केही ल्याएनन् । राष्ट्रपति ट्रम्पले आगामी चार दिनमा विभिन्न चार राज्यका चुनावी कार्यक्रम गर्नेछन् । उनको कार्यक्रम राखिएको राज्यमा चुनावी प्रतिस्पर्धा निकै कडा हुने ठानिएको छ । हालसम्म न्युयोर्कका बासिन्दा रहेका ट्रम्प एक वर्षअघि फ्लोरिडाका पनि बासिन्दा बनेका थिए ।फ्लोरिडाको र्यालीपछि उनले पेनसिल्भेनिया, आयोवा र नर्थ क्यारोलिनामा कार्यक्रमहरू गर्दै छन् । ती राज्यहरूमा खासगरी कोभिड१९ बाट बच्ने सावधानीबारे ट्रम्पको धारणा परिवर्तन भएनभएको सुन्न प्रतीक्षा गरिएको छ । नोभेम्बर ३ मा हुने चुनाव जित्न ट्रम्पले फ्लोरिडा राज्यमा विजय हासिल गर्न आवश्यक छ । उनका प्रतिस्पर्धी जो बाइडेन भने हाल ओहायो राज्यको भ्रमणमा छन् । विभिन्न मत सर्वेक्षणहरूले राष्ट्रियस्तरमा बाइडेन ट्रम्पभन्दा १० अंकले अगाडि देखाएका छन् । तर कडा प्रतिस्पर्धा हुने ठानिएका केही राज्यहरूमा भने उनको अग्रता थोरै रहेको जनाइएको छ । रियल क्लियर पोलिटिक्स संस्थाको मत सर्वेक्षणसम्बन्धी औसत नतिजाअनुसार फ्लोरिडा राज्यमा बाइडेन ३७ अंकले मात्र अगाडि छन् । राष्ट्रपति पदमा विजयी हुन फ्लोरिडा र ओहायो राज्यमा चुनाव जित्नु निकै महत्त्वपूर्ण मानिन्छ । सन् २०१६ मा ट्रम्प फ्लोरिडामा झिनो अन्तरले विजयी भएका थिए । राष्ट्रपति ट्रम्पलाई ११ दिनअघि कोभिड१९ को लक्षण देखिएको थियो । उनलाई उपचारका लागि एक दिनपछि अस्पताल भर्ना गरिएको थियो । ट्रम्पका निजी चिकित्सकले आइतबार उनीबाट अन्य मानिसमा भाइरसको संक्रमण सर्ने जोखिम नरहेको जनाएका थिए ।"
इंग्ल्यान्डमा तीन चरणको प्रतिबन्ध,"लन्डन (कास) कोभिड१९ संक्रमितको संख्या बढ्दै गएपछि बेलायत सरकारले इंग्ल्यान्डमा लकडाउनसम्बन्धी नयाँ प्रतिबन्ध घोषणा गरेको छ । बेलायती संसद् हाउस अफ कमन्स मा सोमबार बोल्दै प्रधानमन्त्री बोरिस जोन्सनले कोभिड१९ संक्रमणको जोखिम र संक्रमण दरका आधारमा मध्यम, उच्च र अति उच्च (टियर वान, टु एन्ड थ्री) गरी तीन तहको लकडाउन घोषणा गरेका हुन् । स्थानीय समयअनुसार साँझ ७ बजे उनले टेलिभिजन सम्बोधनमा पनि नयाँ प्रतिबन्धको घोषणा गरेका हुन् । यसअघि जस्तो राष्ट्रिय लकडाउन भने नहुने उनले प्रस्ट्याएका छन् । फेरि राष्ट्रिय लकडाउन गर्नुपरे देशको अर्थतन्त्र बर्बाद हुने आकलन छ । मध्यम जोखिम भएका ठाउँमा हाल जारी रुल अफ सिक्स अनुसार घरभित्र र बाहिर ६ जनासम्म भेला हुन पाइन्छ भने पब, बार तथा रेस्टुरेन्टहरू राति १० बजेभित्र बन्द गरिसक्नुपर्नेछ । उच्च जोखिम भएका स्थानमा हाल जारी नियमका साथै आफ्नो परिवारबाहेकका मानिससँग भेटघाट गर्न प्रतिबन्ध लगाइएको छ । अति उच्च जोखिम भएका स्थानमा भने पब, बार, रेस्टुरेन्टलगायत हस्पिटालिटीका क्षेत्रहरू बन्द गरिनेछन् । तर पसल, स्कुल तथा विश्वविद्यालय भने खुलै रहनेछन् । इंग्ल्यान्डका धेरैजसो स्थान मध्यम जोखिममा रहेको बताइएको छ भने लिभरपुललाई अति उच्च जोखिम क्षेत्रका रूपमा घोषणा गरिएको छ । संक्रमण बढिरहेको लिभरपुल सिटी क्षेत्रमा करिब १५ लाख मानिसको बसोबास छ । पछिल्लो सातासम्मको तथ्यांक अनुसार त्यस क्षेत्रमा हरेक १ लाख मानिसमा ६ सय संक्रमित देखिएका छन् । तर इंग्ल्यान्डभर संक्रमणको औसत दर १ लाखमा ७४ जना रहेको बताइन्छ । हरेक १ लाख जनसंख्यामा १ सयभन्दा कम संक्रमित रहेको क्षेत्रलाई मध्यम, १ सयभन्दा बढी संक्रमित रहेको क्षेत्रलाई उच्च र संक्रमण निकै बढी रहेको क्षेत्रलाई अति उच्च अलर्ट लेभल मा राखिएको छ ।सरकारले स्थानीय निकायलाई करिब एक बिलियन पाउन्ड नयाँ आर्थिक सहायता दिने जनाउँदै काउन्सिलसँग सहकार्य गरी प्रतिबन्ध कार्यान्वयन गर्ने जनाएको छ । लकडाउनका नियममा हरेक महिना पुनर्विचार गरिने जनाइएको छ । प्रधानमन्त्री जोन्सनले प्रभावकारी ढंगले कार्यान्वयन गरे भाइरस रोकथामका लागि नयाँ नियम पर्याप्त भएको दाबी गरेका छन् । तर यस्तो लकडाउनले तीव्र रूपमा फैलँदो कोभिड संक्रमण नियन्त्रण गर्ला भन्नेमा इंग्ल्यान्डका प्रमुख चिकित्सा अधिकृत नै विश्वस्त छैनन् । बेलायतमा मंगलबार साँझसम्म ६ लाख २० हजार ५ सय जनामा कोभिड१९ संक्रमण पुष्टि भइसकेको छ । तीमध्ये ४२ हजार ९ सय ६५ जनाको मृत्यु भएको जोन्स हप्किन्स विश्वविद्यालयले जनाएको छ ।"
जोन्सन एन्ड जोन्सनको खोप परीक्षण रोकियो,"वासिङ्टन (एजेन्सी) औषधि निर्माता कम्पनी जोन्सन एन्ड जोन्सनले कोभिड१९ विरुद्धको खोप परीक्षण तत्कालका लागि स्थगित गरेको छ । परीक्षणमा सहभागी एक जना बिरामी भएपछि उक्त निर्णय गरिएको कम्पनीले विज्ञप्तिमार्फत जनाएको हो । एक जना सहभागी बिरामी भएपछि हामीले अस्थायी रूपमा कोभिड१९ विरुद्धको खोपको सबै क्लिनिकल ट्रायल रोकेका छौं, कम्पनीद्वारा जारी विज्ञप्तिमा उल्लेख छ । कम्पनीले करिब ६० हजार व्यक्तिमा उक्त खोप परीक्षण गरिने जनाएको थियो । करिब तीन सातायता कम्पनीले तेस्रो चरणको परीक्षणमा सहभागी हुने व्यक्तिहरूको सूची बनाइरहेको थियो । परीक्षणमा अमेरिका, अर्जेन्टिना, चिली, कोलम्बिया, मेक्सिको, पेरु, दक्षिण अफ्रिकालगायत मुलुकका व्यक्तिहरू सहभागी हुने जनाइएको थियो । परीक्षणमा सहभागी बिरामी भएको विषयमा एउटा स्वतन्त्र कमिटीले समीक्षा गरिरहेको जोन्सन एन्ड जोन्सनको भनाइ छ । कम्पनीका चिकित्सकले पनि त्यसको समीक्षा गरिरहेको जनाइएको छ । यद्यपि, ती सहभागीमा कस्तो प्रकृतिको समस्या देखिएको भन्नेबारे केही खुलाइएको छैन । हामीले परीक्षणमा सहभागी व्यक्तिको गोपनीयताको सम्मान गर्नुपर्छ, विज्ञप्तिमा भनिएको छ, उनी बिरामी हुनुको कारण पत्ता लगाउने प्रयास गरिरहेका छौं । यसअघि बेलायती कम्पनी अस्ट्राजेनेका र अक्सफोर्ड विश्वविद्यालयले संयुक्त रूपमा विकास गरिरहेको खोप परीक्षण पनि सहभागी बिरामी भएपछि रोकिएको थियो । उक्त परीक्षण बेलायतमा पुनः सुरु गरिसकिएको जनाइएको छ । तर अमेरिकाको खाद्य तथा औषधि प्रशासनले उक्त परीक्षणमा सहभागी व्यक्ति बिरामी हुनुका कारणबारे अनुसन्धान भइरहेको जनाउँदै परीक्षण सुरु गरिसकेको छैन ।"
सरकारी गोदाममै म्याद नाघेका खाद्यवस्तु,"आचारसंहिता नभुल्न आग्रहयसैबीच नेपाल उद्योग वाणिज्य महासंघ (एफएनसीसीआई) र राष्ट्रिय व्यावसायिक पहल (एनबीआई) ले व्यवसायीहरूलाई आचारसंहिता पालना गर्न आग्रह गरेको छ । कोभिड१९ का कारण नेपाल बढी प्रभावित बन्दै गएकाले अर्थतन्त्रमा गम्भीर असर परिरहेको महासंघ र एनबीआईले संयुक्त रूपमा जारी गरेको विज्ञप्तिमा बताइएको छ ।कोभिड१९ महामारीका बेला सर्वसाधारणको स्वास्थ्य, सुरक्षा र बाँच्न पाउने अधिकार पहिलो प्राथमिकता रहेको महासंघ र एनबीआईको भनाइ छ । यस्तो कठिन घडीमा कम गुणस्तरीय, उपभोग्य मिति गुज्रेका र निश्चित तौल नपुर्याई सामान बजारमा बिक्री गरेको, म्याद गुज्रेका वस्तुमा पुनः उपभोग्य मिति राखी बजारमा पठाइएकोलगायतका कार्य भएको भन्ने गुनासामा गम्भीर ध्यानाकर्षण भएको विज्ञप्तिमा उल्लेख छ । कहिल्यै र कहीँकतैबाट जनताको स्वास्थ्यसँग प्रत्यक्ष जोडिएका विषयमा लापरबाही हुनु हुँदैन, विज्ञप्तिमा भनिएको छ, कसैलाई पनि जनताको प्रत्यक्ष स्वास्थ्यसँग खेलबाड हुने र प्रचलित कानुनविपरीत कार्य गर्ने छुट छैन । कहीँकतैबाट भएको रहेछ भने कानुनअनुसार कारबाहीको भागीदार हुनुपर्छ ।"
अदालतको अनुमतिबिनै कसैको फोन रेकर्ड गर्ने अधिकार,"अदालतको अनुमतिबिनै जुनसुकै व्यक्तिको फोन रेकर्ड मिल्ने प्रावधानसहित सरकारले नयाँ दूरसञ्चार विधेयकको मस्यौदा तयार पारेको छ । नेपाल दूरसञ्चार प्राधिकरणले तयार पारी सञ्चार तथा सूचना प्रविधि मन्त्रालयमा पठाएको विधेयकको मस्यौदामा दूरसञ्चार सेवा प्रदायकको प्रणालीमा सोझै पहुँच हुने व्यवस्था राखिएको छ ।नेपालको सार्वभौमसत्ता, अखण्डता एवं राष्ट्रिय हितविपरीत तथा राज्यद्रोह अपराध वा संगठित अपराध वा फौजदारी अपराधलगायत क्रियाकलाप गरेको विषयमा सरकारको अधिकार प्राप्त अनुसन्धान गर्ने निकायले जुनसुकै व्यक्तिको पनि कुराकानी रेकर्ड गर्नेलगायतका पहिचान खुल्ने तथा सेवासम्बन्धी अन्य विवरणहरू अनुसन्धानका लागि सेवा प्रदायकबाट संकलन प्राप्त गर्न सक्नेछ, विधेयकको दफा ८१ मा भनिएको छ, यो कार्यका लागि उपयुक्त प्रविधिको प्रयोग गरी सेवा प्रदायकहरूको प्रणालीमा सोझै पहुँच पाउने गरी संयन्त्र जडान गर्न र सूचनामा पहुँच पाउने व्यवस्था तोकिएबमोजिम हुनेछ । सेवा प्रदायकको प्रणालीमा सोझै पहुँचबाहेक सरकारी अधिकारीले जोकोहीको टेलिफोन र सञ्चारको विवरण माग गर्न सक्ने प्रावधान पनि विधेयकमा छ । विधेयकको दफा ८६ मा यस्तो व्यवस्था गरिएको छ । कुनै व्यक्तिले कुनै अपराध गर्न टेलिफोन, मोबाइल फोन वा अन्य कुनै प्रकारको दूरसञ्चार माध्यमको प्रयोग गरेको वा सूचना आदानप्रदान गरेको पाइए मुद्दा हेर्ने अधिकारको अनुमति लिई त्यस्तो अपराधको अनुसन्धान गर्ने अधिकारीले टेलिफोन, मोबाइल फोन वा दूरसञ्चार माध्यम वा सोबाट भएको दूरसञ्चारसम्बन्धी विवरण वा सूचना उपलब्ध गराइदिन सम्बन्धित अधिकारी, निकाय वा सेवा प्रदायकलाई आदेश दिन सक्नेछ, विधेयकमा भनिएको छ, त्यस्ता अधिकारी, निकाय वा सेवा प्रदायकले टेलिफोन, मोबाइल फोन वा दूरसञ्चार माध्यमबाट वा सोबाट भएको सञ्चारसम्बन्धी विवरण वा सूचना उपलब्ध गराउनुपर्नेछ । विधेयकमा सरकारी अधिकारीले चाहेमा जुनसुकै व्यक्तिले प्रयोग गरिरहेको टेलिफोन, मोबाइल फोन वा सञ्चारमाध्यम निष्क्रिय गर्न आदेश दिन सक्ने व्यवस्था पनि राखिएको छ । विधेयकमा भएको यी प्रावधान आपत्तिजनक भएको सूचना प्रविधिसम्बन्धी जानकार अधिवक्ता बाबुराम अर्यालको टिप्पणी छ । प्रशासनिक निकायलाई यस्तो विवरण प्राप्त गर्न सक्ने कानुनी प्रावधान राख्नु संविधानले दिएको गोपनीयताको हकविपरीत हो, उनी भन्छन्, अदालतको आदेशबिना यस्ता विवरण प्राप्त हुने व्यवस्था गर्नु अधिकारको दुरुपयोग हो ।यस्ता प्रावधानले सरकारी अधिकारीलाई नागरिकको निगरानी गर्ने असीमित अधिकार दिने उनको टिप्पणी छ । विधेयकको मस्यौदामा उल्लेख भएको प्रावधान सर्वोच्च अदालतले केही वर्षअघि जारी गरेको परमादेशविपरीत पनि छ । सर्वोच्चले २०७३ माघ २१ गते गरेको परमादेशमा अदालतको अनुमतिबिना कुनै पनि व्यक्तिको कल डिटेल लिन नपाइने भनिएको छ । तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको इजलासले अदालतको आदेशबिना कल डिटेल माग्ने र दिने दुवैलाई कारबाही गर्नुपर्ने आदेश दिएको थियो ।कार्यपालिका स्वयं पनि कानुनको अधीनमा मात्रै कार्य गर्न सक्ने हुनाले सूचनामा अनियन्त्रित पहुँच कार्यपालिकाको विशेषाधिकार हुन सक्दैन, फैसलामा भनिएको छ, सूचनाहरू संगृहीत रहेको र त्यसको जिम्मा लिएका संस्था वा विभागले त्यसलाई आफ्नो तजबिजको विषय बनाउन सक्दैन ।"
व्यवसाय सिकाउँदै पूर्वमन्त्री,"राजनीति अपराधीकरण, महँगो र नबुझिने भयो भन्ने निष्कर्षसाथ पार्टीबाट राजीनामा दिएर हिँडेका तत्कालीन माओवादी केन्द्रीय सदस्य लोकेन्द्र विष्ट मगर अहिले ड्रागन फ्रुट खेतीमा तल्लीन छन् । जीवनका चार दशक राजनीतिमा खर्चेका विष्ट अहिले कृषिकर्ममार्फत आर्थिक समृद्धिका बाटामा छन् । उनको कर्म हेर्न अहिले विभिन्न जिल्लाका नेता दिनहुँजसो दाङ आइरहेका छन् । ड्रागन खेती हेर्न आएका नेतालाई विष्ट कृषि व्यवसाय गर्न सिकाइरहेका छन् । कोही सिकेरै फर्किरहेका छन् त कोही प्रेरणा लिएर गएका छन् ।विष्टसँगै युद्धकालमा माओवादीमा काम गरेका नेकपा प्यूठानका सचिव कृष्ण अधिकारी सोमबार विष्टको ड्रागन खेती हेर्न तुलसीपुर उपमहानगरपालिका१८, बिजौरी पुगे । विष्टले गरेका काम हेरे । उनले राजनीति छोड्नुका कारण बुझे र कृषिकर्मका उद्देश्य पनि थाहा पाए । कागज र कुरामा खेती गर्न निकै सजिलो छ । धर्तीमा खेती गर्न कठिन छ, विष्टले अधिकारीलाई सुनाए, यहाँ धेरैले कागज र कुरामै खेती गर्छन् । अब धर्तीमा खेती गर्ने मान्छे चाहिएको छ । उनले अहिलेसम्म २५ क्विन्टल ड्रागन फ्रुट बेचिसकेका छन् । अझै धेरै माग रहेको तर पुर्याउन नसकेको उनले बताए ।खाने मुख धेरै भए, उत्पादन गर्ने कम भए अनि कसरी पुग्छ ? विष्टले भने, नेताहरूले सधैं राजनीति मात्रै गर्नुपर्छ भन्ने छैन । आर्थिक उपार्जनका काम पनि गर्नुपर्छ । १६ वर्षअघि आफू पार्टीको कृषि तथा सहकारी विभागको इन्चार्ज हुँदा व्यक्तिगत रूपमा १३ हजार रुपैयाँमा ड्रागन फ्रुटका बिरुवा किनेर धेरै नेतालाई बाँडेको विष्टको भनाइ छ । मैले अब केही उत्पादनका काम गर भनेर दिएको हो तर कसैले पनि लगाएनन् । सबैले बिरुवा बाटामा फुटबल खेलेझैं लात्तीले हानेर फालेछन्, उनले भने, अहिले तिनै नेता बिरुवा माग्न आइरहेका छन्, झपार्दै फेरि सिकाइरहेको छु । नेकपा प्यूठानका अध्यक्ष तुलसीराम शर्मा, प्यूठान नगरपालिका प्रमुख अर्जुनकुमार कक्षपति र प्रवक्ता लक्ष्मीप्रकाश राजभण्डारी पनि विष्टको खेती हेर्न पुगे । सबैले विष्टका राजनीतिक र आर्थिक तर्क सुने । राजनीतिज्ञले कृषि व्यवसाय पनि गर्न सकिँदोरहेछ भन्ने सन्देश पाइएको छ । यसले हामीलाई हौसला थपेको छ, नेकपा प्यूठानका अध्यक्ष शर्माले भने, कृषि किसानहरूको मात्रै काम होइन, आर्थिक स्तर सुधार्न जसले पनि गर्न सकिन्छ । कृषिलाई व्यवसाय बनाउन सकिन्छ । विष्टका कामले धेरै नेतालाई पाठ सिकाएको प्यूठान नगरपालिका प्रमुख कक्षपतिले बताए । नेकपा सांसद गंगा चौधरी पनि केही दिनअघि विष्टको खेती हेर्न पुगिन् । कोही न कोही नेता खेती हेर्न आइरहने गरेको उनको भनाइ छ । पार्टीभित्र हुँदा केही न केही इलम गर्नुपर्नेबारे आवाज उठाए पनि सुनुवाइ नभएको उनको धारणा छ । मैले नेताहरूलाई राजनीतिमा ठेक्कापट्टा भयो, अपराध र राजनीतिबीच दूरी रहेन भनेर धेरै सम्झाएँ । सुधार गर्न खोजेँ तर मेरो कुराको कुनै सुनुवाइ भएन, उनले भने, अगाडि लागेको नेताले नगरेपछि पछि लाग्ने कार्यकर्ताले पनि गर्ने कुरा भएन अनि सबै मागी खाने भए । काम कोही नगर्ने भए । विष्ट पार्टीको उच्च तहसम्म पुगे, सांसद र मन्त्री भए । स्वास्थ्य र पयर्टनमन्त्री भएर सुखसुविधा पनि पाए तर पनि उनलाई नेताहरूको शैली चित्त बुझेन । अन्त्यमा राजीनामा बुझाएर स्वैच्छिक अवकाश लिए । चार वर्षदेखि विष्ट कृषिकर्ममा छन् । ५६ वर्षीय विष्ट राजनीति आजीवन नहुने तर्क गर्छन् । राजनीति आवधिक हुन्छ, आजीवन हुँदैन । सधैँ एउटैले गरिरहनुपर्छ भन्ने छैन । निश्चित समयपछि बुढा नेताहरू संरक्षक भएर अरूलाई अवसर दिनुपर्छ, उनले भने, राजनीति आजीवन भयो भने विकृति बढ्छ । अहिले यही कारण राजनीति फोहोरी भयो, घुसखोरी र भ्रष्टाचारले डुबायो ।राजनीतिमा विकृति आयो, जनतालाई धोका भयो भनेर तत्कालीन पार्टी अध्यक्ष पुष्पकमल दाहालसमक्ष कुरा राख्दा आफूलाई विरोधी ठानिएको उनले बताए । २०७२ साउनमा पार्टीमा राजीनामा बुझाएर आएदेखि उनी पार्टीका कुनै गतिविधिमा संलग्न छैनन् । उनको पूरै ध्यान ड्रागन खेतीमै छ । रुकुमको मुरुमा जन्मिएका विष्ट राजनीतिका क्रममा चारपटक गरी १० वर्ष जेल बसे । राजनीतिमा भुक्तभोगी भएपछि अन्तमा कृषिमा लागेको उनले बताए । बिजौरीमा ६६ कट्ठा जग्गा १५ वर्षका लागि भाडामा लिएर उनले ड्रागन खेती गरिरहेका छन् । रातो र सेतो ७ हजार ड्रागन फ्रुटका बिरुवा लगाएका छन् । यस वर्ष उनले फल बेचे । रातो ८ सय र सेतो ७ सय रुपैयाँ प्रतिकेजीमा बिक्री भइरहेको विष्टको भनाइ छ । चाख्दैमा सकिएको छ । सबैले चाख्न खोजेका छन् । बाहिर पठाउनै सकिएको छैन, उनले भने, स्वास्थ्यका लागि फाइदाजनक भएकाले धेरै माग छ । १० वर्ष बढी यही बिरुवाबाट उत्पादन हुन्छ । बजार पनि ढुक्क छ । यो सिउँडी प्रजातिको फल हो । यसबाट जाम, वाइन, चकलेट, बिस्कुट, पाउडर, फेसवासलगायत सामग्री बनाउन सकिने विष्टले बताए ।"
सहुलियतपूर्ण कर्जामा बिमा अनुदान घट्यो,"मुलुकमा उत्पादन तथा रोजगारी बढाउन भन्दै ल्याइएको ब्याज अनुदानको सहुलियत कर्जामा कर्जा सुरक्षण र बिमामा दिइँदै आएको अनुदान कटौती गरिएको छ । यही असोज ८ मा बसेको मन्त्रिपरिषद् बैठकले सो निर्णय गरेको हो । सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि ०७५ को तेस्रो संशोधनमार्फत यस्तो व्यवस्था गरिएको हो । परिमार्जित व्यवस्था मंगलबारदेखि कार्यान्वयनमा आएको छ । नयाँ व्यवस्थाअनुसार अब बैंक तथा वित्तीय संस्थाले कर्जा सुरक्षण गर्दा लाग्ने शुल्कको ५० प्रतिशत भुक्तानी गर्नुपर्नेछ । यसअघि कर्जा सुरक्षणबापत शुल्कको ७५ प्रतिशत सरकारले र २५ प्रतिशत मात्र बैंक तथा वित्तीय संस्थाले व्यहोर्ने व्यवस्था थियो । कर्जा सुरक्षण शुल्क अनुदानमा १० लाख रुपैयाँभन्दा बढी व्यावसायिक तथा पशुपन्छी कर्जाबाहेक अन्य कर्जाको बैंक तथा वित्तीय संस्थाले निक्षेप तथा कर्जा सुरक्षण कोषमार्फत सुरक्षण गराउँदा लाग्ने ५० प्रतिशत अनुदान शुल्क उपलब्ध हुनेछ, संशोधित कार्यविधिमा भनिएको छ । यो व्यवस्थापछि अब बैंक तथा वित्तीय संस्थाले कर्जा सुरक्षण शुल्कको ५० प्रतिशत तिर्नुपर्नेछ । बाँकी ५० प्रतिशत मात्र सरकारले अनुदान दिनेछ ।परिमार्जित व्यवस्थाअनुसार अब ऋणीले १० लाख रुपैयाँभन्दा बढीको व्यवसायको बिमा गर्दा लाग्ने शुल्कको ५० प्रतिशत मात्र अनुदान पाउनेछन् । यसअघि कुल बिमा शुल्कको ७५ प्रतिशतसम्म अनुदान सरकारले दिँदै आएको थियो । बिमा प्रिमियम अनुदान १० लाख रुपैयाँभन्दा बढीको व्यावसायिक कृषि तथा पशुपन्छी कर्जाबाहेक अन्य कर्जा लिई गरिने व्यवसायको बिमा प्रिमियममा ५० प्रतिशत अनुदान उपलब्ध हुनेछ, कार्यविधिमा उल्लेख छ । कार्यविधिमा कृषि कर्जाको परिभाषा परिमार्जिन गरी दायरा फराकिलो बनाइएको छ । ब्याज अनुदानको सहुलितपूर्ण कर्जा कार्यक्रम प्रभावकारी रूपमा कार्यान्वयन गर्न बैंकहरू कटिबद्ध भए पनि पछिल्ला नीतिगत व्यवस्थाले झन् निरुत्साहित गराएको बैंकहरूले बताएका छन् । बैंकहरूले आधार ब्याजदरमा बढीमा २ प्रतिशत ब्याज मात्र जोडेर कर्जा प्रवाह गर्दै आएका छन्, बैंकर्स संघका कार्यकारी निर्देशक अनिल शर्माले भने, अब बैंकहरूले निक्षेप तथा कर्जा सुरक्षण कोषमा तिर्नुपर्ने शुल्कको ५० प्रतिशत भुक्तानी गर्नुपर्नेछ । यसले बैंकहरूलाई प्रोत्साहन गर्दैन । सरकारको कार्यक्रम भएकाले बैंकहरूले प्रभावकारी रूपमा कर्जा प्रवाह गरेको दाबी गर्दै उनले थपे, पछिल्ला नीतिगत व्यवस्थाले बैंकहरूलाई उक्त कार्यान्वयनमा केही असजिलो हुने देखिन्छ । सहुलियत कर्जामा सरकारले युवा वर्ग स्वरोजगार कर्जा थप गरेको छ । योसँगै अब नागरिकले विभिन्न १० प्रकारका सहुलियत ब्याजदरको कर्जा प्राप्त गर्नेछन् । यो कर्जा प्राप्त गर्न माध्यमिक शिक्षा वा सोसरह शिक्षा उत्तीर्ण गरेको र सीप विकास उद्यमशीलता तालिम केन्द्र, घरेलु तथा साना उद्योग तालिम केन्द्रलगायतबाट तालिम लिएको हुनुपर्नेछ । सरकारको निर्देशनअनुसार ०७५ कात्तिक २० मा राष्ट्र बैंकले सहुलियतपूर्ण कर्जासम्बन्धी कार्यविधि जारी गरेको हो । सुरुमा यो कर्जा स्वैच्छिक थियो । बैंकले प्रवाह गर्न नमानेपछि राष्ट्र बैंकले अनिवार्य व्यवस्था गरेको थियो । सुरुमा कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ र ६ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सातवटा कर्जामा सहुलियत दिने एकीकृत कार्यक्रम बनाएको थियो ।गत मंसिरमा कार्यविधि परिमार्जन गरी कपडा उद्योग सञ्चालनका लागि ५ करोडसम्म र सीटीईभीटीबाट मान्यता प्राप्त संस्थाबाट लिइने तालिमलगायतका लागि २ लाख रुपैयाँसम्म सहुलियत ब्याजदरको ऋण सुविधा थपिएको हो । अहिले पुनः युवा वर्ग स्वरोजगार कर्जा थप गरिएको हो ।राष्ट्र बैंकले मौद्रिक नीतिमार्फत वाणिज्य बैंकले कम्तीमा ५ सय वा न्यूनतम प्रतिशाखा १० र राष्ट्रियस्तरका विकास बैंकले कम्तीमा ३ वा न्यूनतम प्रतिशाखा ५ मध्ये जुन बढी हुन्छ, सोही संख्यामा कर्जा प्रवाह गर्नुपर्ने निर्देशन दिएको छ । तोकिएको संख्या ०७८ असारसम्म बैंक तथा वित्तीय संस्थाले पूरा गर्नुपर्नेछ । तर, कोभिडको कारण देखाउँदै बैंक तथा वित्तीय संस्थाले अपेक्षित रूपमा यो कर्जा प्रवाह गरेका छैनन् ।"
बझाङमा १२ वर्षपछि नियमित उडान,"हवाई सेवा बन्द भएको १२ वर्षपछि बझाङमा नियमित उडान सुरु भएको छ । समिट एयरको विमानले मंगलबार दिउँसो धनगढीबझाङधनगढीमा उडान गरेको छ । धनगढीबाट १८ जना यात्रु बोकेर आएको समिट एयरको ट्वीनअटर विमानले मंगलबार दिउँसो १ बजे बझाङको देवल विमानस्थलमा अवतरण गरेको थियो । बझाङबाट नवजात शिशुसहित २० जना यात्रु धनगढीका लागि उडेका थिए । अब समिट एयरले शुक्रबार र मंगलबार नियमित उडान गर्नेछ । यसअघि विमानस्थल कालोपत्र भएपछि समिट एयरकै विमानले असोज १७ मा बझाङमा सफल परीक्षण उडान गरेको थियो । परीक्षण उडानका क्रममा पर्यटनमन्त्री योगेश भट्टराईलगायत बझाङका सांसद, नेता त्था नागरिक उड्डयन प्राधिकरणका अधिकारी पनि बझाङ आएका थिए । लामो समयपछि हवाई सेवा नियमित भएको भन्दै स्थानीय खुसी भएका छन् । बसमा गएको भए पूरै दिन लाग्थ्यो । जहाजले २२ मिनेटमै धनगढीबाट बझाङ पुर्यायो, धनगढीबाट बझाङ आएकी देवकी थापाले भनिन्, यस्तो सुविधा अब बन्द नहोस् । नियमित हवाई सेवा सुरु भएपछि यहाँको पर्यटन प्रवर्द्धनमा पनि ठूलो योगदान पुग्ने अपेक्षा गरिएको स्थानीय जनप्रतिनिधिको भनाइ छ । अब एकै दिनमा काठमाडौंबाट बझाङ पुगिने भएको छ, छबीसपाथीभेरा गाउँपालिका१ का वडाध्यक्ष नयन बोहराले भने, आकर्षक गन्तव्य हुँदाहुँदै पनि कष्टकर यात्रा गर्नुपर्ने डरले बझाङ आउन नसकेकाहरूलाई हवाई सेवाले ठूलो राहत दिनेछ ।यसैबीच हवाई सेवा नियमित भए पनि भाडा भने अचाक्ली महँगो भएको स्थानीयले गुनासो गरेका छन् । नागरिक उड्डयन प्राधिकरणले तोकेको एकतर्फी भाडा ४ हजार ९ सय रुपैयाँ सर्वसाधारणका लागि महँगो भएको उनीहरूको भनाइ छ । विमानस्थल कालोपत्र भएपछि अन्य विमान कम्पनीले पनि बझाङ आउन चासो देखाइरहेकाले प्रतिस्पर्धा भएपछि भाडादर केही कम हुन सक्ने नागरिक उड्डयन प्राधिकरणका उपप्रबन्धक मोहन गिरीले बताए । २०३५ सालमा कच्ची विमानस्थल निर्माण सम्पन्न भएपछि पहिलो पटक तत्कालीन शाही नेपाल वायुसेवा निगमले साप्ताहिक उडान थालेको यो विमानस्थल २०६५ सालसम्म सञ्चालनमा थियो ।"
हेलम्बुमा बन्जी जम्प,"सिन्धुपाल्चोक (कास) जिल्लाको ह्योल्मोभूमि हेलम्बु गाउँपालिका१ ङिवादावामा बन्ने झोलुंगे पुलमा एडभेन्चर बन्जी जम्पका संरचना बनाइने भएको छ । हेलम्बु१ पांगाङ र धवागाङ गाउँलाई जोड्दै बनाइने पुलमा १ सय ७३ मिटर उचाइबाट बन्जी जम्प सञ्चालन गरिनेछ । साहसिक खेलको केन्द्रबिन्दु तीन सय मिटर लामो झोलुंगे पुल बनाउन करिब ३९ लाखमा ठेक्का सम्झौता भइसकेको र डीपीआर गर्न ५ करोड ३९ लाख लाग्ने अनुमान गरिएको हेलम्बु गाउँपालिकाले जनाएको छ । वाग्मती प्रदेश भौतिक पूर्वाधार विकास मन्त्रालय सडक पूर्वाधार निर्देशनालयबाट १८ महिना अवधिमा सम्पन्न गरिने लक्ष्य राखेको योजना सम्झौतामा उल्लेख छ । हन्ड्रेड डेस्टिनेसन मा परेको पर्यटकीय गन्तव्य हेलम्बुमा पर्यटकलाई थप आकर्षित गर्न एडभेन्चर बन्जी जम्प चलाउने उद्देश्यसाथ पुल निर्माण गर्न थालेको हेलम्बु गाउँपालिकाका प्रमुख निमाग्याल्जेन शेर्पाले जानकारी दिए ।पर्यटकीय क्षेत्रमा अब्बल बनाउने योजनासाथ अनेक पर्यटकीय गुरुयोजनालाई तीव्रता दिँदै छौं, ग्रेट ट्रेल र बन्जी जम्प, झरना भ्युदेखि गोसाइँकुण्ड जोड्ने पदमार्गसम्बन्धी दर्जनौं काम भइरहेका छन्, उनले भने । झोलुंगे पुल तयार भएपछि सम्पूर्ण प्राविधिक व्यवस्था मिलाएर बन्जी जम्पको काम पनि सुरु गरिने उनले सुनाए । बन्जीका लागि गत वर्ष डा एनएल कन्सल्टेन्सीलाई विस्तृत परियोजना प्रतिवेदन तयार पार्ने जिम्मा दिइएको सब इन्जिनियर शेरबहादुर राईले जानकारी दिए । पुल निर्माण भएपछि एक गाउँबाट अर्को गाउँमा पुग्न लाग्ने पाँच घण्टाको समय पाँच मिनेटमा झर्ने उनले बताए ।"
स्याङयोङको फेस्टिभ डिलाइट योजना,"काठमाडौं (कास) नेपालका लागि स्याङयोङ मोटर्सको आधिकारिक विक्रेता एवं आईएमएस ग्रुपअन्तर्गतको, आईएमएस मोटर्सले दसैंतिहारका अवसरमा स्याङयोङ फेस्टिभ डिलाइट योजना ल्याएको छ । योजनाअनुसार गाडी खरिदमा ग्राहकले ३ लाख रुपैयाँसम्म छुट प्राप्त गर्न सक्छन् । साथै पुराना सवारीसँग एक्सचेन्ज गर्न चाहे २ लाख रुपैयाँसम्म एक्सचेन्ज बोनससमेत पाउनेछन् ।"
रनर मोटरसाइकलले ल्यायो दसैं अफर,काठमाडौं (कास) बंगलादेशको रनर मोटरसाइकलको आधिकारिक विक्रेता रमण मोटर्सले दसैंतिहारलाई ध्यानमा राख्दै नगद छुटको अफर ल्याएको छ । अफर अनुसार रनर मोटरसाइकल खरिदमा ग्राहकले ५१ हजार रुपैयाँसम्मको छुट पाउनेछन् । कम्पनीले मोटरसाइकलमा ६ वर्ष वारेन्टीसमेत दिएको छ । साथै पुरानो मोटरसाइकल एक्सचेन्ज गर्दा न्यूनतम ३० हजार रुपैयाँ मूल्यांकन गरिने कम्पनीले जनाएको छ ।
महालक्ष्मी बैंकका ऋणीहरूलाई ब्याजदरमा छुट,काठमाडौं (कास) महालक्ष्मी विकास बैंकका ऋणीहरूले असोज मसान्तभित्र तिर्नुपर्ने ब्याज रकममा १० प्रतिशत छुट पाउने भएका छन् । बैंकका ऋणीले असोज मसान्तसम्म तिर्नुपर्ने ब्याज बुझाए मात्र यो सहुलियत पाउनेछन् । योजना असोज मसान्तसम्म लागू हुने बैंकले जनाएको छ ।
सस्तो डिलको बिग डिल एट सस्तो डिल अफर,"काठमाडौं (कास) सस्तो डिलले दसैंतिहार तथा छठको अवसरमा बिग डिल एट सस्तो डिल योजना घोषणा गरेको छ । योजनामा ग्राहकले ८० प्रतिशतसम्म छुट पाउनेछन् । कम्पनीले छुटका साथै निःशुल्क होम डेलिभरीको सुविधा पनि दिएको छ । योजनामा ३० भन्दा बढी उत्पादन समावेश हुनेछन् । महिला तथा पुरुषका लागि फेसन, स्मार्टफोन, घरायसी उपकरण र अन्य सामान उपलब्ध गराइने सस्तो डिलले जानकारी दिएको छ ।"
भर्चुअल माध्यममा चौतारी नाटक,"एउटा नाटक रंगमञ्चमा दर्शक अगाडि पुर्याउन रंगकर्मीहरूले निकै समय र मिहिनेत खर्चिनुपर्ने हुन्छ । कथावस्तु, नाटक स्क्रिप्ट, पात्रअनुसारको संवाद रूपान्तरण, पात्रको छनोट त छँदै छ, यसबाहेक मञ्चनका लागि कैयौं दिनको रिहर्सलको पाटो अझ महत्त्वपूर्ण हुन्छ । कोरोना महाव्याधिसँगै बन्द भएका नाटकघरहरू अझै खुल्ने छाँटकाँट देखिँदैन । संक्रमणकै त्रासले सहकर्मी र दर्शकसँग प्रत्यक्ष भेटघाट सम्भव नै भएन । यद्यपि रंगमञ्चलाई माया गर्ने दर्शकसँग जोडिन मण्डला थिएटरले प्ले ब्याक थिएटर (चौतारी नाटक) विधामार्फत छुट्टै खालको स्वाद पस्कने जमर्को गरेको छ । थिएटरले मंगलबार भर्चुअल माध्यममा नै चौतारी नाटकमार्फत हालको कोरोना कालमा मिडियाकर्मीले भोगेका समस्यालाई उनीहरूकै भनाइका आधारमा नाटकका रूपमा प्रस्तुत गर्यो । यस्ता खाले नाटकका लागि पहिले नै कुनै कथा तयार गरिएको हुँदैन । रंगकर्मी मात्र नभई दर्शकसमेत सहभागी हुन सक्ने यस विधाको नाटकमार्फत सहभागीहरूमा उत्साह, साहस र उत्प्रेरणासमेत दिन सकिने रंगकर्मीहरू स्विकार्छन् । मञ्चमा रंगकर्मीहरूले सहभागी दर्शकको भोगाइलार्ई सुनेको आधारमा त्यसलाई संगीत, संवाद र भावसहित अभिनयमा रूपान्तर गर्छन् । मंगलबार भने नाटक प्रस्तुतिमा दर्शकका रूपमा मिडियाकर्मीहरू नै सहभागी थिए । अहिले लकडाउनयता धेरैजसो सञ्चारकर्मी तथा पत्रकारहरूले घरबाटै काम गर्दा कस्ता समस्या झेलिरहेका छन् ? जोखिमका बाबजुद निरन्तर रूपमा अग्रपंक्तिमा रहेर सूचना संकलन र सम्प्रेषणका क्रममा संक्रमित भएका मिडियाकर्मीहरूको अनुभव कस्तो रह्यो ? यही समयमा रोजगारी गुमाउनुपर्दाको समस्यालाई कसरी हल गरे भन्ने तिनै मिडियाकर्मीहरूले सुनाएका पीडा, कोरोना अनुभव र छटपटीलाई रंगकर्मीहरूले नाटकमार्फत प्रस्तुत गरेका थिए । नाटक अवधिमा विकास कार्की, उज्वल आचार्य, मनोज सत्याल, सुजता खत्री, स्वेच्छा राउत, सृजना खड्का, वर्षा महर्जनलगायत मिडियाकर्मीहरूले आआफ्ना अनुभवहरू साटे । उनीहरूले कोरोना संक्रमण होला कि भनेर हुने मानसिक छटपटी, संक्रमित भएसँगै क्वारेन्टाइन अनुभव, स्वास्थ्य समस्या, सामाजिक अपहेलना, आइसोलेसनको अभाव, घरबाटै कार्यालयको काम गर्नुपर्ने दिग्दारी, कार्यालयको कामका लागि घरमा व्यवस्थापनको समस्या, कार्यालयको बेवास्ताले काममा आएको निराशा, आर्थिक अभावजस्ता यथार्थ भोगाइलाई रंगकर्मीसमक्ष व्यक्त गरेका थिए । उनीहरूकै भोगाइहरूलाई रंगकर्मीहरूरुले कविता तथा शारीरिक हाउभाउसहित संवादमा समेत हुबहु रूपमा अभिव्यक्त गरेका थिए । आचार्य, सत्याललगायतले कोरोना संक्रमण भएपश्चात् भोग्नुपरेको मानसिक पीडालाई सुनाएका थिए । संक्रमणपछि कसैलाई छुनु हुन्न, एक्लै बस्नुपर्छ, कहिलेसम्म यस्तो होला, यसबाट कसरी छुटकारा पाउन सकिन्छ भन्ने चिन्ताले सताएको दुवैले अनुभव साटासाट गरे । त्यस्तै खत्रीले सहकर्मीसँग निकट रहेर कोरोना लक्षणहरूलाई नियालेकाले आफू संक्रमित नभए पनि मानसिक रूपमा मान्न तयार नभएको बताइन् । यी भोगाइहरूलाई रंगकर्मीहरूले अभिनयमा देखाउँदा अन्य सहभागीहरूले अझै प्रस्ट बुझेका थिए भने भोगेकाहरूले प्रफुल्लित भएको प्रतिक्रिया दिए । कार्की र खड्का भने हालै रोजगारी गुमेपछि पत्रकारिताप्रति नै आएको निराशा र तत्कालै हरेस नखाई सुरु गरेको अर्को कामको भोगाइलाई नाटकका रूपमा देख्दा केही भावुक र उत्साहित देखिएका थिए । आफ्नै भोगाइलाई नाटकमा देख्न पाउँदा निकै खुसी लागेको खड्काले सुनाइन् । नेपालमा पछिल्लो समयमा यस विधाका नाटकको अभ्यास भइरहे पनि मूलधारमा आउन नसकेको मण्डलामा आबद्ध रंगकर्मी सोमनाथ खनालले सुनाए । उनका अनुसार यसअघि यस्ता खाले नाटकहरूको अभ्यास भई नै रहेको छ । उक्त नाटक प्रस्तुतिका लागि रंगकर्मीहरू सोमनाथ खनाल र राजन खतिवडाले सामाजिक दूरी र केही भर्चुअल रूपमै १० दिनको कार्यशालामार्फत प्रस्तुतिका लागि समूह तयार पारेका थिए । समूहमा उमेश तामाङ, शारदा अधिकारी, अनुप न्यौपाने, सुदीप खतिवडा, रञ्जना ओली, रेणु योगी, सन्दीप श्रेष्ठ, ंअंकित खड्का, विजय बराल, विजय कार्की, विकास जोशीलगायत कलाकारहरू सहभागी थिए । सो समूहले सञ्चार मात्र नभएर थिएटर, तेस्रो लिंगी समुदाय, शारीरिक अशक्तता भएका व्यक्तिहरूको हालको भोगाइलाई सुनेर ती सबै कथालाई नाटकका माध्यममा प्रस्तुत गरिसकेका छन् । मंगलबारसम्ममा जम्माजम्मी १५ वटा प्रस्तुति पूरा गरेको खनालले जानकारी दिए । यो समयमा यस्ता खाले नाटक अझ बढी प्रभावकारी हुन सक्ने खतिवडाले दाबी गरे । लामो समयदेखि घरभित्रै थुनिरहेका सबै मानिसहरूले यस विधाबाट नै आफ्ना कुरा राख्ने अवसर पाएका छन्, उनले भने, यसबाट आम मानिसको भोगाइ र जटिलतालाई कम गर्न सकिन्छ । उपयोगिताको दृष्टिकोणले निकै उत्तम भए पनि यस विधाका लागि केही कठिनाइ रहेको उनको अनुभव छ । कलाकारहरूको मानसिक प्रभावलाई ध्यानमा राख्नुपर्ने भएकाले अन्य नाटक जस्तो नियमित रूपमा जान नसकिने उनले सुनाए । आम दर्शकको माग एवं अहिलेको विद्यमान स्थितिलाई मध्यनजर गर्दै अन्य थुप्रै विषयवस्तुमा यस्ता खाले नाटक गर्दै जाने योजना रहेको उनले खुलाए ।"
चेन्नईको आशा जीवितै,"दुबई (एजेन्सी) चेन्नई सुपर किंग्सले इन्डियन प्रिमियर लिग (आईपीएल) को प्लेअफमा पुग्ने आशा जीवितै बनाउँदै मंगलबार सनराइजर्स हैदराबादलाई २० रनले पराजित गरेको छ ।हैदराबादलाई अन्तिम ओभरमा विजयनिम्ति २२ रन चाहिने अवस्थामा ड्वायने ब्राभोले १ रनमात्र दिँदै १ विकेट लिएपछि चेन्नईले पुनः विजयको लय समातेको हो ।चेन्नईले पहिलो ७ खेलमा दुईमा मात्र जित हात पार्दै पुछारबाट दोस्रो स्थानमा थियो । दुबई अन्तर्राष्ट्रिय क्रिकेट रंगशालामा पाएको यस विजयले टोलीलाई एक स्थान माथि पुर्याएको छ । हैदराबादको पनि ६ अंक नै भए पनि राम्रो रनरेटमा चेन्नईभन्दा अगाडि रहेको छ ।१ सय ६८ रनको विजय लक्ष्य पाएको हैदराबादले ८ विकेट गुमाई १ सय ४७ रनमात्र बनाउन सक्यो । ब्राभोले अन्तिम ओभरमा शाहबाज नदिमलाई आउट गरेका थिए । कप्तान डेबिड वार्नर ९, जोनी बेरिस्टो २३ र मनीष पाण्डे ४ रनमै आउट भएको अवस्थामा केन विलियम्सनले सर्वाधिक ५७ रन बनाए । उनले ३९ बल खेल्दै ७ चौका प्रहार गरे ।प्रियम गर्ग १६, विजय शंकर १२, रशिद खान १४ रनमा आउट भए । नयाँ बलमा बलिङ गरेका साम कुरानले ३ ओभरमा १८ रनमात्र खर्चेर वार्नरको विकेट लिए । ब्राभोले ३ ओभरमा २५ र करन शर्माले ४ ओभरमा ३७ रन खर्चेर २२ विकेट लिए । कुरानसँगै जडेजा र शार्दुल ठाकुरले ११ विकेट लिए ।यसअघि टस जितेर ब्याटिङ रोजेको चेन्नईले १६७६ को स्कोर बनाएको थियो । चेन्नईको सुरुआत राम्रो हुन सकेको थिएन । ओपनर फाफ डु प्लेसिस तेस्रो ओभरमा आफूले सामना गरेको पहिलो बलमै डकआउट हुन पुगे । सन् २०१४ यता उनी आईपीएलमा पहिलोपल्ट शून्यमा आउट भएका हुन् । सन्दीप शर्माको बलमा उनले विकेटकिपर बेरिस्टोलाई क्याच दिन पुगे ।ओपनरको भूमिकामा पठाइएका कुरानले २१ बलमा ३१ रन बनाए । उनले ३ चौका र २ छक्का प्रहार गरे । शेन वाटसनले चेन्नईबाट सर्वाधिक ४२ रन जोडे । तेस्रो नम्बर ब्याटिङमा झरेका वाटसनले ३८ बल खेल्दै १ चौका र ३ छक्का प्रहार गरे । अम्बाती रायडुले ३४ बलमा ३ चौका र २ छक्कासहित ४१, कप्तान महेन्द्रसिंह धोनीले १३ बलमा २ चौका र १ छक्कासहित २१ रन बनाए । रवीन्द्र जडेजा १० बल खेली ३ चौका र १ छक्का प्रहार गरी २५ रनमा अविजित रहे ।ओपनिङ बलर सन्दीप शर्माले ४ ओभरमा १९ रन मात्र खर्चेर २ विकेट लिए । टी नटराजनले ४ ओभरमा ४१ र खलिल अहमदले ४ ओभरमा ४५ रन खर्चेर समान २ विकेट लिए । बुधबार दिल्ली क्यापिटल्स र राजस्थान रोयल्सबीच खेल हुनेछ ।"
कमजोर देखिए अस्ट्रेलियाली खेलाडी,"अबुधाबी (एजेन्सी) अस्ट्रेलियाको घरेलु क्रिकेट सिजन सकिसकेको छ, तर केही स्टार खेलाडी भने अझै व्यस्त छन् । राम्रो बहाना बनेको छ, यूएईमा चलिरहेको इन्डियन प्रिमियर लिग (आईपीएल) । यूएईमा अहिले अस्ट्रेलियाली क्रिकेटका ठूठूला स्टार लगभग सबै छन्, तर तिनको प्रदर्शन मिश्रित छ । अझ भनौं, कमजोर नै ।अहिलेसम्म ग्लेन म्याक्सवेलका लागि त प्रतियोगिता नै बिर्सनलायक छ भन्दा हुन्छ । उनले अहिलेसम्म पुछारमा रहेको किंग्स इलेभेन पन्जाबका लागि ७ इनिङ्समा ५८ रन बनाएका छन् । उनले सामना गरेको बल संख्या छ, ६१ मात्रै । सनराइजर्स हैदराबादविरुद्ध २ सय २ रनको लक्ष्य पछ्याउँदा उनले १२ बलमा ७ रनमात्रै बनाए ।उनी क्रिजमा जाँदा टिम तीन विकेट गुमाएर ५८ रनको स्थितिमा थियो । यस्तोमा म्याक्सवेलले सुदृढ प्रदर्शन गर्न सक्थे । बरू अहिलेसम्म मार्कस स्टोइनिसको प्रदर्शन केही हदसम्म ठीकठाक छ । उनले दिल्लीका लागि आफ्नो पहिलो खेलमै २१ बलमा ५३ रन बनाएर राम्रो सुरुआत लिए ।उनले बेंग्लोरविरुद्ध पनि अर्धशतक बनाएका छन् । उनको बलिङ पनि ठीकै देखिएको छ । अस्ट्रेलियाका लागि खेल्दा उनी माथिल्लो क्रममै आउने गर्थे । तर, अहिले उनले त्यो भूमिका पाइरहेका छन्, सायद त्यसैले गर्दा उनको प्रदर्शन सबैको अपेक्षाअनुसार हुन सकेको छैन । आरोन फिन्चको कथा पनि यस्तै छ । अस्ट्रेलियाली सीमित ओभरका कप्तानले पनि आफ्नो उत्कृष्ट लय समात्न सकेका छैनन्, बेंग्लोरका लागि । उनले खेलेका ६ इनिङ्समा उनको सर्वाधिक ठूलो स्कोर भनेकै मुम्बई इन्डियन्सविरुद्ध छ । त्यो हो ५२ रन । बरू उनको चर्चा फरक कारणले भने व्यापक रह्यो । दिल्ली क्यापिटल्सविरुद्धको खेलमा उनी रनआउट हुनबाट बचे ।रविचन्द्रन अश्विनले बलिङ अगाडि नै क्रिज छाडेपछि उनलाई चेतावनी दिए, तर रनआउट गरेनन् । पछि अश्विनले जहिल्यै यस्तै चेतावनी नदिने आउट पार्ने धम्की पनि दिए, जुन दिल्लीका प्रशिक्षकलाई चित्त बुझेन । संयोगले उनी पनि अस्ट्रेलियाली नै थिए, रिकी पोन्टिङ । पोन्टिङले अश्विनलाई बिर्सेर पनि त्यस्तो नगर्न भनेका छन् ।अस्ट्रेलियाली खेलाडीमाझ सबैभन्दा बढी आस स्टिभ स्मिथसँग थियो । उनी इंग्ल्यान्डविरुद्धको सिरिजमा राम्रो खेलेर नै यूएई आएका थिए । तर उनलाई खुलेर रन बटुल्न गाह्रो भइरहेको छ । यी सबैको हुलमा सबैभन्दा राम्रो त डेविड वार्नरकै छ । फेरि एकपल्ट उनले समान रूपमा आफ्नो प्रतिष्ठाअनुसार खेलिरहेका छन् । पछिल्ला सात इनिङ्समा उनले खाली एकैपल्ट मात्र २८ रनभन्दा मुनिको प्रदर्शन गरेका छन् । उनलाई पनि लिएर समस्या के छ भने यसपल्ट उनको ब्याटिङ त्यति धेरै विष्फोटक रहन सकेको छैन, जुन उनको परिचय रहने गरेको छ । सायद उनी विस्तारै लयमा आउन प्रयासरत छन् । उनको प्रदर्शनको स्तर बढ्दो नै छ ।"
डी भिलियर्सको प्रशंसामा कोहली,"अबुधाबी (रोयटर्स) रोयल च्यालेन्जर्स बेंग्लोरका कप्तान विराट कोहलीले एबी डी भिलियर्सलाई सुपरम्यान को संज्ञा दिँदै दक्षिण अफ्रिकी ब्याट्सम्यानले जसरी अस्ट्रेलियाली बलर प्याट कमिन्सविरुद्ध खेले, त्यो भारतीय खेलाडीका लागि शीर्ष हुने बताएका छन् । भारतको अबको भ्रमण अस्ट्रेलियामा रहेको छ ।डी भिलियर्स त्यो खेलमा ३३ बलमै ७३ रन बनाएर नटआउट रहे । उनकै प्रदर्शन मदतमा बेंग्लोरले कोलकाता नाइट राइडर्सलाई सजिलै ८२ रनले हराएको थियो । कमिन्सको बलिङ खेलमा निकै महँगो साबित भयो । अस्ट्रेलियाका तीव्र गतिका बलरले सुरुआती तीन ओभरमा १८ रनमात्र खर्चेका थिए ।तर थप एक ओभरपछि उनको बलिङ विश्लेषण बिना विकेट ३८ रनको रह्यो । डी भिलियर्सले उक्त एक ओभरमा दुई छक्का र एक चौका प्रहार गरे । यो बेंग्लोरको इनिङ्सको १७ औं ओभर रह्यो । भारतीय टिमका कप्तान समेत रहेका कोहलीले भने, जतिबेलासम्म क्रिजमा सुपरम्यान हुनेछन्, अरू सबै ब्याट्सम्यान फिक्का पर्नेछन् ।उनले थपे, खाली डी भिल्लियर्सले मात्र त्यो सबै गर्न सक्छन्, जुन उनले गर्दै आएका छन् । उनको प्रदर्शन निकै उत्कृष्ट रह्यो । हामीले १ सय ६५ रन हाराहारीको स्कोर अपेक्षा गरेका थियौं, तर अन्त्यमा १ सय ९५ रन बन्यो । हाम्रो साझेदारी निर्णायक रह्यो र यसमा मेरो काम अर्को छेउबाट उनको प्रदर्शन हेर्नु रह्यो । कोहली त्यो साझेदारीमा डी भिलियर्सको अगाडि छायाँमा परे । उनी ३३ रन बनाएर नटआउट रहे । भारतले अस्ट्रेलिया भ्रमण गर्ने बेला डी भिलियर्सको ब्याटिङ भारतीय ब्याट्सम्यानका लागि शिक्षा हुने पनि कोहलीको विश्वास थियो । यो जितपछि बेंग्लोर साबिक विजेता मुम्बई इन्डियन्स र दिल्ली क्यापिटल्सपछि तेस्रोमा उक्लेको थियो ।"
पार्वती जितिन् स्वर्ण,"मूलपानी टिम च्याम्पियनप्रतियोगितामा आयोजक मूलपानी तेक्वान्दो डोजाङ समग्रमा टिम च्याम्पियन बन्यो । ११ स्पर्धा समावेश दुईदिने प्रतियोगितामा मूलपानीले ४ स्वर्ण, ४ रजत र ३ कांस्य जित्यो । स्युचाटार ४ स्वर्ण र १ रजतसाथ दोस्रो भयो । तेस्रो स्थानको बुटवलले १ स्वर्ण, १ रजत र २ कांस्य हात पार्यो । नेपाल प्रहरी र कोटेश्वरले ११ स्वर्ण जिते । प्रत्येक स्पर्धामा शीर्ष तीन स्थान हात पार्ने खेलाडीले क्रमशः ३ हजार, २ हजार र १ हजार नगद पुरस्कार पाए ।"
रोनाल्डोमा कोरोना संक्रमण,"लिस्बन (रोयटर्स) पोर्चुगाली स्टार फुटबल खेलाडी क्रिस्टियानो रोनाल्डो कोभिड१९ बाट संक्रमित भएको पोर्चुगाली फुटबल संघले मंगलबार जनाएको छ । संघको वेबसाइटमा रोनाल्डोको परीक्षण नतिजा पोजेटिभ आएको पुष्टि गरिएको छ । उनले अब बुधबार यूईएफए नेसन्स लिगमा पोर्चुगलले स्विडेनविरुद्ध हुने खेल गुमाउने छन् । संघका अनुसार उनमा कुनै लक्षण भने देखिएको छैन र तुरुन्तै आइसोलेसन मा पठाइएको छ । पोर्चुगाली राष्ट्रिय टिमका सबै खेलाडी परिक्षणबाट गुज्रिएका थिए, तर रोनाल्डोको नतिजा मात्र पोजिटिभ आएको हो । बाँकी अरू सबै खेलाडीको नतिजा नेगेटिभ रह्यो र उनीहरू सबै स्विडेनविरुद्धको खेलमा उपलब्ध हुनेछन् । युभेन्ट्सका ३५ वर्षीय स्ट्राइकर पाँचपल्टका विश्व वर्ष खेलाडी हुन् । उनी नेसन्स लिगमा फ्रान्सविरुद्ध गोलरहित बराबरीमा टुंगिएको खेलमा सहभागी भएका थिए । त्यसअघि उनले स्पेनविरुद्धको गोलरहित बराबरीमै टुंगिएको मैत्रीपूर्ण खेल पनि खेलेका थिए । अब उनी कहिले खेल्न उपलब्धि हो त्यसमा अन्योल छाएको छ । इटालियन सिरी ए मा शनिबार युभेन्ट्स र क्रोटोनेबीच खेल हुनेछ । मंगलबार भने युरोपेली च्याम्पियन्स लिगमा युभेन्ट्सले डिनामो किभको यात्रा गर्नेछ । यी दुवै खेलमा रोनाल्डोको अनुपस्थिति युभेन्ट्सका लागि ठूलो धक्का साबित हुन सक्नेछ । संघले रोनाल्डोलाई घर पठाएको छ ।"
टेस्ट च्याम्पियनसिपको फाइनल अर्को वर्ष,"नयाँ दिल्ली (रोयटर्स) कोरोना भाइरस संक्रमणको महामारीले छनोट प्रक्रियामा बाधा पुगे पनि अन्तर्राष्ट्रिय क्रिकेट परिषद् (आईसीसी) ले विश्व टेस्ट च्याम्पियनसिपको फाइनल जुनमा गर्ने निर्णय गरेको छ । महामारीले गर्दा पूरा वर्षको अन्तर्राष्ट्रिय खेल तालिका बिथोलिएको छ । यसक्रममा धेरै क्रिकेट शृंखला अवरुद्ध भएका छन् ।तर आईसीसीका प्रवक्ताले रोयटर्ससँग मंगलबार भने, हाम्रो कार्यक्रम प्रगतिको चरणमै छ । अबको केही दिनमा पूरा कार्यक्रमबारे पूरा रूप रेखा अगाडि आउने छ र यसको हामी चाँडै घोषणा पनि गर्नेछौं । उनले यो कस्तो विधिको हुने हो, त्यो पनि खुलाएका छैनन् । यही वर्ष अस्ट्रेलियामा हुनुपर्ने ट्वान्टी२० क्रिकेट महामारीकै कारण रद्ध भइसकेको छ । आईसीसीले गत वर्षमात्र टेस्ट च्याम्पियनसिपको सोच अगाडि ल्याएको हो र यसलाई विश्वकपको स्वरूप दिइएको थियो ।"
