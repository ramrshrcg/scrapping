शीर्षक,विवरण
सरकार नियन्त्रित काउन्सिलकै प्रस्ताव,"संवैधानिक निकाय नभए पनि सूचना आयोगका पदाधिकारी नियुक्तिको सिफारिस प्रतिनिधिसभाको सभामुख नेतृत्वको समितिले गर्ने भएकाले त्यस्तै मोडल काउन्सिलको हकमा पनि लागू गर्न महासंघको सुझाव थियो । काउन्सिलका पदाधिकारी हटाउनुपर्दा नियुक्तिको सिफारिस गर्ने समितिले नै त्यससम्बन्धी आवश्यक निर्णय लिएर सिफारिस गर्ने तथा काउन्सिलले आफ्नो प्रतिवेदन संसद्कै विषयगत समितिमा बुझाउने प्रस्ताव महासंघको थियो । समितिले सरोकारवालाको मागअनुसार प्रस्तावनादेखि ठाउँठाउँमा काउन्सिल स्वायत्त, सक्षम र स्वतन्त्र निकायका रूपमा रहने उल्लेख गरे पनि त्यस हिसाबको संरचना निर्माणमा कञ्जुस्याइँ गरेको छ । महासंघका अध्यक्ष गोविन्द आचार्यले सरकार हाबी भएर गठन हुने संस्था स्वायत्त र स्वतन्त्र हुन नसक्ने बताए । समितिले विधेयकमा गरेको परिमार्जन यथास्थितिमै छ, अहिले कार्यान्वयनमा रहेको काउन्सिल ऐन २०४८ कै व्यवस्थालाई निरन्तरता दिन खोजिएको छ, उनले भने, अगाडि बढेर सुधार गर्नुपर्नेमा त्यो देखिएन । जसले नियुक्ति गर्छ उसैप्रति काउन्सिलका पदाधिकारी जिम्मेवार र जवाफदेही भइरहँदा कहाँको स्वायत्तता रहन्छ ? विधेयकका कतिपय विषयमा आंशिक सुधार गरिए पनि गठन प्रक्रिया ठीक नभएको उनको भनाइ छ । प्रेस काउन्सिल आफैंले तयार पारेर सरकारलाई बुझाएको विधेयकको मस्यौदामा पनि प्रतिनिधिसभाको सभामुख वा संसदीय विषयगत समितिका सभापतिको नेतृत्वमा नियुक्तिका लागि सिफारिस समिति गठनको प्रस्ताव छ । काउन्सिलका पूर्वअध्यक्ष बोर्णबहादुर कार्की सरकारले नियुक्ति गर्ने र हटाउन सक्ने प्रावधान राख्नु भनेको काउन्सिललाई सरकार नियन्त्रित संस्था बनाउन खोजिएको बताउँछन् । पत्रकार र आमसञ्चार संस्थालाई जिम्मेवार र उत्तरदायी बनाउने भूमिका रहने संस्था सरकारको नियन्त्रणमा राखिनु हुन्न, उनले भने, अहिले व्यवहारमा छ भन्दैमा त्यसैलाई निरन्तरता दिन खोज्नु यथास्थितिमा रहनु हो । यसमा परिवर्तन आवश्यक छ । प्रेस स्वतन्त्रतामाथिको खतरा सरकार र त्यसकै निकायहरूबाट बढी रहने भएकाले काउन्सिलमाथि सरकारको प्रभाव रहनेबित्तिकै उसले स्वतन्त्र ढंगले काम गर्न नसक्ने उनी बताउँछन् । काउन्सिलकै पूर्वअध्यक्ष राजेन्द्र दाहाल काउन्सिलको माध्यमबाट प्रेसलाई नियन्त्रण गर्ने उद्देश्यले सरकारले आफूमातहत राख्न खोजेको बताउँछन् । साँच्चिकै संविधानअनुसार प्रेसलाई स्वतन्त्र राख्ने चाहना हो भने आचारसंहिता र स्वनियमनको जिम्मा प्रेस जगत्लाई दिनुपर्ने उनको धारणा छ । महासंघले काउन्सिलको संरचनामा मिडिया उपभोक्ताको प्रतिनिधिका रूपमा एक जना, सांसद सदस्य दुई, बार प्रतिनिधिसमेतको प्रतिनिधित्व गराउनुपर्ने प्रस्ताव गरेको थियो । तर, समितिले पनि सरकारले गरेको प्रस्तावझैं काउन्सिलमा पत्रकारकै बाहुल्य कायम राखेको छ । विधेयकमा प्रस्तावित आमसञ्चार माध्यम, प्रकाशक, सम्पादक, पत्रकार वा संवाददातालाई काउन्सिलले २५ हजारदेखि १० लाख रुपैयाँसम्मको जरिवाना गर्न सक्ने तथा क्षति पुगेको व्यक्ति वा संस्थालाई मनासिव क्षतिपूर्ति भराइदिन सक्ने प्रावधानलाई समितिले हटाएको छ । कुनै व्यक्तिलाई समाचारका कारण हानि नोक्सानी भएको अवस्थामा क्षतिपूर्तिको माग गर्दै सम्बन्धित आमसञ्चार संस्थाविरुद्ध जिल्ला अदालतमा उजुरी दिन सक्ने प्रावधान समितिको प्रतिवेदनमा छ । ॅपत्रकारलाई परीक्षा अस्वीकार्य पत्रकारका रूपमा काम गर्न चाहनेले काउन्सिलले लिने परीक्षा उत्तीर्ण गर्नुपर्ने प्रावधानको प्रेस जगत्ले विरोध गरेको छ । सरकारले ल्याएको विधेयकमा पत्रकारलाई परीक्षा वा लाइसेन्सको कुनै प्रावधान थिएन । सत्तारूढ दलका सांसदको जोडबलमा विधेयकमा अब आउने पत्रकारलाई लाइसेन्स परीक्षाको प्रावधान राखिएको छ । महासंघका अध्यक्ष गोविन्द आचार्यले पत्रकारिता गर्न काउन्सिलको परीक्षा पास गर्नुपर्ने विषय स्वीकार्य नहुने बताए । संविधानले प्रत्याभूत गरेको विचार र अभिव्यक्ति स्वतन्त्रताको उपभोगका लागि परीक्षा उत्तीर्ण गर्नुपर्ने प्रावधान संविधानविपरीत हो, उनले भने, लोकतान्त्रिक मुलुकमा कहीँ नभएको व्यवस्था लागू गर्न खोजिँदै छ । परीक्षा उत्तीर्ण गरेर मात्रै पत्रकारिता गर्न लाइसेन्स पाउने व्यवस्थाले प्रेस स्वतन्त्रतामा अंकुश लाग्ने उनको भनाइ छ । नेकपा सांसद ठगेन्द्रप्रकाश पुरीसहितका सांसदको समूहले पत्रकारलाई परीक्षाको व्यवस्था गरिनुपर्ने विधेयकमा संशोधन हालेका थिए । कांग्रेस सांसद राधेश्याम अधिकारी र राजपा सांसद वृषेशचन्द्र लालसहितका विपक्षी सांसदले त्यसको विरोध गरेका थिए । पत्रकारिता वाक् र प्रकाशन स्वतन्त्रतासँग सम्बन्धित विषय भएकाले यसमा परीक्षाको र लाइसेन्स लिनुपर्ने प्रावधान राख्न नहुने आफूहरूको तर्क रहेको सांसद लालले बताए । पत्रकार महासंघका पूर्वअध्यक्ष शिव गाउँले सैद्धान्तिक रूपले पत्रकारिता भनेको परीक्षा पास गरेर गर्नुपर्ने प्रकृतिको पेसा नरहेको बताउँछन् । पत्रकारिता अभिव्यक्ति स्वतन्त्रताको उपभोगको माध्यम हो । जोसुकै व्यक्ति इच्छा लागेको दिन आउँछन्, मन नलागेको दिन छाड्न सक्छन्, उनले थपे, मौलिक हक उपयोगका लागि परीक्षा प्रणाली राखेर कसैलाई प्रवेश दिने र कसैलाई नदिने भन्ने हुन्न । इन्जिनियर, डाक्टर वा वकिलको पेसाजस्तो पत्रकारिता नभएको उनले बताए । प्रेस काउन्सिलका पूर्वअध्यक्ष राजेन्द्र दाहाल पनि प्रेस तथा अभिव्यक्ति स्वतन्त्रतासँग गाँसिएका विषयलाई अन्य पेसासँग तुलना गर्न नसकिने बताउँछन् । पत्रकारले आफ्ना पाठक, श्रोता र दर्शकसमक्ष दिनैपिच्छे परीक्षा दिइरहेका हुन्छन् । त्योबाहेकको अर्को परीक्षालाई नेपाली पत्रकारिता जगत्ले स्विकार्दैन, स्विकार्नु पनि हुन्न, उनले भने । परीक्षाको व्यवस्था सरकारले ल्याएको भन्दा पनि सांसदहरू प्रेसप्रति चर्को रूपमा प्रस्तुत हुन खोजेको देखिएको उनको बुझाइ छ ।"
जुन पत्रले रोक्यो सुपुर्दगी सन्धि,"(काठमाडौं)  चीनका राष्ट्रपति सी चिनफिङ गत असोज तेस्रो साता नेपाल भ्रमणमा आउनुभन्दा एक दिनअघि अमेरिकी संसद्को वैदेशिक मामिला समितिले चीनसँग सुपुर्दगी सन्धि नगर्न आग्रह गर्दै प्रधानमन्त्री केपी शर्मा ओलीलाई सीधा पत्र लेखेको खुलेको छ । अमेरिकी सिनेटर एवं वैदेशिक मामिला समिति सदस्य रबर्ट मेनेनडेजले अक्टोबर ११ (असोज २४) मा चिनियाँ राष्ट्रपतिको आसन्न नेपाल भ्रमणमा चीनसँग सुपुर्दगी सन्धि गर्न नेपाल तत्पर रहेको र यसबाट नेपालमा रहेका तिब्बती शरणार्थी हटाउने प्रक्रिया अघि बढ्न सक्ने भनी पत्रै लेखेर ध्यानाकर्षण गराएका थिए ।परराष्ट्र र गृह स्रोतका अनुसार चीनसँग सुपुर्दगी सन्धि गर्ने भनेर द्विपक्षीय सहमतिमा तयार पारिएको सम्झौताको मस्यौदा असोज २० गतेको मन्त्रिपरिषद् बैठकले अनुमोदन गरिसकेको थियो । तर राष्ट्रपति सी आउने अघिल्लो दिन असोज २४ गते बसेको मन्त्रिपरिषद् बैठकमा प्रधानमन्त्री ओलीले प्रतिकूल परिस्थिति उत्पन्न भएकाले यस पटक चीनसँग सुपुर्दगी सन्धि नहुने अनपेक्षित जानकारी दिएका थिए । सिनेटरको पत्रसँगै अमेरिकी पक्षबाट चेतावनीपूर्ण सन्देश आएका कारण उसबेला सरकार पछाडि हटेको जानकार स्रोतहरूको भनाइ छ ।मन्त्रिपरिषद् बैठकले पारित गर्नुअघि नै अमेरिकी अधिकारीहरूले चीनसँग सुपुर्दगी सन्धि गर्न लागेको सुइँको पाएर त्यसविरुद्ध लबिइङ तीव्र पारेका थिए । त्यसलाई थेग्न सक्ने अवस्था नभएपछि सुपुर्दगी सन्धि गर्ने एजेन्डा थाती राखी चीनसँग फौजदारी विषयमा पारस्परिक कानुनी सहायतासम्बन्धी सन्धिको मस्यौदा मा मात्र प्रारम्भिक हस्ताक्षर गरिएको थियो । अमेरिकी विदेश नीतिलाई दिशानिर्देश गर्ने संसदीय समितिको तर्फबाट सिनेटर मेनेनडेजले प्रधानमन्त्री ओलीलाई लेखेको पत्रमा चीनसँग सुपुर्दगी सन्धि गरिएमा नेपालअमेरिका द्विपक्षीय सम्बन्धमै दरार आउने चेतावनी दिइएको थियो । हाम्रा दुई देश (नेपालअमेरिका) बीचको सम्बन्धमा पनि गहिरो नकारात्मक असर पर्ने देखिन्छ, उनले लेखेका थिए, यो सम्झौतातर्फ चालिएका थप कदम रोक्न म सल्लाह दिन्छु ।सिनेटर मेनेनडेजले नेपालले तिब्बतीहरूलाई बाध्यात्मक निष्कासन गर्न सक्ने सम्झौतामा हस्ताक्षर गर्न लागेको खबर सञ्चारमाध्यममा आएकाले यसप्रति ध्यानाकर्षण भएको जनाउँदै लेखेको पत्रमा तिब्बती शरणार्थीलाई बाध्यात्मक रूपमा चीनतर्फ पठाउँदा अन्तर्राष्ट्रिय जगत्मा नेपालको छवि धमिलिने उल्लेख गरेका थिए । पत्रमा विगतमा भएको भद्र सहमति अनुसार नेपाल हुँदै भारततर्फ प्रस्थान गर्न चाहने तिब्बतीलाई यात्राका लागि आवश्यक कागजात उपलब्ध गराइदिन पनि नेपाल सरकारलाई आग्रह गरिएको छ । अमेरिकी संसद्मा प्रभावशाली मानिने सिनेटर मेनेनडेजले नेपालमा बसोबास गरिरहेका तिब्बती शरणार्थीको दर्ता प्रक्रिया पुनः थाल्न पनि अनुरोध गरेका थिए । आफू काठमाडौं ओर्लिनु अघिल्लो दिन अमेरिकी दबाबमा सुपुर्दगी सन्धि रोकिएको थाहा पाएपछि चिनियाँ राष्ट्रपति सी असन्तुष्ट देखिएको पनि स्रोतहरूको भनाइ छ । सम्भवतः त्यही पृष्ठभूमिमा उनले अमेरिकातर्फ संकेत गर्दै निकै कडा टिप्पणी गरेका थिए । चिनियाँ सरकारी समाचार एजेन्सी सिन्ह्वा ले जारी गरेको समाचारअनुसार सीले ओलीसँगको द्विपक्षीय भेटवार्ताका क्रममा नेपालचीन सम्बन्धमा खलल पार्न चाहने जोकोहीलाई निस्तेज पारिने कडा धारणा राखेका थिए । त्यसबेला रोकिएको नेपालचीन सुपुर्दगी सन्धिमा हालसम्म हस्ताक्षर हुन सकेको छैन ।"
हारेको छैन मन,"यसरी अमिरले मुखैले कलम च्यापेर अक्षर र अंकमा आफ्ना भाव केही पोख्न सिके । एक दिन उनलाई आँखाले सधैं ठम्याइरहने गुम्बा र पहाडलाई चित्रमा पनि उतारूँ भन्ने मन भएर आयो । कसैले एउटा चित्रकपी दिएको थियो, मैले गुम्बालाई त्यसमा उतार्न सुरु गरें, बनाउँदै जाँदा कति समय बित्यो पत्तै भएन, पछि हेर्छु त गुम्बा सरेर कापीमा बस्न आएजस्तो भएछ, त्यस दिन मलाई साह्रै खुसी लाग्यो, उनले भने । उनले चित्र बनाए, गीत पनि गाए र अक्षरहरू सिके, तर टोल छिमेक र समाजले वास्तै गरेको थिएन ।यस्तैमा, एउटा सानो संयोगले अमिरको जीवनले कोल्टे फेर्यो । भुइँचालो आएको केही पछि करुणा फाउन्डेसनले प्रभावित क्षेत्रमा अपांगता भएका मानिसको लागत लिन र तिनको हाल बुझ्न आफ्ना स्वयंसेवी परिचालिन गर्यो । त्यसै क्रममा पालुङको घरमा फाउन्डेसनका सुदीप काफ्लेले उनलाई फेला पारे । अमिरको विलक्षण प्रतीभाले हामीलाई केही बेरमै प्रभावित पारिहाल्यो, फाउन्डेसनका कार्यकारी निर्देशक दीपकराज सापकोटाले भने, उनी लाखौंमा होइन, करोडौंमा एक मानिस थिए, जसलाई खाँचो मात्र एक परिवेशको थियो ।फाउन्डेसनले अमिरलाई काठमाडौं ल्यायो । घिस्रने अवस्थाबाट मुक्त पार्न एउटा ट्रली दियो र कलाकार किरण मानन्धरसँग चित्रकला सिक्ने व्यवस्था मिलाइदियो । उनको चित्रकलामा तुरुन्तै निखार आयो । उनी चरा, रूख, पहाड, आकाश र नदीलाई चित्रमा साह्रै मज्जाले उतार्छन्, कोइरालाले भने, तीन वर्षअघि पहिलो पटक उनको चित्र हेर्दा म छक्कै परेको थिएँ, यसपटक आफ्नै अगाडि बनाएको देख्दा त झनै छक्क परें । अमिरले चित्र बनाउने कलामा निखार ल्याएलगत्तै उनका ५० वटा पेन्टिङको काठमाडौंमा प्रदर्शनी भयो तीन वर्षअघि ।छिट्टै अमिरको कलाले मान्छेको मन तान्न थाल्यो । शारीरिक दुर्बलता भएकाहरूले आफ्नो प्रतीभा तिखार्न हात वा मुखले बनाउने चित्रलाई प्रवर्द्धन गर्न जर्मनीस्थित एक संस्था फुट एन्ड माउथ एसोसिएसन ले अमिरका चित्रहरू मन परायो । वर्षको पाँचवटा चित्र त्यस संस्थामा पठाउन पाउने गरी अमिर त्यसको सदस्य भएका छन्, जहाँबाट महिनाको ८० डलर उनलाई सहयोग आउँछ ।लगत्तै, ताइवानमा पनि अमिरलाई चित्रकला प्रदर्शनीको निम्तो आयो । त्यहाँ म आफैंले उनलाई लिएर गएको थिएँ, सापकोटाले भने, मानिसहरू उनको प्रतिभा देखेर तिनछक परे । अमिरले २२ चित्र ताइवानको प्रदर्शनीमा लगेका थिए । ती सबै त्यहाँ बिक्री भए । उनको कलाले बिस्तारै बजार र चर्चा पाउँदै गयो । अमिर गीत लेख्छन् र गाउँछन् पनि । उनको प्रतिभा देखेर संगीतकार न्युह वज्राचार्यले अमिरको गीतमा लय भरिदिएका छन् ।यस्ता आठ गीतहरू पुगिसके, अब आउँदो भ्यालेन्टाइनमा अर्को गीत पनि म सार्वजनिक गर्दैछु, अमिरले सुनाए, मौका पाए जसले पनि अघि बढ्न सक्छ, मैले पनि सकेँ र पाएँ भने अझै अघि बढ्छु ।घतलाग्दा कुरा बान्की पारेर भन्न कुशलतापूर्वक भन्न सक्ने अमिर वक्तृत्व कलामा पनि उस्तै सिपालु छन् । जस्तै विपत् आइलागे पनि जिन्दगीलाई एक अवसरकै रूपमा हेर्नुपर्छ, उनले भने, सुखी मान्छे त दुःखी भइरहन्छन् भने मलाई झन् कति दुःख होला, तर म हरेस खान्न, रोएर बस्दिनँ, जस्तो अवस्थामा छु अघि बढ्छु र जिन्दगीलाई पूरा स्वादका साथ अनुभव गर्छु ।अमिरलाई दस कक्षामा पढ्दै गरेका उनका भाइ दीपेशले छायाझैं सधैं पछ्याइरहन्छन् । डा कोइरालाको अगुवाइमा करुणा फाउन्डले प्रदेश १ मा सुरु गरेको अपाङ्गता रोकथाम अभियानको उद्घाटनमा गाउन र चित्र बनाउन आएका अमिरलाई विराटनगर ल्याउने काम पनि उनै दीपेशले गरेका थिए । दाजुको मलाई माया लाग्छ र उहाँसँग कहिलेकहीँ ठाकठुक पनि पर्छ, दीपेशले भने, तर मिल्ती पनि तुरुन्तै हुन्छ, किनभने हामी झगडा गरेर बस्न सक्दैनौं ।सोमबार विराटनगरमा सबैका अघिल्तिर चित्र बनाउनुअघि अमिरले न्युह वज्राचार्यले संगीत भरेको गीत मञ्चमा गाएर सुनाएका थिए, जसको शब्द, लय र स्वरले सुन्नेहरू मन्त्रमुग्ध भए । ट्रलीमा घोप्टो परेको अवस्थामा भाइले समातिदिएको माइकमा मुस्कुराहटका साथ गाएका उनको गीतको पहिलो हरफ यस्तो थियो हारेको छैन मन, हारेको छैनजस्तै होस् जिन्दगी, घृणा गर्ने छैन।"
संशय र विश्वासका २४१ भेट,"(काठमाडौं)  प्रधानमन्त्री केपी शर्मा ओली तत्कालीन माओवादी केन्द्रका अध्यक्ष पुष्पकमल दाहाललाई भेट्न २०७४ माघ ५ गते विवादित मेडिकल कलेज सञ्चालक दुर्गा प्रसाईंको ललितपुरस्थित घर पुगे । माओवादी केन्द्रको समर्थन पाएर दोस्रोपटक प्र्रधानमन्त्री भएपछि ओली र दाहालबीच भएको त्यो पहिलो भेट थियो । फागुन र चैतमा उनीहरूबीच त्यति धेरै भेटघाट भएन । २०७५ वैशाखयता भने सत्तारूढ नेकपाका यी दुई अध्यक्षबीच विभिन्न चरणमा २ सय ४१ पटक भेटवार्ता भएको रेकर्डले देखाउँछ । सबैभन्दा छोटो भेट एक घण्टा र लामो छलफल लगातार पाँच घण्टासम्म भएका छन् । जबकि यसबीच नेकपाको सचिवालय बैठक झन्डै ४० पटक, स्थायी कमिटी ४ पटक र केन्द्रीय कमिटी बैठक एकपटक मात्रै बसेका छन् । अध्यक्षद्वयले पार्टीको शक्तिलाई कसरी केन्द्रीकृत गरिरहेका छन् भन्ने यसबाट पुष्टि हुन्छ, विश्लेषक हरि रोका भन्छन् । पार्टी एकीकरण भएको २१ महिना बितिसक्दा पनि एकताको काम सकिएको छैन । आफूहरूसँग ८ लाख कार्यकर्ता भएको दाबी गर्ने नेकपाले सदस्यता वितरणसमेत गर्न सकेको छैन । पार्टी एक हुनुअघि बालुवाटारबाहिर र एकतापछि बालुवाटारमा घन्टौं लामो छलफल भए पनि दुई अध्यक्ष एकअर्कामाथि उति विश्वस्त देखिँदैनन् । किन त ? नेकपा सचिवालयका एक सदस्य भन्छन्, ओलीजीलाई दाहाल अलि चतुर हुनुहुन्छ जस्तो लाग्दो रहेछ, दाहाल पनि ओलीलाई अलि ट्रिकी खालको सोच्नुहुन्छ, ती सदस्यले कान्तिपुरसँग भने, त्यसकारण उहाँहरूबीच विश्वासको वातावरण बन्न नसकेको हो ।कान्तिपुरसँगको संवादमा स्वयं दाहालले पनि आफू र ओलीको स्वभावमा निकै अन्तर रहेको बताएका थिए । शब्द प्रयोग र व्याख्या विश्लेषणमा म अलिकति उदार, भावुक र लचिलो छु भन्ने मलाई लाग्छ । उहाँ अलि बढी रिजिड खालको हुनुहुन्छ, दाहालले सम्झिए, हामीले पार्टी एकता हुनुअघि स्वभावबारे पनि विश्लेषण गरेका थियौं । माओवादी सशस्त्र युद्धका बेला पहिलोपटक भेट हुँदा आफूहरू एकअर्काको कुरा सुनेर प्रभावित भएको अध्यक्ष दाहालको भनाइ थियो ।दुई अध्यक्षको दुई थरी स्वभावको असर पार्टीको तल्लो कमिटीसम्म परेको विश्लेषण नेकपाभित्र छ । एकतापछि संगठन निर्माण र एकीकरणको बाँकी काम सक्नेभन्दा पनि आफूलाई कसरी बलियो बनाउने भन्नेमै अध्यक्षद्वय केन्द्रित भएको बुझाइ स्थायी कमिटी सदस्य रघुजी पन्तको छ । पार्टी कमिटीमा केही छलफल नहुने, अध्यक्षद्वय बसेर निर्णय गर्ने, त्यसलाई सचिवालयमा सुनाउने र स्थायी कमिटीमा छाप लगाउनेजस्तो भयो, उनले भने, यसले पार्टी पंक्तिलाई अनुशासनहीन र नेतृत्वलाई केन्द्रीकृत बनायो । दुई नेताबीच अविश्वास र छेडखानी भने पार्टी एकताको सुरुवातदेखि हुँदै आएको विश्लेषकहरू बताउँछन् । पार्टी एकता विधि, पद्धति र आदर्शभन्दा पनि गणितीय हिसाबले भयो, विश्लेषक श्याम श्रेष्ठ भन्छन्, त्यसले पार्टीमा बार्गेनिङ मात्रै बचाएर राख्यो । उनी नेकपा एकीकरणको धरातल सही नभएको टिप्पणी गर्छन् । दाहाललाई एकै समयमा अनेक विषयबारे सोचिरहने गतिशील नेताका रूपमा चिन्नेहरूको पंक्ति लामो छ । दुई वर्षअघि वाम गठबन्धनको सरकार बन्ने तयारी हुँदै गर्दा अध्यक्ष दाहाल केही दिन सरकार निर्माण प्रक्रियाको छलफलबाट सिन आउट भए । त्यतिखेर दाहालले स्थानीय तह निर्वाचनमा गठबन्धन गरेका कांग्रेस सभापति शेरबहादुर देउवासित मिलेर कांग्रेसमाओवादीको सरकार बनाउने विषयमा छलफल चलाइरहेका थिए । उहाँहरूबीच पाँचौं चरणसम्म कुराकानी भएको रहेछ, ओलीनिकट नेताले भने, प्रचण्डजी एकै समयमा तमाम विकल्पबारे सोच्नुहुन्छ, त्यसकारण पनि अध्यक्षद्वय एकअर्कासँग भर पर्न सकिरहनुभएको छैन । दाहाल समस्याका एक्ला जड भने होइनन् । पार्टी एकतापछिको लामो समय ओलीले भाउ नदिएको गुनासो दाहाल पक्षधरहरूको छ । कतिसम्म भने भेट्न गएका अर्का अध्यक्ष दाहाललाई ओलीजीले दुई घण्टासम्म कुराउनुभएको छ, दाहालनिकट नेता भन्छन्, पुरानो सहमतिमा पटक्कै नअडिनुका साथै शक्ति देखाउन थालेपछि उहाँहरूबीच संशयपूर्ण सम्बन्ध रह्यो । ती नेताका अनुसार गत वैशाख र जेठमा ओली पार्टी एकताको पुरानो सहमतिबाट निकै पछि हटेका थिए । रहस्यमयी एकतावाम गठबन्धन गरेर चुनाव जित्नु र त्यसपछि त्यही गठबन्धनको सरकार बनाउनु एमालेमाओवादीका तात्कालिक उद्देश्य थिए । ओली नेतृत्वमा सरकार बनिसकेपछि पार्टी एकीकरणका लागि व्यापक छलफल भए । सहमति भने पारदर्शी भएनन् । सुरुवाती छलफल पार्टीमा अध्यक्ष र सहअध्यक्ष राख्ने गरी भएको थियो । त्यसमा को अध्यक्ष र को सहअध्यक्ष बन्ने भन्नेमै सहमति नभएपछि नेतृत्वको मोडेल परिवर्तन भयो, दुई अध्यक्षको व्यवस्था गरियो ।२०७५ जेठ ३ मा पार्टी एक भएको घोषणा हुनु केही अघिसम्म पनि अध्यक्षबाहेक अर्को पद नहुने भनिएको थियो तर आधा घण्टाअघि मात्रै अध्यक्ष ओलीले पार्टीमा महासचिवको समेत व्यवस्था गरिएको खबर सुनाए । एकीकृत पार्टीको विचार के हुने भन्नेमा नेतृत्व अलमलमै रह्यो । त्यसको असर नेकपामा पछिसम्म देखियो पनि । गत असारसम्मै पार्टीको राजनीतिक कार्यदिशा जनताको बहुदलीय जनवाद कि जनताको जनवाद भन्नेमा नेतृत्वबीच ठूलो विवाद भयो ।अझ रहस्यमय त पार्टी एकताअघि सत्ता भागबन्डामा दुई अध्यक्षले गरेको सातबुँदे सहमति रह्यो,जसबारे पार्टी पंक्तिले निकै पछि मात्रै थाहा पायो । त्यसले नेकपा सचिवालय र सिंगो पार्टीमा समेत तरंग ल्यायो । अध्यक्षद्वयले भने सहमतिबारे पार्टीलाई औपचारिक जानकारी आजसम्म दिएका छैनन् । सबै विषयमा स्पष्ट नभएर ६०४० को भागबन्डामा एकता गर्दा त्यसले अध्यक्षद्वय अप्ठ्यारोमा परेको विश्लेषक श्रेष्ठ बताउँछन् । एकताको स्पष्ट पृष्ठभूमि नभएकाले छलफलहरू उपलब्धिमूलक हुन नसकेको उनको ठम्याइ छ । गुट र व्यक्तिकेन्द्रित बार्गेनिङअहिलेसम्मका बैठक र छलफलबाट दुई अध्यक्षको स्वभाव स्पष्ट बुझिएको छ, नेकपाका अर्का सचिवालय सदस्य भन्छन्, एकतापछि ओलीजी गुट र दाहालजी व्यक्तिका लागि लड्नुभयो । नेकपा अध्यक्षद्वयले एकीकरण र जिम्मेवारी बाँडफाँटको भागबन्डा पनि यही हिसाबले मिलाए । भागबन्डाकै हिसाबकिताबमा कहिले ओलीले जिते, कहिले दाहालको पल्लाभारी भयो । नेकपा स्थायी कमिटी सदस्य देवेन्द्र पौडेल पनि पार्टीमा शक्तिको खिचातानी स्पष्टै देखिएको स्विकार्छन् । आफ्नोपक्षमा गुटहरू बनाउने, अनुकूलतामा लबिइङ गर्ने र त्यो आधारमा शक्ति प्रदर्शन गर्ने परिपाटी देखिन्छ, उनले भने, तर दुवै अध्यक्ष गुटमा तानिनु हुँदैन ।पूर्वएमालेमा तीन र पूर्वमाओवादीमा तीन गरी नेकपामा ६ वटा गुट सक्रिय छन् । पूर्वएमालेमा स्वयं ओली र माधवकुमार नेपालको गुट प्रतिस्पर्धामा देखिन्छन् भने वरिष्ठ नेता झलनाथ खनालले पनि सानो गुट चलाएका छन् । पूर्वमाओवादीतिर अध्यक्ष दाहाल, प्रवक्ता नारायणकाजी श्रेष्ठ र सचिवालय सदस्य रामबहादुर थापाका आआफ्नै गुट छन् । सचिवालयमै पनि गुटकेन्द्रित छलफल हुने भएकाले अध्यक्षहरूले धेरै विषय आपसी छलफलमै सल्टाएर ल्याउँछन् ।दुई अध्यक्षका धेरै छलफल एकदमै लम्बेतान र अनुत्पादक हुने गरेको टिप्पणी नेताहरूको छ । नेकपा वृत्तमा ओलीलाई अव्यवस्थित र समयको ख्याल नगर्ने नेताका रूपमा चित्रण गरिन्छ । त्यसैले पनि दुई अध्यक्षको बसाइ कम्तीमा एक घण्टाभन्दा बढीको हुने गरेको टिप्पणी नेताहरूको छ । समय व्यवस्थापनमा ओलीको कमजोरी पार्टी सचिवालय र मन्त्रिपरिषद् बैठकमा समेत देखिन्छ । उचाल्नेपछार्ने खेल दुई वर्षमा दुवै अध्यक्षले शक्ति सन्तुलनको हिसाबकिताब र दौडधुप अत्यधिक गरे । आफू प्रधानमन्त्री र पहिलो वरीयताको अध्यक्ष भएपछि ओलीले केही समय सचिवालयका अरू सदस्यलाई पेल्न थालेका थिए । सरकार र पार्टीका काममा समेत ओलीको मनपरी चल्न थाल्यो भन्दै झस्किएका दाहालले दुइटा काम गरे । पहिलो, ओली विश्व आर्थिक मञ्च (डावोस) को बैठकमा भाग लिन स्विट्जरल्यान्ड पुगेका बेला पोहोर माघ १० गते उनीविरुद्ध धोबीघाट भेला भयो । त्यसलाई भेलाका सदस्यहरू ओलीको पेलानविरुद्धको बाध्यात्मक जुटाइ का रूपमा परिभाषित गर्छन् । त्यसले दाहाल र ओलीबीच गहिरो खाडल बन्यो । नेपाल दाहालसँग नजिकिँदै गए । वामदेव गौतम र खनाल पनि दाहाल गुटमा मिसिए । त्यो बेला ओली र दाहालको भेट पनि एकदमै पातलिएको थियो । उनीहरूले महिना दिनमा जम्मा सातपटक मात्रै भेटेका छन् । यसपछि ओलीदाहाल सम्बन्धमा झन् तिक्तता बढ्दै गयो । उनीहरूबीचको यो दूरी गत साउनसम्मै देखियो । त्यतिखेर दाहालले एकातिर प्रधानमन्त्री ओलीसँग निरन्तर भेट गरिरहेका थिए, अर्कातिर नेपाल र गौतमको साथ लिएर सत्ता परिवर्तन गर्ने खेल पनि चलाइरहेका थिए । अध्यक्ष प्रचण्डले माधव नेपाललाई तपाईं प्रधानमन्त्री बन्नुस्, म पार्टी चलाउँछु तर सरकार परिवर्तन गरौं भन्ने प्रस्ताव पनि गर्नुभएको थियो, नेपालनिकट नेताको भनाइ छ, नेपालको जोड प्रधानमन्त्रीभन्दा पनि पार्टी अध्यक्ष बन्नेमै रहेकाले त्यो प्रस्तावमा घनीभूत छलफल हुन सकेन ।नेपाल स्वयंले पनि आफूनिकट नेताहरूसँग ओली सरकार स्वेच्छाचारी भएको टिप्पणी गर्दै सरकार परिवर्तनको सुझाव दाहाललाई दिएको बताउँदै आएका थिए । दाहालबारे नेपालको टिप्पणी उद्धृत गर्दै उनीनिकट स्रोत भन्छ, तर प्रचण्डजी हामीसँग मात्रै ओलीबारे टिप्पणी गर्नुहुन्छ, उहाँका अगाडि बोल्नै डराउनुहुन्छ । यही बेला दाहालले गौतमलाई प्रधानमन्त्री बनाउने आश्वासनसमेत दिएका थिए । प्रधानमन्त्री बन्नकै लागि गौतम सुरुमा हुम्ला र पछि काठमाडौं७ बाट चुनाव लड्ने तयारीमा समेत थिए । दाहालको साथ लिएर गौतमले बनाएको योजना ओलीले पूरा हुन दिएनन् । गौतम झन् रुष्ट भए । प्रधानमन्त्री तुरुन्तै फेर्नुपर्छ भन्ने आवाज यो गुटभित्र झन् बलियो बन्दै गयो ।आफ्नाविरुद्ध सचिवालयको एउटा पंक्ति कटिबद्ध भएर लागेको छ भन्ने थाहा पाएपछि ओलीले सबैभन्दा पहिले त्यो गुट भंग गर्ने अस्त्रका रूपमा गौतमलाई प्रयोग गरे । उनले गौतमकै जन्मदिनको अवसर पारेर बालुवाटारमा लामो छलफल मात्रै गरेनन्, पार्टी उपाध्यक्ष बन्न र कास्की क्षेत्र २ बाट चुनाव लड्न प्रस्ताव पनि गरे । कास्कीबाट चुनाव जिते प्रधानमन्त्री बनाइदिने आश्वासन पनि गौतमलाई दिए । गौतम एकाएक प्रधानमन्त्रीतिर ढल्किएपछि दाहाल र नेपालसहितको गुट छिन्नभिन्न भयो । तर दुई अध्यक्षबीच अविश्वास यति विघ्न थियो कि, उपचारका लागि सिंगापुर पुगेका ओलीले गौतम र पार्टी महासचिव विष्णु पौडेललाई सिंगापुर नै बोलाइदिए ।यो मौकामा नेकपाले पार्टी विभागमा नेतृत्व चयन गर्यो, एकताका बाँकी अरू काम सकिइसकेको थियो । अर्का नेता खनालको विश्वास जित्न प्रधानमन्त्री ओलीले वरीयताबारे उनको बक्यौता असन्तुष्टि हल गरिदिए । माधवकुमार नेपाल झन् एक्लिए । त्यो बेला अध्यक्ष दाहालमाथिको नेपालको भरोसा पनि उठेको थियो । तर आफूलाई हराउने प्रपञ्च भइरहेको छ भन्ने निष्कर्षसहित गौतम कास्की२ बाट चुनाव उठ्न मानेनन् । दाहालले उनलाई राष्ट्रिय सभा सदस्य बनाएर भए पनि प्रधानमन्त्री बनाइछाड्ने प्रतिबद्धता व्यक्त गरे । त्यसका लागि संविधानसमेत संशोधन गर्न उनी तयार भएको अभिव्यक्ति गौतमले सार्वजनिक रूपमै दिएका छन् । तर प्रधानमन्त्री ओलीले एउटा व्यक्तिका निम्ति संविधान संशोधन गर्न नसकिने जवाफ दिएपछि गौतम फेरि चिढिए ।सभामुख चयनका विषयमा प्रधानमन्त्रीसँग रसाकस्सी चलिरहेका बेला दाहालले गौतमओली बिछोडिएको यो मौकालाई फेरि उपयोग गरे । गौतम निवास भैंसेपाटीमै धोबीघाट भेलाको पुनरावृत्ति भयो । ओलीविरुद्ध बनेको गठबन्धनले राष्ट्रिय सभा सदस्य पनि प्रधानमन्त्री बन्न पाउने गरी संविधान संशोधन गर्नुपर्ने निचोड निकाल्यो । दाहालले गौतमलाई राष्ट्रपतिबाट मनोनयन गराएर भए पनि राष्ट्रिय सभा सदस्य बनाउने र संविधान संशोधन गर्ने विकल्प अझै बाँकी रहेको आश्वासन दिएका छन् । स्रोतहरू भन्छन्, दाहालको यो आश्वासन पाएपछि गौतमले राष्ट्रपतिलाई भेटेर आफूलाई प्रधानमन्त्री बन्ने बाटो खोलिदिन प्रधानमन्त्री ओलीलाई सम्झाइदिन आग्रह गरेका थिए । गौतम मात्रै होइन, सचिवालय सदस्यहरू खनाल, नेपाल र थापा ओलीदाहालको शक्ति संघर्षमा तानातानमा पर्छन् । विश्लेषक रोका प्रधानमन्त्री एवं पार्टीका प्रथम अध्यक्ष ओलीले पार्टी पद्धति संस्थागत गर्न नचाहेका कारण नेकपामा केन्द्रीकृत मानसिकता हाबी भएको टिप्पणी गर्छन् । कम्युनिस्ट पार्टी त सामूहिकतामा रमाउनुपर्ने हो, उनको विश्लेषण छ, तर दुई पार्टी एक भएपछि दुवै अध्यक्षले आआफ्नो पार्टीका राम्रा गुण बिर्सिंदै गए, नराम्राजति अनुसरण गर्दै आए । यो प्रवृत्तिले कालान्तरमा उनीहरूलाई नै असर गर्छ ।"
प्रदेश राज्यमन्त्रीद्वारा राजीनामा,जनकपुर (कास) सरकारको कामप्रति असन्तुष्टि जनाउँदै प्रदेश २ की भौतिक पूर्वाधार तथा विकास राज्यमन्त्री डिम्पलकुमारी झाले मंगलबार पदबाट राजीनामा दिएकी छन् । मुख्यमन्त्री लालबाबु राउतलाई सम्बोधन गर्दै राजपा संसदीय दलका प्रमुख परमेश्वर साहमार्फत उनले राजीनामा बुझाएकी हुन् । भौतिक पूर्वाधार तथा विकासमन्त्री झाकै दल राजपाका नेता जितेन्द्र सोनल छन् । जिम्मेवारी बाँडफाँटमा सरकारले सुनुवाइ नगरेकाले राजीनामा गर्न बाध्य भएको उनले पत्रमा उल्लेख गरेकी छन् । राज्यमन्त्री झा राजपा नेपालका अध्यक्ष मण्डल सदस्य अनिलकुमार झाकी श्रीमती हुन् । २०७५ साउन ९ मा प्रदेश २ को सरकारको तेस्रो पटकको विस्तारमा उनी राज्यमन्त्रीमा नियुक्त भएकी थिइन् । जिम्मेवारी बाँडफाँट गर्दा मन्त्री सोनलले अधिकार प्रत्यायोजन गर्न नमानेको उनको गुनासो छ ।
लाभबिना बन्दैन काम,"(बुटवल)  जनप्रतिनिधिले व्यक्तिगत लाभबिना सेवा दिन छाडेका छन् । सेवाग्राहीबाट लाभ लिएर जस्तोसुकै काम गर्ने प्रवृत्ति स्थानीय तहमा मौलाएको छ । यसबाट आजित केही नागरिक न्यायको खोजीमा अदालत र अख्तियार धाउन थालेका छन् । यस क्रममा केही जनप्रतिनिधि र स्थानीय तहका कर्तुत सार्वजनिक भएका छन् । रामग्राम नगरपालिका१८ का वडाध्यक्ष गोपाल मगर यसको पछिल्ला उदाहरण हुन् । उनी सेवाग्राहीबाट रकम लिने क्रममा अख्तियारको फन्दामा परिसकेका छन् । नाता सिफारिसबापत सेवाग्राहीबाट दुई लाख रुपैयाँ लिँदै गर्दा उनलाई गत पुस ३ मा अख्तियारको बुटवल कार्यालयले पक्राउ गरेको थियो । उनीविरुद्ध विशेष अदालतमा मुद्दा छ । स्थानीय तहले दिने सेवा, काम तथा सञ्चालन गरेका योजनामा अनियमितता देखिएका छन् । अख्तियारमा उजुरीका चाङ छन् । जनप्रतिनिधि व्यक्तिगत फाइदामा लाग्दा स्थानीय स्रोत साधनको दुरुपयोग बढेको छ । कपिलवस्तु नगरपालिका यसको उदाहरण हो । त्यहाँको अकबरपुर नाकामा नदीजन्य पदार्थ निकाल्न लागेको ठेक्कामा नगरपालिकाले नगदी रसिदको सट्टा कागजको चिर्कटो दिने गरेको छ । यसले नदीजन्य पदार्थको निकासी अनियन्त्रित छ, उठेको राजस्व नगरपालिकामा पुगेको छैन । गत मंसिर १८ मा रूपन्देहीको श्रीमुक्ति कन्स्ट्रक्सन कम्पनीले नदीजन्य पदार्थ निकाल्न ठेक्का लिएको थियो । त्यसको सर्तमा नदीजन्य पदार्थ ढुवानी गर्ने सवारीसाधनले अनिवार्य भ्याट बिल बुझाउनुपर्ने उल्लेख छ । नगरपालिकाले प्रयोगमा ल्याएका बाहेक बिलबाट नदीजन्य पदार्थ निर्यात गर्न नपाइने पनि उल्लेख छ । २३ हजार ७ सय ६० घनमिटर नदीजन्य पदार्थ निकाल्न ७३ लाख १९ हजार ८ सय रुपैयाँमा ठेक्का छ । नदीमा एक्स्काभेटर चलाउन बन्देज छ तर उक्त नाकामा धमाधम एक्स्काभेटरबाटै नदीजन्य पदार्थ निकालिएको छ । स्थानीयले गुनासो गरेपछि अख्तियारले यसविरुद्ध अनुसन्धान थालेको छ । रसिदको सट्टा चिर्कटा दिइएको बारे कम्पनीका सम्पर्क व्यक्ति थानेश्वर कुँवरले रसिद सकिएकाले कागजबाट काम चलाएको प्रतिक्रिया दिए । योजना आफ्नो पोल्टामा पार्ने र आफूअनुकूल चलाउने गुनासा स्थानीय तहमा छन् । आफूले छनोट गर्ने मात्र होइन, प्रदेशले निर्णय गर्न दिएका योजनासमेत आफ्नो पोल्टामा पारेका छन् । रूपन्देहीको ओमसतिया गाउँपालिकाले गत वर्ष प्रदेश सरकारको भूमि व्यवस्था, कृषि तथा सहकारी मन्त्रालयबाट दिने अनुदान रकम गाउँपालिकाकै अध्यक्षकी पत्नीलाई दियो । अध्यक्ष हीरा केवटले पत्नी भगवतीकुमारी थरुनीका नाममा ओमसतिया पशुपालन फर्म दर्ता गरी प्रदेश सरकार र गाउँपालिकाबाट किसानका लागि दिइने अनुदान रकम लिए । गत वैशाख २३ मा उक्त फर्मलाई गाउँपालिकाबाट ४ लाख ७५ हजार र मन्त्रालयबाट १५ लाख दिने निर्णय गराएका थिए । यसमध्ये गाउँपालिकाबाट सबै र मन्त्रालयबाट करिब ११ लाख निकासा भइसकेको छ । यसबारे परेको उजुरीमा अख्तियारले अब त्यसो नगर्न सुझाव दिएको छ । रूपन्देहीको मर्चवारी गाउँपालिकाले ऐतिहासिक पोखरीको उठेको भागमा माटो खसालेर खेलमैदानको रकम स्वाहा पारेको छ । प्रदेश सरकारले गत वर्ष खेलमैदान बनाउन भन्दै ३३ लाख दिएको थियो । त्यसबाट केही टाली माटो खसालेर सम्याइएको छ । त्यसपछि ५५५५ मिटर क्षेत्रफल खेलमैदानका लागि भन्दै त्यसै छोडिएको छ । ३२ मिटर गहिरो पोखरी थियो । त्यसलाई पुरेर सम्म पारिएको छ, गाउँपालिकाका इन्जिनियर सञ्जीव सहनीले भने, रकम नपुगेकाले अरू संरचना बनाइएको छैन ।योजना कार्यान्वयनमा आफन्त राख्ने र रकम हिनामिना गर्ने क्रम पनि बढेकै छ । कपिलवस्तुको मायादेवी गाउँपालिकाका योजना धेरै विवादित छन् । सिसइखोलामा बाँध बनाउन थालिएको योजनामा वडाध्यक्ष कृष्णनारायण तिवारीका आफन्त शिवमहातम तिवारी उपभोक्ता समिति अध्यक्ष बने । उत्तरतिरका नजिकको खेतको माटो झिकेर बाँध अग्लो बनाइयो । वर्षाले भने त्यसलाई अहिले जस्ताको तस्तै बनाई दियो । गाउँपालिकाका योजनाविपरीत अहिले अख्तियारमा उजुरी छ । मर्चवार क्षेत्रका सम्मरीमाई, मर्चवारी र कोटहीमाईले राखेका स्वयंसेवक करार शिक्षकविरुद्ध पनि अख्तियारमा उजुरी छ । शिक्षक राख्दा निकटका व्यक्तिलाई चयन गरेको, काम गरिराखेकालाई हटाएको त्यसमा उल्लेख छ । मर्चवारी गाउँपालिकाले मात्रै शिक्षकको तलबमा विकास बजेटको एक करोड रकम लगाएको छ । अध्यक्ष केशवानन्द बनियाँले भने शिक्षक नियुक्तिमा घोटाला नगरेको दाबी गरे । प्रदेश ५ का १२ जिल्ला हेर्ने अख्तियारको बुटवल कार्यालयमा चालु आवको दोस्रो चौमासिकमा स्थानीय तहका अनियमितताविरुद्ध ५ सय ५ उजुरी दर्ता भएका छन् । गत आवमा ६ सय ३८ उजुरी दर्ता भए । वर्ष ०७४७५ मा २ सय १ वटा उजुरी मात्रै दर्ता थिए ।"
उपसभामुखमा कांग्रेस र राजपालाई सर्त,"काठमाडौं (कास) संवैधानिक व्यवस्थाअनुसार उपसभामुख फरक दलको हुनुपर्ने भएकाले त्यसमा कांग्रेस र राजपा दुवैले दाबी गरेका छन् । कसलाई सभामुख दिने भन्ने निर्णायक भूमिका रहेको नेकपाले भने दुवै दललाई सम्भावित सूचीमा राखेर अनौपचारिक छलफल थालेको छ ।नेकपा संसदीय दलका उपनेता सुवास नेम्वाङले सभामुख चयन भएकै दिन उपसभामुख कांग्रेस र राजपामध्ये एकले पाउने बताएका थिए । कांग्रेसले समेत त्यही दिन सहमतिको राजनीतिका लागि भन्दै उपसभामुखमा दाबी पेस गरेको थियो । राजपा सभामुखमा नेकपाका उम्मेदवारको समर्थक बसेको थियो । त्यसैले उसलाई स्वाभाविक दाबेदार मानिएको छ । नेकपाले भने कुन दललाई उपसभामुख दिँदा के हुन्छ भन्ने आन्तरिक लेखाजोखा गरिरहेको छ । स्रोतका अनुसार सरकारमा संलग्न रहेका नेताहरूले कांग्रेसले उपसभामुख लिने हो भने संवैधानिक परिषद्को ऐन संशोधनमा सहमत हुनुपर्ने सर्त अघि सार्न थालेका छन् । हाल परिषद् ऐनमा सर्वसम्मतिबाट निर्णय हुनुपर्ने प्रावधान छ । परिषद्को पहिलो बैठकमा सहमति हुन नसके अर्को बैठकबाट मात्र बहुमतको निर्णय प्रक्रियामा जान्छ । यसअघि सभामुख रिक्त हुँदा निर्णय गर्न समस्या परेपछि सरकारले सुरुमै बहुमतबाट निर्णय गर्न सकिने गरी अध्यादेशबाटै परिषद् ऐनको व्यवस्था परिमार्जन गर्न खोजेको थियो तर विरोध भएपछि अध्यादेश ल्याउने प्रक्रिया रोकिएको थियो । संवैधानिक परिषद्को ऐन संशोधनको सर्त मानेर हामी उपसभामुख लिने पक्षमा छैनौं, कांग्रेस सभापति शेरबहादुर देउवानिकट एक नेताले भने । कांग्रेसले उपसभामुख पदको दाबी संविधानको आधार र सहमतीय राजनीति अघि बढ्ने सम्भावनालाई हेरेर मात्र गरेको जनाएको छ । संविधानको प्रावधान कार्यान्वयन गर्ने हो भने पहिलो ठूलो दल नेकपाले सभामुख बनाएपछि उपसभामुख कांग्रेसको हुनुपर्छ भन्ने हाम्रो दाबी हो, खाँडले भने, संविधान र सहमतिको भावनाअनुसार नेकपा कति अघि बढ्छ भन्ने हामी हेरिरहेका छौं । नेकपाका नेताहरूले सहमतिको कुरा गरे पनि त्यसको कार्यान्वयन हेर्नुपर्ने खाँडले बताए । नेकपाभित्र कांग्रेसलाई उपसभामुख दिँदा के हुन्छ भन्ने आकलन हुँदै गर्दा दुइटा तर्क आएका छन् । कांग्रेसलाई दियो भने सहमतिको राजनीति गरे जस्तो पनि हुन्छ र परिषद्मा कांग्रेसबाहेक अरूले नियुक्तिमा भागबन्डाको माग गर्ने सम्भावना रहँदैन । त्यसो भए परिषद्मा विपक्षी दलको नेता र उपभामुख गरी दुई सदस्य कांग्रेसका हुन्छन् । राजपासँग भने राष्ट्रिय सभा चुनावमा सहकार्य गरेकाले अब त्यसैलाई अघि बढाउने योजनाअनुसार प्रदेश २ को सरकारदेखि केन्द्रीय सरकारसम्मको सहकार्यका लागि प्याकेज सहमति गर्नर्पुर्ने कुरा नेकपा नेताहरू गरिरहेका छन् । राजपा भने उपसभामुखको विषय टुंगो लगाएर मात्र अन्य विषयमा प्रवेश गर्नुपर्ने बताउँदै आएको छ । उपसभामुख राजपालाई दिनुपर्छ भन्ने हाम्रो कुरा छ, राजपाका नेता केशव झाले भने, त्यसपछि सरकार लगायतका विषयमा थप कसरी अघि बढ्न सकिन्छ भन्ने हाम्रो भनाइ हो ।"
एमसीसी सम्झौतामा प्रतिपक्षको साथ,"(काठमाडौं)  मिलिनियम च्यालेन्ज कर्पोरेसन (एमसीसी) अन्तर्गतको अमेरिकी आर्थिक सहयोग लिनेनलिने बहस चलिरहेका बेला सत्तारूढ र प्रमुख प्रतिपक्षी दलका शीर्ष नेता सम्झौता संघीय संसद्बाट अनुमोदन गराएर तत्काल कार्यान्वयन गर्नुपर्ने पक्षमा देखिएका छन् । सत्तापक्षकै एकाथरी नेताहरूले एमसीसी सम्झौताको चर्को आलोचना गरिरहेका बेला प्रधानमन्त्री तथा नेकपा अध्यक्ष केपी शर्मा ओली र प्रमुख प्रतिपक्षी कांग्रेसका सभापति एवं संसदीय दल नेता शेरबहादुर देउवाले मंगलबार प्रतिनिधिसभामा एमसीसी सम्झौतालाई संसद्बाट छिट्टै अनुमोदन गराउनुपर्नेमा जोड दिए । सत्तारूढ नेकपाको केन्द्रीय समिति बैठक सुरु हुनु एक दिनअघि सत्ता र प्रतिपक्षी दलका शीर्ष नेतृत्वको एउटै भनाइ आएको हो । सदनबाट अनुमोदन गराउनुपर्ने भएकाले प्रधानमन्त्री ओलीले यसको पृष्ठभूमि तयार गर्न एमसीसी सम्झौतालाई सदनमा प्रवेश गराएको अनुमान गरिएको छ । पदभार ग्रहण गर्ने क्रममा सभामुख अग्निप्रसाद सापकोटाले सोमबार सञ्चारकर्मीसँग एमसीसीका विषयमा हतार गरेर बोल्न जरुरी नभएको बताएका थिए । त्यसको भोलिपल्ट ओलीले संसद्बाट अनुमोदन गर्नुपर्ने प्राथमिकताको प्रस्तावका रूपमा एमसीसी सम्झौतालाई अघि सारेका हुन् । ओलीले यसअघि तत्कालीन सभामुख कृष्णबहादुर महराले एमसीसी सम्झौता अनुमोदन गराउन असहयोग गरेको सार्वजनिक अभिव्यक्ति दिएका थिए । एमसीसीको विषयमा हामीले पहिलेदेखि धेरै चरण पार गर्दै आयौं । यसले ६७ जना प्रधानमन्त्रीको कार्यकाल गुजारेको छ, प्रधानमन्त्री ओलीले मंगलबार प्रतिनिधिसभा बैठकमा भने, अहिले प्रतीक्षामा रहेको एमसीसी सम्झौतालाई अनुमोदन गर्नुपर्छ । आफ्नै पार्टीका अन्य शीर्ष नेताले एमसीसीबारे नकारात्मक धारणा राख्दै आएका बेला ओलीले विकास र समृद्धिका लागि ढिलाइ गर्न नहुने तर्क गरेका थिए । उनले समसामयिक विषय तथा राजनीतिक अवस्था र नेपालले गर्नुपर्ने कामबारे केही समयपछि विस्तृत भनाइ राख्ने जानकारी दिए । एमसीसीबारे सार्वजनिक रूपमा भइरहेको बहसलाई इंगित गर्दै उनले ससाना कुरा, आग्रह र अनावश्यक विवादमा अल्झिनु जरुरी नभएको बताए । विकास र विज्ञानको हिसाबले विश्व तीव्र गतिमा अघि बढेको छ । यो गतिलाई पक्रन सकेनौं भने समयले हामीलाई पर्खंदैन, उनले भने । एमसीसीबाट प्राप्त हुने झन्डै ५५ करोड अमेरिकी डलर नेपालले सडक र विद्युत्को प्रसारण लाइन निर्माणमा खर्च गरिने सम्झौतामा उल्लेख छ । सभामुख चयनमा केही ढिलाइ भएको स्विकार्दै उनले अब संसद्ले गर्ने कामलाई तीव्रता नदिए मुलुक पछि पर्ने बताए । उनले लोकतान्त्रिक शक्तिबीचको एकताले नै ठूल्ठूला संघर्ष सफल गराएको चर्चा गर्दै अबको साझा एजेन्डा सुशासन र विकासमा केन्द्रित हुनुपर्ने बताए । संविधान र निर्वाचन एकताले नै सम्भव भएको स्मरण उनले गरे । प्रधानमन्त्री ओलीलगत्तै प्रतिनिधिसभामा बोलेका कांग्रेसका सभापति देउवाले आफू प्रधानमन्त्री हुँदा मन्त्रिपरिषद्बाट पारित भएको एमसीसी सम्झौताबाट मुलुकले ठूलो सहयोग पाउने बताए । आफूभन्दा पनि पहिला प्रक्रिया सुरु भएको एमसीसी परियोजना नगुमाउन उनले आग्रह गरे । सैन्य गठबन्धन मान्दैनौं भन्दा भइहाल्यो नि, किन अनेक कुरा गर्नुपर्यो, उनले भने, चिनियाँ राजदूतले पनि एमसीसी सहयोग लिए आपत्ति छैन भनिसकेका छन् । कांग्रेसले पनि एमसीसी सहयोगमा सैन्य विषय जोड्न हुँदैन भनिसकेको छ । नेपालको बिजुली विदेशीलाई बेच्ने हो कि होइन ? बिजुली नबेच्ने हो भने ठीक छ । नत्र अमेरिकाले सहयोग गर्दा र भारतले बिजुली किन्छु भन्दा किन रोक्नुपर्यो ?उनले एमसीसी सम्झौतालाई तत्कालै सदनबाट अनुमोदन गराउनुपर्नेमा जोड दिए । देउवाले सभामुख सापकोटालाई विपक्षीलाई सहमतिमा लिएर काम गर्न आग्रह गरे । प्रधानमन्त्रीले लोकतन्त्रको कुरा गर्दा आफू खुसी भएको उल्लेख गर्दै उनले पछिल्लो समय ल्याइएका केही विधेयक भने लोकतन्त्रको मान्यताविपरीत रहेको टिप्पणी गरे । उनले चीनबाट फैलिएको नोवल कोरोना भाइरसबाट बच्ने उपाय खोज्न र उखु किसानले नपाएको रकम तत्काल भुक्तानी दिन सरकारलाई अग्रह गरे । पूर्वप्रधानमन्त्री तथा समाजवादी पार्टीका नेता बाबुराम भट्टराईले एमसीसीमा राष्ट्रिय बहसभन्दा पनि पार्टीको आन्तरिक द्वन्द्व देखिएको बताए । यस्तो संवेदनशील विषयमा अनावश्यक ढंगले बहस गर्न जरुरी छैन, उनले भने । उनले तीन ठूला शक्ति (भारत, चीन र अमेरिका) लाई सन्तुलनमा नराखे मुलुक अघि बढ्न कठिन हुने दाबी गरे । उनले लोकतन्त्रलाई भूराजनीतिका कारण संस्थागत गर्न नसकेको बताए ।सभामुख सापकोटामाथि मुद्दा लगाउन खोजेको प्रसंग उठाउँदै उनले द्वन्द्वका घटना कोट्याएर क्यान्सर नबनाउन आग्रह गरे । व्यक्तिव्यक्तिको हत्यालाई जोडेर मुद्दा चलाउने हो भने १७ हजार मान्छे मारिएको विषयलाई कसरी हल गर्न सकिन्छ ? उनले भने । उनले अर्थतन्त्रमा संरचनात्मक परिवर्तन नदिएको बताए । बूढीगण्डकी प्रकरण, यती प्रकरण, वाइडबडी लगायतका काण्डले भ्रष्टाचारको डंगुर लागेको देखिएको छ, उनले भने । राष्ट्रिय जनता पार्टीका महेन्द्र राय यादवले सरकारले विगतमा मधेसका विषयमा गरेको सम्झौता कार्यान्वयन नगरेको भन्दै गुनासो गरे । काम नगरी राष्ट्रवादीका नाममा जनतालाई सधैं अन्धविश्वासमा राख्न हुँदैन, उनले भने । सांसद प्रेम सुवालले प्रतिनिधिसभालाई प्राज्ञिक थलो बनाउन आग्रह गरे । उनले सीमा विवादको विषयमा सरकारले बेवास्ता गरेको बताए । सांसद दुर्गा पौडेलले एमसीसी विवादमा बहस जरुरी रहेको बताइन् । एमसीसी सम्झौतालाई सदनले अनुमोदन गर्न नहुने उनको भनाइ थियो । सदनलाई जीवन्त राख्ने प्रतिबद्धता सभामुख सापकोटाले प्रतिनिधिसभालाई देश र जनताको सरोकारका विषयमा छलफल गर्ने जीवन्त थलोका रूपमा विकास गर्ने बताएका छन् । उनले सदनले विगतमा गरेको सफल अभ्यासको अनुकरण गर्दै जाने बताए । सभामुख र उपसभामुखको अनुपस्थितिमा प्रतिनिधिसभाको बैठकको अध्यक्षताका लागि उमाशंकर अरगरिया, चन्द्रकान्त चौधरी, डिला संग्रौला पन्त, राधाकुमारी ज्ञवाली, मानकुमारी विश्वकर्मा, सोमप्रसाद पाण्डे र रेखा शर्मालाई मनोनयन गरिएको छ । उनीहरूलाई मनोनयन गरिएको सूचना सभामुख सापकोटाले प्रतिनिधिसभामा पढेर सुनाएका थिए । प्रतिनिधिसभाको अर्को बैठक शुक्रबार बिहान ११ बजे बस्नेछ ।"
मुलुकी फौजदारी संहिता कार्यान्वयनमा जटिलता,"हेटौंडा (कास) गत भदौबाट लागू मुलुकी फौजदारी संहिता कार्यान्वयनको क्रममा केही जटिलताहरू देखिएका छन् । अभियोजन पक्षको दाबी र अदालतले गर्ने फैसलाले जटिलता देखापरेको हो । मुलुकी फौजदारी संहिता २०७४ को २४४ (घ) ले तीन वा तीनभन्दा बढी व्यक्तिले गरेको चोरीलाई डाँका कसुर ठहर्ने व्यवस्था गरेको छ तर कार्यान्वयनमा जटिलता देखापरेको छ । मकवानपुर जिल्ला अदालतले तीन जना संलग्न भएर गरिएको चोरीलाई चोरीकै महलअनुसार दण्डसजाय तोकेको छ । तर अभियोजन पक्षले तीन जना संलग्न भएर गरिएको चोरीलाई डाँका कसुरको माग दाबी गरेको थियो । जिल्ला अदालत मकवानपुरको न्यायाधीश दिल्लीरत्न श्रेष्ठको माघ ६ मा बसेको इजलासले हेटौंडाका राम घलान, लक्ष्मण घलान र विजय महतले हेटौंडा उपमहानगरपालिका १० टीसीएन रोडस्थित एआर अटो सप्लायर्स मोटर ग्यारेजको रेडिवाटर, गेयर बक्स हाडी र गेयर बक्स चेन्जर प्लेट चोरी गरेको ठहर गर्दै जनही १ वर्ष ६ महिना कैद र १५ हजार रुपैयाँ जरिवानाको फैसला सुनाएको थियो । उनीहरूलाई कसुरको गाम्भीर्यता र सन्तुलनको हिसाबले फैसला गरिएको स्रेस्तेदार केशवराज कौशिकले बताए । तीन वा तीनभन्दा बढी व्यक्तिले गरेको चोरी डाँका कसुर ठहर्ने महलमा ५ वर्षदेखि १० वर्षसम्म कैद र ५० हजारदेखि १ लाख रुपैयाँसम्म जरिवाना गर्न सक्ने व्यवस्था छ । अभियोजन पक्षले ५९ हजार रुपैयाँबराबरको सामान चोरीको दाबी गरेको भए पनि अदालतको मूल्यांकनमा १ हजार ९ सय ५० रुपैयाँको बराबरको सामान चोरी भएको उल्लेख छ । कानुनी जटिलताका कारणले गर्दा जिल्ला अदालत मकवानपुरले उक्त मुद्दामा मुलुकी अपराध संहिता २४४ दफा २ को (घ) को व्याख्यामा जटिल कानुनी प्रश्न समावेश भएको ठहर गर्दै उक्त मुद्दाको निरुपणका लागि एमिकस क्युरीको व्यवस्था गरेको थियो । एमिकस क्युरी भूमिकामा रहेका वरिष्ठ कानुन व्यवसायीहरूले पनि चोरीको सामानको मूल्य १ हजार ९ सय ५० रुपैयाँ मात्र, वारदातको समयमा कसैलाई कुटपिट नगरेको, डरधाकधम्की नदेखाएको हतियार प्रयोग नगरेकाले डाँका कसुरमा सजाय गर्नु मनासिव नठहर्ने राय दिएका थिए । अदालतले उक्त चोरी कार्य तीन वा तीन जनाभन्दा बढीको जमातबाट मात्र हुन सक्ने प्रकृतिको चोरीको वारदात देखिँदैन । उक्त घटना एक जनाबाट पनि हुन सक्ने देखिन्छ । चोरीको वारदातमा प्रतिवादीहरूले बल प्रयोग गरेको, डर देखाएको र पीडितलाई धम्की दिएको भन्ने जस्ता नितान्त अभाव देखिएकाले तीन वा तीन जनाभन्दा बढी चोरीको घटना संलग्न भएको भए पनि डाँका कसुर नठहर्ने फैसला गरेको छ । भर्खरै कार्यान्वयमा आएको मुलुकी फौजदारी संहिता व्यवहारमा लागू गर्ने क्रममा यस्ता जटिलताहरू देखिएका छन्, अधिवक्ता ईश्वरराज ढकालले भने, यस्ता जटिलताहरूलाई चाँडै नै संशोधन गर्न जरुरी छ, संशोधन गर्न सकिएन भने न्याय निरुपण गर्दा समस्या उत्पन्न हुन्छ ।"
मेलामा २५ उद्योग,"काठमाडौं (कास) बालाजु औद्योगिक क्षेत्रमा मंगलबारबाट दुईदिने रोजगारी मेला ०७६ सुरु भएको छ । बालाजु स्कुल अफ इन्जिनियरिङ एन्ड टेक्नोलोजीद्वारा आयोजित मेला प्राविधिक विषय लिएर अध्ययरत विद्यार्थीलाई लक्षित गरेर आयोजना गरिएको हो । बालाजु स्कुल जब प्लेस्मेन्ट एन्ड काउनसेलिङ युनिटका टिम लिडर शिव कारञ्जितले मेलाले विद्यार्थी र रोजगारदाताबीच एकआपसमा परिचित हुने वातावरण बन्ने बताए । विद्यार्थीले जानेको सीपको सदुपयोग गर्ने र उद्योगीहरूलाई आवश्यक प्राविधिक जनशक्ति रोजेर काममा लगाउने अवसर हो, उनले भने । मेलामा नेपाटप, सिप्रदी, अशोक ली लैड, पञ्चकन्या, युनाइटेड वायर र केवलजस्ता २५ वटा प्रतिष्ठित उद्योगले सहभागी जनाएका छन् । बालाजु स्कुलमा प्राविधिक विषय मेलानिकल, अटोमोबाइल, इलेक्ट्रिकललगायत विषयमा अध्ययन गर्ने ७ सय ५६ जना विद्यार्थी छन् भने ४ हजार ३ सय ९५ जनाले तालिम प्राप्त गरिसकेका छन् ।"
"म्याद ३ महिना बाँकी, काम ३०५ मात्रै","(काठमाडौं)  नुवाकोटस्थित बञ्चरेडाँडामा स्यानिटरी ल्यान्डफिल साइट पूर्वाधार निर्माणको काम ३० प्रतिशत मात्र भएको सहरी विकास तथा भवन निर्माण विभागले जनाएको छ । ठेकेदारको लापरबाहीले बञ्चरेडाँडाको पूर्वाधार निर्माणमा ढिलाइ भएको विभागका महानिर्देशक मणिराम गेलालले बताए ।ठेकेदारलाई क्वालिटी एस्युरेन्स प्लान (क्यूएपी) र मोबिलाइजेसनबापत् लिएको पेस्की रकमको खर्च विवरणसमेत नबुझाएको उनले दाबी गरे । मंगलबार महानगरको सभाकक्षमा बसेको बैठकमा महानिर्देशक गेलालले ल्यान्डफिल साइटको अहिलेसम्म भएको कामको विवरण प्रस्तुत गरेका थिए । पुस २२ गते ठेक्केदारले परिवर्तित कार्य तालिका (रिभाइज्ड वर्क सेड्युल) पेस गर्यो, महानिर्देशक गेलालले भने, तर, पेस गरेको तालिकाबमोजिम फिल्डमा कामको प्रगति छैन । समय सकिन अब ३ महिना मात्र बाँकी छ । लक्षित समयमा काम सम्पन्न हुनेमा शंका रहेको उनले बताए । बञ्चरेडाँडामा स्यानिटरी ल्यान्डफिल साइट निर्माणका सरोकारवाला पक्षसँगको बैठकमा महानगरका प्रमुख विद्यासुन्दर शाक्यले ढिलाइ हुनुका कारण सोधेका हुन् । पूर्वाधार निर्माणमा नीतिगत अप्ठ्यारो भए आफूले जहाँ गएर भए पनि समाधान निकाल्ने उनले बताए । तोकेको समयमा काम पूर्वाधार निर्माण सम्पन्न हुन नसक्नुमा कसको दोष हुन्छ ?, उनले भने, ल्यान्डफिल साइट बनाउन नीतिमा केही समस्या छ भने कुन तहमा समस्या छ, त्यसलाई समाधान म गर्छु । मेयर शाक्यले विभागलाई भने, प्राविधिक र प्रशासनिक काम तपाईंहरूले पूरा गर्नुपर्यो । बैठकमा प्रधानमन्त्री तथा मन्त्रिपरिषद्का सचिव महेन्द्र गुरागार्इंले फोहोर ल्यान्डफिल साइटको निर्माणसँगै फोहोर उत्पादनको स्रोतमा वर्गीकरण गर्ने विधिलाई पनि प्रवर्द्धन गर्नुपर्ने बताए । महानगरका प्रमुख प्रशासकीय अधिकृत केदार न्यौपानेले अहिलेको ठेकेदारसँग ठेक्का तोडेर नयाँ ठेकेदारलाई छोटो बाटोबाट ठेक्का दिएर भए पनि वा अन्य विकल्प खोजेर भए पनि समयमै काम सक्नुपर्ने बताए । मुख्य ठेकेदारबाट कार्य प्रगति नभएपछि उपक्रममा रहेका ठेकेदारलाई काम लगाएर निर्माण कार्य अघि बढाउने सहरी विकास तथा भवन निर्माण विभागको योजना छ । नियमित २ सिफ्टमा काम गर्ने हो भने १ महिनामा काम सकिन्छ । जेभीमा रहेका ठेकेदारबाट यही गतिमा काम काम लगाउनुपर्ने बैठकमा सहभागीले योजना सुनाए । बञ्चरेडाँडामा स्यानिटरी ल्यान्डफिल साइट निर्माण गर्न ०७६ वैशाख २२ गते एक वर्षभित्र काम सम्पन्न गर्ने गरी लुम्बिनी कोसी एन्ड न्यौपाने जेभी (उपक्रम) सँग ठेक्का सम्झौता गरेको थियो । भ्याटबाहेक ३४ करोड ६८ लाख ७४ हजार ८ सय ९५ रुपैयाँमा गरिएको सम्झौतापछिको ३ महिनाभित्र ठेकेदारलाई ६ करोड ८० लाख रुपैयाँ मोबिलाइजेसन रकम भुक्तानी दिइसकिएको विभागले जनाएको छ ।"
भारतीय पर्यटक मृत्युबारे अनुसन्धान गर्न कार्यदल,"(हेटौंडा)  मकवानपुरको थाहा नगरपालिका ४ स्थित एभरेस्ट पानोरमा रिसोर्टमा ८ जना भारतीय पर्यटकको साताअघि मृत्यु भएको घटनाबारे स्थलगत अध्ययनअनुसन्धान गर्न ५ सदस्यीय कार्यदल गठन भएको छ ।वाग्मती प्रदेशको उद्योग, पर्यटन, वन तथा वातावरण मन्त्रालयले उपत्यका पर्यटन कार्यालयका प्रमुख नवीन गिरीको संयोजकत्वका कार्यदल गठन गरेको हो । कार्यदलका सदस्यहरूमा उद्योग वाणिज्य तथा उपभोक्ता हित संरक्षण निर्देशनालयका निर्देशक नेत्रप्रसाद भट्टराई, क्षेत्रीय होटल संघका अध्यक्ष, प्रदेश उद्योग वाणिज्य संघका अध्यक्ष रहेका छन भने सदस्यसचिवमा पर्यटन मन्त्रालयका दामोदर पाण्डे छन् । कार्यदललाई एभरेस्ट पानोरमा रिसोर्टको अध्ययन अनुसन्धानको साथै प्रदेशमा रहेका होटल, लज, रेस्टुरेन्ट, रिसोर्टका मापदण्ड कार्यान्वयनको अवस्था र पर्यटकले पाउने सेवा, सुविधा र सुरक्षाका अवस्थाबारे १५ दिनभित्र प्रतिवेदन पेस गर्न समयावधि तोकेको छ । पानोरम रिसोर्टसहित प्रदेशका सबै होटलहरूको स्थलगत अध्ययन अनुसन्धान गरेर प्रतिवेदन पेस गर्न कार्यदल गठन गरेका हौं, उद्योग पर्यटन मन्त्री अरुण नेपाल भने, प्रतिवेदन आएपछि त्यसको अध्ययनपश्चात् मापदण्ड कार्यान्वयन गर्न पहल गर्छौं । माघ ७ मा पानोरमा रिसोर्टमा निस्सासिएर भारतको दक्षिणी राज्य केरलाका चार बालकसहित ८ जनाको मृत्यु भएको थियो । उनीहरू दुई परिवारका थिए । चिसोका कारण उनीहरूले रिसेप्सनमा बलिरहेको ग्यास हिटर कोठामा लगेका थिए । कोठामा अक्सिन अभावले उनीहरूको निस्सासिएर मृत्यु भएको थियो । घटनाबारे छानबिन गर्न संघीय सरकारले पनि समिति गठन गरेको छ । उक्त समितिले अध्ययन सुरु गरिसकेको छ । भारतको दक्षिणी राज्य केरला सरकारले उक्त घटनामा ज्यान गुमाएकाहरूको परिवारलाई पर्याप्त क्षतिपूर्ति दिन माग गरेको छ । केरलाका मुख्यमन्त्री पिनाराई विजयनले दामनस्थित पानोरमा रिसोर्टमा मृत्यु भएका ८ जना भारतीय नागरिकको परिवारलाई नेपाल सरकारबाट क्षतिपूर्ति दिलाउन माग गरेका छन् । उनले केन्द्र सरकारबाट आवश्यक पहल थाल्न विदेश मन्त्री एस जयंशकरलाई पत्र लेख्दै त्यस्तो आग्रह गरेका हुन् ।"
ट्राफिक प्रहरी नयाँ भवनमा,"भक्तपुर (कास) महानगरीय ट्राफिक प्रहरी परिसर भक्तपुरले नवनिर्मित भवन पाएको छ । करिब १३ आना क्षेत्रफल जग्गामा सााढे २ तले सुविधासम्पन्न भवनमा ९ वटा कोठा रहेका छन् । जसमा कार्यालय, मेस, महिला ब्यारेक, प्रतीक्षालय, इन्चार्ज कक्ष, जुनियर प्रहरी अधिकृत ब्यारेक, प्रहरी हवल्दार तथा जवान ब्यारेक, व्यवस्थित शौचालय निर्माण गरेको छ । समुदाय प्रहरी साझेदारीअन्तर्गत स्थानीय सहयोगी हातहरूको सहयोगमा बनेको नवनिर्मित भवन सोमबार प्रहरी महानिरीक्षक सर्वेन्द्र खनालले उद्घाटन गरे । ०७४ कात्तिक २९ मा प्रहरी महानिरीक्षक खनाल प्रहरी नायव महानिरीक्षक हुँदा शिलान्यास गरेका थिए ।समुदाय प्रहरी साझेदारीअन्तर्गत प्रहरी हवल्दार ईश्वर बञ्जारा, पूर्वप्रहरी निरीक्षक सीताराम हाछेंथुको सक्रियतामा नगरपालिका, स्थानीय संघसंस्था, व्यवसायी र जनसहभागितामा करिब १ करोड ३१ लाख रुपैयाँको लागत भवन निर्माण भएको भवन निर्माण समितिका अध्यक्ष नवीन प्रजापतीले बताए । जसमध्ये, भवन निर्माणका लागि ३९ लाख रुपैयाँ नगर र करिब ९१ लाख रुपैयाँ बराबरको जिन्सी सहयोग प्राप्त भएको उनले बताए । भवन निर्माणका लागि सूर्यविनायक नगरपालिकाले जग्गा उपलब्ध गराएको उनले बताए ।"
"सुत्केरी पत्रकारलाई लेखनवृत्ति, ज्येष्ठलाई पेन्सन","(हेटौंडा)  वाग्मती प्रदेशस्थित सञ्चार रजिस्ट्रार कार्यालय हेटौंडाले महिला पत्रकारलाई प्रसूति भएको एक वर्ष अवधिभर आत्मनिर्भरता र सिर्जनात्मकता प्रवर्द्धन गर्न लेखन तथा प्रसारणवृत्ति प्रदान गर्ने भएको छ । प्रसूति भएको एक वर्षसम्म पत्रकारिता क्षेत्रमै क्रियाशील बनाइराख्न र आमा तथा नवजात शिशुलाई केही सहयोग पुर्याउने उद्देश्यले लेखन तथा प्रसारवृत्ति प्रदान गर्न लागेको हो । उक्त अवधिमा महिला पत्रकारलाई बढीमा चार वटासम्म विषयगत लेखन एवं प्रसारण गर्ने अवसर प्रदान गर्ने छौं, सञ्चार रजिस्ट्रार रेवती सापकोटाले भने । एउटा लेखन तथा प्रसारण वृत्तिबापत् २० हजार रुपैयाँसम्म उपलब्ध गराउन सकिने सञ्चार रजिस्ट्रार कार्यालयले कार्यविधि बनाएको छ । प्रदेशभित्र सञ्चालित टेलिभिजन, एफएम रेडियो र दैनिक पत्रिकामा कम्तीमा ७५ प्रतिशत रोजगारी महिला, दलित र शारीरिक रूपमा अशक्त पत्रकारलाई उपलब्ध गराउने सञ्चारमाध्यमलाई वार्षिक ५० हजार रुपैयाँ अनुदानस्वरूप उपलब्ध गराउने व्यवस्था गरेको छ । यस किसिमको अनुदान सहयोग प्राप्त गर्न त्यस्तो प्रकाशन वा प्रसारण संस्थाले कार्यालयमा अभिलेखीकरण गराएको प्रमाण राखेर कार्यरत महिला, दलित, आदिवासी जनजाति र शारीरिक अशक्त पत्रकारहरूको विवरणसहित निवेदन दिनुपर्ने व्यवस्था गरेको छ । यो अनुदान रकम क्रमशः बढाएर लैजानेसमेत जनाएको छ । सञ्चार रजिस्ट्रार कार्यालयले ३० वर्ष पत्रकारिता गरेका र ६० वर्ष उमेर पुगेका पत्रकारलाई ज्येष्ठ पत्रकार पेन्सनको व्यवस्था गरेको छ । प्रदेश सञ्चारमाध्यम व्यवस्थापन ऐन र नियमावलीमा भएको व्यवस्थाबमोजिम सञ्चार रजिस्ट्रारको कार्यालय वाग्मती प्रदेशले तयार गरेको कार्यविधिअनुसार ज्येष्ठ पत्रकार पेन्सन मासिक रूपमा ३ हजार रुपैयाँ उपलब्ध गराउने व्यवस्था रहेको सञ्चार रजिस्ट्रार सापकोटाले बताए । ज्येष्ठ पत्रकारलाई पेन्सन दिने व्यवस्था भारतको तेलंगना प्रान्तमा पनि रहेको छ । संघीय सरकारको मन्त्रिपरिषद्ले पनि २०७५ चैतमा ज्येष्ठ पत्रकारलाई पेन्सन दिने निर्णय गरेको थियो तर उक्त निर्णय भने अहिलेसम्म कार्यान्वयनमा आउन सकेको छैन । राज्यबाट उपलब्ध हुने अन्य कुनै सामाजिक सुरक्षा भत्ता वा नेपाल सरकार, प्रदेश सरकार र स्थानीय तहबाट आर्थिक सुविधा प्राप्त हुने सार्वजनिक पदमा बहाल रहने ज्येष्ठ पत्रकारले मासिक वृत्ति नपाउने व्यवस्थासमेत कार्यविधिमा गरिएको छ । राज्य कोषबाट दोहोरो सुविधा नपाऊन् भनेर उक्त कार्यविधि बनाएको रजिस्ट्रार कार्यालयले जनाएको छ । प्रदेश सञ्चारमाध्यम व्यवस्थापन ऐनको दफा ५३ बमोजिम पत्रकार वृत्ति कोष, दफा ५३ (३) बमोजिमको महिला पत्रकार लक्षित कोष र ऐनको दफा ५४ बमोजिमको कोषलाई एकीकृत रूपमा पत्रकार कल्याण कोष स्थापना गरिएको छ । उक्त कोषका लागि सञ्चार रजिस्ट्रारको कार्यालयले १५ लाख रुपैयाँ बजेट विनियोजन गरेको छ । सञ्चार रजिस्ट्रारको कार्यालयबाट परिचयपत्र प्राप्त गर्ने प्रत्येक पत्रकारले एक सय रुपैयाँ कोषका लागि योगदान गर्दै आएका छन् । यो कोषमा सरकार, सञ्चारमाध्यम र पत्रकारहरूको योगदान रहनेछ । कोषमा रहने रकमको ब्याजबाट पत्रकारको कल्याणकारी काम गर्ने योजना छ । कोषको रकम बढाउन प्रदेश सरकारले छिट्टै नै रकम विनियोजित गर्ने आश्वासन दिएको रजिस्ट्रार कार्यालयले जनाएको छ । उक्त कोषबाट पत्रकारिताको सिलसिलामा दुर्घटनामा परेका पत्रकारलाई क्षतिको मूल्यांकनका आधारमा बढीमा ३० हजार रुपैयाँसम्म सहयोग दिन सकिने गरी कार्यविधिको मस्यौदा तयार गरिएको छ । सोही दुर्घटनाको कारणले उपचारको निम्ति अस्पतालमा भर्ना भएको कम्तीमा १२ घण्टापछि मृत्यु भएमा थप ४० हजार रुपैयाँ निजको एकाघरको सदस्यलाई प्रदान गर्न सकिने व्यवस्था गरिएको छ । दुर्घटनामा परी पत्रकारको घटनास्थलमै मृत्यु भएमा ५० हजार रुपैयाँ आर्थिक सहायता निजको एकाघरको सदस्यलाई उपलब्ध गराइने व्यवस्था गरिएको छ । दुर्घटनामा परेको पत्रकारले ३० दिनभित्र रजिस्टर्ड मेडिकल चिकित्सकको प्रेसक्रिप्सनसहित बिल भर्पाइ, सवारी दुर्घटनाको हकमा प्रहरी प्रतिवेदन पेस गर्नुपर्नेछ । मृगौला, क्यान्सरजस्ता घातक रोग लागेका पत्रकारलाई औषधि उपचार गर्न ७५ हजार रुपैयाँसम्म आर्थिक सहयोग गर्न सकिने कार्यविधिको मस्यौदा तयार गरिएको छ । सोही रोगका कारण मृत्यु भएमा निजको एकाघरको परिवारलाई २५ हजार रुपैयाँ आर्थिक सहायता उपलब्ध गराउन व्यवस्था गरिएको छ ।"
काउन्सिल विधेयक : सुधार्नैपर्ने थप बुँदा,"राष्ट्रिय सभाको विधायन व्यवस्थापन समितिले विवादास्पद मिडिया काउन्सिल विधेयकलाई आफ्नो प्रतिवेदनमा केही सच्याउन प्रयत्न गरेजस्तो देखिए पनि त्यो पूर्ण छैन । समितिले विधेयकमा थपेका केही प्रावधान त यसअघिको मस्यौदाभन्दा पश्चगामी प्रकृतिका छन् । समितिले प्रस्तावनामा स्वायत्त र सक्षम निकाय भन्ने पदावली थपे पनि मिडिया काउन्सिललाई अझै सरकार नियन्त्रित निकायकै रूपमा राख्न खोजेको देखिन्छ । काउन्सिलको संरचना र अधिकार स्वतन्त्र प्रेस तथा अभिव्यक्ति स्वतन्त्रताको संवैधानिक हकलाई टेवा दिने गरी मात्रै तय गरिनुपर्छ, न कि यसलाई खुम्च्याउने गरी । त्यसैले संसदीय समितिको यो सिफारिस गलत र सच्याउनु पर्ने किसिमको छ । पहिलो, प्रेस जगत् र सरोकारवालाको व्यापक विरोध भएपछि विधायन समितिले काउन्सिलले दण्डजरिवाना गर्न सक्ने प्रावधान हटाएर मेलमिलापको व्यवस्था गरेको छ । काउन्सिललाई मेलमिलाप गराउने निकायकै रूपमा उभ्याउनु उचित हुँदैन । यस्तो व्यवस्थाले काउन्सिललाई सञ्चार संस्था र उजुरीकर्ताबीचको बिचौलिया जस्तो बनाउँछ । खण्डन, क्षमायाचना, भूलसुधारजस्ता प्रक्रिया अहिले पनि अभ्यासमा छँदैछन् । उजुरीकर्तालाई यतिले मात्रै चित्त नबुझेमा वा क्षतिको स्तर गम्भीर भएको लागेमा कानुनबमोजिम अदालतको ढोका ढक्ढक्याउन पाउने अधिकार छँदैछ, विधेयकले पनि यस्तो व्यवस्था गरेको छ । प्रतिवेदनले मेलमिलाप गराउनेसम्बन्धी व्यवस्था तोकिएबमोजिम हुने भनेको छ । दुवै पक्ष राजी भएको नाममा काउन्सिलले नै एकअर्कालाई आर्थिक क्षतिपूर्ति दिलाउने व्यवस्था गरिएमा भोलि अनावश्यक चलखेल नहोला र थप विकृति ननिम्तिएला भन्न सकिँदैन । काउन्सिलकै गरिमा जोगाइराख्न र उसलाई विवादबाट बचाउन पनि यस्तो प्रावधान हटाउन आवश्यक छ । दोस्रो, विश्वभर नगन्य अभ्यासमा रहेको पत्रकारहरूको परीक्षा लिने प्रावधान समितिले थपेको छ । सरकारले प्रस्ताव गरेका अनुपयुक्त प्रावधानलाई हटाएर संसदसंसदीय समितिले त त्यसलाई अझ प्रगतिशील बनाउनुपर्थ्यो । तर यहाँ त, एकातिर काउन्सिललाई सरकार नियन्त्रित अंगजस्तो बनाइएको छ भने अर्कोतिर अभिव्यक्ति स्वतन्त्रता र अभिव्यक्ति कलासँग जोडिएको पेसामा प्रवेशका लागि परीक्षासमेत उसैले लिने व्यवस्था गर्न लागिएको छ । सत्ताका क्रियाकलापहरूको निगरानी गर्ने दायित्व भएका पत्रकारहरूले लेख्नबोल्नका लागि योग्यताको पगरी पनि सरकारी निकायबाटै पहिरिनुपर्ने प्रावधान जुन नियतले राखिए पनि त्यसले अभिव्यक्ति स्वतन्त्रतालाई खुम्च्याउने छ । जसका गतिविधिको निगरानी गरेर समाचार लेख्नुपर्ने हुन्छ, उसबाटै परीक्षित हुनुपर्ने यो प्रावधान हाँसउठ्दो मात्र छैन, पत्रकारिता पेसामाथि राजनीतिक अंकुश लगाउने नियतबाट समेत आएको छ । पत्रकारहरूको परीक्षा लिने वा क्षमता जाँच गर्ने दायित्व सम्बन्धित सञ्चार गृहहरूकै हो, सरकार, राजनीतिक दल वा काउन्सिलको होइन । आआफ्नो व्यावसायिक स्तरअनुसार सञ्चारगृहहरूले अहिले पनि कुनै न कुनै रूपमा पत्रकारहरूको क्षमता परीक्षण गरिरहेकै हुन्छन् । पाठक र बजारले पनि उनीहरूलाई जाँचिरहेकै हुन्छन् । सरकार र सांसदहरूलाई पत्रकारहरूको पेसागत दक्षतालाई लिएर साँच्चै चिन्ता लागेको हो भने त्यसका लागि त उनीहरूले स्वतन्त्र प्रेस र मिडियामैत्री वातावरण पो तयार पार्नुपर्छ । पत्रकारिता पेसाले जति धेरै स्वतन्त्र व्यावसायिक वातावरण पाउँछ, पत्रकारहरूको क्षमता अभिवृद्धि त्यही अनुपातमा हुन्छ । सांसदहरूले यस विषयमा गम्भीर मनन गरेर हुन लागेको गल्तीलाई सच्याउनुपर्छ ।तेस्रो, प्रस्तावित मिडिया काउन्सिललाई मर्यादित र साँच्चिकै स्वतन्त्र निकायका रूपमा स्थापित गर्न यसको गठन प्रक्रियालाई संसदअन्तर्गत ल्याउने अवसर पनि विधायन समितिले गुमाएको छ । प्रतिनिधिसभाका सभामुख या राष्ट्रिय सभाका अध्यक्ष नेतृत्वको समिति बनाएर त्यसको सिफारिसमा सरकारले पदाधिकारी नियुक्त गर्ने व्यवस्था गरेको भए काउन्सिलको उचाइ, गरिमा र स्वायत्तता स्वतः सुनिश्चित हुन्थ्यो । यसका पदाधिकारीहरू सरकारसित नभएर जननिर्वाचित संस्थाप्रति उत्तरदायी हुने थिए । अहिले पनि सूचना आयोगका पदाधिकारीको नियुक्तिको सिफारिस सभामुख नेतृत्वको समितिले गर्ने प्रावधान छ । यही सिको काउन्सिलको हकमा पनि गर्न सकिन्छ । नियुक्ति प्रक्रियालाई पूरापूर सरकारअन्तर्गत राख्नु भनेको काउन्सिललाई यो या त्यो रूपमा कार्यपालिकाको नियन्त्रणमा राख्नु नै हो । त्यसैले यो प्रावधान पनि सुधार्नुपर्छ । चौथो, लोकतान्त्रिक मुलुकमा नयाँ ऐन अझ प्रगतिशील बन्दै जानुपर्नेमा यो विधेयकमा भएका व्यवस्था यथास्थितिभन्दा माथि उठ्न सकेका छैनन् । प्रेस काउन्सिल ऐन, २०४८ भन्दा प्रगतिशील भएको खण्डमा मात्रै यो विधेयकको औचित्य पुष्टि हुन्छ । तर त्यसविपरीत यो विधेयकले काउन्सिललाई घुमाईफिराई सत्तारूढ दलनिकट व्यक्तिको भर्तीकेन्द्रमा मात्रै सीमित गर्न खोजेको देखिन्छ । पाँचौं, समितिले काउन्सिललाई सरकारले निर्देशन दिन सक्ने व्यवस्था हटाए पनि चतुर्याइँपूर्वक त्यही किसिमको आशय राखेको छ । प्रतिवेदनमा सरकारले देशको आमसञ्चार नीतिअनुकूल स्वस्थ, स्वतन्त्र, मर्यादित र उत्तरदायी पत्रकारिताको विकास तथा संवर्द्धन गर्दै पेसागत आचरण कायम राख्न काउन्सिललाई आवश्यक सुझाव दिन सक्ने भनिएको छ । र, उक्त सुझावलाई काउन्सिलले प्राथमिकता दिनुपर्ने उल्लेख छ । यसरी प्राथमिकता दिनुपर्छ भन्नु प्रकारान्तरले आदेश मान भनेकै हो । मुलुक र आम सञ्चारको स्वस्थ विकासका लागि चाहिएको स्वतन्त्र प्रेस काउन्सिल हो, सरकारको आदेशपालक निकाय होइन । सार्वभौम संसद नियन्त्रणमुखी सोचमा लालमोहर लगाउने निकाय बन्नु हुँदैन, संविधानको मर्मअनुकूल राष्ट्र र समाज निर्माणका लागि चाहिने कानुन बनाउन उसले आफ्नो अधिकार र विवेक प्रयोग गर्नुपर्छ । त्यसैले वाक् तथा अभिव्यक्ति स्वतन्त्रतालाई यो वा त्यो तरिकाले खण्डित तुल्याउने गरी संसदले कुनै पनि कानुन बनाउनु हुँदैन । मिडिया काउन्सिल विधेयकका हकमा माथि उल्लिखित बुँदाहरूमाथि संसदभित्र व्यापक छलफल भई सुधार गरिनुपर्छ ।"
देउवाविरुद्ध निधि र पौडेलविरुद्ध गगन ?,"बल्ल आएर नेपाली कांग्रेसमा सहमतिको महाधिवेशन हुने भयो । दुवै पक्षले २०७७ फागुन ७ मा महाधिवेशन गर्ने सहमति गरे । नेविसंघमा पौडेलसिटौला पक्षलाई ६० प्रतिशत भागबन्डा दिएपछि र महाधिवेशन तालिका करिब १ महिनाअघि सारेपछि सहमतिको वातावरण देखिएको हो । यति सानो कुरामा सहमति नहुँदा पूरै पार्टी ६ महिनादेखि पेन्डुलम भएको थियो । प्रतिपक्षी पार्टी आफ्नै आन्तरिक किचलोमा रुमलिँदा सत्तापक्षलाई भने हाइसन्चो भएको थियो । कांग्रेसमा दुवै समूह मिलेर अगाडि बढ्नुको कुनै विकल्प छैन । अब सारा कांग्रेसी नेता तथा कार्यकर्ताको ध्यान आउँदो महाधिवेशनमा कसरी निर्वाचित भई जिल्ला र केन्द्रको नेतृत्वमा पुग्ने भन्नेमा मोडिएको छ ।शेरबहादुर, रामचन्द्रहरूले विश्राम लिई जुझारु र भिजन भएका नेताहरूलाई अघि बढाए मात्र कांग्रेसको भविष्य रहनेछ । उहाँहरू दुबैले विश्राम लिनुपर्छ, होइन भने त्यसलाई चिर्न त्यसपछिका युवा पुस्ता उहाँहरू विरुद्ध चुनावमा उठ्न तयार हुनुपर्छ । देउवाको विकल्पमा विमलेन्द्र निधि, बालकृष्ण खाँड, पूर्णबहादुर खड्काहरू अघि सर्नुपर्छ भने पौडेलको विकल्पमा शशांक कोइराला, धनराज गुरुङ जस्ता युवाहरू अनि सिटौलाको विकल्पमा गगन थापा, प्रदीप पौडेल जस्ता युवाहरू अघि सरेमात्र कांग्रेसको भविष्य पुनर्जीवित हुन सक्छ । गोपाल देवकोटा, जोरपाटी, काठमाडौं"
राजनीतिक स्वार्थ प्रेरित विधेयकप्रति,"संघीयतापछि हाम्रो देशमा लाभको राजनीतिक पदलाई नै सर्वोपरि ठान्ने सुविधामुखी जनप्रतिनिधिहरू थपिएका छन् । तीनतीन तहका प्रत्येक सरकारलाई शक्ति सम्पन्न बनाइएका कारण तिनले आफ्नो सेवासुविधा आफैंले तोक्न सक्ने अधिकार पाएका छन् । त्यसो भएपछि कम तोक्ने कुरै भएन । सरकारको मूल नीतिमै यस प्रकारको अधिकार सुविधा भएपछि त्यहाँ भ्रष्टाचार हुन्छ भन्ने कुरामा कुनै द्विविधा नै भएन । र पनि हाम्रा सबैजसो नेता र प्रधानमन्त्री भ्रष्टाचारको कडा विरोधी हुनुहुन्छ । यति हुँदाहुँदै पनि विडम्बनाको कुरोचाहिँं के छ भने भ्रष्टाचार निवारण सम्बन्धी ऐन २०५९ र अख्तियार दुरुपयोग अनुसन्धान आयोग ऐन २०४८ लाई संशोधन गर्न बनेको विधेयक प्रधानमन्त्रीको हस्ताक्षरसहित (भुलवश हो कि !) यसै साता राष्ट्रियसभाको बैठकमा दर्ता भएको छ । भ्रष्टाचारलाई कम गर्न अझ कडा व्यवस्था गर्नुको साटो उक्त विधेयकमा भ्रष्टाचार गर्ने ठूलालाई पाँच वर्षपछि कानुन नलाग्ने आशयको बुँदा थपेर संशोधिनसहित प्रस्तुत गरिएको छ । त्यसै पनि भ्रष्टाचारमा अभ्यस्त उच्चपदस्थहरूले भ्रष्टाचार गर्दा आवश्यक कागजात मिलाएर पछि फरक नपर्नेगरी कानुनी रूपले पहिल्यै दुरुस्त पारेकै हुन्छन् । त्यसमाथि पनि उजुर गर्ने समय पाँच वर्ष तोकिएपछि भ्रष्टाचार खुलेआम हुने निश्चित भयो । अझ विधेयकमा राष्ट्रसेवकको दायरा फराकिलो बनाएर राजनीतिक व्यक्तिहरूलाई लैजाने नियत पनि देखिन्छ । सरकार स्वयं र संवैधानिक आयोगका पदाधिकारीहरूको पदावधि पाँच वर्षको हुने भएको हुँदा सरकारले नै आफू अनुकूलका व्यक्तिलाई अख्तियार जस्ता न्यायिक निकायमा पठाउने र गरिएको मनपरी विरुद्ध उजुरै परे पनि तोकिएको अवधि (पाँच वर्ष) सम्म मुद्दा अड्काएर राख्न सकिने सुविधा उक्त विधेयकले दिने निश्चित छ । कतिपय अवस्थामा यस्तो स्थिति अहिले नै पनि देखिएको छ । उक्त विधेयकसँगै सूचना संकलनमा पनि कडाइ गरिने रहेछ । त्यसैले पारित हुनसक्ने त्यस प्रकारको बदनियतपूर्ण र राजनीतिक स्वार्थ प्रेरित विधेयकप्रति सचेत नागरिक समाज चनाखो हुनु आवश्यक छ । इन्द्रकुमार श्रेष्ठ, सिर्जनानगर, भक्तपुर"
सडक मार्ग र जंगल,"मंगलबार प्रकाशित जता जंगल उतै डोजर समाचारले विकासको नाममा जंगल मासेर प्राकृतिक विनाश र संकट निम्त्याउने आधार तयार पारेको कुराको चिन्ता गरेको पाइयो । अहिलेको सन्दर्भमा सबैभन्दा बढी गाउँ, कुना र दुर्गम क्षेत्रहरूमा विकासको गतिको रूपमा सडक निर्माण हुनु हो । आम जनताका लागि सडक मार्गमा जोडिन पाउनु अति खुसीको कुरा हो । जहाँ सडक मार्ग पुगेको छ, त्यहाँका जनताको लागि सेवासुविधा उपभोग गर्न र दैनिक जीवनमा सहजता आउनु हो । सडक बनाइनु हुँदैन भन्ने कुरा विकास विरोधी हुन्छ । देशका हरेक कुनाकाप्चा यातायात मार्गमा जोडिनुपर्छ । सबै जनताको जीवनमा सहजता र विकास पुग्नुपर्छ । फेरि विकासको नाममा जनताको जीवन र प्राकृतिक स्रोतसाधनको विनाश पनि हुनुहुँदैन । मानिसलाई प्राकृतिक विपत्तिले पिरोलेर दुःखको पहाड सिर्जना भयो भने त्यो जस्तो पीडा अरु के हुनसक्छ ? प्राकृतिक स्रोतसाधनको दोहन गरेर विकासको नाममा सीमित मानिसले फाइदा लुट्ने परिपाटीको जग बसाल्नु उपयुक्त हुँदैन । विकास हुनुपर्छ, तर जंगल र प्राकृतिक विनाश गरेर होइन । साँप पनि मर्ने लठ्ठी पनि नभाँचिने तरिकाले काम गर्नु आवश्यक देखिन्छ ।भइरहेका जंगल मासेर नाङ्गै पारेपछि प्राकृतिक चक्रमा असन्तुलन हुँदा हुने जोखिमहरूको पनि अध्ययन गरेर काम गर्नु राम्रो हुन्छ । वनजंगल मासेर जथाभावी डोजर चलाउँदा बाढी, पहिरो, प्राकृतिक प्रकोपका के कति सम्भावना छन् र आमजनता र समाजमा के कति असर पर्छ ? यसको न्यूनीकरण कसरी गर्न सकिन्छ ? लगायतका सुरक्षित मापदण्ड अपनाएर विकासको गति अगाडि बढाए सबैको भलो हुनेछ । केही सीमित व्यक्तिको राजनीतिक लाभका लागि वन फँडानी गर्ने, जथाभावी जंगलमा डोजर चलाउँदा त्यसबाट जन्मिने नकारात्मक असरले राज्य र जनताले भोग्नुपर्ने समस्यालाई नजरअन्दाज लगाउनु हुँदैन । स्थानीय तहदेखि राष्ट्रिय तहसम्मका सम्बन्धित निकायहरूले प्राकृतिक स्रोतसाधनको दोहन हुने र विनाश निम्तिन सक्ने तथ्यहरूलाई केलाएर विकासको काम गरे उत्तम हुनेछ । रेशमकुमार सुनुवार, नेपाल ल कलेज, काठमाडौं"
पल्टुबाबुहरूको कायापलट,"अधीनस्थ मनोदशातत्कालीन एमालेको राजनीतिक लैंगिकतामा प्रश्न उठाउनेहरू त्यस दलका वफादार सिपाही भएका छन् । त्यस यथार्थलाई नेपालका उल्लेख्य मतदाताले स्वीकार गरिसकेका छन् । माओवादीलाई आतंककारी ठहर्याएका दलहरूले त्यसका पूर्वप्रमुखलाई पालैपालो प्रधानमन्त्री बनाइसकेका छन् । राजनीतिलाई सम्भावनाहरूको खेल भनिन्छ । त्यस्ता राजनीतिक हुनेहुनामी परिघटनाहरू नेपालमा भने अलि धेरै हुने मात्रै हुन् । पटकपटक औंठाछाप लगाइरहनुपर्ने दिक्दारीले गर्दा जनजाति एवं मधेशीको नेता हुँ भनी दाबी गर्ने विजय गच्छेदारले सोह्रबुँदे षड्यन्त्रमार्फत आफ्नो राजनीतिक सौदाबाजीको बूढीऔंलै काटेर गुरुहरूका चरणकमलमा चढाएका थिए । विश्वबन्धु थापाले सन् १९९० देखि अहिलेसम्म पनि मातृदलमा आफ्नो पहिचान स्थापित गर्न सकेका छैनन् । त्यस अर्थमा तत्कालीन एमालेको माले भँगालोका संस्थापक वामदेव गौतम एवं मधेशी जनाधिकार फोरमका प्रवर्तकमध्येका गच्छेदार ससम्मान मूलधारमा फर्किन सफल भएको मान्नुपर्छ । अवसरवादिता सबै उद्विकासी (इभल्भिङ) राजनीतिक प्रणालीहरूको अन्तर्निहित चरित्र हुने गर्छ । मधेश विद्रोहका प्रणेताहरूमध्येका उपेन्द्र यादवले घोर मधेशविरोधी छवि भएका सर्वेसर्वा शर्मा ओलीको मन्त्रिमण्डलमा सामेल भएर अक्षम्य अपराध गरेका थिएनन् । सन् २०१५ को संविधान अन्तर्गत विभिन्न निर्वाचनमा सहभागिता जनाइसकेपछि आवश्यकता एवं औचित्य अनुसारको संशोधन सम्बन्धी आश्वासनबाहेक अर्को कुनै कुराको अपेक्षा राख्नु नै मूर्खता हुन्थ्यो । एकलजातीय वर्चस्वको राजनीतिक आहालमा हामफालिसकेपछि पौडी भने म खेल्दिनँ भन्ने अर्घेलो एउटा शरीरमा पाँच टाउका भएको राष्ट्रिय जनता पार्टी (राजपा) नेपाललाई मात्र सुहाउने कुरा थियो । नेतृत्व राजेन्द्र महतोको हातमा भएका बेला राजपा नेपालको सान्निध्य सत्तासँग बाक्लिनु संयोग मात्र पनि हुनसक्छ । तर बिर्सिन नहुने कुरा के पनि हो भने, शाही साम्यवादी भनिने केशरजंग रायमाझीको शिष्य भएर राजनीतिक जीवनको सुरुआत गरेका हालका अंगीकृत सत्तापक्षीय मन्त्री हृदयेश त्रिपाठी सद्भावना पार्टीको कठिन समयमा अध्यक्ष महतोका उस्ताद (मेन्टर) रहिसकेका छन् ।अधीनस्थ जमातको मनोदशालाई कुनै बेला हेमबहादुर मल्ल, द्रोणशमशेर एवं कृष्णचरण श्रेष्ठ जस्ता प्रियतावादी महापञ्चहरूले राम्रोसँग ठम्याएका थिए । सत्ताको भाषा एवं संस्कारसँग अपरिचित बहिष्कृतहरूको प्राथमिकतामा अवसरको खोज एवं अस्तित्वको सुरक्षा तिनका अधिकार एवं सम्मानको चाहनाभन्दा माथि हुन्छ । त्यसैले तिनले आफ्नो प्रतिनिधित्वमा जुझारू त खोज्छन्, तर विद्रोहीलाई रुचाउँदैनन् । राजनीतिक बिचौलियाको त्यस्तो संवेदनशील भूमिका सत्ता राजनीतिसित पूर्ण परिचित तर त्यसमा पूरै लिप्त नभएको व्यक्तिले मात्र निर्वाह गर्न सक्छ । जिल्लामा प्रजिअ कार्यालयमा कुर्सी पाउन र प्रहरी अधिकृतको सलाम खान बीच्चबीच्चमा झन्डा हल्लाउने गाडीमा सवार भएर आफ्नो हैसियत साबित गरिरहनुपर्छ । जुझारू छविको नवीकरणका लागि बेलाबेला सडक आन्दोलनमा पनि सामेल हुनुपर्छ । त्यस्तै परे लाठी खाएर अस्पताल भर्ना हुनुपर्छ वा गिरफ्तारी पनि दिन सक्नुपर्छ । मधेशमा सत्ताधारीहरूको हुक्का भर्ने बेचुबाबा, हुक्कापानीमा साथ दिने बेचुबाबु, राज्यसत्ताप्रति सदैव वफादार तथा व्यवस्थाप्रति समर्पित बेचु भाइजीहरू एवं उदीयमान शक्तिले बेचुबाबुहरूलाई ठीक पार्न प्रयोग गर्ने नवोदित प्रवर्ग बेचुकाका सँगसँगै आपरूप भोजन पररूप शृंगार गर्न माहिर पल्टुबाबुहरू पनि लोकप्रिय रहँदै आएका छन् । नेपाली कांग्रेस जस्तो बालुवाटार पुगेर माग्न जाने हैसियत राजपा नेपालको छैन । सत्ताधारीबाट निगाह बक्स भयो भने उपसभामुख लगायतका पदहरू स्वीकार गर्न भने लाज नमाने हुन्छ । संविधान अंगीकार गरेर बिनासर्त निर्वाचनमा सामेल भइसकेपछि संविधान संशोधनको आश्वासन रूपी टालोले मुख छोप्न जरुरी छैन । बब मार्लेको रिडेम्प्सन भन्ने गीतको पंक्ति छ मानसिक गुलामीबाट आफूलाई मुक्त गर, त्यसका लागि कोही अरू फेरि अगाडि आउने नै छन् ।"
वातावरणमैत्री पर्यटन प्रवर्द्धन,"सरकारले नेपाल भ्रमणवर्ष, २०२० को धुमधामले प्रचार गर्दै विदेशी पाहुनालाई आमन्त्रण गरिरहेको छ । नेपालका हरेक जातजातिका संस्कृति तथा परम्पराको पहिचान र मौलिकतालाई विश्वमाझ पुर्याउँदै आकर्षक गन्तव्यका रूपमा प्रचारप्रसार गरिरहँदा फोहोरमैला व्यवस्थापनमा पनि सरोकारवाला सबैको ध्यान पुग्नु जरुरी छ । ३ जनवरीमा काठमाडौंको अन्तर्राष्ट्रिय विमानस्थलमा ओर्लिएकी बेलायती नागरिक भिक्टोरिया लुइसले विमानस्थलको शौचालयको दुरवस्थालाई लिएर ट्वीटरमा कटाक्ष गरिन् । विश्वसम्पदा सूचीमा रहेको बौद्ध स्तूपको प्रवेशद्वारसामु कुहिने तथा नकुहिने फोहोरमैला मिसिएको एउटै थुप्रोको तस्बिर सामाजिक सञ्जालमा छ्यापछ्याप्ती भयो । धेरै पर्यटकका लागि मीठो खाना वा सुविधासम्पन्न बसाइभन्दा पनि सफा, स्वच्छ तथा स्थानीय परिकार तथा खाना, क्षमता र स्थान अनुसारको पूर्वाधार व्यवस्थापनले महत्त्व राख्छन् । तीनै तहका सरकारले आआफ्ना क्षेत्रका पर्यटकीय गन्तव्यको प्रचारप्रसारसँगै सरसफाइ, फोहोरमैला व्यवस्थापनमा आफ्ना कार्यक्रम केन्द्रित गर्नुपर्छ । सरकारको प्रचारात्मक गतिविधि हेर्दा, पर्यटकले त्रिभुवन अन्तर्राष्ट्रिय विमानस्थलदेखि तीनकुने वानेश्वरसम्म मात्र यात्रा गर्छन् भन्ने बुझेको अनुभूति हुन्छ । चिल्ला सडक, पार्क र सौर्य बत्तीले वातावरण मनमोहक त बन्ला, तर कुनै समूह बौद्ध स्तूपको भ्रमण गर्दै साँखु वा गोकर्णेश्वरको सांस्कृतिक महत्त्व बुझ्न गयो भने त्यताको बेहाल सडकका कारण हाम्रो इज्जत कहाँ रहला ? होटलबाट मर्निङवाकमा निस्केका पर्यटकले उपत्यकाका सडक किनारमा फोहोर लोडअनलोड गरेको देख्दा के सोच्लान् ? गुगल म्यापका आधारमा ४ घण्टा ३० मिनेटमा काठमाडौंबाट पोखरा पुगिने सोची कार्यतालिका बनाउने पर्यटक १० घण्टाभन्दा बढी सडक जाममा पर्दा के हुन्छ ? अर्कातिर, सडक किनार तथा घर तथा भित्ताहरूमा अस्तव्यस्त रूपमा टाँगिएका विज्ञापनका होर्डिङ बोर्डहरूले दृश्य प्रदूषण गरिरहेका छन् । सवारी साधनले बढाउने ध्वनि र वायु प्रदूषणको कुरा गरेर साध्य छैन । सामाजिक सञ्जालमा नेपाल भ्रमणका विषयलाई लिएर राखिएको एउटा स्टाटस वा तस्बिरको प्रभाव र असरबारे सूक्ष्म विश्लेषण गर्नु पनि आवश्यक छ ।समयसमयमा विभिन्न ट्राभल साइटले निकालेका सूचीमा नेपाल विश्वकै एक प्रमुख पर्यटकीय गन्तव्य बनिरहेकै छ । यसलाई कायमै राख्न दीर्घकालीन गुरुयोजनासहित पर्यटन उद्योगलाई वातावरणमैत्री बनाउन जरुरी छ । पर्यटकको आगमनसँगै भित्रिने आयातित वस्तुले सिर्जित फोहोरमैलाले वातावरणमा असर पारिरहेको छ । साहसिक पर्यटकका लागि उपयुक्त रहेका विभिन्न ८ हजारभन्दा माथिका हिमशृंखलामा चाप बढेसँगै फोहोरको मात्रामा पनि वृद्धि भइरहेको छ । सगरमाथा आधार शिविरमा चाउचाउ, चकलेट र बिस्कुटका खोल, प्लास्टिकका बोतल, अक्सिजन ग्यासका सिलिन्डर थुप्रिइरहेका छन् । आधार शिविरको सरसफाइमा क्रियाशील संघसंस्थाको सहयोगमा त्यस्ता फोहोरमैला काठमाडौं ल्याउने र पुर्ने गरिए पनि त्यो पर्याप्त छैन । प्रत्येक पर्यटकबाट दिनहुँ ३००५०० ग्राम फोहोर उत्पादन हुन्छ । यस अर्थमा २० लाख पर्यटक भित्रिए उनीहरूबाट सिर्जित फोहोरमैलाको व्यवस्थापनबारे तत्काल नसोच्ने हो भने, तामझामसाथ मनाइरहिएको भ्रमणवर्षले अपेक्षित लक्ष्य हासिल गर्न सक्दैन ।राष्ट्रिय योजना आयोगको पन्ध्रौं योजनाको आधारपत्रमा पर्यटनलाई विशेष महत्त्व दिइएको छ । अबको पाँच वर्षमा अर्थात् विसं २०८०८१ सम्म वार्षिक ३५ लाख पर्यटक भित्रिने र तिनले सरदर दैनिक १०० डलर खर्चने अपेक्षा छ । नेपालमा पर्यटनको सम्भावना निकै भए पनि सो बमोजिम फाइदा लिन सकिएको छैन । पर्यटन प्रतिस्पर्धात्मक मानकमा नेपाल १०३ औं स्थानमा छ भने, भारत ४०, श्रीलंका ६४, भुटान ७८, पाकिस्तान १२४ र बंगलादेश १२५ औं स्थानमा छन् । सन् २०१८ मा नेपाल भित्रिने पर्यटक १२ लाख हाराहारी रहँदा पर्यटन क्षेत्रबाट कुल गार्हस्थ्य उत्पादनमा योगदान २३ प्रतिशत मात्र रह्यो । यस्तो योगदान चीनमा ११ प्रतिशत र भारतमा ९६ प्रतिशत देखिन्छ । नेपालका विभिन्न प्राकृतिकसांस्कृतिक सम्पदाको प्रचार गर्दै सन् २०२० सम्म २० लाख पर्यटक भित्र्याउने सरकारी लक्ष्य सकारात्मक भए पनि तिनले राज्यको अर्थतन्त्रमा पुर्याउने योगदानबारे सोच्न आवश्यक छ ।वर्ल्ड इकोनोमिक फोरमको सन् २०१७ को अध्ययन अनुसार, नेपालमा प्रतिपर्यटक बसाइ औसत १२६ दिन थियो भने खर्च ५४ अमेरिकी डलर । प्रतिपर्यर्टक खर्च चीनमा भने २२,००० अमेरिकी डलर र भारतमा ८७५ अमेरिकी डलर थियो । यसरी दक्षिण एसियाका अन्य देशका तुलनामा नेपालमा प्रतिपर्यटक प्रतिदिन खर्च निकै न्यून रहेको देखिन्छ । चीनमा प्रतिपर्यटक सरदर ३ दिनको र भारतमा सरदर ३१ दिनको बसाइ अवधि थियो । सरकारी निकाय तथा क्षेत्रगत रूपमा लाग्ने व्यावसायिक संघसंस्थाले यस वर्षमा भित्रिने पर्यटकले कति खर्च गर्ने, कुन गन्तव्यमा गएर खर्च गर्ने भन्नेबारे ध्यान दिनुपर्छ । समस्या धेरै छन् । समाधान पनि नभएका होइनन् । खाँचो छ त केवल सरकारको दृढ इच्छाशक्तिको, निरन्तर अनुगमनको । सन् २०२० को बाँकी अवधि पर्यटन वर्षमा थप चुनौतीका रूपमा खडा हुनेछ । पर्यटन व्यवसायको गुणस्तरमा सम्झौता नगर्ने हो भने पनि अवस्था धेरै हुदसम्म सुध्रिन सक्छ ।"
अर्थतन्त्र र मन्त्रीको ॅबडी ल्यांग्वेज,शंकरप्रसाद अधिकारीलेखक पूर्व अर्थसचिव हुन् ।
बहुआयामिक 'हिमालय',गौरव केसीप्रणव खरेल
टिपरले लियो ज्यान,"(वीरेन्द्रनगर)  टिपरको ठक्करबाट युवकको मृत्यु भएपछि जिल्ला प्रशासन कार्यालय सुर्खेतले वीरेन्द्रनगरमा कर्फ्यु जारी गरेको छ । मंगलबार बिहान वीरेन्द्रनगर३ गौतम चोकमा भे१ख २२४२ नम्बरको टिपरले किच्दा भे१प २१७८ नम्बरको मोटरसाइकलमा सवार केशरबहादुर सिंहको मृत्यु भएको थियो । करिब २० मिटर टाढासम्म सिंहलाई टिपरले घिसार्दै लगेको प्रत्यक्षदर्शीले बताएका छन् । दोषीलाई कारबाहीको माग गर्दै भएको प्रदर्शनले उग्र रूप लिएपछि मंगलबार साँझ ६ बजेदेखि बुधबार बिहानसम्म वीरेन्द्रनगर बजारको मुख्य क्षेत्र र आसपासमा प्रशासनले कर्फ्यु लगाएको हो । मृतकका आफन्त र स्थानीयले दिनभर बजारमा प्रदर्शन गरे । पसल तोडफोड र बजार बन्द गराई ठाउँठाउँमा टायर बालेका थिए । प्रहरीले सडकबाट शव उठाएपछि अवस्था थप तनावपूर्ण बन्यो । दोहोरो झडपका क्रममा अश्रुग्यास प्रहार गर्दा पनि अवस्था नियन्त्रणमा नआएपछि प्रहरीले गोलीसमेत चलाएको थियो । गोली लागेर एक दर्जनभन्दा बढी घाइते भएका छन् । २१ वर्षीय मृतक सिंह कालीकोटको महावै३ सिम्खेतका हुन् । १२ कक्षा पास गरेर सुर्खेत बस्ने उनी कोरियन भाषा पढ्दै आएको काका रमेश सिंहले बताए । उनले भने, दसैं मानेर फर्किएपछि घर गएको थिएन । घटना संलग्न टिपरसहित चालकलाई नियन्त्रणमा लिइएको सुर्खेतका प्रहरी प्रमुख एसपी डिल्लीराज पन्तले बताएका छन् ।ट्रक जुध्दा ३ को मृत्युभैरहवा ट्रक दुर्घटना हुँदा मंगलबार भैरहवापरासी सडक खण्डमा तीन जनाको मृत्यु भएको छ भने नौ जना घाइते भएका छन् । रोहिणी४ छिपागढमा तीनवटा ट्रक आपसमा ठोक्किएका हुन् । ट्राफिक प्रहरीका अनुसार भैरहवाबाट परासीतर्फ जाँदै गरेको लु१ख ६७४५, परासीबाट भैरहवातर्फ आउँदै गरेका ना२ख ८४८१ र ना५ख ७८५६ नम्बरका ट्रक एकआपसमा ठोक्किएका हुन् । ट्रकको ठक्करबाट नवलपरासीको पाल्हीनन्दन गाउँपालिका४ का अन्दाजी ३५ वर्षीय लालु कुर्मी, भविकन कुर्मी र सिरहा चतराका पूर्णबहादुर भुजेलको मृत्यु भएको छ । घाइतेमध्ये गम्भीर अवस्थाका मोहन रायलाई थप उपचारका लागि चितवन लगिएको छ । रूपन्देहीको मर्चवारमा पराल लोड गर्न जाँदै गर्दा बाक्लो हुस्सुका कारण ट्रक एकआपसमा जुधेको घाइते शैलेश कुर्मीले बताए ।"
स्नातकमा चिनियाँ भाषा,"काठमाडौं (कास) त्रिभुवन विश्वविद्यालयले मानविकी संकायमा स्नातक तहको चिनियाँ, जापानी र कोरियाली भाषामा पढाइ सुरु गर्ने भएको छ । विषयविज्ञ नियुक्ति गरेर पाठ्यक्रम बनाउने काम अन्तिम चरणमा पुगेको डिन कार्यालयले जनाएको छ ।त्रिवि प्राज्ञिक परिषद्ले चिनियाँसहित, जापानी, कोरियाली, अरबी र जर्मनलगायत भाषाको पठनपाठन गराउन स्वीकृति दिएको छ । परिषद्ले स्वीकृति दिएपछि डिन कार्यालयले चिनियाँ, जापानी र कोरियाली भाषाको पाठ्यक्रम निर्माणको काम अघि बढाएको हो । प्रशिक्षण र तालिमका रूपमा मात्र विश्वभाषा क्याम्पसमा यी भाषाका कक्षा सञ्चालन हुँदै आएको थियो । विश्वविद्यालय तहको पढाइ सुरु गर्ने तयारी भइरहेको क्याम्पस प्रमुख भीमनाथ रेग्मीले बताए ।पाठ्यक्रमले पूर्णता नपाउँदा भर्ना खोल्न सकिएन, उनले भने, माघ अन्तिम वा फागुनको सुरुमा भर्ना आह्वान गरेर शैक्षिक कार्यक्रम सुरु गर्न सकिन्छ ।विश्वभाषा क्याम्पसले भाषा सिकाउने उद्देश्यले विभिन्न विदेशी भाषाको पढाउँदै आएको छ । १३ देशका भाषामध्ये चिनियाँमा विद्यार्थीको बढी आकर्षण छ । काठमाडौं विश्वविद्यालयमा तीन वर्षदेखि स्नातक तहमा चिनियाँ भाषाको चार वर्षे कोर्स छ । स्कुल अफ एजुकेसन र कन्फुसियस इन्स्टिच्युटले बीएड इन चाइनिज ल्याङवेज टिचिङ कार्यक्रम चलाएका छन् । त्रिविले पनि सेमेस्टर प्रणालीमा चार वर्षे कोर्स सुरु गर्न लागेको हो । मानविकी संकायअन्तर्गत ऐच्छिक विषयका रूपमा विद्यार्थीले तीनमध्ये कुनै एक भाषा रोज्न पाउँछन् ।"
चिनियाँ नीति बुझिदिन आग्रह,"(बेइजिङ)  चीनले नोवल कोरोना भाइरसबारे सोमबार बेइजिङस्थित विभिन्न विदेशी दूतावासका अधिकारीहरूलाई बिफ्रिङ गरेको छ । ५० भन्दा बढी कूटनीतिज्ञसमक्ष चीनले भाइरसको प्रकोप, रोकथामलगायतका विषयमा भइरहेको कामबारे प्रस्ट पारेको हो । विदेश मन्त्रालयमा भएको बिफ्रिङमा भाइरस संक्रमणको असाधारण परिस्थितिमा चीनले चालेका नीतिप्रति समझदारी राखिदिन आग्रह गरिएको छ । त्यसक्रममा भाइरस उद्गमस्थल वुहानको अवस्था र भाइरस नियन्त्रणबारे भइरहेका विविध प्रयासबारे चिनियाँ अधिकारीले जानकारी गराएका थिए । सहभागीमध्ये करिब एक दर्जन मुलुकका राजदूतले संक्रमण नियन्त्रणका लागि चीनको संयमित गतिविधिको प्रशंसा गर्दै वुहानमा रहेका आफ्ना नागरिकको अवस्थाबारे चिन्ता व्यक्त गरेका थिए । हाल बन्द रहेको वुहानको दैनिकी कहिलेबाट सामान्य हुन्छ भनेर जिज्ञासा उनीहरूले राखेका थिए । आपतकालीन अवस्थामा के गर्ने भन्ने कूटनीतिज्ञका प्रश्नमा जवाफ दिँदै अधिकारीहरूले बेइजिङ र वुहानमा २२ वटा हटलाइन व्यवस्था गरिएको र समस्या पर्नेले २४ सै घण्टा सहजै सम्पर्क गर्न सक्ने बताए । भाइरस नियन्त्रणका लागि अधिकतम प्रयास भइरहेको भन्दै दूतावासमार्फत चीनमा रहेका सम्बन्धित देशका नागरिकलाई धैर्य रहन पनि अधिकारीहरूले आग्रह गरेका छन् । विश्व समुदायसँग निरन्तर सूचना आदानप्रदान गरिरहेको र जिम्मेवारीपूर्वक लागिरहेको उनीहरूको भनाइ छ । कोरोना भाइरस संक्रमणको खतरा रहिरहेकै बेला आत्तिएर आफ्ना नागरिक तत्कालै फिर्ता लाने कदम त्यति वैज्ञानिक नभएको पनि चीनले बताएको छ । विश्वमा भाइरस संक्रमण नफैलियोस् भनेर अधिकतम प्रयास भइरहेको उसको भनाइ छ । सन् २००३ मा फैलिएको सार्स संक्रमणका बेला पनि विदेशी नागरिक फिर्ता नलगिएको उदाहरण पेस गर्दै चीनले भनेको छ कुनै विशेष अवस्था भए फिर्ता लैजानका लागि अनुरोध गर्नुहोस्, नत्र भाइरस नियन्त्रणमा भइरहेको प्रयासलाई बुझिदिनुहोस् । हेर्दा स्वस्थ देखिने मानिसले पनि थाहै नपाई अरूमा कोरोनाको संक्रमण फैलाइरहेको हुन सक्ने भएकाले केही समय धैर्य गर्न उसले अनुरोध गरेको हो । कुनै विशेष कारण भए बेग्लै कुरा हो । कमी कमजोरी भए भन्नुहोस्, सच्याउन तयार छौं, राजदूतहरूसँग चीनले आग्रह गरेको छ । सामान्य व्यक्तिमा कोरोना भाइरसको संक्रमण भएनभएको पुष्टि हुन १४ दिनसम्म लाग्ने स्वास्थ्य अधिकारीहरूको भनाइ छ । वुहानमा रहेका आफ्ना कूटनीतिज्ञ र नागरिक फिर्ता लानेबारे अमेरिका, जर्मनी र जापानले तयारी गरिरहेकै बेला चीनको विदेश मन्त्रालयले सोमबार दूतावासका अधिकारीलाई बोलाएर कोरोना भाइरस र यसको प्रकोप नियन्त्रणबारे भइरहेका प्रयासलगायतका विषयमा बिफ्रिङ गरेको हो । पहिलो पटक गत डिसेम्बरमा संक्रमण देखिएयता मंगलबारसम्ममा कोरोना भाइरसका कारण चीनमा मृत्यु हुनेको संख्या १ सय ६ पुगेको छ भने ४ हजारमा संक्रमण पाइएको छ । पहिलोपटक बेइजिङमा पनि एक संक्रमितको मृत्यु भएको चिनियाँ स्वास्थ्य अधिकारीहरूले पुष्टि गरेका छन् ।"
अमेरिकी विमान खसालेको तालिवानको दाबी,काबुल अफगानिस्तानमा सोमबार दुर्घटनाग्रस्त अमेरिकी सैन्य विमान आफ्ना लडाकुले खसालेको दाबी तालिवान समूहले गरेको छ । प्रवक्ता जबिउल्लाह मुजाहिदले मंगलबार ट्वीट गर्दै घाज्नी प्रान्तस्थित देहयाक जिल्लामा विमान खसालिएको बताएका हुन् ।अमेरिकी गुप्तचर निकायका उच्च अधिकारी विमानमा रहेकाले क्षेप्यास्त्र प्रहार गरेर खसालिएको तालिवानको दाबी छ । विमानमा रहेका गुप्तचर निकायका सबै अधिकारी मारिएको र उनीहरूको शव वरपर छरिएको प्रवक्ता जबिउल्लाहले ट्वीटमा उल्लेख गरेका छन् । विमान खसालेको भन्ने तालिवानी दाबीको अमेरिकाले खण्डन गरेको छ । दुर्घटनाको प्रकृति हेर्दा क्षेप्यास्त्र हानेर वा अन्य कुनै बाह्य कारणले विमान खसेको जस्तो नदेखिएको उसको भनाइ छ । अफगानिस्तानमा तैनाथ अमेरिकी सेनाका प्रवक्ता विलियम लिगेटले तालिवानले विमान खसालेको भन्नेमा आफूलाई विश्वास नभएको बताएका छन् । उनका अनुसार दुर्घटनाको कारणबारे अनुसन्धान भइरहेको छ । विमानमा कति सवार थिए भन्नेबारे अमेरिकी सेनाले बताएको छैन । अफगान अधिकारीहरूले पनि तालिवान समूहको भनाइमा सत्यता नरहेको दाबी गरेका छन् । विमान दुर्घटना भएको स्थानमा मंगलबार अफगान सुरक्षा फौज र तालिवान लडाकुबीच झडप भएको सरकारी स्रोतले जनाएको छ ।
देशद्रोहको आरोपमा विद्यार्थी पक्राउ,"नयाँदिल्ली भारतीय प्रहरीले देशद्रोहको आरोपमा विश्वविद्यालयका एक विद्यार्थीलाई पक्राउ गरेको छ । विवादित नयाँ नागरिकता कानुनको विरोधमा जारी प्रदर्शनको संयोजन गर्दै आएका सारजिल इमाम नामका विद्यार्थीलाई प्रहरीले पक्राउ गरेको हो । नागरिकता कानुनबारे ती विद्यार्थीले बोलेको विषय राज्यद्रोह भएको आरोप भारत सरकारले लगाएको छ । नागरिकतासम्बन्धी नयाँ कानुनको विरोधमा एक महिनायता भइरहेका प्रदर्शनलाई ३१ वर्षीय इमामले सहयोग गर्दै आएका छन् । इतिहासका विद्यार्थी उनले उत्तरपूर्वी राज्य असमलाई भारतको अन्य भागबाट अलग्याउनुपर्ने भनेर दिएको अभिव्यक्ति देशद्रोही भएको सरकारी दाबी छ । सत्तारूढ भारतीय जनता पार्टी (भाजपा) का प्रवक्ता सम्बित पत्रले गत साता इमामको प्रतिक्रिया खुला जिहाद भएको आरोप लगाएका थिए । आफूले असम जाने रेल र सडक सञ्जाललाई मात्रै अवरोध गर्नुपर्ने धारणा राखेको इमामको भनाइ छ । भारत सरकारले गत डिसेम्बर ११ मा पारित गरेको नागरिकतासम्बन्धी नयाँ कानुन मुसलमानविरोधी रहेको भन्दै भारतमा विरोध प्रदर्शन भइरहेका छन् । कानुनमा छिमेकी पाकिस्तान, बंगलादेश र अफ्गानिस्तानका गैरमुस्लिमलाई भारतमा नागरिकता दिने प्रावधान छ ।"
अनि डिप्रेसनलाई जितें,"(काठमाडौं)  छक्कापञ्जा को सुटिङ भर्खरै सकिएको थियो । यसमा अभिनय मात्र होइन, लगानी पनि थियो । स्टेज कार्यक्रममा भ्याईनभ्याई हुन्थ्यो । केदार घिमिरे (माग्नेबूढा) कै शब्दमा, उनलाई नपुग्दो केही थिएन । चमकधमकमा बाँचिरहेका थिए ।तर, एकाएक अन्धकार छायो । डिप्रेसनको दलदलमा फसे । निहुँ थियो पेट । त्यसरी उनको पेट कहिल्यै दुखेकै थिएन । केही दिन सहे तर दुख्न रोकिएन, सहनै गाह्रो भयो । आत्तिँदै चिकित्सककहाँ पुगे । स्वास्थ्य परीक्षणपश्चात् चिकित्सकले भनेछन्, तपाईंको आन्द्रामा प्वाल परेको छ । औषधि खानुस्, निको हुन्छ । टन्न औषधि बोकेर घर फर्किए । नियमित तोकेको समयमा खान थाले । डाक्टरले नखानू भनेका केही खाएनन् । तर अहँ ! सन्चो हुँदै भएन । बरु पेटभित्र गोलो बस्तु घुमेको जस्तो हुन थाल्यो । दुखाइ पनि अत्ति । उनलाई लागेछ, यो चिकित्सकले राम्रो औषधि नदिएकाले सञ्चो भएन । त्यसैले चिकित्सक परिवर्तन गरे । केदार पेटको पीडा पोख्दै थिए, केही बेर कुराकानीपछि नयाँ चिकित्सकले भनेछन, तपाईंलाई पेटभन्दा डिप्रेसनको समस्या छ ।डिप्रेसन ! केदार अत्तालिए । म डिप्रेसनमा परेको छु भन्ने कल्पनासमेत थिएन । एकदमै डर लाग्यो, भावुक हुँदै सम्झन्छन् । अब पेटसँगै डिप्रेसनको पनि ओखती खानुपर्ने भयो । पेटको दुखाइभन्दा कैयौं गुणा सास्तीपूर्ण हुन्थ्यो, मानसिक तनाव ।पेट दुखेकैले उनको परिवारमा वियोग परेको थियो । उनको सानो ममीलाई डाक्टरले आन्द्रामा प्वाल परेको भनेका थिए । गरिबीमा बाँचेको उनको परिवारले समयमै उपयुक्त उपचार गर्न सकेन, सायद । सानो ममीको मृत्यु भयो । केदारलाई अहिले लाग्छ, जब पेट दुख्न थाल्यो, त्यही नमिठो विगतबाट तड्पिन थाले । त्यसको मात्रा बढ्दै गयो, थाहै नपाई, डिप्रेसनको दलदलमा फसे । ती दिनहरू सम्झँदा केदारको मुटु काँप्छ । उनी फरासिलो स्वभावका, घरमा पाहुना आयो भने दंग पर्ने । नयाँ मान्छेसँग चिनजान हुन मन पराउने । जत्ति छ, त्यसमै खुसी हुने । गुनासो थिएन । तर, डिप्रेसनले चारैतिर अन्धकार देख्न थाले । कोही मान्छे बोल्यो कि रिस उठ्थ्यो, झिँजो लाग्थ्यो । एक्लै बस्न खोज्थे तर त्यतिबेला पनि बेचैनी हराउँदैन्थ्यो । बरु झन् निस्सासिन्थे ।भुइँचालो आयो, घर घुमायो, कसैले पछाडिबाट हान्योझैं भइरहन्थ्यो, ती कहालीलाग्दा भोगाइ उनी यसरी सुनाउँछन्, जहिले जताबाट पनि भागूँ, भागूँ हुन्थ्यो । तर, जहाँ गए पनि मन शान्त हुँदैन्थ्यो । छटपटी बढिरहन्थ्यो । मिडिया र फिल्मका सहकर्मीहरूसँग पूरै सम्पर्क छुट्यो । फोन बोक्न छोडे । कति पटक त श्रीमतीको स्कुटरबाट समेत हाम्फाले । त्यतिबेला उनको सबैभन्दा ठूलो डर थियो अब म मर्छु, बाँच्दैबाँच्दिनँ । मनमा दशथरी कुरा खेलाउँथेँ । निचोड एउटै हुन्थ्यो म मरिहाल्छु, दुनियाँ किन चाहियो ! हरेकसँग शंका लाग्थ्यो, जसले जति राम्रो कुरा गरे पनि त्यसको नकारात्मक अर्थ निकाल्थे । चिकित्सक भन्थे, तपाईंलाई सन्चो हुँदै छ, नआत्तिनुस्, मन दरो बनाउनुस् । उनी ठान्थे म मर्दै छु तर यसले ढाँटिरहेको छ । सबै मेरो अगाडि नक्कली हाँसो हाँसिरहेका छन् ।धन्न ! आफन्तले खुब हेरचाह गरिरहेका थिए । चिकित्सकको प्रत्यक्ष निगरानीमा थिए तर पनि हल्का हुँदै भएन । बाटोमा स्कुलका बच्चाहरू हल्ला गरेको समय त झन् अत्तालिन्थे । औषधिबाट मात्र निको हुने नदेखेपछि परिवारले वैकल्पिक बाटो रोज्न थाल्यो । त्यो भनेको आध्यात्मिक प्रवचन र गीतसंगीत । सुरुसुरुमा त झर्को मान्थे तर विस्तारै मन पराउन थाले । भन्छन्, प्रवचन र संगीतको सामर्थ्य बेजोड हुँदो रहेछ । थेरापीकै काम गर्यो मेरा लागि ।डेढ वर्ष यही रापमा बित्यो । तर उनमा थोरै बदलाब आएको चिकित्सकले भेउ पाइसकेका थिए । औषधि कहिलेसम्म खाने ? एक दिन चिकित्सकले सोधेछन् । कहिलेसम्म खाने भनेर मैले भन्ने हो त ? केदारको जिज्ञासा थियो । हो नि, तपाईंले चाहनुभयो भने विस्तारै छोड्न सक्नुहुन्छ । नत्र त, दस वर्षसम्म पनि खानुपर्ने हुन सक्छ, चिकित्सकको जवाफ थियो ।त्यतिबेला बल्ल उनले चाल पाएछन्, औषधि खानैपर्ने होइन रहेछ, चाह्यो भने छोड्न सक्ने रहेछु । अनि, विस्तारै औषधिको मात्रा कम गर्दै लगे, छटपटी त हुन्थ्यो, तर सहने आत्मविश्वास पनि पलाउँदै थियो ।उनलाई लाग्छ, औषधिले काम गर्यो नै तर त्योभन्दा ज्यादा काम गर्यो, उनको मृत्युप्रतिको बुझाइले । जब मैले मृत्युलाई बुझें । जीवनमा जतिबेला पनि हुन सक्छ भनेर थाहा पाएँ, मलाई मर्नदेखि डर लाग्नै छोड्यो, उनको बुझाइ छ, मृत्युप्रति प्रेम गर्न सकियो भने जीवनप्रति आफैं प्रेम हुँदो रहेछ, न त मरिएला भन्ने भयले सताउँछ ।केदार डिप्रेसनमा पर्दा कतिपयको अड्कलबाजी थियो करिअरमा ओरालो लागेकाले मानसिकरूपमा विचलित भए । बाहिरबाट हेर्दा उनी एक्लिएझैं लाग्थ्यो पनि । तर, केदार त्यसलाई नकार्छन्, कलाकार केदार घिमिरे होइन, व्यक्ति केदार घिमिरेचाहिँ डिप्रेसनमा फसेको थियो । मेरो हिट वा फ्लपले त्यसमा कुनै सरोकार राख्दैन । अहिले पनि कहिलेकाहीं त्यसैगरी छट्पटिन्छन् तर आत्मबल यति दह्रो भइसकेको छ कि त्यसलाई पराजित गरिहाल्छन् । भन्छन्, अहिले हरेक दिन उत्सवझै लाग्छ । न कुनै गुनासो छ, न त नकारात्मक भाव । जे छ, त्यसमै खुसी छु ।उनको खुसीको नयाँ कारण हो हास्य लेखन पढाउन थाल्नु । डेढ दशक हास्य कलाकारितामा बिताएपछि उनलाई लागेछ, हाम्रो कमेडीको कमजोर पाटो भनेकै लेखन हो । हुन पनि, हास्य लेखन हामीतिर पढाइ हुन्न । दुईचार जोक्स बनाउन सक्यो भने हास्य कलाकार कहलिन्छन् । केदारले आफैंलाई हेरे, कमेडीबाटै यति नाम र दाम कमाए तर आफैंमा कति कमजोरी छ । त्यसैले लामो समय आफैंले कमेडी पढे, नोट तयार पारे, अंग्रेजी पढ्नुपर्दा छोराको सहयोग लिए । त्यसपछि उनमा पढाउने आत्मविश्वास पलायो । भन्छन्, पढाउनेभन्दा पनि एकअर्कासँग सिक्नेसिकाउने गर्छु । यसबाट म रिफ्रेस भएको छु र केही ज्ञान नयाँ पुस्तालाई बाँड्न सकिरहेको छु भन्ने लाग्छ ।"
सरकारले पनि गलत गर्नु भएन,"(काठमाडौं)  ठूलालाई चैन, सानालाई ऐन उखान कहिलेकाहीं कटुसत्य बनिदिन्छन् । अभिनेत्री रेखा थापा यतिबेला एकै ठाउँमा फरक समयमा घटेका दुई घटना सम्झिन्छिन् । पहिलो घटना, गत भदौ १ मा पूर्वयुवराज पारस शाहले त्रिभुवन विमानस्थलको भीआईपी कक्षको सुरक्षार्थ खटिएका प्रहरी नायव निरीक्षक ईश्वर खत्रीको कँठालो समाएका थिए । उक्त घटनाको भिडियो सामाजिक सञ्जालमा फैलिँदासमेत प्रहरीले घटनाको छानबिन गर्न आवश्यक ठानेन । घटना त्यसै सेलायो । दोस्रो घटना, माघ १ गते त्रिभुवन विमानस्थलमै घट्यो । झापा, भद्रपुर जान आन्तरिक टर्मिनलमा चेकजाँच गर्ने क्रममा गायिका आस्था राउतको प्रहरी जवान रमिता श्रेष्ठसँग सामान्य भनाभन भयो । तर यसपटक घटना त्यसै सेलाएन । गायिका राउतलाई प्रहरीविरुद्ध अभद्र व्यवहार गरेको भन्दै हिरासतमा लिइयो । अभिनेत्री थापाले राउत लैंगिक दमनको सिकार भएको आरोप लगाउँदै भन्छिन्, पारसले बर्दीवाला पुलिसलाई हात नै हाल्दा पनि केही नहुने तर आस्थालाई पक्राउ गर्नु भनेको छोरी भएकै कारण हो । उनी लैंगिक दमनको सिकार भइन् । अभिनेत्री थापाले हरेक काण्ड र प्रकरणमा महिला पात्रको हुर्मत झार्ने, खसाल्ने वा आवाज दबाउन खोज्ने प्रयास भइरहेको आरोप लगाउँदै थपिन्, होला, आस्थाले अन्याय, अत्याचारविरुद्ध आवाज उठाउने तरिकामा गल्ती गरिन् होला । उनी स्वयंले पनि त्यो स्वीकार गरिसकेकी छन् । तर यसै कारण उनको आवाज नै बन्द गराउन खोजिनु हुँदैन ।विमानस्थलको चेकजाँच घटना तब तात्यो, जब गायिका राउत स्वयंले फेसबुक लाइभमार्फत अभिव्यक्ति दिइन् । उनले प्रहरीले आफूलाई तँ भन्दै अभद्र व्यवहार गरेको भन्दै व्यक्त गरेको रोषप्रति नै धेरैले आपत्ति जनाए । राउतले भिडियोमा प्रहरीलाई अपमानजनक ढंगले गाली गरेकी थिइन् । उक्त गालीलाई पनि धेरैले पचाउन सकेनन् । अझ उक्त घटनाको सीसीटीभी फुटेज बाहिरिएपछि गायिकाको गल्ती देखिएको टिप्पणी बढ्न थाले । अभिनेता दीपकराज गिरीले आस्थालाई सम्बोधन गर्दै फेसबुक स्टाटसमार्फत लामै चिठी लेखे, प्रिय आस्था बहिनी, तिमीलाई केही रुखो व्यवहार भयो होला । तर गल्ती तिम्रो फेसबुक लाइभले गर्यो । त्यसमा प्रयोग भएका शब्दले समस्या उत्पन्न गरायो । सत्य जे होस्, त्यो प्रहरी जवान बहिनीसँग म माफी माग्छु, तिमी पनि माग । विरोध बढ्दै गएपछि राउतले पनि आवेगमा अलि बढि प्रतिक्रिया दिन पुगेको भन्दै माफी मागिन् ।तर प्रहरी पूर्वयुवराज शाहलाईझैं गायिकालाई माफ दिने मुडमा देखिएन । प्रहरी जवान श्रेष्ठले नै आफूमाथि अभद्र व्यवहार भएको भन्दै उजुरी हालिन् । काठमाडौं जिल्ला प्रशासन कार्यालयले पक्राउ पुर्जी जारी गर्दै कार्यक्रम सिलसिलामा भारतको सिक्किम पुगेकी राउतलाई फरार अभियुक्त करार गरिदियो । गायिका स्वदेश फर्किएलगत्तै प्रहरी सम्पर्कमा पुगिन् । तर प्रशासन झन्झन् आक्रामक बन्यो । उनलाई चार दिन हिरासतमा लिएर अनुसन्धान चलाउन खोजिएपछि घटनाले नयाँ मोड लियो । पहिले आस्थाको गल्ती औंल्याउँदै माफी माग्न अनुरोध गरेका अभिनेता गिरीले नै लेखे, कानुन कडा भएको राम्रो, निर्दयी भएको नराम्रो । कान्तिपुरसँगको कुराकानीमा पनि उनले भने, झिँगा मार्न बन्दुक पड्काएको जस्तो भयो । भाषा, शैली ठीक भएन होला, तर हरेकको व्यक्तिगत स्वतन्त्रताको पाटो पनि सुरक्षित हुनुपर्छ । कलाकारले व्यंग्य गर्न पाउँदैन, गायकले गीत गाउन पाउँदैन वा आवाज उठाउन पाउँदैन भने पञ्चायत भन्दा के फरक भयो ? उनले कलाकार सर्वकालीन प्रतिपक्षी हो भन्ने तथ्य सरकारले स्वीकार्न सक्नुपर्ने धारणा राखे ।गायिका राउत ४ हजार रुपैयाँ धरौटीमा मंगलबार छुट्नु केही घण्टाअघि मात्रै राष्ट्रियसभा बैठकमा विशेष समय लिएर बोल्दै सांसद तथा गायिका कोमल वलीले राउत पक्राउको विरोध गरेकी थिइन् । उनले अनुसन्धान नै नगरी चार दिन थुन्ने जिप्रकाको आदेश गलत भन्दै सामान्य भनाभनको विषयमा प्रहरीले आफ्नो अधिकारको दुरुपयोग गरेको आरोप लगाइन् । कान्तिपुरसँग कुरा गर्दै वलीले भनिन्, द्विपक्षीय छलफलबाट टुंग्याउनुपर्ने विषय भगौडा अपराधीजस्तो राख्नुपर्ने थिएन कि ? जब कि उनी स्वयं प्रहरी कार्यालयमा गएकी थिइन् ।गिरीले जनदबाब नभएको भए गायिका राउतलाई प्रहरीले भोलिपल्ट नै नछोड्ने दाबी गर्दै यस्ता घटनामा प्रहरीले स्वविवेक अपनाउन सक्नुपर्ने जिकिर गर्छन् । उनी भन्छन्, प्रहरीले चाहँदैमा जे पनि गर्न सक्ने अवस्था आउनु हुँदैन । अभिव्यक्ति स्वतन्त्रतामा अलिकति अधिनायकत्व हाबी भइरहेको छ । जनताले गलत गर्न सक्छन् । सरकारले पनि गलत गर्नु भएन । अभिभावकत्व प्रस्तुत गर्न सक्नुपर्छ ।"
बाल नाटक महोत्सव हुँदै,"काठमाडौं (कास) बर्सेनि राष्ट्रियस्तरमा बाल नाटक महोत्सव गर्दै आएको शैली थिएटरले माघ २२ देखि ११ औं संस्करण सुरु गर्ने भएको छ । राजधानीको मलपोखरीस्थित रसियन कल्चर सेन्टरमा आठ दिनसम्म चल्ने उक्त महोत्सवमा १६ नाटकले प्रतिस्पर्धामा सहभागिता जनाएको शैलीका अध्यक्ष नवराज बुढाथोकीले जानकारी दिए । आठ दिन लामो महोत्सवमा १६ प्रतियोगी नाटक र शैली थिएटरको आफ्नै अप्रतियोगी नाटक मञ्चन हुनेछ । यसरी महोत्सवमा झन्डै चार सय स्कुले विद्यार्थीले नाटकमा सहभागिता जनाउँदै छन्, अध्यक्ष बुढाथोकीले भने । महोत्सवको उद्घाटन पनि शैली थिएटरकै नाटक सुनौलो माछा को मञ्चनबाट हुनेछ भने हरेक दिन ३ वटा नाटक मञ्चन हुने भएका छन् । शैली थिएटरमा बालबालिका र नाटक सम्बन्धित छलफल, साहित्यिक कार्यक्रम, खुला नाटक मञ्चनलगायत कार्यक्रम हुने आयोजकले जनाएको छ । महोत्सवमा उत्कृष्ट अभिनय गर्ने दुई कलाकारलाई जनही १० हजार रुपैयाँ, उत्कृष्ट निर्देशक र नाटकलाई ७७ हजार रुपैयाँ प्रदान गरिने महोत्सव संयोजक सुवास सुवेदीले बताए । उनले प्रोत्सहान पुरस्कार र पब्लिक च्वाइसका आधारमा दुईजनालाई पनि ५ हजार रुपैयाँ दिइने जनाए । शैली थिएटरले महोत्सवका लागि आएका ३५ वटा स्क्रिप्टमध्ये १६ लाई महोत्सवमा मञ्चनका लागि छनोट गरेको हो ।"
साथीको कथा २ नम्बरी,"(काठमाडौं)  घामपानी, गोपी र छ माया छपक्कै निर्देशन गरिसकेका दीपेन्द्र लामाले सोमबार नयाँ फिल्म २ नम्बरी को निर्माण घोषणा गरेका छन् । फिल्मको पटकथासमेत लामा स्वयंको हो । दुई साथीको कथा वर्णन गर्ने फिल्मको उक्त भूमिकामा अभिनेताद्वय दयाहाङ राई र पल शाह हुनेछन् भने वर्षा राउत, बुद्धि तामाङ पनि लिड रोलमा देखिने भएकी छन् । एउटा गाउँका दुईजना साथीको मित्रता र दुश्मनीको कथामा फिल्म केन्द्रित हुनेछ, फिल्मका बारेमा जानकारी दिँदै पत्रकार सम्मेलनमा निर्देशक लामाले भने, र, समाजमा हुने गरेका दुई नम्बरी धन्दा र भ्रष्टाचारका कुरा पनि फिल्मले उठाउनेछ । फिल्मले राजनीतिक भ्रष्टाचार वा कुरीतिजस्ता विषयलाई नछोईकन सामाजिक विकृति र सर्वसाधारणबाट पनि हुन सक्ने भ्रष्टाचारका कुरा उठाइने निर्देशकले बताए । लामाले यसअघि घामपानी मा अन्तरजातीय विवाहको बिषय उठाएका थिए भने गोपी मा गाइपालक शिक्षित युवाको कथा । कार्यक्रममा अभिनेता दयाहाङले फिल्मको कथाले नै आफूलाई आकर्षित गरेको जिकिर गर्दै २ नम्बरी शब्दले चलनचल्तीमा नकारात्मक अर्थ दिए पनि फिल्ममा भने त्यस्तो नभएको उल्लेख गर्दै भने, यो दुई जना नम्बरी (साथी) को कथा हो । नम्बरीको अर्थ शुद्धता पनि हो । पल शाहले राम्रो टिमसँग काम गर्न पाउँदा उत्साहित रहेको प्रतिक्रिया दिएका थिए भने अभिनेत्री राउतले सिक्ने मौका पाउने आशा व्यक्त गरिन् । राउतले यसअघि लामाकै निर्देशन रहेको फिल्म गोपी मा पनि काम गरेकी थिइन् । रेड बर्ड प्रोडक्सन र आरआर फिल्म प्रोडक्सनको ब्यानरमा निर्माण हुन लागेको २ नम्बरी को प्रस्तुतकर्ता किरण नेपाली हुन् । सुशन प्रजापतीले फिल्मको छायांकन गर्ने भएका छन् । माघ २५ देखि लमजुङ आसपास छायांकन गरिने बताइएको फिल्म आउँदो जनैपूर्णिमाका दिन रिलिज गरिने निर्माण पक्षले जनाएको छ ।"
"पदमा बस्नू, अनुसन्धान प्रभावित नपार्नू","(काठमाडौं)  सर्वोच्च अदालतले किटानी जाहेरीमा नाम मुछिएकै कारण अग्निप्रसाद सापकोटालाई सभामुख पदमा रोक्न नमिल्ने आदेश गरेको छ । हत्याको आरोप लागेका व्यक्तिलाई सभामुखजस्तो गरिमामय पदमा लैजान नहुने दाबीसहित वरिष्ठ अधिवक्ता दिनेश त्रिपाठीले दायर गरेको रिटमा सर्वोच्चले अन्तरिम आदेश जारी गर्न अस्वीकार गरेको हो । सापकोटाकै सन्दर्भमा यसअघि जारी भएको अन्तरिम आदेश स्मरण गर्दै न्यायाधीश सपना मल्ल प्रधानको इजलासले भनेको छ, जाहेरी दरखास्तमा नाम समावेश भएको मात्रै आधारमा अनुसन्धानले पूर्णता नपाएको अवस्थामा सार्वजनिक पदअनुसारको कामकाज गर्न निषेध गर्नु कानुनसम्मत देखिँदैन । सापकोटा सञ्चारमन्त्री नियुक्त हुँदासमेत उनलाई रोक्नुपर्ने मागदाबी गर्दै मुद्दा दायर गरिएको थियो । उक्त मुद्दामा पनि अदालतले अन्तरिम आदेश जारी गर्न अस्वीकार गरेको थियो । व्यक्ति हत्याबारे उनीविरुद्धको मुद्दा हाल संवैधानिक इजलासमा विचाराधीन छ । सर्वोच्चले सापकोटालाई सभामुख पदमा रोक्न आदेश जारी गर्न नपर्नेमा केही आधार उल्लेख गरेको छ । संविधानको धारा २० मा कुनै अभियोग लागेको व्यक्तिलाई निजले गरेको कसुर प्रमाणित नभएसम्म कसुरदार मानिने छैन, भन्ने व्यवस्था उद्धृत गर्दै सर्वोच्चले हालकै अवस्थामा उनलाई कसुरदार भन्न नमिल्ने घुमाउरो व्याख्या गरेको हो । प्रतिनिधिसभा नियमावलीमा तीन वर्षभन्दा बढी कैद सजाय वा नैतिक पतन देखिने अभियोगपत्र दायर भई पुर्पक्ष थुनामा रहेका सांसदहरूको सदस्यको हैसियत नरहने भन्दै त्योबाहेकको परिस्थितिमा सदस्य पद कायम रहने उल्लेख छ । प्रतिनिधिसभाका जो कोही सदस्य सभामुखको उम्मेदवार हुन योग्य हुन्छन् । अन्तरिम आदेश अस्वीकार गरे पनि सर्वोच्चले जिल्ला प्रहरी कार्यालय काभ्रेमा विचाराधीन अनुसन्धानलाई सभामुख सापकोटाले अनुचित प्रभावित नपार्ने अनुमानसमेत गरेको छ । सापकोटा सञ्चारमन्त्री नियुक्त हुँदा जिल्ला प्रहरी काभ्रेमा विचाराधीन उनीविरुद्धको कर्तव्य ज्यान मुद्दाको अनुसन्धान प्रभावित हुन सक्ने भन्दै अदालतले सरोकारवालाहरूको ध्यानाकर्षण गराएको थियो । त्यो अन्तरिम आदेश हाल पनि जारी छ । मंगलबारको आदेशमा पनि सर्वोच्चले सापकोटाबाट मुद्दाको अनुसन्धानमा अनुचित प्रभाव नपार्ने अनुमान दोहोर्याएको छ । पुरानो मुद्दामा पूर्णिमाया लामाको दरखास्तबाट दर्ता भएको मुद्दामा अनुसन्धान जारी राखी प्रत्येक १५ दिनमा अनुसन्धान गर्दा कुनै प्रभाव, दबाब वा असहयोग भएमा प्रतिवेदन पेस गर्न आदेश दिएको थियो, आदेशमा भनिएको छ, यो आदेश भएको मितिले अनुसन्धानको प्रगति ३० दिनभित्र पेस गर्न आदेश जारी गरिएको छ । सर्वोच्चले पीडित जाहेरीकर्ताले न्यायको अपेक्षा गर्नु स्वाभाविक भन्दै सभामुख पदमा सापकोटा बहाल रहेकै कारण अनुसन्धान प्रभावित पार्न नहुनेतर्फ सजग गराएको छ । २०६२ सालमा अर्जुन लामाको हत्यमा सापकोटासहितको संलग्नता रहेको आरोप छ । किटानी जाहेरीमा आरोपित व्यक्ति नै संसद्को नेतृत्वमा पुग्दा पीडित पूर्णिमायाले न्यायको पहुँचमा अवरोधको अनुभूतिको प्रश्न उठाउनु स्वाभाविक भएको आदेशमा उल्लेख छ । आफूमाथिको नैतिक जिम्मेवारी, आस्था र विश्वासमा समेत प्रश्न आएको अवस्था रहेको भन्दै आदेशमा भनिएको छ, सभामुख तथा संवैधानिक परिषद्को सदस्यमा नियुक्त व्यक्ति आफ्नो पदीय जिम्मेवारी निर्वाह गर्दा आउन सक्ने स्वार्थको द्वन्द्वमा विवेकबाट निर्देशित हुने अपेक्षा गरिन्छ ।"
लुम्बिनी कोषको गाडी खरिद प्रक्रिया रद्द,"(लुम्बिनी)  लुम्बिनी विकास कोषले विलासी गाडी खरिद प्रक्रिया रद्द गरेको छ । उपाध्यक्ष अवधेशकुमार त्रिपाठीको अध्यक्षतामा बसेको बैठकले प्रक्रिया रद्द गर्ने निर्णय गरेको हो । उपाध्यक्ष त्रिपाठीका लागि कोषले १ करोड ५८ लाख मूल्य पर्ने जापानी गाडी खरिद गर्न टेन्डर आह्वान गरेको थियो । बोलपत्र आह्वान गरेपछि एउटामात्र कम्पनीको आवेदन परेको थियो । प्रस्तावित मूल्यभन्दा एक रुपैयाँ कमको प्रस्ताव आएकाले खरिद प्रक्रिया रद्द गरिएको कोष योजना प्रबन्धक सरोज भट्टराईले बताए । गाडी खरिद गर्दा बढी टीकाटिप्पणी भएर आमजनमानसमा नराम्रो सन्देश गएकाले प्रक्रिया खारेज गरिएको उनले भनाइ छ ।खरिद प्रक्रियाविरुद्ध अख्तियार दुरुपयोग अनुसन्धान आयोगमा बेनामी उजुरी परेको थियो । गत पुस २७ गते कोष परिषद् सदस्य बैजनाथ साहनीले संस्कृति, पर्यटन तथा नागरिक उड्डयन मन्त्रालयमा पत्राचार गरेर खरिद प्रक्रिया रद्द गर्न पर्यटनमन्त्री योगेश भट्टराईको ध्यानाकर्षण गराएका थिए । मन्त्रालयका कानुन उपसचिव राजन नेपालको संयोजकत्वमा चार सदस्यीय टोली गठन गरिएको थियो । सदस्यमा मन्त्रालयका लेखा उपसचिव गोपीचन्द्र भण्डारी, नेपाल नागरिक उड्डयन प्राधिकरणका उपप्रबन्धक नलविक्रम थापा र पर्यटन विभागका सचिन्द्र यादव थिए । स्थलगत अनुगमन, निरीक्षण र छानबिन गरी १५ दिनभित्र प्रतिवेदन पेस गर्न मन्त्रालयको सचिवस्तरको निर्णयअनुसार निर्देशन दिएको थियो । अख्तियारको चासो, चौतर्फी विरोध र छानबिन टोली गठन भएपछि बाध्य भएर कोषले खरिद प्रक्रिया रद्द गरेको स्रोतले जनाएको छ । पजेरोका लागि निओन मोटर प्रालि काठमाडौंको एकमात्र टेन्डर परेको थियो । महिना दिनअघि उक्त गाडी बजारमा लन्च भएको थियो । २४७७ सीसीको जापानको मित्सुबिसी पजेरो स्पट वातानुकूलित, अत्याधुनिक प्रविधि र सुविधायुक्त गाडी किन्न लागिएको थियो । फजुल खर्चप्रति सबैको चिन्ता थियो, कोषका सदस्य राजेश ज्ञवालीले भने, ढिलो भए पनि राम्रो निर्णय भयो । दान रकमको सदुपयोग गर्नुपर्छ ।"
एक्याप व्यवस्थापन गर्न कार्यदल,"काठमाडौं (कास) राष्ट्रिय प्राकृतिक स्रोत तथा वित्त आयोगले अन्नपूर्ण संरक्षण क्षेत्र आयोजना (एक्याप) को आम्दानी बाँडफाँट र व्यवस्थापन ढाँचाबारे अध्ययन गरी प्रतिवेदन तयार गर्न कार्यदल बनाएको छ । आयोगले वन तथा वातावरण मन्त्रालयका सहसचिव एवं प्रवक्ता सिन्धुप्रसाद ढुंगानाको संयोजकत्वमा चार सदस्यीय कार्यदल गठन गरेको हो । कार्यदलमा यसअघि एक्यापको व्यवस्थापन गर्ने निकाय राष्ट्रिय प्रकृति संरक्षण कोष (एनटीएनसी) का दीपककुमार सिंह र विनोद बस्नेत तथा आयोगबाट भरत भट्ट र युगजनत हुमागाईं सदस्य छन् । कार्यदल बनाउनुअघि आयोगका अध्यक्ष बालानन्द पौडेलले ढुंगानासहित निकुञ्ज विभागका उपमहानिर्देशक युवराज रेग्मी, एनटीएनसीका सिंह र बस्नेत, एक्यापका प्रमुख राजकुमार गुरुङ र एनटीएनसीले नै व्यवस्थापन गर्ने मनास्लु संरक्षण क्षेत्र (एमक्याप) का प्रमुख नरेन्द्र लामालगायतसँग छलफल गरेका थिए । कार्यदललाई एक्याप व्यवस्थापनको ढाँचा र त्यहाँबाट उठ्ने आम्दानी बाँडफाँट केकसरी गर्ने भन्नेबारे सरोकारवाला निकायसँग छलफल गरी प्रतिवेदन तयार गर्ने जिम्मेवारी तोकिएको छ । आयोगले एक्याप व्यवस्थापनको नयाँ ढाँचा र स्रोत बाँडफाँट कसरी गर्दा उपयुक्त हुन्छ भन्ने प्राविधिक सहयोगको अपेक्षा गरेको छ, ढुंगानाले कान्तिपुरसँग भने । प्रतिवेदनमा एक्यापले गर्ने आम्दानी, खर्च र अहिलेसम्म उक्त क्षेत्रमा गरिएका विकासका गतिविधिसमेत समेटिनेछन् । अर्धसरकारी निकाय एनटीएनसीलाई पछिल्लोपटक २०७२ सालमा ५ वर्षका लागि एक्याप व्यवस्थापन गर्न मन्त्रिपरिषद्ले दिएको म्याद माघ ३ मा सकिएको छ । एक्याप फैलिएका गण्डकी प्रदेशका ५ जिल्लाका १५ वटा स्थानीय तह र गण्डकी प्रदेशले यसको व्यवस्थापन आफूले नै गर्न पाउनुपर्ने माग गर्दै निर्णयसमेत गरिसकेका छन् । प्रदेशले आफ्नै मातहतमा राखेर एक्याप व्यवस्थापन गर्ने घोषणा गरेपछि यसपटक एकलौटी ढंगले एनटीएनसीलाई व्यवस्थापन गर्न दिने प्रस्ताव अघि बढाउन वन तथा वातावरण मन्त्रालयलाई अप्ठ्यारो परेको छ । एक्यापको व्यवस्थापनका विषयमा मन्त्रालयले गरेको प्रस्तावबारे मन्त्रिपरिषद्ले निर्णय लिने गर्छ । वनमन्त्री एनटीएनसीको अध्यक्ष रहने व्यवस्था छ ।"
ईपीएस उत्तीर्ण ५९ जनामाथि अनुसन्धान,काठमाडौं (कास) वैदेशिक रोजगार विभागले रोजगार अनुमति प्रणाली (ईपीएस) मार्फत कोरिया भाषा परीक्षामा उत्तीर्ण भएका ५९ जनामाथि अनुसन्धान गर्न प्रहरीलाई पत्र लेखेको छ । नक्कली परीक्षार्थी राखेर भाषा परीक्षा उत्तीर्ण गरेको आशंकामा उनीहरूको राहदानीसहित अनुसन्धान गर्न विभागले मंगलबार महानगरीय अपराध महाशाखालाई पत्र पठाएको हो । अनुसन्धानमा परेका परीक्षार्थी यस वर्ष नै कोरिया जाने सूचीमा परेका थिए । महाशाखाले अनुसन्धानका लागि विभागबाट विवरण आएको जनाएको छ तर अनुसन्धानमा कोको परे भन्नेबारे खुलाउन चाहेन । कोरिया भाषा प्रशिक्षण केन्द्रका सञ्चालक र कोरियाबाटै काम गरेर आएका व्यक्तिले मोटो रकम लिएर अर्कैका नाममा परीक्षा दिएका थिए ।
शरणार्थी उच्च आयोगले सहयोग बन्द गर्दै,"काठमाडौं (कास) भुटानी शरणार्थीको गाँस, बास, कपाससहित मानवीय सहयोगमा तीन दशकयता समन्वय गर्दै आएको राष्ट्रसंघीय शरणार्थी उच्च आयोगले यस वर्ष (सन् २०२०) को अन्त्यबाट सम्पूर्ण सहयोग कटौती गर्दै दमक, झापास्थित कार्यालयसमेत बन्द गर्ने भएको छ । आयोगकी नेपाल प्रतिनिधि क्यारोलिन स्पानुथभर्माले एक वर्षपछि आयोगले भुटानी शरणार्थी मामलाको जिम्मेवारी नलिने बताइन् । गृह मन्त्रालयको पछिल्लो विवरणअनुसार झापाको दमक र मोरङको पथरी शिविरमा गरेर ६ हजार ५ सय ७७ शरणार्थी बसोबास गर्छन् । झन्डै १ हजार ६ सय शरणार्थी दर्ताविहीन हैसियतमा शिविरबाहिर बस्दै आएका छन् । गृह मन्त्रालयले थालेको शरणार्थी पहिचान प्रक्रियामा थप ५ सय जतिले आफूलाई भुटानी शरणार्थी भन्दै आवेदन दिएका छन् । आयोगले दिएको जानकारी भने नेपालमा तिब्बती र भुटानीसहित गरेर १८ हजार ६५१ शरणार्थी दर्ता छन् ।"
स्ववियु चुनाव फागुन १४ मा,काठमाडौं (कास) त्रिभुवन विश्वविद्यालयले स्वतन्त्र विद्यार्थी युनियनको निर्वाचन फागुन १४ गते गर्ने आन्तरिक गृहकार्य थालेको छ । विद्यार्थी संघसंगठनका प्रतिनिधिसँग त्रिविले मंगलबार निर्वाचन कार्यतालिका र आचारसंहिताबारे छलफल गरेको हो । फागुन १४ मा चुनाव गर्ने प्रस्तावमा सत्तारूढ नेकपानिकट अनेरास्ववियुलगायत विद्यार्थी संघसंगठन सकारात्मक देखिएका छन् । प्रमुख प्रतिपक्षी कांग्रेसनिकट नेविसंघका प्रतिनिधि भने छलफलमा सहभागी भएनन् । नेविसंघलाई केही दिनमा पूर्णता दिएर निर्वाचन प्रक्रियामा सहभागी गराउने कांग्रेस नेताहरूले प्रतिक्रिया दिएका त्रिवि विद्यार्थी कल्याण तथा खेलकुद निर्देशनालयका प्रमुख गंगाबहादुर थापाले जनाए ।
चन्द कार्यकर्ता पक्रँदा प्रहरी घाइते,बर्दिया (कास) नेत्रविक्रम चन्द समूहका कार्यकर्तालाई पक्राउ गर्ने क्रममा आफ्नै पेस्तोलको गोली लागेर एक प्रहरी जवान घाइते भएका छन् । मंगलबार दिउँसो मधुवन नगरपालिका४ महुवास्थित बबई नहरमा भएको घटनामा इलाका प्रहरी कार्यालय ढोढरीका प्रहरी जवान गंगाराम चौधरी घाइते भएका हुन् । दायाँ तिघ्रामा गोली लागेका चौधरीलाई उपचारका लागि नेपालगन्ज लगिएको एसपी राजेशनाथ बाँस्तोलाले बताए । यसक्रममा जनप्रतिनिधि परिषद्का जिल्ला अध्यक्ष मधुवन८ दुर्गापुरका ६६ वर्षीय जयबहादुर ठाडामगर र जिल्ला सदस्य बढैयाताल गाउँपालिका४ का ५० वर्षीय रोहितकुमार सुनार पक्राउ परेका छन् ।
आफ्नै लागि आश्रम बनाउने दाउ,"रमेशकुमार पौडेल (चितवन), नगेन्द्र अधिकारी (काभ्रे), मनोज पौडेल (कपिलवस्तु) को सहयोगमा ।"
७२ लाख नपाएर समाचार लेखेको आरोप,"चितवन महायज्ञ आयोजक समितिका महासचिव तथा प्रवक्ता दिलीप न्यौपाने पत्रकार सम्मेलनका क्रममा निकै आक्रोशित देखिए । महाराजको बचाउमा उत्रेका उनले कान्तिपुरमाथि गम्भीर आरोप लगाए । तीन दिन अगाडि उहाँहरूको बार्गेनिङ चलेको थियो । ७२ लाख रुपैयाँ हामीले पाउनुपर्छ भन्या छन् । ७२ लाख रुपैयाँ नपाएपछि भोलिपल्ट यो समाचार आको छ, उनको आरोप छ । कुन मितिमा, कसले र कहाँ पैसा मागेको हो र त्यसको कुनै प्रमाण आयोजकसँग छ भन्ने प्रश्नको उत्तर भने उनले दिन सकेनन् । उनले भने, हामीले कुनै प्रमाण राखेका छैनौं । किनकि हामीलाई यस्तो हुन्छ भन्ने नै थाहा भएन । ७२ लाख मागिएको प्रमाण पेस गर्न गरिएको प्रश्नमा भने उनले महाराजले आफूलाई त्यस्तो सुनाएको र यसको प्रमाण नभएको भन्दै पन्छिए । गुरुले गल्ती गरेको हो भने जेल पनि हाल्नुपर्ने चुनौती दिएका उनले अधिकांश समय पत्रकारप्रति आक्रोश पोख्नमै खर्चिए । उनले महाराजबारे समाचार लेख्ने एक अनलाइनप्रति पनि आक्रोश पोख्दै उक्त अनलाइनलाई निस्तेज पार्ने धम्कीसमेत दिए । महायज्ञ आयोजक समितिका अध्यक्ष लालबहादुर दवाडीले स्पष्टीकरणको शैलीमा वाचक बालयोगेश्वर को समर्थन पनि नगर्ने र विरोध पनि नगर्ने बताए । उहाँका बारेमा छानबिन हुनुपर्छ । सत्य भए कारबाही हुनुपर्छ । उहाँले कुकृत्य गरेको हो भने उहाँ को हो र कारबाही नगर्ने दवाडीले भने ।"
प्रमुख प्रशासकविरुद्ध मुद्दा,काठमाडौं (कास) गुठी संस्थानका प्रमुख प्रशासक नारायण चौधरी र उपप्रशासक जयप्रसाद रेग्मीविरुद्ध अख्तियार दुरुपयोग अनुसन्धान आयोगले मंगलबार विशेष अदालतमा भ्रष्टाचार मुद्दा दायर गरेको छ । चौधरी र रेग्मीले काठमाडौं१ स्थित गुठीको जग्गा गुठीमै कायम गर्न सेवाग्राहीसित ८ लाख रुपैयाँ घूस लिएको र पछि सेवाग्राहीकै निजी खातामा फिर्तासमेत गरेको छानबिनबाट पुष्टि भएकाले उनीहरू विरुद्ध मुद्दा दायर गरिएको आयोगले जनाएको छ ।
"कृषि पन्छियो, वाणिज्य चुपचाप","(काठमाडौं)  गरिमा जातको धानको बीउ नक्कली भएको पुष्टि भए पनि सरकारले आयातकर्तालाई कारबाही र किसानलाई क्षतिपूर्ति दिलाउन आलटाल गरेको छ । कृषि अनुसन्धान परिषद् (नार्क) ले गत असोजमै नक्कली भएको पुष्टि गरे पनि ४ महिना बित्दासमेत किसानले क्षतिपूर्ति पाएका छैनन् । नक्कली बीउ आयातकर्ता दाङस्थित सनराइज एग्रिकल्चर रिसर्च सेन्टर प्रालिलाई पनि कारबाही भएको छैन । क्षतिपूर्तिको हकमा सरकार निरीह देखियो । गरिमामै सरकारबाटै अपहेलित भएको पुष्टि भएको छ, राष्ट्रिय कृषक समूह महासंघका संस्थापक अध्यक्ष उद्धव अधिकारीले भने, यस्तो अवस्थामा किसानको प्रगति कसरी होला ? किसानलाई क्षतिपूर्ति दिलाउने र आयातकर्तालाई कारबाही गर्ने दायित्व तालुक कृषि तथा पशुपन्छी विकास मन्त्रालयको हो । तर, मन्त्रालय आफू पन्छिँदै थप अनुसन्धान गर्न वाणिज्य आपूर्ति तथा उपभोक्ता संरक्षण विभागलाई जिम्मा लगाएको छ । मन्त्रालयले बीउबिजन ऐन संशोधनका क्रममा रहेको जनाउँदै विभागलाई जिम्मा लगाएको हो । उपभोक्ता संरक्षण ऐन ०७५ अनुसार विभागले आयातकर्तालाई मात्र कारबाही गर्न सक्छ । किसानलाई क्षतिपूर्ति दिलाउन सक्दैन । विभागले गत पुस २० मै फाइल बुझे पनि आयातकर्तालाई कारबाही गर्न अनुसन्धान अधिकृत तोकेको छैन । अनुसन्धान अधिकृत तोक्न नसक्दा बयानको प्रक्रिया नै अघि बढेको छैन । विभागका महानिर्देशक नेत्र सुवेदीले भने अनुसन्धान भइरहेको जानकारी दिए । नतिजा आएपछि सार्वजनिक गरिने उनले बताए । महानिर्देशक सुवेदीले अनुसन्धान भइरहेको दाबी गरे पनि विभागका प्रवक्ता नोखबहादुर बस्यालले भने छलफल प्रक्रिया पूरा गरेर मात्रै कारबाहीका लागि अनुसन्धान अधिकृत तोकिने जनाए । कारबाही प्रक्रिया अघि बढाउन अधिकृत तोक्नुपर्छ । अहिले तोकेको छैनौं, उनले भने, अनुसन्धानको दायरामा ल्याउन बुझेर गर्नुपर्छ । त्यही भएर ढिलाइ भएको हो । बीउबिजनमा ठगीको विषय भएकाले आयातकर्तालाई मात्रै कारबाही हुने उनले बताए । विभागले थप अनुसन्धानका लागि जिल्लामा समेत प्रतिनिधि पठाउने तयारी गरेको छ । बीउ नक्कली परेपछि बीउबिजन गुणस्तर नियन्त्रण केन्द्रका प्रमुख मदन थापाको संयोजकत्वमा क्षतिपूर्ति मूल्यांकन समितिले क्षतिपूर्तिको मूल्यांकनसमेतको प्रतिवेदन पेस गरिसकेको छ । उक्त प्रतिवेदन गत मंसिर ६ मै मन्त्रालयमा बुझाएको थियो । समितिले किसानको उत्पादन लागत खर्चका आधारमा १७ करोड र परिमाणका आधारमा २३ करोड क्षति सिफारिस गरेको थियो । सबैभन्दा बढी चितवन, कैलाली, बाँके, बर्दिया, दाङ, तनहुँ, कञ्चनपुर, नवलपरासीलगायत १३ जिल्लाका ६० पालिकामा क्षति पुगेको उल्लेख छ । ती क्षेत्रका झन्डै ७ हजार घरधुरीको १७ हजार ८ सय ६ हेक्टरबाट ८ हजार ५ सय टन धान उत्पादन नोक्सान भएको प्रतिवेदनमा छ । उक्त प्रतिवेदन विभागमा पेस गरिसकेको छ । तर, कारबाही प्रक्रिया अघि बढाउनुको साटो विभाग पनि थप अनुसन्धान गर्न जिल्ला जाने तयारी गरिरहेको छ । समितिले किसानलाई राहत उपलब्ध गराउन मन्त्रालयमा दुईपटक सिफारिस गरेको थियो । तर, यी निकायबाट कारबाही हुन सकेको छैन । किसानले पनि क्षतिपूर्ति पाएका छैनन् । गरिमाको हकमा वाणिज्य विभागले फाइल अनुसन्धान गरिरहेको कृषि तथा पशुपन्छी विकास मन्त्रालयका प्रवक्ता हरिबहादुर केसीले जानकारी दिए । ऐनअनुसार निरीक्षक तोकेर मुद्दामा जाने जानकारी पाएका छौं, उनले भने, त्योभन्दा बढी जानकारी भएन । विभागको प्रक्रिया लामो नै हुन्छ । गरिमाको हकमा कृषिमन्त्री घनश्याम भुसाल पनि मौन छन् । मंगलबार मन्त्रालयमा पत्रकारसँगको अन्तर्क्रिया कार्यक्रममा गरिमाका विषयमा उनी खुलेनन् । मन्त्रालयको मन्त्रीका हिसाबले किसानलाई निराश पार्दिनँ, पुनः कबुल गर्छु, उनले भने, कुनै दिन बोलाएर सबै प्रश्नको उत्तर दिनेछु । मन्त्रालय र विभागले आलटाल गर्दा किसान भने निराश छन् । आफूहरूलाई सरकारको अनुभूति नपाएको उनीहरूको गुनासो छ । एउटा निकायले अर्को निकायलाई देखाएर सरकार किसानको पक्षमा उभिएन, संस्थापक अध्यक्ष अधिकारीले भने, व्यापारी र सरकारको साँठगाँठमा किसान सधैं मर्कामा परे । किसानले सरकारको अनुभूति कहिल्यै गर्न पाएनन् ।केन्द्रका अनुसार गरिमा हाइब्रिड धान नेपालमा ०७२ सालमा दर्ता भएको हो । पाक्ने अवधि १२० देखि १२५ दिन यसको विशेषता हो । बोटको उचाइ १०० देखि १०५ सेन्टिमिटर, उत्पादन क्षमता ५८ देखि ६३ मेट्रिक टन हो । मसिनो दाना हुने गरिमा हाइब्रिडको सिफारिस क्षेत्र तराई र भित्री मधेस हो । तर, किसानले लगाएको बीउको पाक्ने अवधि १५० देखि १६० दिन रहेको नार्कले पुष्टि गरेको थियो ।"
पाम तेल आयात नखुलाउन भारतीय व्यवसायीको लबिइङ,"(नयाँदिल्ली)  पाम तेल निर्यातमाथि भारतले एक महिनाअघि लगाएको बन्देज खुला गर्न नेपाली पक्षले पहल गरिरहेका बेला भारतीय व्यवसायीले त्यसविरुद्ध लबिइङ थालेका छन् । उनीहरूले त्यही क्रममा नेपालबाट आयात हुने पाम आयलमा दक्षिण एसियाली स्वतन्त्र व्यापार सम्झौता (साफ्टा) अनुसार शून्य भन्सार सुविधा नदिन सरकारसमक्ष आग्रह गरेका छन् । खाने तेल उत्पादक तथा व्यापारीहरूको संस्था सल्भेन्ट एक्सट्र्याक्टरर्स एसोसिएसन अफ इन्डिया (एसईए) ले नेपाललाई त्यस्तो सुविधा दिएको खण्डमा घरेलु प्रशोधन उद्योगलाई असर पार्ने दाबीसहित त्यस्तो आग्रह गरेको हो । सोमबार भारतका वाणिज्यमन्त्री पीयूष गोयललाई भेटेर व्यवसायीहरूले त्यस्तो आग्रह गरेको भारतीय समाचार एजेन्सी पीटीआईले जनाएको छ । नेपालको भन्सार विभागले पनि चालु आवको पहिलो पाँच महिनामा पाम तेलको भारतर्फको निर्यात ११ अर्ब ५४ करोड रुपैयाँ पुगेको जनाएको थियो, जुन मुलुकको कुल निर्यातको एक चौथाइभन्दा बढी थियो । र, अझै बढ्ने क्रममा थियो ।नेपालले पाम आयलमाथि लगाइएको भन्सार छुटका लागि गरिरहेको पहलमा पनि भारतीय उद्योगी व्यवसायीले चासो देखाएका छन् । नेपालले साफ्टाअन्तर्गत शून्य भन्सारमा आरबीडी पालमोलिन निर्यातका लागि दबाब बनाइरहेकोमा समेत एसोसिएसनले ध्यानाकृष्ट भएको जनाएको छ । नेपालले निर्यात गर्ने उत्पादनमा उत्पत्ति (रुल अफ ओरिजिन) र मूल्य अभिवृद्धिसम्बन्धी नियम उल्लंघन भएको हुँदा कुनै पनि हालतमा खुला गर्नु हुँदैन एसोसिएसनका अध्यक्ष अतुल चतुर्वेदीले मन्त्री गोयलसमक्ष गरेको प्रस्तुतिलाई उद्धृत गर्दै पीटीआईले जनाएको छ । चतुर्वेदीले यस किसिमको आयातलाई छुट दिने हो भने राजस्वसँगै स्वदेशी प्रशोधन उद्योग र तेलहन उत्पादक किसानमाथि पनि असर पर्ने दाबी गरेका थिए । भारतीय व्यापारीहरूले साफ्टाको प्रसंग उल्लेख गरे पनि भारतले नेपाली उत्पादनलाई द्विपक्षीय वाणिज्य तथा व्यापार सन्धिअन्तर्गत भन्साररहित सुविधा दिँदै आएको छ । यसअन्तर्गत कृषि तथा अन्य औद्योगिक उत्पादनको कम्तीमा पनि ३० प्रतिशत मूल्य अभिवृद्धि हुनुपर्छ । तर, पाम तेलमा नेपाली व्यवसायीले उत्पादनको प्रशोधनभन्दा पनि मूल्य अन्तरलाई मात्र अभिवृद्धिका रूपमा व्याख्या गरेको आशंका छ । भारतीय व्यवसायीले पनि त्यसैलाई आधार बनाएर नेपालबाट हुने निकासी रोक्न माग गरेका हुन् । नेपाली पक्ष भने भारतले अझै पनि पाम तेलको आयात खुला गर्नेमा आशावादी देखिन्छ । वाणिज्य तथा आपूर्ति मन्त्रालयका सचिव वैकुण्ठ अर्यालले भारतीय व्यापारी तथा उद्योमीहरूको लबिइङ बारे अनभिज्ञता प्रकट गर्दै भारतीय पक्षसँग यो विषयलाई सुल्झाउन छलफल भइरहेको बताए । भारतीय पक्षसँग आग्रह भइसकेको छ । उनीहरूसँग नियमित सम्पर्कमा छौं, उनले भने । अर्थविद्हरू भने अहिले मलेसियाका कारण भारतले निर्यातमा बन्देज लगाएपछि ढिलोचाँडो नेपालबाट हुने निर्यातमाथि अंकुश लाग्ने निश्चित रहेको दाबी गर्छन् । भारतले दिँदै आएको भन्साररहित सुविधाको नेपाली व्यवसायीहरूद्वारा विगतदेखि नै दुरुपयोग गर्ने प्रवृत्ति रहेको र पाम तेलको सन्दर्भमा त्यही दोहोरिएको उनीहरूको भनाइ छ । ढिलोचाँडो यो त हुनु नै थियो । नेपालमा उत्पादन नै नहुने वस्तु तेस्रो मुलुकबाट आयात गरेर ३० प्रतिशत मूल्य अभिवृद्धि गरेको भनेर कसले पत्याउँछ ? अन्तर्राष्ट्रिय व्यापारका जानकार तथा अर्थविद् पोषराज पाण्डेले भने । भारतले मलेसियासँगको राजनीतिक सम्बन्ध तनावपूर्ण बनेपछि पाम तेलको आयातमाथि बन्देज लगाउने निर्णय गरेको थियो । जम्मुकश्मीरको विशेषाधिकार खारेजीको निर्णय र नागरिकता संशोधन विधेयकलाई लिएर मलेसियाका प्रधानमन्त्री महाथिर मोहम्मदले सार्वजनिक रूपमै आलोचना गरेपछि त्यसलाई लिएर भारतीय पक्ष असन्तुष्ट थियो । मलेसियाको प्रमुख कृषि उत्पादनमा पर्ने पाम तेलको प्रमुख बजार थियो ।"
सुरु भयो हवाई इन्धन ढुवानी,काठमाडौं (कास) नौबुँदे माग राखेर आन्दोलन गरिरहेका ट्यांकरचालक र आयल निगमबीच चारबुँदे सहमतिसँगै हवाई इन्धन ढुवानी पुनः सुरु भएको छ ।वार्तामा चालकले मंगलबारदेखि नै ढुवानी पुनः सुरु गर्न सहमति जनाएका हुन् । तापक्रमको नोक्साानीका विषयमा कमिटी बनाएर एक महिनामा टुंगो लगाउने निर्णयसँगै ढुवानी पुनः सुरु भएको निगमका कार्यकारी निर्देशक सुरेन्द्र पौडेलले बताए । विभिन्न बहानामा ट्यांकट्रकचालकलाई जरिवाना गर्ने र प्रताडना दिने कार्यबारे निगम व्यवस्थापनले सूक्ष्म अध्ययन गरिरहेको निगमको भनाइ छ । त्यस्ता कार्य हुने गरेका भए तुरुन्त बन्द गर्न निर्देशन दिने पनि सहमति भएको छ । यस्तै लोडिङ परिमाणको एक प्रतिशतभन्दा बढी तापक्रम नोक्सानी हुने अवस्थामा एक प्रतिशतभन्दा बढी नोक्सानीको मूल्य तिर्नुपर्ने अवस्था भएको सन्दर्भमा तापक्रम फरकले हुने परिमाणको घटीबढीको व्यवस्था यथाशीघ्र लागू गर्ने पनि सहमति भएको छ । लोडिङका क्रममा हुने समस्या समाधान गर्न प्राविधिक कमिटी रक्सौल डिपोमा निरीक्षण र सहजीकरणको व्यवस्था मिलाउने उल्लेख छ ।
मुआब्जामै रुमल्लिए कर्णालीका ठूला आयोजना,"अपर कर्णालीमा १० वर्षदेखि विवाद सरकारले सन् २००८ मा भारतीय कम्पनी जीएमआरलाई सर्भेक्षण अनुमति दिएसँगै विवादित बनेको अपर कर्णाली आयोजना पनि मुआब्जा वितरणमै अल्झिएको छ । प्रभावित क्षेत्रका ४ सय २६ घरधुरीले मुआब्जा पाउनुपर्ने भए पनि अहिलेसम्म १ सय ६४ परिवारलाई मात्र वितरण गरिएको छ । आयोजनाले ४८५९ हेक्टर जमिन ओगटेको भए पनि अहिलेसम्म ७४० हेक्टरको मुआब्जा मात्र दिएको हो । आयोजनाले प्रत्येक वर्ष मुआब्जा दिने मिति तोके पनि अन्तिम अवस्थामा रद्द गर्ने गरेको स्थानीय तिलक शाहीले गुनासो गरे । आयोजनाले उनको २३ रोपनी जमिन ओगटेको छ । वर्षौंदेखि मुआब्जाको आश देखाइरहेका छन्, उनले भने, तर अहिलेसम्म पाइएन । ३ वर्षअघि आयोजनाले गरेको सम्झौता अब आफूहरूले नमान्ने उनको भनाइ छ । जग्गाको मूल्य बढे पनि पुरानै रकम दिन खोजिएको उनले बताए । स्थानीय क्षेत्र शाही, जनक शाही र डिल्ली थापाको पनि धेरै जग्गा आयोजनाले ओगटेको छ । पहिलो किस्ता वितरण गर्दा हाम्रो नाम पारिएन, थापाले भने, अब कहिले वितरण गर्ने भन्नेमा कर्मचारी नै अन्योलमा छन् । अहिले कार्यालयमा सहयोगीबाहेक अन्य कर्मचारी नहुने उनको भनाइ छ । ०७४ सालमा पहिलो किस्ताबापत आयोजनाले १३ करोड ६२ लाख रुपैयाँ बाँडेको थियो । ०७४ असार मसान्तभित्र प्रभावित क्षेत्रको जग्गा खरिद गर्ने सम्झौता भए पनि हालसम्म १५ प्रतिशत मात्रै जमिन किनिएको छ । आयोजनाले ४८५९ हेक्टर निजी र २६७१७ हेक्टर सरकारी जमिन उपयोग गर्न पाउने गरी सम्झौता गरेको आठबीस१ का वडाध्यक्ष प्रभासिंह विकले बताए । १२ वर्षदेखि माथिल्लो कर्णाली आयोजना जिएमआरको कब्जामा रहेको उनको आरोप छ । मध्यपहाडी पनि अलमलमै मध्यहाडी (पुष्पलाल) राजमार्ग पनि लामो समयदेखि मुआब्जा वितरणको अलमलमै छ । लामो समयसम्म ट्र्याक खुल्ने विषयमा विवादमा परेको मध्यपहाडीमा अहिले मुआब्जा वितरणको समस्या देखिएको छ । मुआब्जाकै कारण दैलेख खण्डको रावतकोटदेखि लोहोरेसम्मको ३० किलोमिटर क्षेत्रमा काम अघि बढ्न नसकेको आयोजनाले जनाएको छ । प्रभावित क्षेत्रका बासिन्दाको फाइल उठाइसकिएको आयोजनाका इन्जिनियर तुलाराम शर्माले जानकारी दिए । प्रभावित क्षेत्रका घरको मूल्यांकन गरेर मात्र मुआब्जा दिने भएका छौं, उनले भने, मुआब्जाको काम सकिएपछि निर्माणको ठेक्का खुल्नेछ ।"
विदेशबाट फर्केका १०७ ले पाए सहुलियत ऋण,"(काठमाडौं)  विदेशबाट फर्केकामध्ये एक सय ७ जनाले मात्र सहुलियत दरको युवा परियोजना कर्जा पाएका छन् । यो गत मंसिरसम्मको तथ्यांक हो । कात्तिकसम्म ८७ जनाले यस्तो कस्तो पाएका थिए । ऋण प्राप्तिका लागि परेको आवेदनको तुलनामा प्रवाह भएको रकम निकै कम हो । रोजगारीका लागि बिदेसिएका नेपालीलाई स्वदेशमै उद्यममा लगाउने उद्देश्यले सरकारले विदेशबाट फर्केका युवा परियोजना ऋण कार्यक्रम ल्याए पनि अपेक्षित ऋण प्रवाह हुन सकेको छैन । यो कर्जामा ऋणीले सरकारका तर्फबाट ५ प्रतिशत ब्याज अनुदान पाउँछन् । बैंकले पनि आधारदर (बेस रेट) मा अधिकम २ प्रतिशतभन्दा धेरै थप्न पाउँदैनन् । यसरी तय भएको ब्याजदरमा ऋणीले ५ प्रतिशत घटाएर मात्र तिर्नुपर्छ । गत मंसिरसम्म १ सय ७ जना युवाले यो शीर्षकमा ७० करोड ४३ लाख रुपैयाँ ऋण लिएका छन् । गत असारसम्म ४९ जना ऋणीले बैंक तथा वित्तीय संस्थाबाट ३ करोड २९ लाख रुपैयाँ ऋण लिएका थिए । विदेशबाट फर्केका युवा परियोजनालगायत सहुलियत ब्याजदरसम्बन्धी कार्यक्रम लागू भएपछि वैदेशिक रोजगार प्रवर्द्धन बोर्डले आवेदन संकलन गरेको थियो । त्यति बेला १८ हजार ७ सय ६७ आवेदन प्राप्त भएका थिए । सहुलियत कर्जाका लागि ऋण लिन चाहनेमध्ये विदेशबाट फर्केका युवामध्ये प्रायःले कृषि तथा पशुपालनसम्बन्धी परियोजना पेस गरेका थिए । परेका आवेदनमध्ये ७ हजार ६ सय ७५ जनाले कृषि तथा पशुपालन व्यवसायमा लगानी गर्न चाहेको देखिन्छ, बोर्डको तथ्यांक छ, कुखुरापालन गर्न चाहनेको संख्या २ हजार ८ सय ९५, गाई, भैंसी, बंगुर र बाख्रापालन गर्न चाहने २ हजार ६ सय ३७, खेतीमा २ हजार २९ जना र माछापालनमा १ सय १४ जनाले काम गर्ने चाहेका छन् । होटल व्यवसाय, यातायात, उद्योग र अन्य व्यवसायमा युवाले विभिन्न खाले परियोजना (प्रस्ताव) पेस गरेका छन् । कुल परेका आवदेनमा १७ हजार ८ सय ७४ जना पुरुष र ८ सय ९३ जना महिला छन् । आवेदन दिने युवामध्ये सबैभन्दा धेरै ६ हजार ४ सय १७ जना मलेसियाबाट फर्केका छन् । साउदी अरबबाट फर्केकाको संख्या ४ हजार ३ सय ९९ र कतारबाट ३ हजार ६ सय १६ जना छ । यूएई, कुवेत, ओमान, बहराइन, जोर्डन, जापान, दक्षिण कोरियालगायत देशमा श्रमको अनुभव बटुलेका युवाले स्वदेशमा काम गर्ने इच्छा देखाउँदै आवेदन दिएका छन् । उनीहरूले होटल व्यवसाय, यातायात, उद्योग र अन्य व्यवसायमा युवाले विभिन्न खाले परियोजना पेस गरेका छन् । आवदेनमा १७ हजार ८ सय ७४ जना पुरुष र ८ सय ९३ जना महिला छन् । यीमध्ये सबैभन्दा धेरै ६ हजार ४ सय १७ जना मलेसियाबाट फर्केका छन् । साउदी अरबबाट फर्केकाको संख्या ४ हजार ३ सय ९९ र कतारबाट ३ हजार ६ सय १६ जना रहेको विभागको तथ्यांक छ । यो शीर्षकमा हालसम्म प्रवाह भएको ऋण र संख्या हेर्दा निकै कम भएको राष्ट्र बैंकले पनि स्विकारेको छ । यही कारण राष्ट्र बैंकले कृषिबाहेकका सहुलियत ब्याजको कर्जा प्रवाह गर्न बैंक तथा वित्तीय संस्थालाई संख्या नै तोकेको छ । जसमध्ये ०७७ असारसम्म वाणिज्य बैंकले न्यूनतम ५ सय, विकास बैंकले न्यूनतम २ सय र वित्त कम्पनीले न्यूनतम १ सय वटा कर्जा प्रवाह गर्नुपर्नेछ । बिदेसिएका युवालाई स्वदेश फर्काएर उद्यमशीलतामा प्रोत्साहन गर्ने उद्देश्यले सरकारले सहुलियतपूर्ण कर्जा कार्यक्रम ल्याएको हो । कार्यक्रमअन्तर्गत विदेशबाट फर्केका युवाले १० लाख रुपैयाँसम्म ऋण पाउने व्यवस्था छ । यस्तो कर्जाका लागि कुनै पनि देशमा कम्तीमा छ महिना काम गरी नेपाल फर्केको हुनुपर्नेछ । यसअघि सम्बन्धित विषयमा तालिम वा सीप प्राप्त गरेको, विदेशबाट फर्केको तीन वर्ष ननाघेकोलगायत व्यवस्था थियो । कार्यविधिको दोस्रो संशोधनमार्फत ती व्यवस्था हटाइएर ऋण प्राप्ति प्रक्रिया सहज बनाइएको हो । कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि सरकारले ५ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो । सोही कार्यक्रममा पछि २ वटा क्षेत्र कपडा उद्योग र सीटीईभीटीबाट तालिम प्राप्त गरेका लाई थपेर नौ वटा पुर्याइएको हो ।"
एपोलोको टायर्स,"काठमाडौं (कास) एपोलो टायर्सको उत्पादन नेपाली बजारमा उपलब्ध हुने भएको छ । एपोलोको आधिकारिक वितरकमा एरो इन्टरनेसनल, शुभश्री र पल्लवी इन्टरप्राइजेज रहनेछन् । शाखा स्थापनापछि एपोलोका दुईपांग्रे मोटरसाइकल तथा स्कुटीका टायर अल्फा रेडियल रेन्ज र एक्टी सिरिज बेस रेन्ज उपलब्ध हुनेछन् ।"
इटहरीमा फोर्स सोरुम,"काठमाडौं (कास) हिमालय अर्गनाइजेसनअन्तर्गतको फोर्स मोटर्सको सोरुम मंगबारदेखि इटहरीमा सञ्चालनमा आएको छ । कानुन, न्याय तथा आन्तरिक मामिलामन्त्री हिक्मत कार्की र इन्टरकन्टिनेन्टलका अध्यक्ष ध्रुवबहादुर थापाले सोरुमको उद्घाटन गरे । इन्टरकन्टिनेन्टलले ५ वर्षदेखि फोर्स ब्रान्डका गाडीको आयात र वितरण गर्दै आएको छ ।"
गण्डकीमा सिभिल,"काठमाडौं (कास) सिभिल बैंकले गण्डकी प्रदेशमा प्रदेश कार्यालय तथा शाखा सञ्चालनमा ल्याएको छ । बैंकले पोखरा महानगरपालिका, शिवचोकमा शाखा सञ्चालनमा ल्याएको हो ।"
कतार लिग प्रायोजक,काठमाडौं (कास) कतार एयरवेज २०२२ सम्मका लागि फिलिपिन्स फुटबल लिगको मुख्य प्रायोजक रहने भएको छ । कतार एयरवेज समूहका सीईओ अकबर अक बकेर र फिलिपिन्स फुटबल महासंघका महासचिव एड्विन बी गस्तानेजले सम्झौतामा हस्ताक्षर गरे ।
माघ १७ देखि वुड मेला,काठमाडौं (कास) मिडिया स्पेस सोलुसन्स र फ्युचरेक्स ट्रेड फेयर एन्ड इभेन्टको संयुक्त आयोजनामा छैटौं नेपाल वुड अन्तर्राष्ट्रिय एक्सपो२०२० हुने भएको छ । माघ १७ गतेदेखि १९ गतेसम्म काठमाडौंको भृकुटीमण्डपमा आयोजना हुने प्रदर्शनीमा विभिन्न देशका २ सयभन्दा बढी ब्रान्डका १५० स्टल रहनेछ ।
टाटाको जेन्युइन आयल,"काठमाडौं (कास) टाटा मोटर्सको आधिकारिक वितरक सिप्रदी अटोपार्ट्सले टाटाका गाडीका लागि नेपाली बजारमा जेन्युइन आयल सार्वजनिक गरेको छ । अब टाटाका गाडीका लागि १ देखि १५ लिटर रेन्जसम्मका तीन उत्पादन टाटा जेन्युइन इन्जिन, गियर तथा रियर एक्सल आयल उपलब्ध हुनेछ ।"
जगदम्बाको सहयोग,काठमाडौं (कास) जगदम्बा सिमेन्टले नेपाली चलचित्र सेन्टी भाइरसको प्रमोसनका लागि १० लाख सहयोग गरेको छ । गौतम बुद्ध क्रिकेट रंगशाला निर्माणमा सहयोग गरिरहेको फिल्म्सलाई मिडिया प्रमोसनका निमित्त सहयोग गरिएको हो ।
एप्सबाट ठग्ने गिरोह पक्राउ,"पर्सा (कास) पर्सा प्रहरीले अनलाइन सपिङ एप्समार्फत ठगी गर्ने ४ जनालाई पक्राउ गरेको छ । पक्राउ पर्नेमा बारा गढीमाईका २९ वर्षीय रोशन सिंह, उनका भाइ २१ वर्षीय विशाल सिंह, भारत कोलकाता स्थायी घर भएका २६ वर्षीय सबिक भक्त र वीरगन्जका १८ वर्षीय फारुख आलम छन् । उनीहरूलाई आइतबार पक्राउ गरिएको हो ।सामाजिक सञ्जालबाट कम मूल्यमा एप्पल कम्पनीको मोबाइल पठाउने र विदेश पठाउने आश्वासन दिई उनीहरूले ठग्दै आएको डीएसपी गौतम थापाले बताए । उनीहरूले सर्वसाधारणलाई प्रलोभनमा पारी क्लब फ्याक्ट्री नामक अनलाइन सपिङ एप्सबाट ठग्दै आएका थिए । यो गिरोहले नक्कली नागरिकताको प्रयोग गरी विभिन्न बैंकमा खोलिएको खातामा रकम मगाउने गरेका थिए, थापाले भने, ठगीमा प्रयोग हुने मोबाइल तथा कागजातसमेत फेला परेको छ । उनीहरूविरुद्ध उजुरी आएपछि प्रहरीले नियन्त्रणमा लिएको हो । यो गिरोहबाट अन्य थुप्रै व्यक्ति पनि ठगिएको हुन सक्ने थापाको अनुमान छ । उनीहरूमाथि थप अनुसन्धान भइरहेको प्रहरीले जनाएको छ ।"
चौथो पटक थपियो म्याद,"(भैरहवा)  गौतम बुद्ध क्षेत्रीय अन्तर्राष्ट्रिय विमानस्थल सञ्चालनका लागि नागरिक उड्डयन प्राधिकरण गृहकार्यमा जुटेको छ । भौतिक पूर्वाधार निर्माण सकेर ठेकेदारले सरकारलाई हस्तान्तरण गरेको तीन महिनाभित्र अन्तर्राष्ट्रिय उडान सञ्चालन गर्ने तयारीमा प्राधिकरण जुटेको हो । यसका लागि पर्यटन तथा नागरिक उड्डयन मन्त्रालयले तयारी कार्यदल गठन गरेर फिल्डमा परिचालन गरिसकेको छ । निर्माण सकिनासाथ परीक्षण उडान सुरु हुने नागरिक उड्डयन प्रािधकरणका महानिर्देशक राजन पोखरेलले जानकारी दिए । लगत्तै अन्तर्राष्ट्रिय विमानस्थलका रूपमा सञ्चालनका लागि प्रमाणीकरण प्रक्रिया पूरा गरिने उनले बताए । यसका लागि आवश्यक गृहकार्य थालिसकेका छौं, उनले भने, निर्माण सम्पन्न भएको तीन महिनाभित्र सञ्चालनमा ल्याउन कार्यदल परिचालन गरिएको छ । कार्यदलमा नागरिक उड्डयन प्राधिकरणअन्तर्गत एक दर्जनभन्दा धेरै विषयका प्राविधिक छन् । कार्यदलले एक सातादेखि विमानस्थलको भौतिक पूर्वाधार निर्मार्ण गर्ने चिनियाँ ठेकेदार कम्पनी नर्थवेस्ट सिभिल एभिएसन एयरपोर्ट कन्स्ट्रक्सन ग्रुपतर्फको आयोजना (आईसीपी वान) र एयर ट्राफिक, सञ्चार र मौसम व्यवस्थापनका लागि उपकरण जडानका लागि थाइल्यान्डको एरो थाई कम्पनीले लिएको अर्को ठेक्का (आईसीपी टु) को स्थलगत अध्ययन सुरु गरेको छ । विमानस्थललाई अन्तर्राष्ट्रिय मापदण्डअनुरूप बनाउन तयार गर्नुपर्ने संरचना, त्यसमा आउन सक्ने समस्याबारे अध्ययन गरी यथाशीघ्र सञ्चालनमा ल्याउन सकिने वातावरण तयार पार्न कार्यदल जुटेको हो । विमानस्थलमा जडित विभिन्न उपकरण र मेसिनले ठीक किसिमले काम गरेका छन्छैनन् भन्नेबारे जाँच्न क्यालिब्रेसन उडान गरेर पत्ता लगाइन्छ । सबै उपकरण ठीक भएको प्रमाणित भएपछि बल्ल परीक्षण उडानका लागि विमानस्थल योग्य मानिन्छ । सञ्चालनमा आइरहेको भएकाले गौतम बुद्ध विमानस्थललाई अन्तर्राष्ट्रिय रूपमा सञ्चालन गर्न भौतिक पूर्वाधार बनिसकेपछि जनशक्तिलगायतको समस्या नरहेको महानिर्देशक पोखरेल बताउँछन् । विमानस्थलका सबै पूर्वाधार तयार भएपछि अन्तर्राष्ट्रिय उडान सञ्चालनका लागि ६ महिनादेखि एक वर्षको समयसम्म परीक्षण अवधि लाग्छ । तर यो विमानस्थल सञ्चालनमै रहेको र आफ्नै अनुभवका आधारमा निर्माण सम्पन्न भएको तीन महिनाभित्र प्रमाणीकरण एवं सम्पूर्ण कागजी प्रक्रिया गरी अन्तर्राष्ट्रिय उडानका लागि मिति तय गरिनेछ । म्युनिखसँग सहकार्यअन्तर्राष्ट्रिय विमानस्थलका रूपमा प्रमाणीकरण भइसकेपछि सञ्चालन र व्यवस्थापनका लागि जर्मनको सरकारी स्वामित्वमा रहेको म्युनिख एयरपोर्ट कम्पनीसँग सहकार्यका लागि दुई मुलुकका सरकार (जीटूजी) बीच कुरा अगाडि बढिरहेको महानिर्देशक पोखरेलले बताए । जर्मन कम्पनीसँग गौतम बुद्ध विमानस्थल सहकार्यमा सञ्चालन गर्न खोजिएको हो । तर पूरै जिम्मा लगाउने होइन, उनले भने, विमानस्थलको सञ्चालन र व्यवस्थापनमा सहकार्य गर्ने विषयमा दुवै मुलुकका सरकारबीच छलफल अघि बढाइएको छ । म्युनिख कम्पनीका तर्फबाट छिट्टै नै एउटा टोली आउन लागेको उनले बताए । यसअघि पनि म्युनिख कम्पनीका तर्फबाट आएको एउटा टोलीले पहिलो चरणमा विमानस्थलको स्थलगत अध्ययन गरिसकेको छ । अब आउने टोलीसँग नमुना अन्तर्राष्ट्रिय विमानस्थलका रूपमा सञ्चालन गर्नेबारे छलफल गरिनेछ । भविष्यमा नेपालका अन्य विमानस्थललाई पनि यसअनुरूप लैजान सकियोस् भन्ने सरकारको उद्देश्य छ । विमानस्थल भनेको ठूलो व्यवसाय पनि हो, जसका लागि त्यही खालको सीप, दक्ष व्यवस्थापन र मार्केटिङ बिजनेस केन्द्रित भएर काम गर्न सक्ने खालको हुन जरुरी छ, पोखरेलले भने, विदेशी वायुसेवा निगमलाई नेपाल आउनलाई केके गर्नुपर्छ, त्यो उनीहरूले गर्छन् । विमानस्थलको सञ्चालन र व्यवस्थापन उनीहरूको पनि एउटा लगानी हो । म्युनिख कम्नीसँग महमति भएमा गौतम बुद्ध अन्तर्राष्ट्रिय विमानस्थलको सञ्चालन र व्यवस्थापनका लागि तीन वर्षसम्म सहकार्य रहने उनले जानकारी दिए । यसबीचमा उसले यस विमानस्थललाई अन्तर्राष्ट्रियस्तरको बनाउन सहयोग गर्ने, मार्केटिङ र विदेशी वायुसेवा निगमको उडान सञ्चालनका लागि पहल गर्नेछ । निर्माण कार्यको अन्तिम चरणमा रहेको गौतम बुद्ध अन्तर्राष्ट्रिय विमानस्थल आयोजनाको पछिल्लो पटक पुनः तीन महिनाका लागि म्याद थपिएको छ । विमानस्थलको भौतिक निर्माणतर्फको चिनियाँ ठेकेदार कम्पनी नर्थवेस्ट सिभिल एभिएसन एयरपोर्ट कन्स्ट्रक्सन ग्रुपलाई म्याद थपिएको यो चौथो पटक हो ।यसअघि निर्धारित ३१ डिसेम्बर २०१९ सम्म निर्माण कार्य सम्पन्न गर्न नसकेपछि म्याद थपेर ३१ मार्च २०२० पुर्याइएको राष्ट्रिय गौरव आयोजनाका निर्देशक प्रदीप अधिकारीले जानकारी दिए । उसलाई म्याद थप्नुको विकल्प थिएन, उनले भने, कि त ठेक्का तोड्नुपर्ने हुन्थ्यो, त्यो गर्न अहिलेको अवस्थामा सम्भव थिएन । चौथोपटक म्याद थपिए पनि समग्रमा आयोजनाको अवस्था राम्रो रहेको र सकभर अब म्याद थप्नुपर्ने अवस्था नआउनेमा आफू आशावादी रहेको उनले बताए । सन् २०१५ जनवरी १५ का दिन तत्कालीन प्रधानमन्त्री सुशील कोइरालाले शिलान्यास गरेको आयोजना डिसेम्बर २०१७ सम्म निर्माण सकिनुपर्ने थियो । आयोजनाको पहिलो पटक म्याद थपेर १५ जुन २०१८, दोस्रोपटक २८ जुन २०१९ कायम गरिएको थियो । तेस्रो पटक डिसेम्बर २०१९ कायम गरिएको हो । अब ३१ मार्च २०२० पुगेको छ । चिनियाँ ठेकेदार कम्पनीले आयोजनास्थलमा ल्याउनुपर्ने सम्पूर्ण उपकरण एकैपटक ल्याउन नसकेपछि यसअघिको निर्धारित मितिमा आयोजना सम्पन्न हुन नसकेको हो । गत अक्टोबर १५ सम्म सम्पूर्ण उपकरण आइपुग्नुपर्ने थियो । उपकरण समयमै नआउँदा जडानमा ढिलाइ भएको हो । मध्य अक्टोबरदेखि उपकरण जडान सुरु गरी डिसेम्बरसम्म विमानस्थलको सिभिल निर्माण सम्पन्न गर्ने योजना थियो । आयोजनाको सुरुवाती दिनदेखि नै विभिन्न कारणले गर्दा सहज रूपमा निर्माण अघि बढाउन नसक्दा आयोजनामा ठेकेदार कम्पनी घाटामा गएको छ । कति रकम घाटामा गयो भन्नबारे यकिन नभए पनि ठेकेदार कम्पनीका तर्फबाट देखापरेका कतिपय व्यवस्थापकीय कमजोरीका कारण साढे दुई अर्बको हाराहारीमा घाटा भएको अनुमान छ । उसले उपकरणमा मात्रै १ अर्ब ७० करोडभन्दा धेरै खर्च गर्नुपर्छ । चिनियाँ ठेकेदार कम्पनीले निर्माणतर्फको कार्यलाई निरन्तरता दिए पनि उपकरण खरिदमा आर्थिक स्रोत जुटाउन नसक्दा सबै उपकरण एकै पटक ल्याउन सकेको थिएन । ब्यागेज ह्यान्डलिङ सिस्टमबाहेक रनवे लाइटलगायत उपकरण भने उसले आयोजनास्थलमा ल्याइसकेको छ । ब्यागेज ह्यान्डलिङका उपकरण पनि ल्याउने क्रममा छ । विमानस्थलको भौतिक संरचनाबाहेक एयर ट्राफिक, सञ्चार र मौसम व्यवस्थापनका लागि उपकरण आयात गरी जडानका लागि थाइल्यान्डको एरो थाई कम्पनीले ठेक्का लिएको हो । एरो थाई कम्पनीले उपकरणहरू धमाधम आयोजनास्थलमा ल्याइरहेको निर्देशक अधिकारीले जनाए । उपकरण जडानका लागि तीन महिना जति समय लाग्छ । ९० प्रतिशत उपकरण आयोजनास्थलमा आइसकेको र बाँकी उपकरण पनि एक साताभित्र आइपुग्ने उनले बताए । उपकरण जडानपछि मात्रै परीक्षण उडान (क्यालिब्रेसन) गरिनेछ । त्यसका लागि आवश्यक विमान ल्याउने काम एरो थाई कम्पनीले गर्नेछ । केही दिनअघिको बेमौसमी वर्षाका कारण आयोजनास्थलमा काम गर्न निकै कठिनाइ भएको छ । पानीले आयोजनास्थलमा माटो दलदल भई चिप्लिनाले आयोजनास्थलमा ल्याइएर पनि कतिपय उपकरण जडान गर्न समस्या भइरहेको छ । पुसमा वर्षा भएर काममा अवरोध आउनेबारे नसोचिएको निर्देशक अधिकारीले बताए । जमेको पानी पम्पसेटले तानेर भए पनि उपकरण जडानका लागि जग खन्न थालिएको उनको भनाइ छ । आयोजनाको प्रगति ८६ प्रतिशत हाराहारीमा छ । उपकरण जडान हुनासाथ कार्यप्र्रगति शतप्रतिशत पुग्ने गौतम बुद्ध अन्तर्राष्ट्रिय विमानस्थल आयोजनाका प्रमुख प्रवेश अधिकारीले बताए । यतिबेला उपकरण जडानपूर्वको तयारीका काम भइरहेका छन्, उनले भने, उपकरण जडानपछि संरचनागत रूपमा विमानस्थल सञ्चालनयोग्य हुनेछ । विगत डेढ वर्षको अवधिमा आयोजनाको काम द्रुत गतिमा अघि बढे पनि सुरुवाती समयको ढिलाइको असर अहिलेससम्म परेको उनको भनाइ छ । उडानका लागि छलफल विमानस्थल सञ्चालनसँगै उडानका लागि स्वदेशी र विदेशी हवाई कम्पनीसँग सरकारी स्तरबाट वार्ता र छलफल जारी राखिएको छ । गौतम बुद्ध अन्तर्राष्ट्रिय विमानस्थल उडानयोग्य भएपछि विशेषगरी श्रीलंका, थाइल्यान्ड, म्यानमार, कम्बोडिया, जापान, सिंगापुर, कोरिया, चीनलगायत बौद्धिस्ट तथा दक्षिणपूर्वी एसियाली मुलुक हवाई सञ्चालन गर्न इच्छुक छन् । नेपालमै सञ्चालनमा रहेका एयरलाइन्स कम्पनीसँग एक चरणको छलफल गरिसकेको प्राधिकरणका महानिर्देशक पोखरेलले बताए । उनका अनुसार थप हवाई उडान सञ्चालन गर्न एयरलाइन्स कम्पनीलाई कम्तीमा पनि पाँच महिनाको समय लाग्छ । हवाई कम्पनीले ६ महिनाअघि सूचना दिएर आफ्नो टिकट बेच्ने, नयाँ उडान सञ्चालनका लागि स्वीकृत गराउनेलगायत प्रक्रिया पूरा गर्नुपर्छ । स्वदेशी नेपाल वायुसेवा निगम र हिमाली एयरलाइन्सले पनि गौतम बुद्ध विमानस्स्थलबाट अन्तर्राष्ट्रिय उडान सञ्चालन गर्न सक्ने पोखरेलले बताए । स्वदेशी एयरलाइन्स कम्पनीसँग गौतम बुद्ध विमानस्थलबाट अन्तर्राष्ट्रिय उडान सञ्चालन गर्नेबारे एक चरणको छलफल गरिसकेका छौं, उनले भने, अन्तर्राष्ट्रिय हवाई कम्पनीहरूसँग छलफल जारी छ । यसबारे म्यानमारसँग कुरा हुँदा म्यानमारले हवाई सेवा सम्झौतामा केही परिमार्जन गर्नुपर्ने भन्दै प्रस्ताव पेस गरेको उनले जानकारी दिए ।"
पर्यटन बोर्डमा रेग्मी,"(काठमाडौं)  पर्यटनबाट विदेशी मुद्रा आर्जनका लागि नेपाललाई अन्तर्राष्ट्रिय बजारमा प्रचारप्रसार गर्ने जिम्मा पाएको पर्यटन बोर्डको प्रमुख कार्यकारी अधिकृत (सीईओ) मा हिमनदी एवं भूगर्भविद् धनञ्जय रेग्मी नियुक्त भएका छन् । उनलाई मंगलबार साँझ बसेको पर्यटन बोर्डको सञ्चालक समितिले सीईओमा नियुक्त गरेको हो ।स्याङ्जा पौवागडे जन्मथलो भएका ४५ वर्षीय रेग्मी चार वर्षका लागि बोर्डको पाँचौं सीईओ नियुक्त भएका हुन् । छनोट उपसमितिबाट उत्कृष्ट तीन जनाको नाम सिफारिस भएको थियो, बोर्डका अध्यक्ष पर्यटन सचिव केदारबहादुर अधिकारीले कान्तिपुरसँग भने, तीमध्ये रेग्मी चार वर्षका लागि बोर्डको सीईओमा नियुक्त भएका हुन् । अब रेग्मीले बोर्डका अध्यक्ष अधिकारीसँग कार्यसम्पादन कारार सम्झौता गर्नुपर्नेछ । त्यसलगत्तै उनले सीईओको पदभार सम्हाल्नेछन् । सीईओ छनोट समितिमा रहेका निजी क्षेत्रका प्रतिनिधि कृष्ण महराले १९ जना आवेदकमध्ये रेग्मीको प्रस्तुति र योजना अन्य आवेदकको दाँजोमा उत्कृष्ट रहेको बताए । रेग्मी पर्यटन क्षेत्रमा केही गर्न सक्ने क्षमता भएका अध्येता देखिए, उनमा सरकारले अघि सारेको भ्रमण वर्षका लागि केही नवीन कार्य गर्न सक्ने क्षमता छ, महराले भने । पुस ८ गते निवर्तमान सीईओ दीपकराज जोशीको चारवर्षे पदावधि सकिएपछि बोर्डको सञ्चालक समितिले खुला प्रतिस्पर्धाबाट नयाँ सीईओका लागि २१ दिनको समयसीमा राखेर विज्ञापन आह्वान गरेको थियो । त्यसमा आवेदन दिने १९ आवेदकको छनोट प्रक्रियाको ३६औं दिनमा रेग्मी छानिएका हुन् । रेग्मीले सन् २००६ मा जापानको होक्काइदो विश्वविद्यालयबाट पर्वतीय क्षेत्रको भौर्गभिक अवस्था तथा वातावरणीय विज्ञानमा विद्यावारिधि गरेका छन् । रेग्मी हिमालयन रिसर्च सेन्टर नामक संस्थामार्फत हिमाली क्षेत्रबारे अनुसन्धानमूलक काम गर्दै आएका छन् । रेग्मीले १२ वर्षयता पदयात्रासम्बन्धी ट्रेकिङ तथा ट्राभल एजेन्सी पनि सञ्चालन गरिरहेका छन् । राजधानीको लैनचौर र कुपण्डोलमा रहेको टोयोटा गाडीको डिलरका सञ्चालक पनि रेग्मी नै हुन् । हाइड्रोपावर व्यवसायमा पनि संलग्न रेग्मीले चार वर्षअघि ताप्लेजुङको फावा खोलाबाट ५ मेगावाट विद्युत् उत्पादन गरी उक्त जिल्लामा पहिलोपटक बिजुली बालेको बताए । ताप्लेजुङकै पर्यटन व्यवसायी ईश्वरी पौडेलसँगको साझेदारीमा लुक्लामा पर्यटकीय होटल सञ्चालन गरेका रेग्मी हेलिकप्टर कम्पनी मुस्ताङ एयरका लगानीकर्तासमेत हुन् । रेग्मीले वार्षिक १ अर्ब हाराहारी बजेट भएको पर्यटन बोर्डको सीईओ भएपछि ९ वटा विषयमा सुधार गर्ने योजना रहेको बताए । बोर्डको समग्र सुधार, डिजिटल बजारीकरण, अनुसन्धानमा आधारित पर्यटकीय गन्तव्य विस्तार, बोर्डको आर्थिक सुधार, परम्परागत शैलीमा हुने गरेको मार्केटिङलाई बदल्ने उनको प्रतिबद्धता छ । अबको चार वर्ष आफ्ना सबै व्यवसायको कार्यकारी भूमिकामा नरहेर बोर्डलाई पूर्ण समय दिने उनले बताए । मैले जीवनको अधिकांश समय नेपालका हिमाली भेगको अनुसन्धानमा बिताएँ, उनले भने, अब मैले अनुसन्धानमा पत्ता लगाएको विषय कर्ममार्फत उतार्ने प्रयास गर्नेछु, रेग्मीले भने ।"
प्रदेशमा पनि प्रेसविरोधी कानुन,"(धनगढी)  आन्तरिक मामिला तथा कानुनमन्त्री आफैं मिडिया बोर्डको अध्यक्ष रहने र बोर्डले नै दण्ड सजाय गर्ने प्रावधानसहित सुदूरपश्चिम प्रदेश सरकारले मिडिया विधेयक प्रदेशसभामा दर्ता गराएको छ । विधेयकमा राखिएका केही प्रावधानले स्वतन्त्र प्रेसको मर्मलाई नियन्त्रण गर्ने भन्दै सरोकारवालाहरूले विरोध गरेका छन् । रेडियो, एफएम र टेलिभिजन प्रसारण सम्बन्धमा व्यवस्था गर्न बनेको विधेयक ०७६ प्रदेशसभामा टेबुल भएर सोमबारदेखि सैद्धान्तिक छलफल सुरु भइसकेको छ । दफा ३ मा रहेको बोर्ड गठनसम्बन्धी व्यवस्थामा आन्तरिक मामिला तथा कानुनमन्त्री बोर्डको अध्यक्ष रहने उल्लेख छ । समितिका अन्य सदस्यमा सोही मन्त्रालयका सचिव, मुख्यमन्त्री कार्यालयका सचिव, पत्रकार महासंघका प्रदेश अध्यक्ष रहने व्यवस्था गरिएको छ । कानुन मन्त्रालयकै सुरक्षा समन्वय महाशाखा प्रमुख सदस्य सचिव रहने व्यवस्था गरिएको छ । विधेयकको दफा १४ मा कार्यक्रम उत्पादन तथा प्रसारण गर्ने व्यक्ति तथा संस्थाले पालना गर्नुपर्ने सर्तहरूको व्यवस्था गरिएको छ । यस दफाअन्तर्गतका उपदफामा सूचना, समाचार, लेख वा कार्यक्रमको सत्यतथ्य स्रोतबाट पुष्टि भएपछि मात्र प्रसारण गर्नेगराउने, पूर्वाग्रहरहित समाचार हुनुपर्नेलगायत अमूर्त व्यवस्थाहरू गरिएका छन् । दफा १३ को उत्पादन तथा प्रसारणको व्यवस्थामा मित्र राष्ट्रहरूसँगको सुसम्बन्ध अभिवृद्धि हुने कार्यक्रम प्रसारण गर्नुपर्ने जस्तो अस्पष्ट बुँदा राखिएको छ । विधेयकको दफा १७ मा दण्ड सजायको व्यवस्था गरिएको छ । उपदफा (२) मा उल्लेख छ, कसैले यो ऐन वा यस ऐनअन्तर्गत बनेको नियम विपरीत कुनै कार्यक्रम, विज्ञापन, समाचार सामग्री प्रसारण गरेगराएमा त्यस्तो प्रसारण संस्था, प्रसारक वा सम्बन्धित व्यक्तिलाई बोर्डले वा बोर्डले तोकेको अधिकारीले निर्णय गरी १० हजारदेखि एक लाखसम्म जरिवाना गर्न सक्नेछ ।विधेयकमा रेडियो, एफएम र टेलिभिजनको सञ्चालन तथा व्यवस्थापनसम्बन्धी नीति तर्जुमादेखि इजाजत दिने, शुल्क, रोयल्टी र दस्तुर निर्धारण गर्ने, वर्गीकरण गर्ने, सञ्चालन तथा प्रशारणसम्बन्धी मापदण्ड निर्धारण गर्ने व्यवस्था गरिएको छ । अनुगमनको कार्य मिडिया बोर्डले गर्ने उल्लेख छ ।विधेयकमा कसैले प्रसारण संस्थाको इजाजतपत्र नलिई प्रसारण गरेमा बोर्डले त्यस्तो प्रसारणसम्बन्धी कामकारबाहीमा रोक लगाउन सक्ने उल्लेख छ । कसैले ऐन वा ऐनअन्तर्गत बनेको नियमविपरीत कुनै कार्यक्रम, विज्ञापन, समाचार सामग्री प्रसारण गरेगराएमा त्यस्तो प्रसारण संस्था, प्रसारक वा सम्बन्धित व्यक्तिलाई बोर्डले वा बोर्डले तोकेको अधिकारीले निर्णय गरी सजाय गर्ने उल्लेख छ ।विधेयकमाथि सोमबारदेखि प्रदेशसभामा सैद्धान्तिक छलफल सुरु भएको हो । छलफलका क्रममा बोल्दै प्रमुख प्रतिपक्षी दल नेपाली कांग्रेस र राजपाका सांसदहरूले प्रेस स्वतन्त्रता नियन्त्रण हुने गरी सरकारले कानुनको तयारी गरेको बताएका छन् । कांग्रेस सांसद भारतबहादुर खड्कालेविधेयकले प्रेसलाई नियन्त्रण गर्ने मनसाय राखेको बताए । उनले भने, मन्त्री आफैं बोर्डको अध्यक्ष हुने र दण्ड सजायसमेत बोर्डले नै गर्ने प्रावधान उचित भएन । नियमन र नियन्त्रण अलगअलग कुरा हुन् । उनले विषयगत समितिमा विधेयकका प्रावधानबारे गहन छलफल हुनुपर्नेमा जोड दिए । राजपा सांसद मालमती रानाले संघीय कानुन नआउँदै प्रदेशमा यो विधेयक ल्याउनु उचित नभएको बताइन् । बैठकमा बोल्ने सत्तारूढ दलका सांसदहरूले विधेयकका प्रावधानमा कमजोरी भए विषयगत समितिमा छलफलको चरणमा सच्याउन सकिने बताए । प्रेस स्वतन्त्रता कुण्ठित हुने कुनै कदम कसैले चाल्न सक्ने अवस्था छैन, सांसद पूर्णा जोशीले भनिन्, विधेयकको प्रस्तावनामै पूर्ण प्रेस स्वतन्त्रता भनेर उल्लेख भएकाले अन्य प्रावधानमा कुनै बदनियत राखेको छ भन्ने शंका गर्नु हुन्न । विषयगत समितिमा परिस्कृत गर्न पनि सकिन्छ ।नेपाल पत्रकार महासंघका केन्द्रीय अध्यक्ष गोविन्द आचार्यले विधेयक दर्ता गर्नुअघि सम्बन्धित मन्त्रालयलाई बोर्डको गठन, दण्ड सजायलगायत प्रावधानमा आवश्यक सुझाव दिइएको भए पनि बेवास्ता गर्नु आपत्तिजनक भएको बताए । सजाय तोक्ने अधिकार संविधानले अदालतलाई दिएको हुनाले दण्ड जरिवानासम्बन्धी अधिकार अदालतलाई नै दिने व्यवस्था गरिनुपर्ने आचार्यले बताए । कार्यकारीले नै सजाय गर्न सक्ने व्यवस्था भएमा उसले आफूलाई मन नपरेको पत्रकार र सञ्चारमाध्यमलाई बहाना खोज्दै कारबाही गर्न सक्छ, उनले भने, कारबाही त अदालतले गर्ने व्यवस्था गर्नुपर्छ । पत्रकारलाई कार्यकारीले कारबाही गर्ने व्यवस्था लोकतन्त्र मैत्री होइन । मन्त्रीको अध्यक्षतामा बोर्ड गठन गर्नुभन्दा निर्देशक समिति गठन गर्नु उपयुक्त हुने उनको सुझाव छ । मिडिया बोर्ड छुट्टै निकायका रूपमा गठन गर्नुपर्छ । लोकतन्त्रमा मिडियालाई बाध्य पारेर यस्तो गर, उस्तो गर भन्न मिल्दैन । उनले लोकतन्त्रमा निर्देशित पत्रकारिता नहुने बताउँदै पुष्टि गराएर मात्रै प्रसारण गर्न पाउने व्यवस्था हटाइनुपर्ने औंल्याए । मानवअधिकारवादी संस्था इन्सेकका सुदूरपश्चिम संयोजक खडकराज जोशीले मिडिया बोर्डको अध्यक्षमा अवकाशप्राप्त न्यायाधीश, प्राध्यापक वा निर्धारित योग्यता पुगेका व्यक्ति रहनु उपयुक्त हुने औंल्याए । बोर्डको अध्यक्षमा मन्त्री आफैं हुने र उनकै नेतृत्वमा दण्ड सजाय गर्ने व्यवस्था ठीक होइन, उनले भने । आन्तरिक मामिला तथा कानुनमन्त्री प्रकाशबहादुर शाहले दफावार छलफलका क्रममा सबै विषयको गहन छलफल हुने बताए ।"
"जाँदा थर्मल गन, आउँदा स्क्यानर","(काठमाडौं)  काठमाडौंगोन्जाओ उडानका लागि चाइना साउथर्न एयरलाइन्सले मंगलबार दिउँसो १२ बजेर ४० मिनेटमा उडान भर्नुपर्ने थियो । यात्रुहरू साढे ९ बजे नै त्रिभुवन अन्तर्राष्ट्रिय विमानस्थल छिरिसकेका थिए । एयरलाइन्सका कर्मचारी आफ्ना यात्रुको स्वास्थ्य परीक्षण गर्न, झोलाको तौल लिन र बोर्डिङ पास दिन तयारी अवस्थामै थिए । काउन्टरमा यात्रु आउनेबित्तिकै उनीहरू थर्मल गन निधारमा तेर्स्याउँथे, जसले यात्रुको तापक्रम तत्काल पत्ता लगाउँथ्यो । शरीरमा ९८ डिग्रीभन्दा कम तापक्रम भएका यात्रुलाई मात्रै बोर्डिङ पास दिइन्थ्यो । गोन्जाओ जानेमा नेपालीसहित चिनियाँ र अन्य मुलुकका यात्रु थिए । बोर्डिङ पास लिने क्रम साढे ११ बजेसम्म चल्यो ।चीनबाट फर्किएका एक नेपालीमा नोवल कोरोना भाइरस भेटिएपछि विदेश जाने र आउने यात्रुको स्वास्थ्य जाँचमा कडाइ गरिएको छ । अन्य मुलुकबाट आउने यात्रुको मात्रै होइन, चीन जाने यात्रु पनि स्वस्थ छन् कि छैनन् भनेर सम्बन्धित एयरलाइन्स कम्पनीले परीक्षण गरेर मात्रै पठाउने गरेका छन्, विमानस्थल नागरिक उड्डयन कार्यालयका प्रवक्ता चन्द्रलाल कर्णले भने । अरू देशबाट आउने यात्रुको भने स्वास्थ्य मन्त्रालयले नै स्वास्थ्य परीक्षणको व्यवस्था मिलाएको छ । अध्यागमनमा यात्रुको विवरण टिपाउने डेस्कमा १ बजे पुग्दा जहाजबाट उत्रिएका यात्रु आइरहेका थिए । यात्रु अध्यागमन पुग्नुअघि नै हेल्थ डेस्क राखिएको छ, जहाँ मास्क लगाएका चिकित्सक र नर्सहरू बसेका हुन्छन् । यहाँ यात्रुको पूर्ण शरीर देखिने गरी दुईवटा थर्मल स्क्यानर मेसिन झुन्ड्याइएको छ । त्यसको मनिटरमा यात्रुको तापक्रम देखिन्छ । उक्त थर्मल स्क्यानर चार दिनअघि जडान गरिएको हो । थर्मल स्क्यानरमा देखिने विवरण हेर्न दुईवटा मनिटरसहितको डेस्क राखिएको छ । स्क्यानरले कैद गरेको यात्रुको तापक्रम मनिटरमा हेर्न स्वास्थ्यकर्मीहरू खटिएका हुन्छन् । यात्रुले भने आफ्नो तापक्रम स्वास्थ्यकर्मीले निगरानी गरेको थाहा पाउँदैनन् । ९८ डिग्रीभन्दा बढी तापक्रम भएको यात्रुलाई फर्काएर सामान्य जाँच गर्छौं, हेल्थ डेक्सका एक स्वास्थ्यकर्मीले भने, हामीलाई शंका लागेमा अरू हिँड्ने बाटोसमेत प्रयोग नगरी रनवेबाटै एम्बुलेन्सबाट अस्पताल पठाउँछौं । स्वास्थ्य मन्त्रालयले विमानस्थलमा एक जना विशेषज्ञसहित आठ जनाको टोली खटाएको छ । जसमा चार जना नर्स, तीन जना एमबीबीएस चिकित्सक छन् । डेस्कमा चिनियाँ र अंग्रेजी भाषामा तयार गरिएको फ्लेक्स राखिएको छ । जसमा उच्च ज्वरो, टाउको दुखाइ, घाँटी दुख्ने, शरीर दुख्ने, पखाला लागेको लक्षण भएमा हेल्थ डेस्कमा सम्पर्क गर्न भनिएको छ । यो डेस्क चिनियाँ यात्रुलाई लक्षित भएकाले चिनियाँ भाषामा पनि लेखिएको हो, एक स्वास्थ्यकर्मीले भने । स्वास्थ्य जाँचबाहेक हरेक जहाजका पाइलटले आफ्ना यात्रु संक्रमित भएनभएको घोषणा गर्नुपर्ने व्यवस्था गरिएको विमानस्थलका प्रवक्ता कर्णले बताए । जहाजले पनि स्वस्थ व्यक्तिलाई मात्रै चढाउँछ, यात्रुले नै स्वस्थ भएको प्रमाणित गर्नुपर्ने हुन्छ । जहाजका सदस्यले पनि निगरानी गरिरहेका हुन्छन्, कर्णले भने, हरेक जहाजका पाइलटले शंकास्पद कुनै यात्रु भएनभएको मलाई क्लियर गर्नुपर्ने हुन्छ ।शंकास्पद सबै डिस्चार्जस्वास्थ्य मन्त्रालयले चीनको वुहानबाट फर्किएका एक नेपाली विद्यार्थीबाहेक अरूमा नोवल कोरोना भाइरस नदेखिएको जनाएको छ । शुक्रराज ट्रोपिकल तथा सरुवा रोग अस्पतालमा भर्ना भएका शंकास्पद दुई जना बिरामीमा संक्रमण पुष्टि नभएपछि उनीहरूलाई मंगलबार साँझ डिस्चार्ज गरिएको छ । मंगलबार थप दुई जनाको घाँटीको र्यालको नमुना परीक्षण गरिए पनि भाइरस नदेखिएको राष्ट्रिय जनस्वास्थ्य प्रयोगशालाकी निर्देशक डा रुणा झाले जानकारी दिइन् । अहिले अस्पतालमा एक जना पनि शंकास्पद बिरामी नरहेको टेकु अस्पतालका डा अनुप बाँस्तोलाले बताए । पाँच जना शंकास्पद बिरामी आइसोलेसन वार्डमा भर्ना गरिएकोमा एक जनामा मात्र संक्रमण देखिएको हो, उनले भने । हाल स्वास्थ्य मन्त्रालयले शंकास्पद व्यक्तिको चाँडो पहिचान, संक्रमितको उचित व्यवस्थापन र बेग्लै राखेर उपचार गर्ने नीति लिएको छ । संक्रमण पुष्टि भएकाहरूको सम्पर्कमा आएका व्यक्तिको खोजी गरेर निगरानीमा राख्नेसमेत मन्त्रालयले जनाएको छ । मन्त्रालयले चीनमा रहेका नेपालीलाई फर्काउनु आवश्यक नरहेको जनाएको छ । वुहानमा करिब एक सय ९० नेपाली रहे पनि सय जना सम्पर्कमा आएका छन्, मन्त्रालयका प्रवक्ता महेन्द्रप्रसाद श्रेष्ठले भने, बाँकीलाई भिच्याट समूहमार्फत सम्पर्कमा आउन आग्रह गरिएको छ । नेपाली दूतावाससँग सम्पर्क भइरहेकाले चीनमा रहेका नेपालीलाई फर्काउनु प्राविधिक रूपमा जरुरी नरहेको उनले बताए ।परीक्षण गर्न एक हजार कीटनोवल कोरोना भाइरस परीक्षण गर्न सरकारले एक हजार कीट ल्याउने तयारी गरेको छ । अमेरिकाको सेन्टर फर डिजिज एन्ड प्रिभेन्सन संस्थाले विश्व स्वास्थ्य संगठनको समन्वयमा नेपाललाई कीटलगायत परीक्षणका आवश्यक सामग्री सहयोग गर्न लागेको हो । एक साताभित्र ती सामग्री आइसक्ने इपिडिमियोलोजी तथा रोग नियन्त्रण महाशाखाका निर्देशक डा विवेककुमार लालले बताए । कोरोना भाइरसको नमुना परीक्षणका लागि राष्ट्रिय जनस्वास्थ्य प्रयोगशालालाई चौबीसै घण्टा तयारी अवस्थामा राखिएको छ । इन्फ्लुएन्जाको नमुना परीक्षण हुँदै आइरहेको विशेष प्रयोगशाला (बीएसएलटु ल्याब) बाटै कोरोनाको परीक्षण भइरहेको छ । प्रयोगशालासँग भएका सयवटा नमुना परीक्षण कीटमध्ये पाँचवटा मात्रै खर्च भएको प्रयोगशालाकी निर्देशक डा रुणा झाले बताइन् । यसैबीच, नमुना परीक्षण संकलन र व्यवस्थापनबारे मंगलबार राजधानीका १३ वटा अस्पतालका चिकित्सक र स्वास्थ्यकर्मीलाई तालिम दिइएको छ । पाटन अस्पताल, ग्रान्डी अस्पताल, सिभिल, भक्तपुर, प्रहरी, वीरेन्द्र सैनिक, नर्भिक, त्रिवि शिक्षण र वीर अस्पतालका चिकित्सक तथा स्वास्थ्यकर्मीले तालिम लिएका छन् ।बीपीमा ॅर्यापिड रेस्पोन्स टिमसुनसरी धरानस्थित बीपी कोइराला स्वास्थ्य विज्ञान प्रतिष्ठानले संक्रमण फैलन सक्ने भन्दै सतर्कताका लागि र्यापिड रेस्पोन्स टिम गठन गर्ने भएको छ । काठमाडौंमा भाइरसको संक्रमण पुष्टि भएपछि पूर्वमा पनि देखापर्न सक्ने भन्दै प्रतिष्ठानले टिम गठनको तयारी गरेको प्रतिष्ठानका निर्देशक प्राडा गौरीशंकर साहले जनाए ।"
प्रधानमन्त्रीको स्वास्थ्यमा थप सजगता,"(काठमाडौं)  प्रधानमन्त्री केपी शर्मा ओलीको स्वास्थ्य सुरक्षा बढाइएको छ । निमोनिया गराउने नोवल कोरोना भाइरसको प्रकोप विश्वव्यापी फैलिन थालेपछि प्रधानमन्त्रीको स्वास्थ्यमा थप सतर्कता अपनाइएको बालुवाटार स्रोतले जनाएको छ । यसअघि पनि मौसमी रुघाखोकीका बेला ओलीको स्वास्थ्य सुरक्षामा सतर्कता अपनाउने गरिएको थियो । नयाँ भाइरसको विस्तारलाई हेरेर अहिले हाम्रो प्रधानमन्त्री मात्र नभई भारत, अमेरिका, चीनलगायतका राष्ट्र र सरकार प्रमुखको स्वास्थ्य सुरक्षामा सतर्कता अपनाइएको छ, प्रधानमन्त्रीको उपचारमा संलग्न एक चिकित्सकले भने, हाम्रा प्रधानमन्त्रीको शरीरको प्रतिरक्षा प्रणाली कमजोर भएकाले थप स्वास्थ्य सुरक्षा चाहिन्छ । १३ वर्षअघि मिर्गौला प्रत्यारोपण गरिएपछि प्रधानमन्त्री ओलीलाई रुघाखोकीलगायतका विभिन्न खाले मौसमी संक्रमणबाट बचाउन चिकित्सकले सतर्कता अपनाउँदै आएका छन् । मिर्गौलामा पुनः समस्या देखिएपछि प्रधानमन्त्री ओली करिब सात महिनादेखि उपचारका क्रममा छन् । उनको नियमित डायलसिस हुँदै आएको छ । प्रधानमन्त्री ओलीलाई मौसमी रुघाखोकी (इन्फ्लुएन्जा) र निमोनियाविरुद्धको खोप निरन्तर लगाइँदै आएको छ । धेरै समय अघिदेखि प्रधानमन्त्रीलाई भेट्न जानेले हातमा स्यानिटाइजर लगाउनुपर्छ । नोवल कोरोना भाइरसको प्रकोप देखिएपछि हाल स्यानिटाइजर लगाउनुपर्ने प्रक्रियामा थप कडाइ गरिएको छ । प्रधानमन्त्रीलाई सम्भावित संक्रमणबाट जोगाउन रुघाखोकी र ज्वरो आएका व्यक्तिलाई बालुवाटारस्थित निवास वा निकट सम्पर्कमा बस्न दिइँदैन । रुघाखोकीलगायतका लक्षण भएका सुरक्षाकर्मी त के कोही पनि प्रधानमन्त्री ओली नजिक बस्न पाउँदैनन्, प्रधानमन्त्रीका निजी चिकित्सक डादिव्यासिंह शाहले भनिन्, त्यस्तो बेला म पनि प्रधानमन्त्रीको नजिक जान्नँ । पछिल्लो समय चीन गएर फर्केको स्वस्थ व्यक्तिसँग भेट्दासमेत प्रधानमन्त्रीले एक मिटरको दूरी कायम गर्दै उचित स्वास्थ्य सुरक्षाको उपाय अपनाउनु आवश्यक हुने एक वरिष्ठ मिर्गौला रोग विशेषज्ञले बताए । उनका अनुसार नोवल कोरोना भाइरसको सम्पर्कमा आएका व्यक्तिहरूमा इन्क्युबेसन पिरियड (शरीरमा कीटाणु प्रवेश गरेपछि लक्षण देखिन लाग्ने समय) ले गर्दासमेत तत्काल लक्षण नदेखिएको हुन सक्छ ।"
लिभरपुलको ध्यान जित केन्द्रित,"लन्डन लिभरपुलको काम उस्तै छ । इंग्लिस प्रिमियर लिगको शीर्षस्थानमा रहन टोलीले त्यसमै ध्यान केन्द्रित गर्दै छ । अरू टिम भने धेरै पछाडि छन् । लिभरपुलले लगातार १५ औं जितको प्रयासमा बुधबार राति लन्डन स्टेडियमको भ्रमणमा निस्कने छ । टोलीले सामना गर्नेछ वेस्ट ह्यामको । यसअघि सारिएको खेल अब हुन लागेको हो । यसबीच लिभरपुल भने आफ्नो क्लब इतिहासमै सबैभन्दा उत्कृष्ट समयबाट गुज्रिइरहेको छ ।लिभरपुलले यस सिजनका २३ खेलमध्ये २२ मा जित निकालेको छ । दोस्रो स्थानमा रहेको म्यानचेस्टर सिटीभन्दा १६ अंकले अगाडि छ । डिफेन्डिङ च्याम्पियन रहेको सिटीकै नाममा लगातार १८ लिग जितको कीर्तिमान छ । यसलाई तोड्न सबैभन्दा बलियो प्रत्याशी मर्सिसाइड क्लब नै रहेको छ । उल्भसमाथि प्राप्त २१ को जितयता लिभरपुल लिगमा लगातार ४० खेलयता अपराजित छ । अहिले मेरो ध्यान लिग उपाधिमा पक्कै पनि छैन, व्यवस्थापक योर्गन क्लोपले दाबी गरेका छन् ।उनको भनाइ हो, लिभरपुलको तत्कालको उद्देश्य आफ्नोसामु रहेको खेल जित्नेमात्र हो । हामी जित्नेक्रम जारी राख्नेछौं, जति बेला उपाधि हात पार्नेछ, त्यही दिनसम्म कुरौं, क्लोप मान्छन् । उल्भसविरुद्धको खेलमा सुरुमा जोर्डन हेन्डरसनले गोल गरे । उनकै सहयोगी भूमिकामा रोबर्टो फिर्मिनोले विजयी गोल गरे । यी दुई गोलको बीचमा लिभरपुलले डिसेम्बरमा एभरटनविरुद्ध गोलको अवसर दिएयता पहिलो गोल खाएको थियो ।लिगमा राम्रो खेलिरहे पनि लिभरपुल एफए कपमा सप्ताहन्तमा स्रुसबरीसँग २२ को बराबरीमा रोकिएको थियो । अर्को लेगको खेल एनफिल्डमा हुनेछ । क्लोपले फेब्रुअरी ४ मा हुने दोस्रो लेगको खेलमा आफ्नो पहिलो रोजाइका कोही पनि खेलाडीलाई नखेलाउने बताइसकेका छन् । वेस्ट ह्यामविरुद्ध भने उपयोगी साडियो माने उपलब्ध हुने छैनन् । सबै प्रतियोगितामा १३ गोल गरिसकेका माने चोटग्रस्त छन् । उनको स्थानमा जापानी मिडफिल्डर ताकुमी मिनामिनोले मौका पाउन सक्नेछन् ।वेस्ट ह्याम आफैं भने खराब लयबाट गुज्रिइरहेको छ । टिम रेलिगेसनको ठीक माथि १७ औं स्थानमा छ । ठीक पछाडि रहेका बर्नमाउथ र वाटफोर्डसहित तीनै टिमको समान २३ अंक छ । त्यसैले वेस्ट ह्यामका लागि जित निकै अनिवार्य छ । उसका लागि यो स्थितिमा लयमा रहेको लिभरपुलको सामना उपयुक्त अवसर नहुन सक्छ । लिभरपुल निकै बलियो छ, त्यसैले उसकाविरुद्ध राम्रो खेल्नुबाहेक अर्को विकल्प छैन, मिडफिल्ड मार्क नोबल मान्छन् ।"
आर्सनल पाँचौं चरणमा,"लन्डन मिखेल आर्टेटाले सफलताको भोका आफ्ना युवा खेलाडीको प्रशंसा गरेका छन् । तिनै खेलाडीको प्रदर्शन मदतमा आर्सनलले सोमबार राति बर्नमाउथलाई २१ ले हराउँदै पाँचौं चरणमा स्थान बनाएको छ । बुकायो साका र एडी एनकेटिहले आर्सनलका लागि गोल गरे । आर्टेलाले अधिकांस युवा खेलाडीले भरिएको टिम उतारेका थिए । आर्सनलले अर्को चरणमा तेस्रो डिभिजन टोली पोर्टसमाउथको सामना गर्नेछ । बर्नमाउथका लागि साम स्टुरेजले एक गोल फर्काए । यो जितमा म निकै खुसी छु । विशेषतः युवा खेलाडीले जसरी खेले, त्यसबाट म निकै प्रभावित भएको छु, आर्सनल व्यवस्थापक आर्टेटाले भने ।"
सम्झना कप टेबलटेनिस यसै साता,"काठमाडौं (कास) तेस्रो सम्झना कप खुला अन्तर्राष्ट्रिय टेबलटेनिस शनिबार काठमाडौंमा सुरु हुने भएको छ ।ललितपुर टेबलटेनिस क्लबले पत्रकार सम्मेलन प्रतियोगितामा नेपालसहित भारत, पाकिस्तान र दक्षिण कोरियाका गरी ५ सय २४ खेलाडीले भाग लिने जनाएको छ । ८ दिन चल्ने प्रतियोगितामा सहभागी प्रतिस्पर्धीले १४ स्वर्णका लागि प्रतिस्पर्धा गर्ने आयोजक क्लबका अध्यक्ष उर्दिप जोशीले बताए । अखिल नेपाल टेबलटेनिस संघको तत्त्वावधानमा लैनचौरस्तिथ राष्ट्रिय टेबलटेनिस प्रशिक्षण केन्द्रमा हुने प्रतियोगितामा पुरुष र महिला गरी १४ इभेन्टमा प्रतिस्पर्धा हुनेछ ।खुलातर्फ विजेताले ६० हजार, दोस्रोले ३० हजार र तेस्रोले १० हजार रुपैयाँ पुरस्कार प्राप्त गर्नेछन् । भेट्रान एकलका विजेताले १० हजार, दोस्रोले ५ हजार र तेस्रो हुनेले २ हजार ५ सय रुपैयाँ पाउने छन् । आयोजकले समापनमा १३ औं सागमा टेबलटेनिसमा पदक जितेका खेलाडी, प्रशिक्षक र अफिसियललाई लाइफटाइम एचिभमेन्ट अवार्डबाट सम्मान गर्ने जनाएको छ । सम्झना ल्याब्रोटरीले प्रतियोगितालाई मुख्य प्रायोजन गरेको छ ।"
आयोजक ज्ञान विजयी,यादव निरञ्जनको १४ स्कोर मदतमा ह्वाइटहाउसले बर्नहार्टलाई ५२२८ ले हरायो । नोबेल एकेडेमीविरुद्ध इन्साइट भिजन २६२४ को साँघुरो अन्तरले विजयी भयो । इन्साइटका सुमन कार्कीले ८ स्कोर जोडे । प्रतियोगिता उद्घाटनका क्रममा विश्व विख्यात बास्केटबल खेलाडी कोबे ब्रायन्टको असामयिक निधनमा खेलाडीले एक मिनेट मौनधारण गरे । माघ २१ सम्म चल्ने प्रतियोगिताको प्लस टुतर्फ १६ र स्कुलतर्फ ८ टिम सहभागी छन् ।
चन्द्रपुरको लगातार जित,(रौतहट)  सिन्धुपाल्चोकको बाह्रबिसे नगरपालिकालाई पराजित गर्दै रौतहटको चन्द्रपुर नगरपालिका यहाँ भइरहेको उपमेयर कप राष्ट्रिय महिला लिग फुटबलको समूह क को शीर्षस्थानमा उक्लिएको छ । मंगलबार शेरबहादुर दर्लामी खेल मैदानमा चन्द्रपुरले बाह्रबिसेलाई ५२ ले पराजित गरेको थियो ।चन्द्रपुरले तेस्रो जितपछि समूहबाट ९ अंक जोड्दै शीर्षस्थानमा पकड जमाएको हो । चन्द्रपुरकी रजनी ठोकर र सविता रानागमरले समान २ गोल गरेका थिए ।पहिलो मिनेटमै चन्द्रपुरकी रोजिना श्रेष्ठको पासमा रजनी ठोकरले गोल गर्दै टोलीलाई अग्रता दिलाइन् । खेलको १५ औं मिनेटमा सविता रानामगरको पासमा मनीषा राउतले दोस्रो गोल गरिन् । खेलको ३४ औं मिनेटमा रजनीको पासमा सविता रानामगरले तेस्रो गोल गरिन् । सविताको बल बाह्रबिसेका गोलकिपर सजिना माझीले रोक्ने प्रयास गरे पनि सकिनन् । उनको झिनो प्रयास असफल रह्यो । फितलो प्रदर्शनपछि गोलकिपर सजिनाको स्थानान्तरण गरियो । उनको स्थानमा अर्की गोलकिपर मैदान प्रवेश गराइयो । तर बाह्रबिसेको खेल त्यति चित्त बुझ्दो भएएन । दाबेदार बाह्रबिसेका खेलाडी चन्द्रपुरका खेलाडी सामु बिट हुन थाले । खेलको ३८ औं मिनेटमा सविता रानामगरको पासमा रजनीले व्यक्तिगत दोस्रो गोल गर्दै टोलीलाई ४० को अग्रता दिलाइन् । दोस्रो हाफको पहिलो मिनेटमा बाह्रबिसेकी पार्वती घलेले सानदार गोल गरिन् । पार्वतीको प्रहारलाई चन्द्रपुरकी गोलकिपर सपना राईले ठम्याउन सकिनन् । एक गोल गरेलगत्तै बाह्रबिसे टिम हौसियो । उसका खेलाडीहरू लयमा फर्किए । ६० औं मिनेटमा बाह्रबिसेकी सुष्मा तामाङले फ्रिकिकबाट दोस्रो गोल गरिन् । दुई गोल गरेपछि बार्हबिसेका खेलाडीले चन्द्रपुरलाई दबाबमा ल्यायो । तर चार मिनेट बाँकी रहँदा चन्द्रपुरकी सविता रानामगरले गोल थपिन् । चन्द्रपुर ५२ ले विजयी भयो । सविता वुमन अफ द म्याच भइन् । चन्द्रपुरका प्रशिक्षक नूरराज काफ्लेले दोस्रो हाफमा टिमको प्रदर्शन खस्केको स्वीकारे । मंगलबारै उदयपुरको चौदण्डीगढी नगरपालिकाले विदुर नगरपालिका नुवाकोटलाई ५० ले हरायो । चौदण्डीको जितमा अनुस्का शेर्पा र मनिता तामाङले समान २ गोल गरेका थिए । अनुस्काले २४ औं मिनेटमा दिलाएको अग्रतामा २६ र ७२ औं मिनेटमा मनिता तामाङ दुई गोल थपिन् । ३९ औं मिनेटमा अनुस्का आफैंले अर्को थप गोल गरिन् । ४२ औं मिनेटमा सोमलुगा राईले चौदण्डीका लागि गोल गरिन् । अनुस्का शेर्पा वुमन अफ द म्याच भइन् ।
एन्जल्स हर्ट विजयी,"काठमाडौं (कास) आयोजक एन्जल्स हर्ट ए ले सातौं एन्जल्स हर्ट कप अन्तरस्कुल छात्र बास्केटबलमा मंगलबार लगातार तेस्रो जित पाएको छ । एन्जल्स हर्टले लालीगुराँसलाई ३५२० स्कोरले हरायो । गोल्डेनपिकले कान्तिपुरलाई २५१९, नवजीवनले सेबलाई २०१७, एचएचसीएले भ्याली पब्लिकलाई ३०२०, हर्टल्यान्डले फ्लोरोसेन्टलाई २०१८, ग्रिनफिल्डले ओडिसीलाई २०१९, बीएनएले नेसनल युनाइटेडलाई ३६२८, ग्रिनल्यान्डले काठमाडौं भ्यालीलाई २०१६ र कान्तिपुरले ईबीएलाई २०१४ स्कोरले हराए ।"
अर्किड सफल,"काठमाडौं (कास) अर्किडले नवौं फिजम कप अन्तरस्कुल छात्र फुटबलमा मंगलबार प्रज्ञालाई ९० गोलले पराजित गरेको छ । अर्किडका सुगम सुनुवार, योगेश विष्ट र सागर भट्टराईले २२, शितल कार्की, आकाश चौधरी र सविन पौडेलले ११ गोल गरे ।बेस्ट ग्रुप भिजन र अन्नपूर्ण पनि विजयी भए । बेस्टले स्वर्णिम तारालाई ६० गोलले हरायो । विजेताका रामशरण उप्रेती र अनिश खड्गीले ह्याट्रिक गरे । अन्नपूर्णले रत्नशिक्षालाई टाइब्रेकरमा ४२ ले हरायो । त्यसअघि ११ गोल भएको हो ।"
शीर्षमा आर्मीको पुनरागमन,"आजको खेलमनाङविरुद्ध संकटा १५ः०० बजेएन्फा कम्प्लेक्स, सातदोबाटो"
दर्जन खेलाडी फुकुवा,"(काठमाडौं)  एभरेस्ट प्रिमियर लिग (ईपीएल) खेल्ने नेपाली खेलाडी अनुबन्ध नवीकरण तथा फुकुवा गर्ने गर्ने समयसीमा सकिएको छ । यसबीचमा केही क्लबले अघिल्लो संस्करणको टिममा फेरबदल गरेका छन् । विदेशी खेलाडी र ट्यालेन्ट हन्टबाट अनुबन्ध हुने खेलाडीबाहेक अरु खेलाडी अनुबन्ध समय पूरा भएको हो । ईपीएलका ६ टोलीले अघिल्लो संस्करण खेलेका १२ खेलाडीलाई फुकुवा गरेका छन् । भैहरहवा ग्लाडियटर्सले प्रकाश केसी र भूपेन्द्र थापा क्षेत्री, विराटनगर वारियर्सले पुष्प थापा, विनोद लामा र रोबिन क्षेत्री, काठमाडौं किंग्स इलेभेनले सिद्धान्त लोहनी, विक्रमकुमार भुसाल र पूरन विश्वकर्मा तथा पोखरा राइनोजले राजेश पुलामी मगर, सौरभ खनाल र सुवेन्दु पाण्डेलाई फुकुवा गरिदिएको हो । त्यसमध्ये सौरभलाई विराटनगरले १ लाख १७ हजार रुपैयाँमा अनुबन्ध गरेको छ । अघिल्लो संस्करण काठमाडौंबाट खेलेका विक्रम भुसाललाई पनि विराटनगरले १ लाख ७ हजारम अनुबन्ध गरेको छ । त्यसबाहेक पहिलो चरण किनबेचमा भैरहवाले विकास अग्रीलाई ५० हजार, विराटनगरले अनिल खरेललाई १ लाख २७ हजार, काठमाडौं किंग्सले शेर मल्ललाई ८६ हजार, अमृत भट्टराईलाई ५१ हजार र दीपेन्द्र रावतलाई ५१ हजार रुपैयाँमा अनुबन्ध गरेका छन् । पोखरा राइनोजले युवा ब्याट्सम्यान रित गौतमका लागि १ लाख २० हजार रुपैयाँ खर्चेको छ ।पृथु बाँस्कोटा ७५ हजार, विवेककुमार यादव ६० हजार र विपिन रावल ५० हजार लिएर पोखरामा अनुबन्धित भएका छन् । दोस्रो चरणको किनबेचमा भैरहवाले हिमांशु दत्तलाई ५५ हजार र चितवन टाइगर्सले खडक बोहरालाई ५० हजारमा अनुबन्ध गरेको हो । यू१६ र यू१९ का नयाँ खेलाडी तथा यसै वर्ष सम्पन्न पीएम कप एकदिवसीय क्रिकेटमा उत्कृष्ट प्रदर्शन गर्ने नयाँ खेलाडीलाई समावेश गरी किनबेचका लागि पेश गरिएको थियो । तेस्रो संस्करणको ईपीएल चैत १ देखि १४ सम्म कीर्तिपुरमा हुँदै छ ।"
ड्रागेन्स र लायन्स विजयी,"(वीरगन्ज)  नारायणी क्रिकेट मैदानमा भइरहेको वीरगन्ज प्रिमियर लिग (वीपीएल) अन्तर्गत मंगलबार ड्रागेन्स अफ साबिह दरबार र सिंह ११ लायन्स विजयी भएका छन् । ड्रागेन्सले डीसीसी वीरगन्जलाई ३ विकेटले हरायो । वीरगन्जले टस जितेर ब्याटिङ गर्दै २० ओभरमा ८ विकेट गुमाएर १ सय १६ रन बनायो । सैफ अली हवारीले ५०, सलमान आलम १८ र हरिकृष्ण झाले १२ बनाए । अन्य ब्याट्सम्यानले राम्रो प्रदर्शन गर्न सकेनन् । ड्रागेन्सका बलर नन्दन यादवले कसिलो बलिङ गर्दै ४ ओभरमा १८ रन दिएर ३ विकेट लिए । समिर नेपाल, नसरुद्दिन अन्सारी र दीपक टिटुङले ११ विकेट बाँडे । १ सय १७ रनको लक्ष्य पाएको ड्रागेन्सको ओपनर जोडी पहिलो ओभरमै टुट्यो । शेख अम्रा शून्यमै पेभेलियन फर्के । अर्का ओपनर साहिल पटेलले पनि १२ रनमात्र बनाए । एमडी समिर (३८), रविकुमार साह (२१) र समिर नेपाल (१७) को सुझबुझपूर्ण प्रदर्शनले ड्रागेन्सले २ ओभर अगाडि नै लक्ष्य भेटेको थियो । १८ ओभरमा ड्रागेन्सले ७ विकेट गुमाई १ सय २० रन बनायो । वीरगन्जका सैफुल्लाह अन्सारीले ११ रन खर्चेर ३ विकेट लिए । अविनाश कर्ण, जितेन्द्र यादव, सम्साद अली मन्सुरी र सजाद मन्सुरीले ११ विकेट लिए । उत्कृष्ट ड्रागेन्सका नन्दन यादव म्यान अफ द म्याच घोषित भए । अर्को खेलमा लायन्सले केआईईसी वीरगन्जमाथि ८ रनको जित पायो । लायन्सले टस जितेर ब्याटिङ गर्यो । अविनाश अधिकारी (३२), आशिष झा (२४), रविकुमार सिंह (२२) र महबुब आलम (१८) को योगदानमा लायन्सले २० ओभरमा १ सय ३७ रन बनायो । केआईईसी वीरगन्जका सम्साद अन्सारीले ३ विकेट लिए । रामनरेश गिरी, अल्फाज मन्सुरी र सम्साद शेखले ११ विकेट लिए । ठूलो लक्ष्य पाएको केआईईसी वीरगन्जका ब्याटम्यानले अन्तिम समयसम्म राम्रो प्रतिस्पर्धा गरे । अन्तिम ओभरमा जितनिम्ति १२ रन आवश्यक हुँदा क्रिजमा सुरजप्रसाद कुर्मी (५९) अर्धशतक बनाएर खेलिरहेका थिए । अन्तिम ओभर बलिङ गरेका लायन्सका दिव्यांशु मल्लिकको बलमा सुरजलाई विकेटकिपर हिमांशु दत्तले क्याचआउट गरे । केआईईसीले ७ विकेट गुमाई १ सय २९ रनमात्र बनाउन सक्यो । उत्कृष्ट बलिङ गर्दै ५ विकेट लिएका दिव्यांशु मल्लिक म्यान अफ द म्याच घोषित भए ।"
हिमरश्मि उत्कृष्ट,"काठमाडौं (कास) हिमरश्मि पाँचौं ओप्स खेलकुद प्रतियोगितामा मंगलबार उत्कृष्ट टिम घोषित भएको छ । खेलकुद सप्ताहमा समावेश ४ खेलमा सबैमा पदक जित्दै हिमरश्मि उत्कृष्ट भएको हो । एथलेटिक्स, ब्याडमिन्टन, ब्वाइज फुटबल तथा ब्वाइजगर्ल्स भलिबल खेलाइएको थियो । हिमरश्मिले एथलेटिक्समा ४ स्वर्ण, ४ रजत र १ कांस्य, ब्याडमिन्टनमा २ स्वर्ण र १ रजत पदक जितेका थियो । दुवैमा टोली हिमरश्मि शीर्षस्थानमा रह्यो । ब्वाइज फुटबलमा चिल्ड्रेन हेराल्ड एकेडेमी पहिलो, प्रगति दोस्रो तथा हिमरश्मि र मर्स्याङ्दी तेस्रो भए । भलिबल ब्वाइजमा न्युटनले स्वर्ण, मनासलुले रजत र लालीगुराँसले कांस्य तथा गर्ल्स भलिबलमा सेक्रेड हर्ट पहिलो, हिमरश्मि दोस्रो र मनासलु तेस्रो बने ।"
प्रतिभाको घुँडाको शल्यक्रिया गर्नुपर्ने,"(काठमाडौं)  पाँचौं आरबीबीएनभीए क्लब च्याम्पियनसिपको फाइनल खेल्दा चोट बोकेकी न्यु डायमन्ड तथा राष्टिय महिला भलिबल टोलीकी मुख्य स्पाइकर प्रतिभा माली कोर्टमा फर्कन ९ महिनादेखि १ वर्ष लाग्ने देखिएको छ । शुक्रबार एपीएफविरुद्धको फाइनलका क्रममा तेस्रो सेटको अन्तिमतिर (न्यु डायमन्डले २०२२ को अग्रता लिइरहँदा) स्पाइक प्रहार गरी कोर्टमा टेक्ने क्रममा ल्यान्डिङ नमिल्दा दायाँ घुँडामा चोट बोकेकी प्रतिभाको उपचार त्रिपुरेश्वरस्थित ब्लुक्रस अस्पतालमा भइरहेको छ । सोमबार उनको घुँडाको एमआरआई गरिएको थियो । अस्पतालका सिनियर सर्जन प्रज्वलमान श्रेष्ठको नेतृत्वमा प्रतिभाको उपचार भइरहेको छ । घुँडामा रगत जमेकाले एमआरआई ढिला भएको हो । एमआरआईको रिपोर्टअनुसार उनको घुँडामा तीन ठाउँमा लिगामेन्ट च्यातिएको छ, जसलाई एसीएल इन्ज्युरी भनिन्छ । त्यसबाहेक मिडियल मेनिस्कस टेयर र मिडियल कोल्याट्रल इन्ज्युरी भएको छ । त्यसका लागि शल्यक्रिया गर्नुपर्नेछ । एमआरआईको रिपोर्ट हेरेपछि डाक्टरले शल्यक्रिया गर्नुपर्छ भन्नुभएको छ । एक साताभित्र शल्यक्रिया हुनेछ र उनी कम्तीमा ९ महिनादेखि १ वर्षसम्म कोर्टबाट बाहिर रहनुपर्नेछ, न्यु डायमन्ड क्लबकी म्यानेजर सुनकेशरी मालीले कान्तिपुरसँग भनिन् ।"
