शीर्षक,विवरण
अनि नग्माले नेपालगन्ज छाडिन्,"उनलाई बेचेर गाउँ फर्किवरी निर्बाध घुमिरहेका निजामुद्दिन र मुबारकलाई प्रहरीले नियन्त्रणमा लियो । नग्माको हुटहुटी शान्त भयो । उजुरी बोकेर उनीहरू जिल्ला अदालत पुगे । जिल्ला न्यायाधीश रामप्रसाद बस्यालले गरेको आदेशमा निजामुद्दिन र मुबारक दुवैलाई पुर्पक्षका लागि थुनामा पठाउनुपर्ने उल्लेख छ । त्यसको आधारका रूपमा नग्मा बेचिएको, बेचिनुअघि उनलाई आरोपितद्वयले अपहरण गरेको उल्लेख छ । बेच्न लैजानुअघि नग्माको घरमा उनीहरूले डकैती पनि गरेका थिए । प्रहरीले अनुसन्धान गर्दा घटनाको समयमा आरोपितहरू घटनास्थलमा भएको मोबाइलको लोकेसन ट्रेसबाट पुष्टि भएको थियो । अर्कोतर्फ पीडित स्वयंले आरोपितहरूलाई किटेकी थिइन् । जिल्ला अदालतको यो गत मंसिर १७ गतेको आदेश थियो । न्याय सही ट्र्याकमा गइरहेको थियो । नग्मा र उनको परिवारलाई अदालतमाथि भरोसा बढिरहेको थियो । कात्तिक १३ देखि १७ गतेसम्मको त्यो अँध्यारो दिन बिर्सिन नग्मालाई परिवारका सदस्यहरूले भरपुर साथ दिइरहेका थिए । घटनाको मिसिल र पीडकको अपराधलाई आधार मान्ने हो भने यो कम्तीमा १५ वर्ष जेल सजाय हुने घटना हो । तर जिल्ला अदालतको आदेशविरुद्ध पीडक पक्ष उच्च अदालत तुल्सीपुरको नेपालगन्ज इजलासमा पुग्यो । उच्च अदालतका न्यायाधीशहरू पवनकुमार शर्मा न्यौपाने र ऋषिप्रसाद अधिकारीले जिल्ला अदालतको आदेशको कैफियत पनि मागेका हुन् । घटना पुष्टि गर्ने यथेष्ट प्रमाण हुँदाहुँदै पनि पुस १० गतेको उनीहरूको इजलासले पीडकलाई थुनामा राख्ने जिल्ला अदालतको आदेश नमिलेको भन्दै बदर गर्ने आदेश गर्यो । पीडितको नामको घाउजाँच फारमबाट केही घाउखत नदेखिएको र डकैती गरिएको भनिएको सामान बरामद नभएको हुँदा प्रतिवादीहरूलाई थुनामा राख्ने जिल्ला अदालतको आदेश बदर गरिएको छ, उच्च अदालतको आदेशमा उल्लेख छ । निजामुद्दिन र मुबारक एकएक लाख रुपैयाँ धरौटी तिरेर थुनामुक्त भए । उच्च अदालतले कतिसम्म बेवास्ता गर्यो भने पीडित पक्ष र प्रहरीले पेस गरेका घटनाका आधार र प्रमाण केलाउन जरुरी ठानेन । घटनामा आरोपितहरू संलग्न हुन सक्ने आधार र कारणलाई भने पूरै नजरअन्दाज गरेको देखिन्छ । उच्च अदालतको त्यही आदेशअनुसार निजामुद्दिन र मुबारक थुनामुक्त भए, गाउँ गए । त्यो रात उनीहरूको गाउँमा भोज नै चल्यो । ३० किलो खसीको मासु लगेका थिए, चोकचोक, बाटोबाटोमा मिठाई बाँड्दै हिँडिरहेका थिए, नग्मा भन्छिन्, त्यही दिनदेखि म घरमा गएकी छैन । उनीसँग काठमाडौं आएकी माइजूका अनुसार पीडक निजामुद्दिनकी आमा त नग्मालाई बेचेको पैसा सकिएको भन्दै अब गाउँलेका छोरी बेचेर गुजारा चलाउने कुरा चौतारोमा बसेर गर्छिन् । उनीहरूको उत्सवले नग्मालाई एकदमै नराम्रो लागिरहेको छ । छन त उनीहरूका छोरीहरू पनि छन्, मलाईजस्तै उनका छोरीलाई भयो भने के भन्लान् ? उनी आफैंलाई प्रश्न गर्छिन् । पुस १० गतेदेखि नग्मा घर फर्केर गएकी छैनन् । इन्द्रगाउँस्थित मामाको घरैबाट उनी उच्च अदालतको आदेश बदर गर्नुपर्ने भन्दै सर्वोच्च अदालतमा निवेदन दिन काठमाडौं आइपुगेकी छन् । एक होटलमा बसिरहेका उनीहरूका तर्फबाट बुधबार सर्वोच्चमा निवेदन दिइँदै छ । सानीआमा, माइजू र काकासहित काठमाडौं उत्रिएकी उनलाई अम्मी र अब्बाको बहुत याद आइरहेको छ । आफ्ना साना बहिनीहरू त्यसैगरी अपहरणमा पर्छन् कि भन्ने चिन्ताले सताइरहेको छ । डराएका बहिनीहरू स्कुल जान पनि मान्दैनन्, नग्मा भन्छिन् । काठमाडौं टेकेको तेस्रो दिन भइसक्यो उनले घरपरिवारसँग फोनमा कुरा गर्नै सकेकी छैनन् । मैले फोन गर्नेबित्तिकै अम्मी रोएको रोयै गर्नुहुन्छ, उनीहरू छुटेपछि अब्बाको प्रेसर बढेको छ, नग्माले भनिन्, जन्मेदेखि अहिलेसम्म मैले गाउँ छाडेकै थिइनँ, मलाई कहिले गाउँ जानुजस्तो भएको छ । दुःखको कुरा यही छ कि, उनलाई यातना दिने पीडक गाउँमा निर्बाध घुमिरहेका छन्, पीडकका आफन्तले अरू पनि छोरीबुहारी बेचेर गुजारा चलाउने खुलेआम धम्की दिइरहेका छन् । तर नग्मा विस्थापित भइन् । दुःख त नग्मालाई श्रीमान्सँग पनि लागेको छ किनभने उच्च अदालतको आदेश आउनेबित्तिकै उनी टाढिए । गाउँ छउन्जेल के छ कसो छ भनेर सोध्दा पनि सोधेनन्, काठमाडौं आएपछि फोनसम्म पनि गरेका छैनन् । ठ्याक्कै गाउँले र छरछिमेकीझैं गरी टाढिए उनका श्रीमान् । मैले जानाजान केही गल्ती गरेकी छैन, नग्मा सुस्ताउँछिन्, मेरो मन त पहिले जस्तो थियो त्यस्तै नै छ, थाहा छैन उसको दिलमा के छ π"
मनका छाउगोठ भत्काउनै मुस्किल,"(वीरेन्द्रनगरकालीकोट)  पाँच वर्षअघि पश्चिम सुर्खेतमा छाउगोठ भत्काउने अभियान जोडतोडका साथ चल्यो । गैरसरकारी संघसंस्थाको अगुवाइमा स्थानीयस्तरमा संगठित किशोरी समूह, आमा समूहका साथै प्रहरीप्रशासन पनि अभियानमा सरिक भए । छाउगोठ भत्काउने अभियानकी गाविसस्तरीय संयोजक दुर्गा गाहाका अनुसार उतिबेला पश्चिम सुर्खेतमा भएका करिब ७० प्रतिशत छाउगोठ भत्काइएका थिए ।अभियान सकियो । गोठहरू फेरि ठडिन थाले । अहिले फेरि प्रमुख जिल्ला अधिकारी र जिल्ला प्रहरी प्रमुख आफैं गाउँगाउँ पुगेर गोठ भत्काउने अभियानमा छन् । तर, छाउ प्रथाका भुक्तभोगी स्थानीय अगुवा भन्छन्, मान्छेको दिमाग (सोच) मा गडेको छाउ प्रथा नहटाउँदासम्म गोठ भत्काएर केही हुनेवाला छैन । उतिबेला छाउगोठ भत्काउन तत्कालीन गाउँ विकास समितिका साथै गैरसरकारी क्षेत्रबाट बजेट नै छुट्याउने गरिएको थियो । गाहाका अनुसार पश्चिम सुर्खेतका गुठु, घाटगाउँ, छाप्रे र बाबियाचौरलगायत गाविसले वार्षिक डेढ लाखको दरले बजेट दिन्थे । गोठ भत्काउनुअघि सचेतीकरण गर्ने, भत्काउन दबाब दिने र त्यति गर्दा पनि नभत्काए आफैं भत्काउने गरिन्थ्यो । उतिबेलाको अभियानमा पनि पश्चिम सुर्खेतका विभिन्न गाउँमा करिब तीन सय छाउगोठ भत्काइएका उनले बताइन् । भत्किएका गोठमा महिलाहरू फेरि बस्छन् कि बस्दैनन् भनेर निगरानी समूह पनि गठन गरियो, उनले भनिन्, तर केही समयमै छाउगोठ फेरि ठडिए, महिलाहरू गोठमै बस्न बाध्य पारिए ।बाबियाचौरकी बालकुमारी थापा विगतका अभियानमा अभियन्ताहरू आफ्ना परियोजना सकेर फर्केका र त्यसको स्वामित्व सरकारले लिन नसकेका कारण छाउ प्रथा जीवन्त रहेको बताउँछिन् । छाउ बार्नु वा छाउगोठमा बस्नु अपराध हो भन्ने थाहा भए पनि समाजले बाध्य पारेको उनको भनाइ छ । अहिले सरकार आफैंले भत्काउन थालेपछि यसको असर पछिसम्म पर्ला, उनले भनिन्, अब त केही राहत मिल्छ कि ।१६५० छाउगोठ भत्काइएगत मंसिरमा अछामकी २१ वर्षीया पार्वती रावतको छाउगोठमा निसास्सिएर मृत्यु भएपछि छाउपडी प्रथाविरुद्ध सरकार आक्रामक छ । पुस ९ गते गृह मन्त्रालयले छाउगोठ भत्काउने निर्णय गर्यो । मन्त्रालयको निर्देशनमा छाउगोठ भत्काउन जिल्लास्थित सुरक्षा अधिकारीहरू आफैं हिँडिरहेका छन् । गृह मन्त्रालयका उपसचिव उमाकान्त अधिकारीका अनुसार अहिलेसम्म कर्णाली र सुदूरपश्चिमका विभिन्न जिल्लामा १ हजार ६ सय ५० छाउगोठ भत्किसकेका छन् । कर्णाली प्रदेशको सुर्खेतमा चार सय, दैलेखमा ६३, जाजरकोटमा नौ, सल्यानमा दुई र कालीकोटमा १७ छाउगोठ भत्काइएका अधिकारीले बताए । जिल्ला प्रशासन कार्यालय सुर्खेतका अनुसार पश्चिम सुर्खेतका बराहताल, पञ्चपुरी र चौकुनेमा १ हजार ८ सय छाउगोठ छन् ।मध्यपश्चिमाञ्चल विश्वविद्यालयका समाजशास्त्रका उपप्राध्यायक युवराज शर्मा क्षणिक रूपमा छाउगोठ भत्काउनेभन्दा पनि दीर्घकालीन रूपमै कडा नीति बनाउनुपर्ने बताउँछन् । छाउ बार्नु दण्डनीय अपराध हो भनेर जानकारी दिने र नबार्नेलाई पुरस्कृत गर्ने गरेमा न्यूनीकरणमा सघाउ पुग्छ, उनले भने, पुस्तौंदेखि छाउ प्रथामा हुर्केका मान्छेलाई मानसिक रूपमै अभिप्रेरित गर्ने कार्यक्रम लागू गर्नुपर्छ । गाउँ पसेको कालीकोट प्रहरीले एक सातामा १८ छाउगोठ भत्काएको छ । नरहरिनाथ गाउँपालिकामा १७ र पलाँता गाउँपालिकामा एउटा छाउगोठ भेटिएको जिल्ला प्रहरी प्रमुख डीएसपी श्यामबाबु ओलियाले बताए । एक साताअघि प्रमुख जिल्ला अधिकारी कृष्णचन्द्र पौडेलको अध्यक्षतामा बसेको बैठकले छाउ प्रथाविरुद्ध जिल्लाभर अभियान चलाउने निर्णय गरेको थियो । प्रहरीका अनुसार कालीकोटमा करिब ७० प्रतिशत महिला छाउ प्रथाको भुक्तभोगी भए पनि छाउगोठको संख्या भने निकै न्यून छ । छाउपडी प्रथा व्यापक छ, तर महिलाहरू छुट्टै गोठमा नभई घरको तल्लो तलामा गाईभैंसी बाँध्ने गोठमा सुत्ने गर्छन्, उनले भने, यसले गर्दा यो प्रथा हटाउन थप चुनौती देखिएको छ । कालीकोटमा बढी उमेरका प्रौढका तुलनामा किशोरीले छाउ प्रथा छोड्न थालेका छन् । नरहरिनाथ, खाँडाचक्र, रास्कोट र पलाँतामा हालै गरिएको सर्वेक्षणअनुसार घरमा धामीझाँक्री र पण्डित हुने घरका किशोरीले छुट्टै बस्न बाध्य हुनुपरे पनि सामान्य परिवारका किशोरीले पहिलेजस्तो सात दिन बार्ने चलन हटाएका देखिएको छ ।"
सांसद भन्छन् असम्भव छैन,"काठमाडौं (कास) बझाङ सदरमुकामदेखि गाउँसम्म सामाजिक कुसंस्कारका रूपमा व्याप्त छाउपडी उन्मूलनको नेतृत्व गरेकी आशाकुमारी विक संघीय संसद्को प्रतिनिधिसभा सांसद छिन् । तर घर गएका बेला छाउ (महिनावारी) भए भान्सादेखि अलग्गिनुपर्छ । छुट्टै अँध्यारो कोठामा सुत्नुपर्छ । उनले भनिन्, छाउविरुद्ध अभियान चलाए नि के गर्नु, म सांसद भए नि के गर्नु, घर गएका बेला बार्नैपर्छ । उनी सांसद भएदेखि पति र दुई सन्तानसहित काठमाडौं बस्छिन् । यहाँ भने आफू र छोरी छाउ भएका बेला बार्दैनन् । संयोग, गृह मन्त्रालयले कर्णाली र सुदूरपश्चिम प्रदेशका छाउगोठ धमाधम भत्काउन थालेको छ । गृहसचिव प्रेमकुमार राईका अनुसार दुवै प्रदेशमा हालसम्म एक हजार २ सय ७६ छाउगोठ भत्काइएका छन् । गृहको यो अभियानमा समर्थन जनाए पनि थप मानवीय क्षति हुने हो कि भन्ने सांसद विकलाई डर छ । मंगलबार महिला, बालबालिका तथा ज्येष्ठ नागरिक मन्त्रालयले आयोजना गरेको मर्यादित महिनावारी कार्यक्रममा बोल्दै उनले भनिन्, भोलि त्रिपाल टाँगेर छाउ बार्छन्, पुसको ठिही, चिसो भुइँमा त्रिपाल टाँगेर बस्दा अरू महिलाले ज्यान गुमाउनु हुँदैन । उनीमात्रै होइन, संघीय संसद्मा प्रतिनिधित्व गरिरहेका कर्णाली र सुदूरपश्चिमका सबैजसो सांसद, अधिकारकर्मी, अभियन्ता, सरोकारवालालगायतले कुप्रथाको अन्त्य गर्न छाउगोठ भत्काउनै पर्नेमा ऐक्यबद्धता जनाए । प्रतिनिधिसभाकी सांसद विन्दा पाण्डेले छाउ प्रथा उन्मूलनसम्बन्धी जरुरी सार्वजनिक महत्त्वको प्रस्तावसम्बन्धी कार्यपत्र पेस गर्दै कानुनी व्यवस्थालाई व्यावहारिक रूपमा निरन्तरता दिँदै जाने हो भने छाउ प्रथा अन्त्य गर्न असम्भव नरहेको बताइन् । कार्यपत्रअनुसार महिनावारी हुँदा देशभरका २९ प्रतिशतमात्रै छाउगोठमा बस्छन् । २५ प्रतिशत घरको छुट्टै कोठामा र २७ प्रतिशत बस्तुभाउ बाँध्ने गोठमा बस्छन् । २८ प्रतिशत फरक खाना खान्छन् । ३ प्रतिशत विद्यालय वा काममा जान पाउँदैनन् । ५७ प्रतिशतले मठमन्दिरमा पूजाआजा गर्दैनन् । मुगुका सांसद गोपाल बमले केन्द्र, प्रदेश र स्थानीय तहमा अनुगमन टोली बनाएर छाउगोठ भत्काउने अभियानलाई निरन्तरतासँगै सुरक्षित वैकल्पिक व्यवस्थालाई प्राथमिकता राख्नुपर्ने बताए । मर्यादित महिनावारी कार्यपत्र प्रस्तुत गर्दै अभियन्ता राधा पौडेलले पनि सामाजिक मनस्थिति परिवर्तन गर्न कानुनी व्यवस्था कडाइका साथ लागू गर्नुको विकल्प नरहेको बताइन् । अछामबाट आएकी छाउपडी उन्मूलन अभियन्ता पशुपति कुँवरले अब एक्सन मै जानुपर्ने बताइन् । कानुन बनाउने र लागू गर्ने ठाउँमा बसेर गोठ भत्काउन हुँदैन भन्न मिल्छ । ०६४ सालमा छाउपडी प्रथा उन्मूलन निर्देशिका ल्याएदेखि जनचेतना जगाउँदै आइरहेका छौं, उनले भनिन्, जनचेतनामै अलमलिने सांसद सहमत भए सहयोग गर्नुस्, नभए हामीले अभियान थालिसकेका छौं । प्रहरी महानिरीक्षक सर्वेन्द्र खनालले अब छाउ बस्नेबसाउनेसँगै धामी, झाँक्री र पुरोहित सबैलाई कारबाही गरिने बताए । महिला तथा सामाजिक समितिकी सभापति निरुदेवी पालले छाउपडी हटाउनका लागि निर्मम बन्न सम्बन्धित निकायलाई निर्देशन दिइसकिएको बताइन् । मन्त्री पार्वत गुरुङले मन्त्रालयले केन्द्रीयस्तरमा प्राप्त सुझावका आधारमा माघ पहिलो साता अछामलगायतका जिल्लाको स्थलगत अनुगमन गर्ने जानकारी गराए ।"
इराकबाट नेपालीलाई उद्धार गर्ने संयन्त्र नै छैन,"उद्धार संयन्त्र अभावसम्भावित खतरालाई मध्यनजर गरी सरकारले दरिलो उद्धार संयन्त्र बनाएको छैन । कुवेतस्थित नेपाली दूतावासले बग्दाद, अर्विल र सुलेमानी क्षेत्रमा रहेका केही नेपालीलाई मात्रै टेलिफोन सम्पर्क गरी पछिल्लो विवरण बुझिरहेको छ । नेपाल र इराकबीच बलियो कूटनीतिक सम्बन्ध छैन । जतिखेर अप्ठ्यारो अवस्था आइपर्छ, त्यतिखेर मात्रै नेपाल सरकारले इराकमा रहेका नेपाली र इराकी निकायसँग सोधखोज गर्ने गरेको छ, एनआरएनए इराकका अध्यक्ष गुरुङले भने । सन् २०१४ मा इराकभित्र आन्तरिक द्वन्द्व चर्किंदा क्रिकुक र ट्रिक्रिट क्षेत्रमा रहेका नेपाली फसेका थिए । ८ नेपालीलाई उद्धार गर्न ठूलो समस्या परेको थियो । ती नेपाली आफ्नै प्रयासले कुर्दिस्तानभित्र प्रवेश गरेपछि मात्रै सरकारले नेपाल फिर्ता गरेको थियो । इराकको प्रशासनिक निकाय बुझ्नै कठिन छ । सुलेमानीबाट अर्विल पुग्नुपर्यो भने ८ वटा सुरक्षा पोस्ट पार गर्नुपर्छ । एउटा क्षेत्रबाट अर्को क्षेत्रमा जाँदा भिसा चाहिन्छ । अहिलेको अवस्थामा त भिसा पाउनै कठिन छ । वातावरण बिग्रियो भने भिसा पाउनै समस्या छ, उनले भने । ५ वर्षअघि इराकमा रहेका नेपालीलाई उद्धार गर्न विशेषदूतका रूपमा खटिएका अर्जुनकान्त मैनालीले परिस्थिति बुझ्नका लागि सरकारी प्रतिनिधि पठाउन ढिलो भइसकेको बताए । बरु अहिले स्थिति सहज छ । बग्दादमा गएर सरकारी टोलीसँग भेट्ने, परिस्थितिलाई नजिकबाट बुझ्ने, नेपालीसँग सम्पर्क गर्ने कार्य गर्नुपर्छ । द्वन्द्व भए बग्दाद गएर नेपालीलाई उद्धार गर्नु त असम्भवजस्तै हो, उनले भने । सरकारले उनलाई बग्दाद पठाउँदा उनी होटलमै सीमित हुनुपरेको थियो । पहिलो त भिसा पाउनै दुई साता लाग्यो । भिसा पाए पनि तुरुन्तै प्रवेशको अनुमति पाइनँ, उनले भने, विमानस्थलबाट होटलसम्म पुर्याउन बमबाट जोगिने गाडी चाहियो । अगाडिपछाडि सुरक्षा गार्ड चाहियो । होटलमा सुरक्षा दिने ४०४५ जनाको सुरक्षा दस्ता २४ घण्टा नै चाहियो । यस्तो प्राविधिक विषयले कूटनीतिक व्यक्तिको गतिविधि खुम्चिँदो रहेछ । दुई महिना बग्दादमा बस्दा पनि उनको नेपालीसँग भेट हुन सकेको थिएन । उनले बग्दाद पुगेपछि पनि सडकमा आफूले चाहेअनुसार हिँडडुल गर्न र नेपाली भेट्न नपाएको सुनाए । हाम्रो पहुँच विदेश मन्त्रालयसम्म मात्रै हो । बग्दादमा मान्छे भेला गरेर विमानस्थलबाट फर्काउने कार्य असम्भव जस्तै हो, उनले भने, फेरि धेरै नेपालीलाई गैरकानुनी हैसियतमा राखिएको हुन्छ । उनीहरूलाई इमिग्रेसन क्लियरेन्स गर्नुपर्छ । यसका लागि विभागीय प्रमुखहरूसँग भेटघाट हुनैपर्छ । उनले इराकी अधिकारीसँग नेपालले सम्पर्क बढाउनुपर्ने बताए । बितेका ५ वर्षमा पनि उच्च अधिकारीलाई नेपाली प्रतिनिधिले भेट गरेका छैनन् । कोसँग भेट्दा काम हुन्छ भन्ने सरकारलाई थाहा छैन । परिस्थिति बिग्रिएका बेला चिठीले काम गर्दैन, उनले भने, हाम्रो सरकारले इराकबाट कहिल्यै सिकेन । सिक्नेवाला पनि छैन । उनले बग्दादमा रहेका श्रीलंका, भारत, बंगलादेशको दूतावाससँग समन्वय गर्न जरुरी भइसकेको बताए । सरकारले इराकस्थित यो क्षेत्र सुरक्षित छ र यो ठाउँमा पुग्दा उद्धार गर्न सकिन्छ भनेर भन्न सक्नुपर्यो, उनले भने । इराक मामिला हेर्ने कुवेतका लागि नेपाली राजदूत दुर्गाबहादुर भण्डारीले ग्रिन जोन भित्र के हुन्छ भनेर परिस्थिति आकलन गर्न सकिने स्थिति नरहेको बताए । ग्रिन जोन बाहिरको अवस्था सामान्य पनि हुँदै गएको छ । परिस्थिति फेरिए कम्पनीहरूले नै कामदारलाई आफैं उद्धार गर्ने बताइरहेका छन् ।"
संस्थापनइतरमा एकल नेतृत्व चुन्न दबाब,"(काठमाडौं)  कांग्रेस जिल्ला सभापतिहरूले गुटउपगुटका शिविरले संस्थापनइतर पक्ष कमजोर बनेको भन्दै नेताहरूलाई एक जुट हुन दबाब दिएका छन् । सानेपास्थित पार्टी मुख्यालयमा जारी जिल्ला सभापतिहरूको बैठकमा उनीहरूले आगामी महाधिवेशनमा नेतृत्वका लागि प्रतिस्पर्धा गर्ने नेतासमेत अहिल्यै चुन्न माग गरे । मंगलबार १४ जिल्लाका सभापतिले धारणा राखेका थिए । इलामका हिमालय कर्माचार्य, गुल्मीका भुवन श्रेष्ठ, पाँचथरका नरेन्द्र केरुङ, अर्घाखाँचीका विष्णु मुक्तान खनाललगायतले उपगुट अन्त्य गर्नुपर्नेमा जोड दिए । एकल नेतृत्व चयन गरे संस्थापन पक्ष स्वतः कमजोर हुने उनीहरूको तर्क थियो । उनीहरूले एकल नेतृत्व यही भेलाबाट नभए एक महिनाभित्र तोक्न जोड दिएका थिए । बैठकको सभापतित्व वरिष्ठ नेता रामचन्द्र पौडेलले गरेका थिए भने महामन्त्री शशांक कोइराला, पूर्वमहामन्त्रीद्वय प्रकाशमान सिंह, कृष्णप्रसाद सिटौला, नेता शेखर कोइरालालगायत नेता उपस्थित थिए । सोमबार राजधानीबाहिर रहेका सिटौला मंगलबार बैठकमा सहभागी भएका थिए । संस्थापनइतरमा पौडेल, सिटौला, शशांक, शेखर, सिंहका आआफ्नै गुट छन् । पार्टी सभापति शेरबहादुर देउवाले बहुमतबाट महाधिवेशनको कार्यतालिका, केन्द्रीय कार्यसमितिको म्याद थप, क्रियाशील सदस्य खुला गर्न विधानको दफा निलम्बनलगायतका निर्णय गरेका थिए । त्यसलाई लिएर पार्टी केन्द्रीय कार्यालयबाटै समान्तर गतिविधि चल्न थालेका छन् । पार्टी सभापति देउवालाई एकपक्षीय रूपमा अघि बढ्न नदिनका लागि दबाब खडा गर्न संस्थापनइतर जिल्ला सभापतिहरूको भेला सोमबारबाट पार्टी केन्द्रीय कार्यालयमै भएको हो । पार्टी मुख्यालयको दोस्रो तलाको हलबाटै जिल्ला सभापतिहरूले केन्द्रका सभापति देउवालाई बहुमतको आडबाट महाधिवेशनको प्रक्रिया अघि नबढाउन चेतावनी दिएका छन् । बहुमतबाट अघि बढ्दा महाधिवेशनको निष्पक्षतामाथि प्रश्न उठ्ने भन्दै उनीहरूले अहिले देखिएको विवाद समाधान नगरे सामूहिक राजीनामा गर्ने चेतावनीसमेत दिए । काभ्रे जिल्लाका सभापति मधु आचार्यका अनुसार बैठक बुधबार सक्ने योजना भए पनि सभापति देउवाले पुस ११ गतेको निर्णय नसच्याएसम्म जारी राखिने बताए । मिलाउन अनौपचारिक संवाद भइरहेको छ, पुस ११ गतेको निर्णय सच्याउन सभापति तयार नभएसम्म हामी राजधानीमा बसेर दबाबका कार्यक्रम चलाइरहन्छौं, उनले भने । मंगलबार पूर्वमहामन्त्री सिटौला र केन्द्रीय सदस्यहरू रामशरण महत, अर्जुननरसिंह केसी र शेखर कोइरालाले धारणा राखेका थिए । सिटौलाले संस्थापनइतर पक्ष एक हुन जिल्ला सभापतिहरूले गरेको जोडबलमा अमूर्त ढंगले आफ्नो धारणा राखेका छन् । हामीले एकै ठाउँमा बसेर धारणा राखिरहेका छौं, यसैलाई साथीहरूले बुझ्दा हुन्छ, सिटौलाको भनाइ थियो, बाँकी कुरा भोलि समय र परिस्थितिले सल्टाउँदै लैजान्छ । अहिल्यै आजै भन्ने कुरा नगर्नुहोस् । जिल्ला सभापतिहरूको मुख्य जोडसमेत सिटौलालाई एक ठाउँमा आउन आग्रह थियो । मुद्दामा वरिष्ठ नेता पौडेलसँगै रहे पनि १३ औं महाधिवेशनदेखि स्थापित आफ्नो समूह उनले अहिल्यै मेट्न चाहेका छैनन् । महाधिवेशनसँग जोडिएका निर्णयहरू सच्याउनुपर्ने बटमलाइन आफूहरूको पनि भएको सिटौलाको भनाइ थियो । पार्टीका १३ वटा महाधिवेशन भइसकेका छन् । यी सबै महाधिवेशनका तालिका र कार्यविधि एकपक्षीय भएनन्, सहमतिबाट निर्माण भएका थिए, सिटौलाले भने, शेरबहादुरजी एकलौटी रूपमा महाधिवेशनको तालिका र कार्यविधिको निर्णय गर्ने पहिलो सभापति बन्नुभएको छ । यसलाई नसच्याएसम्म निष्पक्ष महाधिवेशन हुन सक्दैन । बैठकमा जिल्ला सभापतिहरू नुवाकोटका जगदीशनरसिंह केसी, बाँकेकी किरण कोइराला, मुगुका खड्कबहादुर शाही, ताप्लेजुङकी लीला बोखिम, कपिलवस्तुका सुरेन्द्रराज आचार्य, काठमाडौंका सबुज बानियाँ, सिन्धुपालञ्चोकका विकास लामा, सिन्धुलीका उज्ज्वल बराल, सोलुखुम्बुका विनोद बस्नेत र कालिकोटका हस्तबहादुर बमले पनि धारणा राखेका थिए । जिल्ला सभापतिहरूले बुधबार परामर्श बैठकको घोषणापत्रसमेत जारी गर्ने तयारी गरेका छन् । मंगलबार ४७ जना जिल्ला सभापति सहभागी थिए ।"
'न्यायिक अनुमान' बाट सफाइ,"(काठमाडौं)  सर्वोच्च अदालतले आफैंले प्रतिपादन गरेका सिद्धान्त र न्यायिक मत लत्याउँदै भ्रष्टाचार मुद्दाका एक हाइप्रोफाइल आरोपितलाई सफाइ दिएको भेटिएको छ । विशेष अदालतबाट भ्रष्टाचारी ठहर पूर्वगृहसचिव पदमप्रसाद पोखरेललाई गैरकानुनी सम्पत्ति आर्जन गरेको नदेखिने भन्दै सर्वोच्चले सफाइ दिएको हो । न्यायाधीश शारदाप्रसाद घिमिरे र डम्बरबहादुर शाहीको इजलासले २०७५ भदौ २८ मा पोखरेललाई गैरकानुनी सम्पत्ति आर्जन गरेको अभियोगबाट सफाइ दिएको हो । फैसलाको पूर्णपाठ हालै सार्वजनिक भएको छ । घिमिरेले सर्वोच्च अदालतबाट अवकाश पाइसकेका छन् भने शाही बहालवाला न्यायाधीश हुन् । सफाइ दिँदा लिइएको आधार र अपनाइएको प्रक्रिया सर्वोच्च आफैंले प्रतिपादन गरेका सिद्धान्त र मान्यताको प्रतिकूल छ । पूर्वन्यायाधीश भैरवप्रसाद लम्साल नेतृत्वको सम्पत्ति जाँचबुझ आयोगले २०५८ सालमा बुझाएको प्रतिवेदनमा पूर्वसचिव पोखरेलको आर्जन अस्वाभाविक रहेको भन्दै अनुसन्धान गर्न सिफारिस गरिएको थियो । त्यतिबेला ४५ लाख ७१ हजार रुपैयाँ आर्जन गरेका पोखरेलले २० लाख ५३ हजार रुपैयाँको मात्रै स्रोत पुष्टि गर्न सकेका थिए । प्रतिवेदनअनुसार २५ लाख १७ हजार रुपैयाँको स्रोत शंकास्पद थियो । त्यहीबीचमा पोखरेलसमेत बस्ने सिनामंगलका बासिन्दाका नाममा अख्तियारमा उजुरीसमेत पर्यो । पोखरेलको घरमा खानतलासी हुँदा २५ तोला सुन, १७५ तोला चाँदी भेटिएको थियो । अन्य सुविधासम्पन्न सामानको साथमा पोखरेल, उनका छोराका नाममा दुइटा बन्दुक र पत्नी झुनाका नाममा चेकोस्लोभाकियाको राइफल बरामद भएको थियो । इजाजतयुक्त तीन हतियारका साथमा ६ सय राउन्ड गोली पनि भेटियो । १९ पटक जग्गाको किनबेच गरेका उनले ३ पटक जग्गा बकस पाएको दाबी गरेका थिए । २०६० असोज २६ गते अख्तियारले पोखरेलको घरमा खानतलासी गरेको थियो । अख्तियारले पोखरेलमाथि एक करोड ५१ लाख ३८ हजार ८ सय ९८ रुपैयाँ गैरकानुनी आर्जन गरी भ्रष्टाचार गरेको आरोपसहित २०६० मंसिर १० गते मुद्दा दायर गरेको थियो । २०६९ असोज १८ गते विशेष अदालतका तत्कालीन अध्यक्ष गौरीबहादुर कार्की, सदस्यहरू ओमप्रकाश मिश्र र केदारप्रसाद चालिसेको इजलासले ५८ लाख ५९ हजार ७ सय ६५ रुपैयाँ भ्रष्टाचार गरेको ठहरसहित पोखरेललाई त्यति नै रकम जरिवानासहित एक वर्ष कैद फैसला गर्यो । साथै विशिष्ट श्रेणीको कर्मचारी भएकाले उनलाई थप ६ महिना कैद हुनुपर्ने भनी फैसला भयो । अख्तियारले पूर्वगृहसचिव पोखरेल, उनकी श्रीमती झुना र छोरी रोमिलाविरुद्ध मुद्दा दायर गरेको थियो । यही मुद्दामा सर्वोच्च अदालतले भने पोखरेलले गैरकानुनी आर्जन नगरेको, बरु वैध आर्जनको तुलनामा करिब दुई लाख रुपैयाँ कम सम्पत्ति देखिने भनी फैसला गर्यो । फैसलाअनुसार ७२ लाख ९ हजार रुपैयाँ वैध आर्जन गरेका पोखरेलले ७० लाख ७७ हजार रुपैयाँ मात्रै सम्पत्ति संग्रह गरेको भेटिएको छ । पोखरेलको सम्पत्तिको स्रोत वैध रहेको पुष्टि हुन आएको छ, सर्वोच्चको फैसलामा भनिएको छ, विशेष अदालतको फैसला नमिलेकाले उल्टी भई प्रतिवादीहरूले अभियोगबाट सफाइ पाउने ठहर्छ । ॅन्यायिक अनुमान दुरुपयोग फैसला अध्ययन गरेका एक न्यायाधीशका अनुसार सर्वोच्चले यसअघि नै प्रतिपादन गरेका दर्जनौं सिद्धान्तको प्रतिकूल हुने गरी फैसला भएको छ । उनकै शब्दमा, गैरकानुनी आर्जनलाई वैध देखाउन अनेक उपाय रचिएको छ भने उनले गरेको लगानीलाई यथार्थभन्दा कम रकम भनी मूल्यांकन गरिएको छ । ती न्यायाधीशले भने, यो फैसलाले गैरकानुनी सम्पत्ति आर्जनको मुद्दामा गलत बाटो अपनाएको छ ।पोखरेलले आफूले आर्जन गरेको रकम बकसबापत पाएको दाबी गरेका थिए, जसलाई विशेष अदालतले अस्वीकार गरी गैरकानुनी आर्जन भनी ठहर गरेको थियो । विशेष अदालतले पोखरेलको घर र त्यहाँ रहेको फर्निचरलाई ३५ लाख ७७ हजार रुपैयाँ मूल्यांकन गरेको थियो । सर्वोच्चले भने घर र फर्निचरको मूल्य घट्ने भन्दै २५ लाख ७६ हजार रुपैयाँ मात्रै कायम गरिदिएको छ । गैरकानुनी सम्पत्ति आर्जनको छानबिनमा सुरुकै लगानीको रकमलाई गणना गरिन्छ । अनुसन्धानका क्रममा पूर्वसचिव पोखरेलकी पत्नी झुनाले कृषि विकास बैंकको खातामा ९ लाख ६३ हजार रुपैयाँ राखेको भेटियो । खातामा रहेको सबै रकम निकालेर उनले करिब साढे ७ लाख रुपैयाँ जग्गामा लगानी गरेको भेटियो । उनले बाँकी २ लाख रुपैयाँ कहाँ प्रयोग गरिन्, खुलेन । तर यथार्थर्मा त्यो २ लाख रुपैयाँको स्रोत के हो भनी प्रश्न उठाई विशेष अदालतले अवैध आर्जन भनी फैसला गरेको थियो । सर्वोच्चले भने अस्तित्व नै प्रमाणित गर्न नसकेको भनी त्यो रकमलाई अवैध आर्जन मानेन । फैसलामा भनिएको छ, लुकाइछिपाई राखेको भनिएको रकम एकातर्फ सानो देखिएको र अर्कोतर्फ मूल रकमको अस्तित्व नै प्रमाणित गर्न नसकेको हुँदा खाताबाट रकम झिक्नु नै रकम लुकाएको अनुमानको आधार बन्न सक्दैन ।तत्कालीन अर्थमन्त्री रामशरण महतले ल्याएको आयको स्वयं कर घोषणामा उनले ४० हजार रुपैयाँ कर तिरेका थिए । विशेष अदालतले भने त्यसका आधारमा मात्रै वैध आर्जन ठम्याउन नहुने फैसला सुनाएको थियो । उनले बैंक मौज्दात छँदाछँदै घरखर्चका नाममा सापटी लिएको विवरण पेस गरेका थिए, जसलाई विशेष अदालतले अस्वीकार गरेको थियो । अर्काले सम्पत्ति राख्न दिएको भनी मौखिक जिकिर र समर्थनलाई मात्र मान्यता नदिने भनी सर्वोच्चबाट नजिर प्रतिपादन भइसकेको छ, जसलाई पछिल्लो फैसलाले लत्याएको छ । पोखरेलको सम्पत्ति भनी भेटिएको २५ तोला सुन र १७५ तोला चाँदीलाई २ लाख ५१ हजार रुपैयाँ मूल्य कायम गरी विशेष अदालतले त्यसलाई अवैध आर्जन भनी फैसला गरेको थियो । सर्वोच्चले भने अख्तियारले नै पैत्रिक भनी स्विकारेको सम्पत्तिलाई विशेष अदालतले आर्जन ठम्याएको भन्दै त्यसलाई उल्ट्याएको हो । पोखरेलले अख्तियारमा बयानका क्रममा २०२८ देखि २०५५ सालसम्म ९ लाख ३९ हजार रुपैयाँ पारिवारिक खर्च भनी हिसाब देखाएका थिए । विशेष अदालतले त्यसलाई स्वाभाविक ठहर्यायो । सर्वोच्चले भने त्यसलाई गलत भनी उल्ट्याइदियो । फैसलामा भनिएको छ, आफैं अभियोगकर्ताजस्तो बनी विशेष अदालतबाट पारिवारिक खर्च भनी प्रतिवादी पोखरेलको ९ लाख ३४ हजार आर्जनमा समावेश गरेको फैसला कानुनी सिद्धान्तविपरीत देखिन आयो ।आफ्नो वैध आर्जनको तुलनामा अस्वाभाविक आर्जन भारी देखिन थालेपछि पोखरेलले २०२७ देखि २०३२ असारसम्म शिक्षक भएको विवरण पेस गर्दै त्यो अवधिमा २७ हजार २ सय २५ रुपैयाँ तलब लिएको दाबी गरे, जसलाई विशेष अदालतले पनि स्वीकार गरेको छ । पोखरेलले त्यो अवधिमा अंग्रेजीको ट्युसन पढाएर ९० हजार रुपैयाँ कमाएको दाबी गरे । सर्वोच्चले भन्यो, न्यायिक अनुमानका आधारमा २०२७ देखि २०३२ सालसम्म ६ वर्षको ट्युसन बापतको आय ३० हजार कायम हुन्छ । उनले सम्पत्तिको स्रोत देखाउन छोरीको आम्दानीसमेत मूल घरको सम्पत्तिमा खर्च गरेको दाबी गरेका थिए, त्योसमेत विशेष अदालतबाट अवैध ठहर भएको थियो । पोखरेलको दाबीअनुसार उनी प्रमुख जिल्ला अधिकारी हुँदा दुई छोरी निजी सहायक (पीए) थिए र आफ्नो आम्दानी बाबुलाई नै दिने गर्थे । उनले त्यसबाहेक सेवामा रहँदा भएका अतिरिक्त आम्दानी भनी ओभर टाइम भत्ता, कार्यपत्र प्रस्तुतीकरण, कापी जाँच, जनमतसंग्रहमा खट्दाको आम्दानी देखाएका थिए, जुन कागजातको अभावमा प्रमाणित हुन सकेन । उनले एक जिल्लाबाट अर्को जिल्लामा जाँदासमेत आर्जन भएको दाबी गरेका थिए । सर्वोच्चले पोखरेलका दुई छोरी प्रमिला र उर्मिलालाई स्वकीय सचिव (पीए) राखेको दाबी गर्दै ५५ हजार आम्दानी गरेको र त्यो आफैंले राखेको भनी गरेको दाबीलाई सदर गरिदिएको छ । अत्यन्त कम र अपवादका रूपमा प्रयोग हुने न्यायिक अनुमान को सिद्धान्तलाई सर्वोच्चले पोखरेलको सम्पत्ति वैध बनाउन प्रयोग गरेजस्तो देखिन्छ । उदाहरणका लागि, २०३८ देखि २०४४ सालसम्म भ्रमण भत्ता एक लाख रुपैयाँ कायम गरिदिएको छ । प्रमुख जिल्ला अधिकारी हुँदा पोखरेलले दाबी गरेको बैठक भत्ता न्यायिक अनुमान का आधारमा कायम गरिदिएको छ । पोखरेलले यी सबै आर्जनको प्रमाण पेस गर्न सकेका थिएनन् । विशेष अदालतले सुनसरीको जग्गाबाट २ लाख ६१ हजार रुपैयाँ मात्रै खेतीपातीको आम्दानी हुने भनी ठहर गरेकामा सर्वोच्चले १५ लाख ३३ हजार बनाइदिएको छ । विशेष अदालतले कृषिबाट आय भएको मान्न नसकिने फैसला गर्यो । सर्वोच्चले एक लाख रुपैयाँ आम्दानी भएको फैसला गर्यो । फैसलामा भनिएको छ, जग्गा भएपछि खेती अवश्य हुन्छ । काठमाडौंको चपली, कपनमा पनि त्यसैगरी आम्दानी देखाइएको छ । सर्वोच्चले २०४९ देखि २०५८ सालसम्म पोखरेलको दुई लाख रुपैयाँ घरभाडा कायम हुने न्यायिक अनुमान गरिदियो । निजी गाडीसमेत भाडामा लगाएको भनी गरेको दाबीलाई सर्वोच्चले सदर गरेको छ । पोखरेलले सुनुवाइका क्रममा कार भाडामा दिएको सम्झौतापत्र पेस गरेको भन्दै सर्वोच्चले ६ लाख १२ हजार आयमा समावेश गरिदियो । नरनाथ पोखरेल र चन्द्रमणि पोखरेलले विशेष अदालतमा गई पोखरेललाई गाडी खरिद गर्न ३ लाखका दरले ६ लाख सापटी दिएको दाबी गरे । फैसलामा भनिएको छ, सापटी दिएलिएको रकमका सम्बन्धमा आई सापटी दिनेले बकपत्र गर्छ भने त्यसलाई आय मानी गणना गर्नु न्यायोचित देखिन्छ । कुनै लिखतबिना अन्य व्यक्तिबाट ऋण, कर्जा, सापटी लिएको भनाइलाई मान्यता दिन नमिल्ने सिद्धान्त प्रतिपादन भएको छ । सर्वोच्चको पछिल्लो फैसलामा यो मान्यताको बेवास्ता गरेको देखिन्छ । सर्वोच्चले न्यायिक अनुमान भन्दै टीकाटालोबाट थप एक लाख आय हुने ठहर्यो । यसरी सबै हिसाब मिलाएपछि पोखरेलले ७२ लाख ९ हजार २ सय २३ रुपैयाँ वैध आर्जन गरेको भनी हिसाब मिल्यो । अनि उनको सम्पत्ति ७० लाख ७७ हजार रुपैयाँ कायम भई वैध आर्जन गरेको ठहर भयो । विशेष अदालतका पूर्वअध्यक्ष गौरीबहादुर कार्की न्यायिक अनुमान को प्रयोग अपवादका रूपमा मात्रै हुने बताउँछन् । समग्रमा हेर्दा १० प्रतिशतसम्म फरक पर्यो भने सहुलियत दिने परम्परा अरू मुलुकमा रहेछ भनेर हामीले पनि त्यसलाई स्विकारेको हो, कार्कीले कान्तिपुरसित भने, कुनै भ्रष्टाचार मुद्दामा आरोपितलाई चोख्याउन न्यायिक अनुमान जथाभावी प्रयोग गर्नु उचित होइन । आफूले फैसला गरेको विषय भन्दै कार्कीले पूर्वसचिव पोखरेलकै मुद्दामाथि भने थप टिप्पणी गर्न चाहेनन् । यस्तो थियो आर्जनपोखरेल २०३२ असार ३० मा शाखा अधिकृतमा नियुक्त भएका थिए । उनी २०५७ चैत १ गते सचिव पदबाट सेवानिवृत भए । अख्तियारले शाखा अधिकृत भएपछिको अवधिलाई मात्रै उनीमाथिको अनुसन्धान अवधि बनाएको थियो । गैरकानुनी भनी दाबी गरिएको सम्पत्ति जुन समयमा खरिद वा निर्माण भएको हो, त्यतिबेलाको मूल्य कायम राख्नुपर्ने भन्दै विशेष अदालतले उनले खरिद गरेको जग्गाको मूल्य विश्लेषण गरेको थियो । अख्तियारले उनको जग्गा एक करोड २७ लाखको भनी विश्लेषण गरेकामा विशेष अदालतले लिखतमा ११ लाख ३२ हजार रुपैयाँ देखिएको भन्दै एक करोड १६ लाख बढी मूल्यांकन भएको ठहर्यायो ।पोखरेलले आफूले आर्जन गरेको रकम बकसबाट पाएको भनी दाबी गरेका थिए । विशेष अदालतले भने, वस्तुनिष्ठ आधारबाट पुष्टि भएको देखिए मात्र त्यस्तो सम्पत्तिको स्रोत पुष्टि गर्नु नपर्ने, अन्यथा बकस भनी सम्पत्ति हस्तान्तरणको लिखतमा उल्लेख भए पनि त्यस्तो सम्पत्तिको स्रोत पुष्टि गर्नुपर्ने ठहर्याएको थियो । उनले २१ लाख रुपैयाँ घरभाडाबाट आम्दानी भएको भनी दाबी गरेका थिए । उनले दाइजोबापत भनी १० लाख रुपैयाँ देखाएका थिए, विशेष अदालतले भने एक लाख रुपैयाँ मात्रै ठहर गरेको थियो । पत्नीका नाममा रहेको उद्योगबाट ६ लाख ६० हजार पाएको भनी दाबी गरे पनि उक्त उद्योग दर्तासम्म भएको तर सञ्चालनमा नआएको पुष्टि भयो । उनले स्रोत जुटाउन बाबुले रकम दिएको दाबी गरेका थिए, जब कि सगोलमा रहेका बाबुले खर्च दिने अवस्था नभएको भनी अदालतले ठम्याइदियो । उनले अदालतमा शाही शासनकालमा पूर्वाग्रह राखेर मुद्दा चलाइएको र भ्रष्टाचार गरेर अर्बौं रुपैयाँ सम्पत्ति कमाउने, दरबारजस्ता महल खडा गर्नेउपर मुद्दा नचलाई आफूमाथि पूर्वाग्रह राखेको आरोप लगाएका थिए । विशेष अदालतले उनको कुल ३६ लाख ४१ हजार रुपैयाँ वैध आम्दानी देखिएको ठहर्याएको थियो ।"
डेढ दशकको चक्कर,विशेष अदालतले सुरुमा हदम्यादको आधार देखाई २०६४ जेठ २४ गते सबै आरोपितलाई सफाइ दियो । अख्तियार दुरुपयोग अनुसन्धान आयोगले सर्वोच्चमा पुनरावेदन गर्यो । सर्वोच्चले २०६९ वैशाख ३ गते मुद्दाको विषयवस्तुमा प्रवेश नै नगरी हदम्यादका कारण मात्रै मुद्दा फैसला गर्नु औचित्यपूर्ण नहुने भनी मुद्दा फेरि विशेष अदालत फर्काउन आदेश दियो । त्यसको २६ दिनपछि वैशाख २९ गते विशेष अदालतमा यो मुद्दा दोस्रो पटक दर्ता भयो । सर्वोच्चले कानुनी व्यवस्था एवं कानुनी सिद्धान्तको विवेचना समेतबाट फैसला नमिलेको भन्दै विशेषको फैसला बदर हुने ठहर गर्यो । त्यही मुद्दा सर्वोच्चबाट फेरि दर्ता भएपछि विशेष अदालतले पोखरेललाई भ्रष्टाचारी ठहर गरेको हो । विशेष अदालतको फैसलाविरुद्ध परेको पुनरावेदनका आधारमा सर्वोच्चले पोखरेललाई सफाइ दिएको हो ।
छुट्टै सैन्य गुप्तचर बनाउने प्रयास,"(काठमाडौं)  सरकारले शक्तिशाली सैन्य गुप्तचर विभाग बनाउन अगाडि सारेको विधेयक तत्कालीन उपप्रधान तथा कानुनमन्त्री उपेन्द्र यादवले फिर्ता गरिदिएको थाहा भएको छ । यादवले सरकारबाट बाहिरिनुअघि सैन्य गुप्तचर विभाग बनाउनेसम्बन्धी रक्षा मन्त्रालयको प्रस्ताव फिर्ता गरिदिएपछि उक्त प्रक्रिया पछाडि धकेलिएको हो । रक्षा मन्त्रालयले सैन्य गुप्तचर विभाग गठन गर्नेसम्बन्धी विधेयकको प्रारम्भिक मस्यौदा तयार पारी कानुन मन्त्रालयमा रायका लागि पठाएको थियो । म हुँदा उक्त मस्यौदा आएको थियो । यो संविधानविपरीत छ र यसलाई सुधार्नुपर्छ भनेर सुझावसहित रक्षामै फिर्ता पठाइदिएँ, यादवले कान्तिपुरसँग भने, संविधानको योयो धाराको प्रतिकूल छ, त्यसकारण सच्याएर ल्याउन भनेर पठाइएको हो ।यादवले सरकार गणतन्त्र र लोकतन्त्रबाट सर्वसत्तावादतर्फ अघि बढेको आरोप पनि लगाए । एउटा ऐन (राष्ट्रिय सुरक्षा परिषद् विधेयक) मा प्रधानमन्त्रीले सिधै सेना परिचालन गर्न सक्ने गरी ल्याइएको छ, यो ऐनले गुप्तचरी गर्ने भइहाल्यो, उनले थपे, प्रेस ऐन र विशेष सेवा ऐन गरी यी चार ऐनलाई एक ठाउँमा राख्दा मुलुक त कहाँ पो जाने रहेछ । कानुन मन्त्रालयबाट सुझावसहित फिर्ता पठाइएको मस्यौदा अहिले रक्षा मन्त्रालयमा विचाराधीन छ । साविकको सैनिक गुप्तचर विभागलाई किन पुनःसंरचना गर्न लागिएको हो भन्नेबारे रक्षाका अधिकारीले स्पष्ट गर्न चाहेका छैनन् । नेपाली सेनामा अहिले डाइरेक्टोरेट जनरल अफ मिलिटरी इन्टेलिजेन्स (डीजीएमआई) ले अनुसन्धान गर्दै आइरहेको छ । दुई वर्षअघि डिपार्टमेन्ट अफ मिलिटरी इन्टेलिजेन्स (डीएमआई) बाट यसलाई डीजीएमआईमा विस्तार गरिएको थियो । पहिले सहायक रथीले नेतृत्व गर्ने यो विभागको जिम्मा अहिले उपरथीलाई दिइएको छ । सेनाभित्र अहिले गुप्तचरी कार्य गर्ने इन्टेलिजेन्स हुँदाहुँदै छुट्टै कानुनमार्फत विभाग गठनको प्रयास किन भएको हो भन्ने प्रस्ट छैन । सेनाका अवकाश प्राप्त उपरथी विनोज बस्न्यातले अहिले रहेको डीजीएमआई पनि विभागकै हैसियतमा रहेको बताए । तर यसको सञ्चालन भने सैनिक ऐनअनुसार नै हुन्छ । त्यहाँ सरुवाबढुवा पनि सेनाको संगठनभित्रबाटै हुन्छ । सरकारले छुट्टै सैनिक गुप्तचर विभाग ल्याए त्यसका लागि छुट्टै स्पेसल फोर्स तयार हुनेछ, उनले भने, तर त्यसको नेतृत्व तहमा भने प्रधानसेनापति रहन सक्छ । केपी शर्मा ओली दोस्रोपटक प्रधानमन्त्री भएपछि गृह मन्त्रालयअन्तर्गतको राष्ट्रिय अनुसन्धान विभाग प्रधानमन्त्री कार्यालयमातहत ल्याएका थिए । त्यसपछि अनुसन्धान विभागलाई शक्तिशाली बनाउने गरी संसद्मा विशेष सेवासम्बन्धी संशोधन विधेयक ल्याइएको छ । संसद्मा विचाराधीन उक्त विधेयकमा नागरिकका गोपनीयता हनन हुने गरी कल रेकर्ड गर्न पाइने व्यवस्था पनि छ । अब सैनिक गुप्तचर विभागलाई थप अधिकारसम्पन्न बनाइएमा त्यसले सेनालाई शक्तिशाली बनाउने र नागरिकको अधिकारमाथि पनि सैनिक हाबी हुन सक्ने पूर्वउपप्रधानमन्त्री यादवको बुझाइ छ ।"
राजधानी हेटौंडा राख्न फेरि निर्देशन,"(मकवानपुर)  प्रदेश ३ को स्थायी राजधानी हेटौंडा र नामकरण वाग्मती नै कायम गर्न नेकपा सचिवालयले पुनः निर्देशन दिएको छ । यसअघि सचिवालयले दिएको निर्देशन नमान्ने र आफ्नो अधिकार क्षेत्रमा हस्तक्षेप भएको भन्दै विरोधमा उत्रिएका सांसदहरूलाई मंगलबार काठमाडौं बोलाएर फेरि निर्देशन दिइएको हो । प्रदेशका आन्तरिक मामिला तथा कानुनमन्त्री शालिकराम जम्मकट्टेलका अनुसार सुरक्षा निकायको रिपोर्ट र पार्टीलिभत्र धेरै चरणको छलफलपछि हेटौंडा र वाग्मती छनोट गरिएको सचिवालयका नेताहरूले बताएका छन् । पार्टीले निर्णय गरेर राजधानी र नाम टुंगो लगाइसक्यो अब हेरफेर हुँदैन, उनले भने, प्रधानमन्त्रीले हेटौंडालाई राजधानी मानेर जानुस् भन्नुभएको छ । प्रधानमन्त्री तथा नेकपा अध्यक्ष केपी शर्मा ओली, अध्यक्ष पुष्पकमल दाहाल र महासचिव विष्णु पौडेलसँग काठमाडौं पुगेको असन्तुष्ट समूहले छलफल गरेका थिए । सबैले आफ्नो भनाइ राखेपछि सचिवालयका नेताहरूको भनाइ सुनेर निर्णय कार्यान्वयन गर्ने गरी बैठक टुंगिएको छ, मन्त्री जम्मकट्टेलले भने । हेटौंडा राजधानी राख्नुपर्छ भन्ने पक्ष र विपक्षका सांसदहरू प्रदेशको नेकपा संसदीय दलको बैठकमा विवाद बढेपछि पार्टीको शीर्ष नेताहरूसँग छलफल गर्न प्रदेश सांसदहरू प्रदेश इन्चार्ज तथा सांसद अष्टलक्ष्मी शाक्यको नेतृत्वमा संसदीय दलका मुख्य सचेतक रामेश्वर फुयाँल, मन्त्री जम्मकट्टेल, आर्थिक मामिला तथा योजनामन्त्री कैलाश ढुंगेल, सामाजिक विकासमन्त्री युवराज दुलाल, सांसदहरू राजेन्द्र पाण्डे, पशुपति चौलागाईं र दीपक निरौलालगायत टोली काठमाडौं पुगेका थिए । जुटेन सहमतिसत्तारूढ नेकपा र प्रमुख प्रतिपक्ष कांग्रेस संसदीय दलभित्र यसबारे सहमति नभएपछि बुधबार बस्ने प्रदेशसभाको बैठकबाट प्रक्रियामात्र अगाडि बढाइने भएको छ । नेकपाको सचिवालयले प्रदेशको राजधानी र नाममा निर्णय गरेसँगै प्रदेशसभा बैठक आह्वान भएको थियो ।नेकपा र कांग्रेस सोमबार र मंगलबारको प्रदेशसभाको बैठकबाट स्थान र नाम टुंग्याउने गरी अगाडि बढे पनि दुवै पार्टीको संसदीय दलको बैठकमा सहमति नजुटेपछि बैठक एक दिन पछाडि धकेलिएको हो । बुधबार दिउँसो ३ बजे प्रदेशसभाको बैठक बस्दै छ । प्रदेशसभाका सभामुख सानुकुमार श्रेष्ठले सहमतिका आधारमा राजधानीको स्थान र नाम तोक्न दलहरूले आन्तरिक तयारी गरिरहेको बताए । स्थायी राजधानीको सम्भाव्यता अध्ययन समितिले दर्ता गराएको प्रतिवेदनमाथि बुधबारको बैठकमा छलफल अगाडि बढ्ने उनले बताए । स्थायी राजधानी र नामकरण विषय सदनमा मतदान प्रक्रियाबाटै टुंग्याउनुपर्ने भए पनि मतदानको मिति निर्धारण अझै नभएको उनको भनाइ थियो । जसरी पनि मतदान त गर्नैपर्छ । त्यसैले मतदानको मिति कार्यव्यवस्था तथा परामर्श समितिको बैठकबाटै टुंग्याइनेछ, उनले भने, यसपटक पनि मैले संसदीय दलका नेताहरूलाई नै उपस्थितिका लागि अनुरोध गरेको छु ।उनका अनुसार प्रदेश नामकरणसम्बन्धी कार्यविधि २०७६ अनुसार नाम प्रस्ताव प्रक्रिया पनि सदनबाट अगाडि बढ्नेछ । यसअघि सदनमा दर्ता भएका नामहरू पुनः प्रस्ताव गर्नुपर्ने हुनेछ । यसअघि सदनमा गौरीशंकर, नेवाताम्सालिङ, नेपाल मण्डल, पशुपतिलगायत नाम विभिन्न समयमा प्रदेशसभा सदस्यहरूले दर्ता गराएका थिए । यसअघि नामकरणको सम्बन्धमा कार्यविधि नबनेको कारण दर्ता भएपनि अब कार्यविधिअनुसार पुनः दर्ता गर्नुपर्ने भएको हो ।"
विद्यार्थीलाई शैक्षिक ऋण,"भक्तपुर (कास) भक्तपुर नगरपालिकाले नगरभित्रका विद्यार्थीलाई शैक्षिक ऋण प्रदान गर्ने निर्णय गरेको छ । नगरले वर्ष ०७६७७ का लागि ऋण पाउने ९१ जना विद्यार्थीको छनोट गरेको छ । नगरप्रमुख सुनील प्रजापतिले स्थानीय सरकार सञ्चालन ऐन २०७४ को दफा १०२ ले दिएको अधिकार प्रयोग गर्दै नगरपालिकाको चौथो नगरसभा २०७५ बमोजिम शैक्षिक ऋण वितरण प्रतिक्रिया थालेको बताए । नगरपालिकाले नगर क्षेत्रभित्र स्थायी बसोबास गर्ने जेहेनदार तथा विपन्न विद्यार्थीलाई शैक्षिक योग्यताको प्रमाणपत्र धितो राखेर सहुलियत ब्याजदरमा ५ लाख रुपैयाँसम्मको शैक्षिक ऋणको व्यवस्था गरेको छ । आर्थिक अभावका कारण कुनै पनि विद्यार्थी पढाइबाट वञ्चित हुन नपरोस् भन्ने उद्देश्यले नगरपालिकाले प्रतिविद्यार्थी ५ लाख रुपैयाँसम्म ६ प्रतिशतको सहुलियत ब्याजदरमा ऋण प्रदान गर्ने व्यवस्था गरेको हो । शिक्षा, संस्कृति तथा स्वास्थ्य समिति सदस्य एवं वडा ९ का वडाध्यक्ष रवीन्द्र ज्याख्वले नगरको १० वटै वडाबाट वडाध्यक्षको सिफारिसमा गरिब तथा जेहेनदार विद्यार्थीलाई सहुलियत ब्याजदरमा शैक्षिक ऋणको व्यवस्था गर्ने निर्देशिका पारित गरेको बताए । नगरपालिकाका अनुसार वडा १ बाट ५, २ बाट १४, ३ र ४ वडाबाट १०१०, ५ बाट ४, ६ बाट १५, ७ बाट ९, ८ बाट ५, ९ बाट ११, १० बाट ८ जना विद्यार्थी छनोट गरिएको छ । विद्यार्थीको रुचिको विषयमा स्नातक, स्नातकोत्तर, एमफिल तथा पीएचडी गर्न चाहनेहरूका लागि नगरपालिकाले एकमुष्ट अथवा किस्ताबन्दीमा ऋण दिने व्यवस्था गरेको उनले बताए । उच्च शिक्षाका लागि सहुलियतको शैक्षिक ऋण लिन नगरक्षेत्रका ९१ विद्यार्थीले नगरपालिकासँग सम्झौता गरेको छ । विद्यार्थीले हातमा पैसा पाउने होइन, अध्ययनरत संस्थाको खातामा रकम पठाइदिने हो, वडाध्यक्ष ज्याख्वले भने, नगरपालिकाले विद्यार्थीको आवश्यकताअनुसार ऋणको व्यवस्था गरेको छ । ऋण लिएर अध्ययन गरेको विद्यार्थीले अध्ययन पूरा गरेको १ वर्षमा २५ प्रतिशत, २ वर्षमा ५० प्रतिशत, ३ वर्षमा ७५ प्रतिशत, ४ वर्षमा ऋण चुक्ता एवं एकमुष्ट ऋण तिर्न सक्ने व्यवस्था गरेको समेत नगरपालिकाले जनाएको छ । चिकित्सा क्षेत्रमा उच्च जनशक्तिको अभावलाई मध्यनजर गर्दै नगरपालिकाले २ जना एमबीबीएस डाक्टरहरूलाई उच्च शिक्षाका लागि छात्रवृत्ति दिने निर्णयसमेत गरेको जनाएको छ । छात्रवृत्तिका लागि छनोट प्रक्रिया सुरु भएको ज्याख्वले बताए । नगरपालिकाले इतिहास, भूगोल, राजनीतिशास्त्र, संस्कृति, नेपालभाषा विषय पढ्ने विद्यार्थीहरूलाई आकर्षित गर्न शतप्रतिशत छात्रवृत्ति प्रदान गर्दै आएको नगरप्रमुख प्रजापतिले बताए । नगरपालिकाले मंगलबार शैक्षिक ऋण वितरण कार्यक्रम आयोजना गरेर विद्यार्थी र अभिभावकलाई भेला गराएर शैक्षिक ऋणको सही सदुपयोगको निम्ति आग्रह गरेको प्रजापतिले बताए ।"
ट्याक्सीमा ठगी उस्तै,"(काठमाडौं)  सानु : दक्षिणढोका जाने हो ? चालक : कति दिने ? सानु : कतिमा लैजाने ? चालक : दक्षिणढोका कहाँनिर हो ? सानु : गेटकै छेउमा । चालक : अनकनाउँदै नौ सय दिनुस् न । सानु : पाँच सय दिन्छु हुन्छ ? चालक : जाम हुन्छ । फर्कंदा फेरि मान्छे पाइँदैन । खाली फर्कनुपर्छ । आठ सयसम्म दिने भए जान्छु । काठमाडौंको थापाथलीस्थित प्रसूतिगृहमा सुत्केरी भएकी श्रीमती अञ्जना लामा र सासूलाई मंगलबार साढे १२ बजे अस्पतालको मूलगेटबाहिर राखेर सानु बम्जनले यसरी नै नौवटा ट्याक्सी चालकसँग बार्गेनिङ गरे । मूलपानी दक्षिणढोकासम्म तीन दिनको सुत्केरी श्रीमतीलाई राखेर चार सय रुपैयाँमा लैजान ट्याक्सी खोजिरहे । ६ सयभन्दा कममा जानै चाहेनन् । अञ्जना र उनकी आमा भने सडकपेटीमा उभिरहेकी थिइन् । ट्याक्सी चालक जतिसक्दो बढी लिन चाहन्थे । सानु सस्तोमा जान खोज्थे । अस्पतालबाहिर जति पनि ट्याक्सी थिए कुनै पनि मिटरमा जान चाहेनन् । गेटमा यात्रुको खोजीमा बसेको पहिलो ट्याक्सीका चालकबाट सुरु भएको बार्गेनिङ उनी चढ्ने नवौंसम्म पनि जारी रह्यो । उनी हरेक ट्याक्सीको ढोकामा पुगेर दक्षिणढोका जान कति लिने ? भन्दै सोध्थे । कुनै पनि ट्याक्सीले ६ सयभन्दा कममा जाने इच्छा नै देखाएनन् । सानुले अन्तिममा बा१ज ७३९८ ट्याक्सी चालकलाई सोधे । बार्गेनिङ गरेर पाँच सयमा सुत्केरी श्रीमती र सासूलाई लिएर पौने एक बजे गए । जबकि थापाथलीबाट बानेश्वर, एयरपोर्ट, गौशाला, बौद्ध हुँदै दक्षिणढोका गए पनि १० किलोमिटर मात्रै छ । यातायात व्यवस्था विभागले ०७५ असोज ७ मा गरेको निर्णयअनुसार एक किलोमिटरको भाडा ३९ रुपैयाँ कायम गरेको छ । ट्याक्सी चढ्नेबित्तिकै १४ रुपैयाँ मिटरमा उठ्छ । त्यसमा प्रतिकिलो मिटर ३९ रुपैयाँको दरले उठ्दै जान्छ । अस्पतालबाहिर आधा घण्टा उभिँदा सानुले जस्तै भित्रबाट अरूले पनि बिरामी लिएर आइरहे । ट्याक्सी चालकसँग बार्गेनिङ गर्थे । भक्तपुरको इँटाभट्टामा काम गर्ने राजु नेपालीले श्रीमतीलाई अस्पतालमा आवश्यक सामान लिन च्यामासिंहसम्म ट्याक्सीमा जान खाजे । बा१ज ८८५५ नम्बरको ट्याक्सी चालकले एक हजार दुई सय मागे । राजुले साढे १३ किलोमिटर सडकमा गएको एक हजार दिन पनि तयार भए । तर, ती चालकले मानेनन् । उनी अर्को ट्याक्सी खोज्नतिर लाग्दा ती चालकले लैजान्छु भन्दै बोलाए । राजु त्यही ट्याक्सीमा चढे । चढ्नेबित्तिकै चालकले पैसा मागे । उनले घर पुगेर दिन तयार भए । पैसा नभएको भन्दै राजुलाई अस्पतालको गेटमै झार्दिए । रक्सी खाएको रहेछ । उता पुगेपछि मात्रै भाडा दिने रे, चालकले भने, त्यहाँ पुगेपछि भाडा नदिई भाग्यो भने के गर्नु ? यदि मिटरमै गएको भए च्यामासिंहसम्म पुग्न पाँच सय ४८ रुपैयाँ मात्रै लाग्थ्यो । पैसा अग्रिम नतिरेर राजुलाई अस्पतालको गेटमा छाडेको बा१ज ८८५५ नम्बरको ट्याक्सीमा सतुंगल जाने यात्रु आइपुगे । आठ किलोमिटरको दूरीमा रहेको सतुंगल गएको चालकले सात सय रुपैयाँ मागे । यात्रुले ५ सय दिने प्रस्ताव गरे । बार्गेनिङ गरेर पाँच सयमा गए । थापाथलीबाट सतुंगल मिटरमा जाने हो भने तीन सय २६ रुपैयाँमा पुगिन्छ । बिरामी छाड्न आएको बा२ज २७१६ नम्बरको ट्याक्सीले अस्पतालभित्रैबाट बौद्ध जाने यात्रु भेट्टाए । मिटर नगई पाँच सय रुपैयाँमा लगे । यदि मिटरमा गएको भए दुई सय ९० रुपैयाँ मात्रै हुन्थ्यो । थापाथलीमा मात्रै होइन बानेश्वरको सिभिल अस्पतालबाहिर पनि मंगलबार बार्गेनिङ गर्दै यात्रु लगिरहेका थिए । नजिकै जाने यात्रु लैजान इन्कार गर्ने चालक पनि उत्तिकै थिए । सिभिल अस्पतालबाट शान्तिनगर हुँदै कात्यायनी मन्दिरसम्म दुई किलोमिटरको दूरी एक दम्पतीले दुई सय रुपैयाँ तिरेर बा२ख २७३४ नम्बरको ट्याक्सीमा गए । बच्चाको उपचार गर्न आएका कोटेश्वर महादेवस्थानका सहदेव थापाले घरसम्म जान ट्याक्सी खोजे । तर, अस्पतालबाहिर बसेको कुनै पनि ट्याक्सी चालक जान मानेनन् । हातमा बिरामी बच्चा च्यापेर बा२ज ५६००, बा१ज ८६२२ नम्बरको ट्याक्सी चालकलाई आग्रह गरे । दुईवटा ट्याक्सीले नलगेपछि उनी दिक्क मानेर प्रतीक्षालयमा बसे । बसमा जाउँ महादेवस्थान पुगिँदैन । ट्याक्सीमा जान खोज्दा लैजादैन अब के गर्नु ? उनले भने, पुलिस लगाएर कारबाही गर्नुपर्ने । दुई जना महिला सुन्धरा जान बा२ज ४५१७ नम्बरको ट्याक्सी चालकलाई अनुरोध गरे । तर, जानै मानेनन् । अस्तपालबाट डिस्चार्ज भएर पौने ११ बजेतिर बिरामी र आफन्त बाहिर आइरहेका थिए । ट्याक्सी लाइन लगाएर राखिएको थियो । ललितपुरको सानागाउँ जाने बिरामी आए । ट्याक्सी चालकले सात सय मागे । बार्गेनिङ गरेर पाँच सयमा गए । साढे सात किलोमिटर सडकमा मिटरमा गएको भए तीन सय ६ रुपैयाँ मात्रै दिए पुग्थ्यो । भर्खर तेलको भाउ बढेकाले मिटरमा जान नसकिने भन्दै हचुवाको भरमा बार्गेनिङ गर्ने गरेका छन् । प्रसूतिगृहबाट निस्कने बिरामी र आफन्तले ट्याक्सी चालकसँग बार्गेनिङको साक्षी भने ट्राफिक प्रहरीका एक जवान पनि थिए । प्रसूतिगृहतिर ट्याक्सी चालकसँग बार्गेनिङ भइरहँदा ट्राफिक नर्भिक अस्तपालको पर्खाल छेउबाट हेरिरहे । न त उनले मिटरमा जाऊ भन्न सके न त कारबाही नै गरे । महानगरीय ट्राफिक प्रहरी महाशाखाको भने मिटरमा जान नमान्ने र बढी भाडा लिने ट्याक्सी चालकलाई नियमित कारबाही गरिरहेको दाबी छ । महाशाखाका अनुसार साउनदेखि यता मिटरमा जान नमान्ने, मिटर बिगार्ने चार हजार दुई सय ९८ चालकलाई कारबाही गरिसकेको छ । जुनसुकै माध्यमबाट गुनासो आएपछि र सडकमा यात्रु भनेर पनि हामीले मिटरमा जान नमान्ने चालकलाई कारबाही गरिरहेका छौं, महाशाखा प्रमुख भीमप्रसाद ढकालले भने । ०७१ मा पाँच हजार तीन सय ४८, ०७२ मा दुई हजार सात सय ९५, ०७३ मा चार हजार पाँच सय ९८, ०७४ मा आठ हजार र ०७५ मा १२ चालकलाई कारबाही गरेको महाशाखाले जनाएको छ ।"
अनुदान खोज्दै सदरमुकाम,"(सिन्धुपाल्चोक)  भोटेकोसी गाउँपालिकाअन्तर्गत लिस्तीकोटको लेकाली गाउँका २१ परिवार करिब ६० किलोमिटरको दूरी छिचोलेर आवास अनुदान खोज्दै चौतारा आइपुगेको साता दिन बढी भइसक्यो ।गाडी नै रिजर्भ गरेर सदरमुकाम आएका उनीहरूले भाडा मात्रै प्रतिव्यक्ति दुई हजार खर्च गरे । सदरमुकामको होटलमा बस्दा र खाना खर्च हरेक दिन बढ्दो छ । भूकम्पले घर भत्किए पनि सरकारबाट अन्य भूकम्पपीडितले जस्तै अनुदान नपाएपछि उनीहरू सदरमुकाम चौतारास्थित जिल्ला आयोजना कार्यान्वयन एकाइ (अनुदान तथा पूर्वाधार) कार्यालय धाउनुपरेको हो । आवास अनुदानको लाभग्राही सूचीमा हाम्रो नाम किन अटाएन ? छिमेककै भूकम्पपीडितले रकम पाईवरी घर बनाइसक्दा हामीले किन पाएनौं ? के कस्तो कागजी प्रक्रियाको झमेलामा परेर हामीले दुःख पाउनुपरेको हो ? चौतारा बजारमा भेटिएका लिस्तीकोट गाउँका ७१ वर्षीया सोन्दे लामाले प्रश्न गरे कतिपटक छुट विवरण भर्नु, अनुदान आउँदै आएन, टहरामै जिन्दगी बित्ने भो हजुर भएको के हो ? भूकम्पमा आवास भत्किए पनि अनुदानमा नाम नआएपछि अन्तिम विकल्प बुझेर पुनरावेदन प्रक्रियामा जान लागेको उनले सुनाए । एउटै सिंगो गाउँ टोलको अनुदानमा नाम नपरेपछि उनीहरू मारमा परेका छन् । अनुदान आउला भनेर चार वर्ष कुरेरै बसियो, बेकारजस्तो लाग्न थालिसकेको छ, चौतारा पनि तीनपटकसम्म आइसकेका छौ, उनले भने । भूकम्प पुनर्निर्माण प्राधिकरणअन्तर्गतको जिल्ला आयोजना कार्यान्वयन एकाइले भूकम्पपीडितलाई समयमै सूचना नदिँदा र तथ्यपरक सूचना नपाउँदा दुर्गम गाउँका भूकम्पपीडित सदरमुकाम धाइरहनुपर्ने बाध्यतामा छन् । अनुदान नआएपछि थोत्रो टहरामा बसिरहेका इन्द्रावती गाउँपालिकाभरका दर्जनौं परिवार धेरैपटक चौतारा धाइसकेको इन्द्रावती ६, बाँडेगाउँका चोकप्रसाद भट्टराईले गुनासो गरे । टहराको सास्तीले ज्यान जालाजस्तो छ, अनुदानमा ऋण थपेर आवास बनाउला भन्ने सोचेको थिएँ, तर पाइएन, भट्टराईले भने । सदरमुकाम बस्दा धेरै खर्च हुने गरेको उनले बताए । पूर्व तातोपानीदेखि पश्चिम हेलम्बु, पाँचपोखरीका जनप्रतिनिधिले प्राविधिककै कारणले गर्दा जनताले अनुदान नपाएको गुनासो गरेका छन् ।"
शुल्कवृद्धिविरुद्ध विद्यार्थी,"मकवानपुर (कास) मकवानपुर बहुमुखी क्याम्पसले शुल्कवृद्धि गरेसँगै विद्यार्थी संगठनहरू आन्दोलनमा उत्रिएका छन् । शुल्कवृद्धि फिर्ताको माग गर्दै स्ववियुको नेतृत्वमा अनेरास्ववियु र अनेरास्ववियु क्रान्तिकारीले संयुक्त रूपमा मंगलबारबाट रिले अनशन सुरु गरेका छन् । क्याम्पसमा स्ववियु सभापति कुमार केसी, अनेरास्ववियु क्याम्पस कमिटी अध्यक्ष एमबी बस्नेत र अनेरास्ववियु क्रान्तिकारी क्यम्पस कमिटीका अध्यक्ष रामकृष्ण शिवाकोटीले रिले अनशन थालेका हुन् । शुल्कवृद्धि फिर्ता नलिएसम्म अनशन जारी रहने स्ववियु सचिव आकाश अधिकारीले बताए । क्याम्पसको सञ्चालक समिति बैठकले मासिक शुल्कमा ६५ प्रतिशत र भर्नामा शतप्रतिशत शुल्क वृद्धि गरेको छ । प्रत्येक वर्ष शुल्कमा ५ प्रतिशत स्वतः वृद्धि हुने बैठकले निर्णय गरेसँगै विद्यार्थी आन्दोलित भएका हुन् ।"
दुइमाजुमा फेरि पसल,"काठमाडौं (कास) खुलामञ्च छेउको दुइमाजु मन्दिर क्षेत्रमा व्यापारीले फेरि पसल राखेका छन् । अदालतले फैसला नगरुन्जेल पसल सञ्चालन नगर्ने सम्झौताविपरीत व्यापारीले मंगलबारबाट फेरि पसल सञ्चालन गरेका हुन् । गुठी संस्थानसँग ५ वर्षका लागि सञ्चालन गर्ने सम्झौताको विरोधपछि गोरखाकी अमृता भट्टराईले सम्झौता खारेज गर्न निवेदन दिएकी थिइन् । सम्झौता खारेज भएपछि पसल सञ्चालन गर्न माग गर्दै व्यापारी जिल्ला अदालतमा मुद्दा दायर गर्न गएका थिए । अदातलमा पसल सञ्चालन गर्न अन्तरिम आदेश माग गरिए पनि अदालतको फैसला आएको छैन । अदालतमा मुद्दा विचाराधीन भएकाले अन्तिम फैसला नभएसम्म पसल बन्द गर्ने सहमति उनीहरूले तोडेका छन् । अन्तरिम आदेश भएन, गुठी संस्थान काठमाडौंका प्रमुख शैलेन्द्र पौडेलले भने, फैसला नभएसम्म पसल नखोल्ने सम्झौता भएको थियो । खै किन पसल खोले, म बुझिराखेको छैन । भक्तजनले पूजा गर्ने ठाउँ कब्जा गरेको भन्दै सम्पदा संरक्षणकर्मीले विरोध गरेपछि डेढ महिनाअघि यहाँका पसल बन्द गरिएको थियो । योसमेत व्यापारीले मन्दिर क्षेत्र कब्जा गरेको तेस्रोपटक हो । यसअघि गत वर्षको चैतमा यो क्षेत्रमा पसल राखिएका थिए । स्थानीयले विरोध गरेपछि पसल सञ्चालक आफैंले हटाएका थिए । त्यसको केही महिनापछि दसैंको मौका पारेर फेरि व्यापारीले कब्जा गरेका थिए । त्यसपछि पसल सञ्चालन गर्न गुठी संस्थानले अनुमति दिएको गोरखा तान्द्राङकी अमृता भट्टराईले व्यक्तिगत कारणले पसल सञ्चालन गर्न नसक्ने भन्दै सम्झौता खारेज गर्न गुठी संस्थानमा निवेदन दिएकी थिइन् । उनले आफूले सञ्चालन गर्ने सम्झौता गरेर सञ्चालनको जिम्मा भने अरू १७ जना व्यापारीलाई दिएकी थिइन् । उनले आफूले न्यून मूल्यमा चलाउने अनुमति लिएर अरूलाई सञ्चालन गर्न दिएकी हुन् ।"
सम्पदा मार्गमा निर्माण सामग्री,"सांस्कृतिक सहर, काठमाडौं महानगरको अभियान भन्ने नाराका साथ मेयर विद्यासुन्दर शाक्यले दुई विश्व सम्पदा क्षेत्र स्वयम्भू र हनुमानढोका दरबार जोड्ने मार्गलाई सम्पदा पदमार्ग भनी घोषणा गरेका थिए । महानगपालिकाको सम्पदा तथा पर्यटन समितिका संयोजक न्हुच्छेकाजी महर्जनले वैशाखमा घोषणा गरे पनि हालसम्म काम सुरु नभएको स्विकारे । महानगरको सहरी योजना आयोगले डिजाइन पनि तयार गरिसकेको छ, उनले भने, सम्पदा मार्ग विभिन्न वडामा पर्ने भएकाले छलफल जारी छ । अब छिट्टै काम सुरु गरिने उनले बताए । महानगरपालिकाको अनुसार सम्पदा पदमार्ग तीनवर्षीय योजनाअन्तर्गत पर्छ । उक्त मार्ग विभिन्न चरणमा निर्माण हुने महानगरका सहरी योजना आयोगका उपाध्यक्ष सरोज बस्नेतले बताए । उक्त मार्गका जीर्णोदार गर्नुपर्ने मठमन्दिर, पार्टी, सत्तल तथा सार्वजनिक शौचालय, पदमार्ग चिनाउने चिह्न, स्वागतद्वारलगायतको डिजाइन तयार भइसकेको उनले बताए । अब जीर्णोद्धार गर्नुपर्ने मठमन्दिर तथा पाटीहरूको डिजाइन महानगरपालिकामा पेस गर्छौं, उनले भने ।"
रोजगारीमा इराक अन्योल,"नेपालको वैदेशिक रोजगारी जगत्मा एउटा प्रचलित नारा छ सुरक्षित, व्यवस्थित र मर्यादित रोजगारी । देशभित्र आउने रेमिट्यान्सको सूचांक हेरेर र कुल गार्हस्थ उत्पादनमा ओगटेको अनुपात हिसाब गरेर मात्रै रोजगारीको यो नारा तय गरिएको हो कि भन्ने लाग्छ । पछिल्लो समयमा सुरु भएको मध्यपूर्वी मुलुकभित्रको असहज स्थिति र त्यसमा पनि इराक केन्द्रित द्वन्द्वलाई आधार मानेर फेरि सुरु भएको छ सुरक्षित रोजगारीबारेको बहस ।इराक, अफगानिस्तान, सिरिया, लिबियाजस्ता मुलुकहरूमा रहेका नेपाली श्रमिकको गणना पनि त्यहीबेला मात्रै सुरु हुने गर्छ, जुनबेला ती मुलुकहरू द्वन्द्वको चरणबाट गुज्रन थाल्छन् । अफगानिस्तानमा एक दर्जन नेपाली मारिएपछि मात्रै चार्टड विमान लिएर आफ्ना नागरिक खोज्न गएको अवस्था होस् अथवा लिबिया विद्रोहपछि त्यहाँ रहेका झन्डै २ हजार नेपाली कामदार फिर्ता ल्याउन राष्ट्रिय अठोट कायम गरिएको अवस्था होस् । ठीक यसैगरी, २०६१ भदौ १६ मा इराकी भूमिमा १२ नेपालीको नृशंस हत्या भएपछि नेपालको वैदेशिक रोजगारको चिनारी भिन्न आयाम र अर्थमा जोडिन पुगेको थियो । खतराजन्य र असुरक्षित क्षेत्रमा खटिने भनेका नेपाली कामदारमात्रै हुन् भनेर फैलिएको अनर्थकारी बुझाइ लाई स्पष्ट पार्ने यत्नमा नलागी हरेकजसो सरकारले सधैंसधैं कामचलाउ कार्यनीति र उपाय अवलम्बन गर्दै आएका छन् । २०६१ को घटनापछि इराकलाई रोजगारीमा जान प्रतिबन्धित गन्तव्य बनाएर तत्कालका लागि समस्या समाधानको उपाय निकालियो भने फेरि अर्को चरणमा इराकभित्र रहेका सबै नेपाली कामदारलाई वैधता दिने भनेर सरकारी अठोट बाहिर आयो । अझ अर्को चरणमा, इराकस्थित अमेरिकी बेस (ग्रिनजोन) मा कार्यरत नेपालीका हकमा श्रम स्वीकृति दिन सकिने उपाय अपनाइयो भने अर्को अवस्थामा इराकमा रहेका नेपाली कामदारको अवस्था अध्ययन गर्न परराष्ट्र मन्त्रालयले आफ्ना वरिष्ठ कूटनीतिक कर्मचारीलाई आवश्यक जिम्मेवारीसहित बग्दाद पठायो । तर, कूटनीतिक संयन्त्र र पद्धतिको उपायबेगरै इराक हिँडेका ती कूटनीतिक कर्मचारी कुवेतबाटै फर्किए, बग्दाद पुग्न सकेनन् । त्यसपछि नेपाल सरकारले इराक मामिलामा लिएको नीति भनेको पर्ख र हेर भनेजस्तै मात्रै छ । अहिले पनि इराकी भूमिमा झन्डै १५ हजार नेपाली रहेको र त्यसमा महिलाको संख्या पनि उल्लेख्य रहेको तथ्यतथ्यांक बाहिर आएपछि मात्रै परराष्ट्र मन्त्रालय, श्रम मन्त्रालय र सरोकारसम्बद्ध निकायले आफ्ना नागरिकको उद्धारसमन्वयका लागि वक्तव्यबाजी थालेका छन्, विगतमा झैं । तर, अबको इराक नीति के हो अथवा वैदेशिक रोजगारीको दायरामा इराक कहाँ पर्छ वा पर्दैन र अब गरिने भनेको उद्धार संयन्त्र र समन्वयको आधारभूमि के हो भन्नेमा सरकार आफैं अन्योलमा देखिन्छ । किनभने यथार्थ के छ भने इराक मामिलाको सहप्रमाणीकरण जिम्मेवारी पाएका कुवेतस्थित नेपाली राजदूतले बग्दादसम्म पुगेर ओहोदाको प्रमाणपत्र बुझाउन पाएका छैनन्, अथवा चाहेका छैनन् । विगतमा पाकिस्तानस्थित नेपाली दूतावासलाई जिम्मा दिइएको इराकी सहप्रमाणीकरण जिम्मेवारी पछिल्ला वर्षयता कुवेतस्थित नेपाली नियोगलाई दिइएको छ । तर, कूटनीतिक सहप्रमाणीकरणको हकमा जम्मा एकपटक इस्लामाबादस्थित राजदूतले बग्दाद गएर आफ्नो ओहोदाको प्रमाणपत्र बुझाएको इतिहास छ, यसभन्दा पर्तिर इराकसँगको कूटनीतिक सहचार्यसम्पर्क के हो, स्पष्ट हुन सकेकै छैन ।अमेरिकाइराक द्वन्द्व बढेपछिको अहिलेको चुनौतीमा इराकी सरकारले आफ्नो मुलुकमा रहेका अमेरिकी सैन्यशक्तिलाई फिर्ता जानका लागि निर्देश गरिसकेको छ । जबकि बग्दादमा रहेका अधिकांश कम्पनी, बेसहरू अमेरिकी आधिपत्य तथा सञ्चालनको अग्राधिकारमा छन् । इराक सरकारले भनेझैं अमेरिकी सेना वा नागरिकसम्म फिर्ता हुने अवस्था आएमा तत्काल त्यस संरचनामा काम गर्ने नेपाली कामदारले बिचल्ली बेहोर्ने अवस्था देखा परिसकेको छ । यसबाहेक बग्दाद वा कुर्दिस्तान क्षेत्रमा रहेका नेपाली घरेलु कामदार महिला, ड्राइक्लिनिङ वा रेस्टुराँमा कार्यरत अन्य कामदारका हकमा गर्नुपर्ने उद्धारसमन्वयको उपाय अलग हुन सक्छ । यसबेला इराकमा समेत आफ्नो गैरआवासीय नेपाली संघ (एनआरएन) को शाखा रहेको भनेर दाबी गर्ने एनआरएनको केन्द्रीय समन्वय समितिले समेत नेपाली कामदारको सुरक्षा समन्वय र उद्धारमा साथसहयोग दिन सक्छ । सधैं नेपाल सरकारको संयन्त्र पर्खेर बस्ने हो भने सधैं झैं पर्ख र हेरको अवस्था आउन सक्छ । यसबेला सरकारले खाडी क्षेत्रमा रहेका आफ्ना कूटनीतिक नियोगलाई इराक मामिलामा आइपर्ने कठिनाइलाई सामना गर्न चनाखो बनेर बस्ने सनातनी निर्देशन दिनुको साटो आफ्ना नागरिकको उद्धार र सुरक्षा समन्वयमा तदारुकता देखाउन जरुरी देखिएको छ । कुवेतस्थित नियोगले इराक मामिलामा कागजी अर्थको सहप्रमाणीकरणबाट अघि बढेर कूटनीतिक सहचार्य र सम्पर्कका लागि पहलकदमी देखाउनु पनि उत्तिकै जरुरी छ । सधैं झैं पर्ख र हेरको कूटनीतिमा अल्झेर बस्ने बेला यो होइन ।"
सत्तापक्षलाई हाइसन्चो,"जनताको आवाज बुलन्द गर्ने ठाउँ संसद सभामुख कसलाई बनाउने भन्ने बारेमा सत्तारुढ नेकपामा भागबन्डा नमिल्दा बन्धक बनेको छ । यस्तो बेला प्रमुख प्रतिपक्षले सदन खुलाउन पहल गर्नुपर्ने थियो । दुर्भाग्य, प्रतिपक्ष कांग्रेस पनि आपसी झगडामा रुमलिएको छ । शेरबहादुर देउवा अब आउने महाधिवेशनमा कसरी आफू सभापति हुने भनी सम्पूर्ण शक्ति प्रयोग गरिरहेका छन् भने अर्कोपक्ष भागबन्डा खोजिरहेको छ । देशमा यो वा त्यो नाममा सत्तापक्षले नागरिकका नैसर्गिक अधिकारलाई कठोर कानुन बनाएर अधिनायकवाद लाद्न खोज्दा पनि प्रतिपक्ष सशक्त बन्नसकेको छैन । यस्तो बेला प्रमुख प्रतिपक्षले सदनमा सशक्त आवाज उठाएर सारा जनताको मन जित्नुपर्ने थियो । बढ्दो महँगी, भ्रष्टाचार दिनहुँ हुने दुर्घटना लगायतका विषय संसदमा उठ्नुपर्ने बेला प्रमुख प्रतिपक्षको गुटगत लडाइँले गर्दा सबै विषय ओझेलमा परेका छन् । यसले सत्तापक्षलाई हाइसन्चो भएको छ । अर्जुन ज्ञवाली, सत्यवती६, गुल्मी"
देउवाको पेलाहा प्रवृत्ति,"संसदको प्रमुख प्रतिपक्षी दल नेपाली काङ्ग्रेसभित्र बल्झेको रडाको यतिबेला गम्भीर बनेको छ । विशेषगरी आसन्न चौधौं महाधिवेशनको विषयलाई लिएर लामो समयदेखि विवादको आगो सल्कँदै आएको काङ्ग्रेसमा यतिबेला विवादको आगो ताप्नेहरूको जमघट पनि फरकफरक तरिकाले हुनथालेको छ । पार्टी सभापति शेरबहादुर देउवा एकलौटी रूपमा अगाडि बढेको भन्ने मुख्य बुँदाबाट सुरु भएको पानी बाराबारको स्थिति गुटगत जिल्ला सभापतिहरूको भेलासम्म पुगेको छ । यहाँसम्म पछाडि फर्केर नहेरेका देउवा बल्ल सोचनीय अवस्थामा पुगेका हुन् कि भन्ने देखिएको छ । किनकि रामचन्द्र पौडेल पक्षले बोलाएको जिल्ला सभापतिहरूको भेला रोक्न उनले अन्तिम समयसम्म पनि प्रयास गरिरहेको देखिन्छ । भेला रोक्न नसकेपछि र बहुमत जिल्ला सभापतिहरूको भेला आफ्नो विरुद्धमा उत्रिएपछि सभापति देउवा अप्ठेरोमा परेका हुन् । उनले पछिल्लो समय पार्टीभित्र बढाएको विभागहरूको सङ्ख्या र आफूले घोषणा गरेको महाधिवेशनको मितिमा पुनर्विचार गर्न तयार रहेको सकारात्मक सन्देश दिनथालेका छन् । देउवाले अहिले जुन कदम चालिरहेका छन्, त्यो कुनै दृष्टिकोणबाट पनि उचित छैन । किनकि पार्टी विधानमा विशेष अवस्थामा मात्रै पार्टी महाधिवेशन एक वर्ष सार्न सकिने व्यवस्था छ । तर अहिले कुनै त्यस्तो अप्ठेरो र विशेष खालको परिस्थिति नै छैन । बिनाकारण पार्टीको महाधिवेशन सार्नु नै पार्टीभित्र विवादको बिउ रोप्नु हो । सुजन देवकोटा, पालुङटार४, गोरखा"
सडक दुर्घटना न्यून गर्ने उपाय,"यी सबैले गर्नैपर्ने र सधैं पालना गर्नुपर्ने नियमहरू हुन् । यदि राज्यले उपिस्थिति देखाउनुछ भने यस्ता पटके कार्यक्रम बनाउनुको सट्टा यिनै बुँदाहरूलाई विद्यमान नियम र कानुनसँग सम्बन्धित बनाएर माथि भनिएका ऐन, निर्देशिकामा कुनकुन कार्यालयका कुनकुन कर्मचारी र सडक प्रयोगकर्ताहरूले केके गर्नुपर्छ भन्ने पुनर्ताजगी गराई सम्बन्धित सबैलाई उत्तरदायी र जिम्मेवार बनाउनु अनिवार्य हुन्छ ।यातायात व्यवस्था विभागका महानिर्देशकले मातहतका कुनकुन कार्यालयले उनीहरूलाई तोकिएको कुनकुन काम कति मात्रामा गर्नसकेका छन् वा छैनन् ? यदि छैनन् भने के कति कारणले गर्नसकेका छैनन्, त्यसका लागि केके चाहिन्छ र भनेजति स्रोतसाधन उपलव्ध भएमा कति समयमा दुर्घटनाको दर कतिले घटाउन सकिन्छ भन्ने वस्तुगत कार्ययोजना बनाई लागू गर्नुपर्ने होइन र ?नेपाल प्रहरीलाई यातायात व्यवस्था ऐनले सीमितमात्रै अधिकार दिएको छ । अनि त्यसैबाट अति महत्त्वाकांक्षी उपलव्धिको अपेक्षा गर्नु उचित हुँदैन, खासगरी सीमित क्षमता भएको अहिलेको अवस्थामा । यातायात व्यवस्था विभागले नै नेतृत्व लिनुपर्छ ।ट्राफिक प्रहरी निर्देशनालयले देशभरिका लागि काम गर्नुपर्ने हो । किन उपत्यका ट्राफिक प्रहरी कार्यालयले मात्रै केही गरे जस्तो देखिन्छ ? निर्देशनालयले के गर्छ, त्यो पारदर्शी कसले बनाउने ? बरु उपत्यका ट्राफिक प्रहरीले ट्राफिक एफएमको प्रयोग बढाउन सबै चालकहरूलाई अनुरोध गर्न सक्छ, यसबाट कुनै स्थानमा सवारी चापको अवस्था कस्तो छ र कुन डाइभर्सन प्रयोग गर्दा कसरी सहज हुन्छ भन्ने सजिलै प्रसारण हुन्छ । त्यसैगरी सार्वजनिक यातायातका बस, मिनीबस, माइक्रोबस अनावश्यक रोकिराख्ने, पछाडिको गाडी आएपछि मात्र हिंँड्ने जस्ता प्रवृत्तिलाई सिसी टिभीबाट अनुगमन गरी हटाउन सक्छन् । पुष्पराज पन्त, बेलायत"
स्वतन्त्र न्यायपालिका : पुनर्जीवनको अपेक्षा,निरञ्जन थापाथापा पूर्व कानुनमन्त्री हुन् ।
टुटेको नागरिकनेतृत्व संवाद,"प्रतिस्पर्धात्मक संसदीय गणतन्त्र, संघीय स्वरुपको राज्य, स्रोत भएका स्थानीय तह, महिला सहभागिता, समावेशिता जस्ता धेरै प्रगतिशील व्यवस्था समेटेर नेपालको संविधानले कोरेको राजनीतिक मध्यमार्गको गोरेटो चार वर्ष नपुग्दै चुनौतीको नयाँ घेराभित्र उभिएको देखिँंदैछ । विस्तृत शान्ति सम्झौतापछिको एक दशक लामो संक्रमणकालीन राजनीतिक परिदृश्यसँग विश्वका धेरै लोकतान्त्रिक मुलुकमा अभ्यास गरिएको उदार लोकतन्त्रका अनुभवसमेत मिसाएर नयाँ संविधानमार्फत लोकतान्त्रिक मध्यमार्गको स्वरूप रेखांकित गरियो । एकातर्फ जातीय स्वरूपका संघीय इकाइ स्थापना गर्न अधिकतम राजनीतिक परिचालन, प्रत्यक्ष निर्वाचित कार्यकारी प्रधानमन्त्री वा राष्ट्रपति, स्थानीय सरकारलाई अधीनमा राखेर प्रदेशले चलाउने बिचौलिया संघीयता र अर्कोतर्फ त्यसको प्रतिक्रियामा हिन्दु धार्मिक अधिराज्य खोज्ने दुई खालका अतिको बीचबाट संविधानसभाले आजको व्यवस्था रचना गरेको हो । यसका पक्ष वा विपक्षमा अनेक तर्क गर्न नसकिने होइनन् । विगत चार वर्षमा स्थिर हुँदै गएको जस्तो देखिने राजनीतिक प्रणालीमाथि अहिले आइपरेको सबैभन्दा ठूलो चुनौतीचाहिँं नागरिक र नेतृत्व बीचको संवादहीनता तथा बढ्दो दूरी हो । अहिलेसम्म राजनीतिले सम्बोधन गर्नसक्ने तहमै रहेको संवादहीनताको स्वरूप राजनीति अकर्मण्य हुँदै जाँदा झन् बढ्दै जानेछ । यसको अन्तिम बिसौनीले फेरि नयाँ राजनीतिक करारसम्मको माग गर्न सक्छ । अहिले किनारामा देखिने संविधान संशोधन वा व्यवस्था पुनर्लेखनको आवाज एउटा यस्तै माग हो । चुनौती नभएको प्रणाली हुँदैन वा चुनौतीसँग जुध्ने क्षमताले मात्रै कुनै पनि राजनीतिक व्यवस्थालाई दिगोपनको जगमा उभ्याउँछ । हतियारलाई साध्य बनाउने एउटा माओवादी समूह र हिन्दु राज्यको पुनःस्थापना चाहने अर्को दक्षिणपन्थी कित्ताबाट यस मध्यमार्गलाई भत्काएर उनीहरूकै कल्पना अनुसारको प्रणाली स्थापित गर्ने प्रयास पनि चलिरहेकै छ, जसको सीमा र क्षमताबारे नेपाली समाज तथा सरकार जानकार छन् । यो कुनै ठूलो खतरा होइन । राजनीतिक मध्यमार्गमाथि आज देखिएको प्रमुख चुनौती व्यवस्था भित्रबाटै छ, बाहिरबाट होइन । सत्तारुढ नेपाल कम्युनिस्ट पार्टी, प्रमुख प्रतिपक्षी नेपाली कांग्रेस र राष्ट्रिय भनिएका अन्य राजनीतिक दलको नेतृत्व आर्थिक अपारदर्शिताको टापुमा बसेर जनतासँग निरन्तर टाढिँदै जाने क्रम अहिले संस्थागत भइरहेको छ । नेतृत्वले कार्यकर्ताबाट सामन्ती स्तरको बफादारी खोज्ने, आफ्ना पार्टीका संगठनलाई विचारविहीन जत्थामा परिणत गर्ने र संगठन बाहिरबाट आउने अपेक्षाकृत सन्तुलनलाई खारेज गर्ने परिपाटी सबैजसो दलमा मौलाएको छ । सत्तामा बसेको होस् वा प्रतिपक्षी दल, नागरिकसँग संवाद गर्ने पहिलो माध्यम उसको संगठन हो । त्यसबाट परिचालित हुने जनसम्पर्कसँग स्वतन्त्र रूपमा आउने विचारलाई एक ठाउँ मिसाएर आफ्नो बाटो तय गर्ने नेतृत्वले संवादको प्रभावकारी माध्यम भेट्न सक्छ । कुनै पनि दलले यस्तो संवादको खोजी गर्ने सामान्य चिन्तनसमेत गरेको देखिँंदैन । उदार लोकतन्त्रले मात्र होइन, सीमित संख्यामा रहेका रेजिमेन्टेड प्रणालीले पनि नागरिकसँगको निरन्तर संवादको उपाय अपनाउँछन् । दरबारको चौघेरामा बस्ने राजाहरू कुनै बेला देशदर्शनका लागि निस्कनुलाई ठूलो काम मानिन्थ्यो । राजा ज्ञानेन्द्रको सन्दर्भमा त्यसले काम गरेन । लोकतान्त्रिक भारतमा पाँच वर्षअघि प्रभावकारी संवादकर्ताका रूपमा उदाएका मोदीको राजनीतिक छवि उनको सरकारले ल्याएका पछिल्ला कानुनका कारण अनुदार बनिरहेको छ । तैपनि उनी नागरिकसँग संवाद गर्ने नयाँ उपाय खोजिरहेका देखिन्छन् । चीनमा त कम्युनिस्ट पार्टीको उपल्लो तहमा बस्ने नगरदेखि केन्द्रसम्मका करिब पाँच लाखभन्दा बढी नेताका लागि जनताको बीचमा जानु, श्रम गर्नु, नियमित कक्षा लिनु अनिवार्य बनाइएको छ । भेनेजुएलामा निकोलस मदुरोको सरकार त्यत्रो ठूलो विद्रोह तथा आर्थिक संकट सामना गरेर यतिन्जेल टिक्न सक्नुमा त्यहाँका जनतासँग उनको सरकार र पार्टीको निरन्तर सम्पर्क नै प्रमुख हो । नेपालमा भने आजको सरकार, सत्तारुढ पार्टी होस् वा प्रतिपक्ष, जनतासँग जोडिने काममा कसैको रुचि देखिंँदैन । जनता केवल भोट मागिने अमूर्त समूह भएको छ र राजनीतिक नेतृत्वचाहिंँ धुरीमा बसेर भाषण सुनाउने हुल । लोकतान्त्रिक व्यवस्थाले खोज्ने सिर्जनशील, सौहार्दपूर्ण संवाद हराएको छ । राष्ट्रहरू किन असफल हुन्छन् (ह्वाई नेसन्स फेल) का लेखकद्वय डारोन असिमोग्लु र जेम्स रबिन्सनले नयाँ अर्थराजनीतिक अनुसन्धानमार्फत हालसालै अर्को पुस्तक लेखेका छन् न्यारो कोरिडोर (साँघुरो गल्ली) । यसमा उनीहरूको प्रमुख सैद्धान्तिक प्रस्तावना छ नागरिक र सरकारबीच संवैधानिक सीमाभित्र अनवरत चलिरहने प्रतिस्पर्धाले स्वतन्त्रताको रक्षा गर्दै कुनै पनि राष्ट्रलाई प्रगतिको बाटोमा डोर्याउँछ । अघिल्लो पुस्तकमा लोकतान्त्रिक र समावेशी संस्थालाई उदार लोकतन्त्रको प्रमुख आधार मानेका उनीहरू सभ्यताको इतिहासदेखि आजसम्म उपलब्ध अनेक प्रमाणका आधारमा थप तर्क दिन्छन् समाज र सरकारबीच संविधानको दायराभित्र चल्ने स्वाभाविक संवादसहितको प्रतिस्पर्धाले नागरिक स्वतन्त्रताको साँघुरो गल्ली निर्माण गर्छ, जसलाई जोगाएर मात्रै सहिष्णु लोकतन्त्र बचाउन सकिन्छ । मानव सभ्यताको विकास क्रममा प्राचीन ग्रीसदेखि आजका सबैजसो देशले यस्तो प्रक्रिया बेहोरेका छन् भन्ने तथ्यलाई उनीहरूले आनुभाविक अध्ययनद्वारा सिद्ध गरेका छन् । त्यो साँघुरो गल्ली अर्थात् न्यारो कोरिडोर नै आजको लोकतान्त्रिक मध्यमार्ग हो । हरेक राष्ट्रमा समाज र सरकारबीच नागरिक अधिकारको दायराउपर निरन्तर प्रतिस्पर्धा चलिरहेको हुन्छ । यस प्रतिस्पर्धाको शाश्वत नियमचाहिँं के हो भने सरकारको प्रवृत्ति नियन्त्रण उन्मुख हुन्छ, किनकि वैधानिक शक्तिको अभ्यास गर्ने उसलाई शक्तिशाली नागरिक चुनौती लाग्छन् । बलियो नागरिकले जस्तोसुकै बलियो सरकार फाल्न सक्छ, त्यसैले एकपटक शक्तिको स्वाद चाख्न पाएको नेतृत्व जुनसुकै हालतमा आफ्नो शक्ति कायम राख्न चाहन्छ । यसका लागि नागरिकको संगठित हुने दायरालाई सीमित गर्नु सबैभन्दा सजिलो बाटो हो । समाजचाहिंँ नागरिक अधिकारको क्षितिजलाई सकेसम्म फैलाउन चाहन्छ । सरकारसँगै शक्ति अभ्यास गर्ने राजनीतिक दलको नेतृत्वसम्म पनि यही आधारभूत चरित्र विस्तार हुन्छ । अराजकता रोक्न तथा बलियोबाट कमजोरलाई बचाउन समाजलाई सरकार चाहिन्छ । आफ्नो वैधानिकता कायम राख्न सरकारलाई समाज चाहिन्छ । कुनै पनि समाज आफैं भ्रष्ट हुनसक्छ । तर समाजकै वैधानिकतालाई चुनौती दिने उपक्रम राजनीतिशास्त्र वा समाजशास्त्रले पत्ता लगाएको छैन । जबकि सरकारचाहिंँ सधैं नागरिक सदाशयको जगमा टिकेको हुन्छ । नेपालकै इतिहासमा यस्तो क्रम सत्तरी वर्षयता अनेकपटक दोहोरिएको छ । सरकार र नागरिक बीचको सम्बन्धलाई परिभाषित गर्ने सम्झौताको दस्तावेज अर्थात् संविधान यसैले सातपटक लेखिनुपरेको हो । जनताका प्रतिनिधिले लेखेको पहिलो संविधानमात्रै चार वर्षअघि जारी भएको हो । यहीँनेर धेरैले बिर्सन थालिसकेको, तर बारम्बार सम्झाइरहनुपर्ने एउटा तथ्य छ । यस संविधानको जगका रूपमा रहेको बाह्रबुँदे सम्झौताको सातौँ बुँदामा भनिएको थियो सात राजनीतिक दलहरू विगतमा सरकार तथा संसद सञ्चालन गर्ने क्रममा गरेका गल्तीकमजोरीको आत्ममूल्यांकन र स्वआलोचना गर्दै भविष्यमा त्यस्ता गल्तीकमजोरी नदोहोर्याउने प्रतिबद्धता व्यक्त गर्छन् । नेपालको राजनीतिक इतिहासमा सत्ता उपभोग गरिसकेका शक्तिहरूले आफ्ना विगतका कमजोरी स्वीकारेर तिनलाई आइन्दा नदोहोर्याउने वाचा लिखित रूपमा गरिएको यो विरलै उदाहरण हो । दोस्रो दिल्ली सम्झौताका रूपमा भारतलाई मध्यस्थ बनाएर गरिएको सम्झौता हुनाले यसको आलोचना प्रशस्तै गर्न सकिन्छ । एउटा पक्षलाई यसको उल्लेखसम्म पनि राजनीतिक रूपमा गलत लाग्न सक्छ । तर यो बुँदा जनतासँग टुटेको संवाद स्थापित गर्न राजनीतिक दलहरूले अपनाएको एउटा तरिका थियो । सात दल र माओवादीमाथि राजाको शासनले वर्षाउने सम्भावित कहरबाट जोगिन सम्झौताको स्थानका रूपमा दिल्ली र सम्झौताको मध्यस्थका रूपमा तत्कालीन भारत सरकारलाई रोज्ने सजिलो बाटो तत्कालीन दलहरूले लिए, जसको राजनीतिक सन्देशउपर कालान्तरमा प्रश्न उठ्ने सम्भावनाप्रति उनीहरूले त्यसबेला आँखा चिम्लिदिए । तर त्यो सम्झौतालाई स्वीकार्दै पार गरिएको राजनीतिक यात्रालाई अब उही बिन्दुमा पुगेर फेरि सुरु गर्न सम्भव छैन । प्रश्न चाहिँं के हो भने नेपाली समाजलाई विश्वासमा लिन विगतका गल्ती नदोहोर्याउने प्रण गरेका राजनीतिक दलले त्यो वाचा कायम राखेका छन् त ? यो प्रश्न वर्तमान संविधानले निर्धारण गरेको स्थायित्वको बाटोसँग अन्तरसम्बन्धित छ । राजनीतिक दलहरूले जनताका सामुन्ने निकै निहुरिएर गल्ती सुधार्ने लिखित प्रण किन गर्नुपर्यो भने राजाको प्रत्यक्ष शासनको विपक्षमा जनता परिचालन गर्न खोजे पनि तत्काल सडकमा ठूलो जनसमूह ओर्लिएन । ५२ सालदेखि सरकार र संसदमा भित्रिएको भ्रष्टाचारको चाङले राजनीतिको साख यति कमजोर बनाएको थियो कि ०४७ सालको संविधानद्वारा गरिएको राजनीतिक करारलाई एक कदम अघि बढेर नवीकरण नगरेसम्म समाजले तिनै राजनीतिक दललाई पत्याउन सकिरहेको थिएन । गल्ती स्वीकार्ने वाचाले करार नवीकृत हुने निश्चय भएपछि मात्र नागरिक सडकमा ओर्लिए । माओवादी सशस्त्र द्वन्द्व अन्त्य गरेर दिगो शान्ति स्थापना गर्ने परिणाममा पुग्नु त्यस आन्दोलनको अर्को पक्ष थियो । आज शान्ति स्थापना भएर राजनीतिक दल र जनताका बीचमा नयाँ करार सम्पन्न त भएको छ, तर राजनीतिमा देखिएको स्खलनचाहिँं ०५२ सालदेखि ०५८ सालभन्दा निम्नकोटीको छ । त्यसैले शान्ति स्थापना गरिएको मूल्यमा राजनीतिक आदर्शको अधोपतनलाई नागरिकले सहनुपर्ने कुनै बाध्यता छैन । विश्वसनीय विकल्प दृष्टिगोचर हुनासाथ आजको शक्ति सन्तुलनमा उथलपुथल आउन सक्ने राजनीतिक अन्डरकरेन्ट यसैकारण पनि विकसित भैरहेको देखिन्छ । तत्काललाई कांग्रेस र कम्युनिस्ट पार्टीहरू नै एकअर्काका विकल्प हुन् । नागरिकसँग उनीहरूको दूरी तथा निरन्तरको मूल्य स्खलनले चाहिँं समाजलाई नयाँ करारतिर लगेरै छाड्छ । यस्तो ध्रुवीकरण रोकेर संविधानले परिकल्पना गरेको लोकतान्त्रिक मध्यमार्गलाई बलियो बनाउन सरकार र प्रतिपक्षले आफ्ना आलोचकसँग पनि निरन्तर औपचारिक र अनौपचारिक संवाद गरिरहनुपर्छ । यो आजको प्रमुख राजनीतिक कार्यभार हो । पार्टीको संगठनबाट प्रवाहित हुने जनसम्पर्क र पार्टी बाहिरबाट आउन सक्ने स्वतन्त्र विचारको संयोजनबाट मात्र लोकतन्त्र प्रभावकारी हुनसक्छ भन्ने चेतना कांग्रेस र कम्युनिस्टको नेतृत्वलाई आउनुपर्छ ।"
भ्रष्टाचार र मानव अधिकार,"भ्रष्टाचार नियन्त्रणभ्रष्टाचार रोकथाम गर्ने प्रयास पनि मानव अधिकारसँग जोडिएर आउँछ । भ्रष्टाचारको अनुसन्धान गर्ने अधिकारी, भ्रष्टाचार विरुद्ध आवाज उठाउने व्यक्ति, ह्विसल ब्लोअर, पत्रकार, मानव अधिकाररक्षक, वकिलहरूले भ्रष्ट समूहको धम्की, भौतिक आक्रमण वा निषेधको सामना गर्नुपर्ने हुन्छ । यसले उनीहरूको मानव अधिकार जोखिममा पर्छ । एवम्प्रकारले भ्रष्टाचार नियन्त्रण गर्ने निकाय तथा अधिकारीले पनि मानव अधिकारको मूल्यमान्यता र सिद्धान्त अनुरूप काम गर्नुपर्छ । भ्रष्टाचार नियन्त्रणको बहानामा अधिकार दुरुपयोग गर्ने, प्रतिशोध साँध्ने, तर्साउने र अनुचित दबाब दिने जस्ता कार्य गर्नु मानव अधिकारको मूल्यमान्यता विरुद्ध हुन्छ । यस्तो भएमा भ्रष्टाचारको रोकथाम गर्ने निकाय वा व्यक्तिप्रतिको विश्वासमा ह्रास आउँछ ।नेपाली समाजमा तीव्र गतिले अगाडि बढिरहेको आधुनिक र खर्चिलो जीवनशैली, देखासिकी र विलासिताको प्रदर्शन गर्ने प्रवृत्ति, पैसा कमाउन अनुचित कार्य गर्न पनि तयार हुने बढ्दो जमातले भ्रष्टाचार बढाउन मलजल गरिरहेको छ । साथै महँंगी वृद्धि, आर्थिक अराजकता, बढ्दो दण्डहीनता तथा अनुशासनको अभावले पनि भ्रष्टाचार बढाउन भूमिका खेलेको छ । कमजोर प्रशासनिक संरचना, सुशासन, पारदर्शिता तथा जवाफदेहिताको अभाव, राजनीतिक संरक्षणले गर्दा भ्रष्टाचार न्युनीकरणको प्रयास असफल भएका छन् । भ्रष्टाचार नियन्त्रणका लागि वक्तव्यबाजी र भावनात्मक कुराबाट अगाडि बढेर आवश्यक नीतिगत र संरचनागत सुधार अगाडि बढाउनुपर्छ । प्रशासन संयन्त्र भ्रष्टाचाररहित, सरल, पारदर्शी तथा जवाफदेही बनाउनुपर्छ । शिक्षा, स्वास्थ्य, वन, विकासनिर्माण आदिमा नागरिक सहभागिता बढाउने, सार्वजनिक खरिद प्रक्रिया पारदर्शी बनाउने, आर्थिक अनुशासन कायम गर्ने, भ्रष्टाचारको रोकथाम गर्ने निकायहरूको प्रभावकारिता तथा विश्वसनीयता बढाउने उपाय अवलम्बन गर्नुपर्छ । भ्रष्टाचारप्रति शून्य सहनशीलताको नीतिलाई पूर्णरूपले व्यहारमा लागू गर्नसके भ्रष्टाचारमा कमी आउनेछ र नागरिकको मानव अधिकारको सम्मान हुनेछ । अन्सारी राष्ट्रिय मानव अधिकार आयोगकी सदस्य हुन् ।"
मृत्युदण्ड जनवरी २२ मा,"नयाँदिल्ली भारतको नयाँदिल्लीस्थित एक अदालतले बलात्कार मुद्दामा दोषी ठहर ४ जनालाई दिइएको मृत्युदण्डको फैसला कार्यान्वयन गर्न आदेश दिएको छ । सन् २०१२ डिसेम्बर १६ मा एक युवतीलाई सामूहिक बलात्कारपछि यातना दिएको आरोपमा ४ जनालाई एक वर्षपछि मृत्युदण्डको फैसला सुनाइएको थियो । दिल्लीस्थित पटियाला हाउस अदालतले उनीहरूलाई आगामी जनवरी २२ का दिन तिहाड जेलमा बिहान ७ बजे झुन्डाएर मृत्युदण्ड दिन मंगलबार आदेश दिएको हो । फिजियोथेरापीकी २३ वर्षीया विद्यार्थी ज्योति सिहंलाई ६ जनाले गुडिरहेको बसभित्र सामूहिक बलात्कार गरेका थिए । त्यसलगत्तै उनीहरूले युवतीलाई मरणासन्न बनाएर सडकमा फालेका थिए । युवतीलाई पछि निर्भया नाम दिइएको थियो । उनको १३ दिनपछि उपचारका क्रममा सिंगापुरमा मृत्यु भएको थियो । घटनापछि भारतीय राजधानीलगायतका प्रमुख सहरहरूमा निकै ठूलो विरोध प्रदर्शन भएको थियो । पटकपटकको सुनुवाइपछि अदालतका न्यायाधीश सतीशकुमार अरोराले बलात्कारीलाई झुन्ड्याउनू भन्ने ब्ल्याक वारेन्ट जारी गरेका हुन् । निर्भयाकी आमा आशा देवीले ७ वर्षदेखि छोरीका बलात्कारीमाथि सजाय हुने प्रतीक्षामा रहेको बताउँदै भनिन्, मेरी छोरीको न्याय मिलेको छ । फैसलापछि देशको न्यायपालिकाप्रति जनताको विश्वास थप मजबुद हुने निश्चित छ ।उनीहरूले अदालतको वारेन्टविरुद्ध १४ दिनभित्र सर्वोच्च अदालतमा अपिल गर्न वा राष्ट्रपतिसमक्ष जीवनरक्षाको याचना गर्न सक्छन् । अभियुक्तका तर्फबाट बहस पैरवी गरेका वकिल एपी सिंहले अदालतको फैसालाविरुद्ध सर्वोच्च अदातल गुहार्ने बताएका छन् । मृत्युदण्डको सजाय सुनाइएका ४ जनामा अक्षय ठाकुर, विनय शर्मा, पवन गुप्ता र मुकेश सिंह छन् । घटनामा संलग्नमध्ये एक रामसिंहले यसअघि नै हिरासतमा आत्महत्या गरिसकेका छन् । एक अभियुक्त भने नाबालक भएकाले मृत्युदण्डको सजायबाट जोगिएका थिए । पछिल्ला वर्षहरूमा भारतमा बलात्कारका घटनामा निकै वृद्धि भएको छ । गत नोभेम्बर २७ मा हैदराबादमा एक भेटनरी डाक्टरको बलात्कारपछि हत्या भएको थियो । उक्त घटनापछि भारतमा निकै ठूलो प्रदर्शन भएको थियो । त्यसको केही दिनमा तेलंगना प्रहरीले बलात्कार आरोपमा पक्राउ ४ जनालाई घटनास्थलमा पुर्याई गोली हानी मारेको थियो । घटनापछि तेलंगना प्रहरीले मानवअधिकार उल्लंघन गरेको आवाज उठाइएको थियो । तर स्थानीयहरूले प्रहरीलाई लड्डु खुवाएका थिए ।"
सुलेमानीको अन्त्येष्टिमा भागदौड,"तेहरानवासिङ्टन अमेरिकी सेनाको आक्रमणमा मारिएका इरानी जर्नेल कासिम सुलेमानीको अन्त्येष्टिमा भागदौड हुँदा कम्तीमा ५० जनाको मृत्यु भएको छ । अन्तर्राष्ट्रिय सञ्चारमाध्यमका अनुसार २१३ जना घाइते भएका छन् । सुलेमानीको गृहनगर केर्मानमा अन्तिम श्रद्धाञ्जलिका लागि भेला भएका मानिसहरूबीच अकस्मात भागदौड भएको थियो । बीबीसीका अनुसार भागदौडको कारण भने थाहा हुन सकेको छैन् । घटनापछि सुलेमानीको अन्त्येष्टि सरेको जनाइएको छ । दुर्भाग्यवश मानिसहरूको भीडमा भएको भागदौडका कारण ३५ जनाको ज्यान गयो र करिब २ सय जना घाइते भए, इरानी सरकारी टेलिभिजनसँग आपतकालीन सेवाका प्रमुख फिरहुसेन कोलिभान्दले भने । उनका अनुसार घटनामा घाइतेको उपचार भइरहेको छ । सुलेमानीको अन्त्येष्टिका क्रममा उनको गृहनगरमा मंगलबार निकै ठूलो भीड जम्मा भएको थियो । समाचार संस्था एएफपीका अनुसार विभिन्न विद्यालयका छात्राहरूले ट्रम्पलाई फासी देऊ भन्दै नाराबाजीसमेत गरेका थिए । इरानी रेभोलुसनरी गार्ड कोर्प्स (आईआरजीसी) अन्तर्गतको विशेष फौज कुड्सका कमान्डर सुलेमानी गत शुक्रबार मारिएका हुन् । इराकको राजधानी बग्गादस्थित अन्तर्राष्ट्रिय विमानस्थलबाहिर अमेरिकी सेनाको आक्रमणमा उनको ज्यान गएको हो । शत्रुहरूले उनलाई अन्यापूर्ण तवरले मारे, आईआरजीसीका वरिष्ठ कमान्डर मेजर जर्नेल हुसेन सलामीले भने, मध्यपूर्व र खाडी क्षेत्रबाट अमेरिकालाई लखेट्ने प्रक्रिया सुरु भइसकेको छ । उनले आफ्ना शत्रुसँग बदला लिएरै छाड्ने चेतावनी दिए । सहिद सुलेमानी निकै शक्तिशाली थिए अहिले उनको मृत्यु भइसकेको छ, केर्मानमा उपस्थित भीडलाई सम्बोधन गर्दै सलामीले भने । सुलेमानीको अन्तिम बिदाइका लागि दसौं लाख मानिस उपस्थित भएका दाबी गरेका छन् । बीबीसीका अनुसार उक्त भीड सेटेलाइट तस्बिरमा समेत देखिएको थियो ।सुलेमानीको मृत्युसँगै इरान र अमेरिकाबीचको द्वन्द्व उत्कर्षमा पुगेको छ । सुलेमानी इरानी सर्वोच्च नेता आयोतुल्लाह खामेनीपछिकै शक्तिशाली व्यक्ति मानिन्थे । उनको नेतृत्वमा आफ्ना विदेशस्थित सेनामाथि आक्रमण हुनेगरेको भन्दै उनलाई अमेरिकाले आतंककारी घोषित गरेको थियो । जरिफले प्रवेशाज्ञा पाएनन् न्युयोर्कस्थित संयुक्त राष्ट्रसंघको भ्रमण गर्न लागेका इरानी विदेशमन्त्रीलाई अमेरिकाले प्रवेशाज्ञा दिन अस्वीकार गरेको छ । अमेरिकी निर्णय विदेशी नेताहरूलाई प्रवेशाज्ञा दिने सन् १९४७ मा भएको राष्ट्रसंघीय सहमतिविरुद्ध रहेको बीबीसीले उल्लेख गरेको छ । इरानी विदेशमन्त्री जावाद जरिफले बिहीबार हुने सुरक्षा परिषद्को बैठकमा बोल्नका लागि राष्ट्रसंघीय मुख्यालय न्युयोर्क जान चाहेका थिए । इरानी सैनिक कमान्डरको मृत्युपछि आक्रामक बनेको इरानको संसद्ले अमेरिकी सेना र पेन्टागनलाई आतंकवादी संगठन घोषित गरेको छ । त्यसका साथै संसद्को बैठकले विदेशी भूमिमा कार्य गर्ने विशेष फौज कुड्सका लागि अतिरिक्त रकमको समेत व्यवस्था गरेको छ । ॅसेना फिर्ताको सूचना झूटोवासिङ्टन (एजेन्सी) अमेरिकी रक्षामन्त्रीले इराकबाट आफ्नो देशका सेना फिर्ता हुन लागेका भन्ने सूचना झूटो भएको बताएका छन् ।एक जना अमेरिकी सैन्य जर्नेलले इराकबाट सेना फिर्ता हुनुपर्ने सुझाव दिंदै लेखेको पत्रपश्चात् रक्षामन्त्री मार्क एस्परले इराकबाट अहिले नै फौज फिर्ता गर्ने बेला नभएको स्पष्ट पारेका हुन् ।ती अमेरिकी सैन्य जर्नेलले लेखेको पत्रमा अमेरिकाले आगामी दिनमा आफ्ना फौजलाई स्थानान्तरण गर्ने उल्लेख गरिएको थियो । इराकी संसद्ले आफ्नो देशबाट अमेरिकी फौज फिर्ता हुनुपर्ने संकल्प प्रस्ताव पारित गरेपछि पत्र लेखिएको थियो ।एस्परले उक्त पत्र अमेरिकाको पछिल्लो अडानको भावनाविपरीत रहेको जनाए । अमेरिकी रक्षा मन्त्रालयका वरिष्ठ अधिकारी मार्क मिलीले पनि पत्रमा भाषा नमिलेको र गल्तीले पठाइएको बताए । इराकको संसद्ले सोमबार पारित गरेको संकल्प प्रस्ताव भने सरकारका लागि बाध्यकारी मानिँदैन । तर इराकी प्रधानमन्त्री अदिल अब्दुल महदीले आफू अमेरिकी सेना फिर्ता हुनुपर्ने पक्षमा रहेको बताइसकेका छन् ।इराकी संसद्को निर्णय तथा प्रधानमन्त्रीको भनाइपछि अमेरिकी राष्ट्रपति डोनाल्ड ट्रम्पले आफ्ना सेनालाई इराक छाड्न बाध्य पारिए बग्दादविरुद्ध कडा प्रतिबन्धहरू लगाउने चेतावनी दिइसकेका छन् ।"
हिन्दु रक्षा दलद्वारा जेएनयू आक्रमणको जिम्मेवारी,"नयाँदिल्ली भारतको राजधानी नयाँदिल्लीस्थित जवाहरलाल नेहरू विश्वविद्यालय (जेएनयू) मा भएको हिंसात्मक आक्रमणको हिन्दु रक्षा दलले जिम्मेवारी लिएको छ ।भारतीय सञ्चारमाध्यमका अनुसार हिन्दु रक्षा दलका अध्यक्ष भुपेन्द्र तोमार उर्फ पिंकी चौधरीले मंगलबार घटनाको जिम्मेवारी लिएका हुन् । चौधारीले भने, जेएनयूमा राष्ट्रविरोधी गतिविधि निकै नै बढिरहेको छ । हामी यस्तो सहन सक्दैनौं । जेएनयू आक्रमणको पूर्ण जिम्मेवारी हामी लिन्छौं ।चौधरीले राष्ट्रविरोधी गतिविधिमा संलग्न अन्य व्यक्ति वा संस्थाले पनि यस्तै आक्रमणको सामना गर्ने चेतावनीसमेत दिएका छन् । भारतीय अधिकारीले चौधरीका दाबीबारे छानबिन भइरहेको जनाएका छन् । दिल्ली प्रहरीले घटनाको भिडियोको आधारमा चौधरीको दाबीबारे जाँचबुझ गरिरहेको छ । यसअघि सत्तारूढ दल भाजपानिकट विद्यार्थी संगठन अखिल भारतीय विद्यार्थी परिषद् (एबीभीपी) का दिल्ली सचिवले आक्रमणमा संलग्न व्यक्ति आरएसएस समर्थित रहेको स्विकारेका थिए ।बीजेपीनिकट धार्मिक संगठन हिन्दु रक्षा दलले यसअघि विभिन्न हिंसात्मक घटनामा संलग्न रहेको थियो । संगठनले केही समयअघि दिल्लीका मुख्यमन्त्री अरविन्द केजरीवालको कार्यालयमा समेत तोडफोड गरेको थियो । यसैबीच, जेएनयू विद्यार्थी संगठनकी अध्यक्ष आईसी घोषसहित १९ जना विद्यार्थीविरुद्ध प्रहरीमा उजुरी परेको छ । यद्यपि, यो उजुरी विश्वविद्यालयमा आइतबार भएको हिंसात्मक घटनाससँग भने सम्बन्धित नरहेको जनाइएको छ । विश्वविद्यालय प्रशासनले जनवरी ४ मा विश्वविद्यालयको सर्भर रूममा तोडफोड गरेको र सुरक्षा गार्डलाई कुटपिट गरेको आरोपमा उनीहरूविरुद्ध उजुरी परेको द इन्डियन एक्सप्रेस ले जनाएको छ ।"
भुजेल भाषाको निप्हुगाल,"(लमजुङ)  आदिवासी जनजातिअन्तर्गत लोपोन्मुख समुदायमा पर्छ भुजेल । यो समुदायको मातृभाषामा आधारित पहिलो फिल्म निर्माण गरिएको छ निप्हुगाल अर्थात् हामी भुजेल । भुजेल भाषा, संस्कृति र रीतिरिवाजमा आधारित फिल्मले भुजेल समुदायकै कथा बोकेको छ । मायाप्रेमलाई मुख्य विषयवस्तु बनाइए पनि यसमा भुजेल भाषा, संस्कृति र परम्परालाई संरक्षण गर्नुपर्नेमा जोड दिइएको फिल्मका लेखक कमल भुजेलले जनाए । चोयाबाट बन्ने डोको र नाम्लो बुन्ने पेसा आधुनिकतासँगै धरापमा परेको र यसको संरक्षण गरिएमा जीविका चलाउन सकिने सन्देशसमेत फिल्मले दिन खोजेको उनले बताए । हाम्रो भाषा बोलिन छाडे । संस्कृतिको संरक्षण भएन । युवापंक्ति अघि सरेन । यसको संरक्षणमा फिल्मको माध्ययमबाट हामी जुटेका छौं, भुजेलले भने । ग्रामीण भेगमा रहेको गरिबीलाई समेत पर्दामा उतार्न खोजिएको उनले बताए । मुख्य उद्देश्य भनेको भुजेललाई पछि पारिएको छ, पछि परेको छ, अब अघि बढ्नुपर्छ भन्ने हो । हाम्रो भाषा र संस्कृतिलाई जोगाउनुपर्छ भन्ने हो, उनले भने ।तनहुँको आदिमूल, कास्कीको कास्कीकोट, पोखरालगायत ठाउँमा छायांकन गरिएको फिल्म नेपालका विभिन्न ठाउँमा प्रदर्शन गरी सिक्किम र दार्जिलिङमा प्रदर्शनको तयारी गरिएको छ । भुजेलको बढी जनसंख्या तनहुँ र मोरङमा छ । सिक्किम र दार्जिलिङमा प्रदर्शनको जिम्मा मोरङलगायत पूर्वी क्षेत्रका भुजेल समुदायले लिएको छ । लेखक भुजेलका अनुसार नेपालका ७२ जिल्लामा भुजेल समुदाय छ । ती समुदायमा फिल्म प्रदर्शन भइरहेको उनले बताए । भुजेल समाज सेवा केन्द्रीय समिति र भुजेल चलचित्र संघ केन्द्रीय समितिले भकारी इभेन्टस् प्रालिमार्फत फिल्म निर्माण गरेको हो । सेवानुङ फिल्मस् प्रालिको प्रस्तुति रहेको फिल्म निप्हुगाल ३५ लाख रुपैयाँमा निर्माण गरिएको उनले जनाए । उनका अनुसार फिल्म २ घण्टा ३५ मिनेटको छ । कृष्णकुमार गुरुङले निर्देशन गरेको फिल्ममा कार्यकारी निर्माता कमल स्वयं रहेका छन् । सहनिर्मातामा कोपिला भुजेल छन् । पटकथा भने निर्देशक गुरुङ स्वयंले लेखेका छन् । फिल्ममा पूजा भुजेल र भीम भुजेलको मुख्य अभिनय छ । फिल्मको परिकल्पना रेशम भुजेलले गरेका हुन् । पटकथा र संवाद निर्देशक कृष्णकुमार गुरुङले गरेका छन् । प्रकाश गुरुङले छायांकन गरेका छन् । सोम गुरुङले मुख्य सहनिर्देशनको भूमिका खेलेका छन् । ज्ञान भुजेल सहनिर्देशक हुन् । नृत्य निर्देशक पवित्रा गुरुङको रहेको छ । विमल जीसी र कलम भुजेलको गीतमा कृष्णकुमारको संगीत छ ।"
रंगमञ्च सिक्न नयाँ पुस्ता,"काठमाडौं (कास) नाटक मञ्चन हुने अधिकांश थिएटर राजधानीमा नै केन्द्रित भएको गुनासाहरू बेलाबेलामा सुनिन्छन् । राजधानीभन्दा बाहिर पनि नाटकलाई कसरी विस्तार गर्ने, नाटकमा हुने रंगमञ्चका दृश्यदेखि प्राविधिक पक्षलाई कसरी अन्य ठाउँमा पनि लैजाने भन्ने समस्यालाई हल गर्न राष्ट्रिय संगीत तथा नाट्य प्रतिष्ठानले रंगकर्मीलाई प्रशिक्षण दिन सुरु गरेको छ । राजधानीको अनामनगरस्थित मण्डला थिएटरमा २४ जना रंगकर्मीले प्रशिक्षण लिइरहेका छन् । रंगकर्मी राजन खतिवडालगायतकाले राजधानीमा १२ दिने प्रशिक्षण दिनेछन् । प्रतिष्ठानका कुलपति नारायणभक्त श्रेष्ठ (रायन) ले नाटक राजधानीमा मात्र केन्द्रित भएको गुनासो आएकाले जिल्लाका रगंकर्मीलाई प्रशिक्षण दिन सुरु गरेको बताए । प्रशिक्षणमा सिकेका सीपहरू नाटकमा नभई नहुने कुरा भएकाले त्यसलाई व्यवहारमा पनि उतार्नुपर्ने उनले खुलाए । यहाँ सीप सिकेर आफूमा मात्र राख्नु हुँदैन, उनले भने । प्रशिक्षणकै क्रममा रंगकर्मी खतिवडाले सहभागी प्रशिक्षार्थीहरूलाई सेट डिजाइनलगायतका प्राविधिक पक्ष पनि सिकाइहेका छन् । उनका अनुसार एउटा सफल नाटक मञ्चन गर्न सेट, लाइट, संगीत र रंगकर्मीको भूमिका पनि सन्तुलन हुनुपर्छ । प्रशिक्षणबाट ग्रामीण भेगको नाट्य अभ्यासलाई सघाउन पुग्ने प्रतिष्ठानका सदस्यसचिव श्याम तमोटले जनाए । त्यस्तै प्रशिक्षणमा लाइट, सेट, निर्देशन र साउन्डको बारेमा अध्ययन तथा अन्तरक्रिया गरिने नाटक विभागकी प्रमुख निशा शर्मा पोखरेलले बताइन् ।"
सेल्फी किङ मा स्टारडम पीडा,"(काठमाडौं)  फिल्म क्षेत्रमा चल्तीको शब्द हो, स्टार र स्टारडम । कुनै कलाकार रातारात स्टार भई चम्किन पनि सक्छन् भने त्यसलाई सही व्यवस्थापन गर्न नसक्दा खस्न पनि । यस्तै स्टारडमको असलियत खोल्दै फिल्म सेल्फी किङ ले मंगलबार आफ्नो ट्रेलर सार्वजनिक गरेको छ । एक टेलिभिजन कमेडियन सेल्फी किङको भूमिकामा विपिन कार्की अभिनीत उक्त फिल्मले कलाकारको स्टारडमको चमकको अँध्यारो पाटोलाई पनि पस्कने प्रयास गरेको छ । स्टारडम भनेको मूतको न्यानोजस्तो मात्रै हो, एक छिन तातो हुन्छ, मजा आउँछ । पछि गन्हाउँछ, घीन लाग्छ ट्रेलरमा एक पात्रले भन्छ । फिल्ममा विपिनकी पत्नीको भूमिकामा लक्ष्मी बर्देवाले अभिनय गरेकी छन् । ट्रेलरमा पत्नीपतिको चालडालप्रति शंकालु हुनु र बुबाले छोरा घर व्यवहारप्रति गैरजिम्मेवार भएको आरोप लगाइरहँदा सेल्फी किङ आफैंमा पीडित र दुःखित लाग्छ । तर पेसाले कमेडियन भएकैले भने उसले आफ्ना दर्शकलाई हँसाउनुपर्ने बाध्यता पनि छ । लेखकसमेत रहेका निर्देशक सापकोटाले मुख्य चरित्रको यही मनोदशाबाट फिल्म भन्ने प्रयास गरेको बताए ।"
बाफ्टालाई रंगभेदी आरोप,"गोल्डेन ग्लोब अवार्ड सकिएको भोलिपल्ट ब्रिटिस एकेडेमी अफ फिल्म एन्ड टेलिभिजन आर्ट्स ले बाफ्टा अवार्डको मनोनयन सार्वजनिक गर्यो । लन्डनमा आयोजना हुने बाफ्टालाई ओस्कार अवार्डको समानान्तर समारोहका रूपमा पनि हेर्ने गरिन्छ । तर ७३ औं संस्करणमा आइपुग्दा बाफ्टा विवादमुक्त भने हुन सकेन । यसपटकको मनोनयनलाई लिएर अवार्डलाई रंगभेदी भएको आरोप लागेको छ ।मनोनीत सर्जकको नामावली सार्वजनिक गरिएपछि बाफ्टा जातीय विविधतामा चुकेको आरोप सामाजिक सञ्जालमा चर्किएको छ । एक ट्विटर प्रयोगकर्ता भन्छन्, निकै सेतो बाफ्टा । मनोनयनमा अश्वेत जातिका सर्जकहरू नपरेकोमा आलोचकहरूले रोष व्यक्त गरेका छन् । सन् २०१५ मा ट्विटरमा रंगभेदविरुद्ध ह्यासट्याग क्याम्पेन चलाएर ओस्कार अवार्ड रंगभेदी र जातीय भएको आरोप लगाएकै समूह यतिबेला बाफ्टाप्रति खनिएको हो । बेलायतकै फिल्म समीक्षक गे लजले समेत लेखेका छन्, यतिका वर्षसम्म सबै गोराहरू मात्रै नोमिनेसनमा पर्नु, यो त्यति राम्रो हैन, बाफ्टा । त्यसो त केहीले ट्विटरमा रंगभेदको मात्रै कुरा नगरी उत्कृष्ट निर्देशनको विधामा एउटै महिला नभएकोमा समेत आपत्ति जनाएका छन् । आलोचना बढ्दै गएपछि अवार्ड मनोनयनले किन जातीय विविधतालाई समेट्न सकेन भन्ने प्रश्नमा दुःखित हुँदै बाफ्टाकी प्रमुख कार्यकारी अमान्दा बेरीले जवाफमा भनेकी छन्, बाफ्टाले यहाँ आफ्नै भूमिका निर्वाह गरिरहेको छ । न कि यसले फिल्म उद्योगलाई कुनकुन फिल्महरू प्राथमिकतामा छन् र कसलाई लिनुपर्छ भनेर भन्दैन । तर यसले सक्ने भनेको उत्कृष्ट र क्षमतावान सर्जकलाई खोजी गर्ने र सहयोग गर्ने मात्र हो । त्यसो त उनले निर्देशन विधामा आफूले पनि कम्तीमा एक जना महिला हेर्न चाहेको धारणा राखेकी छन् । बाफ्टाले एकेडेमीका झन्डै ६५ सय सदस्यको भोटका आधारमा मनोनयन सार्वजनिक गर्ने गर्छ । जातीय र रंगभेदी मुद्दाको आलोचनाले गर्दा यसपटकको बाफ्टाको मनोनयन नै छायामा पार्यो । मनोनयनमा जोकर ले सर्वाधिक ११ विधामा कब्जा जमाएको छ । फिल्मको प्राविधिक, अभिनय र निर्देशन पक्षका लागि वाहवाही कमाएको जोकर ले एक भिलेनको चरित्र निर्माणको पृष्ठभूमि खोतल्छ । गोल्डेन ग्लोबको उत्कृष्ट अभिनेताको अवार्ड जितेका ज्याकिन फिनिक्स अभिनीत जोकर ले उक्त चरित्रलाई अति क्रूर, निर्दयी र हिंसात्मक रूपमा पेस गरेको भन्दै उत्तिकै आलोचना पनि खेप्नुपरेको थियो । तैपनि बाफ्टामा जोकर उत्कृष्ट फिल्मसहित निर्देशक र अभिनेता गरी ११ विधामा मनोनयनमा परेको हो । एजेन्सी"
संदिग्ध इरानी नागरिक विमानस्थलबाटै फिर्ता,"(काठमाडौं)  संयुक्त राज्य अमेरिकाबाट जारी भएको राहदानी बोकेर नेपाल प्रवेश गरेका एक संदिग्ध इरानीलाई अध्यागमन विभागले पक्राउ गरी फिर्ता पठाएको छ । अमेरिकाले रिचर्ड जोसेफ लिन्डेकरका नाममा जारी गरेको ५९४२२३५३२ नम्बरको राहदानी बोकेर इरानी नागरिक हसन गोल्कर रिजी मलेसिया हुँदै मालिन्दो एयरलाइन्सबाट गत शनिवार काठमाडौं ओर्लिएका थिए । उनलाई साधारण सोधपुछ गरेर त्रिभुवन अन्तर्राष्ट्रिय विमानस्थल अध्यागमन कार्यालयले मलेसिया नै फिर्ता पठाएको हो । गैरकानुनी रूपमा प्रयोग गरेको अमेरिकी राहदानी पनि अध्यागमनले जफत नगरी उनैलाई फिर्ता दिएको छ । इरानी विशेष फौज (कुड्स) का सैन्य कमान्डर मेजर जनरल कासिम सुलेमानी शुक्रबार अमेरिकी ड्रोन आक्रमणमा मारिएको भोलिपल्ट इरानी नागरिक हसन अमेरिकी पासपोर्ट बोकेर नेपाल आएका थिए । उनले बोकेको राहदानी स्टोलन एन्ड लस्ट ट्राभल डकुमेन्ट (एसएलटीडी) सुविधाअन्तर्गत बनाइएको थियो । एसएलटीडीको विवरण विश्वका प्रहरीको साझा संस्था इन्टरपोलमा समेत दिइएको हुन्छ । एसएलटीडी कुनै मुलुकका व्यक्ति यात्रामा निस्कँदा राहदानी हराए वा चोरी भएमा अर्को व्यवस्था नभएसम्म सम्बन्धित देशकै कूटनीतिक नियोगले आफ्ना नागरिकका लागि जारी गरिन्छ । अमेरिकी राहदानी भएपछि हामीले अंग्रेजीमै प्रश्न सोध्यौं, तर त्यति राम्रो नबोलेपछि शंका लागेर अनुसन्धान गर्दा उनी गैरकानुनी रूपमा भित्रिएको पाइयो, अध्यागमनका एक अधिकारीले भने, एसएलटीडी राहदानी त यदाकदा मात्रै प्रयोग हुन्छ, इन्टरपोलसँग समन्वय गर्दा त्यो अमेरिकी व्यक्तिका नाममा जारी भएको देखियो । विमानस्थलका प्रमुख अध्यागमन अधिकृत दीर्घनारायण पौडेलले इरानीलाई नियन्त्रणमा लिएर सोधपुछपछि मलेसिया फर्काइएको पुष्टि गरे । अरूको राहदानीमा भित्रिएका तथा गैरकानुनी रूपमा प्रवेश गर्ने विदेशीलाई विमानस्थलबाटै फिर्ता पठाउने कानुनी व्यवस्थाअनुसार नै उनलाई मलेसिया फिर्ता (इन्ट्री रिफ्युज) गरिएको हो, उनले भने, पक्राउपछिका झमेला बेहोर्नुभन्दा जुन बाटो आएका हुन्, उतै पठाउँदा उचित ठान्यौं । विमानस्थलमा उनको भाषा नबुझेपछि कर्मचारीले कुनामा बोलाएर सोधखोज गरे । उनले राहदानी आफ्नै भएको दाबी गरेपछि अध्यागमनले इन्टरपोलसँग समन्वय गर्यो । त्यसपछि उनले आफू अमेरिकी नागरिकको राहदानीमा नेपाल आएको स्विकारे । मैले टर्कीमा अमेरिकी नागरिकबाट ४ हजार डलरमा राहदानी किनेको हुँ, उनको भनाइ उद्धृत गर्दै अध्यागमनका अधिकारीले भने, अमेरिकीलाई सजिलै भिसा दिने भएर मैले पनि प्रयोग गरेको हुँ । इरानीलाई नेपालको अध्यागमनले अनअराइभल भिसा दिँदैन । इरानलगायत डेढ दर्जन मुलुकका नागरिकले आफ्नै देशबाट नेपालको भिसा लगाएर आउनुपर्छ ।अमेरिकी दूतावासको चासोअमेरिकाको ड्रोन आक्रमणमा इरानी विशेष फौजका सैन्य कमान्डर सुलेमानी शुक्रबार मारिएपछि नेपालस्थित अमेरिकी राजदूतावासले सुरक्षा संवेदनशीलताबारे सरकारको ध्यानाकर्षण गराएको छ ।"
दूतावासको आग्रहमा न्यून जरिवाना,"काठमाडौं (कास) अध्यागमन विभागले काठमाडौंबाट पक्राउ परेका १२२ चिनियाँ नागरिकलाई चार वर्ष नेपाल आउन प्रतिबन्ध लगाउँदै निष्कासन गर्ने निर्णय गरेको छ । विभागका महानिर्देशक ईश्वरराज पौडेलले ८८ जनाबाट जनही एक हजार र ३४ जनाबाट जनही दुई हजारका दरले जरिवाना असुल्ने निर्णय पनि गरेका छन् । नेपालस्थित चिनियाँ राजदूतावासका अधिकारी जरिवाना रकम लिएर विभाग पुगेका थिए । स्रोतका अनुसार दूतावासले जरिवाना मिनाहाको आग्रह गरेको थियो । उनीहरूलाई लिन बुधबार चिनियाँ सुरक्षाकर्मी दुइटा विमान चाइना साउदर्न र इस्टर्न लिएर काठमाडौं आउँदै छन् । यसबारे नेपालस्थित चिनियाँ दूतावासले अध्यागमनलाई औपचारिक जानकारी गराइसकेको छ । पुस ७ गते उनीहरू मनमैजु, बाँसबारी र बूढानीलकण्ठबाट पक्राउ परेका थिए ।"
चार महिनामा ५ अर्ब विदेशी लगानी,"ती क्षेत्रमा लगानी बढाउन एकद्वार लगानी नीति र लगानी परिचालन तथा व्यवस्थापनसम्बन्धी व्यवस्थामा सरलीकरण एवं प्रभावकारी बनाउनुपर्ने र कर प्रशासन सुधार्नुपर्नेमा विज्ञहरूको जोड छ । हरेक वर्ष नेपाल आउने विदेशी लगानी सोही वर्षको प्रतिबद्धताभन्दा थोरै हो । यसले विदेशी लगानी प्रतिबद्धताअनुसार आएको छैन भन्ने देखाउँछ । आव ०६६६७ मा लगानीकर्ताले ९ अर्ब रुपैयाँ विदेशी लगानी प्रतिवद्धता गरेका थिए । सो वर्ष २ अर्ब ८५ करोड रुपैयाँ मात्र लगानी भित्रियो । आव ०७४७५ मा ५५ अर्ब ७६ करोड रुपैयाँ लगानी प्रतिबद्धता भएकामा १७ अर्ब ५१ करोड रुपैयाँ मात्र आएको छ । यस्तै आव ०७५७६ मा २५ अर्ब ४८ करोड लगानी प्रतिबद्धता रहेकोमा करिब आधा मात्र लगानी भित्रिएको थियो । हाल नेपालमा एफडीआईको आकार करिब २ खर्ब रुपैयाँको छ । यो विदेशबाट आएको पुँजी र त्यसले कमाएको सञ्चित नाफा समेत हो । राष्ट्र बैंकको तथ्यांकअनुसार नेपाल आएको विदेशी लगानीमध्ये सबैभन्दा बढी भारतको छ । यो चुक्ता पुँजीका आधारमा हो । सञ्चित नाफासमेत जोड्ने हो भने भारतभन्दा अरू राष्ट्रको लगानी धेरै देखिन्छ । भारतपछि क्रमशः चीन, आयरल्यान्ड, सिंगापुर, जापान, यूएईलगायत राष्ट्रबाट धेरै लगानी नेपाल आएको छ । हाल नेपालमा तीन सय हाराहारी उद्योगमा विदेशी लगानी आएको राष्ट्र बैंकले जानकारी दिएको छ ।"
मध्यमर्स्याङ्दीबाट आधा मात्र बिजुली,"(लमजुङ)  ७० मेगावाट क्षमताको मध्यमर्स्याङ्दी जलविद्युत् केन्द्रबाट आधा परिमाणमा मात्रै बिजुली उत्पादन हुन थालेको छ । मर्स्याङ्दीमा पानीको बहाव कम भएपछि जलविद्युत् केन्द्रले पूर्ण क्षमतामा विद्युत् उत्पादन गर्न सकेको छैन । राति र दिउँसो विद्युत् उत्पादन रोकेर जलाशयमा पानी जम्मा गरी साँझबिहान मुस्किलले तीन घण्टा मात्रै पूर्ण क्षमतामा विद्युत् उत्पादन भइरहेको मध्यमर्स्याङदी जलविद्युत् केन्द्रले जनाएको छ । मध्यमर्स्याङ्दीबाट दैनिक औसत ३६ मेगावाट विद्युत् उत्पादन भइरहेको छ । पानी जम्मा नगरी नदीमा बगेको पानीले २० देखि २२ मेगावाट मात्रै बिजुली उत्पादन हुन्छ । जलविद्युत् केन्द्रमा राति कहिलेकाहीँ ५ देखि ६ घण्टासम्म विद्युत् उत्पादन बन्द गरेर जलाशयमा पानी जम्मा गर्ने गरिएको छ । उक्त पानीले बिहान दुई घण्टा ७० मेगावाट विद्युत् उत्पादन हुन्छ । कहिलेकाहीँ दिउँसो करिब चार घण्टा बिजुली उत्पादन बन्द गरेर जलाशयमा पानी भरिन्छ । त्यसले साँझ डेढ घण्टा पूर्ण क्षमतामा विद्युत् उत्पादन गर्न सकिन्छ । आयोजनाको पिकिङ क्षमता चार घण्टा हो । सकेसम्म साँझबिहान ऊर्जा धेरै खपत हुने समयमा बढीभन्दा बढी उत्पादन दिने हाम्रो प्रयास हो, केन्द्र प्रमुख शिवकुमार शाहले भने । भारप्रेषण केन्द्रको मागअनुरूप विद्युत् उत्पादन बढाउने र घटाउने गरिएको उनले बताए । केही दिनअघि दुई पटक हिमपात भएको समय पानी बढेको थियो । अहिले घटेको छ, उनले भने । अर्थ जलाशययुक्त (पिकिङ रन अफ रिभर) मध्यमर्स्याङ्दी जलविद्युत् केन्द्रमा करिब ६ महिना मात्रै पूर्ण क्षमतामा विद्युत् उत्पादन हुने गरेको छ । एउटा टर्बाइन फेरिनेमध्यमर्स्याङ्दीमा जडित ३५३५ मेगावाट क्षमताका दुई टर्बाइनमध्ये युनिट नम्बर २ को टर्बाइन फेर्ने काम शनिबारदेखि सुरु हुने भएको छ । यसले उक्त टर्बाइनबाट विद्युत् उत्पादन बन्द गरी युनिट १ बाट मात्रै विद्युत् उत्पादन हुन्छ । टर्बाइन फेर्न र आवश्यक मर्मत सम्भारका लागि नेपाल विद्युत् प्राधिकरणले १८ दिनको समय दिएको छ । यसबीचमा युनिट २ को पूरै रनर फेरिने शाहले जानकारी दिए । टर्बाइनमा जडित रनर, गाइभेन्सलगायत सामान फेरिनेछ । स्विच एड, जेनेरेटरलगायत बिग्रन लागेका मेसिनरी सामानका पाटपुर्जा पनि फेरेर मर्मत गरिने उनले बताए । केही मेसिनरी सामग्रीको सर्भिसिङसमेत गरिनेछ । दुईदुई वर्षमा रनर परिवर्तन हुन्छ । एउटा रनर दुई वर्षमा फेरिने हो । अहिले राख्न लागिएको रनर बनाएर ठिक्क पारिएको छ, उनले भने, यस वर्ष झिकिएको रनरलाई फेरेर अर्को वर्ष युनिट १ मा राख्छौं ।यसअघि मध्यमर्स्याङ्दी मर्मत सोमबारदेखि हुने भनिएको थियो । यसबीचमा भारतबाट ढल्केबरसम्मको प्रसारण लाइनमा समस्या आउँदा विद्युत् आपूर्ति बन्द भएपछि आयोजनाको मर्मत सारिएको आयोजना स्रोतले बतायो । आयोजना प्रमुख शाहले भने पानी तत्काल धेरै नघटेको र चिसो मौसम भएकाले बढी विद्युत् खपत भएको हुँदा मर्मत समय सारिएको जनाए । प्राधिकरणले हरेक वर्ष हिउँदमा मध्यमर्स्याङ्दीमा जडित युनिटको मर्मत गर्दै आएको छ ।"
किन पूरा हुँदैनन् आयोजना ?,"(काठमाडौं)  राष्ट्रिय सभाको राष्ट्रिय सरोकार तथा समन्वय समितिले राष्ट्रिय गौरवका आयोजनाको प्रभावकारी कार्यान्वयनका लागि उच्चस्तरीय निर्देशक समिति गठन गर्न सरकारलाई निर्देशन दिएको छ । भौतिक पूर्वाधार तथा यातायात मन्त्रालयअन्तर्गतका सातमध्ये पाँचवटा गौरवका आयोजना निर्माणमा मन्त्रालयहरूबीचै समन्वय अभाव देखिएपछि समितिले त्यस्तो निर्देशन दिएको हो । देशभर २१ वटा गौरवका आयोजना सञ्चालनमा छन् । तीमध्ये भौतिक पूर्वाधार मन्त्रालयअन्तर्गत काठमाडौंतराई द्रुतमार्ग, हुलाकी सडक, रेलवे तथा मेट्रो विकास, मध्यपहाडी राजमार्ग र कर्णालीकोसीगण्डकी करिडोरको भौतिक प्रगति, वित्तीय व्यवस्थापन र निर्माण पूरा गर्न भएका प्रयासका विषयमा समितिमा छलफल भएको थियो । यी आयोजनाले चालु आर्थिक वर्षको प्रथम चौमासिक अवधिमा विनियोजितमध्ये ११ प्रतिशत रकम मात्र खर्च गरेका छन् ।मन्त्री वसन्तकुमार नेम्वाङको नेतृत्वमा सचिव, सडक विभागका महानिर्देशक, सेना र आयोजना प्रमुखहरूसँग शुक्रबार भएको बैठकमा सांसदहरूले आयोजना निर्माणमा सरकारी निकायबीच समन्वय नहुनु मुख्य समस्या भएको बताएका थिए । उनीहरूले मुआब्जा वितरण, जग्गा अधिग्रहण, वन एवं राष्ट्रिय निकुञ्ज तथा आरक्षण क्षेत्रको झन्झटिलो कानुनी प्रक्रियाले आयोजना पूरा गर्न कठिनाइ भएकालाई त्यसलाई सहज बनाउन सुझाएका थिए । समितिले यसअघि दिएका निर्देशनअनुसार काम नभएको र समन्वय अभाव देखिएको भन्दै सांसदहरूले सरकारको आलोचना गरेका थिए । छलफलपछि समिति सभापति दिलकुमारी रावल थापा (पार्वती) ले अन्तरमन्त्रालय निकाय तथा अन्य आयोजनाबीच समन्वय गर्न र निर्धारित समयमा पूरा गर्न उच्चस्तरीय निर्देशक समिति गठन गर्न सरकारलाई निर्देशन दिइन् ।ॅतोकिएको समयमा पूरा हुने आस मरिसक्योसांसदहरूले छ वर्षदेखि एउटा पुलको जग निर्माणसमेत पूरा नभएको उदाहरण दिँदै गौरवका आयोजना तोकिएको समयमा पूरा हुनेमा विश्वस्त हुन नसकेको बताए । प्रधानमन्त्रीदेखि आयोजना प्रमुखसम्मका जिम्मेवार निकायले गरेको कार्यसम्पादन मूल्यांकनको उपलब्धि खोइ ? सांसद कोमल ओलीले मन्त्रालयका अधिकारीहरूलाई प्रश्न गरिन् । प्रधानमन्त्रीले आयोजना छिटो पूरा गर्न निर्देशन दिए पनि मातहतका नियकायले जिम्मेवारी पूरा नगरेका कारण समस्या जस्ताको जस्तै देखिएको उनले बताएन् । रेल विभागमा कर्मचारी छैनन्, लोकमार्गको काम ज्यादै सुस्त छ, फिल्डमा जे अवस्था छ, त्यसको तथ्यलाई प्रगतिका रूपमा सार्वजनिक गरेजस्तो लाग्दैन, उनले भनिन् । सांसद जीवन बुढाले कालिकोट, मुगु र हुम्ला जाने एउटै पुल ८ वर्षमा पनि पूरा नभएको प्रसंग जोड्दै हिमाली भागमा काम गर्ने परिस्थिति बनाउनुपर्ने बताए । मन्त्रालय र निकायबीच समन्वय नभएको भन्दै उनले एकीकृत आयोजनाको अवधारणा लागू गर्नुपर्ने बताए । सांसद रामप्रित पासवानले १३ वर्षअघि सुरु भएको हुलाकी राजमार्गको काम सुस्त भएको बताए । हुलाकी राजमार्गको एक हजार ७ सय ९२ किमिमध्ये भर्खर चार सय किमि कालोपत्रे भएको भन्दै पासवानले बनेका संरचना पनि कमजोर रहेको दाबी गरे । पूर्वमन्त्री रघुवीर महासेठलाई भत्केको कालोपत्रेको फोटो ल्याएर देखाएको घटना सुनाउँदै उनले त्यसका ठोस काममा ध्यान दिन आग्रह गरे । सांसद दीपा गुरुङले मध्यपहाडी लोकमार्गमा मुआब्जा विवाद सुल्झिन नसकेको बताइन् । समितिकी सभापति रावलले गत साल पनि समितिले आयोजनाहरू समयमा पूरा गर्न निर्देशन दिएको स्मरण गराएकी थिइन् । गत वर्ष अर्थ, संघीय मामिला, कानुन मन्त्रालयलाई समेत एकै ठाउँमा राखेर छलफल गरेको प्रसंग उठाउँदै रावलले निर्धारित समयमा आयोजना पूरा गर्ने अवस्था नभएको बताइन् । सांसद रामचन्द्र झाले सरकारी निकायबीचको समन्वय नभएको भन्दै यो समस्या फुकाउनुपर्ने बताए ।व्यवहारमा प्राथमिकता भएन भौतिक पूर्वाधार तथा यातायात मन्त्रालयका सचिव देवेन्द्र कार्कीले राष्ट्रिय गौरवको आयोजना भनिए पनि कार्यान्वयनका लागि आवश्यक वातावरण नबनाउँदा प्रगति हुन नसकेको बताए । गौरवको आयोजना त भनियो तर त्यसलाई कार्यान्वयन गर्न सोहीअनुसारको प्राथमिकता दिइएन, उनले भने, बजेट र अन्य व्यवस्थापन कमजोर भयो । बिजुली, खानेपानी, टेलिफोनजस्ता विकास कार्यक्रम सञ्चालन गर्न सडक खन्ने प्रवृत्तिले समस्या पारेको भन्दै उनले सम्बन्धित निकायले काम सुरु गरेपछि मात्र खबर गर्ने गरेको बताए ।उनले भारतको एक्जिम बैंकलगायत विदेशीको सहयोगमा सञ्चालित आयोजनामा समस्या देखिएको बताए । द्रुतमार्ग, हुलाकी सडकलगायत आयोजना तोकिएको समयमै पूरा हुने दाबी उनले गरे । काम भए पनि भुक्तानी नदिएकाले चौमासिक खर्च कम देखिएको दाबी गर्दै उनले कामअनुसार भुक्तानी दिँदा चौमासिक अवधिमा १७ प्रतिशत खर्च देखिने बताए ।मन्त्री नेम्बाङले गौरवका आयोजनाको काम द्रुत गतिमा पूरा गर्न सरकारी निकायबीच समन्वय भइरहेको बताए । उनले रेल संरचना बनाउन सहयोग जुटाउने प्रयास भइरहेको र आयोजना निर्माणका समस्या हल गर्न मन्त्रालयले नियमावली बनाउने काम गरिरहेको बताए । सडक विभागका महानिर्देशक केशवकुमार शर्माले आयोजनालाई द्रुतगतिमा कार्यान्वयन गर्न एकीकृत आयोजना गठन गर्दा राम्रो हुने सुझाव दिए ।"
दूधकोसी अब गौरवको आयोजना,"(काठमाडौं)  ऊर्जा मन्त्रालयले ६ सय ३५ मेगावाटको दूधकोसी जलविद्युत् आयोजनालाई राष्ट्रिय गौरवका आयोजनाको सूचीमा समावेश गर्ने भएको छ । आयोजनास्थल निरीक्षणका लागि मंगलबार खोटाङ पुगेका ऊर्जामन्त्री वर्षमान पुनले आयोजनाको विस्तृत परियोजना प्रतिवेदन सकिनेबित्तिकै राष्ट्रिय गौरवको आयोजनामा समावेश गर्ने तयारी भएको जानकारी दिए । खोटाङ, ओखलढुंगा र सोलुखुम्बुको सिमानामा बन्न लागेको ६ सय ३५ मेगावाट जडित क्षमता हुने आयोजनाको हाल डीपीआर निर्माण हुँदै छ । आयोजनास्थलको निरीक्षणपछि खोटाङको रावाबेसी गाउँपालिकामा आयोजित कार्यक्रममा मन्त्री पुनले आयोजना निर्माणका लागि एसियाली विकास बैंक (एडीबी) ले लगानी गर्न इच्छा देखाएको बताए । सरकारले चैत १५ र १६ गते काठमाडौंमा आयोजना गरेको लगानी सम्मेलनका क्रममा एडीबीका प्रतिनिधिले दूधकोसीमा लगानी इच्छा देखाएका थिए । एडीबीका प्रतिनिधिले सम्मेलनलगत्तै ऊर्जामन्त्री पुनसँगको भेटमा उक्त आयोजनामा ६० अर्ब रुपैयाँ लगानी गर्ने प्रतिबद्धता जनाएका थिए । आयोजना निर्माणका लागि १ खर्ब ६० अर्ब लाग्ने अनुमान छ । आयोजना नेपाल विद्युत् प्राधिकरणअन्तर्गतको सहायक कम्पनीमार्फत निर्माण गर्न लागिएको हो ।यसलाई सस्तो आयोजनाका रूपमा लिइएको छ । वातावरणीय मूल्यांकन प्रतिवेदनअनुसार आयोजना निर्माण गर्दा जम्मा १६० घरधुरी मात्रै पूर्ण रूपमा विस्थापित हुने र ९८८ परिवार आंशिक प्रभावित हुनेछन् । आयोजनाको बाँधले १ हजार ५० घर परिवारको खेतीयोग्य जमिन डुबानमा पर्ने अनुमान छ । बूढीगण्डकी आयोजनाबाट १० हजार घरपरिवार विस्थापित हुने उदाहरण दिँदै दूधकोसीबाट विस्थापित हुने संख्या नगण्य हुने नेपाल विद्युत् प्राधिकरणका कार्यकारी निर्देशक कुलमान घिसिङले बताए । आयोजनाका लागि २२० मिटर अग्लो बाँध निर्माण गरी दूधकोसी नदीमा १७ किलोमिटर, रावा खोलामा ८ किलोमिटर र ठोट्ने खोलामा ५५ किलोमिटर लामो जलाशय बनाइनेछ । यस्तै १३ ३० किलोमिटर लामो सुरुङमार्ग हुनेछ । उक्त आयोजनाबाट बर्खायाममा २ अर्ब ८ करोड तथा हिउँदमा १ अर्ब ३६ करोड युनिट बिजुली उत्पादन हुनेछ । उत्पादित बिजुली प्रस्तावित सुनकोसीढल्केबर ४ सय केभी प्रसारण लाइनमार्फत राष्ट्रिय प्रसारण प्रणालीमा जोडिनेछ ।"
सवा अर्बको सेयर कारोबार,"काठमाडौं (कास) दोस्रो बजारमा मंगलबार १ अर्ब १० करोड २७ लाख रुपैयाँ बराबरको सेयर कारोबार भएको छ । यो अघिल्ले दिनको तुलनामा कारोबार रकम करिब ३१ प्रतिशतले बढी हो । सोमबार ८४ करोड र मंगलबार ७१ करोड रुपैयाँ बराबरको सेयर कारोबार भएको थियो । अघिल्ला दुई दिन लगातार दोहोरो अंकले बढेको नेप्से मंगलबार पनि सोही प्रवृत्ति पछ्याउँदै १६२३ अंक माथि उक्लेको हो । यो वृद्धिले मंगलबार समग्र नेप्से परिसूचक १ हजार २ सय १६९२ विन्दुमा पुर्याएको छ । अघिल्ले दिनको तुलनामा नेप्से १३५ प्रतिशतले बढेको हो । सरकारले सोमबार पुँजीबजारको नियामक निकाय धितोपत्र बोर्डमा अध्यक्ष नियुक्त गरेको छ । अघिल्ला दिन बढेको बजारमा नयाँ अध्यक्षको नियुक्तिले पनि सकारात्मक प्रभाव परेको बताइएको छ । अध्यक्षको नियुक्तिपछि बोर्डमा थाती काम सम्पन्न हुने भएकाले सुधारले गति लिने अनुमान छ । बढ्दो बजारमा लगानीकर्ताको मनोबल बढेकाले बजार हरेक दिन दोहोरो अंकले उकालो लागेको जानकारहरू बताउँछन् । सूचीकृत कम्पनीले दोस्रो त्रैमासको वित्तीय विवरण सार्वजनिक हुने समय नजिकिँदै छ । यसले पनि लगानीकर्ताको मनोबल बढाएको उनीहरूको तर्क छ । सो दिन बजार खुलेलगत्तै बजार उच्च दरले बढेको थियो । यो वृद्धिले नेप्से १ हजार २ सय १८ सम्म पुर्यायो । मध्याह्नपछि बजारको वृद्धिदर घट्यो । गिरावटपछि नेप्से १२ सय ८ विन्दुसम्म ओर्लियो । अन्त्यमा बजार पुनः बढ्यो । मंगलबार कारोबारमा आएकामध्ये होटल र उत्पादन तथा प्रशोधनबाहेक बाँकी सबै समूहको परिसूचक बढे, जसमध्ये निर्जीवन बिमा समूहको परिसूचक १८९ प्रतिशत र लघुवित्त समूहको परिसूचक १८७ प्रतिशतले बढ्यो । यसैगरी उत्पादन तथा प्रशोधन समूहको परिसूचक ०९४ प्रतिशत र होटलको ०४३ प्रतिशत घट्यो । तर बैंकिङ, विकास बैंक, जलविद्युत्लगायत समूहको परिसूचक पनि १ प्रतिशतभन्दा धेरैले बढ्यो ।"
नबिलको २२ प्रतिशत लाभांश,काठमाडौं (कास) नबिल बैंकले आफ्ना सेयरधनीलाई २२ प्रतिशत नगद लाभांश दिने भएको छ । मंगलबार सम्पन्न बैंकको ३५औं वार्षिक साधारणसभाले नगद लाभांशसहित र १२ प्रतिशत बोनस सेयर दिने प्रस्ताव पारित गरेको छ ।
सानिमामेडिसिटी सम्झौता,काठमाडौं (कास) सानिमा बैंक र नेपाल मेडिसिटी हस्पिटलबीच स्वास्थ्योपचार सुविधासम्बन्धी सम्झौता भएको छ । बैंकका प्रमुख निक्षेप अधिकृत बबी सिंह गड्तौला र हस्पिटलका महाप्रबन्धक विजय रिमालले सम्झौतापत्रमा हस्ताक्षर गरे । सम्झौताफछि बैंकको डेबिट वा त्रेडिट कार्ड प्रयोगकर्ताले अस्पतालमा उपचारको खर्चमा ७ प्रतिशतसम्म छुट पाउँछन् ।
एलआईसीको 'जीवन बचत',काठमाडौं (कास) एलआईसी नेपालले जीवन बचत एकल बिमा शुल्क जीवन बिमा योजना ल्याएको छ । यो योजनामा १६ देखि ६५ वर्षसम्म उमेरसमूहका सहभागी हुन सक्छन् । न्यूनतम बिमांक १ लाख रुपैयाँदेखि अधिकतम सीमा बिमा अन्डरराइटिङ नियमानुसार जति पनि लिन सकिन्छ । यो योजनामा बिमा अवधि न्यूनतम ५ वर्ष र २५ वर्षसम्मको रहेको कम्पनीले बताएको छ ।
मुक्तिनाथएनआईबीएल क्यापिटल सहकार्य,काठमाडौं (कास) मुक्तिनाथ विकास बैंक र एनआईबीएल एस क्यापिटलबीच एनआईबीएल सहभागिता फन्ड खरिद तथा बिक्री गर्नेसम्बन्धी सम्झौता भएको छ । बैंकका सहायक नायब प्रमुख कार्यकारी अधिकृत तिलबहादुर गुरुङ र क्यापिटलका नायब प्रमुख कार्यकारी अधिकृत मेखबहादुर थापाले सम्झौतापत्रमा हस्ताक्षर गरे ।
टेलिकमविभाग सहकार्य,काठमाडौं (कास) नेपाल टेलिकम र सडक विभागबीच सडक र दूरसञ्चार पूर्वाधार निर्माणका क्रममा सहकार्य गरी अगाडि बढ्ने सम्बन्धमा आइतबार सम्झौता भएको छ । सडक विभागका महानिर्देशक केशवकुमार शर्मा र टेलिकमका प्रबन्ध निर्देशक डिल्लीराम अधिकारीले सम्झौतापत्रमा हस्ताक्षर गरे । सम्झौताअनुसार विभागबाट सडक निर्माण तथा स्तरोन्नति गर्ने क्रममा टेलिकमको अप्टिकल फाइबर नेटवर्क विस्तार गर्न बिछ्याइएको डक्टको रकम टेलिकमले विभागलाई भुक्तानी गर्नेछ ।
एभरेस्टको बचत खाता छुट,"काठमाडौं (कास) एभरेस्ट बैंकले एनआरएन बचत खातामा निःशुल्क एटीएम, इन्टरनेट तथा मोबाइल बैंकिङ, ईस्टेटमेन्ट, एबीबीएस, लकर र क्रेडिट कार्डमा ५० प्रतिशत र कर्जा सुविधा प्रक्रियामा लाग्ने खर्चमा छुट दिने भएको छ । एनआरएनएका प्रमुख कार्यकारी निर्देशक हेमन्तकुमार दवाडी र बैंकका प्रमुख कार्यकारी निर्देशक गजेन्द्रकुमार नेगीले सम्झौतापत्रमा हस्ताक्षर गरे ।"
माछापुच्छ्रेको ग्राहक सेवा केन्द्र,काठमाडौं (कास) माछापुच्छे बैंकले माछापुच्छ्रे ग्राहक सेवा केन्द्र सञ्चालनमा ल्याएको छ । ग्राहकलाई छिटो र सहज रूपमा सुविधा प्रदान गर्ने उद्देश्यले बैंकले सेवा केन्द्र सञ्चालनमा ल्याएको बताएको छ ।
लक्ष्मीएफवान सम्झौता,काठमाडौं (कास) लक्ष्मी बैंक र एफवान सफ्ट इन्टरनेसनलबीच इन्भ्वाइस डिस्काउन्टिङ सेवाका लागि क्विक भुक्तानी प्रयोगसम्बन्धी सम्झौता भएको छ । सम्झौताअनुसार लक्ष्मी बैंकका ग्राहकलाई उपलब्ध गराइने क्विक भुक्तानी सेवामा एफवानले व्यवस्थापन तथा प्राविधिक सहयोग गर्नेछ ।
मुक्तिनाथका एकसाथ १८ शाखा,काठमाडौं (कास) मुक्तिनाथ विकास बैंकले एकसाथ १८ वटा शाखा उद्घाटन गरेको छ । बैंकले १४औं वर्षमा प्रवेश गरेको अवसरमा डिजिटल माध्यमद्वारा बैंकका अध्यक्ष भरतराज ढकालले केन्द्रीय कार्यालयबाटै सबै शाखा उद्घाटन गरे ।
सेन्चुरी र होटल डेलबीच सम्झौता,काठमाडौं (कास) सेन्चुरी कमर्सियल बैंक र होटल डेल अन्नपूर्णबीच सम्झौता भएको छ । सम्झौताअनुसार बैंकका ग्राहकले होटल अन्नपूर्णका साथै जगतपुर लज चितवन र फिस्टेल लज पोखरामा बैंकको क्रेडिट वा डेबिट कार्डबाट महसुल भुक्तान गर्दा १५५ रुपैयाँसम्म छुट पाउँछन् ।
मुसहर बस्तीलाई मेगाको सहयोग,काठमाडौं (कास) मेगा बैंक नेपालले लुम्बिनी क्षेत्रका मुसहर र नेटुवा बस्तीका लागि ब्ल्यांकेट सहयोग गरेको छ । संस्थागत सामाजिक उत्तरदायित्वअन्तर्गत बैंकले लुम्बिनी विकास मञ्चमार्फत उक्त क्षेत्रका बस्तीका लागि १५० थान ब्ल्यांकेट सहयोग गरेको बैंकले बताएको छ ।
एक्याप फेरि कोषलाई दिने तयारी,"(काठमाडौं)  सरकारले अन्नपूर्ण संरक्षण क्षेत्र आयोजना (एक्याप) को व्यवस्थापनको जिम्मा फेरि पनि राष्ट्रिय प्रकृति संरक्षण कोष (एनटीएनसी) लाई दिन लागेको छ । अन्नपूर्ण संरक्षण क्षेत्र पदयात्राका लागि आकर्षक पर्यटकीय गन्तव्य हो । २०७२ सालमा मन्त्रिपरिषद्ले २०७६ पुसभित्र एक्यापको व्यवस्थापन स्थानीय समुदायलाई दिने प्रक्रिया पूरा गर्ने जिम्मेवारी वन मन्त्रालयलाई दिएको थियो । मन्त्रालयले कोषलाई नै व्यवस्थापनको जिम्मा दिन म्याद थप्ने प्रस्ताव अघि बढाउन लागेको छ । एक्यापको म्याद माघ ३ मा सकिँदै छ । सुरुका केही वर्ष वनले कानुन संशोधन प्रक्रिया अघि बढाए पनि मुलुक संघीय संरचनामा गएपछि उक्त प्रक्रिया बीचमै छाडेको थियो । मन्त्रिपरिषद्ले दिएको जिम्मेवारीअनुसार मन्त्रालयले पहिलो वर्ष अर्थात् २०७३ भित्र संरक्षण नियमावली संशोधन गर्ने, दोस्रो वर्ष स्थानीयको क्षमता अभिवृद्धि गर्ने र २०७५ देखि २०७६ पुससम्म स्थानीयस्तरमा परिषद् बनाएर स्थानीयलाई नै व्यवस्थापन हस्तान्तरण गरिसक्ने कार्यसूची तयार गरेको थियो ।मन्त्रालयले ती प्रक्रिया पूरा नगरी फेरि पनि कोषलाई नै व्यवस्थापन गर्न दिने प्रक्रिया अघि बढाएको हो । कोषले १० वर्ष म्याद थप गरिदिन मन्त्रालय मातहतको राष्ट्रिय निकुञ्ज विभागलाई आग्रह गरेको छ । कोषले विभागमार्फत नै सरकारसमक्ष प्रस्ताव अघि बढाउनुपर्ने कानुनी व्यवस्था छ । कोष अर्धसरकारी संस्था हो । मन्त्रालयका प्रवक्ता सहसचिव सिन्धुप्रसाद ढुंगानाले एक्यापको उठ्ने राजस्व बाँडफाँट हुने गरी म्याद थपिन सक्ने जानकारी दिए । स्थानीय तह र प्रदेश सरकारमा पनि एक्यापको राजस्व र आम्दानी बाँडफाँट हुने गरी निश्चित अवधि तोकेर म्याद थपको प्रस्ताव तयार गरिने छ, उनले कान्तिपुरसित भने, मनास्लुमा जस्तै कार्ययोजना तयार गर्ने अवधि तोकेर म्याद थपिन सक्छ । कोषले नै व्यवस्थापन गर्दै आएको गोरखाको मनास्लु संरक्षण क्षेत्र आयोजना (एमक्याप) को म्याद मन्त्रिपरिषद्ले गत वर्षको पुसमा डेढ वर्ष थपेको थियो । ६ महिनामात्र म्याद बाँकी भए पनि एक वर्षभित्र कार्ययोजनाअनुसार गर्नुपर्ने कुनै पनि काम पूरा भएको छैन । कोषले मनास्लुको म्याद पाँच वर्ष थप गराउन चाहेको थियो । स्थानीय तह र प्रदेश सरकारले एक्यापबाट उठ्ने आम्दानी र अन्य प्राकृतिक स्रोतमाथि विगतदेखि नै प्रश्न उठाउँदै जतिसक्दो चाँडो एक्यापको व्यवस्थापन जिम्मा परिषद् बनाएर स्थानीयलाई नै दिन वन मन्त्रालयलाई दबाब दिँदै आएका छन् । स्थानीयले एक्याप क्षेत्र भित्रिने पर्यटकबाट शुल्क र जडीबुटी व्यवस्थापनको जिम्मा आफूहरूले पाउनुपर्ने माग गर्दै आएका छन् । एक्यापको व्यवस्थापन कोषलाई दिँदा व्यक्तिगत लाभ समेत पाइने भएकाले मन्त्रालयका अधिकारी उक्त विषयमा जहिल्यै लचक बन्ने गरेका छन् । कोषले मन्त्रालयका जिम्मेवार अधिकारीहरूलाई विदेश यात्रा गर्दा आर्थिक सहयोगका साथै गाडी, ल्यापटप र क्यामेरा उपहार दिएर आफूअनुकूल प्रस्ताव मन्त्रिपरिषद्सम्म लैजाने गरेको स्रोतको दाबी छ । एक्यापमा पर्यटकीय गतिविधिबाट वार्षिक करिब २५ करोड रुपैयाँ भित्रिरहेकाले कोष त्यहाँबाट बाहिरिन चाहेको छैन । करिब डेढ वर्षदेखि कोष नेतृत्वविहीन भए पनि अध्यक्ष रहेका वनमन्त्री शक्ति बस्नेतले नयाँ सदस्यसचिव नियुक्त गरेका छैनन् । लमजुङ, मनाङ, कास्की, मुस्ताङ र म्याग्दीको ७ हजार ६ सय २९ वर्गकिलोमिटर क्षेत्रफलमा फैलिएको एक्याप २०४२ सालमा स्थापना भएको हो । यो पहिलो र मुलुककै सबभन्दा ठूलो संरक्षण क्षेत्र हो । त्यति नै बेलादेखि तत्कालीन कोषले यसको व्यवस्थापन गर्दै आएको छ । त्यहाँ भित्रिने पर्यटकलगायत गतिविधिबाट उठ्ने रकम सिधै कोषको खातामा जम्मा हुने गरेको छ । जसको करसमेत तिर्नु नपर्ने कानुनी व्यवस्था छ । गण्डकी प्रदेशमा पर्ने एक्यापभित्र पाँच जिल्लाका १५ वटा स्थानीय तह पर्छन् । उक्त क्षेत्रभित्र एक लाखभन्दा बढी घरधुरी छन् । यो क्षेत्रमा गहिरो नदी कालीगण्डकी, विश्वकै ठूलो गुराँस भएको वन घोडेपानी, तिलिचो ताल, अन्नपूर्ण हिमशृंखला र माछापुच्छ्रेलगायत पर्छन् । जैविक विविधता र सांस्कृतिक हिसाबले धनी भएकाले पदयात्राका लागि समेत पर्यटक अन्नपूर्ण क्षेत्रमा भित्रिने गरेका छन् । गुरुङ, मगर, थकाली, मनाङे र लोबासहित बौद्ध र हिन्दुधर्मावलम्बीको बाहुल्य छ । एक्यापभित्र एक हजार होटललज छन् । एक्याप हिउँ चितुवा र कस्तुरीको मुख्य बासस्थान पनि हो । उक्त क्षेत्रमा ११ सय २६ फूल फुल्ने वनस्पति, १ सय ५ प्रजातिका स्तनधारी, ५ सय १८ प्रजातिका चरा, ४० प्रजातिका घस्रने र २३ प्रजातिका उभयचर पाइन्छन् ।"
किसानले पाएनन् डेढ करोड बक्यौता,"(बारा)  प्रधानमन्त्री केपी शर्मा ओली बालुवाटार पसेको केही महिनामै बाराका उखु किसान काठमाडौं पुगे । उद्योगी र सरकारले डेढडेढ करोड बक्यौता दिन जालझेल गरिरहँदा उक्त रकम उपलब्ध गराइदिने आशमा उखु उत्पादक किसान संघको नेतृत्वमा उनीहरू त्यहाँ पुगेका थिए । उनीहरूले प्रधानमन्त्री तथा सम्बद्ध मन्त्रीसित भेट्ने प्रयास गरे । तर प्रधानमन्त्रीको व्यस्तताले समय मिलेको थिएन । त्यसपछि बहालवाला उद्योग तथा आपूर्तिमन्त्री रामेश्वर रायले किसानको अगुवाइ गर्दै प्रधानमन्त्रीलाई भेटे । त्यो बेला उनी मन्त्री थिएनन् । भेटपछि प्रधानमन्त्रीलाई भने, भेट नगरे किसानहरू घर बाहिर सुतेर आन्दोलन गर्ने तयारी गरेका छन् । त्यसपछि प्रधानमन्त्रीले भेट्न समय दिए, त्यो बेला ०७५ भदौ अन्तिम साता थियो । प्रधामन्त्रीले अर्थमन्त्री युवराज खतिवडा, तत्कालीन उद्योगमन्त्री मातृका यादवसहित बाराका रिलायन्स चिनी उद्योगका मालिक राजकुमार अग्रवाललाई बालुवाटार बोलाए । अग्रवाल कमल थापा नेतृत्वको राप्रपाका तर्फबाट पहिलो संविधानसभाका सभासद् हुन् । प्रधानमन्त्रीले समय दिएपछि किसानका प्रतिनिधि पनि बालुवाटार गए । उनीहरूका साथमा जिल्लाका वहालवाला सांसदसमेत थिए । सबै पक्षबीच छलफल भयो । छलफलले सरकार र उद्योगी मिलेर बारा र पर्साका ११ हजार ६५ किसानको २९ लाख ३३ हजार क्विन्टल उखुको प्रतिक्विन्टल १० रुपैयाँ ५६ पैसाका दरले ३ करोड ९ लाख ७२ हजार ४ सय ८० रुपैयाँ तिर्न बाँकी देखियो । त्यस पैसामा सरकार र उद्योगीले आधाआधा तिर्नुपर्ने देखियो । प्रधानमन्त्रीले अर्थमन्त्री खतिवडा र उद्योग मन्त्री यादवलाई तीन दिनभित्र बक्यौता दिलाउन निर्देशन दिएका थिए । निर्देशनअनुसार अर्थ मन्त्रालयले उद्योग मन्त्रालयमार्फत सरकारले तिनुपर्ने १ करोड ५४ लाख ८६ हजार २ सय ४० रुपैयाँ केही दिनभित्रै तिर्यो । तर प्रधानमन्त्रीको त्यही निर्देशन उद्योगीले भने अटेर गरे । तिनले अझै तिरेका छैनन् । सरकारले उखुको मूल्य प्रतिक्विन्टल ४ सय ७१ रुपैयाँ २८ पैसाँ तोकेको थियो । तर उद्योगी अग्रवालले प्रतिक्विन्टल ४ सय ६६ रुपैयाँका दरले मात्र किसानलाई तिरेर ५ रुपैयाँ २८ पैसा बाँकी राखेका थिए । यही बाँकी पैसाबारे प्रधानमन्त्रीसित छलफल भएको थियो । प्रधानमन्त्रीकै निर्देशनलाई आधार बनाएर किसान बक्यौताका लागि उद्योगीकहाँ धाउँदै आएका छन् । उद्योगी अग्रवालले निर्देशनलाई नमानेर बक्यौता अझै तिरेका छैनन् । केही दिनअघि आन्दोलन गर्न काठमाडौं पुगेका सर्लाही र रौतहटका किसानले बक्यौता पाउने सम्झौता भए पनि आफूहरूको डेढ करोड बक्यौताबारे कसैले नबोल्दा समस्या भएको बाराका उखु उत्पादक संघका अध्यक्ष वीरेन्द्र कुसवाहाले बताए । खोई हाम्रो डेढ करोड ? प्रधानमन्त्रीको अगाडि तिर्न स्वीकार गरेर किन तिरेका छैनन्, उ बेला बालुवाटारको छलफलमा सहभागी कुसवाहाले भने, सरकारले तिर्नुपर्ने तिर्यो । तर उद्योगीले अटेर गरिरहेका छन् । पचाउने मनसायले जालझेल गर्दै समय मात्र टारेको उनले बताए । सरकारले अनुदानको ५ रुपैयाँ ६६ पैसा र उद्योगले पनि त्यति नै दरले पैसा बाँकी राखेको थियो । सरकारले निर्धारण गरेको मूल्यबमोजिम उद्योगीले किसानलाई नतिर्नु भनेको ठग्ने मनसाय देखिएको कलैया उपमहानगर२३ भोडाहाका किसान रामचन्द्र यादवको भनाइ छ । बुँदबुँदले तलाउ भरेझैं हजारौं किसानको थोरथोरै रकमले उद्योगी धनी भए । हामी गरिबका गरिब छौं, उनले भने, हजारौं किसानको मर्का छ । हाम्रो बक्यौता तिराइदिने कोही माँबाप छैन । प्रधानमन्त्रीको निर्देशन र त्यहाँ भएको सहमतिलाई नमानेर उद्योगी अग्रवाल न्यायालय पुगेका थिए । तर न्यायालयबाट किसानको बक्यौता तिर्ने आदेश भन्दै किसानको पक्षमा आदेश भएको थियो । किसानलाई पैसा तिरिसकेको अवस्थामा सरकारले मूल्य निर्धारण गरेकाले सहमति र निर्देशन मान्दैनौं, रिलायन्स चिनी उद्योगका मालिक अग्रवालले भने ।"
तिलाबेबाट गण्डकमा पानी,"(पर्सा)  भारतले रबी बालीका लागि गण्डक नहरमा पानी नदिएपछि यस वर्ष तिलाबे खोला ब्यारेजबाट ल्याइएको छ । आफ्नै ब्यारेजबाट नहरमा पानी झार्दा चारवटा ब्लकका किसानलाई सिँचाइ सुविधा उपलब्ध भएको नारायणी सिँचाइ व्यवस्थापन कार्यालयले जनाएको छ । कार्यालयका इन्जिनियर एवम् सूचना अधिकृत सुरेशप्रसाद साहका अनुसार, नहरको ब्लक नम्बर ५ देखि ८ सम्मका किसानले सिँचाइ सुविधा पाएका छन् । ब्यारेजबाट निस्किएका २ नहर प्रत्येकमा ३ सय ५० क्युसेक पानी छोडिएको छ, उनले भने, पश्चिमतर्फ गएको एउटा नहरबाट गण्डक नहर दक्षिण तर्फका किसानको खेत सिञ्चित भएको छ, पूर्वतर्फको अर्को नहरबाट दक्षिणतर्फका किसानको खेत सिञ्चित भएको छ । तिलाबे ब्यारेजसहित गण्डकसमेत हाल कुल ३ नहरबाट करिब १३ हजार हेक्टरमा सिँचाइ सुविधा उपलब्ध भएको साहले दाबी गरे । हिउँदमा तिलाबेबाट गण्डकमा पानी झार्दा नहरको ९ नम्बर ब्लकसम्मका किसानले गहुँबालीमा सिँचाइ सुविधा पाउने गरेका छन् । पर्साको मध्यदेखि बाराको बरियापुर क्षेत्रसम्मका किसान लाभान्वित हुन्छन् । वर्षामा भने धानबालीका लागि पर्याप्त पानी चाहिने भएकाले ८ नम्बर ब्लक मटिअर्वावसन्तपुर क्षेत्रसम्मका किसानले सुविधा पाउने साहले जानकारी दिए । यस वर्ष पनि ९ नम्बर ब्लकसम्मै पानी पुर्याउने हाम्रो लक्ष्य छ, तिलाबे ब्यारेजबाट जति बेला चाहियो, पानी लिन सक्छौं, उनले भने, हाल पनि पर्साका किसानबाट माग आएकाले निरन्तर पानी दिइरहेका छौं ।तिलाबेमा सन् १९७० तिर भारतले नै ब्यारेज निर्माण गरिदिएको थियो । गण्डक नहरअघि नै उक्त खोलामा ब्यारेज बनाई दुईवटा नहर निकालिएको हो । गण्डक निर्माणपछि तिलाबेबाट निस्किएका दुईमध्ये एउटा नहरको पानी गण्डकमा झार्ने गरी संरचना बनाइएको छ । सन् १९८० को बाढीमा ब्यारेजको केही संरचनामा ठूलो क्षति पुगेपछि चीन सरकारले पुनर्निर्माण गरिदिएको साह बताउँछन् । यस वर्ष रबी बाली सिजनका लागि भारतले पानी नदिने पूर्वसूचना दिइसकेकाले तिलाबेको पानीले ठूलो भरथेग गरेको साह बताउँछन् । बाराको जमुनी खोलामा पनि ब्यारेज निर्माणको काम अन्तिम चरणमा छ । उक्त ब्यारेजबाट पनि गण्डकमा पानी झार्ने योजना छ । त्यसपछि बाराको पूर्वी र रौतहटको पश्चिमी भेगसम्म गण्डक नरहमा पर्याप्त पानी उपलब्ध हुनेछ । पर्साको पश्चिमी भेगस्थित सिक्टा खोलामा पनि यस्तै ब्यारेज बनाउने प्रस्ताव कार्यालयले विभागमा गरेको साह बताउँछन् । प्रस्ताव स्वीकृतिको प्रक्रियामा छ, उनले भने, उक्त ब्यारेज पनि निर्माण भए गण्डक नहरमा पानीका लागि भारतमाथिको निर्भरता अन्त्य हुनेछ ।भारतीय पक्षले यस वर्ष भारतीय भूभागमा नहर मर्मत गरिने पत्र पठाउँदै पानी दिन असमर्थता जनाएको थियो । भारतीय भूमिमा गण्डक नहरको १०६ दशमलव ४५ आरडीमा क्रस ड्रेनेज निर्माण गर्न लागिएको पत्रमा उल्लेख छ । दुई देशबीचको सम्झौता अनुसार भारतले गहुँ बालीका लागि बर्सेनि डिसेम्बर २५ देखि मार्च २५ सम्म नहरमा पानी छोड्ने गरेको थियो । यो नहर नेपालमा पर्साको जानकीटोलाबाट प्रवेश गरेर रौतहटको बागमतीमा झर्दा ८१ किमि यात्रा तय गर्छ ।"
मेयरको कार्यकक्षमै हात हालाहाल,"जनकपुर (कास) जनकपुरधाम उपमहानगरपालिकाका मेयर लालकिशोर साहको कार्यकक्षमा उनका पक्षधर र सञ्चारकर्मीबीच हात हालाहाल भएको छ । पत्रकारहरू अमरकान्त ठाकुर, विकास साह र क्यामेरा पर्सन शत्रुघन यादवले साहको कार्यकक्षमै आफूहरूमाथि कुटपिट भएको बताएका छन् । मिडिया आतंक मच्चाएको भन्दै मेयर साह जंगिएपछि उनका समर्थकले सञ्चारकर्मीलाई कार्यकक्ष बाहिर निकालेका थिए । त्यसपछि घम्साघम्सी भएको हो । मेयरका समर्थकले कुटपिट गर्दै मलाई बाहिर निकाले, पत्रकार ठाकुरले भने । पत्रकार महासंघ प्रदेश २ समितिले विज्ञप्ति जारी गर्दै घटनाको छानबिन र दुर्व्यवहारमा संलग्नमाथि कारबाहीको माग गरेको छ । उपमहानगरपालिकाको मंगलबारको आकस्मिक बैठकले पत्रकारहरू अभद्र शैलीमा प्रस्तुत हुँदै कुटपिटमा उत्रिएको दाबी गरेको छ । पत्रकारको कुटपिटबाट तीनजना महिला कर्मचारी घाइते भएको उपमहानगरपालिकाको दाबी छ । उपमहानगरपालिकाले पनि घटनाबारे न्यायिक समिति गठन गर्न माग गरेको छ ।"
चिसो भुइँमा काँप्दै पढ्छन्,"(बिर्तामोड)  टिनको छानो भएको साँघुरो टहरो । चारैतिर टाटीबेरा भत्किएका छन् । बस्ने डेस्कबेन्च छैनन् । ढोका कताबाट हो, पत्ता लाग्दैन । झापाको बाह्रदशी गाउँपालिका१, सिप्ताबस्तीमा रहेको मदरसा मुझाहिर उलुम को अवस्था हो यो । यहाँ सिप्ताबस्तीका सयभन्दा बढी मुस्लिम विद्यार्थी उर्दू पढ्न आउँछन् । बस्नका लागि विद्यार्थी आफैंले घरबाट प्लास्टिकका बोरा र चकटी च्यापेर ल्याउँछन् । चिसो खप्न सकुन्जेल विद्यार्थी मदरसामा बस्छन्, नभए घर जान्छन् ।बाटोसँगैको टहरा भएकाले गाउँलेको आवतजावतले मदरसाको पठनपाठनमा पूरै असर पुग्छ । मदरसाको कार्यालय छैन । आवश्यक कागजपत्र छैनन् । विद्यार्थीलाई पढाउने गरे पनि मदरसामा शिक्षक दरबन्दी नभएको मदरसा व्यवस्थापन समिति अध्यक्ष हावालुद्दिन मियाँले बताए । बिहानको समयमा पढाइ हुने यहाँ कक्षा ५ सम्म अध्यापन स्वीकृति रहेको उनले जानकारी दिए । तर, कुन विद्यार्थी कति कक्षामा पढ्छन्, अभिभावकलाई समेत थाहा छैन । भत्किएको टहरामा सञ्चालित मदरसामा एउटा मात्र कोठा छ । सबै विद्यार्थी एकै ठाउँ बसेर पढ्ने गरेको अभिभावक साजाद आलम गुनासो गर्छन् ।आलमका दुई छोराछोरी पनि मदरसामा पढ्छन् । तर, कोकति कक्षामा पढ्छन्, मलाई थाहा छैन, उनले भने । मदरसामा उर्दूसँगै नेपाली र अंग्रेजी विषय पनि पढाइ हुने गरेको अध्यक्ष मियाँले बताए । छोराछोरीलाई उर्दू सिकाउन जरुरी छ । अन्यत्र पढाइ हुँदैन, भत्किएकै भए पनि मदरसामा पठाउनैपर्यो, अर्का अभिभावक कमरुल मियाँले भने, चिसो मौसम भएकाले भत्किएको मदरसामा पढ्न केटाकेटीलाई खुब दुःख हुन्छ । बिहान ७ बजे नै पढाइ सुरु हुने भएकाले विद्यार्थीहरू चिसो भूइँमा लगलगी काम्दै पढ्ने गरेको उनले सुनाए ।चिसो खप्न नसकेर पुस १० देखि १५ सम्म बिदा दिइएको अध्यक्ष मियाँले बताए । जाडो बढेकाले विद्यार्थी चिसो भूइँमा बसेर पढ्नै सकेनन् । त्यसैले पाँच दिन मदरसा बिदा दिने निर्णय गर्यौं, उनले भने । मदरसामा सिप्ताबस्तीका ८० मुस्लिम परिवारका केटाकेटी पढ्न आउँछन् ।मदरसा दुई दशकदेखि सञ्चालनमा छ । तर, शिक्षा कार्यालयमा ०६४ सालमा मात्र दर्ता भएको हो । ०६७ मा १५ धुर जमिन खरिद गरेर मदरसाका लागि टिनको टहरा बनाइएको छ । निजी स्रोतबाट दुई जना शिक्षकले विद्यार्थीलाई पढाउने गरेको मियाँले बताए । मुस्लिम समुदायको ठूलो पर्व इद उल फित्रमा स्थानीयसँग सहयोग उठाएर मदरसा सञ्चालन गर्दै आएको उनको भनाइ छ । मदरसाको अवस्था दयनीय भएकाले यस वर्ष वडा कार्यालयले दुईकोठे भवन निर्माण गरिदिन लागेको वडाध्यक्ष शम्भुसिंह राजवंशीले बताए । उनका अनुसार भवन निर्माणका लागि वडा कार्यालयबाट ७ लाख रुपैयाँ विनियोजन गरिएको छ । ०७४ मा वडा कार्यालयकै २ लाख २५ हजार रुपैयाँको लागतमा मदरसामा पक्की घेराबारा गरिदिएको वडाध्यक्ष राजवंशीले सुनाए ।शिक्षा अधिकृत ज्ञानबहादुर पौडेलका अनुसार गाउँपालिकाभित्र ९ वटा मदरसा छन् । केहीको अवस्था राम्रो भए पनि मुझाहिर उलुम लगायतको दयनीय रहेको उनले बताए । मुझाहिर उलुम मदरसाबारे हामी जानकार छौं, उनले भने ।"
सुसनको ह्याट्रिक विकेट,"(इटहरी)  मनमोहन मेमोरियल लिग (एमएमएल) एकदिवसीय रािष्ट्रय क्रिकेटमा त्रिभुवन आर्मी क्लबले लगातार दोस्रो जित हात पारेको छ । इनरुवामा जारी प्रतियोगितामा मंगलबार आयोजक टिम मनमोहन क्रिकेट सेन्टर प्रदेश १ ले छाडेको ५७ रनको झिनो लक्ष्य आर्मीले ५ ओभरमा कुनै पनि विकेट नगुमाई पूरा गर्यो । जितसँगै आर्मी समूह ए बाट सेमिफाइनल पुगेको छ । आर्मीका ओपनर कुशल मल्लले ३५ र हरिकृष्ण झाले २० रन बनाए । कुशलले ५ चौका र २ छक्का प्रहार गरे । हरिकृष्णले २ चौका र १ छक्का प्रहार गरे । टस जितेर ब्याटिङ रोजेको आयोजक टिम १९३ ओभरमा सबै विकेट गुमाई ५६ रनमा समेटिएको थियो । आयोजकका लागि ओपनर सुशान्त तिमिल्सिनाले १५ र सोनु मण्डलले १३ रन जोडे । अन्य ब्याट्सम्यानले भने दोहोरो अंक बनाउन सकेनन् । आर्मीका देव्रेहाते स्पिनर सुसन भारी एक्लैले ७ विकेट लिए । उनले आठौं ओभरको दोस्रो बलमा सुशान्त, तेस्रो बलमा अल्फाज मन्सुरी र चौथो बलमा सरोज बस्नेतको विकेट लिँदै ह्याट्रिक पूरा गरेका थिए । उनले ८३ ओभरमा ३ मेडन राख्दै १६ रनमात्र खर्चेका थिए । हरिबहादुर चौहानले २ र शाहब आलमले १ विकेट लिए । आर्मीका सुसन भारी म्यान अफ द म्याच घोषित भए । बुधबार नेपाल पुलिस क्लब र कर्णाली प्रदेशबीच प्रतिस्पर्धा हुनेछ ।"
रंगशालाका लागि हेटौंडा उपमहानगरको ३० लाख,"(हेटौंडा)  हेटौंडा उपमहानगरपालिकाले धुर्मुससन्तुली फाउन्डेसनले चितवनको भरतपुरमा निर्माण गर्दै गरेको गौतमबुद्ध अन्तर्राष्ट्रिय क्रिकेट रंगशालाका लागि ३० लाख रुपैयाँ सहयोग गरेको छ । उक्त रकम मंगलबार पमहानगरपालिकाका मेयर हरिबहादुर महतले फाउन्डेसनका अध्यक्ष सीताराम कट्टेल र सहअध्यक्ष कुन्जना घिमिरेलार्ई हस्तान्तरण गरेका थिए । उपमहानगरपालिकाले रंगशाला निर्माण गर्न उक्त रकम सहयोग गर्ने घोषणा गरेको थियो । करिब ३ अर्ब रुपैयाँ लागतमा निर्माण गर्न लागिएको रंगशालानिम्ति सरकारीस्तरबाट सहयोग भएको पहिलो हो । तीनै तहका सरकारले रंगशाला निर्माण गर्न सहयोगको आश्वासन दिए पनि सहयोग रकम भने हस्तान्तरण गरेका छैनन् । तर, देशभरका ७ सय ५३ वटा स्थानीय तह, सात प्रदेश सरकार र संघीय सरकारमध्ये पहिलो पटक हेटौंडा उपमहानगरपालिकाले सरकारीतर्फको सहयोग हस्तान्तरण गरेको फाउन्डेशनका अध्यक्ष कट्टेलले बताए । अहिलेसम्म रंगशालाको निर्माणको काम व्यक्तिगत र संघसंस्थाको सहयोगबाट मात्र भएको छ । तर, रंगशाला निर्माणको काम तीव्र गतिमा अगाडि बढाउन सहयोग पुगोस् भन्ने उद्देश्यले रकम हस्तान्तरण गरिएको मेयर महतले बताए । सरकारले गर्नुपर्ने काम कलाकार गर्न थाल्नुभएको हो, मेयर महतले भने, त्यसैले सबैले सहयोग गर्नुपर्छ । सबै तहका सरकारको सहयोग यही गतिमा हुने हो भने तोकिएको समयअगावै काम सकिने अध्यक्ष कट्टेलले दाबी थियो ।पहिलोपल्ट सरकारी रकम पाएकामा भावुक हुँदै अध्यक्ष कट्टेलले भने, धेरै आश्वासन आएका छन् । तर सहयोग आएको छैन । सरकारी सहयोग रकम हस्तान्तरण गर्ने पहिलो सरकारी निकाय हेटौंडा उपमहानगरपालिका हो । अहिले काम सुरुआती समयमा धेरैलाई विश्वास भएको होला तर, काम देखिएपछि धेरैले सहयोग गर्नुहोला । यो सहयोग महत्त्वपूर्ण हुनेछ । चितवनको भरतपुर महानगरपालिकास्थित कृषि तथा वन विश्वविद्यालय परिसरभित्रको शान्तिचोकस्थ्ति २० विघा ६ कठ्ठा क्षेत्रफलमा २५ हजार दर्शक क्षमताको अत्याधुनिक रंगशाला निर्माण गर्न लागिएको छ । नेपाली मौलिकतासहित निर्माण हुन लागेको रंगशाला स्तुपा आकारको हुनेछ भने क्रिकेट मैदान फुलेको कमल फूल आकारमा बन्नेछ । जसले अन्तर्राष्ट्रिय क्षेत्रमा ख्याति कमाएका खेलाडीलाई मुस्कुराउँदै स्वागत गर्नेछ । नारायणी नदी र सुन्दर हिमालको दृश्य हेर्न सकिने रंगशाला नेपालको पहिचानको रंगशाला बन्नेछ । रंगशाला प्रवेशद्वारमै पाथिभरा, बुढासुब्बा, हलेसी, जनकपुरधाम, बडिमालिका, पशुपतिनाथ, बौद्ध, स्वयम्भूनाथ, विन्दावासिनी, सिद्धबाबा, स्वर्गद्वारी, लुम्बिनीसहित सिंगो नेपाल स्वागत गरिरहेको हुनेछ ।"
युभेन्ट्समाथि इन्टरको दबाब,"मिलान रोमेलु लुकाकुले दुई गोल गरेपछि इन्टर मिलानले सोमबार राति नेपोलीलाई ३१ ले हराएको छ । टोली इटालीको सिरी ए को शीर्षस्थानमा रह्यो । जितसँगै इन्टरले डिफेन्डिङ च्याम्पियन युभेन्ट्समाथि दबाब कायम राखेको छ । यसअघि युभेन्ट्सले काग्लियारीलाई ४० ले हराएको थियो । त्यो खेलमा क्रिस्टियानो रोनाल्डोले ह्याट्रिक गरेका थिए । इटालीमा रोनाल्डोको यो पहिलो तीन गोलको प्रदर्शन हो । एन्टोनियो कोन्टेको इन्टरले २३ वर्षयता पहिलोपल्ट लिगमा नेपोलीलाई हराएको छ ।यो जितसँगै कोन्टेले सिरी ए मा प्रशिक्षकका रूपमा आफ्नो सय खेलको जित पनि आत्मसात् गरेका छन् । यस सफलतापछि युभेन्ट्ससँग समान अंकमा इन्टर शीर्षस्थानमा रह्यो । दुवैको समान ४५ अंक छ । तर इन्टर गोल अन्तरले अगाडि छ । उत्कृष्ट लयमा रहेको लाजियो तेस्रो स्थानमा छ । टोलीले लिगमा लगातार नवौं जित हात पार्दा ब्रेसियालाई २१ ले स्तब्ध भयो । लाजियोले एक खेल भने कम खेलेको छ । टोलीको ३९ अंक पुगेको छ ।नेपोलीलाई हराउन कहिले पनि सजिलो हुन्न, कोन्टेले भने, पछिल्लो समय नेपोलीले युभेन्ट्सलाई कडा चुनौती दिइरहेको थियो । त्यति बेला इन्टर धेरै पछाडि थियो । यसपल्ट हामीले यो दूरी समाप्त पार्नु छ । गत सिजन उपविजेता रहेको नेपोलीले कमजोर प्रदर्शन गर्ने क्रममा इन्टरलाई तीनै गोल आफ्नो गल्तीमा उपहार दिएको थियो । नेपोलीका प्रशिक्षक गेनारो गुटासोले भने आफ्ना खेलाडीले धेरै गल्ती गरेको र यसको सजाय भोगेको स्विकारे ।टुरिनमा भने रोनाल्डोले लगातार पाँचौं खेलमा गोल गरे । यो जितले इटालीको सुपर कपमा लाजियोको हातबाट बेहोरेको हारपछि राहत दिलाएको छ । खेललाई लिएर रोनाल्डोले ट्वीट गर्दै भनेका छन्, नयाँ वर्ष २०२० को सुरुआत तीन गोलको प्रदर्शनसँगै गर्न पाएकामा खुसी छु, उनले यसपल्ट लिगमा १३ गोल गरिसकेका छन् । सोमबार रातिकै अर्को खेलमा ज्लाटन इब्राहिमोभिचले एसी मिलानका लागि पुनरागमन गरे । तर, साम्पडोरियाविरुद्धको खेल भने गोलरहित बराबरीमा सकियो ।इंग्ल्यान्डलन्डन आर्सनलले एफए कप चौथो चरणमा प्रवेशका लागि सोमबार राति लिड्स युनाइटेडलाई १० ले हराएको छ । च्याम्पियनसिप लिग टिम लिड्सले खेलमा लगातार अवसर सिर्जना गरेर राम्रो खेले पनि गोल भने गर्न सकेन । टोली यसको मूल्य चुकाउन बाध्य रह्यो । लयमा नदेखिएको आर्सनलका लागि रेस नेल्सनले एकमात्र गोल गरे । च्याम्पियनसिपमा शीर्षस्थानको लिड्स यसपल्ट प्रिमियर लिगमा उक्लने विश्वास गरिएको छ ।"
गोलविहीन निरस खेल,आजका खेलबीबीसीविरुद्ध थ्रीस्टार १२ः०० बजेच्यासलविरुद्ध पुलिस १५ः०० बजेदशरथ रंगशाला
इंग्ल्यान्डद्वारा शृंखला बराबर,"सिड्नी बेन स्टोक्सले सानदार बलिङ प्रदर्शन गरेपछि इंग्ल्यान्डले मंगलबार दक्षिण अफ्रिकालाई दोस्रो टेस्टमा १ सय ८९ रनले पराजित गरेको छ । पाँचौं तथा अन्तिम दिन खेलको अन्तिम समयमा जित हात पारेपछि इंग्ल्यान्डले विश्व टेस्ट च्याम्पियनसिपको चार टेस्ट शृंखला ११ को बराबरीमा ल्याएको छ । ४ सय ३८ रनको कठिन विजय लक्ष्य लिएर आएको दक्षिण अफ्रिका २ सय ४८ रनमा अलआउट भएको थियो । दक्षिण अफ्रिकाको अन्तिम विकेट झर्दा टेस्टमा ८२ ओभरको खेलमात्र बाँकी थियो । स्टोक्सले १४ बल अन्तरमा ३ विकेट लिई इंग्ल्यान्डलाई नाटकीय विजय दिलाएका थिए । दक्षिण अफ्रिकी ब्याट्सम्यानले अधिकांस दिनको खेलमा इंग्ल्यान्डका बलरका प्रतिरोध गरेका थिए । दक्षिण अफ्रिकाले १२६२ बाट दिनको खेल सुरु गरेको थियो । चियाअगाडि पनि टोलीले ३ विकेटमात्र गुमाएको थियो । आफ्नो पहिलो टेस्ट खेलिरहेका ओपनिङ ब्याट्सम्यान पिटर मालनले ३ सय ६९ मिनेट क्रिजमा बिताउने क्रममा २ सय ८८ बल खेलेर ८४ रन बनाए । उनले ४ चौका प्रहार गरेका थिए । साम कुरानले नयाँ बल लिएपछि उनलाई आउट गरेका हुन् । भोजन र चियाअघि दक्षिण अफ्रिकाले गुमाएको यही विकेटमात्र थियो । अन्तिम सत्रमा इंग्ल्यान्डलाई विजयनिम्ति ५ विकेट आवश्यक थियो, जहाँ दक्षिण अफ्रिकाले कम्तीमा ३१ ओभर खेल्नुपर्ने थियो । क्विन्टन डी कक कमै मात्र लुज बल खेल्नेक्रममा आउट भए । उनी र रसी भान डेर डुसेनले दुई घण्टाभन्दा बढी ब्याटिङ गरे । ५० रन बनाएका डी ककलाई जो डेन्लीले आफ्नो लेग स्पिनबाट अप्ठ्यारोमा पारिरहेका थिए । तर शर्ट बल पुल गर्न लाग्दा उनी मिडविकेटमा समातिए ।भान डेर डुसेनले १ सय ९४ मिनेट क्रिजमा बिताए । १ सय ४० बल खेली उनले मात्र १७ रन बनाए । इंग्ल्यान्डको चतुर रणनीतिमा उनी आउट भए । उनले स्टुवार्ट ब्रोड र जेम्स एन्डरसनलाई मजाले खेलिरहेका थिए । लेग स्लिप राखेको अर्को बल खेल्दा उनी ब्रोडको बलिङमा एन्डरसनबाट समातिए । स्टोक्सले तीव्र गतिको बलिङ र शर्ट पिच बलबाट ड्वाइने प्रेटोरिउस र एनरिच नोर्टजेलाई लगातार बलमा आउट गरे । अन्तिम ब्याट्सम्यान भेर्नोन फिलान्डरलाई म्यान अफ द म्याच स्टोक्सले ओले पोपेबाट गलीमा क्याच गराए ।इंग्ल्यान्डले पहिलो इनिङ्समा २ सय ६९ रन बनाएको थियो । जवाफमा आएको घरेलु टोली दक्षिण अफ्रिकाले २ सय २३ रनमात्र बनाउन सकेको थियो । ओपनर डम सिब्लीको १ सय ३३ र स्टोक्सको ७२ रनमा इंग्ल्यान्डले ३९१८ मा दोस्रो इनिङ्स समाप्तिको घोषणा गर्दै दक्षिण अफ्रिकालाई विशाल चुनौती तेर्स्याएको थियो ।"
चन्द्रागिरिको सनसनीपूर्ण जित,"(काठमाडौं)  चन्द्रागिरि नगरपालिका जावलाखेलमा भइरहेको महानगर कप भलिबलको महिलातर्फ सेमिफाइनलमा पुगेको छ । जावलाखेल भलिबल प्रशिक्षण केन्द्रको कोर्टमा मंगलबार चन्द्रागिरिले ललितपुर महानगरपालिकालाई ३२ को सेटमा पराजित गर्यो । टोली समूह ए बाट विजेता बन्दै सेमिफाइनलमा पुगेको हो । प्रतिस्पर्धात्मक खेलमा चन्द्रागिरिले २५१८, १४२५, २५२१, १८२५, १५११ को सेटमा सफलता पाएको थियो ।चन्द्रागिरिले ६ अंक जोडेको थियो । हारका बावजुत ललितपुर उपविजेता बन्दै सेमिफाइनल पुगेको छ । ललितपुरले एक जित्दै ३ अंक जोडेको हो । बनेपा र गुप्तेश्वर बाहिरिए । चन्द्रागिरिले फाइनल पुग्नका लागि विदुर नगरपालिकासँग खेल्नेछ । अर्को सेमिफाइनल ललितपुरले गोकर्णेश्वरसँग खेल्नेछ ।गोकर्णेश्वर ९ अंक जोडेर समूह बी को विजेता बन्यो । ६ अंक जोडेको विदुर उपविजेता भयो । यो समूहबाट टोखा र हेटौंडा उपमहानगर टिम बाहिरिएका छन् । मंगलबार गोकर्णेश्वरले टोखालाई २५१५, २५५, २५१५ ले र हेटौंडाले विदुरलाई २५१८, २५१७, २५२३ ले हराए ।पुरुषतर्फ भने क्वाटरफाइनल समीकरण भएको छ । सेमिफाइनल पुग्नका लागि चौतारा नगरपालिकाले बनेपा नगरपालिका, कागेश्वरी मनोहराले ललितपुर महानगरपालिका, महालक्ष्मीले गोकर्णेश्वर तथा कमलामाईले पनौती नगरपालिकासँग खेल्नेछन् । समूह ए बाट चौतारा र ललितपुर, बी बाट कागेश्वरी र बनेपा , सी बाट महालक्ष्मी र पनौती, डी बाट कमलामाई र गोकर्णेश्वर अन्तिम आठमा पुगेका हुन् ।मंगलबार कागेश्वरीले बनेपालाई २५२०, २६२८, २६२४, ३१२९ ले र गोकर्णेश्वरले गोदावरीलाई २५२०, २५२१, २२२५, २५२१ को सेटमा हराए ।"
खुला भलिबल,"(बागलुङ)  छैटौं बागलुङ महोत्सवको अवसरमा आयोजित खुला भलिबल प्रतियोगिता अनेरास्ववियु बागलुङले जितेको छ । अखिलले सेनाको २३ नम्बर बाहिनीविरुद्ध फाइनलमा २५२२, १०२५, २५२१, २२२५, १५११ को सेटमा जित पाएको थियो ।साबिक विजेता छन्त्याल कन्स्ट्रक्सनलाई सेमिफाइनलमा हराएर बाहिनी टिम फाइनल पुगेको थियो । विजेताले १ लाख ११ हजार १ सय ११ रुपैयाँ र आर्मीले ८० हजार रुपैयाँ पुरस्कार पाए । विजेताका प्रकाश केसी उत्कृष्ट खेलाडी घोषित भए । उनले ५ हजार रुपैयाँ पाए । बाहिनीका दिनेश मल्ल उत्कृष्ट सर्भर, अनेरास्ववियुका मीन सुनार उत्कृष्ट सेटर, छन्त्यालका लक्ष्मण सुनार उत्कृष्ट स्पाइकर, बाहिनीका डिलबहादुर जिसी उत्कृष्ट डिफेन्स र अखिलका राजु बिक उत्कृष्ट ब्लकर घोषित भए । स्पर्धामा १६ टिमले भाग लिएका थिए ।"
एपीएफ र आर्मी एउटै समूहमा,"काठमाडौं (कास) न्यु डायमन्ड कप खुला राष्ट्रिय महिला भलिबल च्याम्पियनसिपको मंगलबार खेलतालिका सार्वजनिक गरिएको छ । साबिक विजेता एपीएफ र त्रिभुवन आर्मी क्लब एउटै समूह ए मा परेको छ । यो समूहमा पारामाउन्ट र टप्स स्कुलका टिम पनि रहेका छन् । बुधबार सुरु हुने प्रतियोगिताको अर्को समूह बी मा साबिक उपविजेता तथा आयोजक न्यु डायमन्ड स्पोर्ट्स क्लब, ढोरपाटन स्पोर्ट्स क्लब र नेपाल पुलिस क्लब रहेका छन् । पुस २६ सम्म चल्ने प्रतियोगिता लिगकम नकआउटका आधारमा हुनेछ । विजेताले ४ लाख र उपविजेताले ३ लाख रुपैयाँ पुरस्कार जित्नेछन् ।"
अर्बिनाको चार गोल,"कान्तिपुर (कास) क्विक्स कप अन्तरस्कुल छात्रा राष्ट्रिय फुटबलमा मंगलबार स्मृति बोर्डिङ, बार्चुली मावि, जनज्योति र महादेव माविले आफ्नो खेलमा जित हासिल गरेका छन् । पहिलो खेलमा स्मृतिले नेपालय माविलाई ४१ गोलले हराउँदा अर्बिना पौडेल एक्लैले ४ गोल गरिन् । त्यति मात्र होइन उनले आत्मघाती गोलमार्फत विपक्षीलाई पनि एक गोल उपहार दिइन् । उनले खेलको १७, २८, ५७ औं र इन्ज्युरी समयमा गोल गरेकी हुन् । ४० औं मिनेटमा आत्मघाती गोल गरिन् । अर्को खेलमा बार्चुलीले छहारी शिक्षासदनलाई २१ गोलले हरायो । बार्चुलीका सलिना थारु र रजनी घर्तीमगरले गोल गरेका थिए । रविना शाहीले छहरीबाट एक गोल फर्काइन् । जनज्योतिले एसएमडी माविलाई ५० ले हराउने क्रममा दीक्षा चन्दले ह्याट्रिक गरिन् । त्यसबाहेक अन्जली चौधरी र पवित्रा चौधरीले ११ गोल गरे । दिनको चौथो खेलमा महादेवले एकता जेम्स माविलाई ४० ले हरायो । महादेवका हेमा रावत, सपना सन्ची, पुष्पाकुमारी विष्ट र प्रतीक्षा चौधरीले ११ गोल गरे ।"
