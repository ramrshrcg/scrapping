शीर्षक,विवरण
"आईपीएसमा आक्रामक, एमसीसीमा मौन","संयुक्त राज्य अमेरिकाले आफ्नो अति महाशक्तिको स्थिति कायम राख्न र विश्वमा आफ्नो एकछत्र प्रभुत्व बनाइराख्न नयाँनयाँ रणनीति विकास गरिरहेको छ, अध्यक्षद्वयले भनेका छन्, हिन्द महासागर वरिपरिका क्षेत्रमा आफ्नो प्रभाव विस्तार गर्ने, प्रभुत्व कायम गर्ने र पहिलो आर्थिक शक्तिका रूपमा उदाउँदै गरेको चीनलाई घेरा हाल्ने र कमजोर पार्ने सैन्य रणनीतिको रूपमा इन्डोप्यासिफिक स्ट्राटेजी अगाडि बढाइरहेको छ । प्रतिवेदनमा चीनको बेल्ट एन्ड रोड इनिसिएटिभ (बीआरआई) लाई भने आर्थिक सहयोग क्षेत्र विस्तार गर्ने बृहत् साझेदारीको रणनीतिका रूपमा चित्रण गरिएको छ । बीआरआईमा नेपाल पनि सदस्य बनिसकेको छ । भारतले जारी गरेको राजनीतिक नक्साप्रति भने आपत्ति जनाउँदै त्यसलाई सच्याउन कूटनीतिक वार्ता र संवाद जारी रहेको प्रतिवेदनमा उल्लेख गरिएको छ । सकारका कमजोरीको मूल्यांकन ओलीसमेतका तर्फबाट अध्यक्ष दाहालले पेस गरेको ३५ पृष्ठ लामो प्रतिवेदनमा सरकारले गरेका काम र भएका कमजोरीको पनि केही लेखाजोखा गरिएको छ । कानुन निर्माण गरेको, संविधान कार्यान्वयनका आधार तयार गरेको, परराष्ट्र नीति सञ्चालनमा सफलता हासिल गरेकोदेखि कैयौं ठूला परियोजना अघि बढाएको भन्दै प्रतिवेदनले सरकारको बचाउ गरेको छ । सरकारले सुधार गर्नुपर्ने काम भन्दै केही कमजोरीलाई प्रतिवेदनले बुँदागत रूपमा औंल्याएको छ । तीन तहको सरकार सञ्चालन गर्नका लागि आवश्यक सबै कानुन बनाउन नसकेको, विधेयकहरू मस्यौदा गर्न सरोकारावालहरूसँग राय लिनुपर्ने पाठ गुठी विधेयकबाट सिक्नुपर्ने प्रतिवेदनमा उल्लेख छ । संवैधानिक राजनीतिक नियुक्तिमा भएका ढिलाइले राज्य सञ्चालनका कतिपय संवेदनशील निकायको काममा ढिलो भइरहेको र नियुक्तिमा समानुपातिक र समावेशी सन्तुलन मिलाउनुपर्ने आवश्यकता देखिएको पनि जनाइएको छ । ठूला पूर्वाधारको कुरा गरिरहँदा तत्काल जनताले राहत महसुस गर्ने काम गर्न ध्यान कम जाने गरेको पनि प्रतिवेदनले औंल्याएको छ । ठूला र नयाँ राजमार्गको कुरा गर्दा भएका सडकका खाल्डा र धूलो पुर्ने लगायतका काममा कमजोरी भएको प्रतिवेदनमा उल्लेख गरिएको छ । उपनिर्वाचनमा हारको विश्लेषणप्रतिवेदनमा उपनिर्वाचनको परिणामको मिहिन विश्लेषण गरिएको छ । निर्वाचन परिणामलाई निकै ठूलो पाठका रूपमा अध्यक्षद्वयले लिएको आशय प्रतिवेदनबाट बुझ्न सकिन्छ । विशेषगरी धरान उपमहानगरपालिका प्रमुख र भक्तपुरको प्रदेशसभा सदस्यको चुनावी परिणामलाई गम्भीरतापूर्वक लिन जरुरी रहेको प्रतिवेदनमा उल्लेख छ । उपनिर्वाचनमा कहाँकहाँ कस्तो हार र प्रवृत्ति देखिए भन्ने विश्लेषण गर्दै आगामी दिनमा त्यसमा सुधार नगरे त्यसले गम्भीर परिणाम ल्याउनेतर्फ प्रतिवेदनले सजग गराएको छ । पार्टी एकीकरणका बाँकी काम पूरा गर्न ढिलाइ भएकाले पनि यस्तो परिणाम आएको हुन सक्ने भएकाले अबका दिनमा पार्टीलाई एकताबद्ध बनाएर लैजानुपर्ने उनीहरूको निष्कर्ष छ । प्रतिवेदनले यसअघि स्थायी कमिटीमा पेस गरेको जस्तै पार्टीभित्रको गुटबन्दी र गुट अनुशासनको प्रसंग पनि उठाएको छ । पार्टी संस्थागत छैन, गुटहरू सक्रिय रहेका छन्, घात अन्तरघात र अराजकताका प्रवृत्तिहरू सक्रिय रहेका छन्, प्रतिवेदनमा भनिएको छ, पार्टी अनुशासनको स्तर दयनीय छ । पार्टी अनुशासनको स्थान गुट अनुशासनले लिने हो कि भन्ने खतरा छ । नेतृत्वको योगदान अवमूल्यन नगर्न चेतावनीअध्यक्षद्वयले पार्टीभित्र भएका कमजोरीप्रति आत्मालोचित हुने उल्लेख गर्दै पार्टी एकताका लागि नेतृत्वले पुर्याएको योगदानलाई अवमूल्यन नगर्न चेतावनी दिएका छन् । पार्टीभित्र बहस र आन्तरिक छलफल गर्दा योगदानको अवमूल्यन हुने गरी टिप्पणी नगर्न अध्यक्षद्वयले भनेका हुन् । एउटा सजीव पार्टीमा चल्ने बहस र आन्तरिक वादविवादको प्रक्रियाले पार्टी एकतामा खेलेको ऐतिहासिक भूमिकाको अवमूल्यन हुन नपाओस् भन्ने कुरामा पार्टी सदस्य हरदम सचेत र जागरुक रहन जरुरी छ, प्रतिवेदनमा भनिएको छ । महाधिवेशनको मिति प्रस्तावअध्यक्षद्वयले पार्टी एकतापछि तल्लो तहसम्म त्यसको प्रभाव विस्तारका लागि आउँदो फागुनदेखि असारसम्म विशेष अभियान सञ्चालन गर्ने प्रस्ताव गरेका छन् । त्यस्तै पार्टीको महाधिवेशन २०७७ चैत २५ देखि ३० सम्म गर्ने प्रस्ताव पनि अघि सारेका छन् । महाधिवेशनका लागि २०७७ भदौदेखि मंसिरसम्म सबै स्थानीय र प्रदेश तहका अधिवेशन सक्ने उल्लेख छ । महासचिवको प्रतिवेदन पेस बैठकमा महासचिव विष्णु पौडेलको १९ पृष्ठ लामो सांगठनिक प्रतिवेदन पनि पेस भएको छ । प्रतिवेदनमा पार्टी एकताको पृष्ठभूमिदेखि अहिलेसम्म सम्पन्न भएका कामको विवरण उल्लेख गरिएको छ । उनले पार्टी एकता विगतमै हुन नसकेको कुरालाई कमजोरीका रूपमा उल्लेख गरेका छन् । उनले ढिलो गरी भएको एकतालाई ऐतिहासिक महत्त्वका रूपमा चित्रण गरेका छन् ।"
नाकामै रोकियो पुस्तक,"अहिले नेपालमै छापिएका पुस्तकमा छुट दिइन्छ । विदेशी पुस्तकमा भने छुट दिन हम्मे पर्ने शर्माले बताइन् । मूल्य सुन्दै तर्सिन्छन् पाठक जमलमा रहेको एजुकेसन बुक हाउसकी बिना श्रेष्ठ नयाँ पुस्तक भन्सारमा रोकिएकाले हैरान छिन् । वीरगन्ज भन्सारबाट पुस्तक आउँदै थियो । बीच बाटोमा (राजस्व अनुसन्धानमा) डलरमा कर लिनुपर्छ भनेर किचकिच गरेर पुस्तक रोकिएको छ । सरकारले चाहिँ के गर्न खोजेको हो खै कुन्नि ? उनले भनिन् । विदेशी पुस्तकको मूल्य डलरमा रहेकाले डलरमै कर तिर्नुपर्छ भनेपछि पुस्तक रोकिएका हुन् । पाठक पनि महँगो रकममा पुस्तक किनी हाल्दैनन् । करकै कारण बिक्रेताहरू समस्यामा परेको सुनाउँछिन् बिना । अन्नपूर्ण एक्सप्रेसका प्रधान सम्पादक विश्वास बराल भन्छन्, कमाउनेलाई त पुस्तकमा खर्च गर्न ठूलो कुरा भएन । तर यसले विद्यार्थीलाई समस्यामा पारेको देखिन्छ । स्तम्भकार उज्ज्वल प्रसाईंले मण्डला बुक्स प्वाइन्टमा अक्स्फोर्ड युनिभर्सिटी प्रेसले छापेका केही पुस्तक मगाएको लामो समय भइसक्यो । तर पुस्तक आइपुगेको छैन । अप्ठ्यारो छ नि, भनेको पुस्तक ल्याउँदैनन् । ल्याए पनि समयमा आइपुग्दैन । नयाँ पुस्तक पढ्नुपर्यो भने यसै पनि दाम महँगो छ । त्यही माथि कर लगाइएपछि छुट पनि छैन, उनले भने । पुस्तक महँगो भएकै कारण दुइटा पुस्तक लैजानेले एउटै मात्र किन्न थालेको एजुकेसन बुक हाउसकी बिनाले बताइन् । पुस्तकबाट पाउने केही प्रतिशत नाफा पनि करमै जाने भएपछि पुस्तक पसलको भाडासमेत तिर्न गाह्रो भएको उनको गुनासो छ । सरकारले पुस्तकमा कर लगाएको केही महिना उनले विदेशी पुस्तकमा केही छुट दिएरै बिक्री गरिन् तर अहिले कर लगाएको पुस्तकको दाम सुनेरै पाठक तर्सिन थालेका छन् । विदेशी पुस्तक ८९ सय घटी छैन । अब त्यसमा छुट नै नपाएपछि कसले किन्छ र ? उनले भनिन् । गफिँदै गर्दा दुई युवती पुस्तक लिएर उनको काउन्टरछेउ आइपुगे । बिना दुइटा पुस्तकको हिसाबमा लागिन् । छुट पाइँदैन ? एक युवतीले सोधिन् । जवाफमा बिनाले भनिन्, नेपालकै पब्लिकेसनको लाने भए १० प्रतिशत छुट हुन्छ । युवतीले हत्त न पत्त भनिहालिन्, जम्मा ? ल हेर्नॅस्, १० प्रतिशत छुट दिँदा पनि मात्रै भन्नुहुन्छ उहाँहरू । अब हामी अंग्रेजीमा छँदै छैन छुट भन्यो भने कसरी पाठकले चित्त बुझाउँछन्, बिनाले कान्तिपुरसित भनिन् । िििबागबजारमा रहेको रत्न बुक डिस्ट्रिब्युटर्समा पाठकहरू आफ्नै धुनमा पुस्तक खोज्दै थिए । म्यानेजर सुरेश श्रेष्ठ काउन्टरमा बसेर पाठकसँग पुस्तकको मोलतोल गर्न व्यस्त देखिए । रत्नमा पहिला विदेशी पुस्तक उपलब्ध हुँदा पाठक संख्या बढेको थियो तर अहिले नयाँ पुस्तक नभएर घटेको सुरेशले सुनाए । पहिला कर नलगाउँदा रत्नले विदेशी पुस्तक धेरै मगाउँथ्यो । अहिले करले गर्दा घटेको उनले बताए । नेपालमै छापिएका कोर्स बुकका लागि सन्दर्भ पुस्तक विदेशी पुस्तक नै हुने गर्छन् । त्यसैले पुस्तक नआउँदा विद्यार्थीलाई पनि समस्या परेको उनले बताए । सरकारले पुस्तकमा नभई ज्ञानमा भन्सार लगाएको उनको भनाइ छ । ज्ञान भनेको त बाँडिनुपर्ने हो । अहिले यही ज्ञानमा भन्सार शुल्क लगायो । खासमा पुस्तकको मूल्य पनि समस्या होइन । यहाँ त पुस्तक नै आएन, उनले सुनाए ।"
'विकृति मौलायो',"(काठमाडौं)  जहानियाँ राणा शासनविरुद्ध आवाज उठाउँदै गर्दा सहिद शुक्रराज शास्त्रीलाई टेकुस्थित रूखमा झुन्ड्याएर मारियो । प्रजातन्त्रका लागि लड्दालड्दै मारिएका उनलाई सरकारले उचित सम्मान दिन नसकेको परिवारको गुनासो छ । शास्त्रीलाई फाँसी दिइएको २० वर्षपछि जन्मेका नाति आनन्दराज जोशी भन्छन्, सरकारले चार सहिदका नाममा खासै सम्मान गरेजस्तो लाग्दैन, अहिले १५१६ हजार सहिद पुगे रे ! यो ठाउँमा यो समयमा मर्दै छु भन्ने थाहा हुँदाहुँदै मर्न जानेको मन कति उथलपुथल भएको थियो होला त्यतिबेला ? यसलाई सरकारले गम्भीरतासाथ लिएको देखिँदैन । शुक्रराज आनन्दराजका माइला हजुरबुबा हुन् ।राणाहरूले आठवटा मुद्दामा फसाएर १९९७ माघ १० गते राति उनलाई टेकुमा झुन्ड्याएर मारेका थिए । माघ ६ मा सर्वस्वहरणसहित फाँसीको सजाय सुनाइएको थियो । यो थाहा पाएपछि शुक्रराजले आफूले लगाउँदै गरेको घडी दलित समुदायका मानिसलाई लगाउन दिएका थिए । मर्नुअघि धोती फेरेका थिए । आनन्दराज भन्छन्, म मरेपछि यो घडी के काम भन्दै मर्नुअघि अर्कालाई लगाउन दिनुभएछ, उहाँ सहिदहरूका हजुरबा सहिद हुनुहुन्छ, यसैमा गर्व छ । पछिल्लो समय सहिदका नाममा विकृति मौलाउँदै गएको उनलाई मन परेको छैन । सहिदका नाममा खेतीपाती भइरहेको छ तर कसैलाई गाली गर्न मन छैन, उनले भने । सहिदका नाममा हजारौं, लाखौं रुपैयाँ सरकारसँग दाबी गर्नेहरू धेरै भेटिन्छन्, शुक्रराजका नाममा भने एक रुपैयाँ नलिएको उनले दाबी गरे । हामीले खोजेका नि छैनौं, सरकार खोज्दै आएको पनि छैन, आनन्दले भने, सहिदलाई पैसासँग दाँज्न सकिँदैन । तिनको योगदानलाई स्वार्थसँग दाँज्न मिल्दैन । शुक्रराजका नाममा उनको परिवारले अद्वैत मार्गमा सहिद शुक्र माध्यमिक विद्यालय स्थापना गरेको छ । विद्यालय खोल्नका लागि शुक्रराजकी बहिनी चन्द्रकान्ता मल्लले जग्गा दिएकी थिइन् । परिवारका अन्य सदस्यले विद्यालय निर्माण गर्न सहयोग गरेका थिए । चन्द्रकान्ता सर्वहारालाई शिक्षा दिनुपर्छ भन्ने अभियन्ता थिइन् । उनी ०४२ सालमा बितिन् । १९५० सालमा ललितपुरको मंगलबजारभित्र भकुम्बहालमा जन्मिएका शुक्रराजका बाबु माधवराज जोशी आर्य समाजका नेता थिए । उनलाई बेलाबेला देशनिकाला गरिन्थ्यो । शुक्रराज काठमाडौंको बांगेमुढामा बस्थे । उनले हृमसूत्र शांकर भाष्य, स्वर्गको दरबार, नेपाल भाषा व्याकरण, संस्कृत प्रदीप लगायत पुस्तकहरू लेखेका थिए । संस्कृत भाषामा उच्च श्रेणीमा शास्त्री गरेका कारण उनलाई शास्त्री भनिएको हो ।पञ्जाब विश्वविद्यालयबाट अंग्रेजी विषयमा स्नातक गरेपछि नेपाल फर्केका थिए । त्यसपछि क्रान्तिकारीहरूसँग घुलमिल भए । १९९३ सालमा नागरिक अधिकार समिति मा बसी राणा शासनविरोधी अभियानमा लागे । भारतमा उनले महात्मा गान्धीसँग भेट गरी नेपालका बारेमा कुरा गरेका कारण काठमाडौं फर्केपछि उनलाई राणा सरकारले नजरबन्द गरेको थियो । नजरबन्द तोडेर निस्किएपछि १९९५ साल माघ १३ मा काठमाडौंको इन्द्रचोकमा आमसभा गरी उनले राणा शासकविरुद्ध एकजुट हुन जनतालाई आह्वान गरेका थिए । त्यसपछि राजद्रोहको अभियोग लगाई उनलाई पक्राउ गरेर तीन वर्ष कैद सुनाइएको थियो । त्यही बेला विभिन्न मुद्दामा फसाएर फाँसी दिइएको थियो ।"
गंगालालले जब कान्छाको मुख हेर्छु भने,"(काठमाडौं)  विजयलाल श्रेष्ठ (८५) का जेठा दाइ सहिद गंगालाल श्रेष्ठ । माइला दाइ पुष्पलाल नेपाल कम्युनिस्ट पार्टीका संस्थापक । दुवैको गर्विलो इतिहास छ । दुवैप्रति अहिलेको पुस्ताले पनि उत्तिकै श्रद्धा र आदर गर्छ । विसं १९९१ मा जन्मिएका विजयलालका साइँला र काइँला दाइको पनि निधन भइसकेको छ । विजयलाल पुष्पलाल स्मृति प्रतिष्ठानका उपाध्यक्ष हुन् तर उनलाई धेरैले गंगालाल र पुष्पलालको भाइका रूपमा चिन्छन् । सहिद गंगालाल र नेकपाका संस्थापक पुष्पलालका कान्छा भाइ हुनुमा उनी गर्व गर्छन् ।राणा शासनविरोधी आन्दोलनमा लागेकै कारण विसं १९९७ माघ १०१६ भित्र शुक्रराज शास्त्री, धर्मभक्त माथेमा, गंगालाल र दशरथ चन्द मारिए । उनीहरूकै स्मरणमा विसं २०१२ देखि माघ १०१६ मा औपचारिक रूपमा सहिद सप्ताह मनाउने गरिएको छ ।यही मेसोमा विजयलालसँग भेट्न महाराजगन्जस्थित निवास पुग्दा उनले चित्त दुखाए अनि फिस्स हाँस्दै भने, तपाईं गंगालालको सराद्धे गर्न आउनुभएको त होला नि, बस्नुस् । हरेक वर्ष माघ १६ आसपास पारेर उनलाई सम्झने धेरै हुँदा रहेछन् । सबैले वर्षैपिच्छे सहिद दिवसमा मात्रै गंगालालको स्मरण गर्ने गरिएकामा उनको चित्त दुखेको रहेछ । नबोलौं भने बोल्नै छोड्यो, ठूलो पल्ट्यो भन्छन्, बोलौं भने के बोलौं र खै, नेताहरूका गतिविधि हेर्दा त सहिद परिवारको सदस्य भन्न पनि ग्लानि हुन्छ, उनले सुस्केरा हाले । अग्नि सापकोटालाई सभामुख बनाएकामा नेकपाप्रति उनको चित्त दुखाइ रहेछ । उनलाई अहिलेको राजनीतिक गतिविधि पटक्कै चित्त बुझेको छैन ।दाजुले खोलेको पार्टीले देश चलाइरहेको छ नि, कस्तो लागेको छ ? यो प्रश्नले विजयलाल केहीबेर अवाक बने । बोल्न खोज्दा गला अवरुद्ध भयो । केहीबेर आँखा टिलपिल बनाउँदै उनले भने, पुष्पलालले हत्या आरोपितलाई राज्य सञ्चालन गर्न दिनका लागि पार्टी खोलेका थिएनन्, गंगालालले यस्तो किसिमको होला भनेर प्राण आहुति दिएका थिएनन् । गंगालाल र पुष्पलाल अहिलेका नेताका गतिविधि हेरेर धरधरी रोइरहेका होलान् । कम्युनिस्ट नेताहरू करोडपतिअरबपति हुँदै गएको उनलाई मन परेको छैन ।बाँसबारीस्थित सहिद गंगालाल हृदयरोग केन्द्र पुग्दा दाइको सालिक हेरेर विजयलाल एकोहोरिन्छन् । शोभाभगवती नदीकिनार पुग्दा केहीबेर रोकिन्छन् । जन्मेको तीन वर्षमै आमा गुमाएका उनले त्यसको तीन वर्षमा विसं १९९७ माघ १५ मा दाजु गंगालाललाई गुमाएका थिए । उनी गंगालालभन्दा १६ वर्ष कान्छा छन् ।प्रमाणपत्र तह पढ्दै गर्दा गंगालाल तत्कालीन प्रजापरिषद्को कार्यक्रममार्फत् राणाशासनको विरोधमा लागिसकेका थिए । रुसी क्रान्ति र भारतमा ब्रिटिस उपनिवेशविरोधी मुभमेन्टको प्रभाव गंगालालमा परेको थियो । रुसमा कोही धनीगरिब हुन्न भन्ने छाप परेरै गंगालाल राणाविरोधी आन्दोलनमा होमिएको विजयलालको बुझाइ छ । शुक्रराज शास्त्रीलगायतको संगत उनमा थियो । गंगालालबारे त्यति धेरै स्मरण नभए पनि न्युरोडस्थित घरबाट पक्रेर लगेको अहिले पनि विजयलालको मानसपटलमा ताजै छ । विसं १९९७ कात्तिक २ गते घरबाटै पक्राउ परेका गंगालाललाई सिंहदरबार लगिएको थियो । अहिले रक्षा मन्त्रालय रहेको पुतली बगैंचामा थुनिएको थियो । गंगालाललाई विजयलालको मुख हेर्न मन लागेछ । कान्छालाई लिएर आउनू, साह्रै हेर्न मन छ भनेर एक दिन सन्देश पठाएछन् । सन्देश कर्मचारीले पुष्पलाललाई पुर्याएछन् । पुष्पलाल ६ वर्षको भाइलाई लिएर सिंहदरबार गए ।ओढ्नेओछ्याउने पुष्पलालले बोक्नुभयो, मैले हातमा हटकेस बोकेर सिंहदरबार गएको याद छ, विजयलालले भने, गंगालाल र पुष्पलाल दुवैले मलाई औधि माया गर्थे । टुहुरो भएकाले पनि होला । म केटाकेटी नाथे, आमा बितेको तीन वर्ष भएको, दाजुले साह्रै माया गरेर बोलाउनुभएको रहेछ, पछि पो त्यसको भाव बुझें । पुतली बगैंचामा भेटेको, शोभाभगवतीमा शव देखेको र परिवारका सदस्यहरू रोएको उनको आँखाअघि झलझली आइरहेको छ । गंगालाल देश, जनता, समानता, न्याय र प्रजातन्त्रका लागि लडेका हुन् । अहिलेको भद्रगोल राजनीति सहिदको सपना नभएको विजयलाल बताउँछन् । कम्युनिस्ट पार्टीको नेतृत्वमा सरकार बने पनि सहिदले देखाएको बाटो नहिँडेको उनको दुःखेसो छ । गंगालाललाई गोली हानेर मारेपछि शव उठाउन पनि त्यसबेला मान्छे नपाएको स्मरण गर्दै उनी भन्छन्, सत्ता र लोभमा लागेको भए गंगालालले उतिबेलै माफी पाएर धनसम्पत्ति जोड्न सक्थे तर त्यो बलिदानलाई नेताहरूले दुरुपयोग गरे, कम्युनिस्ट नेता जनताबाट टाढिए, धनाढ्य भए । राणाको त्रासले शव उठाउने मानिस नभएपछि केही आफन्त मिलेर शोभाभगवती किनारबाट गंगालालको शव उठाएको उनलाई माइला दाइ पुष्पलालले सुनाएका थिए । बुबा भक्तलालका साथी शिवकुमार श्रेष्ठ, परराष्ट्रविद् हिरण्यलाल श्रेष्ठका काका तुतुभाइ श्रेष्ठ, कान्छा काका शम्भुलाल श्रेष्ठका सम्धी जुक्तमान श्रेष्ठ, फुपूका छोरा आनन्दराम श्रेष्ठ र परिवारका सदस्यले गंगालालको शव उठाएका थिए । त्यही बेलादेखि बुबाले नेवारको काजकिरिया गर्ने गुठी छोडिदिनुभयो, उनी भन्छन् ।भक्तलाल राणाशासनकै बेला डिल्लीबजारमा एउटा सेक्सनको हाकिम थिए । जागिरकै क्रममा सरुवा भएर रामेछाप पुगे । कीर्तिपुरका रैथाने उनको तुलसीमायासँग विवाह भयो । गंगालाल र पुष्पलाल रामेछापमा जन्मिए, विजयलाल ओखलढुंगामा ।मर्छु भन्ने जान्दाजान्दै राणाशासनको विरोधमा लागेका र अहिलेका आन्दोलनमा मारिएका व्यक्तिलाई समान दर्जा दिइनु सहिदकै अपमान भएको उनले बताए । माइला दाजुले कम्युनिस्ट पार्टी निर्माण गरिदिनुभयो, जेठाले प्रजातन्त्र । जनताका हकअधिकार र समानताका लागि प्राण आहुति दिनुभयो तर त्यसको नतिजा हत्या आरोपित सभामुख बने, उनी भन्छन्, सहिदको मोल तोक्नेहरू मूर्ख हुन् । देश बनाउन होइन, खान र ब्रह्मलुट गर्नमा सबै एक हुन्छन् ।नेकपा अध्यक्ष पुष्पकमल दाहालले सशस्त्र आन्दोलनमा मारिएका ५ हजारको जिम्मा लिन्छु भनेकामा पनि उनको मन कुँडिएको रहेछ । प्रचण्ड धनपति नेता भएको उनले टिप्पणी गरे । पुष्पलालले पार्टी जन्माएको नेताहरूलाई धनपति बनाउनकै लागि हो त ? उनको प्रश्न छ ।हरेक वर्ष मनाइने सहिद दिवसमा पनि सरकारले सहिदका परिवारलाई सम्झन छाडेको उनको गुनासो छ । राजा महेन्द्रकै पालामा १२ पटक उनलाई सहिदका परिवारको नाताले कार्यक्रममा बोलाइएको थियो । त्यसपछि यस्ता औपचारिक कार्यक्रममा निम्तो नआएको उनले बताए । नयाँसडकछेउमा जुद्ध शमशेरको सालिक राखिएकामा उनको असन्तुष्टि रहेछ । जसले न्याय, समानता र प्रजातन्त्रका लागि लड्ने व्यक्तिहरूलाई मार्ने शासकको सालिक तिनैको घरछेउ सडकको बीचमा राखिनु सहिदहरूको अपमान हो, त्यसलाई अन्यत्र सार्नुपर्छ, उनको माग छ । जुद्ध सालिकबाट केही पूर्वतर्फ दशरथ चन्दका नाममा सहिद स्मारक रंगशाला छ । गंगालालको घर पनि त्यहीँ नजिक थियो । शिरमा राजा त्रिभुवनको सालिक भएकै कारण सहिदगेटलाई उपेक्षा गरिनु उपयुक्त नभएको उनको बुझाइ छ । त्रिभुवनले पनि त राणाशासन हटाउन त्याग गरेकै हुन् नि, उनले भने, पछि पो निरंकुश बने, जनताका अधिकार खोसे तर प्रजातन्त्र ल्याउनमा त उनको पनि भूमिका छ नि ।"
'परिभाषै फेरियो',"(ललितपुर)  धधर्मभक्त माथेमालाई फाँसीको सजाय दिइँदै गर्दा उनकी एक मात्र छोरी रेणुदेवी चार वर्षकी थिइन् । उनले एक वर्षअघि नै आमा गुमाइसकेकी थिइन् । रेणुदेवीसँग अहिले आफ्ना आमाबाबुबारे देखेभोगेको भन्दा सुनेपढेको सम्झना मात्रै छ । अमेरिका बस्दै आएकी ८३ वर्षीया उनी भन्छिन्, मैले बाबुबारे नेपालको सहिद भनेर किताबमा पढेँ, ठूलाबडाबाट किंवदन्तीजस्तै लाग्ने गरी सुनेँ ।भारतको कोलकातामा संघर्षपूर्ण जीवन बिताइरहेकै बेला धर्मभक्तकी श्रीमती उत्तरादेवीको मृत्यु भएको थियो । त्यसपछि धर्मभक्त भाइ ध्रुवभक्तलाई नाबालिका छोरी लालनपालन र शिक्षादीक्षाका लागि जिम्मा लगाएर विशेष कामका लागि काठमाडौं फर्किएका थिए । राणाकालीन शासनको विरोधमा सक्रिय धर्मभक्त नेपाल प्रजा परिषद् पार्टीमा सक्रिय थिए । तत्कालीन राणाशाहीले धर्मभक्तलाई ३२ वर्षकै उमेरमा १९९७ माघ १३ गते फाँसीसजाय दियो । बाबुआमाले सानैमा छाडेर गएपछि रेणुदेवीलाई काका ध्रुवभक्त र काकी वृन्दादेवीले छोरीसरह हुर्काएका थिए । बुबाहरूको राजनीतिक कर्मकै कारण हाम्रो माथेमा खलक देशनिकालामा पर्यो । दार्जिलिङ, कालिम्पोङ हुँदै काकाबुबाहरूले थुप्रै हन्डर खाएर भए पनि हामीलाई पढाउनुभयो, बढाउनुभयो, रेणुदेवीले सुनाइन्, पछि राजा त्रिभुवनले देश फर्कने अनुमति दिएपछि मात्रै हामी यताका भयौं ।रेणुदेवीले भारतको इलाहाबादबाट गृह विज्ञानमा स्नातक गरिन् । त्यसपछि काठमाडौं आएकी उनले महेन्द्र आदर्श विद्याश्रममा झन्डै ३० वर्ष लगातार पढाइन् । त्यसपछि बुबा धर्मभक्तका नाममा नख्खु, ललितपुरमा विद्यालय खोलेर अनाथविपन्नका लागि सहयोग पुग्ने गरी कक्षा चलाइन् । केही वर्षयता उनी छोराका साथमा अमेरिकाको पेन्सिलभेनियामा बस्दै आएकी छन् । बेलामौकामा काठमाडौं आउँछिन् । उनी भन्छिन्, बुबा धर्मभक्तसहित त्यो बेला राणाशाही विरुद्ध लड्नेहरूका बारेमा आज मेरा नातिनातिनाले पुस्तकमा पढिरहेका छन् तर ती अमर सहिद केका लागि लडेका थिए, बुझ्नबुझाउन सकिएको छैन ।राजनीतिक दलहरू पद, कुर्सी र शक्तिकै लडाइँमा लागिरहेको रेणुदेवीलाई चित्त बुझेको छैन । मेरो बुबाको पुस्ताले राणाशाहीविरुद्ध जीउज्यान दियो, उनले भनिन्, पञ्चायत, प्रजातन्त्र हुँदै गणतन्त्र आइसक्दा दलहरू हरहमेसा झगडामा व्यस्त देखिन्छन् । दल तथा नेताले सहिदको सपना भन्दै मञ्चबाट अनेक मीठा कुरा सुनाइरहने विरोधाभाषको स्थिति रहेको उनले टिप्पणी गरिन् । जनताले अपेक्षा गरेका धेरै कुरा पूरा हुन नसकेको उनको बुझाइ छ । उनको बुझाइमा नेपाली जनता सहन सक्ने शक्ति छ । जेजस्तै कठिनाइ पनि सहने भएकाले नेपालीलाई वीर भनिएको होला, उनले भनिन्, राज्य पद्धतिमा माथि बस्नेलाई सुख होला तर आम जनतालाई भने दुःखै छ । कहिले सहिदका सपना, कहिले नेताका सपना भनेरै टार्ने गरिएको छ । उनले अहिले सहिदको परिभाषा नै बदलिएको टिप्पणी गरिन् । गाडीले किचेर मरेका पनि सहिद भएका छन्, झ्यालमा घाम तापेर बसिरहेका बेला गोली लागेर मरेका पनि सहिद छन्, उनले भनिन्, तानाशाहविरुद्ध देश र जनताका नाममा फाँसीमा चढेकाहरूको इतिहासको आज के अर्थ रह्यो त ?"
दशरथको जन्मघर अब पाहुना घर,"(बैतडी)  बैतडीको दशरथचन्द नगरपालिका५, बस्कोटमा रहेको सहिद दशरथ चन्दको जन्म घरलाई पाहुना घर बनाइएको छ । जीर्ण घरलाई सहिद दशरथ चन्द स्मृति प्रतिष्ठानले राष्ट्रिय प्रतिभा स्मारक कोष र दशरथचन्द नगरपालिकाको सहयोगमा मर्मतसम्भार गरेर बस्नयोग्य बनाएको हो । अहिले घरवरिपरि सरसफाइ गरेर चिटिक्क पारिएको छ । आँगन फराकिलो बनाइएको छ । घरबाहिर दशरथको सालिक निर्माण गरिएको छ । घर जाने बाटोमा प्रवेशद्वार निर्माण भइरहेको छ । दशरथ जन्मिएको घरमा निःशुल्क बास बस्न मिल्ने व्यवस्था मिलाइएको प्रतिष्ठानले जनाएको छ । २० लाखभन्दा बढी रकम खर्च गरेर मर्मतसम्भार गरिएको प्रतिष्ठानका उपाध्यक्ष विनोदबहादुर चन्दले बताए । यसका लागि नगरपालिकाले बजेट उपलब्ध गराएको थियो । बजेट अभावले अझै राम्रो व्यवस्थापन गर्न सकिएको छैन, केही काम गर्न बाँकी छ, उनले भने ।प्रतिष्ठानकै अग्रसरतामा सहिदको स्मृतिमा बैतडीमा विभिन्न काम हुँदै आएको छ । राजमार्गमा दशरथचन्द स्मृति प्रतीक्षालय निर्माण गरिएको प्रतिष्ठानका अध्यक्ष चतुरबहादुर चन्दले जानकारी दिए । गत वर्ष ९ वटा प्रतीक्षालय बनाइएको र यो वर्ष पनि कहीं, कतैबाट रकम जुटे आवश्यक ठाउँमा थप्ने योजना रहेको उनले बताए । दशरथचन्द क्रिकेट मैदान निर्माणको काम पनि भइरहेको छ । दशरथको उपनाम सुशील नामकरण गरेर स्मारिका प्रकाशन गर्न लागिएको उनले जानकारी दिए ।सरोकारवाला निकायले दशरथ चन्दको ऐतिहासिक महत्त्व जोगाउन खासै चासो नदिएको प्रतिष्ठानका सदस्यहरू बताउँछन् । प्रतिष्ठानसँग आफ्नै कुनै बजेट नहुने भएकाले योजनाअनुरूप कार्य गर्न नसकिएको अध्यक्ष चन्द बताउँछन् । सहिदको जन्मघर संरक्षण गर्न नगरपालिकाले सकेजति बजेट विनियोजन गर्दै आएको दशरथ चन्द नगरपालिकाकी उपप्रमुख मीना चन्दले बताइन् । घरलाई सुरक्षित राख्नुपर्छ भन्ने मान्यताले जीर्ण अवस्थामा रहेको संरचना मर्मत गर्न गत वर्ष रकम विनियोजन गरिएको हो, उनले भनिन्, यस वर्ष प्रवेशद्वार निर्माणमा रकम उपलब्ध गराएका छौं । प्रजातन्त्र प्राप्तिका लागि जीवन उत्सर्ग गर्ने सहिदले देखाएको बाटोमा हिँड्न नसके पनि उनको इतिहास जीवन्त राख्नु दायित्व भएको उनले बताइन् । तत्कालीन राणा सरकारले विसं १९९७ माघ १५ गते काठमाडौंको शोभा भगवतीमा दशरथलाई गोली हानेर मृत्युदण्ड दिएका थिए । उनको जन्मघर भतिजाहरू भीमबहादुर र रामबहादुर चन्दको नाममा थियो । ०५१ सालमा सहिद दशरथ चन्द स्मृति प्रतिष्ठान गठन गरेर चन्द परिवारले घरजग्गा प्रतिष्ठानका नाममा गरिदिएका हुन् ।"
४ सहिदका ५ सालिक,"काठमाडौं (कास) काठमाडौं महानगरपालिकाले चार जना सहिदको पूर्ण कदको सालिक निर्माण गरेको छ । बुधबार सहिद गंगालाल श्रेष्ठ र दशरथ चन्दको पूर्ण कदको सालिक अनावरण गरिएको हो । शोभा भगवती विष्णुमती नदी किनारामा महानगरका मेयर विद्यासुन्दर शाक्यले चन्द र श्रेष्ठको सालिक अनावरण गरेका हुन् । वडा नम्बर १५ को संयोजनमा १८ लाख रुपैयाँ लागतमा सालिक निर्माण भएको हो । महेश तुलाधरले सालिक तयार गरेका हुन् । मृत्युदण्ड दिइएको उक्त स्थानमा सहिद स्मारक स्तम्भ र सालिक राखिएको छ । सहिद स्तम्भ तत्कालीन काठमाडौं नगर पञ्चायतले ०३६ माघ १५ गते सिलान्यास गरेर ०३७ माघ १७ गते अनावरण गरेको थियो । चिंकमुगल बस्ने प्रचण्डलाल श्रेष्ठले ०५८ माघ १५ गते सप्ताह लगाएर सालिक स्थापना गराएका थिए । महानगरपालिकाले गत वर्ष टेकु पचलीमा शुक्रराज शास्त्री र यस वर्ष सिफलमा धर्मभक्त माथेमाको पूर्ण कदको सालिक प्रतिस्थापन गरेको छ । यससँगै महानगरले १९९७ सालमा प्रजातन्त्रका लागि सहादत प्राप्त गर्ने चारै जना सहिदको पूर्ण कदको सालिक प्रतिस्थापन गरेको हो । महानगरपालिकाले सहिद धर्मभक्त माथेमाको दुई वटा पूर्णकदको सालिक निर्माण गरेको छ । मृत्युदण्ड दिएको स्थान सिफलमा र उनको जन्मथलो ओमबहालमा सालिक बनाइएको हो । मेयर शाक्यले प्रजातन्त्र स्थापना गर्नका लागि प्राणको बाजी थाप्ने सहिदसँग कसैसँग तुलना हुन नसक्ने बताए । सहिदको योगदानलाई चीर स्मरणीय बनाउन भौतिक पूर्वाधार, पार्क निर्माण तथा अन्य सेवासँग सहिदलाई जोड्दै लगिने उनको भनाइ छ ।"
सम्भावित प्रश्नको पहिल्यै जवाफ,"(काठमाडौं)  नेकपा अध्यक्ष एवम् प्रधानमन्त्री केपी शर्मा ओलीले झन्डै डेढ वर्षपछि बसेको केन्द्रीय कमिटी बैठकमा सरकारविरुद्ध प्रचार आक्रमण छेडिएको बताएका छन् । पार्टी र सरकारका कामलाई लिएर केन्द्रीय सदस्यले उठाउने सम्भावित प्रश्नको बैठकको सुरुमै जवाफ दिँदै उनले दुई वर्षमा सरकारले असाधारण उपलब्धि हासिल गरेको दाबी गरे । तर सरकारविरुद्ध प्रचार आक्रमण डरलाग्दो गरी छेडिएको छ, उनले भने । पार्टीको दोस्रो केन्द्रीय कमिटी बैठकमा बुधबार उद्घाटन मन्तव्य दिँदै प्रधानमन्त्री ओलीले पार्टी र सरकारको काम, यति होल्डिङ्स प्रालिसँगको सम्बन्ध, एमसीसीलगायत विषयबारे छुट्टाछुट्टै व्याख्या गरेका थिए । यी विषयमा सचिवालय सदस्यहरूबीच नै मतभेद छ । केन्द्रीय कमिटी सदस्यहरूले पनि मुख्य गरी यिनै विषयमा सरकार र पार्टीसँग जवाफ माग्ने तयारी गरिरहेका छन् । झन्डै २ घण्टा भाषण गरेका प्रधानमन्त्री ओलीले करिब एक घण्टा सरकारले गरेका कामको वर्णन गरेका थिए । उनले विश्वको कुनै पनि सूचकमा नेपालको अवस्था नकारात्मक नरहेको तर्क गरे । उनले बेलायती पत्रिका दि इकोनोमिस्टले समेत उच्च आर्थिक वृद्धि गरिरहेका १० मुलुकको सूचीमा नेपाललाई समावेश गरेको तर नेपालमा नकारात्मक मात्रै प्रचारबाजी भइरहेको बताए । भ्रष्टाचारमा मुछिएकाबाट १४ अर्ब ४६ करोड ९४ लाख बिगो दाबी गरेर मुद्दा चलाइएको जानकारी दिँदै उनले सरकार भ्रष्टाचार हटाउन डटेर लागिपरेको दाबी गरे । भूकम्पपछिको पुनर्निर्माणमा पनि सरकारले असाधारण उपलब्धि हासिल गरेको उनको जिकिर थियो । प्रधानमन्त्री ओलीले निर्यात २७ प्रतिशतले बढेको, आयातमा कमी आएको, भुक्तानी सन्तुलन बचतमा रहेको, उत्पादन र उत्पादकत्व बढेको तथा धान, गहुँ र मकैको उत्पादन बढेको तथ्यांक प्रस्तुत गरेका थिए । उनले विकास निर्माणका काममा पनि धेरै उपलब्धि भए पनि व्यवस्थित प्रचार हुन नसकेको गुनासो गरे ।यतिका विषय बचाउप्रधानमन्त्री ओलीले यति होल्डिङ्स र सरकारलाई जोडेर अनावश्यक प्रचार गरिएको भन्दै आक्रोश पोखे । यति होल्डिङ्ससँग हाम्रो एकदम घनिष्ठ या मितेरी साइनो हो कि भनेजसरी प्रचार गरियो, उनले भने, यतिसम्म कि तत्कालीन महासचिव मदन भण्डारीले पासाङ ल्हामु हिमाल आरोहण गर्न जानुभन्दा अगाडि बिदाइ गरेको फोटोलाई जोडेर अहिले ल्याइएको छ ।ओलीले यतिलाई जग्गा भाडामा दिइएको लगायतका विषयमा विगतका सरकारहरू जोडिएको भन्दै केही नेताको नाम पनि लिए । उनले कांग्रेस सभापति शेरबहादुर देउवा प्रधानमन्त्री हुँदा लिजमा दिइएको कालीमाटी र दरबारमार्गको जग्गाबारे अहिले कुरा उठाइएको भन्दै आपत्ति जनाए । शेरबहादुर देउवाजी प्रधानमन्त्री हुँदा हो, त्यतिखेर माओवादी पनि सरकारमा थियो, कालीमाटीको जग्गा लिजमा दिइएको रहेछ । प्रक्रिया पुर्याएरै विधिवत् रूपमा दिएको देखिन्छ, उनले भने, नारायणहिटी अघिल्तिरको जग्गा पनि भाडामा दिने नीतिअनुसार नै दिइएको रहेछ । उनले उक्त जग्गा १ अर्बमै दिनुपर्नेमा गल्तीले ६ अर्ब लेखिएको र पछि सच्याइएको र उक्त काम अघिल्लो सरकारले गरेको बताए । प्रधानमन्त्री ओलीले पाथीभराको जग्गा पनि सित्तैमा नदिइएको दाबी गरे । सित्तैमा होइन, ८० वर्षका लागि पनि होइन, ९३ रोपनी जमिन ३० वर्षका लागि ९३ रोपनी नै अर्को ठाउँमा किनेर वृक्षरोपण गर्नुपर्ने र त्यहाँ पनि लिज तिर्नुपर्ने सर्तमा दिइएको हो, उनले भने, व्यापारिक घरानाको अस्वस्थ प्रतिस्पर्धामा सरकार बीचमा पर्दैन, परेर पनि के काम र ?ओलीले विदेशीको लगानी भएको गोकर्ण रिसोर्ट नेपालीले पाएकामा ब्ल्याकमेल गरिएको आरोप लगाए । कि रिसोर्ट बन्द गर्नुपर्यो कि त अरू संरचना बनाउन मिल्ने गरी लिज अवधि नसकिँदै समय बढाउनुपर्यो, उनले भने, कि हामी रिसोर्ट बन्द हुनुपर्छ भन्नेमै गएका हौं ? ॅएमसीसीबारे विवाद हुँदा क्षतिप्रधानमन्त्री ओलीले एमसीसी सम्झौताबारे अनावश्यक विवाद हुँदा सरकारले खर्च बेहोर्नुपर्ने अवस्था आएको बताए । उनले नेपालले सबै मापदण्ड पूरा गरेपछि मात्रै सन् २०१२ मा सम्झौता प्रक्रिया अघि बढेको जानकारी गराए । एमसीसीअन्तर्गत आएको रकम सैन्य, सुरक्षा र हातहतियार खरिदमा खर्च नगरिने र एमसीसी इन्डोप्यासिफिक रणनीतिअन्तर्गत नरहेको बताए ।तत्कालीन उपप्रधान एवं परराष्ट्रमन्त्री कृष्णबहादुर महराले सन् २०१७ मा एमसीसीबारे अमेरिकासँग कुरा गरेको प्रधानमन्त्री ओलीले जानकारी दिए । महराजीले एमसीसी सम्झौता मन्त्रिपरिषद्बाट स्वीकृत गर्न सकिन्छ र संसद्बाट अनुमोदन गर्न अप्ठ्यारो हुँदैन भन्नुभएको थियो, उनले भने, त्यसको केहीपछि तत्कालीन अर्थमन्त्रीले न्युयोर्कमा गएर सम्झौता गर्नुभएको थियो । प्रधानमन्त्री ओलीले एमसीसीबारे थप विवाद गरिरहनुनपर्ने बताए । यो सहायता हो । यसमा नेपाललाई होच्याउने, अपमान गर्ने कुरा छैनन् । यो कुनै अर्को कुरासँग जोडिएको छैन । हामीले जुन सम्झौता गरेका छौं, त्योसँग मात्र सबन्धित छ, उनले भने, सम्झौताअनुसारको परियोजना ५ वर्षभित्रमा पूरा गरिसक्नुपर्छ । पूरा भएन भने रकम फ्रिज हुन्छ । सम्झौता पनि टुंगिन्छ । प्रधानमन्त्री ओलीले एमसीसी सम्झौता कार्यान्वयनमा जाँदा सार्वभौमसत्तामा कुनै असर नपर्ने दाबी गरे । उनले सम्झौतामा भनिएअनुसार काम नभए अमेरिका र नेपालमध्ये जुनसुकै देशले पनि सम्झौता भंग गर्न सक्ने र नेपालले ६६ महिनामा हिसाब हेर्न पाउने जानकारी बैठकमा गराए । उनले एमसीसी सम्झौतालाई संसद्ले छिट्टै अनुमोदन गर्ने विश्वास व्यक्त गरे । बिनाअध्यक्षता बैठकबैठकको अध्यक्षता पहिलो वरीयताका ओलीले गर्ने कि कार्यकारी अध्यक्ष पुष्पकमल दाहालले गर्ने भन्नेमा विवाद भएपछि नेकपा केन्द्रीय कमिटी बैठक औपचारिक अध्यक्षता नगरी सुरु भएको छ । पार्टी एकीकरणपछि सम्भवतः पहिलोपटक नेकपाको बैठक बिनाअध्यक्षता सञ्चालन भएको हो । यसअघि बसेको एउटा केन्द्रीय कमिटी र तीन वटा स्थायी कमिटीको बैठकको अध्यक्षता ओलीले गरेका थिए । गत पुस २९ गतेको स्थायी कमिटीमा ओली उपस्थित भएनन् र पूरै बैठक दाहालको अध्यक्षतामा सञ्चालन भयो । गत पुस ४ गते दुई अध्यक्षबीच भएको कार्यविभाजनमा बैठक संयुक्त अध्यक्षतामा सञ्चालन गर्ने, आम रूपमा बैठकको अध्यक्षता र सञ्चालन दाहालले गर्ने सहमति भएको थियो । त्यसपछिका सचिवालय बैठकमा पनि समान कुर्सीहरू राखेर अध्यक्षता दुवैले गर्दै आएका थिए । केन्द्रीय कमिटी बैठकमा अध्यक्षताका लागि कसैलाई आग्रह गरिएन, स्रोतले भन्यो, महासचिवले बिनाअध्यक्षता कार्यक्रम चलाउनुभयो ।ॅजिउँदा नेताको फोटो किन ?बैठकमा केही केन्द्रीय सदस्य राजेन्द्र राई र जगन्नाथ खतिवडाले नेताहरूको फोटो टाँसेर राजावादी चरित्र देखाउन खोजेको भन्दै आपत्ति जनाएका हुन् । ब्यानरमा नेकपाका संस्थापक नेता पुष्पलाल र नेकपाका तत्कालीन महासचिव मदन भण्डारीको फोटो र छेउछेउमा अध्यक्षद्वयका फोटो राखिएका छन् । खतिवडाले बैठकमा जिउँदा नेताको फोटो राख्ने चलन कहिलेदेखि आएको हो भन्दै त्यसको निर्णयको माइन्युट देखाउन आग्रह गरेका थिए । राईले पनि माथि आफ्नै फोटो टाँस्ने र तल आफैंले भाषण गर्ने परम्पराको थालनी नै अलोकतान्त्रिक भएको भन्दै बैठकस्थलबाट अध्यक्षद्वयको फोटो हटाउन माग गरेका थिए ।बैठक सुरु हुनुअघि अध्यक्षद्वयका लागि कुर्सी अरूको भन्दा फरक राखिएका थिए । तर यसअघि कुर्सीकै विषयमा वरिष्ठ नेता माधवकुमार नेपालले कुरा उठाएको स्मरण गर्दै बैठक सुरु हुनु केहीबेर अघि मात्रै सबैका लागि समान कुर्सी व्यवस्था गरियो ।बैठकको सुरुमै स्थायी कमिटी सदस्य भीम रावलले एमसीसी बैठकको मूल एजेन्डा नै हुनुपर्ने माग गरे । एमसीसीबारे प्रधानमन्त्रीज्यूले पनि धेरै कुरा भन्नुभएको छ, तर धेरै कुरा स्पष्ट हुन अझै बाँकी छ । यसलाई एजेन्डा बनाऔं र सबै केन्द्रीय सदस्यहरू एकमत होऔं, उनले भने । रावलको प्रस्तावमा नेताहरू अष्टलक्ष्मी शाक्य, लीलामणि पोखरेल, विजय पौडेल, रामकुमारी झाँक्रीलगायतले समर्थन जनाएका थिए ।बैठकमा पार्टीले हालै जारी गरेको आचारसंहिता र नेताहरूको सम्पत्तिबारे पनि प्रश्न उठेको छ । नेता लेखनाथ न्यौपानेले नेतृत्वको सम्पत्ति पारदर्शी हुनुपर्ने बताए । बैठकमा पोलिटब्युरो गठन, पार्टी कमिटीमा ३३ प्रतिशत महिला सहभागितालगायत विषयलाई पनि एजेन्डाकै रूपमा अघि बढाउनुपर्ने माग नेताहरूले गरेका छन् । पार्टी अध्यक्ष एवं प्रधानमन्त्री ओली उद्घाटन मन्तव्य सकेर बाहिरिएलगत्तै हात उठाएर बोलेका २८ जना केन्द्रीय सदस्यले बैठकका एजेन्डा थप्न माग गरेका हुन् । जवाफमा अध्यक्ष दाहालले कतिपय विषय राजनीतिक प्रतिवेदनमै समेटिएको र प्रतिवेदनमा नआएका विषयमा छलफल गर्न सकिने बताएका थिए ।"
वुहानका नेपाली विद्यार्थी भन्छन् हामीलाई कहिले फर्काउने ?,"(बेइजिङ)  नोवल कोरोना भाइरसको उद्गमस्थल वुहानमा रहेका विदेशीलाई पश्चिमा देशले फिर्ता लैजान थालेपछि नेपाली विद्यार्थीले उद्धारका लागि आग्रह गर्न थालेका छन् । ह्वाचोङ कृषि विश्वविद्यालय, वुहान युनिभर्सिटी अफ टेक्नोलोजी र ह्वाचोङ युनिभर्सिटी अफ साइन्ट एन्ड टेक्नोलोजी (हस्ट) ले आफ्ना विदेशी विद्यार्थीका लागि बुधबार अलगअलग सूचना जारी गर्दै चीनस्थित दूतावासको पहलमा फर्किन चाहनेले विवरण उपलब्ध गराउन सूचित गरेका छन् ।हस्टमा जिओटेक्निकल इन्जिनियरिङमा पीएचडी अध्ययनरत दिवंगर खोटेजाले विद्यार्थीको इच्छाले मात्रै नहुने भएकाले नेपाल सरकारले पहल गर्नुपर्ने बताए । उनले भने, चीन सरकारको प्रोटोकलअनुसार आफ्ना नागरिक फिर्ता लगेकाले हामीले पनि प्रक्रिया सुरु गर्नुपर्यो । ती विश्वविद्यालयका अन्तर्राष्ट्रिय विद्यार्थी कार्यालयद्वारा जारी सूचनाका आधारमा धेरै देशहरूले विद्यार्थीहरू फिर्ता लैजान पहल गरेका हुन् । बुधबार अमेरिकाका कन्सुलरसहित २४० जनाले वुहान छाडेका छन् भने फ्रान्स, मोनाको, श्रीलंकाले आफ्ना नागरिक फिर्ता लैजाने भएका छन् । त्यसैगरी जर्मनी, स्पेन, इन्डोनेसिया, फिलिपिन्स, अस्ट्रेलिया, भारतलगायतले फिर्ताका लागि तयारी थालेका छन् । यदि कुनै विद्यार्थी आफ्नो देशको दूतावासमार्फत स्वदेश फर्किन चाहन्छ भने नाम, विद्यार्थी नम्बर, राष्ट्रियता र वुहान छोड्ने समय दर्ता गर्न र प्रक्रिया थाल्न सूचित गरिन्छ, विश्वविद्यालयहरूले भनेका छन् । दूतावासले हुबेई प्रान्तीय सरकारको परराष्ट्र मन्त्रालयमार्फत प्रक्रिया चालेर वुहान छोड्नु नै वैधानिक तरिका हुने सूचनामा जनाइएको छ ।एउटै विश्वविद्यालयमा अध्ययनरत अरू देशका विद्यार्थी फर्किन लागे पनि आफ्नो देशबाट कुनै पहल नभएपछि नेपाली विद्यार्थीहरू चिन्तित छन् । वुहानमा मेकानिकल इन्जिनियरिङमा स्नातकोत्तर गर्दै गरेकी पाटनकी नेलिया शाक्य भन्छिन्, ३४ जना पाकिस्तानी विद्यार्थीमा पनि भाइरसको संकेत देखिएको हल्ला छ । सँगैका विद्यार्थीहरूमा त्यस्तो भएपछि आफूलाई पनि सर्ने हो कि भन्ने चिन्ताले सताउन थालेको छ । चोङनान युनिभर्सिटी अफ इकोनोमिक्स एन्ड लमा अध्ययनरत लोकन्थलीका आयुर फुयालले बेइजिङस्थित नेपाली दूतावासले नेपाल सरकार र हुबेई प्रान्तको स्थानीय सरकारसँग निरन्तर सम्पर्कमा रहेको बताएर शान्त पार्न खोजे पनि बन्दी जस्तै बस्नुपरेको बताए । नेपाल सरकारले पनि पहल चाले हुन्थ्यो भन्ने उनलाई लागेको छ । उनले भने, हामी धेरैको इच्छा स्वदेश फर्किन पाए हुन्थ्यो भन्ने नै हो ।बेइजिङस्थित नेपाली दूतावासका मिसन उपप्रमुख सुशील लम्सालका अनुसार चिनियाँ पक्षले सहयोग मागे पनि विद्यार्थी फिर्ताका लागि तयारीबारे सोधेको बताए । उनले भने, विद्यार्थी फिर्ताको प्रक्रिया पूरा गर्दा र नेपालमा छुट्टै व्यवस्थापनको चाँजोपाँजो मिलाउन व्यावहारिक रूपमा सातादस दिन लाग्ने देखिएको छ । त्यतिन्जेल कोरोना नियन्त्रणमा आइसक्छ कि भन्ने आशा चीनले देखाइरहेको छ । उनका अनुसार वुहानबाहेक फास्ट ट्रेनमै ४५ घण्टा टाढा पर्ने चार सहरमा रहेका नेपालीलाई एक ठाउँमा भेला गर्न निकै समय लाग्छ । नेपालबाट चिकित्सकसहित हुबेईमा जहाज ल्याउन, विद्यार्थी भेला पारेर जहाजमा चढाउन तथा नेपालमा व्यवस्थापन मिलाउन समय लाग्न सक्ने उनले बताए । चीनले नागरिकलाई फिर्ता लैजान प्रेरित गरेको छैन । अमेरिका, जापानलगायत देशको दबाब खेप्न नसकेर अनुमति दिएको हो । उनीहरूलाई अनुमति दिइसकेपछि बाँकीलाई नदिने भन्ने कुरा भएन, दूतावास अधिकारीको भनाइ छ । यसैबीच, परराष्ट्र सचिव शंकर बैरागीले चीनको वुहानमा देखिएको कोरोना भाइरसको प्रकोपका कारण स्थानीय विश्वविद्यालय वा अन्यत्र रहेका जोकोही नेपाली विद्यार्थीले घर फर्कन चाहे तत्काल उद्धार गरिने बताएका छन् ।हामी बेइजिङस्थित नेपाली दूतावासको निकट सम्पर्कमा छौं, सचिव बैरागीले कान्तिपुरसँग भने, घर फिर्ता भइहाल्ने भनेर कुनै विद्यार्थीले इच्छा देखाए वा विश्वविद्यालयले सूचना दिए हामी तत्कालै घरफिर्तीको प्रबन्ध गर्नेछौं । वुहानबाट दक्षिण एसियाली देशका नागरिकलाई घर फर्काउन पहल सुरु भएकोबारे परराष्ट्रलाई जानकारी नरहेको बताए ।शंकास्पद एक अस्पताल भर्नाशुक्रराज ट्रोपिकल तथा सरुवा रोग अस्पताल टेकुको आइसोलेसन वार्डमा बुधबार नोवल कोरोना भाइरस संक्रमणको आशंकामा चीनबाट फर्किएका एक नेपालीलाई भर्ना गरिएको छ । हालसम्म मुलुकमा एक जनामा मात्र यो भाइरसको संक्रमण प्रमाणित भएको छ । टेकु अस्पतालका निर्देशक डावासुदेव पाण्डेका अनुसार बुधबार अपराह्न भर्ना गरिएका व्यक्तिको र्यालको नमुना बिहीबार प्रयोगशालामा परीक्षण गरिनेछ । चीनबाट फर्किएको एक सातापछि ती व्यक्तिमा रुघाखोकी र अलिअलि ज्वरोको लक्षण देखिएको डा अनुप बाँस्तोलाले बताए । स्वास्थ्य मन्त्रालयले पोखरामा समेत हेल्थ डेस्क राख्ने प्रक्रिया अघि बढाएको छ । स्वास्थ्य मन्त्रालयका प्रवक्ता महेन्द्रप्रसाद श्रेष्ठले बिहीबार इपिडिमियोलजी तथा रोग नियन्त्रण महाशाखाका निर्देशक डा विवेककुमार लालको नेतृत्वमा हेल्थ डेस्क राख्न एउटा टोली पोखरा जाने जानकारी दिए ।"
१० दिनभित्र देखिन्छ लक्षण,"(काठमाडौं)  चीनबाट विश्वव्यापी भएको निमोनिया उत्पन्न गराउने नोवल कोरोना भाइरस मानिसको शरीरमा प्रवेश गरेको २ देखि १० दिनभित्र लक्षण देखिन सक्ने प्रारम्भिक अनुमान गरिएको छ । विश्व स्वास्थ्य संगठन (डब्लूएचओ) को मुख्यालयका अनुसार यो भाइरसको इन्क्युवेसन पिरियड २ देखि १० दिनसम्म हुन सक्छ । यो भाइरसबारे अझ बढी तथ्यांक र संक्रमित व्यक्तिहरूको विस्तृत इपिडिमियोलजिकल जानकारी उपलब्ध भएपछि मात्रै लक्षण देखिने समयबारे परिष्कृत अनुमान गरिनेछ । संक्रमित बिरामीले खोक्दा र हाच्छिउँ गर्दा मुखबाट निस्किने पानीका ससाना थोपा (ड्रप्लेट) का माध्यमबाट अन्य व्यक्तिको शरीरमा यो भाइरस पुग्न सक्ने समयबारे जान्नु नियन्त्रणको प्रयासका लागि महत्त्वपूर्ण रहेको शुक्रराज ट्रोपिकल तथा सरुवा रोग अस्पतालका निर्देशक एवं भाइरोलजिस्ट डा वासुदेव पाण्डे बताउँछन् । शरीरमा यसको संक्रमण भए पनि लक्षण नदेखिने व्यक्तिबाट वा इन्क्युवेसन अवधि (शरीरमा किटाणु पुगेपछि लक्षण देखिने अवधि) मा रहेका व्यक्तिबाट अन्य व्यक्तिमा रोग सर्न सक्ने अवधिबारे विशेषज्ञहरूले अध्ययन गरिरहेका छन् ।नोवल कोरोना भाइरसको प्रकोपको स्रोत र चीनमा यसको फैलावटबारे अझैसम्म ज्ञात हुन सकेको छैन । डब्लूएचओको पछिल्लो जानकारीअनुसार हालसम्म रिपोर्ट गरिएका अधिकांश केसमा करिब २० प्रतिशतले गम्भीर बिरामीको सामना गर्नुपरेको छ । धेरैजसोमा हल्का रोग देखिएको छ भने करिब २० प्रतिशतमा निमोनिया, श्वासप्रश्वासको विफलता र केही अवस्थामा मृत्युसमेत देखिएको छ । यसअघि गत बिहीबार डब्लूएचओले आकस्मिक समितिको बैठकपछि गरेको पत्रकार सम्मेलनमा करिब २५ प्रतिशतले गम्भीर बिरामीको सामना गर्नुपरेको जनाएको थियो । हालसम्म यो भाइरसले उच्च रक्तचाप, मधुमेह, मुटु र रक्तनलीसम्बन्धी रोगलगायत शरीरको प्रतिरक्षा प्रणाली कमजोर भएकालाई बढी सताएको छ । डा पाण्डेका अनुसार डब्लूएचओले एक व्यक्तिबाट अर्को व्यक्तिमा संक्रमण सर्ने प्रक्रियालाई सीमित बनाउने रणनीति लिएको छ । विश्वभरि नै यही रणनीतिअन्तर्गत संक्रमित बिरामीलाई छुट्टै राखेर उपचार गरिएको छ ।"
फस्दै आर्थिक अपराधमा,"(काठमाडौं)  पोल्ट्री फार्म र फेन्सी पसलबाट परिवार चलेकै थियो । साथीहरूमार्फत अमेरिकामा राम्रो काम, आकर्षक तलबको प्रस्ताव आएपछि झापा बिर्तामोडका सञ्जीवकुमार राईको मन लोभियो । उनले ऋण गरेरै भए पनि अमेरिका पुग्ने सोच बनाए । पोल्ट्री फार्म बन्द गरे । फेन्सी पसल बेचे । पसल बेचेको रकमले नपुगेपछि मिटर ब्याजमा ऋण लिएर विश्वासको भरमा गुल्मी घर भई गैरीधारा बस्ने शिवानन्द स्वामी भन्ने दीपक भण्डारीलाई बुझाए । १० लाख ५५ हजार रुपैयाँ बुझाएको तीन वर्षसम्म पनि राईको अमेरिका पुग्ने बाटो तय भएन । अमेरिका लान नसक्ने भएपछि भण्डारीले राईलगायत टीकाराम पौठाक र कृष्णप्रसाद बराललाई चेक रिपब्लिक भए पनि पठाउने बताए । भण्डारीले उनीहरूलाई ६ महिनापछि परिवारलाई लैजान सकिने र एक वर्षमा पीआर पाउने बताउँदासम्म रकम फसिसकेको थियो । तीन जनामार्फत ३० लाख ७५ हजार रुपैयाँ लिएका भण्डारी सम्पर्कविहीन भए ।वैदेशिक रोजगारको मोह देखाउने भण्डारीलाई गतसाता महानगरीय अपराध महाशाखाले नियन्त्रणमा लिएको छ । उनले मासिक दुई लाख रुपैयाँ तलबमा वैदेशिक रोजगारका लागि चेक रिपब्लिक पठाइदिन्छु भन्दै उनीहरूलाई ठगेका थिए । भण्डारीले राईबाट १० लाख ५५ हजार, पौठाकबाट ९ लाख ५० हजार, बरालबाट १० लाख ७० हजार गरी ३० लाख ७५ हजार रुपैयाँ लिएका थिए । भण्डारीलाई प्रहरीले ठगी कसुरमा मुद्दा पेस गरेको छ । वैदेशिक रोजगारका लागि डिपेन्डेट भिसामा अस्ट्रेलिया पठाउने प्रलोभन देखाई ललितपुर भैंसेपाटी बस्ने नारायणबहादुर पन्तले १२ लाख रुपैयाँ ठगी गरे । काभ्रेपलान्चोकका पन्तले बाग्लुङ घर भई गोंगबु बस्ने महेन्द्र छन्त्याललाई सनराइज बैंक गैरीधाराको खातामा पटकपटक गरी १२ लाख रुपैयाँ जम्मा गर्न लगाए । रकम पाएपछि फरार पन्तलाई पुस १८ मा जयबागेश्वरीबाट प्रहरीेले नियन्त्रणमा लियो । काठमाडौं प्रहरी परिसरले उनलाई पनि ठगी मुद्दामा कारबाही चलाइसकेको छ ।सामाजिक सञ्जालमार्फत साथी बनेर विभिन्न उपहारको लोभ देखाउँदै ठगी गर्नेहरू पनि पक्राउ परेका छन् । खोटाङ घर भई बानेश्वर बस्ने शान्ताकुमारी राईसँग फेसबुक साथी बनेर ठगी गर्ने तीन जना गत मंसिर १४ गते समातिए । पक्राउ पर्नेमा दोलखा घर भई ठमेल बस्ने रमेश खड्का, नवलपरासीका विश्वेश्वरप्रसाद तिवारी र सन्दीप कलवार छन् । उनीहरूमाथि ठगी कसुरअन्तर्गत कारबाही भइरहेको प्रहरीले जनाएको छ । सुरुमा राईलाई बेलायती नागरिक स्मिथ मोरिसबाट फ्रेन्ड रिक्वेस्ट आएको थियो । उनीहरू साथी बनेपछि कुरा हुँदै गयो । मोरिसले ह्वाटस् एपमा समेत कुरा गर्न थाले । कुराकानीका क्रममा विश्वास दिलाई मोरिसले सुटकेसमा उपहार र २० हजार पाउन्ड पठाएको भन्दै कुरियर गरेको रसिदको फोटोसमेत पठाए । केही दिनपछि उक्त सामान भूलवश भारतमा गएकाले सामानको भन्सार छुटाउन रकम आवश्यक परेको राईलाई खबर आयो । विभिन्न व्यक्तिले भारतको नम्बरबाट राईलाई फोन गरी रकम जम्मा गर्ने रमेश खड्कालगायत व्यक्तिको बैंक खाता नम्बर पठाए । उपहारमा लोभिएकी राईले पटकपटक गरी २४ लाख ३० हजार ५० रुपैयाँ जम्मा गर्न गरिन् । खातमा रकम जम्मा भएपछि उनीहरू सबै सम्पर्कमा आएनन् । यी तीन प्रतिनिधि उदाहरण हुन् । हतारमा प्रलोभनमा पर्दा पछिल्लो समय धेरै युवा ठगीमा फसिरहेको प्रहरीको तथ्यांकले पनि पुष्टि गर्छ । प्रहरीमा दैनिकजसो बैंकिङ कसुर, वैदेशिक रोजगार सम्बन्धी ठगी, सामाजिक सञ्जालको दुरुपयोगबाट र जग्गा बिक्रीका नाममा हुने ठगीका उजुरीको क्रम बढेको छ । महानगरीय प्रहरी कार्यालय रानीपोखरीका अनुसार चालु आर्थिक वर्षको ६ महिनामा उपत्यकामा ३ हजार ८ सय ६९ वटा अपराधजन्य घटनाको उजुरी परेको छ । जसमध्ये, संगठित तथा आर्थिक अपराध र बैंकिङ कसुरका १ हजार ९ सय २२ मुद्दा दर्ता भएका छन् । गत आवमा दर्ता भएका १० हजार १ सय ५९ अपराधमध्ये ३ हजार ७ सय ७९ घटना संगठित तथा अर्थिक अपराध र बैंकिङ कसुरका थिए । प्रहरीले चेक बाउन्स र सहकारी ठगीका मुद्दा हेर्न थालेपछि उजुरी आउने क्रम बढेको महानगरीय प्रहरी कार्यालयका प्रवक्ता एसएसपी श्यामलाल ज्ञवालीले बताए । यो आवको ६ महिनामा बैंकिङ कसुरका मात्र १ हजार ५ सय ५५ मुद्दा दर्ता भएका छन् भने ठगीका १ सय ९ मुद्दा दर्ता भएको प्रहरीले जनाएको छ । पहिला लेनदेन मिलाएपछि चेकमा कारोबार गर्छन्, बैंकमा पैसा झिक्न जाँदा चेक बाउन्स हुन्छ, महानगरीय प्रहरी परिसर काठमाडौंका मुद्दा शाखा प्रमुख कृष्ण चन्दले भने, कानुनी आधारमा रहेर चेक कारोबार गर्नेको संख्या बढ्दो छ । काठमाडौंमा ढुकुटी खेलाउनेले पनि चेकमा कारोबार गर्न थालेको प्रहरीले जनाएको छ ।पछिल्लो समय बैंकिङ कसुर, वैदेशिक रोजगार, अनलाइन ठगीलगायत आर्थिक अपराध मौलाउँदै गएको महानगरीय अपराध महाशाखाका प्रमुख एसएसपी सहकुल थापाले बताए । महाशाखाका अनुसार युरोपीयन देशमा राम्रो काम, आकर्षक तलब पाउने प्रलोभनमा परेका धेरैको बिचल्ली भएको छ । म्यानपावर एजेन्ट, वैदेशिक रोजगारबाट फर्किएका व्यक्तिबाट बढी आर्थिक अपराधका घटना भएको पाइएको छ, उनले भने, डाइरेक्ट डिल नभई तेस्रो पक्षसँगको कारोबारले ठगिएको घटना बढ्दो क्रममा देखिन्छ । राम्रो रोजगारी पाइने भनेपछि केही नबुझी म्यानपावर र एजेन्टको पछि दौडिँदा धेरैले दुःख पाइरहेको महाशाखाका प्रवक्ता एसपी मुकेशकुमार सिंहले बताए । विदेशमा बसेर नेपालमा एजेन्ट प्रयोग गरेर सामाजिक सञ्जालमार्फत ठग्न गिरोह नै सक्रिय रहेको उनको भनाइ छ । आकर्षण र मिल्दै नमिल्ने तलब पाइन्छ भनेर सामाजिक सञ्जालमार्फत ठगी बढेको छ, उनले भने, फेसबुक, भाइबर, म्यासेन्जरलगायत अन्य स्रोत प्रयोग भइरहेको छ । रोजगारीका आकर्षक विज्ञापन प्रवाह गर्ने र थोरै समयमा धेरै कमाउने महत्वकांक्षी सोच देखाइदिने आपराधिक मानसिकताले बढवा पाएको छ । दक्षता भएका युवाले कानुनी प्रक्रिया पुर्याएर मात्रै वैदेशिक रोजगारीमा जान प्रहरीको सुझाव छ । विभिन्न सामाजिक सञ्जाल र दलालको पछि लागेर प्रलोभनमा पर्नु नै ठगीलाई प्रोत्साहन मिल्ने कारक भएको एसपी सिंह बताउँछन् ।"
अशिष्ट व्यवहारमा नागरिकको आवेश स्वाभाविक,"(चितवन)  प्रहरीले आरोपितलाई समाउने क्रममा विधिप्रक्रिया नपुर्याई शंकाकै भरमा गरिने सोधपुछ र अशिष्ट व्यवहारको प्रतिक्रियामा आउने आवेशपूर्ण अभिव्यक्तिलाई प्रहरीमाथि गरिने अभद्र व्यवहार भन्न नमिल्ने चितवन जिल्ला अदालतले ठहर गरेको छ । गएको पुसमा प्रहरीले दायर गरेको अभद्र व्यवहारसम्बन्धी एउटा मुद्दामा अदालतले यस्तो फैसला गरेको हो ।प्रहरीले नवलपरासी गैंडाकोटका अर्जुन मल्ल ठकुरीविरुद्ध पुस २१ मा चितवन जिल्ला अदालतमा मुद्दा दायर गरेको थियो । जसमा थुनछेक बहसकै क्रममा पुस २२ मा जिल्ला न्यायाधीश हेमन्त रावलले मल्ललाई सफाइ दिएका थिए । जुन फैसला मंगलबार अदालतबाट प्रमाणीकरण भएको छ । ठकुरीमाथि एक व्यक्तिलाई कुटपिट गरेपछि प्रहरीले समाउन जाँदा प्रहरीमाथि नै हातपात गर्न खोजेर अभद्र व्यवहार गरेको आरोप थियो । घटना विवरणअनुसार मंसिर २४ गते मल्लले नारायणगढ कमलनगरमा गोरखाका टेकबहादुर श्रीमलाई कुटपिट गरेर घाइते बनाई भागेका थिए । घटनाको पाँच दिनपछि मंसिर २९ गते मल्ललाई प्रहरीले नियन्त्रणमा लियो । कुटपिटको घटनाबारे सोधपुछ गर्न खोज्दा एक्कासि आवेशमा आएर प्रहरीलाई नै हातपात गर्न खोजेको भनी मल्लविरुद्ध अभद्र व्यवहारको मुद्दा दायर भएको थियो । अदालतले उक्त मुद्दाको फैसलामा आरोपित व्यक्तिलाई लागेको आरोपको बारेमा जानकारी दिई नियन्त्रण लिन भनेको छ । अधिकार प्राप्त मुद्दा हेर्ने अधिकारीबाट पक्राउ पुर्जी जारी गरी, रीतपूर्वक थुनुवापुर्जी दिई अधिकार प्राप्त प्रहरीले नियन्त्रणमा लिई हिरासतमा राख्नुपर्ने विधि प्रक्रिया अदालतले स्मरण गराएको छ । हिरासतमा राखेको अवस्थामा विधिसम्मत तरिकाले कसुरसँग सम्बन्धित विषयमा गरिने सोधपुछ, लिइने बयान वा हिरासतमा रहँदा व्यक्तिको संवैधानिक हकको कानुनी प्रत्याभूति हुने गरी व्यवहार गर्नुपर्ने फैसलामा उल्लेख छ । यसो भएको अवस्थमा हुने अभद्र व्यवहार मात्रै दण्डनीय हुने अदालतले व्याख्या गरेको छ । मल्लको सम्बन्धमा यी विधि प्रक्रिया पूरा नभएको अदालतको ठहर छ । मल्लको हकमा पक्राउ पुर्जी जारी भएको अवस्था देखिएन । दर्जा पुगेको प्रहरीबाट जरुरी पक्राउ पुर्जी जारी भई पक्राउपछि सो जरुरी पक्राउ पुर्जी मुद्दा हेर्ने अधिकारीबाट समर्थन भएको अवस्थासमेत देखिएन, फैसलामा उल्लेख छ । यस्तो अवस्थामा व्यक्तिले आफ्नो सफाइका लागि प्रतिवाद गर्न सक्ने अदालतले राय दिएको छ ।"
यतिका मूर्ति हटाइयो,"(काठमाडौं)  भ्रमण वर्षलाई लक्षित गरी सम्पदा क्षेत्रमा राखिएका यतिको मूर्ति कलाकारले उठाएका छन् । यतिमा कोरिएको चित्र विवादित भएपछि कलाकारहरूले उठाएर ठमेलको एक होटलमा थुपारेका छन् । भ्रमण वर्षको मस्कटको रूपमा यतिलाई राखिएको थियो । बसन्तपुरमा राखिएको यतिको ढाडमा जीवित देवी कुमारी र अष्टमंगल बनाइएपछि विवाद भएको हो । विदेशमा समेत चिनाउन यतिको शरीरमा कुमारीको चित्र बनाएका थियौं, कलाकार विजय महर्जनले भने, कलाकार नै विवादमा तानिएपछि सम्पदा क्षेत्रमा राखिएको यति ठमेलको दलेला होटल र मलहरूमा राखिएको छ । एक सय आठ वटा बनाउने योजना भए पनि कलाकारले २२ वटा बनाएका थिए । नेपाल भ्रमण वर्ष सचिवालयले यतिको मूर्ति बनाउने निर्णय गरेपछि कलाकार आङछिरिङ शेर्पाले स्केच डिजाइन गरेका थिए । कलाकार विजय महर्जनले फाइबर ग्लासलाई मूर्तिको रूप दिएका थिए । मूर्तिमा कुमारी, बुद्ध, अष्टमंगललगायतका भगवान्को चित्र बनाइएको थियो । एक सय आठ कलाकारले एकएक वटा बनाउने भनेका थियौं, महर्जनले भने, पहिलो चरणमा २२ वटा बनाएर सम्पदा क्षेत्रमा राखेका थियौं । २२ मध्ये चार वटा भने सरकारलाई बिक्री गरेको उनले जानकारी दिए । कलाकारले आफ्नै लगानीमा निर्माण गरेर होटल र अन्य कम्पनीलाई बिक्री गरेका थिए । होटलले एउटा यतिलाई पाँच लाख रुपैयाँमा किने पनि सरकारले एउटाको प्रतिमूर्ति चार लाखमात्रै दिएको उनले बताए । अब धार्मिक चित्र हटाएर नेपाल चिनाउने अन्य चित्र बनाई सम्पदा क्षेत्रमा राख्न अनुमति मागिने कलाकारले बताएका छन् । कसैको आस्थामा चोट पुर्याउने हाम्रो उद्देश्य होइन, महर्जनले भने, थप प्रचार गर्न खोजिएको हो, कुमारीको चित्र बनाएर गल्ती गरेको हामीले महसुस गरेका छौं ।"
दुई विद्यालयमा चिनियाँ भाषा,"सिन्धुपाल्चोक (कास) भोटेकोसी गाउँपालिकाले सीमा क्षेत्रका दुई वटा सामुदायिक विद्यालयमा चिनियाँ भाषा अनिवार्य गरेर अध्यापन थालेको छ । चीनसँग जोडिएको उत्तरी सीमाक्षेत्रका विद्यालयमा पढाइ सुरु भएको हो । भोटेकोसी गाउँपालिकाका अध्यक्ष राजकुमार पौडेलका अनुसार तातोपानी नाकाकेन्द्रित चिनियाँ भाषा कक्षाका लागि २३ लाख बजेट छुट्याइएको छ । तातोपानी नाका खुलेलगत्तै निरीक्षणमा आएकी चिनियाँ राजदूत होउ यान्छीले सीमाक्षेत्रका विद्यालयमा चिनियाँ भाषा र अन्य पूर्वाधारमा सघाउने प्रतिबद्धता गरेकी थिइन् । अध्यक्ष पौडेलले मन्टेश्वरी विधिबाट चिनियाँ र अंग्रेजी दुवै भाषामा पठनपाठन सुरु गरेको जानकारी गराए । मन्टेश्वरीका विद्यार्थीलाई चिनियाँ, अंग्रेजी र शेर्पा भाषाका किताब उपलब्ध गराउने उनको भनाइ छ । शेर्पा र तामाङ समुदायको बाहुल्य रहेको भोटेकोसी गाउँपालिकाका अधिकांश बासिन्दा तातोपानी नाकामै निर्भर छन् । मालसामान आयातका लागि नाका चल्तीमा आएलगत्तै नाकाकेन्द्रित विद्यालयगत कार्यक्रम र अभियान सुरु गरिएको हो । भोटेकोसीको हिन्दी बजारस्थित झिर्पू मावि र कोदारीको कोदारी माविमा चिनियाँ भाषामा पढाइ भइरहेको छ । चिनियाँ भाषाको शिक्षणलाई व्यापक बनाएर लागिरहेको जनप्रतिनिधिले बताएका छन् । गाउँपालिकाभित्रका २९ मध्ये सबै विद्यालयमा चिनियाँ भाषा पढाउने लक्ष्य भए पनि सुरुमा दुई वटालाई छनोट गरिएको अध्यक्ष पौडेलले बताए । गाउँपालिकाले शेर्पा, थामी र तामाङ समुदायको मौलिक भाषालाई भने ऐच्छिक विषयका रूपमा राखेको छ ।"
गोली हानेर गाँजा तस्कर पक्राउ,"प्रहरीस्काउटबीच सम्झौताकाठमाडौं (कास) सुरक्षित समाज निर्माण गर्न प्रहरीले स्काउटसँग सहकार्य सुरु गरेको छ । समुदायप्रहरी साझेदारी अवधारणाअनुरूप दुई संगठनबीच सम्झौता भएको हो । प्रहरी महानिरीक्षक सर्वेन्द्र खनाल र नेपाल स्काउटका प्रमुख आयुक्त लोकबहादुर भण्डारीले समझदारीपत्रमा हस्ताक्षर गरेका छन् । बालबालिका एवं युवा वर्गलाई विश्व स्काउटको सिद्धान्त र मान्यताअनुरूप अनुशासित, स्वावलम्बी र चरित्रवान् बनाउने स्काउटको लक्ष्य पूरा गर्न प्रहरीसँगको साझेदारीले सहज हुने स्काउटका प्रमुख आयुक्त खनालले बताए । समझदारीपत्रमा कार्यक्रमको कार्यान्वयन, स्रोत व्यक्तिको आदानप्रदान, एकीकृत स्वयंसेवक परिचालन, प्रहरीसँग एक दिन, सुरक्षा सचेतना अभिवृद्धि, क्षमता अभिवृद्धि, सूचना, भ्रमणलगायतका विषय उल्लेख छ । महानिरीक्षक खनालले राष्ट्रिय संकल्पको रूपमा रहेको समृद्ध नेपाल, सुखी नेपालीको अभियानलाई साकार पार्न दुवै संगठनको सहकार्य आवश्यक रहेको बताए ।"
दिक्कलाग्दो बहस,"एमसीसी के हो ? यसको फाइदा के हो भन्ने थाहा नै नभई विभिन्न खाले अड्कल र आलोचना किन ? यसको कार्यान्वयन गर्दा देशलाई फाइदा वा नोक्सान हुन्छहुँदैन,यो सबै विचार गरेर सम्झौता गरेका होलान् । विडम्बना यस्तो महत्त्वपूर्ण विषयमा पनि अर्थशास्त्री र राजनीतिक कार्यकर्ताले अझै किन नबुझेका होलान् ?तिनको कुरा सुनेर हाँसो उठ्छ, लाज लाग्छ र भित्रभित्रै दिक्क पनि लाग्छ । पढेलेखेका विद्वानहरूले त एमसीसी बुझेनन् भने हामीजस्ता साधारण नागरिकले कसरी बुझ्ने होला ?देश विकासका लागि एमसीसी एक माध्यम हो । खालि गलफत्ती मात्र गर्ने र त्यसैमा मात्र रुमलेर बस्ने बानीले गर्दा हाम्रो देश प्रगतिको बाटोमा कहिल्यै पनि अघि बढ्न सकेन । एमसीसीबारे अमेरिकाले प्रस्ट पारिसकेको अवस्था छ । तर पनि किन राम्रो कुरालाईअघि नबढाई विरोध गरिरहेका छन् ? प्रमिला पाण्डे (थापा), बत्तीसपुतली, काठमाडौं"
सभामुख चयनको लफडा सकियो,"मंगलबार प्रकाशित राजेन्द्र महर्जनको कतिन्जेल चल्छ, महापुरुषको शासन ? मा शिवमाया तुम्बाहाङ्फेको प्रसंगमा पुरुषवादी वर्चस्व हावी हुनाले लेखक व्यथित बनेछन् । उनको सट्टा पुरुष अग्नि सापकोटालाई सभामुख बनाइयो । अब उपसभामुख कुनै महिलालाई बनाइनेछ । समावेशिताको नाममा यही व्यवस्था देशका सबै निकायमा राखिएको छ । महिलालाई पुरुषभन्दा तलको पद दिने व्यवस्था गरिएको छ । पुरुषवादी समाजले यति गरे पनि सराहनीय नै मान्नुपर्छ । यस्तै वातावरणमा कुनै दिन कुनै सक्षम महिला इन्दिरा गान्धी बनेर पनि निस्कन सक्छन् । यसभन्दा पहिले कुनै बाटै थिएन । अब बाटो बन्दै जान्छ, धैर्य गर्नुस् । तुम्बाहाङ्फेको प्रतिरोधको मधुरो स्वर विस्तारै बढ्दै गएर एकदिन लेखकले चाहे अनुसार पनि हुनसक्छ । तुम्बाहाङ्फेलाई सभामुख बनाएको भए उनी शक्तिशाली बन्न सक्थिन् । तर सापकोटा शक्तिशाली बन्न सक्दैनन् । किनभने उनी हत्याका आरोपी हुन् । त्यसै भएर अध्यक्षद्वयले उनलाई छानेका हुन् । शिवशंकर यादव, छपकैया, वीरगन्ज"
थप स्पष्टताको खाँचो,"मिडिया विधेयकमा भएको संशोधन आलोचनात्मक रूपमा स्वागतयोग्य छ । पत्रकारलाई कहीँ न कहीँ थप नियन्त्रण र मर्यादित बनाउन जरुरी थियो । परीक्षा पास गर्नुपर्ने कुरा जायज नै लाग्यो । आचारसंहिता उल्लंघन भए पत्रिका दर्ता प्रमाणपत्र, निलम्बन वा खारेजी गर्ने प्रावधान थपिएकोले कतै यो अधिकार दुरुपयोग त हुँदैन ? दर्ता भएको पत्रिकालाई पहुँचवालाले त्यही नाम प्रयोग गर्न आचारसंहिता उल्लंघन आदि भनेर सुनियोजित षड्यन्त्र पो हुने हो कि ? आचारसंहिता उल्लंघनमा परी दर्ता खारेजीमा परेको पत्रिका कम्तीमा ५ वर्ष कसैलाई दर्ता दिन नमिल्ने वा खारेजीमा परेको पत्रिकाको नाम अर्कालाई दर्ता दिन नमिल्ने व्यवस्था हुन जरुरी छ । पत्रकारको प्रमाणपत्र मात्र खारेजी हुने हो कि पत्रिकाको नामै खारेज हुने हो, त्यो पनि प्रस्ट हुन जरुरी छ । विश्वास दीप तिगेला, युके"
बाबुरामको माओवादी धङधङी,"हुन त आफू जन्मेहुर्केको गाउँ, ठाउँ वा घरको माया सबैलाई लाग्नु स्वाभाविकै हो । अहिले कुनै कारणवश त्यो ठाउँ छोड्न परेर जुन ठाउँ पुगे पनि पुर्ख्यौली रस्तीबस्तीको याद आइनै रहन्छ । त्यस्तै भएको होला, पूर्वमाओवादीका पूर्वनेता बाबुराम भट्टराईलाई पनि । उनी प्रचण्ड वा उनका नजिकका कुनै पूर्वमाओवादीका सहयात्री उपस्थिति भएको कुनै त्यस्तो कार्यक्रममा पुगे भने आफू पनि माओवादीकै नेता हुँ जसरी भावुक भएर आफ्ना कुरा राख्ने गर्छन् । मङ्गलबारको प्रतिनिधिसभा बैठकमा उनले सभामुख अग्निप्रसाद सापकोटाको निकै प्रशंसा गरे । त्यतिबेला उनको भावभङ्गी हेर्दा लाग्थ्यो, उनी माओवादी केन्द्रकै वरिष्ठ नेता डा बाबुराम भट्टराई हुन् । अग्निसापकोटाको बारेमा उनले बोलिरहँदा उनको मानसपटलमा विगतले फन्का मारिरहेको आभास झल्किन्थ्यो । प्रतिनिधिसभामा बोल्दै भट्टराईले तत्कालीन अवस्थाको घटनालाई उचालिरहन नहुने तर्क गरे । उनले उल्टै प्रश्न गर्दै भने, तत्कालीन घटनालाई बल्झाएर क्यान्सरजस्तो रोग बनाउन खोजेको हो ? उनले आक्रोश पोखे । युद्धका घटना बल्झिएमा उनी पनि त्यसबाट अछुतो रहन सक्दैनन् । त्यसैले उनले त्यस्ता घटनालाई सत्यनिरुपण तथा मेलमिलाप आयोगमार्फत नै सुल्झाउनुपर्छ भन्न खोजेका हुन् । बाबुराम, मोहन वैद्य, नेत्रविक्रम चन्द वा जजसले तत्कालीन अवस्थामा माओवादी पार्टी निर्माण गर्न भूमिका खेले, आज तिनीहरू नै तितरबितर भएका छन् । जोजो माओवादी छोडेर हिँडे, तिनीहरूलाई कतै न कतै आफूले निर्माण गरेको पार्टीको माया लाग्दो हो । तर अब माया भएर पनि के गर्नु ?फर्की आउँ भने त्यो घर नै छैन, जसलाई प्रचण्डले नामनिसानै मेटाएर एमालेकरण गरिदिइसके । सुजन देवकोटा, पालुङटार४, गोरखा"
धर्मको बदनाम,"उहिले ऋषिमहर्षिहरूले कोटिहोम, लक्ष्यहोम आदि महायज्ञको आयोजना गर्ने गरेको विभिन्न ग्रन्थहरूको अनुशिलन गर्दा भेटिन्छ । यसैलाई अनुशरण गर्दै योगी नरहरिनाथले पनि देशका विभिन्न स्थलहरूमा यस्ता महायज्ञ सम्पन्न गरे र तत्तत् स्थलमा पूर्वीय वाङ्मय तथा सांस्कृतिक केन्द्रहरूको स्थापना गरेको प्रमाण झापाको कन्काई माई नदीस्थित मठमन्दिर र प्रतिष्ठान तथा चितवनको देवघाट जाने बाटोमा सञ्चालित विद्यालय हेरे पुग्छ । उनीपछि साप्ताहिक महायज्ञ गर्नेको लहर चल्यो । जसबाट थुप्र्रै विद्यालयको स्तरोन्नति भए, प्राविधिक शिक्षालयहरू स्थापित भए । क्याम्पस बने र त्यहाँ गुणस्तरीय शिक्षा दिन आरम्भ गरिए । चिकित्सालयहरू स्थापना भए । तीमध्ये नवलपुरस्थित डन्डाको मध्यविन्दु अस्पताल जुन अहिले जिल्ला अस्पतालमा रूपान्तरित भएको छ । अहिले धुर्मुससुन्तली फाउन्डेसनले चितवनमै महायज्ञ गरी अन्तर्राष्ट्रिय रंगशाला निर्माण गर्ने योजना बनाएको समाचार सार्वजनिक भएको छ । यसरी महायज्ञले मुलुकभित्र थुप्रै राम्रा काम गर्न उत्प्रेरित गरेको छ र गरेर देखाएको पनि छ । तर पितृमोक्ष आदिइत्यादिका नाममा महायज्ञ गर्ने र ठगेर बेपत्ता हुने घटनाहरू पनि धेरै भइरहेका छन् । यस्ता धर्मका नाममा रकम संकलन गरी ठग्ने ठगहरूकै कारण महायज्ञ जस्तो अत्यन्त श्रद्धा र भक्तिसँग जोडिएका सत्कर्महरू बदनाम भइरहेका छन् । धर्मका नाममा ठगहरूबाट भएका यस्ता अकर्मण्य कार्यले वैदिक सनातन धर्म र संस्कृतिमाथि वितृष्णा फैलाउन र धर्मान्तरण गर्न चाहने तत्त्वलाई बल पुगिरहेको छ । सरकारले धर्मका नाममा ठगीधन्दा गरिरहेका हुन् वा सङ्कलित रकम मानव कल्याणका निम्ति नै उपयोग गर्ने हुन्, यस तथ्यलाई प्रामाणिक रूपमा बुझेर मात्र यज्ञ र महायज्ञ गर्ने अनुमति दिए यस्ता ठगीधन्दामा नियन्त्रण गर्न सकिने र मानिसलाई धार्मिक संस्कार र संस्कृतिमाथि वितृष्णित हुनबाट जोगाउन सकिनेछ । धनपति कोइराला, कावासोती, नवलपुर"
डोजर मेरो नाम,"गाउँगाउँमा विकास ल्याउने डोजर मेरो नाममेरो पुुच्छर समाई हिँड्ने नेताजीको कामखेत, बारी, पोखरी वा धारापँधेरोभत्काएर नफाले त हुन्छ अँधेरोवन, जंगल, चौतारालाई बाँकी राख्दिन बाढी, पैह्रो जेजे आओस् वास्ता गर्दिन यही रीतले विकासको मूल फुटाउने होडाँडाकाँडा सम्मै पारी रेल कुदाउने होअनि बल्ल सिंहदरबार गाउँ, टोलमा पुग्लाभोट हाल्ने मतदाताको चित्त पनि बुझ्लामेचीदेखि महाकाली जता पनि पाइनेबाह्रै महिना बाह्रै काल जहिले पनि चाहिनेमै डोजरले देशमा ठूलो क्रान्ति ल्याइदिन्छुमुलुकभरि विकासको बाढी बगाइदिन्छु । कृष्ण कुम्पुरे, आदमटार, धादिङ"
पहिचान मेटाउने कसरत,"राजधानीबाट टाढा रहेका कारण भौतिक विकासमा कमजोर तत्कालीन सुदूर पश्चिमको मौलिकता र प्राकृतिक सौन्दर्य अद्वितीय थियो र छ । सो क्षेत्रको मध्यभागतिर अवस्थित डडेलधुरा जिल्ला सो क्षेत्रको आभूषण नै मानिन्छ । विगतमा त्यस क्षेत्रको ८० प्रतिशत भूभाग घना जंगलले ढाकेको थियो । डेढदुई दशकदेखि भने त्यहाँ विध्वंसकारीहरूले नांगो नाच देखाउन थालेका छन् । वन माफिया र विकासको मन्त्र जप्नेहरू मिली जंगल विनाश गरेर पुरै जिल्लालाई मरुभूमि बनाउने काम उत्कर्षमा पुर्याएका छन् । मंगलबार प्रकाशित जता जंगल उतै डोजर खबरलाई यही कुकर्मको निरन्तरताको प्रतिविम्बमान्नुपर्ने हुन्छ । एकातिर प्रदेश नं७ का धनाढ्य, ठेकेदारहरूले डोजर आतंकलाई उच्च विन्दुमा पुर्याएको, डोजरले ठुँगेर सर्वसाधारणलाई घायल बनाउन पछि नपरेको स्थिति छ भने अर्कोतिर जुन सरकार आए पनि विकासभन्दा डडेलधुराको बहुमूल्य जंगल निमिट्यान्न पार्ने अभियानमा लाग्नुले रक्षकनै भक्षक बनेको सिद्ध भएको छ । विध्वंससँग जोडिएको एउटामात्र उदाहरण हेरौःं गोगन भन्ने ठाउँ हुँदै अमरगढी नगरपालिकाको चिकिट्टे पुग्ने सडक जोडिन नपाउँदै भित्री मधेशको साविक शीर्ष र आलिताल गाविसको सलुनबाट गोगन हुँदै चिकिट्टे जोड्न दुइटा सडक खन्न थालिएको छ । फेरि चिकिट्टे जोड्नकै लागि थप पाँचवटा सडक खनिएको छ । ३४ वर्षमा यीमध्ये कुनै सडक पूरा भएका छैनन् । करोडौं रुपैयाँ बालुवामा पानी हालेसरह बनेको छ ।विनाशले निरन्तरता पाउँदा स्थानीय जनप्रतिनिधिकै आँखा अगाडि सालका घना जंगल फाँडिएका छन् । जडीबुटीहरू विनाश पारिएको छ । यो राष्ट्रिय चिन्ताको विषय हो । महाभारत क्षेत्रका गाउँलाई चिकिट्टेसँग जोड्ने नाममा आठवटा सडक आवश्यक नभएको कुरा स्थानीयले बताए पनि नेता, ठेकेदार र काठ तस्करहरूको मिलेमतोमा मच्चिएको विध्वंस कसले रोक्ने ? केन्द्रीय सरकारलाई अब पनि टुलुटुलु हेरेर बस्न सुहाउँछ र ? भुवनेश्वर शर्मा, चन्द्रागिरि२, काठमाडौं"
ठूलो छातीको प्रश्न,"क्षमता, कार्यकुशलता र उत्कृष्टताजनताका नाममा राज्यशक्तिको प्रयोग गर्दा प्राप्त हुने अधिकार आआफ्ना परिवार, नातागोता या दलको हितमा प्रयोग गर्ने र फाइदा बटुल्ने डरलाग्दो कुशासन तथा सरकारसँग जोडिएका अर्बौंका भ्रष्टाचारका घटनाले जनताबाट प्राप्त शासनको वैधानिकताको व्यापक दुरुपयोग भइरहँदा प्रशासनको कार्यकुशलता निरन्तर ह्रास हुँदै जान्छ । यसैकारण सेवा प्रवाहमार्फत राज्य र जनताको सम्बन्ध जोड्ने प्रशासन असफल हुन्छ र अन्ततोगत्वा जनता सरकारसँग डराउनुपर्ने स्थितिमा पुग्नु स्वाभाविक हुन आउँंछ । आज नेपाल त्यही दिशामा अगाडि बढेको छ । समयसमयमा कार्यकुशलताप्रति सरकारी प्रतिबद्धताको नाटक हुन्छ । कार्यसम्पादन सम्झौता गरिएका सचिवहरूको सरुवा हुन्छ अनि सबैले बुझ्छन् कार्यसम्पादन सम्झौता जनता ठग्ने सस्तो नाटक र लोकप्रियताबाहेक केही होइन । क्षमता, कार्यकुशलता र उत्कृष्टता जस्तो अवधारणा जब सत्तासीन सीमित समूहका लागि प्रयोग हुन थाल्छ, तब जनताको नजरमा क्षमता बिस्तारै अक्षमतामा, कार्यकुशलता अकर्मण्यतामा र उत्कृष्टता निकृष्टतामा रूपान्तरित हुन जान्छ । अन्ततोगत्वा शासकीय संरचना जनताको सेवक होइन, देशको स्रोतसाधनको भक्षकमा रूपान्तरित हुँदै जान्छ । शासनको यो विकृतिलाई धक्का दिन संवैधानिक संस्थागत संरचना, नागरिक समाज र प्रतिपक्षले सशक्त विरोध गर्नु सच्चा अर्थमा देशभक्ति र देशप्रेम हुन आउँंछ । चिप्लो भीरको यात्रासंसद वामशक्तिको चाहना या सिद्धान्त अन्तर्गत आउँंदैन । लेनिनले भनेका थिए, संसद कुनै पनि अवस्थामा कम्युनिस्टहरूले श्रमजीवीको हितका लागि संघर्ष गर्ने थलो होइन, प्रश्न केवल यसलाई प्रयोग गरी बुर्जुवा राज्य ध्वस्त गर्नसँग जोडिएको छ (लेनिन संकलित रचना, भोलुम १५, पृ ५६६) । नेकपाको सरकारको शासकीय क्रियाकलाप हेर्दा संसद रूपमा मात्र रहने र सारमा देश निरंकुश एकदलीय प्रजातन्त्र तिर धकेलिएको प्रतीत हुन थालेको छ । आर्थिक रूपमा श्रमजीवीको दर्शन बोकेको दल नवसामन्तवादको हतियार बन्न पुगेको छ भने, यसको राजनीतिक चरित्र जनताको वैधानिकताका नाममा दिनप्रतिदिन निरंकुश र भ्रष्ट हुँंदै छ । कम्युनिस्ट नाम भए पनि यसको चरित्र न लेनिनवादी हो, न त प्रजातन्त्रवादी । जनता भनेका कागजका खेलौना हुन्, पैसा र राज्यसत्ताको भेलमा यिनीहरूलाई जसरी पनि खेलाउन सकिन्छ भन्ने चिन्तनमा अडेको शासनसत्ता सारमा कमजोर हुँदै गएको छ अनि यसलाई खबरदारी गर्ने नागरिक र प्रतिपक्ष राजनीतिको शक्ति पनि गलेको छ । भ्रष्ट र कमजोर हुंँदै गएको र राज्य गलेको प्रतिपक्षको संगमले स्थिरता र सम्पन्नता ल्याउँंदैन । यस्तो संगमले देशलाई चिप्लो भीरमा पुर्याउँंछ अनि अशान्ति, अराजकता र अन्ततोगत्वा विदेशी चलखेल र हस्तक्षेपलाई निम्त्याउनेछ । त्यसैले प्रधानमन्त्री खड्गप्रसाद ओलीले भनेजस्तै, आजको प्रश्न ठूलो छातीसंँग गाँसिएको छैन, चिप्लो भीरसँंग जोडिन पुगेको छ ।लोहनी राष्ट्रिय प्रजातन्त्र पार्टी (संयुक्त) का अध्यक्ष हुन् ।"
आस्था प्रकरण र प्रहरीप्रतिको आस्था,"गायिका आस्था राउत चार हजार रुपैयाँ धरौटी राखेर प्रहरी हिरासतबाट छुटे पनि उनीसँग जोडिएको यो प्रकरण र यस्तै अन्य घटनाका कारण प्रहरी र गृह प्रशासनको छवि भने नराम्रोसँग धमिलिएको छ । नागरिकहरूको जीउधनको सुरक्षाका लागि राज्यकोषबाट तलबसुविधा बुझ्ने अधिकारीहरूले जब कानुनको आफूखुसी व्याख्या गर्छन्, आफ्नो इवी साध्न या बदला लिन ऐननियमको दुरुपयोग गर्छन्, तब कानुनी राज्यका तन्तुहरू टुट्न थाल्छन् । मुलुकको गृह प्रशासनले आफूलाई बेलैमा सुधार नगर्ने हो भने यसको दुष्प्रभावले नजानिँदोसँग भयानक रूप लिन थाल्नेछ । गृहप्रशासनको कार्यशैलीबारे अहिले उठिरहेका प्रश्नहरूको उचित उपचार नखोज्ने हो भने नागरिक आक्रोश स्वाभाविक रूपमा समग्र सत्ता र व्यवस्थातर्फ समेत केन्द्रित हुनेछ । त्यसैले राज्यप्रति नागरिक भरोसा डगमगाउन नदिन गृह प्रशासन र प्रहरी नेतृत्वले बेलैमा आफ्ना गतिविधिको उचित समीक्षा गरी त्यसलाई सुधार्न जरुरी छ ।गायिका आस्था राउतको कसुर यति थियो उनले दुई साताअघि झापाको भद्रपुर जाने क्रममा विमानस्थलको आन्तरिक टर्मिनलमा प्रहरी जवान रमिता श्रेष्ठसित भनाभन गरेकी थिइन्, त्यसपछि फेसबुकमा लाइभ गर्दै प्रहरीविरुद्ध अपशब्दहरू बोलेकी थिइन् । शंकै छैन, राउतले विमानस्थलमा जेजस्तो रबैया देखाइन्, त्यो बिल्कुल अशोभनीय थियो । विमानस्थलजस्तो संवेदनशील स्थलमा प्रहरीले चाहेअनुरूप नागरिकको जाँच गर्न पाउँछ, पाउनु पनि पर्छ । तर त्यसलाई उनले अस्वाभाविक रूपमा लिँदै जंगिएको दृश्य त्यसपछि बाहिर आएको सीसीटीभी फुटेजमा देख्न सकिन्थ्यो । हजारौं प्रशंसक कमाएकी गायिकालाई सुहाउँदै नसुहाउने व्यवहार थियो त्यो । उनले फेसबुकमार्फत प्रहरीलाई अपमान गर्दै बोलेका शब्दहरू पनि शालीन थिएनन् । तर, त्यसभन्दा ठूलो गल्ती तब भयो, जब प्रहरीले उनीबाट ठूलै अपराध भएसरह व्यवहार गर्न थाल्यो । जबकि, आफ्नो शैली सही नभएको भन्दै गायिका स्वयंले माफ मागिसकेकी थिइन् । राउतको प्रस्तुतिलाई उनकै समर्थकहरूले पनि पचाउन सकेका थिएनन् । उनलाई गल्ती भएको अनुभूत गराउन र सच्याउन जनस्तरका यिनै टिप्पणी पर्याप्त थिए । प्रहरीले पनि कुनै तवरमा सामान्य सम्झाउनसम्म सक्थ्यो । तर उनीविरुद्ध जनमत सिर्जना गर्नकै लागि प्रहरीले संवेदनशील स्थानको सीसीटीभी दृश्य बाहिर ल्याउने गल्तीमात्रै गरेन, प्रहरी जवान श्रेष्ठले आफूमाथि अभद्र व्यवहार भएको भन्दै उजुरीसमेत हालिन् । अनि, काठमाडौं जिल्ला प्रशासन कार्यालयले पक्राउ पुर्जी जारी गर्दै भारतको सिक्किम पुगेकी राउतलाई फरार अभियुक्त करार गरिदियो ।स्वदेश फर्किएलगत्तै आफैं प्रहरी सम्पर्कमा पुगेकी राउतलाई सामान्य छलफलपछि प्रहरीले छाडिदिन सक्थ्यो । प्रशासनले पनि प्रहरीको दम्भलाई बुझेर राउतलाई छाडिदिन भन्न सक्थ्यो, हिरासतमा राखेर अनुसन्धान गर्न चार दिनको म्याद तोकिरहनु पर्दैनथ्यो । प्रहरीविरुद्ध अभद्र व्यवहार नै गरेको भए पनि उनलाई थुनेरै अनुसन्धान गर्न जरुरी थिएन । आफैं प्रहरी कार्यालय पुगेकी उनी न भागेर जान्थिन्, न उनलाई नथुन्दा प्रमाण नै नास हुन्थ्यो । न उनले कुनै गम्भीर अपराध नै गरेकी थिइन् । यसमा खालि प्रहरीले आफ्नो शक्ति प्रदर्शन गर्न खोजेको बुझ्न गाह्रो छैन । त्यसैले यस घटनापछि समग्र गृह प्रशासनको विवेकमाथि प्रश्न उठेको छ । प्रहरी र गृह प्रशासन राज्यका निकाय हुन्, उनीहरू बढी संयमित हुनुपर्छ । मुलुकको प्रशासन शक्ति हातमा भएकाहरू बदलाको भावनाले अभिप्रेरित हुनु हुँदैन । प्रहरीले चाहेमा जे पनि गर्न सक्छ, जसलाई जस्तो अभियोगमा पनि थुन्न सक्छ भन्ने खालको स्वेच्छाचारी प्रवृत्ति अहिले जसरी स्थापित गर्न खोजिएको छ, त्यसले न्यायको होइन भयको शासन सुरु गर्छ । लोकतान्त्रिक मुलुकमा भयको शासन कदापि स्वीकार्य हुन सक्दैन । लोकतन्त्रमा जब प्रहरी वा राज्यका निकायले सर्वसाधारणमाथि आफ्नो शक्तिको दुरुपयोग गर्न थाल्छन्, तब जनमानसमा अधिनायकतावादी अभ्यासको आभास हुन थाल्छ । नागरिकमा पर्न थालेको यस्तो चिन्ता हटाउने दायित्व सरकारको नेतृत्वको हो ।राउत प्रकरणलाई लिएर आम वृत्तमा यति धेरै चिन्ता प्रकट हुनुको कारण के भने यो घटना कुनै अपवादको दुर्घटना होइन । यसअघि पनि थुप्रै व्यक्ति यसैगरी समातिएका छन् । र्यापर भिटेन, गायक दुर्गेश थापा, युट्युबर प्रनेश गौतमलाई मनासिव कारणबिनै प्रहरीले पक्रेको थियो । उनीहरू सार्वजनिक व्यक्ति भएकाले यी घटना चर्चामा आए । के थाहा, आमस्तरमा जानकारीमै नआउने अरू कति व्यक्तिलाई प्रहरीले त्यसै इवी साध्न पक्रेर दुःख दिएको होला ! आफूहरूमाथिको नागरिक आक्रोशलाई प्रहरीले कहिल्यै अभद्र व्यवहारका रूपमा लिनु हुँदैन । यस्तै एउटा मुद्दामा झन्डै दुई महिनाअघि चितवन जिल्ला अदालतका न्यायाधीश हेमन्त रावलको इजलासले सार्वजनिक स्थानमा प्रहरीले कर्तव्य राम्रोसँग निर्वाह नगर्दा नागरिकहरू झोक्किनु स्वाभाविक भएको फैसला सुनाएको छ । प्रहरीको अशिष्ट व्यवहारले नागरिकलाई आक्रोशित तुल्याउने निष्कर्षसहित आएको यो फैसलाको आलोकमा पनि गृह प्रशासनले आफ्नो कार्यशैलीको समीक्षा र सुधार गर्नुपर्छ ।"
विद्यार्थी आन्दोलनको अर्थ,"केही समय अघिसम्म निजी क्षेत्रबाट सञ्चालित मेडिकल कलेजहरूले असुलेको चर्को शुल्कका विरुद्ध सेतो एप्रोन लगाएका विद्यार्थीहरूले सडकमा उत्रिएर महिनौं संघर्ष गरे । उनीहरूले अवज्ञा, जुलुस र धर्ना गरे । उनीहरूको न्यायपूर्ण आन्दोलनलाई केन्द्र र जिल्लामा रहेका विद्यार्थी संगठनहरूले पूर्णरूपमा साथ, सहयोग र समर्थन गरे । अन्ततः सरकार पनि आन्दोलनकारी विद्यार्थीहरूको पक्षमा उभियो । मेडिकल कलेज सञ्चालकहरूले सरकार ढाल्नेदेखि शिक्षामन्त्री फाल्नेसम्मका धमास दिए । तर अन्ततः न्यायपूर्ण विद्यार्थी आन्दोलनसामु उनीहरूले घुंँडा टेके । नेपालमा मेडिकल शिक्षाको क्षेत्रमा यस स्तरको आन्दोलन यसअघि सायद भएको थिएन । सरकारले तोकेको मापदण्ड विपरीत वर्षौंदेखि लुटपाटकै स्तरमा अकुत शुल्क उठाउन पल्किएकाहरूले सुरुमा असंगठित विद्यार्थीहरूका कुरा कहिल्यै सुनेका थिएनन् । सरकारलाई त झन् कुनै टेरपुच्छर लगाएकै थिएनन् । अन्ततः विद्यार्थीहरू स्वयं संगठित रूपमा निर्णायक ढंगले उत्रिएपछि कसैको केही लागेन । आजकाल विद्यार्थी आन्दोलन र त्यसको मेरुदण्डको रूपमा रहेको स्वतन्त्र विद्यार्थी युनियनको औचित्यमाथि विभिन्न ढंगले प्रश्न उठाउने गरिएको छ । कतिपयले विद्यार्थी आन्दोलनको औचित्य नै सकिएको दलिल पेस गर्न थालेका छन् । के साँच्चै विद्यार्थी आन्दोलनको औचित्य र सान्दर्भिकता सकिएकै हो त ? यतिबेला नेपाली विद्यार्थी आन्दोलनसामु यो यक्षप्रश्न खडा भएको छ । नेपालमा विद्यार्थी आन्दोलनको इतिहास गौरवमय छ । इतिहास साक्षी छ, राजनीतिक परिवर्तन, सामाजिक जागरण र लोकतान्त्रिक आन्दोलनका हरेक मोडमा विद्यार्थी आन्दोलन अग्रभागमा उपस्थित थियो । राष्ट्रियताको पहरेदारको रूपमा दबाब, जागरण र खबरदारीको ध्वजा हमेसा विद्यार्थी आन्दोलनले नै उठाउँदै आएको हो । जनजीविकाको ज्वलन्त सवालहरूमा सबैभन्दा पहिला र अग्रभागमा विद्यार्थी आन्दोलन देखिने गरेकै हो । आज यातायातका साधनहरूमा विद्यार्थीलाई परिचयपत्रको आधारमा जुन ४५ प्रतिशत छुट उपलब्ध छ, त्यो त्यही विद्यार्थी आन्दोलनकै उपज हो । अतितको विद्यार्थी आन्दोलन गौरवशाली रहे पनि वर्तमानमा यो आन्दोलन बहसको कठघरामा उभिएको छ ।विद्यार्थी आन्दोलनले आफूलाई समयानुकूल अद्यावधिक गर्दै लानुपर्छ । एकथरी मानिसहरू छन्, जो सुरुदेखि नै मुलुकका कुनै पनि लोकतान्त्रिक संस्था र तिनका अवयवहरू नै मनपराउँंदैनन् । उनीहरूका दृष्टिमा विद्यार्थी आन्दोलन वा स्ववियुको मात्र होइन, नेपालमा लोकतन्त्र र दलीय प्रणालीको नै औचित्य समाप्त भइसकेको छ । यो प्रवृत्तिबाट चनाखोपूर्वक जोगिनुपर्छ । लोकतन्त्र र अभिव्यक्ति स्वतन्त्रताको चिरहरण गर्न न्वारानदेखिको बल लगाउनेहरूबाट सतर्क रहनुपर्छ । अर्काथरी आलोचकहरू पनि छन्, जो हमेसा विद्यार्थी आन्दोलनलाई दुश्मन ठान्छन् । खासगरी त्यस्ता मानिसहरू विद्यार्थी आन्दोलनको राप र तापको प्रताडनामा पर्नेहरू हुन् । शिक्षा क्षेत्रमा निजीकरण, व्यापारीकरण र माफियाकरणको जालो निकै जब्बर र डरलाग्दो छ । विद्यार्थी आन्दोलन बलशाली र प्रभावशाली हुँंदा आफ्नो स्वार्थमा धक्का लाग्ने ठान्नेहरू प्रायशः विद्यार्थी आन्दोलनलाई कमजोर बनाउन अनेक प्रपञ्च रचिरहेका हुन्छन् । यस खालको प्रवृत्तिसँग सम्झौताहीन संघर्ष गर्दै डरलाग्दो, रहरलाग्दो र भरलाग्दो विद्यार्थी आन्दोलन निर्माण गर्नु आजको टड्कारो आवश्यकता हो ।शैक्षिक जगत र विद्यार्थीका बग्रेल्ती समस्या समाधान नभएसम्म नेपालमा विद्यार्थी आन्दोलनको औचित्य सकिंँदैन । शिक्षालयहरू र विद्यार्थीहरू रहुन्जेल विद्यार्थी आन्दोलनको सान्दर्भिकता किमार्थ समाप्त हुँदैन । आज विद्यार्थी आन्दोलनकै जगमा संविधानमा शिक्षा, स्वास्थ्य र रोजगार नागरिकको मौलिक हकको रूपमा सुनिश्चित भएको छ । तर यो ऐतिहासिक उपलब्धि हुँदाहुँदै पनि यसको कार्यान्वयन हुनसकेको छैन । अबको विद्यार्थी आन्दोलनले संविधानमा सुनिश्चित गरिएको त्यो अधिकार कार्यान्वयनमा आफ्नो औचित्य स्थापित गर्नु जरुरी छ । संविधानले नै समाजवाद उन्मुख राज्यप्रणालीको मार्ग तय गरेको छ । यस स्थितिमा शिक्षा प्रणालीलाई समाजवादी बाटोतर्फ अभिमुख गराउन विद्यार्थी आन्दोलनको झन् बढी खाँचो छ । आज लिम्पियाधुरा, कालापानी र लिपुलेक जस्ता नेपालका प्रमाणित र ऐतिहासिक भूभागहरूमाथि भारतीय कुदृष्टि निरन्तर लागिरहेको छ । सुस्ता लगायतका कैयौं ठाउँमा नेपाली स्वाभिमान र अस्मिता लुटिएको छ । नेपालमा राष्ट्रियताको झण्डा सबैभन्दा पहिला उठाउने जिउँदोजाग्दो र आसलाग्दो तप्का विद्यार्थी आन्दोलन नै हो ।विद्यार्थी आन्दोलनको मेरुदण्ड र अविछिन्न उत्तराधिकारी संस्था भनेको स्वतन्त्र विद्यार्थी युनियन नै हो । स्ववियु राष्ट्रियताका पहरेदारहरू, लोकतन्त्रका सेनानीहरू र जनजीविकाका पक्षमा वागी विचार ओकल्ने योद्धाहरू जन्माउने कारखाना हो । स्ववियु विद्यार्थी हकहित र शैक्षिक रूपान्तरणको पनि मूल अभियन्ता हो । तर पछिल्लो कालखण्डमा विभिन्न कारणले स्ववियु कमजोर बन्दै गएको छ । स्ववियु कमजोर हुंँदा विद्यार्थी आन्दोलन नै कमजोर भइरहेको छ । समयमा निर्वाचन नहुने र भइहाले पनि सबैतिर नहुने रोगले स्ववियु थिलथिलो हुँदै गएको छ । २०६५ सालमा देशब्यापी रूपमा सबैतिर स्ववियु निर्वाचन भएको थियो । त्यसपछि पटकपटक चुनाव घोषणा हुने र अन्त्यमा स्थगित हुने क्रम चलिरह्यो । पछिल्लो पटक अलि धेरै चुनाव भएको २०७३ सालमा हो । तर त्यतिबेला पनि त्रिविका २६ वटा आङ्गिकसहित करिब ३ सय क्याम्पसमा मात्र चुनाव हुनसक्यो । त्रिभुवन विश्वविद्यालय संगठन तथा शैक्षिक प्रशासन सम्बन्धी नियम २०५० को उपनियम ३४८ को खण्ड (घ) बमोजिम स्ववियुको कार्यकाल दुई वर्ष रहने उल्लेख छ । उक्त प्रावधान अनुसार सामान्यतया २०७५ फागुन १७ गते नै स्ववियुको कार्यकाल सकिएको थियो । तर गतवर्ष नै हुनुपर्ने निर्वाचन पनि विविध कारणले हुन सकेन । विशेष कारणले स्ववियु निर्वाचन हुन नसकेमा एक पटकमा ६ महिनाका दरले बढीमा दुईपटक गरेर एक वर्ष थप्न सकिने प्रावधान अनुसार कार्यकाल थपियो । त्यसरी थपिएको अवधि पनि आगामी फागुन १३ गते समाप्त हुंँदैछ । यसै सन्दर्भमा आगामी फागुन १४ गते स्ववियु निर्वाचनको तयारी गर्न त्रिभुवन विश्वविद्यालयले सबै क्याम्पसहरूलाई पत्राचार गरिसकेको छ । अब सबै विद्यार्थी संगठनहरू यसमा होमिनुको विकल्प छैन । हरहालतमा स्ववियुको अस्तित्व, गरिमा र औचित्य बचाउनुपर्छ ।लेखक नेकपा निकट अनेरास्ववियुका नेता हुन् ।"
गान्धी कहिल्यै मर्दैनन् !,"केही समयतयता जनवरी ३० मा कोही गोडसे त कोही गान्धीको महिमामण्डन गर्ने गर्छन् । कोही त गान्धीको तस्बिरमै गोली चलाएर चर्चा बटुल्छन्, कोही गोडसेलाई देशभक्त भन्छन् । यस्तो काम बन्दकोठामा नभएर सार्वजनिक रूपमै गर्न थालिएको छ । गान्धी मारिएको दिल्लीस्थित भवनलाई संग्रहालयको रूप दिइएको आधा शताब्दी भैसके पनि अहिले त्यहाँ चलखेल सुरु भएको छ । गान्धीका पनाति तुषार गान्धीले हालै आरोप लगाए, अनेकौं निहुँमा संग्रहालयबाट गान्धी हत्या र अन्तिम यात्राका तस्बिरहरू हटाइएका छन् । एउटा पक्ष गान्धीकै देशमा गान्धी हत्याका तस्बिरहरू हटाउनुलाई हत्या सन्दर्भलाई ओझेलमा पार्ने रणनीतिको हिस्सा मान्छ । तुषारले त्यसैले यो कामप्रति असहमति मुखर गरिरहेका छन् ।जब व्यक्तिविशेषको विचारको सामना विचारबाट गर्ने क्षमता रहँदैन, तब मार्ने बाटो समाइन्छ । जसरी पनि व्यक्ति र उसको विचार दुइटैलाई समाप्त पार्ने प्रक्रिया पूरा गर्न सकिन्छ भन्ने सोच्छन् यस्ता व्यक्तिहरू । यसैले त बर्नाड शाले भनेका छन्, हत्या सेन्सरसिपको अन्तिम मार्ग हो । गोडसे यही मान्यताका थिए । उनी यही विचारका प्रतिनिधि बने । हाम्रै मुलुकमा शिक्षक मुक्तिनाथ अधिकारीको हत्या गर्नेहरूले तिनलाई मारेर बहुल विचारको अवधारणालाई नै समाप्त पार्ने सोच राखेका थिए । अहिले भारतमा हिन्दुत्वको राजनीतिलाई गोडसेवादी कलेवर दिने योजनाबद्ध कामहरू हुँदै छन् । यसमा दुई धार छन् गान्धीलाई वामन देखाउने र गोडसेलाई नायकका रूपमा प्रस्तुत गर्ने । यसरी महात्मा गान्धीमाथि अभूतपूर्व आक्रमण हुन थालेको छ । यो मूलतः सहिष्णु, समावेशी र सर्वधर्म समभावको भारतीय अवधारणामाथिको प्रहार हो ।गान्धी भन्थे, जसरी हिंसाको बाटो समाउँदा अर्काको ज्यान लिने प्रशिक्षण लिनु र दिनु पर्छ, त्यसै गरी अहिंसक संघर्षमा स्वयंको आहुति दिने मनोविज्ञान विकसित गर्न स्वयंलाई सचेततापूर्वक प्रशिक्षित गर्नुपर्छ । उनी भयमुक्तिको कुरा गर्थे । संवाद र सामञ्जस्यको बाटो पछ्याउँथे । मर्नुभन्दा दुई दिनपहिला अमेरिकी पत्रकार विन्सेन्ट सिनसँंग आफ्ना कुरा राख्दै गान्धीले प्रस्ट्याएका थिए, हिंसाको साधन प्रयोग गरियो भने त्यसको परिणाम पनि खराब नै हुन्छ । सवाल साधनको हो । हतियार जुटाउने सामर्थ्य नभएर गान्धीले अहिंसाको बाटो समाएका थिएनन् । उनलाई बन्दुकको राजनीतिको सीमा र संकट थाहा थियो । उनी अहिंसाको अर्थ हिंसा होइन वा अहिंसा एउटा नकारात्मक प्रवृत्ति पनि होइन भनी अर्थ्याउँथे । हो पनि, निःशस्त्र प्रतिकारको अर्थ अहिंसा होइन । निःशस्त्रीकरणको आन्दोलन अथवा केवल शान्तिको आन्दोलन पनि अहिंसा होइन । अहिंसा मूलभूत रूपमा सकारात्मक शक्ति हो । यो नकारात्मक तत्त्वज्ञान होइन, यो प्रतिरोधको साटो उचित कामका लागि सत्यमा आधारित सकारात्मक पहल हो । गान्धीको अहिंसामा स्वयंको जीवनसंँगसँंगै अरूलाई बांँच्नमा सघाउ पुर्याउनु पनि थियो ।हतियार उठाउने दुइटा कारण हुन्छन् अन्याय गर्न र अन्यायको प्रतिकार गर्न । इतिहासको अनुभवले भन्छ हतियारको प्रयोग जति अन्यायको प्रतिवादका लागि भएको छ, त्योभन्दा कैयौं गुणा ज्यादा अन्याय गर्न वा अन्यायी व्यवस्था कायम राख्न हुने गरेको छ । हिंसाका साधनहरूमा प्रायः वर्चस्वशालीकै एकाधिकार हुन्छ । जो कमजोर हुन्छ, ऊ स्वाभाविक रूपमा अहिंसक नभए पनि अहिंसक रहन बाध्य हुन्छ । त्यसैले कमजोर तप्काले आज न्यायका लागि हिंसाको बाटो समाउन थालेको छ । त्यसो नहोस् भन्नका लागि उनीहरूमा व्याप्त भयको सुरुमै उपचार जरुरी हुन्छ । संगठन निर्माणले आत्मबल प्रदान गर्छ र छोटाछोटा शान्तिपूर्ण आन्दोलनका लागि उत्प्रेरित गर्छ ।अहिले गान्धीसँंग को डराउँदै छन् ? भौतिक अवसान भएर पनि गान्धीको गुरुत्वबल किन दृढ हुँदै छ ? अन्तर्राष्ट्रिय स्तरमा गान्धीप्रति आकर्षण विस्तार हुँदै गर्दा स्वयं भारतभित्र उनका हत्यारा गोडसे किन महिमामण्डित हुँदै छन् ? गान्धीलाई ओझेल पारिँदा कस्तो सामाजिक व्याकरण निर्माण हुन्छ ? जो गोडसेगानमा लिप्त छन्, उनीहरू कस्तो समाज चाहन्छन् ? यस्ता प्रश्न किन उठ्न थालेका छन् भने, एउटा हत्यारालाई विचारपुञ्जका रूपमा स्थापित गरिँदै छ । भारतीय लोकतन्त्र ठूलो भीडमा अनुवाद हुँदै गएको छ, जसलाई गोडसेवादीहरू भेडाजस्तो डोर्याउन तम्सिएका छन् । राजनीतिक दलहरूका लागि देश मतदाताहरूको यस्तो बजार बनाइएको छ, जहांँ कुनै पनि मूल्य चुकाएर आफ्नो माल बेच्नु छ । भारतको दुःखान्त लोकतन्त्र फस्टाउँदै गरेको प्रत्येक मुलुकका लागि एउटा पाठ हो, जहांँ साध्य र साधनबीचको अन्तरसम्बन्धलाई बेवास्ता गरिन्छ । स्वतन्त्रता वा लोकतन्त्र बडो कठिन संघर्षले प्राप्त हुन्छ । भुइँमान्छेलाई भेडा बनाउन थालिए भुइँतहमा प्रतिरोधको स्वर बाक्लिँदै जान्छ र लोकतन्त्र त्यहीँ समाप्त हुन्छ । स्वतन्त्रता फगत यान्त्रिक अवस्था होइन ।चार्ल्स डिकेन्सले आफ्नो उपन्यास अ टेल अफ टु सिटिज मा लेखेका छन्, त्यो सबैभन्दा उत्तम समय थियो, त्यो सबैभन्दा खराब समय थियो । त्यो ज्ञानको युग थियो, त्यो मूर्खहरूले भरिएको युग थियो । त्यो उज्यालोको अवधि थियो, त्यो अँध्यारोको अवधि थियो । यही कुरा हाम्रो जमानाबारे पनि भन्न सकिन्छ । हाम्रो वर्तमानको नियति यस्तै छ । तथापि आफूवरिपरि यसो नियालौं, अहिले पनि सार्वजनिक जीवनको प्रत्येक क्षेत्रमा असल मान्छेहरू, मूल्यनिष्ठहरू छन्, जो आआफ्ना क्षेत्र र पेसामा उज्यालो छरिरहेका छन्, आशाका दीयो बनिरहेका छन् ।दार्शनिक लांजा देल वास्तोले गान्धीको अन्तिम क्षणबारे लेखेका छन् । गोली लागेपछि गान्धीले हे राम भनेका थिए, जुन उनको समाधि प्रस्तरमा कुँंदिएको पनि छ । तर त्योभन्दा पनि पहिला अर्थात् प्रार्थनासभामा जान पन्ध्र मिनट ढिलो भएपछि गान्धीले आफ्ना सहयोगी आभा र मनुलाई गुजरातीमा भनेका थिए, मने मोडु थतु गंतो नक । अर्थात्, मलाई कहीँ पनि ढिलो पुग्न मन पर्दैन । वास्तोले यस प्रसंगलाई नाटकीय रूप दिँदै भनेका छन्, गान्धीले आफ्नो हत्यारातर्फ हेरे र भने अरे, तिमी त ढिलो गरी आयौ, भाइ ! वास्तोको सन्दर्भमा जोड्दै भन्न सकिन्छ जसले पनि गान्धीको अन्त्य गर्न खोज्छ, ऊ ढिलो हुन जान्छ । गान्धी समयनिष्ठ थिए वा समयभन्दा अगाडि थिए । त्यसैले भन्न सकिन्छ, दुनियाँमा जहांँ कतै उनको खोजी गरिन्छ, उनी प्रेरणा दिन पुगेकै हुन्छन् । जहांँकहीँ शान्तिपूर्ण अभ्यास हुन्छ, त्यहाँ गान्धीको नाम नलिइए पनि गान्धी उपस्थित भएकै हुन्छन् । यही हो, अहिले पनि गान्धी जीवित रहने कारण । त्यसैले कुनै पनि सत्ताले गोडसेको आवरणमा गान्धीको गोरेटोलाई निमिट्यान्न पार्न सक्दैन ।"
पितृसत्ताले गिजोल्दै महिला अधिकार,"नयाँ संविधान आएपछि महिला अधिकारकर्मी तथा नेत्रीहरू हर्षित थिए । उनीहरूको भनाइ थियो नेपाली महिलाले पाएको अधिकार दक्षिण एसियामै उत्कृष्ट छ । यस्तो अभिव्यक्ति महिलाहरूले आयोजना गर्ने कार्यक्रमहरूमा दलका प्रायः शीर्षनेताको हुन्थ्यो । अधिकांश महिला अधिकारकर्मी तथा नेत्रीहरूको भाषा पनि त्यही हुन्थ्यो । तर संविधानमा लेखिएका अधिकारहरू ऐनकानुनमा लिपिबद्ध हुने बेला आएपछि तिनको भ्रम टुट्न थाल्यो । विशेषतः नागरिकता विधेयकमा महिलाको पहिचानको बेवास्ता र सरकारमा महिला प्रतिनिधित्वको अवस्थाले राजनीतिक दलमा विद्यमान पितृसत्तात्मक सोच छताछुल्ल पारिदियो । यसविरुद्ध महिला नेत्रीहरूले आवाज उठाउँदा ट्याउँट्याउँ नगर्न भनियो, एनजीओको मुद्दा नउठाउनू भन्दै चुप लगाइयो । त्यसको परिणाम अहिलेको मन्त्रिमण्डलमा पनि देखियो । २५ सदस्यीय मन्त्रिमण्डलमा केवल २ जना अर्थात् ८ प्रतिशत महिलाको मात्र प्रतिनिधित्व छ । संविधानको धारा ३८ को महिलाको हक सम्बन्धी उपधारा ४ मा राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी गराउनुपर्ने व्यवस्था छ, तैपनि नेतृत्व पंक्तिको हठका कारण व्यवहारमा त्यो लागू हुन सकेको छैन । पितृसत्तात्मक सोच सभामुख नियुक्तिमा त झनै मुखर भयो । उपसभामुख शिवमाया तुम्बाहाङ्फेलाई पन्छाउँदै अग्नि सापकोटालाई सभामुख बनाउने निर्णयले राजनीतिमा पितृसत्ताको गठजोड कति बलियो रहेछ भने पुष्टि गर्छ । उपसभामुख तुम्बाहाङ्फे सभामुख बन्नका लागि एक महिनादेखि भिडिरहनुभएको थियो, तर राजीनामा दिन बाध्य बनाइयो । सभामुखमा सबै दृष्टिले उपयुक्त तुम्बाहाङ्फेको दाबेदारी आएपछि कहिले उहाँको क्षमतामाथि प्रश्न गरियो भने कहिले एनजीओकर्मी महिलाहरूले उचालेको भन्दै आरोपित गरियो । राजनीतिमा उहाँको संघर्ष र योगदानबारे नेताहरू मौन रहे । तुम्बाहाङ्फेले गणतन्त्र ल्याएर राजसंस्था भत्काउन त सक्यौं, तर राजनीतिक नेतृत्वमा स्थापित पितृसत्तात्मक सोच भत्काउन सकेनौं भन्ने आक्रोश पोख्दै उपसभामुख पदबाट राजीनामा दिनुभयो । उहाँको आक्रोश जायज छ । नेपालमा महिलालाई उप को पद दिएर चुप लगाइएको यो पहिलो घटना होइन । यसअघि चित्रलेखा यादवलाई पनि यसरी नै चुप लगाइएको थियो । २०६२६३ को आन्दोलनपछि तत्कालीन सभामुखले राजीनामा दिएपछि संसदको अध्यक्षता उपसभामुख यादवले गर्नुभएको थियो । निरंकुश राजतन्त्रविरुद्धको आन्दोलनमा सडकमा संसद बैठक बसेको थियो, जसको नेतृत्व पनि यादवले लिनुभएको थियो । तर संसद पुनःस्थापनापछि राजनीतिक भागबन्डाका नाममा उहाँलाई सभामुख बन्न दिइएन । जनआन्दोलनमा सक्रिय र शैक्षिक हिसाबले अब्बल भएर पनि यादव सभामुख बन्न नसक्नुका पछाडि अहिलेजस्तै पितृसत्तात्मक सोचले नै काम गरेको थियो । त्यस्तै, स्थानीय तहका जनप्रतिनिधिहरूमध्ये महिला ४० प्रतिशत छन् । स्थानीय तहका ९० प्रतिशत उपाध्यक्ष वा उपमेयरमा भने महिला नै छन् । तर ऐनमा कतै लेखिएको छैन, महिलाहरू उपाध्यक्षउपमेयरका लागि मात्र योग्य हुन्छन् वा मेयरअध्यक्षमा पुरुष मात्रै हुनुपर्छ भनेर । ऐनमा स्थानीय तहका अध्यक्षमेयर र उपाध्यक्षउपमेयरमध्ये एक पदमा विपरीतलिङ्गी हुनुपर्ने मात्र उल्लेख छ । त्यसैले स्थानीय तहमा पुगेका महिला जनप्रतिनिधिहरू किन उपाध्यक्षउपमेयरमा मात्र चुनिए, यसबारे बहस हुनुपर्छ । नेपालमा महिला अधिकारका लागि संगठित आवाज उठ्न थालेको लगभग सय वर्ष पुगेको छ । सुरुसुरुमा महिला अधिकार बालविवाह वा बहुविवाह गर्न नपाइने, मतदान र शिक्षाको अधिकारजस्ता विषयमै केन्द्रित थियो । त्यसपछि महिलाहरू प्रजातन्त्रप्राप्तिको संघर्षमा होमिए । २००७ सालमा प्रजातन्त्र आएपछि राजनीतिमा पनि महिलाको पहुँच बढ्यो । नेपालमा पहिलो पटक पुनर्गठित सल्लाहकार सभामा चार महिला पुगेका थिए । २०१५ सालमा भएको प्रतिनिधिसभाको चुनावमा विजयी भई द्वारिकादेवी ठकुरानी पहिलो महिला मन्त्री बन्नुभएको थियो । तत्कालीन महिला आन्दोलनका लागि यो ठूलो उपलब्धि थियो । पञ्चायतकालमा महिला आन्दोलन खासै फस्टाउन सकेन । राजनीतिक दलका अधिकांश महिला भूमिगत भए । अन्तर्राष्ट्रिय महिला सम्मेलनको प्रभावस्वरूप महिला विकास तथा समृद्धिका कार्यक्रमहरू भने सुरु भएका थिए, त्यो कालखण्डमा । २०४६ सालमा बहुदलप्राप्तिको आन्दोलनमा महिलाहरूको व्यापक सहभागिता थियो । तर बहुदलीय व्यवस्थामा पनि राजनीतिमा महिलालाई ५ प्रतिशत, त्यो पनि उम्मेदवारीमा मात्र सीमित गरिएको थियो । राणाकालदेखि पञ्चायतकालसम्म महिला आन्दोलनको मुख्य मुद्दा राजनीतिक परिवर्तनमै केन्द्रित थियो । प्रजातन्त्र आएपछि महिलाका मुद्दाहरू पनि सम्बोधन हुने विश्वास राजनीतिक दलहरूले दिलाएका थिए, जसले गर्दा महिला आन्दोलनको मुद्दाभित्र पितृसत्तात्मक सोच र संरचना भत्काउने विषयले प्रवेश नै पाएन । दसवर्षे जनयुद्धका कारण महिलाको पहिचान, प्रतिनिधित्व र पहुँचलाई पहिलो पटक राजनीतिक मुद्दाका रूपमा अघि सारियो । परिणामतः राज्यका निकायमा महिला प्रतिनिधित्व बढ्दै गयो । तथापि राज्यको हरेक संरचनामा विद्यमान पितृसत्तात्मक सोचविरुद्ध महिला आन्दोलन कहिल्यै मुखर हुन सकेन ।संविधानमा महिला अधिकारको प्रत्याभूति भए पनि व्यवहारमा लागू हुन नसक्नुको कारण पितृसत्तात्मक सोच र संरचना नै रहेको महसुस पछिल्लो समय महिला अधिकारकर्मीहरूले गर्न थालेका छन् । आखिर के हो त पितृसत्ता ? यसले कसरी महिलाको अधिकार खोसिरहेको छ ?पितृसत्ता मूलतः सामाजिक व्यवस्था हो, जसमा पुरुषलाई उत्तम र महिलालाई दोयम दर्जाका रूपमा लिइन्छ । यस व्यवस्थामा एउटा अदृश्य विचारधारा पनि हुन्छ, जसले महिलाले के गर्ने, के नगर्ने जस्ता विषय तय गर्छ । यस्तो व्यवस्था हरेक ठाउँमा हुन्छ । पितृसत्ताको जड परिवार, समाज, धर्म, शिक्षा, कानुनी संयन्त्र, राजनीतिक दल लगायत हरेक संरचनामा छ ।भारतकी प्रसिद्ध महिला अधिकारकर्मी कमला भासिनका अनुसार, पितृसत्ताले तीन चीजमा नियन्त्रण गर्छ । पहिलो, स्रोत र साधनमा नियन्त्रण । पितृसत्ताले आर्थिकराजनीतिक लगायतका तमाम स्रोतमा नियन्त्रण गर्छ, जसले गर्दा महिलाहरू आर्थिक रूपमा परनिर्भर र कमजोर हुन जान्छन् । दोस्रो, नीतिनिर्माणमा नियन्त्रण । राज्य तथा समाजमा जति पनि नीतिनिर्माण गर्ने ठाउँ हुन्छन्, तीबाट महिलालाई वञ्चित गरिएको हुन्छ । यसले गर्दा महिलाहरूले आफूअनुकूल नीतिनिर्माण गर्न सक्दैनन् । तेस्रो, आइडियोलोजी मा नियन्त्रण । महिलाको काम, बिहे लगायतमा पनि पितृसत्ता नै हावी हुने गरेको छ । ती विषयको निर्धारण पितृसत्ताले नै गर्दै आएको छ । भासिनको उपर्युक्त विश्लेषण उपसभामुखको राजीनामा प्रकरणमा हुबहु चरितार्थ भयो । नेपालका राजनीतिक दल र सरकारमा अझै पनि पितृसत्ताले नै नियन्त्रण गरेको छ । त्यही पितृसत्ताले निर्णय गर्छ, महिला पदविशेषका लागि योग्य वा अयोग्य के छन् भनेर । यस्तो हुनुमा कतै न कतै महिला आन्दोलनको पृष्ठभूमि र मुद्दाको उठान प्रक्रियामा त्रुटिले पनि काम गरेको छ, जसलाई स्वीकार गर्नु जरुरी छ । यसबारे बहस आवश्यक छ । पितृसत्ताबारे अधिकांशको बुझाइमा पनि एकरूपता देखिँदैन । पढेलेखेका अधिकांश मानिसमा पितृसत्ता हट्नु भनेको मातृसत्ता आउनु हो भन्ने बुझाइ छ । र, यो धारणालाई महिला अधिकारकर्मीहरूले पनि चिर्न सकेका छैनन् । तसर्थ अबको महिला आन्दोलनको मुद्दा पहिचान र प्रतिनिधित्वका साथसाथै पितृसत्तात्मक संरचना र सोचविरुद्ध पनि केन्द्रित हुनुपर्छ ।"
चीनबाट हजारौं विदेशी फर्किए,"वुहान चीनमा नोवेल कोरोना भाइरसको संक्रमणबाट मृत्यु हुनेको संख्या बढ्दै गएपछि विभिन्न देशले आफ्ना नागरिकलाई आफ्नो देश फर्काएका छन् । जापानले एक विशेष विमानमार्फत आफ्ना नागरिकलाई राजधानी टोकियो ओरालेको छ । त्यसैगरी, अस्ट्रेलिया, अमेरिका र युरोपेली संघले पनि आफ्ना नागरिकलाई फिर्ता लैजान सुरु गरिसकेका छन् ।"
तिब्बतमा हस्तक्षेप असह्य : चीन,"बेइजिङवासिङ्टन अमेरिकी तल्लो सदनले तिब्बतीहरूको पक्षमा विधेयक पारित गरेपछि चीनले कडा प्रतिक्रिया दिएको छ । अमेरिकाले आफ्नो आन्तरिक मामिलामा हस्तक्षेप गरेको तथा अन्तर्राष्ट्रिय कानुनको गम्भीर उल्लंघन गरेको चिनियाँ विदेश मन्त्रालयले दाबी गरेको छ । अमेरिकाले तिब्बतका स्वतन्त्रता पक्षधरलाई गलत सन्देश दिएकाले त्यसविरुद्ध कडा विरोध गर्ने मन्त्रालयका प्रवक्ता हुवा चुनयिङले भनेका छन् । अमेरिकाको यस्ता कदमले द्विदेशीय सम्बन्धमा दरार ल्याउने उनको भनाइ छ । चुनयिङले पुरातन युगदेखि तिब्बत चीनको अभिन्न अंग रहेको बताए । तिब्बतका हरेका गतिविधिहरू चीनको आन्तरिक मामिला भएकाले त्यसमा कुनै वैदेशिक हस्तक्षेप स्वीकार छैन, उनले भने । उनले तिब्बतको सार्वभौमिकता, एकता र आर्थिक प्रगतिका विषयमा हस्तक्षेप नगर्न तथा गल्ती सुर्धान सुझाव दिए । अमेरिकी तल्लो सदन हाउस अफ रेप्रिजेन्टेटिभ्सले चीनको स्वशासित क्षेत्र तिब्बतका नागरिकको राजनीतिक र मानवीय सहयोगका लागि समर्थन जनाउने विधेयक पारित गरेपछि चीन आक्रोशित भएको छ । चीनले सीमान्तकृत समुदायमाथि दमन गरेको दाबी गर्दै अमेरिकाले तिब्बत पोलिसी एन्ड सपोर्ट एक्ट (टीपीएसए), २००२ को संशोधन गर्न नयाँ विधेयक ल्याएको हो । हाउस अफ रेप्रिजेन्टेटिभ्समा बुधबार भएको मतदानमा विधेयकको पक्षमा ३ सय ९२ मत परेको थियो । सत्तारुढ रिपब्लिकनका २१ र स्वतन्त्र एक सांसदले विधेयकको विपक्षमा मत खसालेका थिए । अमेरिकी तल्लो सदनमा ४ सय ३५ सदस्य छन् । उक्त विधेयक अब अमेरिकी माथिल्लो सदन सिनेटमा लगिनेछ । विधेयक सिनेटबाट पारित हुने लगभग निश्चित रहेको अन्तर्राष्ट्रिय सञ्चारमाध्यमले जनाएका छन् । । सिनेटबाट पारित विधेयकलाई राष्ट्रपतिले प्रमाणीकरण गरेपछि कानुनी मान्यता पाउनेछ । विधेयकमा दलाई लामाका उत्तराधिकारी छनोट गर्न रोक्ने चिनियाँ अधिकारीलाई अमेरिकाले प्रतिबन्ध लगाउने उल्लेख छ । त्यसैगरी, चीनले तिब्बतको राजधानी ल्हासामा अमेरिकी कूटनीतिक केन्द्र खोल्न अनुमति नदिएसम्म अमेरिकाले आफ्नो भूमिमा चीनलाई कन्सुलेट कार्यालय स्थापना गर्न नदिने उल्लेख छ । व्यापार युद्धका कारण पछिल्लो समय तनावपूर्ण रहेको चीनअमेरिका सम्बन्ध टीपीएसए संशोधन विधेयकका कारण थप चर्कने आंकलन गरिएको छ । तिब्बतको राजनीतिक, आर्थिक र सांस्कृतिक विकासमा निकै चासो राख्ने अमेरिकाले तिब्बतको राजधानी ल्हासामा कूटनीतिक उपस्थितिका लागि जोड दिँदै आएको छ । तल्लो सदन हाउस अफ रेप्रिजेन्टेटिभ्सकी सभामुख नान्सी पेलोसीले अमेरिकी जनताहरू तिब्बतीहरूको धार्मिक तथा राजनीतिक स्वतन्त्रताका पक्षमा रहेको दाबी गरिन् । हामी तिब्बती नागरिकको धार्मिक स्वतन्त्रताका पक्षमा छौं । तिब्बतका बौद्ध समुदायलाई आफ्नो धार्मिक नेता (१५औं दलाई लामा) चुन्ने विशेषाधिकार रहेकोमा हामी प्रस्ट छौं, विधेयकमाथि मतदान हुनुअघि पेलोसीले भनिन् । अमेरिकी सदनले विधेयक पास गरेर तिब्बतको धार्मिक र सांस्कृतिक मामिलामा हस्तक्षेप नगर्न बेइजिङलाई स्पष्ट सन्देश दिएको पेलोसीको भनाइ छ । पेलोसीले दलाई लामासँग लामो समयदेखि रोकिएको वार्ता सुचारु गर्न बेइजिङले प्राथमिकता दिने आशा राखेको बताइन् । सदनमा विधेयक प्रस्तुत गरेका म्यासाचुसेट्सका सांसद जेम्स म्याक गोभर्नले बेइजिङले तिब्बतमाथि कडा निगरानी गर्दै आएको र मानव अधिकारको स्थिति चिन्ताजनक रहेको दाबी गरे । उनले भने, हामी अमेरिका र चीनबीचको सम्बन्ध सकारात्मक र उत्पादनमूलक हुनुपर्छ भन्ने पक्षमा रहे पनि चीन सरकारले आफ्ना प्रत्येक नागरिकको मानवअधिकारलाई सम्मान गर्नुपर्नेमा दृढ छौं ।म्याक गोभर्न अध्यक्ष रहेको चीनबारेको संसद्को कार्यकारी आयोगले प्रस्तुत गरेको एक प्रतिवेदनमा चीनले खासगरी पत्रकार, कूटनीतिज्ञ, गैरसरकारी संस्थाका प्रतिनिधिलगायत विदेशीमाथि महत्त्वपूर्ण रूपमा प्रतिबन्ध कडा पार्दै गएको उल्लेख छ ।"
डेब्यु परीक्षामा विराज,"(काठमाडौं)  फिल्म खुकुरी बाट फिल्मीयात्रा थालेका विराज भट्ट त्यसको एक दशक नेपाली दर्शकमाझ निकै चले । पछिल्लो २०६९७० मा मात्रै उनका १६ फिल्म प्रदर्शनमा आएका थिए । त्यही बेला भट्ट नेपाल छोडेर भोजपुरी फिल्म खेल्न भारत गए । उता पनि चले । साढे तीन वर्षपछि फेरि जय परशुराम बाट कमब्याक गरेका भट्टले यसमा भने सोचेजस्तो सफलता पाएनन् । त्यसपछि उनले केही फिल्म खेल्न सम्झौता नगरेका होइनन् तर ती फिल्म रिलिजसम्म नै आइपुगेनन् । यतिबेला फेरि उनले साङ्लो मार्फत अर्को प्रयास गर्दै छन् । आफ्नै निर्माण, निर्देशन र अभिनयसहित ।लामो ग्याप लिन त चाहेको थिइनँ, फिल्म नचल्दाको त्रासले पनि काम गरेको स्विकार्दै अभिनेता भट्टले भने, पक्कै पनि, त्यसले पनि सोच्न बाध्य बनाएकै हो । एउटा कलाकारले आफ्नो तरिकाले मिहिनेत गर्छ नै तर फिल्म नै उत्कृष्ट हुन त्यसको कथावस्तु, पटकथा, गीतसंगीत र प्रस्तुति सबै राम्रो हुनुपर्छ ।कुनै बेला स्टारडमको भ्यालु थियो । राम्रोनराम्रो जेजस्तो भए पनि मासले आएर फिल्म हेरिदिन्थे । अहिले त्यस्तो छैन । चलेका फिल्मले एकदमै राम्रो व्यापार गरिरहेका छन् भने नचलेका फिल्म डिजास्टर नै भएका छन् । फिल्म चल्न त्यसको प्रस्तुतीकरण चुस्त हुनुपर्छ । फिल्म सबै एक्सन, लभस्टोरी, फ्यामिली ड्रामा, कमेडी, थ्रिलर जनरामै बसेर सबैले बनाइरहेका हुन्छन् तर प्रस्तुति नयाँ दिन सक्नुपर्छ, अभिनेता भट्टले तर्क गरे । कमेडी फिल्मको लहर चलिरहेका बेला एक्सनप्रधान देखिएको साङ्लो को अवस्था कस्तो होला त ? भट्टले भने, यहाँ एउटा फिल्म चल्यो भने त्यस्तै खालका बनाउने लहर नै चल्छ । कमेडी चलिरहेको छ भन्दैमा एक्सन फिल्म नचल्ने भन्ने होइन । दक्षिण भारतका एक्सन फिल्म युट्युब ट्रेन्डिङमा हुन्छन् । एक्सन फिल्मका दर्शक नभएका होइनन् । हामीकहाँ एक्सन गर्ने मान्छेको कमी भएर विदेशी फिल्म हाबी भएको हो ।साङ्लो बाट निर्देशनमा डेब्यु गरेका विराजले फिल्ममा अभिनेत्रीका रूपमा निकिता चण्डकलाई अवसर दिएका छन् । २०१७ की मिस नेपाल चण्डकले यसअघि रानीमहल बाट अभिनययात्रा थाले पनि उक्त फिल्म निर्माणकै क्रममा अड्कियो । मैले जे चिज चाहेको छु, त्यो घुमाइफिराइ मात्रै पाएकी छु । सिधै केही पाएकै छैन, चण्डकले साङ्लो बाट डेब्यु गर्न पाउँदा बढी खुसी लागेको सुनाइन् ।अभिनेत्री बन्न राम्री हुनुपर्ने हो वा क्षमता हुनुपर्ने हो ? प्रश्नमा उनी केहीबेर हाँसिन् र भनिन्, मान्छेहरू त मलाई राम्री भन्दैनन् । हुन पनि उनलाई आफ्नो लुक्स सामान्यतः राम्री केटीको जस्तो लाग्दैन रे । अलि फरक छ तर म मेरो क्षमताका कारण आत्मविश्वासी छु । उनी सानैदेखि मन परेको नायिकाका इमोसनल डायलग एक्लै कौसीमा बसेर प्राक्टिस गर्ने सुनाउँदै थपिन्, साङ्लो मा पनि इमोसनल सिन सजिलै गरेँ तर अरू सामान्य संवादका सिनमा भने बिगारेर गाली खाएकी छु । अहिले भने उनी फिल्मको प्रदर्शन मिति औंला भाँच्दै कुरिरहेकी छन् ।साङ्लो खेल्ने भएपछि उनका नजिकका साथीभाइले नगर भनेर सल्लाह दिएका रहेछन् । चण्डकले सम्झिइन्, उहाँहरूले विराजजस्तो पाको कलाकार, एज ग्याप पनि धेरै भएकाले त्यसको सट्टामा योङस्टरसँग डेब्यु गर भन्नुहुन्थ्यो तर यति अनुभवीसँग काम गर्दा मैले जति सिक्ने मौका पाएँ, सायद त्यो योङस्टरसँग पाउने थिइनँ । उनले आफू एक वा दुई फिल्म खेलेर हराउने गरी नआएको जिकिर गर्दै भनिन्, मलाई फिल्म क्षेत्रमै हुर्किनु, बढ्नु छ । त्यसैले सिक्न चाहन्छु ।प्रायः फिल्ममा अभिनेत्रीलाई सोपिसका रूपमा मात्रै प्रस्तुत गर्ने रोग छ । अझ स्टारका फिल्म वा एक्सनप्रधान फिल्ममा त यस्तो अझ बढी हुन्छ तर चण्डक भने फिल्ममा आफ्नो भूमिका महत्त्वपूर्ण र मार्मिक रहेको दाबी गर्दै दर्शकले आफूलाई सोपिसका रूपमा नपाउने बताउँछिन् ।यति बेला फिल्महरू चलिरहेका छैनन् । साङ्लो चल्न सक्ने आधार के देख्छन् त भट्ट ? भन्छन्, असफल भएका फिल्म पनि कसरी असफल भएका छन् भने तिनले हाइप नै बनाउन सकेनन् । न त निर्माण क्रममा, न ट्रेलर वा गीतबाट नै दर्शकमाझ चर्चा चलाउन सके । त्यस्ता फिल्म हलमा पनि चल्दैनन् । यदि साङ्लो को पनि ट्रेलर, गीत नचलेको भए मलाई पनि फिल्म चल्छ भन्ने आशा मरिसकेको हुन्थ्यो तर दर्शकले जसरी रुचाइराख्नुभएको छ, त्यसले आशा जगाएको छ । उनलाई एउटा जमातले आएर फिल्म हेर्छ भन्ने लागेको रहेछ । थपे, त्यसपछि उहाँहरूले कत्तिको इन्जोय गर्नुहुन्छ ? के लिएर हलबाट निस्किनुहुन्छ ? त्यही वर्ड अफ माउथअनुरूप फिल्म चल्ने हो ।साङ्लो सबैखाले दर्शकले सजिलै बुझ्न सक्ने र रमाउन सक्ने फिल्म भएको भट्टको जिकिर छ । आफैं निर्माता, आफैं निर्देशक अनि अभिनेता भएपछि त्यस्तो फिल्ममा अभिनेत्री वा अन्य कलाकार छायामा पर्ने सम्भावना त हुन्छ होला नि । भट्टले अस्वीकार गर्दै तर्क गरे, हो, हरेक फ्रेममा विराज भट्ट देखिनुपर्छ भन्ने मान्यता राखेर पनि फिल्म बनाइन्थे तर त्यस्ता फिल्म सफल पनि हुँदैनन् । फिल्म बनाउँदा हरेक चरित्रलाई उत्तिकै महत्त्व दिनुपर्छ । हरेक चरित्र आफ्ना ठाउँमा बलियो भएन भने फिल्म नै बलियो हुँदैन । म आफैंले बनाएँ भनेर फिल्मभरि म मात्रै हाबी हुनु हुँदैन । फिल्म प्रदर्शनको पूर्वसन्ध्यामा यसो भनिरहँदा भट्ट कत्तिको ओभानो छन्, त्यो त माघ २४ पछि दर्शकले थाहा पाउने नै छन् ।"
हृयोल्मोले मनाए ल्होसार,"(काठमाडौं)  हृयोल्मो समुदायले बुधबार ल्हाप्सोल पूजा गर्दै सोनाम ल्होसार मनाएका छन् । माघ शुक्ल प्रतिपदादेखि ल्होसार सुरु हुने भए पनि पाँचौं दिन भने पूजासहित सामूहिक उत्सव मनाउने परम्परा रहेको हृयोल्मो जब्साङ देक्षेन होसाल छ्योलिङ्ग गुम्बाका महासचिव टासी लामा हृयोल्मोले बताए । २१४७ औं सोनाम ल्होसारको अवसरमा गुम्बासँगै हृयोल्मो समाज सेवा केन्द्रले ल्हाप्सोल आयोजना गरेको हो । गुम्बाका महासचिव टासीका अनुसार ल्हाप्सोल पूजामा मुख्य गरी शुभकार्य र हर्षोल्लास प्रतीकस्वरूप धार्सिङ (ध्वजा) उठाएर उत्सव मनाइन्छ । एकअर्काको भलो चिताउँदै मान्यजन र गुरुबाट घ्यूको टीका लगाइन्छ । ल्होसार आउनुभन्दा ८१० दिन अगाडिदेखि नै तयारी थालिने र पहिलो दिन परिवारमा र बाँकी तीन दिन कोसेलीसहित आफन्तकोमा गएर मनाइने उनले जनाए । त्यसपछि पाँचौं दिनमा ल्हाप्सोल पूजा गरिन्छ । ल्होसारलाई स्वागत गर्ने क्रममा नौ थरी अन्न राखेर बनाइने घुँथुक क्वाँटी खाने चलन छ, उनले भने, खानेकुरा दोबाटोमा समेत चढाइन्छ । उनका अनुसार ल्होसारकै दिन भने बाबर, झेरो, थोङसेलगायत मौलिक खाना खाइन्छ । चामलको पिठोबाट बनाइने बाबर ल्होसारमा मात्रै बनाइन्छ । खासगरी यो पर्व माघ महिनाको प्रतिपदादेखि पूर्णिमासम्म नै मनाइन्छ, उनले भने । यस महिनामा हिमपातले गर्दा कृषकलाई काम गर्न पनि सम्भव नहुने र अन्न भण्डार गरेर राख्ने उपयुक्त समय भएकाले पर्व मनाउने प्रचलनको सुरु भएको हुन सक्ने उनले बताए । गुम्बाले हरेक वर्ष ल्होसारमा ल्हाप्सोल पूजा गर्दै आएको छ । यस वर्ष भने मातृभाषा प्रवर्द्धनको मौका पनि छोपेको उनले बताए । पूजामा भाषा आयोगका अध्यक्ष डा लवदेव अवस्थी पनि निम्त्याइएको थियो । हृयोल्मो समुदायको पनि नेपाल निर्माणमा योगदान रहेको बताउँदै उनले संविधानमा बहुभाषिक नीति भए पनि मातृभाषा प्रवर्द्धनको अवसरलाई खासै उपयोग गर्न नसकेको बताए । सिन्धुपाल्चोकको हेलम्बु क्षेत्रमा खास बसोबास रहेको हृयोल्मो समुदाय कास्की, लमजुङ, चितवन, गोर्खा, इलामलगायतका जिल्लामा पनि फैलिएका छन् ।"
प्रज्ञामा गजल मेला,"(काठमाडौं)  पाँच दशकभन्दा लामो इतिहास छ, राष्ट्रिय कविता महोत्सवको । अहिले पनि हरेक वर्ष प्रज्ञा प्रतिष्ठानले कविता महोत्सव गर्दै आएको छ । बुधबार भने पहिलोपटक स्रष्टाहरूले प्रतिष्ठानको प्रेक्षालयमा गजलै गजल सुनाए । प्रज्ञाले गरेको पहिलो राष्ट्रिय गजल महोत्सवमा देशभरका स्रष्टाले गजल सुनाएका हुन् । राष्ट्रिय युवा परिषद्को सहकार्यमा आयोजित दुईदिने महोत्सवमा मुलुकभरिका गजलकारहरूले राजनीतिक बेथिति, मानवीय दुःख, प्रेमदेखि सीमा अतिक्रमण र राष्ट्रियतासम्मको विषयलाई गजलमार्फत नै चिरफार गर्ने जमर्को गरे । गजल वाचनका लागि ७ प्रदेशबाट ३५ र राजधानीबाट झन्डै दुई दर्जनभन्दा बढी गजलकार छानिएका थिए । प्रदेशबाट सुरेश सुवेदी, लोकेन्द्र बञ्जारा, मधुराज केरुङ, घनश्याम पथिक, सञ्जय शाह, नीला घिमिरे, शिव सन्देश, विविश पौडेल, मीना देवकोटा, अनिता न्यौपाने, विनोद अनुज, वरुण लामिछाने, पुरु लम्साल, बगेकी गंगा, सायर, अञ्जु स्मारिका, छविलाल कोपिला, पुष्प आचार्य, पार्वती भट्टलगायतले सिर्जना सुनाउँदा राजधानीबाट असीम सागर, जय पौडेल, केशव भट्टराई, सुमन स्मारिकालगायतले माहोल तताए । गजलकार बूँद राणा, शीतल कादम्बिनी, धीरेन्द्र प्रेमर्षिलगायत झन्डै एक दर्जनभन्दा बढीको गजल पनि उत्तिकै ओजपूर्ण थियो । महोत्सवमा प्रतिष्ठानका कुलपति गंगाप्रसाद उप्रेती, पूर्वकुलपति बैरागी काइँला, उपकुलपति जगमान गुरुङ, नेपाल संगीत तथा नाट्य प्रतिष्ठानका कुलपति नारायणभक्त श्रेष्ठ (रायन), अग्रज गजलकार ज्ञानुवाकर पौडेललगायतले गजल महोत्सवबारे प्रस्ट्याए । कुलपति उप्रेतीले साहित्यमा युवालाई उत्प्रेरित गर्न महोत्वसले सघाउने दाबी गरे । उनले राष्ट्रिय तहमा यो नै पहिलो गजल मेला भए पनि प्रतिष्ठानले यसअघि पनि प्राथमिकता राख्दै आएको दाबी गरे ।"
इशानी चाइल्ड आइकन,"पोखरा (कास) चाइल्ड आइकन पोखराको उपाधि इशानी बराइलीले जितेकी छन् । पोखरा सभागृहमा सम्पन्न प्रतियोगितामा सेन्ट मेरिज माविमा अध्ययनरत इशानीले उपाधि चुमेकी हुन् । प्रतियोगितामा जुनियरतर्फ फस्ट रनरअप मदरल्यान्डमा अध्ययनरत प्रार्थना रेग्मी र सेकेन्ड रनरअप शिशु निकेतन विद्यालयमा अध्ययनरत लावन्य लम्साल बन्न सफल भए । सिनियरतर्फ फस्ट रनरअप कुमुदिनी होम्समा अध्ययनरत मानुषी भण्डारी र सेकेन्ड रनरअप शिशु निकेतनकी आकांक्षा आचार्य घोषित भए । पोखराका १५ विद्यालयमा अध्ययनरत ३४ छात्रा र १६ छात्र फाइनल प्रतिस्पर्धामा उत्रिएका थिए । बालबालिकाको क्षमता विकासको उद्देश्यले कार्यक्रम गरिएको आयोजक मिडिया ल्यान्डकी निर्देशक प्रतिमा श्रेष्ठले बताइन् । प्रतियोगिताको निर्णायकमा गायक रामभक्त जोजिजु, गायिका इतु जोजिजु, रजनी रिदम राई, मोडल विशाल गुरुङ, मिस तामाङ २०१७ कविता तामाङ, खेलाडी जमुना थापा, रमेश पाण्डे, तारा गुरुङलगायत थिए ।"
निजामतीमा नयाँ पेन्सन प्रणाली,"काठमाडौं (कास) निजामती सेवामा योगदानमा आधारित पेन्सन प्रणाली सुरु भएको छ । २०७६ साउन १ पछि लोकसेवा आयोगले मागेका विज्ञापनमा परीक्षा उत्तीर्ण भई सेवा प्रवेश गरेका कर्मचारीहरूबाट नयाँ पेन्सन प्रणाली सुरु गरिएको हो ।राज्यको ढुकुटीमा सेवा निवृत्त राष्ट्रसेवकलाई खर्चनुपर्ने पेन्सनको दायित्व धान्न नसक्ने गरी बढेपछि सरकारले निजामती ऐन संशोधन गरी योगदानमा आधारित पेन्सन प्रणाली लागू गरेको हो । ऐनमा गत साउन १ देखि सेवा प्रवेश गरेका कर्मचारीबाट नयाँ पेन्सन प्रणाली सुरु गर्ने व्यवस्था छ । त्यस अगावै लोकसेवा परीक्षा उत्तीर्ण गरी सेवा प्रवेश गरेका कर्मचारीको हकमा के गर्ने भन्ने अन्योल भएपछि संघीय मामिला तथा सामान्य प्रशासन मन्त्रालयले साउन १ पछिको विज्ञापनलाई आधार बनाएको हो ।अब निजामती कर्मचारीले सेवा निवृत्त भएपछि राज्य कोषबाट नभई पेन्सन कोषबाट पेन्सन पाउनेछन् । नयाँ कर्मचारीको मासिक तलबबाट ६ प्रतिशत कटाई सरकारले त्यत्ति नै रकम थपेर पेन्सन कोषमा जम्मा गर्न थालेको छ । सामान्य प्रशासन मन्त्रालयका एक अधिकारीले भने, त्यस्ता कर्मचारीको संख्या हालसम्म करिब डेढ सय पुगेको छ । ती कर्मचारीबाट कट्टा भएको र सरकारले त्यत्ति नै थपिदिएको रकम गरी यसै महिना डेढ करोड रुपैयाँ कोषमा जम्मा गरेको छ ।सरकारले पेन्सन कोष सञ्चालनको जिम्मा तत्कालका लागि कर्मचारी सञ्चय कोषलाई दिएको छ । सरकारले ऐनमा सञ्चय कोषजस्तै छुट्टै योगदानमा आधारित पेन्सन कोष स्थापना गर्ने व्यवस्था गरेको छ । त्यस्तो कोष नभएसम्मका लागि जिम्मा सञ्चय कोषलाई दिइएको हो । योगदानमा आधारित पेन्सन प्रणाली संघीय, प्रदेश र स्थानीय तहका निजामती कर्मचारीलाई लागू हुनेछ । यस्ता सवा लाखभन्दा बढी कर्मचारी छन् । सबै सरकारी सेवामा क्रमशः नयाँ पेन्सन प्रणाली लागू गर्दै जाने योजना छ तर निजामतीबाहेक अरू सेवाका हकमा कानुन बन्न बाँकी रहेकाले नयाँ पेन्सन प्रणाली सुरु भएको छैन ।"
विदेशी लगानीको सीमा संशोधन गरिने,"काठमाडौं (कास) अर्थमन्त्री युवराज खतिवडाले पाँच करोड रुपैयाँभन्दा कमको प्रत्यक्ष वैदेशिक लगानी गर्न नपाइने सीमा हटाउने बताएका छन् । बिहीबार अर्थ मन्त्रालयमा स्विस इन्भेस्टमेन्ट फन्ड फर इमर्जिङ मार्केट्सका अध्यक्ष तथा नेपालका लागि स्विट्जरल्यान्डका पूर्वराजदूत जर्ज फ्राइडेन नेतृत्वको टोलीसँगको भेटवार्तामा अर्थमन्त्री खतिवडाले थ्रेसहोल्डसम्बन्धी व्यवस्था संशोधनको छलफल अगाडि बढेको बताएका हुन् । गत जेठमा मन्त्रिपरिषद्ले विदेशी लगानीको न्यूनतम सीमा पाँच करोड रुपैयाँ हुनुपर्ने व्यवस्था गरेको थियो । यो सीमा हटाउन नेपालस्थित द्विपक्षीय तथा बहुपक्षीय १८ दातृ निकायले सरकारलाई पत्राचारसमेत गरिसकेका छन् । ती निकायले अर्थमन्त्री तथा सरकारका अधिकारीलाई सीमा अधिक रहेको भन्दै त्यसलाई हटाउन वा संशोधन गर्न माग गरिरहेका छन् । दातृ निकायहरूले नेपालमा हालसम्म भएको लगानीमध्ये ९० प्रतिशत ५ करोड रुपैयाँभन्दा कम लगानीअन्तर्गतको रहेको र यो सीमाले सिर्जनशील तथा नवीनतम उद्यममा अवरोध गर्ने भन्दै हटाउनुपर्ने धारणा राख्दै आएका छन् । यस धारणाअनुसारको पत्र उनीहरूले प्रधानमन्त्री केपी शर्मा ओलीलाई लेख्दै त्यसको बोधार्थ अर्थमन्त्री युवराज खतिवडा, परराष्ट्रमन्त्री प्रदीप ज्ञावली, उद्योगमन्त्री र लगानी बोर्डलाई दिएका छन् ।बिहीबारको भेटमा अर्थमन्त्री खतिवडाले विभिन्न देशसँग दोहोरो करमुक्ति सम्झौता प्रक्रिया अगाडि बढाइएको, च्यालेन्ज फन्डको सुरुवात गर्न लागिएको तथा लगानी आकर्षित गर्ने गरी कानुन निर्माण गरिएको र विद्यमान कानुनको परिमार्जन गर्ने तयारीमा रहेको जानकारी दिएको मन्त्रालयद्वारा जारी विज्ञप्तिमा उल्लेख छ ।"
नेप्सेको सफ्टवेयर खरिदमा अनियमितता,"नेप्सेले धितोपत्र बोर्ड, अर्थ मन्त्रालयलगायत सम्बन्धित सबै सरोकारवाला निकायको अनुमतिमा सार्वजनिक खरिद ऐनअनुसारै प्रतिस्पर्धा गराई सफ्टवेयर खरिद गरिएको उनले बताए । नट्समा अविलम्ब लगानीकर्तालाई दिइएको सीमासम्म मात्र लगानीकर्ताले कारोबार गर्न सक्ने प्रणालीले नै सुनिश्चित गर्नुपर्ने, धितोपत्रको बिक्री आदेश राख्दा प्रणालीले नै ग्राहकको सेयर खातामा सेयरको उपलब्धता एकिन गरेर मात्र प्रणालीमा बिक्री आदेश प्राप्त हुने र कारोबार डिम्याट खाता तथा बैंक खातासँग पूर्ण रूपमा एकीकृत हुनुपर्ने भनिए पनि नट्समा धेरै समस्या देखिएको, प्रतिवेदनमा उल्लेख छ । वाइको र नेप्सेबीच भएको करार पनि पालना नभएको प्रतिवेदनमा छ । नेप्सेले वाइकोसँग ०७२ फागुन १४ मा अनलाइन कारोबार प्रणाली बनाउने सम्बन्धमा दुई पक्षबीच करार सम्झौता भयो । उक्त करार बोर्डको पत्रका आधारमा भंग गर्न सक्ने भएकाले करार ऐनको दफा ८७ (२) बमोजिम यथावत् परिपालना गरिपाऊँ भनी वाइकोले काठमाडौं जिल्ला अदालतमा रिट निवेदन दायर गर्यो । रिट अदालतले खारेज गरिदियो । त्यसपछि ०७३ असार १३ मा वाइकोले उच्च अदालत पाटनमा उजुरी दियो । अदालतले ०७३ पुस १३ मा सम्झौताअनुसार काम अघि बढाउनू भनेर आदेश दियो तर नट्स बनाउने क्रममा करारमा भएका सम्झौताअनुसार काम भएन । प्रतिवेदनमा भनिएको छ, अदालतबाट करारको यथावत् परिपालना गर्नुपर्ने भन्ने सम्बन्धमा भएको आदेशसम्बन्धी विषय नितान्त फरक देखियो । नेप्सेले ०७५ माघ २० मा बोर्डलाई पठाएको पत्रमा नट्सको यूएटी कार्य भइरहेको जानकारी थियो । धितोपत्र बजारका लगानीकर्ताको हित तथा धितोपत्र बजारको संवेदनशीलतालाई बेवास्ता गर्दै ०७५ असार ३२ को आफ्नै निर्णयविपरीत नेप्सेले यूएटी सम्पन्न गरी आईएसओ सर्टिफिकेट नलिई परीक्षणका क्रममा रहेको प्रणालीलाई औपचारिक रूपमा उद्घाटन र सञ्चालनमा ल्याएको आरोप समितिले लगाएको छ । नट्स खरिद प्रक्रियामा पनि पूर्ण प्रतिस्पर्धा नगराई आफूले चाहेको कम्पनीलाई जिम्मा दिएकाले सार्वजनिक खरिद ऐनविपरीत भएको प्रतिवेदनले देखाएको छ । छानबिन क्रममा कतिपय कागजात नेप्सेले नदिएको पनि बताइएको छ । सफ्टवेयर निर्माण गर्ने कम्पनी वाइकोलाई ११ करोड १४ लाख ७२ हजार ५ सय ४० रुपैयाँ भुक्तानी भएको देखिएको छ । तर, ०७५ माघसम्म सफ्टवेयरका लागि उल्लिखित रकम भुक्तानी भएको देखिए पनि ०७२ भदौ ७ मा बसेको नेप्से सञ्चालक समितिको २०५८औं निर्णयमा अन्तरराष्ट्रिय स्तरको इन्टरनेट बेस्ड फुल्ली अटोमेटेड अनलाइन ट्रेडिङ सिस्टमको विकास गर्न २१ करोड रुपैयाँ विनियोजन गर्ने निर्णय भएको थियो ।"
यसरी गरियो खरिद,"नट्स परामर्श सेवा खरिद गर्न अन्तर्राष्ट्रिय फर्मका लागि ०७१ असार १३ मा आशयपत्र आह्वान गरियो । ०७१ साउन ११ सम्ममा १० वटा संस्थाबाट आशयपत्र प्राप्त भए । सोको मूल्यांकन गर्दा ३ वटा दैवा सेक्युरिटिज, कोरिया स्टक एक्सचेन्ज तथा इन्टरेसनल सेक्युरिटिज कन्सल्ट्यान्सी छनोट गरियो । ती कम्पनीबाट प्राविधिक तथा आर्थिक प्रस्ताव माग गरियो तर इन्टरनेसनल सेक्युरिटिज कन्सल्ट्यान्सीले मात्र प्रस्ताव पेस गर्यो । एउटा कम्पनीको प्रस्तावमा उल्लेखित लागत विनियोजित बजेटभन्दा निकै बढी थियो । त्यसपछि ०७१ पुस १६ मा बसेको सञ्चालक समितिको बैठकले उक्त प्रस्ताव रद्द गर्ने निर्णय गर्यो । त्यसपछिको आह्वानमा नेप्सेले स्वदेशी कम्पनीलाई प्राथमिकता दिने गरी सूचना जारी गरेको समितिको ठहर छ । यहींनेर आर्थिक अनियमितता भएको हुन सक्ने भन्दै थप अध्ययन गर्न समितिले सुझाएको बताइएको छ ।"
सरकारले दिएन अनुदान,"(विराटनगर)  मिलले उखुको भुक्तानी ६ महिना पहिले गरिसके पनि सुनसरी र मोरङका उखु किसानले सरकारबाट गत वर्ष पाउनुपर्ने अनुदानबापतको अढाई करोड रुपैयाँ अझै पाएका छैनन् । सरकारले गत वर्ष किसानलाई प्रतिक्विन्टल उखुमा ६५ रुपैयाँ २८ पैसा अनुदान दिने घोषणा गरेको थियो ।सरकारले गत वर्ष उखुको मूल्य प्रतिक्विन्टल ५३६ रुपैयाँ २८ पैसा कायम गरेको थियो । मिलले किसानलाई प्रतिक्विन्टल ४७१ रुपैयाँ भुक्तानी गर्ने र बाँकी पैसा सरकारले अनुदान दिने आश्वासन दिएको थियो । इस्टर्न सुगर मिलले गत वर्ष सुनसरी र मोरङका किसानको ११ लाख ८७ हजार क्विन्टल उखु क्रसिङ गरेको थियो । मिलले गत असारसम्म किसानलाई ११ लाख ८७ हजार क्विन्टलको ५५ करोड ९० लाख रुपैयाँ भुक्तानी गरेको थियो । त्यसबाहेक किसानले सरकारबाट ७ करोड ७४ लाख रुपैयाँ अनुदान पाउनुपर्ने थियो । किसानले अझै २ करोड ५२ लाख रुपैयाँ नपाएको उखु उत्पादक संघ कोसीका अध्यक्ष शिवलाल चौधरीले जानकारी दिए । सरकारले ५ करोड २२ लाख रुपैयाँ पनि किस्ताबन्दीमा दिएको उनको भनाइ छ । बाँकी रकमका लागि पटकपटक काठमाडौं धायौं, उनले भने, मन्त्रालयका कर्मचारीले रित्तै फर्काइदिए । सरकारले अघिल्लो वर्षको अनुदानबापत १२ लाख रुपैयाँ पनि भुक्तानी गर्न बाँकी छ । इस्टर्न सुगर मिलसँग करिब दुई हजार किसान आबद्ध छन् । तीमध्ये गत वर्ष मिललाई सबैभन्दा बढी सात हजार क्विन्टल उखु बेचेका बर्जुका विनोद यादवले सरकारी अनुदानबापतको १ लाख ४८ हजार रुपैयाँ पाएका छैनन् । समयमै भुक्तानी नहुँदा व्यवहार चलाउनै अप्ठ्यारो परेको यादवको गुनासो छ । सरकारबाट १ लाख ४३ हजार रुपैयाँ अनुदान पाउनुपर्नेमा एक वर्ष बितिसक्दा अझै ४६ हजार रुपैयाँ पाउन बाँकी रहेको संघका अध्यक्ष चौधरीले बताए । मिलले यस पटक उखु आइपुगेको दुई सातामै किसानलाई भुक्तानी दिएको छ । मिलले पुस १६ देखि उखु क्रसिङ गरेको हो । बिहीबारसम्ममा ३ लाख ७३ हजार क्विन्टल उखु क्रसिङ गरेर किसानलाई २ करोड ३ लाख रुपैयाँ भुक्तानी गरिसकेको मिलका नायब महाप्रबन्धक कृष्ण गौतमले बताए । यस वर्ष करिब १० लाख क्विन्टल उखु क्रसिङ गर्ने मिलको लक्ष्य छ ।"
उखु किसान फेरि आन्दोलित,"परासी (कास) सरकारले तोकेको समय सीमामा उद्योगीले भुक्तानी नदिएको भन्दै जिल्लाका उखु किसान पुनः आन्दोलित भएका छन् । माघ १४ देखि २० गतेसम्म आन्दोलनका कार्यक्रम घोषणा गर्दै उनीहरूले माग पूरा नभए पुनः काठमाडौं केन्द्रित आन्दोलन गर्ने चेतावनी दिएका हुन् । उखु उत्पादक कृषक समितिका अध्यक्ष उमेश यादवले माघ १९ सम्म पनि समस्या समाधान नभए काठमाडौं केन्द्रित आन्दोलन गरिने बताए । माघ ७ गतेभित्र किसानको बक्यौता रकम तिर्न उद्योगीले सरकारसँग सहमति जनाएका थिए । तर, उक्त समय सीमा बितेको साता हुँदा पनि किसानले रकम पाएका छैनन् । सरकारले पनि उद्योगीलाई कारबाही गर्न सकेको छैन । उखु उत्पादक कृषक समिति नवलपरासीका अनुसार जिल्लाका दुई उद्योगले किसानको २५ करोड रुपैयाँ भुक्तानी गर्न बाँकी छ । इन्दिरा सुगर मिलले १४ करोड र लुम्बिनी चिनी मिलले ११ करोड रकम तिर्न बाँकी छ । वाग्मती चिनी उद्योगले भुक्तानी गर्नुपर्ने ९ करोड रकम किस्ता किस्तामा तिरिरहेको छ । किसानको आन्दोलनमा पश्चिम नवलपरासीका राजनीतिक दलका प्रतिनिधिले ऐक्यबद्धता जनाएका छन् । जिल्लाको इन्दिरा उद्योग मर्मत नभएको भन्दै बन्द छ । किसानले बक्यौता रकम नदिएसम्म चल्न नदिने भनेपछि प्राविधिक कारण देखाउँदै उद्योग बन्द गरिएको हो । सुनवलको लुम्बिनी चिनी मिलले सूचना नै टाँसेर यस वर्ष उद्योग सञ्चालन नहुने जनाइसकेको छ । दुई उद्योग बन्द भएपछि किसानले वाग्मती उद्योगलाई मात्र उखु दिँदै आएका छन् । गत वर्षको बक्यौता रकम भुक्तानी गर्दै उद्योग चलाइरहेको वाग्मतीका सञ्चालक राम थापाले बताए ।"
प्रादेशिक आर्थिक गतिविधि अध्ययन गरिँदै,"काठमाडौं (कास) राष्ट्र बैंकले प्रादेशिक रूपमा आर्थिक गतिविधि अध्ययन थालेको छ । नयाँ अध्ययनमा औद्योगिक, बैंकिङ, पर्यटन, पूर्वाधार, ठूला परियोजना, उत्पादन र रोजगारीलगायत क्षेत्रको अवस्था त्रैमासिक, अर्धवार्षिक र वार्षिक रूपमा सार्वजनिक गरिने राष्ट्र बैंकले बताएको छ । यसका लागि आफ्ना प्रादेशिक कार्यालय तथा विभागमा निर्देशन जारी भइसकेको छ । आर्थिक गतिविधि तथा विशेष अध्ययन मार्गदर्शन ०७६ मा तोकिएको ढाँचाअनुसार अध्ययन गर्न अनुसन्धान विभागले सबै निकायलाई निर्देशन दिइसकेको छ । यसअघि राष्ट्र बैंकले अर्धवार्षिक र वार्षिक रूपमा आर्थिक गतिविधि अध्ययन गर्दै आएको थियो । अनुसन्धान विभागको नेतृत्वमा राष्ट्र बैंकका सात प्रादेशिक कार्यालय (साविकको क्षेत्रीय कार्यालय) को सहयोगमा हुँदै आएको उक्त अध्ययनमा ५७ जिल्ला मात्र समावेश थिए । नयाँ अध्ययनमा ७७ वटै जिल्ला समावेश गरिनेछ, राष्ट्र बैंकका प्रवक्ता गुणाकर भट्टले भने, औद्योगिक, बैंकिङ, पर्यटनलगायत क्षेत्रका तथ्यांक प्रदेशगत रूपमा संकलन गरिनेछ । हाल राष्ट्र बैंकले गर्दै आएको आर्थिक गतिविधि अध्ययनमा पर्यटन, पूर्वाधार र परियोजनालाई समावेश गरिएको छैन । मार्गदर्शनअनुसार अब चैतभित्र अर्धवार्षिक र असोजभित्र वार्षिक अध्ययन प्रतिवेदन सार्वजनिक गरिसक्नुपर्नेछ । राष्ट्र बैंकले गत आर्थिक वर्षको उक्त अध्ययन गत साता मात्र सार्वजनिक गरेको छ । आउँदा वर्षमा कुनै कारण विशेषबाहेक सबै प्रतिवेदन निर्धारित समयमै सार्वजनिक हुनेछन्, उनले भने । केन्द्रसँगै राष्ट्र बैंकका प्रादेशिक कार्यालयले पनि अर्धवार्षिक र वार्षिक रूपमा उक्त क्षेत्रको आर्थिक गतिविधि अध्ययन सार्वजनिक गर्नेछन् । सबै प्रदेशको प्रतिवेदनका आधारमा केन्द्रीय कार्यालयले एकीकृत प्रतिवेदन तयार पार्नेछ । राष्ट्र बैंकले औद्योगिक, बैंकिङ र पर्यटन क्षेत्रसँग सम्बन्धित तथ्यांक त्रैमासिक रूपमा सार्वजनिक गर्नेछ, प्रवक्ता भट्टले भने । अध्ययनमा अर्थतन्त्रका प्रमुख क्षेत्र पूर्वाधार, सूचना प्रविधि, रोजगारी, संघीय तथा प्रादेशिक सरकारहरूको विवरण पनि अध्ययन हुने उनले जानकारी दिए ।"
केरुङमा आवतजावत बन्द,"रसुवा (कास) चिनियाँ पक्षले बुधबारदेखि केरुङ नाकामा आवतजावत गर्न रोक लगाएको छ । बुधबारदेखि १५ दिनसम्मका लागि रसुवागढी नाकाबाट केरुङतर्फ पर्यटक तथा सवारीसाधनलाई आवतजावत गर्न रोक लगाइएको हो । चिनियाँ पक्षले रोक लगाएपछि रसुवागढी नाकाबाट पर्यटक तथा सवारीसाधन आवतजावत बन्द भएको छ । बुधबार नाकामा सवारीसाधन नचलेको र पर्यटकहरूको पनि आवतजावत बन्द भएको सशस्त्र प्रहरी बल भन्सार तथा राजस्व सुरक्षा गुल्म हेक्वानं २१ टिमुरेले बताएको छ । नाकामा दुवै देशतर्फका सरकारी कार्यालयहरू भने खुला रहेको छ । चीनतर्फको बजार पनि खुला रहेको छ । नेपालचीन आगमन प्रस्थान अनुमति पत्र (चाइना पास) लिएका रसुवावासीलाई नाका पारिसम्म मात्र आउजाउ गर्न दिइएको छ । मंगलबार चिनियाँ पक्षले नै केरुङतर्फ आवतजावतमा रोक लगाउने जानकारी दिएको अध्यागमन कार्यालय रसुवाका वरिष्ठ अध्यागमन सहायक केशरबहादुर राईले बताए । नाका नै बन्द गरिएको भने होइन, उनले भने । मंगलबार रसुवागढी नाकामा दुवै देशका सीमा सुरक्षा अधिकारीहरूबीच अनौपचारिक बैठक भएको थियो । बैठकमा चिनियाँ पक्षले नाकामा आवतजावत गर्न रोक लगाउने जानकारी दिएका थिए । कोरोना भाइरसको संक्रमण देखिएको, केरुङतर्फ जाने सडकमा हिउँ परेको लगायत कारण देखाउँदै रोक लगाइएको हो ।"
फागुन २ बाट क्यान इन्फोटेक,काठमाडौं (कास) कम्प्युटर एसोसिएसन नेपाल (क्यान) महासंघले आयोजना गर्न लागेको २६औं क्यान इन्फोटेक२०२० को तयारी पूरा भएको छ । सञ्चार तथा सूचना प्रविधि र मनोरञ्जनसम्बन्धी प्रदर्शनी फागुन २ देखि ७ गतेसम्म काठमाडौंको भृकुटीमण्डपमा हुनेछ । प्रदर्शनीका लागि ८० प्रतिशत स्टल बुक भइसकेको आयोजकले जानकारी दिएको छ ।
ब्रिजस्टोनको बिक्री सुरु,काठमाडौं (कास) जापानी रबर कम्पनीले उत्पादन गरेको ब्रिजस्टोन टायरको बिक्री नेपालमा सुरु भएको छ । यसको बिक्री ब्रिजको अधिकृत वितरक एटीसीले ज्ञानेश्वरमा सुरु गरेको हो ।
जनकपुरमा जेसीबी तालिम केन्द्र,"काठमाडौं (कास) प्रदेश नं २ सरकार र यूके एड सीप कार्यक्रम को सहकार्यमा एमएडब्लू एकेडेमी फर स्किल डेभेलपमेन्ट ले जनकपुरमा जेसीबी अपरेटर तालिम केन्द्र सञ्चालनमा ल्याएको छ । बुधबार एक कार्यक्रमबीच प्रदेशका मुख्यमन्त्री लालबाबु राउत, भौतिक आवासमन्त्री जितेन्द्र सोनल र सामाजिक विकासमन्त्री नवल किशोर साहले संयुक्त रूपमा तालिम केन्द्रको उद्घाटन गरे । यसको उद्देश्य हेभी मेसिन सञ्चालन र मेकानिक तालिम दिएर रोजगार बनाउनु रहेको छ ।"
सानोगाउँमा एभरेस्टको शाखा,काठमाडौं (कास) एभरेस्ट बैंकले ललितपुरको सानोगाउँमा आफ्नो ९५औं शाखा सञ्चालनमा ल्याएको छ । शाखाको उद्घाटन ललितपुरको महालक्ष्मी नगरपालिका मेयर रामेश्वर श्रेष्ठ र बैंकका प्रमुख कार्यकारी अधिकृत गजेन्द्रकुमार नेगीले गरे ।
कामनाको डबल डिपोजिट खाता,काठमाडौं (कास) कामना सेवा विकास बैंकले डबल डिपोजिट मुद्दती खाता सञ्चालनमा ल्याएको छ । खातामा ग्राहकले पैसा राखेको ७ वर्ष २ महिनामा दोब्बर रकम प्राप्त गर्नेछन् । खाता खोल्नका लागि न्यूनतम १ लाख रुपैयाँ हुनुपर्ने बैंकले जनाएको छ ।
सानिमाको छुट योजना,काठमाडौं (कास) सानिमा बैंकले श्री पञ्चमी (सरस्वती पूजा) का अवसरमा दुईदिने छुट योजना ल्याएको छ । बैंकले आफ्ना ग्राहकका लागि डेबिट कार्ड र मोबाइल बैंकिङ सेवामा जारी शुल्क नलाग्ने व्यवस्था गरेको छ । ग्राहकले डेबिट कार्ड र मोबाइल बैंकिङ प्रयोग गर्दा सय रुपैयाँको नेपाल टेलिकम वा एनसेलको टपअप पाउँछन् । योजना बिहीबार र शुक्रबारलाई मात्र हुने बैंकले जनाएको छ ।
एनआरएनए र पिपुल्स लिगलबीच सहकार्य,काठमाडौं (कास) गैरआवासीय नेपाली संघ (एनआरएनए) र पिपुल्स लिगल एसोसियट्सबीच बुधबार सम्झौता भएको छ । सम्झौताअनुसार गैरआवासीय नेपालीलाई कानुनी परामर्श पिपुल्सले दिनेछ । संघका प्रमुख कार्यकारी अधिकृत हेमन्तकुमार दवाडी र पिपुल्सका प्रबन्ध निर्देशक अधिवक्ता रामचन्द्र पौडेलले सम्झौतापत्रमा हस्ताक्षर गरे ।
अरुण र बैंक अफ काठमान्डुबीच सम्झौता,काठमाडौं (कास) बैंक अफ काठमान्डु र अरुण भ्याली जलविद्युत् विकास कम्पनीले काबेली बी वान क्यास्केड जलविद्युत् आयोजनामा सह वित्तीयकरण कर्जा प्रवाह गर्नेसम्बन्धी बिहीबार सम्झौता गरेका छन् । आयोजनाको अनुमानित खर्च १ अर्ब ९७ करोड रुपैयाँ छ । कम्पनीले पाँचथर र ताप्लेजुङको सिमानामा उक्त आयोजना निर्माण गरिरहेको छ ।
नाकामा छाप नलाग्दा दिल्लीमा रोकिए नेपाली,"(नयाँदिल्ली)  युक्रेनमा अध्ययनरत एक नेपाली विद्यार्थी एक महिनाअघि सडकमार्ग हुँदै दिल्ली आए । दिल्लीबाटै युक्रेन उड्ने योजनामा रहेका उनी विमानस्थलमै रोकिए । कामकाजी भिसामा युक्रेन जान लागेका नेपाली दम्पती पनि दिल्ली विमानस्थल आइपुगेका थिए । हवाई भाडा सस्तो भएकाले दिल्लीबाटै उड्ने तयारी गरेका उनीहरूलाई पनि उड्न दिइएन ।ती विद्यार्थी र दम्पतीसँग गन्तव्य मुलुकको भिसा वा अन्य कुनै कागजात नभएकाले दिल्लीको इन्दिरा गान्धी विमानस्थलका अध्यागमन अधिकारीले रोकेका होइनन् । रोकिनुको कारण हो, उनीहरू सडक मार्ग दिल्ली आउनु । सडकबाट काठमाडौंदिल्ली यात्रा गर्दा राहदानीमा नेपालबाट बाहिरिएको र भारत प्रवेश गरेको छाप लागेको थिएन । राहदानीमा छाप नलाग्नुको कारण भने करिब आठ महिनाअघि अध्यागमन विभागले जारी गरेको नयाँ सूचना हो ।विभागले भारत हुँदै तेस्रो मुलुक जान खोज्ने नेपालीले नाकामा पासपोर्ट देखाई प्रस्थान छाप लगाउनु नपर्ने सूचना प्रमुख नाकाका अध्यागमन कार्यालयका लागि जारी गरेको थियो । विभागले काँकडभिट्टा, पशुपतिनगर, विराटनगर, वीरगन्ज, बेलहिया, सुनौली, जमुनाहा, मोहना र गड्डाचौकीस्थित अध्यागमन कार्यालयलाई निर्देशन दिएको थियो । विभागले उक्त सूचना भारतीय पक्षलाई पनि जानकारी गराएको जनाएको थियो तर दुई देशका अध्यागमन अधिकारीबीच समन्वय नहुँदा भारत हुँदै तेस्रो देश जाने नेपाली समस्यामा पर्दै आएका छन् । नाकाका अध्यागमन कार्यालयमार्फत राहदानीमा प्रस्थान छाप लगाएर मानव तस्करहरूले नेपाली युवालाई अवैध रूपमा विदेश पठाउने गरेको सूचनाका आधारमा त्यस्तो निर्देशन दिइएको हो, अध्यागमन विभागका महानिर्देशक ईश्वर पौडेलले भने । नेपालका विभिन्न स्थानबाट दिनहुँ भारतका दिल्लीलगायत सहरका लागि यात्रु बस चल्छन् तर विभागले नयाँ सूचना नेपाली यात्रु र बस व्यवसायीलाई भने दिएको छैन । यसबारे दिल्लीस्थित दूतावासलाई पनि औपचारिक जानकारी गराइएको छैन । नेपालीले उड्न पाइएन भनेर दूतावास आएपछि के हो भनेर विभागको सूचना हेर्दा मात्र थाहा भयो, दूतावास स्रोतले भन्यो । विभागको निर्णयका कारण नेपाल र भारतबीच अन्तर्राष्ट्रिय नाका भए पनि नेपालीहरू सडक मार्गबाट भारत हुँदै तेस्रो मुलुक उड्न नपाउने भएका छन् । त्यसरी उड्न नपाएकाले दिल्लीस्थित नेपाली दूतावासबाट पनि सहयोग पाउँदैनन् । दूतावासले सडक मार्गबाट आएकालाई तेस्रो मुलुक उड्नका लागि नो अब्जेक्सन सर्टिफिकेट (एनओसी) जारी गर्न नमिल्ने जवाफ दिने गरेको छ । आफ्नै नागरिकले दुःख पाएको देख्दादेख्दै पनि केही गर्न सक्ने अवस्था छैन । हाम्रै निकायले सडक मार्गबाट जान नदिने नीति लिएपछि दूतावासले एनओसीले कसरी जारी गर्न मिल्यो ? दूतावास स्रोतले भन्यो । विमानस्थलमा रोकिएका यात्रुले मानसिक तनावसँगै थप आर्थिक भारसमेत बेहोर्न बाध्य भएको गुनासो गरेका छ । दूतावासबाट एनओसी नपाएपछि उनीहरूसँग नेपाल फर्कनुको विकल्प रहँदैन । दिल्लीमै ट्राभल एजेन्सी चलाएका प्रकाश पन्तले सरकारी निकायहरूले नयाँ नियम लागू गर्नुअघि त्यसले नागरिकमाथि केकस्तो प्रभाव पार्छ भनेर अध्ययन नगर्ने हुनाले समस्या हुने गरेको बताए । हाकिमैपिच्छे नयाँ नियम लागू हुन्छन्, अनि नेपालीले दुःख पाउने नै भए, उनले भने । कतिपय घटनामा त त्रिभुवन अन्तर्राष्ट्रिय विमानस्थलस्थित अधिकारीका कारण नेपालीले सास्ती खेपिरहेका छन् । काठमाडौंकी एक महिला एनजीओकर्मी कामको सिलसिलामा दिल्ली हुँदै अस्ट्रेलिया जाने तरखरमा थिइन् । उनी त्रिभुवन विमानस्थलबाट दिल्ली उडिन् । दिल्लीमा केही दिनको बसाइपछि अस्ट्रेलिया जान इन्दिरा गान्धी हवाई अड्डा पुगेकी उनलाई अध्यागमन अधिकारीले राहदानी हेरेर उड्न दिएनन् । अध्यागमन अधिकारीको भनाइ सुनेपछि उनी छाँगाबाट खसेजस्तै भइन् । किनकि त्यतिबेलासम्म पनि उनलाई काठमाडौं विमानस्थलका अध्यागमन अधिकारीले राहदानीमा भारतसम्म मात्र जान पाउने छाप लगाएको पत्तो थिएन । दिल्लीस्थित नेपाली दूतावास पुगे समस्या समाधान भएन । उनी नेपाल फर्कन बाध्य भइन् । अध्यागमनका महानिर्देशक पौडेलले भने भारतीय अध्यागमन कार्यालयले राहदानीमा भारत प्रवेशको छाप नलगाउने गरेकाले सडक मार्गबाट भारत प्रवेश गरेका नेपालीले तेस्रो मुलुक उड्न नपाएको विषयमा अनभिज्ञता प्रकट गरे ।"
हिमपातले ताक्लाकोटमा ६० जना अलपत्र,"हुम्ला (कास) मजदुरीका लागि चीनको ताक्लाकोट पुगेका करिब ६० जना नेपाली कामदार भारी हिमपातका कारण अलपत्र परेका छन् । गत वैशाखमा रोजगारीका लागि त्यहाँ पुगेका उनीहरू घर फर्कने क्रममा अलपत्र परेका हुन् । भारी हिमपातले नाम्खा गाउँपालिका५ स्थित नारा लेकमा बाटो अवरुद्ध भएपछि उनीहरू बीचैमा रोकिएका हुन् । नारा लेक करिब ५ हजार मिटरको उचाइमा छ । हिमपातका कारण घर फर्कन नसकेपछि ताक्लाकोटमै अलपत्र परेको सिमकोट गाउँपालिका४ की रिङजिनआमु लामाले बताइन् । हिउँ पर्नु अगाडि नै घर फर्कन खोजेका थियौं, काम गरेको रकम ढिलो पाएकाले फर्कन सकेनौं, उनले भनिन्, अहिले ताक्लाकोटमा अलपत्र परेपछि खान बस्न समस्या भएको छ । उनले काम गर्ने सिजन मंसिर पहिलो साता नै सकिए पनि काम गर्ने कम्पनीको लापरबाहीले फर्कन समस्या भएको गुनासो गरिन् । ताक्लाकोटबाट चिनियाँ प्रहरीले नेपाली कामदारलाई घर फर्काउन थाले पनि फर्कन समस्या भएको सिमकोट४ की संगीता लामाले बताइन् । कामको सिजन सकिए पनि बाटोमा हिउँ परेकाले फर्कन समस्या भएको उनको गुनासो छ । धेरैजना ताक्लाकोटमै अलपत्र परेको उनले बताइन् । बर्सेनि नाम्खा र सिमकोट गाउँपालिकाबाट स्थानीयवासी काम खोज्दै ताक्लाकोट पुग्छन् । सहायक प्रमुख जिल्ला अधिकारी दत्तराज हमालले ताक्लाकोटमा अलपत्रबारे आफूलाई जानकारी नभएको बताए । उनका अनुसार एक महिनाअघि ताक्लाकोटमा अलपत्र परेका केहीलाई स्थानीयले चन्दा संकलन गरी हेलिकप्टरबाट उद्धार गरेका थिए । थप स्थानीय अलपत्र परेकोबारे हामीलाई औपचारिक जानकारी छैन, उनले भने, हिल्सा रेस्ट्रिक्टेड इलाका भएकाले गृह मन्त्रालयबाट हेलिकप्टर उडान र उद्धारको अनुमति लिनुपर्छ । बुझेर त्यसबारे आवश्यक प्रक्रिया मिलाउँछौं ।"
एकैदिन भेटिए दुई मृत गैंडा,चितवन (कास) चितवन राष्ट्रिय निकुञ्जको पश्चिम क्षेत्रमा मंगलबार दुईवटा पोथी गैंडा मृत फेला परेका छन् । एउटा बुढो भएर र अर्को तोरी धेरै खाएकाले अपच भएर मरेको हुनसक्ने सहायक संरक्षण अधिकृत गोपालबहादुर घिमिरेले बताए । पूर्वी खण्डमा शुक्रबार मात्रै एउटा पोथी गैंडा मृत फेला परेको थियो । गत साउनयता हालसम्म निकुञ्ज र मध्यवर्ती क्षेत्रमा मरेको पाइएका गैंडाको संख्या ११ पुगेको छ । थप दुई गैंडा राष्ट्रिय वन क्षेत्रमा मृत फेला परेका छन् । २०७२ को गणनाअनुसार नेपालमा ६ सय ४५ गैंडा छन् । चितवन निकुञ्ज र आसपास ६ सय ५ वटा छन् ।
भूमि कानुन एकीकृत अध्ययन,"काठमाडौं (कास) भ्मूि (जग्गा) प्रशासनसम्बन्धी कानुनहरूको संसदीय समितिले एकीकृत अध्ययन थालेको छ । राष्ट्रिय सभाको विधायन व्यवस्थापन समितिले ती कानुन समयानुकूल र प्रभावकारी छन् कि छैनन् भनेर अध्ययन थालेको हो । भ्मूि प्रशासनलाई समेट्ने कानुनको संख्या पाँच दर्जनभन्दा बढी छ । विभिन्न ऐन, नियमावली अध्ययन थालिएको हो ।"
चार विधेयक प्रमाणित,"काठमाडौं (कास) सभामुख अग्निप्रसाद सापकोटाले संघीय संसद्बाट पारित भएर चार महिनादेखि अड्केका चारवटा विधेयकलाई बुधबार प्रमाणित गरेर राष्ट्रपति कार्यालय पठाएका छन् । संसद्को चौथो (अघिल्लो) अधिवेशनले पारित गरेका ती विधेयक सभामुखको रिक्ततामा रोकिएको थियो । विधेयकहरूमा राष्ट्रिय परिचयपत्र तथा पञ्जीकरण, प्रहरी कर्मचारीलाई नेपाल प्रहरी तथा प्रदेश प्रहरीमा समायोजन, भूमिसम्बन्धी आठौं संशोधन तथा नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वय सम्बन्धमा बनेका विधेयक छन् । सापकोटाले निर्वाचित भएपछि पहिलो पटक विधेयक प्रमाणित गरेका हुन् । यसैबीच नेपालका लागि भारतीय कार्यवाहक राजदूत अजय कुमारले नवनिर्वाचित सभामुख सापकोटासँग बुधबार सिंहदरबारमा भेटेर बधाई तथा शुभकामना दिएका छन् ।"
वालिङ सेमिफाइनलमा,"(रौतहट)  चन्द्रपुर उपमेयर कप राष्ट्रिय महिला फुटबलमा बुधबार मोरङको विराटनगर महानगरपालिकाले बर्दियाको बाँसगढी नगरपालिकालाई १० ले पराजित गरेको छ । अर्को खेलमा स्याङजाको वालिङ नगरपालिकाले सुर्खेतको वीरेन्द्रनगर नगरपालिकामाथि ३० को जित पायो । बाँसगढी र वीरेन्द्रनगर प्रतियोगिताबाट बाहिरिए । शेरबहादुर दर्लामी खेलमैदानमा विराटनगरका लागि सातौं मिनेटमा कुसुम खतिवडाले गोल गरिन् । टोलीलाई उनकै एक गोल सेमिफाइनल पुग्न पर्याप्त भयो । कुसुमले सम्झना लावतीले मिलाइदिएको पासमा गोल गरेकी हुन् । विराटनगर समूह ख मा दोस्रो स्थानमा पुगेको छ । विराटनगरले समूह क मा रहेको शीर्षस्थानको चन्द्रपुर नगरपालिकासँग बिहीबार फाइनल प्रतिस्पर्धा गर्नेछन् । बाँसगढी र विराटनगरबीचको खेल निकै रोचक बनेको थियो । बाँसगढीले विराटनगरलाई जित वा बराबरीमा रोक्न सकेको भए सेमिफाइनल प्रवेश पाउँथ्यो । त्यसो हुन सकेन । एक गोलले पछि परेको बाँसगढीले मध्यान्हअघि गोलका लागि निकै प्रयास गर्यो । अञ्जली खवास, सुस्मिता थिङ, अञ्जली चन्द र सुरक्षा सुखरियाको तालमेल राम्रो थियो । अञ्जलीले गोल गर्ने प्रयास गरे पनि डिफेन्डर सपना मगरले विफल बनाइदिइन् । विराटनगरबाट सम्झना लावती, सरिता शेर्पा र मनीषा विष्टको तालमेल राम्रो थियो भने गोलकिपर कल्पना कार्कीले विपक्षीका थुप्रै प्रहार जोगाइन् । विराटनगरकी सरिता शेर्पा वुमन अफ द म्याच भइन् । पहिलो खेलमा वालिङले वीरेन्द्रनगरमाथि एकपक्षीय जित निकालेको हो । वालिङ ७ अंकसहित समूह ख बाट समूह विजेता बन्यो । खेलको पाँचौं मिनेटमै वालिङकी सरस्वती हमालले टोलीलाई अग्रता दिलाइन् । वीरेन्द्रनगरलाई सेमिफाइनल पुग्न यो खेल जित्नैपर्ने दबाब थियो । तर सकेन । खेलको २७ र ३५ औं मिनेटमा वालिङकी मनमाया दमाई र सरस्वती हमालले गोल थपेरपछि वीरेन्द्रनगर निरीह बन्यो । दोस्रो हाफमा वीरेन्द्रनगरले सुधारिएको खेल खेलेपछि गोल थपिन पाएन । वालिङले उदयपुरको चौदण्दीगढी नगरपालिकासँग खेल्नेछ । वालिङबाट दुई गोल गरेकी सरस्वती हमाल वुमन अफ द म्याच घोषित भइन् । सेमिफाइनल बिहीबार हुने आयोजक रौतहट जिल्ला फुटबल संघका महासचिव मधुसुदन धितालले जनाए ।"
रोहितले गरे दुईवर्षे सम्झौता,"(काठमाडौं)  नेपाली मिडफिल्डर रोहित चन्दले पर्सिजा जकार्तासँग दुईवर्षे सम्झौतामा औपचारिक रूपमा वुधबार हस्ताक्षर गरेका छन् । इन्डोनेसियाको राजधानी जकार्तामा एजेन्ट रत्ना मुस्टिका र क्लबका अध्यक्ष फेरी पाउलुसको उपस्थितिमा हस्ताक्षर गरे ।क्लबले तीन वर्षको प्रस्ताव गरेको थियो । अहिले दुई वर्षको सम्झौतामा हस्ताक्षर भयो । सम्झौता आज (२९ जनवरी २०२०) देखि लागू हुन्छ, रोहितका एजेन्ट मुस्टिकाले जकार्ताबाट भनिन्, उनले राम्रो गर्नेमा विश्वस्त छु । पर्सिजालाई इन्डोनेसियाको शीर्ष श्रेणीको लिग वान २०१८ मा च्याम्पियन बनाउन रोहितको भूमिका महत्त्वपूर्ण थियो । त्यो सिजन उनी लिगकै सर्वोत्कृष्ट खेलाडी घोषित भएका थिए । तर, २०१९ को सिजन पर्सिजा दसौं स्थानमै सीमित रह्यो ।२८ वर्षीय रोहित घुँडाको शल्यक्रियापछि पुनरागमन गर्दै सन् २०१७ मा पर्सिजा पुगेयता त्यही क्लबमा निरन्तर रहेका छन् । उनी २०१३१४ मा पनि पर्सिजामै थिए । त्यसपछि मलेसियाको टीटिममा आबद्ध भएलगत्तै उनले एसीएलको उपचार गराउनुपरेको थियो । २०६६६७ को सिजन मछिन्द्रबाट करिअर सुरु गरेका उनी नौ वर्षयता बिदेशी लिगमै व्यस्त छन् । करिअर थालेको दोस्रो सिजन आई लिग खेल्न भारतको हिन्दुस्तान एरोनटिक्स लिमिटडमा अनुबन्धित भएका उनी २०१२ मा पीएसपीएस पेकनबरुमा आबद्ध हुदै इन्डोनेसिया पुगेका थिए ।"
केआईईसी र स्टार्स विजयी,"(वीरगन्ज)  वीरगन्ज प्रिमियर लिग (बीपीएल) मा बुधबार केआइईसी र वीरगन्ज स्टार्स विजयी भएका छन् । केआईईसी वीरगन्जले ड्रागेन्स अफ साहिब दरबारलाई ६ विकेटक हराएको थियो । टस जितेको ड्रागन्सले १९ ओभर खेल्दै ८७ रन बनायो । समिर नेपालले १७ रन, सहिल पटेल र एमडी समिरले १३१३ रन बनाए । अन्य खेलाडी दोहोरो अंकमा रन बनाउन सकेनन् । केआईईसीका सुरजप्रसाद कुर्मीले ३ विकेट लिँदा २६ रन खर्चे । अल्फाज मन्सुरी र आदिल अन्सारीले २्२ विकेट लिए । ९४ रनको लक्ष्य केआइईसीले ४ विकेट गुमाएर १६२ ओभरमै पूरा गरेको थियो । रामनरेश गिरी नटआउट ३६ रन, रोशन पुलामी (१७), रमिज अन्सारी (१४) र तृतराज दास (१४) ले आवश्यक रन बटुले । ड्रागेन्सका अनिलकुमार साह र रविकुमार साहले कसिलो बलिङ गरे पनि अन्य बलर खर्चिलो साबित भए । अनिलले ४ ओभरमा मात्र ९ रन खर्चेर २ विकेट लिए । रविले एक विकेट हात पारे । अलराउन्ड प्रदर्शन गरेका केआइईसीका रामनरेश गिरी म्यान अफ द म्याच घोषित भए । वीरगन्ज स्टार्सले रौतहट राइनोजलाई १ रनले हराएको थियो । टस जितेर वीरगन्ज स्टार्सले १ सय १९ रन बनायो । स्टार्सका विवेक यादव (३१) र मन्जयकुमार महतो (२७) ले राम्रो प्रदर्शन गरे । सैदुल्लाह अन्सारीले १८ रन बनाए । रौतहटका राजेश यादवले ३ र जितेन्द्र मुखियाले २ विकेट लिए । एक सय २० रनको लक्ष्य पाएको रौतहट राइनोजका ओपनर गौरव खड्का (३९) र रोहन विक (२९) ले अर्धशतकको साझेदारी गरे । ११ औं ओभरसम्म रौतहट ५०१ को स्थितिमा थियो । दोस्रो नम्बरमा ब्याटिङ गरेका आदिल खानले २६ बल खेल्दै ३३ रन बनाए । त्यसपछि रन बढाउन नसक्दा अन्तिम ओभरमा रौतहट दबाबमा पर्यो । टोलीले २० ओभरमा ५ विकेट गुमाई १ सय १८ रनमात्र जोड्यो । वीरगन्जका बाबुजन अन्सारीले ४ ओभरमा १९ रन खर्चेर ३ विकेट लिए । विवेक यादवको नाममा एक विकेट रह्यो ।"
ढोरपाटन भलिबल आजदेखि,"(काठमाडौं)  १५ औं ढोरपाटन महिला डबल लिग भलिबलको तयारी पूरा भएको छ । आयोजक ढोरपाटन स्पोर्ट्स क्लबका अध्यक्ष मनवीर छन्त्यालले बिहीबारदेखि सुरु हुने प्रतियोगिताको तयारी पूरा भएको जनाएका छन् । माघ १६ देखि २८ सम्म चल्ने प्रतियोगितामा १० टोलीले प्रतिस्पर्धा गर्नेछन् ।यसपटक साबिक विजेता एपीएफ, न्यु डायमन्ड, सेब स्कुल, बुलबुले रारा क्लब, आर्मी क्लब, नेपाल पुलिस, पारामाउन्ट बोर्डिङ, चुली युवा क्लब, चितवन टाइग्रेस र आयोजक ढोरपाटनले प्रतिस्पर्धा गर्नेछन् ।हरेक १० टोलीले एकअर्कासँग खेल्नेछन् । पहिलो चरण माघ २४ सम्म हुनेछ । त्यसबाट सात टिम दोस्रो लेगका लागि छनोट हुनेछन् । दुवै चरणमा गरी सर्वाधिक अंक जित्ने टिम च्याम्पियन बन्नेछ ।विजेताले ४ लाख ५ हजार र दोस्रोले २ लाख ५ हजार, तेस्रोले १ लाख ५ हजार रुपैयाँ पाउनेछन् । चार विधामा खेलाडी र एक दर्शकले गरी ५ थान स्कुटर पुरस्कार पाउनेछन् ।"
भ्यालीलाई सफलता,"काठमाडौं (कास) भ्याली पब्लिकले सातौं एन्जल्स हर्ट कप अन्तरस्कुल छात्र बास्केटबलमा बुधबार नेपाल मोडेललाई २५२३ स्कोरले पराजित गरेको छ । ओडिसी एकेडेमीले दोहोरो जित पाउँदा हार्टल्यान्डलाई २५२० र फ्लोरोसेन्टलाई २११५ स्कोरले पन्छायो । आयोजक एन्जल्स हर्ट ए ले ईबीएलाई ३०२०, नेसनल युनाइटेडले ग्रिनल्यान्डलाई ३५३०, फ्लोरोसेन्टले नवोदितलाई २०१५ र बीएनएले आयोजक एन्जल्स हर्ट बी लाई २०१८ ले हराए ।"
कराते टोली भारत जाने,"काठमाडौं (कास) चौथो अन्तर्राष्ट्रिय कराते प्रतियोगितामा भाग लिन ६ खेलाडीसहित ७ सदस्यीय नेपाली टोली शुक्रबार भारतको विशाखापट्टनम जाने भएको छ । जनवरी ३१ देखि फेब्रुअरी २ सम्म हुने प्रतियोगितामा नेपालका पुरुषोत्तम पोखरेल, नानुमाया राई, लक्ष्मी तामाङ, जेसिका खत्री, भक्तबहादुर थापामगर र टासी छिरिङ लामाले भाग लिने छन् । प्रमुख प्रशिक्षकमा वादोरियो करातेका अध्यक्ष तथा कराते महासंघका महासचिव हरिशरण केसी छन् ।"
रूपन्देही टेनिसमा श्रेष्ठ,"तिलोत्तमा (कास) रूपन्देही जिल्ला टेनिस संघको अध्यक्षमा सञ्जय श्रेष्ठ निर्वाचित भएका छन् । मंगलबार सम्पन्न अधिवेशनबाट उनी नेतृत्वमा चुनिएका हुन् । उपाध्यक्षमा मनोज बस्नेत, सचिवमा गोपाल ज्ञवाली र कोषाध्यक्षमा अनिल सेन्चुरी निर्वाचित भए । समितिका सदस्यमा अब्दुल सहमद मियाँ, सबर मियाँ, रामबहादुर बिक र भीष्म काउचा चुनिएको निर्वाचन समिति संयोजक दीपक न्यौपानेले जनाएका छन् ।"
वडा ६ लाई मेयर कप,काभ्रे (कास) बनेपा नगरपालिकाद्वारा आयोजित दोस्रो मेयर कप फुटबलको उपाधि वडा ६ ले जितेको छ । वडा ६ ले वडा ९ टिमलाई ३१ ले हरायो । राजपाल केसीले १५ र २३ औं मिनेटमा दुई गोल तथा राज लामाले ६७ औं मिनेटमा एक गोल गरे । वडा ९ का रविन थापाले ६० औं मिनेटमा एक गोल गरे । विजेताले ६० हजार र उपविजेताले ४० हजार रुपैयाँ प्राप्त गरे । नगरप्रमुख लक्ष्मीनरसिंह वादेले पुरस्कृत गरे ।
बीबीएम विजयी,"काठमाडौं (कास) विश्व विद्या मन्दिर (बीबीएम) ले नवौं फिजम कप छात्र फुटबलमा बुधबार दीपिकालाई ९० को भारी गोलले पराजित गर्यो । निशान तामाङले ह्याट्रिक, अजय राई र विवेक बिँडारीले २२ गोल गरे । नेपाल ताराले ग्रामरलाई ७० ले हराउँदा सुदीप पाख्रिनले ह्याट्रिक गरे । होलीक्रसले कम्यकलाई ५० ले हरायो ।"
चितवन टाइगर्समा शहजाद,"(काठमाडौं)  चितवन टाइगर्सले एभरेस्ट प्रिमियर लिग (ईपीएल) का लागि अफगानिस्तानको विस्फोटक ओपनिङ ब्याट्सम्यान मोहम्मद शहजादलाई लिएको छ । चितवनले लिएको सेहजाद पहिलो विदेशी खेलाडी हुन् । अन्य विदेशी खेलाडीबारे केही दिनमै घोषणा गर्ने चितवनले जनाएको छ ।अफगानिस्तानका विकेटकिपर शहजादले अबुधावी टी १०, बंगलादेश प्रिमियर लिग, अफगान प्रिमियर लिग खेलिसकेका छन् । नेपालसँगै एक समय विश्व क्रिकेट लिगको डिभिजन ५ मा रहेको अफगानिस्तानलाई एकदिवसीय अन्तर्राष्ट्रिय मान्यता हुँदै टेस्ट मान्यता दिलाउन शहजादको ठूलो भूमिका छ । उनले २०१७ मा एकै दिनमा ट्वान्टी२० अन्तर्राष्ट्रियमा दुई अर्धशतक बनाएर अनौठो कीर्तिमान बनाएका थिए । ओमानसँग बिहान सेमिफाइनल र साँझ आयरल्यान्डसँग फाइनलमा अर्धशतक बनाउँदै उनले अफगानिस्तानलाई दुबईमा डिजर्ट ट्वान्टी २० च्यालेन्जको उपाधि दिलाउन प्रमुख भूमिका खेलेका थिए ।हाम्रो लामो समयको प्रयास र शहजाद पनि आफैं नेपाल आएर खेल्न इच्छुक भएपछि सहमतिमा पुगेका हौं । सेहजादको आगमनले चितवन टाइगर्सको ब्याटिङमा नयाँ आयाम दिने विश्वास छ । उनको आगमनबाट टोलीका खेलाडीलाई राम्रो अनुभव मिल्नेछ, चितवन टाइगर्सका मालिक किशोर भट्टराईले विज्ञप्तिमा जनाएका छन् । अनुबन्ध रकम भने खुलाइएको छैन ।अफगानिस्तानबाट ३३ वर्षे सेहजादले २ टेस्ट, ८४ एकदिवसीय अन्तर्राष्ट्रिय र ६५ ट्वान्टी २० अन्तर्राष्ट्रिय खेलिसकेका छन् । प्रथम श्रेणीको क्रिकेटमा उनको ब्याटिङ औसत ५० भन्दा माथि छ । सेहजादले सबै संरचनाको क्रिकेट १३ हजारभन्दा बढी रन बनाएका छन् ।चितवन टाइगर्सले हालै मात्र ट्रेडमार्फत राष्ट्रिय टोलीका अलराउन्डर सोमपाल कामीलाई लिएको थियो । चितवर्न टाइगर्सको टोलीमा रहेका तीव्र बलर कमलसिंह ऐरी पहिलोपल्ट राष्ट्रिय टोलीमा परेका छन् । उनलाई क्रिकेट विश्वकप लिग २ का लागि नेपाली टोलीमा राखिएको छ । गत सिजन प्लेअफमा पुगेको चितवनमा दिलीप नाथ, ललितसिंह भण्डारी, सन्दीप सुनार, भीम सार्की, इशान पाण्डे, शाहब आलम, सागर ढकाल, आदिल खानलगायतका खेलाडी छन् । टोलीले दोस्रो चरणमा खडग बोहरालाई लिएको थियो ।"
ज्ञान निकेतनको जित,"काठमाडौं (कास) आयोजक ज्ञान निकेतनले १९ औं ज्ञान निकेतन बास्केटबल प्रतियोगिताको प्लस टु ब्वाइजमा बुधबार दोस्रो जित हात पारेको छ ।ज्ञानले ट्रिनिटीलाई ६२४४ स्कोरले पराजित गर्यो । टोलीका नगेन्द्र परियारले १७ स्कोर जोडे । जेभियर कलेज, न्यु जेनिथ, रिलायन्स एकेडेमी, मोर्गन कजेज र नोबेल एकेडेमी पनि विजयी भए ।जेभियरले रोजबडलाई ६३३२ स्कोरले हरायो । विजेताका लियुश केसीले २० स्कोर जोडे । न्यु जेनिथले चाणक्यलाई ३५२१ ले हराउँदा अजय घलेले १३ स्कोर गरे । रिलायन्सले बर्नहार्टमाथि २२२० को जित दर्ता गर्यो । रिलायन्सका लोकमान गुरुङले १४ स्कोर बटुले । मोर्गनले इन्साइट भिजनलाई ३८२४ ले पन्छायो । मोर्गनका प्रसिद्ध गुरुङले ११ स्कोर जोडे । ग्लेसियरविरुद्ध नोबेल ३१२२ ले विजयी हुँदा टोलीका आयुश भण्डारीले १४ स्कोर गरे ।"
भेट्रान फुटबलर गुवाहाटीतिर,"काठमाडौं (कास) छैटौं अन्तर्राष्ट्रिय भेट्रान फुटबल च्याम्पियनसिपमा भाग १८ खेलाडीसहित २० सदस्यीय सीएमजी क्लबको टोली बुधबार भारतको गुवाहाटी गएको छ ।खेलाडीमा बालगोपाल महर्जन (कप्तान), राकेश श्रेष्ठ, राजकुमार केसी, जीवेश पाण्डे, राजुसिंह महर्जन, सनोज श्रेष्ठ, सरोज थापा, सञ्जय राना मगर, प्रदीप महर्जन, नरेश श्रेष्ठ, सुजित केसी, विजय श्रेष्ठ, पाण्डव खाती, दीपक लामा, छन्नुराम चौधरी, नरेन्द्र लिम्बु, भूपेन्द्र लिम्बु र सन्तोष बस्नेत छन् ।प्रशिक्षकमा राजेश मानन्धर र व्यवस्थापकमा जयकृष्ण श्रेष्ठ छन् । टोलीलाई ए डिभिजन लिग समितिका संयोजक विज्ञानराज शर्मा, सीएमजी क्लबका निर्देशक नरेन्द्र शाह र एन्फा उपाध्यक्ष उपेन्द्रमान सिंहले बिदाइ गरे । प्रतियोगिता बिहीबार सुरु हुँदै छ ।"
बुटवल बुमर्स विजयी,"तिलोत्तमा (कास) खडगबहादुर गौचन स्मृति यू१६ क्रिकेटमा बुधबार बुटवल बुमर्सले भैरहवा ह्वाइट हकलाई ४५ रनले पराजित गरेको छ । रूपन्देहीको पडसरीस्थित कर्मडाँडा मैदानमा टस जितेर ब्याटिङ गरेको बुटवलले ५० ओभरमध्ये २६ ओभरमै सबै विकेट गुमाई १ सय ४४ रन बनायो । प्रकाश गिरीले ४९, पारस भण्डारीले १३ र सुजन अर्यालले १२ रनबाहेक अरुले गतिलो स्कोर बनाउन सकेनन् । भैरहवाका तुसार चौहानले ४, सन्देश सुनारले ३ र नितिन छन्त्यालले २ विकेट लिए । जवाफमा १ सय ४५ रनको लक्ष्य पछ्याउने क्रममा भैरहवाले २४ ओभरमा सबै विकेट गुमाई ९९ रन बनायो । भैरहवाका सहजाद आलमले ३६ र नितिन छन्त्यालले १८ रन बनाए । बुटवलका युवराज विकले ४ र प्रकाश गिरीले ३ विकेट लिए । प्रकाश गिरी म्यान अफ द म्याच भए । स्टार क्रिकेट एकेडेमीका प्रबन्ध निर्देशक शक्ति गौचनले पिताको स्मृतिमा प्रतियोगिता गरेका हुन् ।"
नडाललाई हराएर थिम सेमिफाइनलमा,"(मेलबर्न)  अस्ट्रियाका डोमिनिक थिमले नम्बर एक खेलाडी राफेल नडाललाई स्तब्ध पार्दै बुधबार अस्ट्रेलियन ओपन टेनिसको सेमिफाइनल यात्रा गरेका छन् । अब फाइनल पुग्नका लागि हुने खेलमा उनले एलेक्जेन्डर जाभरेभको सामना गर्नेछन् । पाँचौं वरीयताका थिम फ्रेन्च ओपनको पछिल्ला दुई फाइनलमा नडालकै हातबाट पराजित रहेका थिए । तर यसपल्ट नडालमाथि उनी नै हाबी रहे र स्पेनी खेलाडीको २० औं ग्रान्ड स्लाम जित्ने अभियानलाई रोके ।थिमको जित अन्तर ७६ (७३), ७६ ७४), ४६, ७६ (८६) रह्यो । उनको अबका जर्मन प्रतिद्वन्द्वी जाभरेभले भने अनुभवी स्टान वावरिन्कालाई १६, ६३, ६४, ६२ ले पराजित गरे । जाभरेभ ग्रान्ड स्लामको अन्तिम चारमा पुगेको यो पहिलोपल्ट हो । यी दुई खेलाडीबीचको विजेताले अर्को सेमिफाइनलमा खेल्ने सातपल्टका विजेता नोभाक जोकोभिच वा ६ पल्टका विजेता रोजर फेडेररको सामना गर्नेछन् ।आजका खेलमा हामी दुवै उत्कृष्ट लयमा रह्यौं । हाम्रो खेल पनि उच्च दर्जाको रह्यो, थिमले पछि प्रतिक्रिया दिए । थोमस मस्टरपछि उनी अस्ट्रेलियन ओपनको सेमिफाइनल पुग्ने पहिलो अस्ट्रियाका खेलाडी हुन् । गत साता मात्रै थिमले मस्टरलाई आफ्नो सल्लाहकारबाट बर्खास्त गरेका थिए । आजको खेलमा म किन विजयी रहें भने ठीक स्थितिमा म चाहिएको बेला भाग्यमानी रहें । नडाल जत्तिको खेलाडीलाई हराउन वास्तवमै भाग्य चाहिन्छ । नत्र यो सम्भव हुन्न ।शीर्ष वरीयताका नडाल थिममाथिको खेलमा ९४ ले अगाडि थिए । उनले थिमलाई यसअघि ग्रान्ड स्लाममा भिडेका सबै खेल पनि जितेका थिए । तर सन् २०१८ को यूएस ओपन क्वाटरफाइनलमा यिनै दुई खेलाडी भिड्दा खेल ५ सेट चलेको थियो । यसपल्ट पनि खेल यस्तै लामो हुने अनुमान थियो । तर उनले चाहिएको अवसरमा राम्रो खेले । अब उनले खेल्ने खेलाडी जाभरेभले भने पहिलो सेट सजिलै गुमाएका थिए । तर त्यसपछिका तीन सेटमा सानदार प्रदर्शन गरे । अन्त्यमा सन् २०१४ का विजेता स्विस स्टार वावरिन्कामाथि जाभरेभ सजिलै विजयी रहे । मैले मैदानबाहिर धेरै तयारी गरेको छु, जितपछि जाभरेभले भने । उनको संकेत आफ्नै खराब प्रदर्शनमाथि थियो । उनले भर्खरै एटीपी कपमा कमजोर प्रदर्शन गरेका थिए । तर अब सेमिफाइनल पुगेयता आफ्नो सम्भावना बलियो भएको पनि उनले माने । उनले थपे, सायद मेरो खेलले लय समात्न थालेको छ र यो मैले अपेक्षा गरेअनुसार नै रहेको छ ।महिलातर्फ भने बुधबारका क्वाटरफाइनलमा सिमोना हालेप र गार्बिन मुगुरुजा विजयी रहे । अब उनीहरू नै सेमिफाइनलमा एकअर्काविरुद्ध भिड्ने छन् । हालेपले इस्टोनियाकी एनेट कोन्टाभिटलाई सजिलै ६१, ६१ ले हराइन् । विम्बल्डन च्याम्पियन रोमानियाली हालेपले त्यस खेलमा लगातार ११ गेम जितेकी थिइन् । दुईपल्टका ग्रान्ड स्लाम विजेता स्पेनकी मुगुरुजाले भने रुसकी अनास्टासिया पाभ्लुचेन्कोभालाई ७५, ६३ ले पन्छाइन् ।"
एस्टन भिल्ला उपाधि नजिक,"बर्घिङघम ट्रेजेग्वेटले इन्ज्युरी समयको पनि अन्त्यतिर गोल गरेपछि एस्टन भिल्लाले मंगलबार राति लेस्टर सिटीलाई २१ ले हराउँदै लिग कप फुटबलको फाइनल यात्रा तय गर्यो । समग्रमा ३२ ले विजयी रहेको भिल्ला प्रतियोगिताको फाइनल पुगेको एक दशकयता पहिलोपल्ट हो ।म्याट टार्गेटले भिल्लालाई सुरुमा अग्रता दिलाएपछि लेस्टरले अधिकांस समय खेलमा नियन्त्रण राखेको थियो । यसैक्रममा केलेची इहेनाचोले अन्तिम १८ मिनेट अगाडि बराबरी गोल गरे । अब फाइनलमा भिल्लाको सामना म्यानचेस्टर सिटी र म्यानचेस्टर युनाइटेडबीच हुने दोस्रो सेमिफाइनल विजेतासँग हुनेछ ।निर्णायक गोलपछि हामी सबै निकै भावनात्मक बन्यौं, भिल्लाका व्यवस्थापक डिन स्मिथले भने, क्लबलाई वेम्बली पुर्याउन सक्नु मेरा लागि गर्वको उपलब्धि हो । उनी भिल्लाका आजीवन समर्थक हुन् । हारले लेस्टरका व्यवस्थापक ब्रेन्डन रोजर्सको घरेलु कपमा लगातार ३१ खेलको अपराजित यात्रा भने टुंगिएको छ । सेल्टिकमा हुँदा उनी कप प्रतियोगितामा सफल लयबाट गुज्रिएका थिए । भिल्ला रेलिगेसन क्षेत्रबाट दुई स्थान मात्रै माथि छ ।"
