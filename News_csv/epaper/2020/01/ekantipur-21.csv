शीर्षक,विवरण
ह्युमन राइट्स वाच भन्छतीन विधेयक अभिव्यक्ति स्वतन्त्रताविरुद्ध,"काठमाडौं (कास) मानव अधिकारसम्बन्धी अन्तर्राष्ट्रिय संस्था ह्युमन राइट्स वाच ले आफ्नो प्रतिवेदनमा वाक् तथा अभिव्यक्ति स्वतन्त्रतासम्बन्धी नेपाल सरकारले अघि बढाएका विधेयकको कडा आलोचना गरेको छ । उसले मिडिया काउन्सिल, सूचना प्रविधि र आमसञ्चार विधेयकका कतिपय प्रावधान अभिव्यक्ति स्वतन्त्रता खुम्च्याउने खालका भएको जनाएको छ । सरकारले पहिलेदेखि नै विद्युतीय कारोबार ऐनको गलत प्रयोग गरेर नागरिकलाई दुःख दिँदै आएको उल्लेख गर्दै नेपालमा सिनेमाको समीक्षा गर्ने कमेडियनलाई समेत थुन्ने काम भएको प्रतिवेदनमा जनाइएको छ । सरकारले पेस गरेका तीन विधेयकले अभिव्यक्ति स्वतन्त्रतालाई थप कुण्ठित पारेको छ, हालै प्रकाशित प्रतिवेदनको नेपाल च्याप्टरमा उल्लेख छ । मिडिया काउन्सिल विधेयकमा स्वतन्त्र पत्रकारितालाई खुम्च्याएर सरकार नियन्त्रित हुने गरी प्रावधान राखेको, गाली गरेबापत पाँच वर्षसम्म थुन्न मिल्ने गरी ल्याइएको सूचना प्रविधि विधेयक विद्युतीय कारोबार ऐनभन्दा पनि बढी खराब भएको र आमसञ्चार विधेयकले पनि उस्तै कठोर प्रावधान राखेर अभिव्यक्ति स्वतन्त्रता खुम्च्याउने मनसाय राखेको प्रतिवेदनको ठहर छ ।"
अवैध क्रसरलाई राजनीतिक संरक्षण,"उक्त क्रसर उद्योग प्रदेश २ का नेकपा सांसद किशोरी साहको हो । उक्त क्रसरले इजाजत नलिएको घरेलु तथा साना उद्योग कार्यालयले जनाएको छ । निर्माण व्यवसायीबाट राजनीतिमा प्रवेश गरेका सांसद साह नेकपा संसदीय दलका नेता सत्यनारायण मण्डल निकट मानिन्छन् ।महोतरी क्षेत्र १ (ख) बाट निर्वाचित नेकपाका प्रदेश सांसद भरतप्रसाद साहको पनि क्रसर उद्योगमा लगानी रहेको पार्टीका नेताहरू बताउँछन् । गौशाला नगरपालिका१२ स्थित बाँके नदीमा सञ्चालन भइरहेको लक्ष्मिनिया माई क्रसर उद्योगमा साहको लगानी भए पनि कागजात उनका नाममा छैन । गौशाला रजखोरका विन्देश्वर साहका नाममा रहेको क्रसरले बाँके नदीमा सांसद साहकै संरक्षणमा अवैध उत्खनन गर्ने गरेको स्थानीय बताउँछन् । बाँके नदीमै समर लामाका नाममा सञ्चालित क्रसरमा नेकपाका अर्का नेता विष्णु लामाको लगानी छ । दुवै जनाले क्रसरमा लगानी गरे पनि नाम नराखेको जिल्ला तहका नेता बताउँछन् ।महोत्तरीका प्रदेश सांसद साहले क्रसरमा आफ्नो लगानी नरहेको दाबी गरे । मेरो कुनै क्रसरमा लगानी छैन, क्रसरले मापदण्डविपरीत उत्खनन गर्नु गलत हो, सांसद साहले भने ।जिल्ला समन्वय समिति महोतरीका अध्यक्ष सुरेशप्रसाद सिंहले राजनीतिक संलग्नता बढी भएका कारण क्रसर सञ्चालनको मापदण्ड कार्यान्वय गराउन चुनौती भएको बताए । राज्यको अवस्था र राजनीतिक संलग्नताका कारण क्रसर उद्योगको अवैध उत्खनन गरिरहेका छन्, उनले भने, मापदण्ड पूरा नगरेका कारण जिल्ला अनुगमन समितिले बन्द गराएको उद्योग पनि राजनीतिक आडमा सञ्चालन भइरहेको छ । महोत्तरीको भंगाहास्थित रातु नदीमा राजनीतिक आडमा अनुमतिबिनै क्रसर सञ्चालन भइरहेको उनले बताए । उनका अनुसार त्यहाँ बालुवा प्रशोधन उद्योग दर्ता गरी क्रसर उद्योग सञ्चालन गरिएको छ । मापदण्ड पूरा नगरी सञ्चालन भइरहेका अवैध क्रसर बन्द गर्न प्रक्रिया अगाडि बढाइएको सिंहले बताए ।प्रदेश २ को प्राकृतिक स्रोत तथा वातावरण संसदीय समिति सभापति रामचन्द्र मण्डल स्थानीय तहका जनप्रतिनधि मुनाफातर्फ लागेपछि प्राकृतिक स्रोतको दोहन बढेको बताउँछन् । धनुषामा मेयर आफ्नै एक्स्काभेटर लगाएर अवैध उत्खनन गर्छन्, मण्डलले भने, नदीजन्य पदार्थको उत्खनन गरी व्यापार गरिरहेका जनप्रतनिधिबाट प्राकृतिक स्रोतको संरक्षण र संवर्द्धन सम्भव छैन । राजनीतिक आवरणमा क्रसरको व्यापार भएकाले नदीमा अवैध उत्खनन फस्टाएको छ । धनुषाको औरही खोलामा अवैध उत्खननको विरोध गर्दा क्रसर व्यवसायीले दिलीप महतोलाई टिपरले किचेर हत्या गरेपछि क्रसरमाथि निगरानी बढाइएको छ ।प्रदेश २ का ८ जिल्लाका प्रमुख जिल्ला अधिकारीलाई पत्राचार गर्दै अवैध क्रसर बन्द गर्न प्रदेश सरकारले निर्देशन दिएको छ । जिल्ला प्रशासन कार्यालय, जिल्ला अनुगमन समिति, जिल्ला प्रहरी र घरेलु तथा साना उद्योग कार्यालयले क्रसर उद्योग तथा बालुवा प्रशोधन उद्योगमाथि कडाइ गरेपछि क्रसर व्यवसायीले आन्दोलन घोषणा गरिसकेका छन् ।सिरहा, धनुषा, महोत्तरी र सर्लाहीका क्रसर व्यवसायीले प्रदेश सरकारले क्रसर उद्योग सञ्चालनमा रोक लगाएको विरोधमा मुख्यमन्त्री कार्यालयका सचिव शंकरप्रसाद सुवेदीलाई ज्ञापनपत्र बुझाएका छन् । प्रदेश २ सरकारले कानुनविपरीत तथा कानुनी प्रक्रिया निर्धारण नगरी हचुवाको भरमा उद्योग सञ्चालनमा रोक लगाएको व्यवसायीको आरोप छ । व्यवसायीका तर्फबाट महासंघका उपाध्यक्ष सीताराम न्यौपानेले ज्ञापनपत्र बुझाउँदै कच्चा पदार्थ संकलन, उत्पादन र बेचबिखनमा समस्या भएको बताए ।प्रदेश २ मा क्रसर अनुगमन र मापदण्ड कार्यान्वयन गराउने निकायलाई मिलाउन भन्दै क्रसर व्यवसायीले मिलेर ६५ लाख रुपैयाँ संकलन गरेका छन् । क्रसर बन्द हुने अवस्था आएपछि व्यवसायी एकजुट भएर क्षमताअनुसार संकलन गरेको रकम प्रदेश तदर्थ समितिलाई जिम्मा लगाइएको छ । सरकारी निकाय र सम्बन्धित व्यक्तिलाई मिलाउन क्रसर सञ्चालकहरूबाट रकम संकलन गरिएको एक क्रसर व्यवसायीको दाबी छ ।"
किर्ते र ठगीमा कारबाही सिफारिस,"सरकारले पञ्चायत कालमा अधिग्रहण गरेर लिएको जग्गालाई जफत गरेको भन्ने अर्थ लगाई डिल्लीबजार मालपोत कार्यालयबाट ०४९ सालमा दुई चरणमा १ सय १२ रोपनी ४ आना जग्गा राणा परिवारका नाममा फिर्ता भएको थियो । फिर्ताको क्रम सुरु हुनासाथ त्यसमध्येको केही जग्गा बकसपत्र गरी आफन्तका नाममा नामसारी गरिएको थियो । ०६७ वैशाख ३१ को मन्त्रिपरिषद्ले निर्णय गरेपछि त्यसका आधारमा खडा गरिएका मोहीहरूले धमाधम निवेदन दिएर जग्गा हात पारे । सीआईबी स्रोतले भन्यो, मोही नै नभएको जग्गामा धमाधम मोही खडा गरेर व्यक्तिका नाममा जग्गा दर्ता गरियो ।"
भत्किएनन् मनका गोठ,"डीआर पन्त (डडेलधुरा), मेनुका ढुंगाना (अछाम) र भीमबहादुर सिंह (जाजरकोट)घोर कली यसैलाई भन्छन्, डडेलधुरा आलीतालको धिमडामा प्रहरीले छाउगोठ भत्काइरहँदा स्थानीय वृद्धा धनसरा साउद गुनासो गर्दै थिइन्, बाँच्नु र मर्नु मान्छेको हातमा छैन । ७३ वर्षसम्म छाउगोठमा बसेंँ । न सर्पले टोक्यो, न निसास्सिएर मरेँ । गाउँभरका छाउगोठ भत्काउने अभियान चलिरहँदा यसरी गुनासो गर्ने उनी एक्ली महिला होइनन् । प्रहरी भने उनका कुरा सुनेर मुस्कुराउँदै छाउगोठ भत्काउन लागि परिरहे । बेलाबेला छाउपडीले किशोरी र महिलालाई मर्का परेका घटना प्रकाशमा आउँदा प्रशासन, अधिकारवादी संस्था, प्रहरी सबै सक्रिय हुन्छन् । केही समय छाउगोठ भत्काउने अभियान चल्छ । फेरि अर्को घटना नहुँदासम्म सबै मौन हुन्छन् । मौन अवधिमा छाउगोठ पुनः ठडिएर परम्पराका नाममा सास्ती खेप्ने दिनचर्यामा महिला फर्किसकेका हुन्छन् । दुई दशकयता यो सिलसिला चलिरहेको छ । सुदूरपश्चिमका पहाडी जिल्लामा मात्र होइन, तराईका कैलाली र कञ्चनपुरमा पनि अझै छाउगोठ परम्परा छ । मैले छाउगोठ बनाएको छैन, तर छाउ भएका बेला घरभित्र कहिलै बसिनँ, आलीताल भित्रीसैनकी माया धामी भन्छिन्, घरको तल्लो तलामा एउटा कोठा बनाएर बसें । छोरीहरू पनि पर सर्दा घरकै एउटा कोठामा बस्दै आएका छन् । छाउगोठ भत्काउने अभियानले मात्र समस्या समाधान हुन सक्दैन । जोगबुढाका स्थानीय धर्मानन्द भट्टको अनुभव पनि उस्तै छ । अहिलेकै जस्तो छाउगोठ भत्काउने अभियान पटकपटक चलेकै हुन्, उनी भन्छन्, अभियानका बेला हल्लीखल्ली हुन्छ, फेरि पहिलाकै अवस्था फर्किन्छ । खर्च गरेर सञ्चालित अभियान पनि केही समयपछि निष्प्रभावी भएको देखेको उनले बताए । छाउ बार्न गोठमा बस्ने परम्परा हटेन । छाउगोठ बनाएर बस्ने कुप्रथा हो भन्ने सबैलाई थाहा छ, उनले भने दिनभरि अधिकारका नाममा छाउगोठ भत्काउने अभियानमा संलग्नहरू नै घर पुगेपछि महिलालाई छाउ बार्न बाध्य बनाउने गर्छन् । चलन, धार्मिक मान्यताका डर, प्रभाव र यो कसरी कुप्रथाका रूपमा परिणत भयो भन्ने विषयमा सर्वसाधारण प्रस्ट नभएसम्म गोठमात्रै भत्काएर निदान नहुने उनको भनाइ छ । समाजमा नराम्ररी जरो गाढेको छाउ प्रथा समाप्त गर्न मनमा गोठ भत्किनु आवश्यक छ, अधिकारकर्मी शीला जोशी भन्छिन्, छुवाछूत र जातीय विभेद जसरी समाजमा विस्तारै कम हुँदै जान थालेको छ, त्यसरी नै यो कुप्रथाका विरुद्ध सबैले मानसिक रूपमा तयार हुनु आवश्यक छ । छाउ गोठको विकल्पमा महिलालाई महिनावारीका बेला सुरक्षित कसरी राख्ने भन्ने विषयमा सोच्न जरुरी रहेको उनले बताइन् । अभियानमा लागेकाहरूकै छोरी, श्रीमती र आमा आज पनि छाउगोठमा छन् । यस्तो भएपछि कसरी हुन्छ यो कुप्रथाको अन्त्य ?, उनले भनिन् । आलीतालकी महिला अगुवा धर्मादेवी राउतका छाउगोठ भत्काएपछि महिनावारी भएका महिलाहरू केही महिना पशुचौपाया राख्ने गोठमा बस्न थाल्ने बताउँछिन् । पहिले पनि यस्तै अभियान धेरै चले तर केही वर्ष नबित्दै फेरि गाउँगाउँमा छाउगोठ बनेका हुन्, उनले भनिन्, समस्या गोठमा नभई चेतनामा छ । छाउ परम्परा नमान्नेविरुद्ध सामाजिक बहिष्कार भएका घटना पनि हाम्रै गाउँघरमा छन् । राजनीतिक मुद्दा नबन्दा मुस्किलपछिल्लो १० वर्षमा अछाममा १४ महिलाले छाउगोठमै ज्यान गुमाए, हजारौं महिला यो प्रथाबाट प्रभावित छन् । तर हालसम्म छाउपडी प्रथा राजनीतिक मुद्दा बन्न नसकेको अभियन्ताहरूले बताएका छन् । राजनीतिक दलहरूले यस प्रथाको अन्त्यका लागि आफ्नो एजेन्डा बनाएको भए प्रभावकारी हुने उनीहरूको बुझाइ छ ।विगतभन्दा सोचाइमा परिवर्तन हुँदै गएको छाउपडी प्रथा उन्मूलन अभियानका अगुवा पशुपति कुँवरले बताइन् । कुनै एनजीओआईएनजीओले काम गरे जस्तो गरेर छाउपडी कुप्रथा हट्दैन, उनले भनिन्, अछाममा यो सवाल राजनीतिक मुद्दा बन्न सकेन । राजनीतिक मुद्दा नबन्दासम्म सजिलै अन्त्य हुने देखिन्न । नेता, वकिल, शिक्षकहरूले नै छाउपडीविरुद्ध खुलेर बोल्न नसकेको र उनीहरूले नै आफ्नो अभियानमा असहयोग गरेको तीतो अनुभव छ ।वर्षौंवर्ष अछाममै छाउगोठमा ज्यान जाने गरेको सुन्दा म जस्ता अभियान चलाउँदै हिँडेका महिला निराश हुनुपरेको अवस्था छ, उनले भनिन् । छाउगोठ भत्काउनुका साथै कानुनलाई कडा रूपमा कार्यान्वयन गर्नुपर्नेमा उनको जोड छ । छाउपडी प्रथाविरुद्ध सञ्चालित अभियानहरू तल्लो तहसम्म चेतनाका कार्यक्रम पुग्न नसकेको गुनासो स्थानीयको छ । नेकपा जिल्ला अध्यक्ष सांसद शेरबहादुर कुँवरले सामाजिक कुरीति अन्त्य गर्ने राजनीतिक एजेन्डा बनाएको उल्लेख गर्दै छाउपडी प्रथा अन्त्यका लागि भूमिका खेल्ने बताए । हामीले हरेक बैठकमा यसबारे छलफल गरेका छौं । छाउपडी प्रथा हटाउन सशक्त कार्यक्रम गर्ने योजना छ, उनले भने । कांग्रेसका जिल्ला सभापति भरतकुमार स्वाँरले महिला हिंसा रोक्न एजेन्डा बनाएको भए पनि छाउपडी अन्त्यका लागि छुृट्टै मुद्दा बनाएको बताए । आगामी दिन छाउपडी प्रथा अन्त्यका लागि एजेन्डा नै बनाउँछौं, उनले भने । अरू राजनीतिक दलले पनि छाउपडी अन्त्यका लागि खास मुद्दा बनाएनन् । छाउपडी कुप्रथा अन्त्य गर्न वर्ष दिनअघि अभियान सुरु भएको हो । अभियान चले पनि न्यूनीकरण भएन । छाउपडीमा बसेकी महिलाको मृत्यु भएपछि अभियान चर्को रूपमा अघि बढ्छ, केही समयपछि सेलाउँछ । यो प्रथाविरुद्ध एनजीओआईएनजीओले थुप्रै कार्यक्रम सञ्चालन गरेका छन् । तर एक वर्षभरि छाउपडी कुप्रथा न्यूनीकरण गर्न कति बजेट खर्च भयो ? कुन कुन ठाउँमा खर्च भयो ? कत्तिको प्रभावकारी भयो ? यसको लेखाजोखा न सरकारी कार्यालयहरूले राखेका छन्, न त गैससहरूले । स्थानीय अगुवा यशोदा शाही जब जब अछामका छाउगोठमा महिलाको ज्यान जान्छ, तब सरोकारवालाहरूले बहस चलाउन थाल्ने बताइन् । अभियान सञ्चालन गर्ने बहानामा तालिम, गोष्ठी सदरमुकाममा चलाएर काम पूरा भएको प्रतिवेदन पेस गर्छन्, उनले भनिन् । अहिलेसम्म जेजति छाउपडी गोठमा ज्यान गुमाउने महिलाको संख्या बाहिर आएको छ, त्यो भन्दा धेरैको ज्यान गएको हुन सक्ने अनुमान छ । देवीदेवता रिसाउँछन् भन्ने डरले गोठमा बसेका बेला ज्यान गुमाएकी रोशनी तिरुवाका बुबा भरत तिरुवाले भने, यस्तो होला भन्ने थाहा भए त घरमै राख्थ्यौं, उनले भने, रोशनीको ज्यान गएको पछिल्लो दिन नै गोठ भत्काएँ । अबदेखि महिनावारी हुँदा घरबाहिर नराखेर घरकै पल्लो कोठामा सुरक्षित राख्छु । ०७३ पुसमा साविकको गाज्रा गाविसमा बसेको सर्वपक्षीय बैठकले महिनावारी भएको बेला महिलालाई छाउपडी गोठमा राख्ने परिवारलाई सामाजिक रूपमा बहिष्कार गर्ने र गाविसबाट प्रदान गरिने सबै सेवा सुविधाबाट वञ्चित गरिने निर्णय गरेको भए पनि कार्यान्वयन नभएको उनले बताए । म आफैं कुप्रथाका विरुद्ध छु । तर गाउँलेको साथ पाएको छैन, उनले भने ।अछाम सुदूरपश्चिमकै पहिलो खुला दिसामुक्त घोषणा भएको जिल्ला हो । अहिले पूर्ण सरसफाइको अभियान सुरु भइसकेको छ । तर महिनावारी भएको समयमा करिब ६४ प्रतिशत महिला शौचालय प्रयोग गर्नबाट वञ्चित हुनु नै पूर्ण सरसफाइका लागि मुख्य चुनौती भएको जिल्लास्तरीय खानेपानी सरसफाइ तथा स्वच्छता समन्वय समितिको ठहर छ । महिनावारी हुँदा दही, मोही, घिउ जस्ता पोसिला खानेकुरा खान हुँदैन भन्ने मान्यता छ । यसबाट उनीहरूका दुधे बालकसमेत कुपोषित हुने गरेका छन् । राम्रोसँग हावा नछिर्ने, खुट्टा तानेर राम्ररी सुत्न नमिल्ने सानो गोठमा चिसोका कारण बच्चाहरू निमोनियाको सिकार हुने गरेको स्वास्थ्यकर्मीको भनाइ छ । नेपाल सरकारले यस प्रथालाई कुप्रथा भनी ०६२ वैशाख २६ गते घोषणा गरिसकेको छ । निर्देशिकाले तोकेबमोजिम विभिन्न कार्यक्रम सञ्चालन भइरहेका छन् । तर सबैभन्दा धेरै प्रभावित सुदूरपश्चिमको अछाममा यसको खासै प्रभाव परेको देखिएको छैन । कतिपय धामीझाँक्रीलाई छाउपडी कुप्रथा फौजदारी अपराध बनेको कानुनले झस्काएको छ । एकातिर देवता रिसाउने विश्वास, अर्कातिर अब कानुनी कारबाहीको डरले दोधार छ । उहिलेदेखि छाउ भएको बेला बाहिर पठाउँदै आएका हौं । अब जेल नै जानुभन्दा त घरमा राख्छौं भन्ने लागेर कोठामै राख्न थालिसक्यौं, बारलाका धामी मैते शाहीले भने, हाम्रो गाउँका ३० जना धामीले छाउ प्रथा मान्दैनन् । कानुन मान्छौं भनेर निर्णय गरेका छौं । देवता र महिलालाई सम्मानका साथ राख्न सबै धामीझाँक्रीले सहमति जनाएका हुन् ।अछाममा छाउगोठ भत्काउने अभियान सुरु गरेको २३ दिनमा १ हजार ९ सय ९७ छाउगोठ भत्काइएका छन् । १० स्थानीय तहका ९१ वडा र प्रत्येक टोलमा छाउगोठ भत्काउने अभियान अघि बढेको हो । गत मंसिर १५ गते राति साँफेबगर नगरपालिका ३ सिद्धेश्वरकी २१ वर्षीया पार्वती बुढा रावतको छाउ बार्न गोठमा बसेका बेला मृत्यु भएपछि गृह मन्त्रालयको निर्देशनमा छाउगोठ भत्काउन सुरु गरिएको जिल्ला प्रहरी प्रमुख दीपक भारतीले बताए । छाउगोठ भत्काउने अभियानको सुरुवात साँफेबगर नगरपालिकाले गरेपछि अन्य नौवटा स्थानीय तहले पनि चासो देखाएका हुन् । पछिल्लो कानुन आएपछि पनि छाउगोठमै बस्ने र मृत्यु हुने क्रम नरोकिएपछि प्रहरी र प्रशासनले नेतृत्व लिनुपरेको उनले बताए । १० वर्षको तथ्यांकअनुसार अछाममा अहिलेसम्म महिनावारी भएका बेला छाउगोठमै ज्यान गुमाउने महिलाको संख्या १४ पुगेको छ । अधिकांश घटनामा निसास्सिएर, सर्पले टोकेर र आगोले पोलेर छाउगोठमा ज्यान गुमाएका छन् । महिनावारी भएका बेला छाउगोठमा बस्दा तुर्माखाँदकी पार्वती बुढा र गौरी बुढाको केही महिना पहिले मात्र ज्यान गएको हो । यस्तै गाज्राकी १५ वर्षीया रोशनी तिरुवाको गत वर्ष गोठमै मृत्यु भएको थियो । देवीदेवता रिसाउने डरले नै महिला आफैं घरमा नबसेर गोठमा बस्ने गरेको कतिपय महिलाहरूको भनाइ छ । बार्नेले भत्ता र सहुलियत कर्जा नपाउने छाउ बार्ने परिवारका सदस्यको सामाजिक सुरक्षा भत्तालगायत सुविधा रोक्का हुने भएको छ । जाजरकोट जिल्ला प्रशासन कार्यालयको आयोजनामा भएको छाउपडी प्रथा उन्मूलन समितिको बैठकले यस्तो निर्णय गरेको हो ।संघीय सरकारको निर्देशनअनुसार छाउ बार्नेलाई सेवासुविधा रोक्का गर्ने निर्णय गरेको प्रमुख जिल्ला अधिकारी जनकराज पन्तले बताए । जाजरकोटका सातवटै स्थानीय तहमा छाउ बार्ने परिवारको पहिचान गरी उनीहरूलाई सरकारी सुविधाबाट वञ्चित गर्ने निर्णय भएको हो । छाउ बार्नेलाई सामाजिक सुरक्षा भत्ता र सहुलियत कर्जालगायत उपलब्ध नगराउन सम्बन्धित निकायमा पत्राचार गरिसकेका छौं, उनले भने, यो प्रथा उन्मूलनका लागि स्थानीय तहलाई चेतनामूलक कार्यक्रम सञ्चालन गर्न अनुरोधसमेत गरेका छौं ।जिल्लाका जुनीचाँदे, कुशे, बारेकोट र शिवालयलगायत स्थानीय तहमा छाउपडी प्रथा हटेको छैन । गाउँका महिला महिनावारी भएका बेला छुट्टै कटेरो, साँघुर कोठा र गोठलगायतमा बस्छन् । जुनीचाँदे गाउँपालिका४ लुहादहलगायत गाउँमा महिनावारी भएका महिलाले आफ्नो बस्ने घरसमेत छुन नपाइने परम्परा कायमै छ । ती गाउँका महिला महिनावारीको समयमा घरदेखि ५०६० मिटर टाढा रहेको पानी चुहिने, फोहर, चिसो भुइँ र ओढ्ने ओछ्याउनेसमेत नभएको छाप्रोमा बस्न बाध्य छन् । लुहादहका स्थानीयले छाप्रोलाई छुई (छाउ) बस्ने घर भन्ने गर्दछन् । उक्त गाउँका प्रत्येक घरले छुट्टै छाउघर बनाएका छन् । छाउघरमा बस्ने महिलाका लागि पराल तथा खर र ओढ्ने झुत्रो कपडाबाहेक हुँदैन । शिवालय गाउँपालिका उपाध्यक्ष शिवा आचार्यर्ले जबर्जस्ती छाउपडी प्रथा अँगालेर छाउ बस्न लगाउने र बस्ने दुवै पक्षलाई कानुनी कारबाहीको दायरामा ल्याइने बताइन् ।लुहादहका ६२ घरधुरीका महिला महिनावारी र सुत्केरी हुँदा छाउगोठमा बस्ने गरेका छन् । महिनावारी हुँदा सात दिन र सुत्केरी हुँदा १८ दिन छाउगोठमा बस्नैपर्ने बाध्यता छ । उनीहरूले खानासमेत छाउगोठभित्रै खान्छन् । स्थानीय मैनकला खड्काले घरभित्र पस्ने र जथाभावी अरूलाई छुने गरेमा देवता रिसाएर शरीर बांगिने, हातखुट्टा सुन्निने, बिरामी पर्ने र अनिष्ट हुनेलगायत डर हुने गरेका बताइन् । गाउँभर यस्तै चलन छ । सबैको घरमा छुई बस्ने गोठ छन्, उनले भनिन् ।"
छाउगोठ बसेकामा पछुतो,"छाउपडी प्रथा रहेको गाउँमा सोमबार पूर्वमिस नेपाल शृंखला खतिवडा पुगेकी छन् । सुर्खेतको पञ्चपुरी नगरपालिका७ सान्ने पुगेकी हुन् । उनले छुई बार्नु हुँदैन भनेर सम्झाइरहँदा स्थानीय रामबहादुर बुढा सोचमग्न भए । आफ्ना श्रीमती, छोरी, दिदीबहिनीहरूलाई अहिलेसम्म छाउगोठमा बसालेकामा उनले पछुतो बोध गरे । सबैले पहिलादेखि नै मान्दै आएकाले हामीले पनि पछ्यायौं, उनले भने, देउता रिसाउँछन् भन्ने डर मनमा रहेकाले घरका महिलालाई घामको झुल्कै नपर्ने घरमा बसाल्यौं । महिनावारी भएका बेला बस्नका लागि बनाइएका छाउघर अब भत्काउने उनले बताए । सहरकी बहिनी हाम्रो गाउँमा आएर यसरी सम्झाउनुभयो, उनले भने, आफ्नो घर नजिक बनाएको छाउगोठ भत्काउँछु र घरका कसैलाई पनि त्यस्तो ठाउँमा बसाल्दिनँ । महिनावारी भएको समयमा सरसफाइ र खानपानमा ध्यान दिनुपर्छ खतिवडाले भनिरहँदा स्थानीय विमला बुढा भावुक भइन् । उनले सम्झिन् आफू घरभन्दा टाढाको सानो कटेरामा बसेको । जुन कटेरामा उनी आफूलाई निकै असहज महसुस गर्थिन् । न हावा पस्थ्यो, न घाम । बहिनीको कुराले मलाई सोच्न बाध्य बनायो, उनले भनिन्, संस्कारका नाममा आफ्नो ज्यान नै जोखिममा पारेका रहेछौं । अबदेखि छाउगोठ भत्काएर महिनावारी भएका बेला घरमै बस्ने उनले बताइन् । श्रीमान् पनि खतिवडाको कुरामा सहमत भई छाउगोठ भत्काउन मानेकामा विमला निकै खुसी भइन् । गाउँ पैसराकी शर्मिला देउवालाई छाउगोठ भत्काउने अभियान निकै चित्त बुझेको छ । आफ्नो गाउँ पुगेकी खतिवडासँग कुरा गर्दै उनले छाउगोठ भत्काउनका लागि प्रतिबद्धता गरेको पनि सुनाइन् । गाउँका केही केटीहरूले त पहिल्यैदेखि भनेका थिए, उनले भनिन्, उनीहरूले समाज भाँड्ने कुरा गरेको जस्तै लाग्थ्यो तर अहिले हामी महिलाका लागि भनेका रहेछन् भन्ने बुझ्दै छु । अब कहिल्यै छाउगोठमा निसास्सिएर नबस्ने उनको अठोट छ । छाउगोठबाट मुक्ति पाउन मन थियो, स्थानीय तारा सुनारले भनिन्, सबैको पहलले हाम्रा श्रीमान्, सासूससुरा पनि मानेका छन् । अब यसबाट छुटकारा मिल्दै छ । छाउगोठमै कुन रात अन्तिम हुने हो भन्ने पिरले अब नपोल्ने उनी सुनाउँछिन् । पूर्वमिस नेपाल खतिवडाले गाउँका महिलाले छाउगोठ भत्काएर घरमा बस्ने कुरालाई सकारात्मक रूपमा लिएको बताइन् । यहाँको मेरो अनुभव निकै राम्रो रह्यो, उनले भनिन्, यहाँका किशोरी र महिलाले छाउगोठ भत्काउने अभियानमा साथ दिन्छौं भन्नुभएको छ । गाउँका धामीले समेत आफ्नै घरबाट छाउगोठ भत्काउने अभियान सुरु गर्न पनि आग्रह गरेको उनले बताइन् । गाउँका सबै महिला पुरुषहरू सकारात्मक भएकामा निकै खुसी छु, उनले भनिन्, यो अभियान सफल पार्न सबैको यस्तै साथको खाँचो छ । खतिवडा अहिले छाउपडी प्रथाविरुद्धमा अभियन्ताका रूपमा लागिपरेकी छन् । छाउपडी व्याप्त गाउँमै पुगेर स्थानीय सरकार, महिला, किशोरी र प्रहरीलगायतसँग छलफल गर्ने गरेकी छन् । यसअघि उनी अछामको बाब्ला गाउँमा पनि पुगेकी थिइन् । सुर्खेतका पश्चिम क्षेत्रमा छाउपडी बार्ने चलन छ । केही दिनअघि गृहमन्त्रालयले छाउगोठ भत्काउन निर्देशन दिएपछि पश्चिम सुर्खेतका १८ सय छाउगोठमध्ये ११ सय ६० भत्काइसकेको प्रदेश प्रहरी प्रमुख डीआईजी पूर्णचन्द्र जोशीले जानकारी दिए ।"
निर्देशनको प्रावधान हटाउन माग,"काठमाडौं (कास) सरकारले मिडिया काउन्सिललाई निर्देशन दिनेखालको प्रावधान मिडिया काउन्सिल विधेयकबाट हटाउनुपर्ने धारणा सांसदहरूले राखेका छन् । राष्ट्रिय सभाको विधायन व्यवस्थापन समितिमा सोमबार नेपाल मिडिया काउन्सिलसम्बन्धी कानुनलाई संशोधन र एकीकरण गर्न बनेको विधेयक मा दफाबार छलफल गर्दै सरकारले निर्देशन दिन सक्ने खालको प्रावधानमा असहमति राखेका हुन् ।स्वायत्त र स्वतन्त्र काउन्सिललाई सरकारले निर्देशन दिने र काउन्सिलले पालना गर्नु कर्तव्य हुने भन्ने प्रावधान खारेज गर्न माग गरेको सांसद वृषेशचन्द्र लालले बताए । यस्तो प्रावधानले काउन्सिलको स्वायत्तता र स्वतन्त्रतामा हस्तक्षेप हुने भएकाले खारेज गर्न माग गरेका छौं, उनले भने, सरकारले काउन्सिललाई ध्यानाकर्षण गराउन सक्छ तर निर्देशन दिन सक्दैन ।त्यस्तै आमसञ्चार माध्यममा काउन्सिलले जारी गरेको आचारसंहिता उल्लंघन भएमा जुनसुकै व्यक्तिले पनि उजुरी दिन सक्ने भन्ने प्रावधानलाई हटाएर सरोकारवालाले मात्र उजुरी दिने प्रावधान राख्न सुझाएको उनले बताए । सार्वजनिक सरोकारका विषयमा आचारसंहिता उल्लंघन भयो भने जोकोहीले पनि उजुरी दिन सक्छ तर व्यक्ति वा संस्थाका विषयमा उल्लंघन हुँदा सरोकारवाला व्यक्ति वा संस्थाले उजुरी दिने प्रावधान राख्न जोड दिएका छौं, उनले भने ।विधायन समितिले विधेयकमाथि दफाबार छलफल एक चरणमा सकिएको जनाउँदै अब छलफलमा उठेका, संशोधनमा परेका र सञ्चार तथा सूचना प्रविधिमन्त्री गोकुलप्रसाद बाँस्कोटाले समितिमा बताएका विषय समेटेर प्रतिवेदन तयार गर्नेछ । व्यापक छलफल भएको छ, अब हामी यसलाई समेटेर प्रतिवेदन बनाउँदै छौं, समिति सभापति परशुराम मेघी गुरुङले भने । सञ्चारमन्त्री बाँस्कोटाले आइतबार समितिमा उपस्थित भएर काउन्सिलमा परेका मुद्दाको छानबिन र जरिवाना तोक्ने अधिकार अदालतलाई दिनुपर्ने बताएका थिए । प्रस्तावित विधेयकमा आचारसंहिता विपरीत प्रकाशित तथा प्रसारित सामग्रीबाट कसैको मर्यादा र प्रतिष्ठामा आँच पुगे काउन्सिलले आमसञ्चार माध्यम, प्रकाशक, सम्पादक र संवाददातालाई २५ हजारदेखि १० लाख रुपैयाँसम्म जरिवाना गर्न सक्ने भनेको छ । मन्त्री बाँस्कोटाले प्रकाशित गलत समाचारका सम्बन्धमा अदालतले तोकेको क्षतिपूर्ति सञ्चारगृहबाट भराउनुपर्ने बताएका छन् । विधेयकमा गलत मनसाय राखेर समाचार सम्प्रेषण गरेको ठहर भएमा पत्रकारलाई १० लाख रुपैयाँ जरिवाना गराउने प्रावधानको सट्टा जरिवाना कति गराउने भन्ने अंक उल्लेख नगर्ने तर अदालतले तोकेको जरिवाना सञ्चारगृहबाट भराउनुपर्ने प्रस्ताव गरेका हुन् । बाँस्कोटाले दसीप्रमाणका आधारमा प्रमाणित भए अदालतले जति पनि सजाय तोक्न सक्ने जनाउँदै मिडियाले कसैप्रति अन्याय नै गर्दैन भनेर भन्न नसकिने बताए । उनले विज्ञापन नपाएको झोंकमा व्यवसाय ध्वस्त हुने गरी समाचार सम्प्रेषण हुने गरेको उल्लेख गर्दै न्याय निरूपणको विषय अदालतबाट टुंगिनुपर्ने बताए । उक्त विधेयकमाथि संशोधन राखेका सांसदहरूले दण्डसजायको प्रावधान हटाउन, काउन्सिललाई स्वायत्त बनाउन र पदाधिकारी नियुक्ति लोकतान्त्रिक प्रक्रियाबाट गर्न जोड दिँदै आएका छन् । विधेयकमा काउन्सिलका अध्यक्ष तथा सदस्यको नियुक्ति गर्न सूचना मन्त्रालयका सचिवको संयोजकत्वमा सिफारिस समिति गठन गर्ने प्रावधान छ ।उक्त विधेयकमा राष्ट्रिय सभाका २३ जना सांसदले आठवटा समूहमा १०३ वटा संशोधन दर्ता गराएका थिए । पत्रकारितालाई स्तरीय बनाउन योग्यता तोकी परीक्षा प्रणाली कायम गर्नुपर्ने, स्वतन्त्र बनाउनुपर्ने, नागरिकको गोपनीयता कायम राख्नुपर्ने, काउन्सिल निष्पक्ष र सक्रिय हुनुपर्नेमा सांसदहरूको जोड छ । वैशाख २७ मा संसद् सचिवालयमा दर्ता भएको विधेयक सञ्चारसम्बद्ध निकाय र दलहरूको विरोधका कारण तत्काल संसद्मा पेस हुन सकेको थिएन ।"
बालिका मृत्युमा चिकित्सकको कमजोरी देखिएन,"काठमाडौं (कास) सहिद गंगालाल राष्ट्रिय हृदय केन्द्रमा सर्लाहीकी पाँच वर्षीया आकृतिकुमारी साहको मृत्यु हुनुमा चिकित्सकको नभई अस्पताल व्यवस्थापनको कमजोरी देखिएको नेपाल मेडिकल काउन्सिलले निष्कर्ष निकालेको छ । साहको वैशाख १७ गते शल्यक्रिया हुँदा गलत समूहको रगत चढाएको पाँच दिनपछि मृत्यु भएको थियो । ओ पोजेटिभ रगत भएकी बालिकालाई शल्यक्रियाका क्रममा ए पोजेटिभ रगत चढाउँदा मृत्यु भएपछि त्यसको मेडिकल काउन्सिलले छानबिन गरेको थियो । बालिकाको शल्यक्रिया गर्नुअघि अस्पतालले व्यवस्था गर्नुपर्ने चेकलिस्टसमेत थिएन । ल्याबमा बस्नेले तयार गरेको विवरणकै आधारमा बालिकालाई रगत चढाइएको छ । सबैले ल्याबले दिने रिपोर्टलाई विश्वास गरेको देखिन्छ, मेडिकल काउन्सिलका रजिस्ट्रार कृष्णप्रसाद अधिकारीले भने, बालिकाको मृत्यु हुनुमा चिकित्सकको कमजोरी देखिएन । अस्पताल व्यवस्थापनको कमजोरीले बालिकाको मृत्यु भएको पाइयो । शल्यक्रिया गर्ने चिकित्सकको कमजोरी नभए पनि नैतिक जिम्मेवारी भने लिनुपर्ने भन्दै सचेतपत्र दिइएको उनले बताए । काउन्सिलले तयार पारेको प्रतिवेदनमाथि विज्ञ चिकित्सक संयोजक रहेको समितिमा समेत छलफल भइरहेको रजिस्ट्रार अधिकारीले बताए । सहन्यायाधिवक्ता, प्रहरी, स्वास्थ्य मन्त्रालयका ११ औं तहका कर्मचारीलगायत सदस्य रहेको उक्त समितिले अनुसन्धान गर्दा कसैको कमजोरी भेटिए मुद्दा चलाउन सरकारी वकिलको कार्यालयलाई सिफारिस गर्न सक्ने कानुनी व्यवस्था छ । यसअघि उच्च अदालत पाटनले यस घटनाका सम्बन्धमा मेडिकल काउन्सिल र सरकारी वकिल कार्यालयसँग समन्वय गरी अनुसन्धान प्रक्रिया अगाडि बढाउन आदेश दिएको थियो । मैले बिरामी नहेरी कसरी मेरो गल्ती ? यसैबीच अस्पतालका निर्देशक डा चन्द्रमणि अधिकारीले उक्त शल्यक्रियामा आफ्नो कुनै संलग्नता नरहेको बताएका छन् । म शल्यक्रियामा संलग्न थिइनँ । बेहोस बनाउने टिममा पनि थिइनँ । न त उनलाई चढाइएको रगत मेरो सिफारिसमा भएको हो, अधिकारीले भने, यो घटनामा मेरो कुनै संलग्नता र कमजोरी नभएको भनेर काउन्सिलले पत्र दिइसकेको छ । मेरो बेइज्जत गर्न मात्रै यस्तो आरोप लगाइएको हो । यसअघि पीडित पक्षले उक्त घटनाको छानबिन जारी रहेको भन्दै डा अधिकारीलाई निर्देशक बनाइएकामा आपत्ति जनाएको थियो ।"
"पुरुषसत्ताले हरायो, गलाउन सकेन","नेकपा अध्यक्षद्वय केपी शर्मा ओली र पुष्पकमल दाहालले जारी गरेको ११ बुँदे आचारसंहिता सोमबार कार्यकर्ताको हातहातमा पर्दा नेकपाकै राजनीतिक पृष्ठभूमिबाट उदाएकी शिवमाया तुम्बाहाङ्फेको हातमा राजीनामापत्र थियो । आचारसंहिताको बुँदा नम्बर पाँचले कुरीति, रूढिवादी संस्कार, भेदभाव, छुवाछूत र महिलामाथि हुने हिंसाका विरुद्ध सधैं खडा हुनुपर्ने र कुनै पनि पार्टी सदस्यले त्यसो गरेको पाइए तुरुन्तै पार्टीबाट निष्कासन गरिने बताइरहेका बेला तुम्बाहाङ्फे भन्दै थिइन्, नेपालमा पितृसंस्था बलियो रहेछ, राजसंस्था सहजै फालियो, पितृसत्ता हटाउन अझ धेरै मिहिनेत गर्नुपर्छ । उनले गरेको यो पितृसत्तात्मक व्यवस्थाको व्याख्या अध्यक्षद्वयप्रति नै लक्षित थियो । जाँदाजाँदै उनले पितृसत्ता सोच मात्र नभएर संस्थागत रूपले अघि बढेको निचोड सुनाइन् । ०७४ चैत २ मा उपसभामुख निर्वाचित भएर जिम्मेवारी सम्हाल्दै गर्दा उनले भनेकी थिइन्, जिम्मेवारी अरूले दिएर पाउनेभन्दा आफैं लिने हो । उनले यो कोसिस उपसभामुख रहँदै संसद् सचिवालयमा पनि गरिन् र चार महिनायता सभामुखका लागि दाबेदारी प्रस्तुत गरिरहँदा पनि छोडिनन् तर संस्थागत पितृसत्ता भने भत्किएन । सायद त्यसै कारण तुम्बाहाङ्फेले उद्घोष गरिन्, पित्तृसत्ताविरुद्धको लडाइँ जारी छ र नयाँ लडाइँ सदनबाटै गर्ने हो । संसद् सचिवालयकी कर्मचारीलाई बलात्कार प्रयासको आरोप लागेर तत्कालीन सभामुख कृष्णबहादुर महराले राजीनामा दिएपछि असोज १४ देखि प्रतिनिधिसभा सभामुखविहीन भयो । उपसभामुख तुम्बाहाङ्फे पहिलेभन्दा अझ धेरै संसद् सचिवालयमा देखा पर्न थालिन् । कर्मचारीका अप्ठ्यारा सप्ठ्याराबारे छलफल गरिन्, समितिहरूमा देखिएका समस्या फुकाउन पहल गरिन् । केही नियुक्ति सिफारिस गरिन् । नवनिर्वाचित प्रतिनिधिसभा सदस्यलाई शपथ गराइन् । लोकतन्त्र आएपछि पुनःस्थापित प्रतिनिधिसभाका उपसभामुख चित्रलेखा यादवले सभा सञ्चालन गरेको पुरानो नजिर दोहोर्याउँदै प्रतिनिधिसभा बैठक सञ्चालन गरिन् ।यो चार महिनामा तुम्बाहाङ्फेले सभामुख बन्न भरमग्दुर कोसिस गरिन् । त्यसका लागि दुइटा कुरा स्पष्ट रूपमा भनिन् । पहिलो, आफूलाई सभामुखको स्वाभाविक उम्मेदवार दाबी गर्दै आवश्यक पर्ने सबै योग्यता रहेको बताइरहिन् । दोस्रो, महराको गल्तीमा आफू किन सती जाने भन्ने प्रश्न गरिन् । उनले यही प्रश्न अध्यक्षद्वय ओली र दाहालसँग पनि पटकपटक सोधिन् तर जवाफ न ओलीले दिए न दाहालले । सभामुख बन्ने उनको प्रयासमा केही महिला सांसद र अधिकारकर्मीको साथ थियो र छद्म रूपमा सबैभन्दा बलियो साथ राष्ट्रपति विद्यादेवी भण्डारीको पनि थियो ।उनले जाँदाजाँदै सोमबार भनेकी छन्, मेरो ब्याकअप खुब छ भनेर पनि लेखियो, मेरो पछाडि कोही व्यक्ति थिएनन्, ब्याकअपमा संविधान थियो । संविधानको धारा ९१(४) ले प्रतिनिधिसभाको सभामुखको अनुपस्थितिमा उपाध्यक्षले अध्यक्षता गर्नसक्ने व्यवस्था गरेको छ । उनले त्यसलाई आफ्नो अडानको सबैभन्दा ठूलो आधारका रूपमा व्याख्या गरेकी छन् । कहिले एक्लै र कहिले संसदीय समितिका केही महिला सभापतिसहित उपसभामुख तुम्बाहाङ्फे राष्ट्रपति विद्यादेवी भण्डारीलाई भेट्न शीतल निवास पुगिरहिन् । स्रोत भन्छ, राष्ट्रपति तुम्बाहाङ्फेलाई सभामुख बनाउने प्रस्तावमा सकारात्मक हुनुहुन्थ्यो, उहाँले तुम्बाहाङ्फेलाई तत्काल राजीनामा नदिनु भन्नुभयो । यो मंसिर ४ को कुरा हो, जुन दिन मन्त्रिपरिषद् पुनर्गठन हुँदै थियो । राष्ट्रपतिको आश्वासन पाएपछि तुम्बाहाङ्फेले अहिले मन्त्री नबन्ने जानकारी पार्टी अध्यक्ष एवं प्रधानमन्त्री ओलीलाई गराइन् । त्यतिन्जेल ओली र अर्का अध्यक्ष दाहाल उनलाई उपसभामुखबाट राजीनामा गराएर महिला, बालबालिका तथा ज्येष्ठ नागरिकमन्त्री बनाउने तयारीमा थिए । राष्ट्रपतिको कोटाबाटै मन्त्री भएर बर्खास्तमा परेकी थममाया थापाको ठाउँमा राष्ट्रपतिकै निकट तुम्बाहाङ्फेलाई पठाउँदा शक्ति सन्तुलन पनि मिल्ने अध्यक्षद्वयको आकलन थियो तर तुम्बाहाङ्फेले संसद् नेतृत्वविहीन हुने र त्यसले नकारात्मक सन्देश जाने भन्दै तत्काल राजीनामा नदिने जवाफ दिइन् । उनले आफ्नो व्यवस्थापन सभामुखबाहेक अरू पदमा हुन नसक्ने अड्डी लिइरहिन् । तुम्बाहाङ्फेले यसको पुष्टि सोमबार गरिन् पनि । अन्योलपूर्ण अवस्थामा उपसभामुख पद पनि रिक्त गरेर गरिमामय सदनलाई नेतृत्वविहीन राख्नु उचित नहुने मान्यताका आधारमा सभामुख चयनको ठोस आधार सिर्जना भएपछि मार्गप्रशस्त गर्ने भनेर मैले सार्वजनिक रूपमा राखेको मान्यता सम्मानित सदनसमक्ष अभिलिखित गराउन चाहन्छु, उनले सोमबार संसद्मा भनिन् ।बाहिर तुम्बाहाङ्फेले सभामुखका लागि आफू नै दाबेदार रहेको बताइरहँदा बालुवाटार र खुमलटारका पर्खालभित्र भने सभामुख बन्ने सम्भावित सूचीमा उनको नाम अटेन । पछिल्लो समय भैंसेपाटी भेलाले पार्टी भागबन्डाको सन्तुलन र एकीकृत कार्यकर्ताको खण्डित मनोविज्ञान सम्बोधन गर्न पूर्वमाओवादीबाटै सभामुख बन्नुपर्ने निष्कर्ष निकालेपछि प्रधानमन्त्री ओली केही दिनका लागि उनको पक्षमा देखिए । प्रधानमन्त्री निकटस्थको भनाइ थियो कि तुम्बाहाङ्फेलाई नै सभामुख बन्न दिनुपर्छ, या त सभामुख नेकपाको नरहन सक्छ । तर उनलाई प्रधानमन्त्रीको साथ रहेन, ओलीको अडान फेरियो । धेरै महिला नेत्रीले नेतृत्वले नदिएका कारण अवसर पाएनौं भनिरहेका बेला तुम्बाहाङ्फेले जबर्जस्त आफ्नो अधिकार स्थापित गर्न चाहेकी थिइन् । तर उनले नेकपाको नेतृत्वबाहेक अरू धेरैतिरबाट साथ पाइन्, जुन सभामुख बन्नका लागि पर्याप्त भएन । त्यसैले जाँदाजाँदै भनिन्, अब मेरो यात्राको ट्र्याक परिवर्तन गर्दैछु । एउटै व्यक्ति एउटै ठाउँमा भइरहनुपर्छ भन्ने होइन, विशेष कारणवश एउटै पदमा पाँच वर्ष खर्च गर्नुपरेन म खुसी छु, सभामुखको उम्मेदवार बन्न त सकिनँ तर मैले बाजी मारेँ । उनले संविधानले नै व्यवस्था गरेको समावेशी लोकतन्त्रप्रति राजनीतिक नेतृत्व उदास भएकामा चिन्ता प्रकट गरेकी छन् । राज्यका उच्च ओहदामा समाजका सबै अंगको प्रतिबिम्ब झल्किन सके मात्रै वास्तविक अर्थमा लोकतन्त्र सुदृढ हुन सक्छ भन्ने यथार्थसँग संविधान निर्माणमा अगुवाइ गर्नुहुने राजनीतिक दल र नेतृत्व वर्ग सहमत हुनुहुन्छ भन्ने मैले आशा लिएकी छु, तुम्बाहाङ्फेले भनेकी छन्, यसै विश्वासमाथि आधारित रहेर मैले आफ्ना धारणा सम्बन्धित निकायमा प्रस्तुत गरेकी हुँ । मेरा धारणा कुनै अस्वाभाविक महत्त्वाकांक्षा या अनुचित आग्रहबाट प्रेरित थिएनन् भन्नेमा म दृढ छु । ०६२६३ को जनआन्दोलनपछि पहिलो संविधानसभासम्म महिलाका सन्दर्भमा राज्य र दलहरू उदार थिए । समावेशी लोकतन्त्र मान्नुपर्छ भन्नेमा अडिगजस्तै देखिन्थे । तर समय बढ्दै जाँदा दलहरूले समावेशीकरणका मुद्दालाई नजरअन्दाज गर्दै गए । गुट, उपगुटको खेल र नेतृत्वको पितृसत्तात्मक सोचले सबैभन्दा ठूलो राजनीतिक दल नेकपा ग्रस्त भएको टिप्पणी दुई मात्र स्थायी स्थायी कमिटी सदस्य अष्टलक्ष्मी शाक्य र पम्फा भुसालले केही समयअघि स्थायी कमिटीको बैठकमै गरेका थिए । योग्यता र योगदानका आधारमा महिलालाई कदर नगर्ने परिपाटी हाबी भएकामा उनीहरूको जस्तै चिन्ता त्यही पार्टीबाट उपसभामुख बनेकी तुम्बाहाङ्फेलाई पनि लागेको हो । तुम्बाहाङ्फेले कोसिस पनि गरिन् तर परिवर्तन गर्न सकिनन् । समावेशी लोकतन्त्रको सम्मान गर्नुपर्ने भन्दै अडान लिएर २०६७ को झलनाथ खनाल नेतृत्वको मन्त्रिमण्डलमा सहभागी नहुँदा तत्कालीन नेकपा माओवादीकी जयपुरी घर्ती पार्टी राजनीतिमा किनारा लागेकी थिइन् । मुख्यमन्त्री बन्न सक्ने सबै खुबी र दाबी हुँदाहुँदै पनि बन्न नदिएर नेकपाले अष्टलक्ष्मी शाक्यलाई अन्याय गरेको टिप्पणी पार्टी पंक्तिमा भइरहन्छ । अहिले तुम्बाहाङ्फेले नेतृत्वको पितृसत्तात्मक सोचमाथि गम्भीर प्रश्न गरेकी छन् । सभामुखबाहेक अन्त जहाँकहीँ व्यवस्थापन गर्ने प्रस्तावलाई अहिलेसम्म स्वीकार गरेकी छैनन् । अब उनलाई नेकपाले कुनै स्थान दिन्छ या खराब प्रवृत्तिमाथि प्रश्न गरेकै आधारमा छेउ लगाउँछ, आउने दिनले देखाउने नै छ, एक नेताले भने, यद्यपि पुरुषसत्तासँगको चारमहिने लडाइँपछि तुम्बाहाङ्फे सम्मानजनक हारसहित बाहिरिएकी छन् ।"
सभामुख चुनाव माघ १२ मा,"संसद्को सबैभन्दा ठूलो दल नेकपाभित्रको आन्तरिक विवाद समाधान भएसँगै चार महिनादेखि रिक्त रहेको प्रतिनिधिसभाको सभामुख चयन प्रक्रिया सुरु भएको छ । सभामुख चयन गर्न माघ १२ मा निर्वाचन हुने भएको छ ।प्रतिनिधिसभाको सोमबार बसेको पहिलो बैठकका क्रममा उपसभामुख शिवमाया तुम्बाहाङ्फेले सभामुख चयनका लागि मार्गप्रशस्त गर्न पदबाट राजीनामा दिने बताएकी थिइन् । त्यसलगत्तै उनले पत्रकार सम्मेलनमार्फत राजीनामा घोषणा गरेपछि सोमबारै बसेको प्रतिनिधिसभाको दोस्रो बैठकले सभामुख निर्वाचनको मिति तोकेको हो । बैठकको अध्यक्षता ज्येष्ठ सदस्यका हैसियतमा राजपा सांसद महन्थ ठाकुरले गरेका थिए । प्रतिनिधिसभा नियमावली ०७५ को नियम ७ बमोजिम ज्येष्ठ सदस्य ठाकुरले दिएको निर्देशनअनुसार संघीय संसद्का महासचिव मनोहरप्रसाद भट्टराईले सोमबार साँझ सूचना प्रकाशित गरी सभामुख निर्वाचन तालिका प्रकाशित गरेका हुन् । जसअनुसार मंगलबार बिहान ११ बजेदेखि मध्याह्न २ बजेसम्म बानेश्वरस्थित संघीय संसद् भवनमा उम्मेदवारी दर्ता गर्ने समय तोकिएको छ । संसद् सचिवालयका अनुसार सभामुखका लागि दर्ता भएका उम्मेदवारको नामावली मंगलबार साढे दुई बजे प्रकाशित गरिनेछ ।नियमावलीअनुसार बैठकमा सभामुख पदका उम्मेदवारलाई निर्वाचित गरियोस् भनी प्रस्तावक र समर्थकले प्रस्ताव र समर्थन गर्नेछन् । ती प्रस्तावमाथि सभामा छलफल भएपछि दर्ता क्रमअनुसार क्रमशः निर्णयार्थ प्रस्तुत गरिनेछ । पहिलो पारित भएमा दोस्रो प्रस्ताव प्रस्तुत नगरिने व्यवस्था छ ।संसद्मा बहुमतका आधारमा नेकपाका उम्मेदवार चयन हुने निश्चित छ । नेकपाको सचिवालय बैठकले आइतबार स्थायी कमिटी सदस्य अग्निप्रसाद सापकोटालाई सभामुख उम्मेदवार बनाउने निर्णय गरिसकेको छ । सभामुख चयनकै विषयमा नेकपाभित्र कुरा नमिल्दा प्रतिनिधिसभा बैठक यसअघि पटकपटक सूचना टाँसेर स्थगित भएको थियो । तत्कालीन सभामुख कृष्णबहादुर महराले गत असोज १४ मा राजीनामा दिएपछि प्रतितिनिधिसभा नेतृत्वविहीन छ । सभामुख र उपसभामुख एकै दलका हुन नपाउने संवैधानिक व्यवस्थाका कारण पार्टी नेतृत्वको दबाबमा तुम्बाहाङ्फेले राजीनामा दिएकी हुन् । नेकपासँग छलफलपछि कांग्रेसले उम्मेदवारी दिने प्रमुख प्रतिपक्ष कांग्रेसले उपसभामुखका लागि सत्तारूढ नेकपाका नेताहरूसँग छलफल गर्ने भएको छ । उपसभामुख आफूले पाउने निश्चित भए सभामुखमा उम्मेदवारी नदिने कांग्रेसको तयारी छ । कांग्रेस सभापति शेरबहादुर देउवाले सत्तारूढ दलका नेताहरूसँग छलफल गरेपछि सभामुख या उपसभामुख कुनमा उम्मेदवारी दिने तय हुने एक नेताले बताए । संसदीय दलका प्रमुख सचेतक बालकृष्ण खाँणले पार्टी बैठकले उम्मेदवारीका विषयमा निर्णय गर्ने बताए । संविधानको व्यवस्थाअनुसार सभामुख र उपसभामुख फरक दलको हुनुपर्छ भन्ने अडान हामीले राख्दै आएका थियौं, उपसभामुखले राजीनामा दिएपछि त्यस्तो परिस्थिति निर्माण भएको छ, उनले भने, सत्तारूढ दलको बहुमत पनि छ । उसले सभामुखमा उम्मदेवारी दिने भएपछि एउटा पदमा कांग्रेसले उम्मेदवारी दिन्छ । नेकपाले अग्नि सापकोटालाई सभामुखको उम्मेदवार बनाउने निर्णय गरिसकेको छ तर उपसभामुखमा कसलाई सघाउने भन्ने निर्णय गरेको छैन । उपसभामुख संवैधानिक परिषद्को सदस्यसमेत रहने भएकाले सत्तारूढ दलभित्रै उपसभामुख कसलाई दिने भन्नेमा एकैखाले मत छैन । कांग्रेस र समाजवादी पार्टीलाई उपसभामुख दिने पक्षमा नेकपा देखिएको छैन । राजपा वा चित्रबहादुर केसी नेतृत्वको राष्ट्रिय जनमोर्चालाई दिने भन्नेमा नेकपाभित्र बहस जारी छ । केही शीर्ष नेता राजपालाई उपसभामुख दिनुपर्ने पक्षमा छन् । राजपा नेता राजेन्द्र महतोले उपसभामुखबारे सत्तारूढ दलसँग छलफल भइनसकेको बताए । संसद्मा नेकपाको बहुमत छ, उसले जसलाई चाह्यो, उही हुन्छ, हामीलाई दिइने भयो भने मात्रै उम्मेदवारी दिन्छौं, नत्र दुवै पदमा उम्मेदवारी दिँदैनौं, उनले भने ।समाजवादीले कांग्रेसले उठाउने उम्मेदवारलाई सघाउने संकेत दिएको छ । राष्ट्रिय सभा निर्वाचनमा पनि कांग्रेस र समाजवादबीच गठबन्धन छ ।"
"सभ्य भाषा बोल्नू, विभेद नगर्नू","काठमाडौं (कास) नेकपाले पार्टीका नेताकार्यकर्ता र सदस्यका लागि आचारसंहिता जारी गरेको छ । आइतबार विशेष परिपत्रमार्फत जारी गरिएको ११ बुँदे आचारसंहितामा पार्टी सदस्यले तिर्नुपर्ने लेबीदेखि विवाह र परिवार सञ्चालनसम्मका कुरा उल्लेख छन् । पार्टी अध्यक्षद्वय केपी शर्मा ओली र पुष्पकमल दाहालको हस्ताक्षरमा जारी गरिएको परिपत्रमा पार्टीका सबै तहका नेताकार्यकर्ता र सदस्यले आफ्नो परिवारमा श्रमप्रति आस्था र श्रमजीवीप्रति सम्मान प्रकट गर्ने भावना विकास गर्नुपर्ने उल्लेख छ । बेलाबेलामा परिवारका सदस्यहरू सबै जुटेर पारिवारिक बैठक बसी हार्दिकपूर्ण वातावरणमा सबैले सबैलाई सल्लाह, सुझाव दिने र आलोचना गर्ने स्थिति निर्माण गर्नुपर्छ, आचारसंहितामा भनिएको छ, १६ वर्ष पुगेका परिवारका सबै सदस्यबीच घरका काम सम्पन्न गर्न कार्यविभाजन गर्नुपर्छ । यस्तै, आचारसंहितामा अरूसँग बोलिने भाषा मर्यादित, सरल र मिठासपूर्ण बनाउनुपर्ने र कसैलाई पनि हेलाहोचो गर्न नहुने उल्लेख छ । आचारसंहितामार्फत अध्यक्षद्वयले पार्टी सदस्यले आफूमा व्यवसाय वा उद्योग सञ्चालन गर्दा सकेसम्म सामूहिक नेतृत्वमा सञ्चालन गर्न निर्देशन दिएका छन् । कुनै पनि पार्टी सदस्यले महिला हिंसा र छुवाछूतपूर्ण व्यवहार गरेको प्रमाणित भएमा तुरुन्तै पार्टीबाट निष्कासन गर्नुपर्छ र त्यस्तो व्यक्तिलाई जनप्रतिनिधिमूलक निकायमा उम्मेदवार बन्न बन्देज लगाउनुपर्छ, आचारसंहितामा उल्लेख छ । नेकपा नेताकार्यकर्ताले गर्ने आर्थिक कारोबार र लेनदेनमा पनि आचारसंहिता केन्द्रित छ । नेकपाले ऋण, सापटी वा आर्थिक लेनदेनमा विचार पुर्याएर काम गर्नुपर्ने, भ्रष्टाचार, कालोबजारी, गैरकानुनी कमिसन, करछली, अनियमितताजस्ता अपराध नगर्ने, गर्न नदिन तथा आफूसँग प्राप्त सूचना सरकारलाई उपलब्ध गराउन पनि कार्यकर्तालाई निर्देशन दिएको छ । महिनामा एक दिन गाउँ वा टोलका सबै परिवारजनबीच वनभोज वा सहभोज गर्न पनि नेकपाले निर्देशन दिएको छ । समाजबाट बालविवाह, बहुविवाह, दाइजो, बोक्सी, छाउपडी, उचनीच, छुवाछूत, जातपात र जातिभेदजस्ता कुसंस्कार र कुरीति अन्त्य गर्न सक्रियतापूर्वक लाग्नुपर्छ, अध्यक्षद्वयले भनेका छन् । उनीहरूले आचारसंहिताको पालना नगर्ने तथा पटकपटक सचेत गराउँदा पनि नसुध्रने सदस्यलाई कानुनसँग सम्बन्धित सवालमा कानुनबमोजिम, पार्टी अनुशासनसँग सम्बन्धितमा पार्टी विधान, नियमावली र निर्णयबमोजिम कारबाही गर्ने चेतावनी दिएका छन् ।"
गौरीशंकर परिपथ निर्माण गर्दै प्रदेश,"मकवानपुर (कास) वागमती प्रदेश सरकारले दोलखा जिल्ला तथा चीनको सिमानास्थित गौरीशंकर हिमाल अवलोकन गर्न परिपथ निर्माण गर्ने भएको छ ।धार्मिक मान्यताअनुसार गौरीशंकर आरोहण गर्न नमिल्ने भएपछि प्रदेश सरकारले नयाँ पर्यटकीय गन्तव्यको रूपमा गौरीशंकर परिपथ निर्माण गर्न लागेको हो । प्रदेशको उद्योग, पर्यटन, वन तथा वातावरण मन्त्रालयले नेपाल भ्रमण वर्ष २०२० को सन्दर्भ पारेर नयाँ पर्यटकीय गन्तव्यको रूपमा विकास गर्ने गरी यसै वर्षबाट काम अगाडि बढाउने तयारी भइरहेको मन्त्री अरुण नेपालले बताए । गौरीशंकर हिमाल धार्मिक मान्यताअनुसार आरोहण गर्न नमिल्ने रहेछ । प्रदेश सरकारले त्यसको दर्शनका लागि हिमाललाई एक फन्को घुम्ने गरी परिपथ निर्माण गर्न लागेको हो, उनले भने । उनका अनुसारका चालू आर्थिक वर्षमा डीपीआर निर्माणका लागि २ करोड रुपैयाँ विनियोजन गरिएको छ । यस वर्षभित्रमा डीपीआर निर्माण सक्नेछौं । आगामी वर्ष आवश्यकताअनुसार बजेट विनियोजन हुनेछ, मन्त्री नेपालले भने, उक्त परिपथ निर्माणका लागि करिब डेढ अर्ब रुपैयाँ लाग्ने अनुमान छ ।हिन्दु धर्मावलम्बीहरूले आराध्यदेव शिव र पार्वतीको प्रतीक रूपमा गौरीशंकर हिमाललाई लिने गरेको पाइएकाले परिपथ निर्माण गरी धार्मिक र ट्रेकिङमा रुचि राख्ने पर्यटकलाई त्यहाँसम्म पुर्याउने काममा प्रदेश सरकार लागि रहेको मन्त्री नेपालले बताए । परिपथ निर्माणका लागि डीपीआर अध्ययन गर्न ११ वटा कन्सल्टेन्सी छनोट भइसकेको मन्त्रालयले जनाएको छ । कन्सल्टेन्सी छनोट भइसकेको छ । डीपीआर निर्माण यसै वर्ष सकाएर आगामी वर्षबाट आवश्यकताअनुसार बजेट विनियोजन हुनेछ । हामी तीन वर्षभित्रमा पूर्णरूपमा परिपथ निर्माण सम्पन्न गरिसक्नेछौं, उनले भने ।७१३४ मिटर अग्लो यस हिमालबाट नेपालको प्रामाणिक समय निर्धारणसमेत गरिएको छ । जापानमा फुजी पहाडलाई पवित्र पहाडका रूपमा लिएजस्तै नेपालमा गौरीशंकर हिमाललाई पवित्र हिमालका रूपमा लिइने गरेकाले पनि धार्मिक पर्यटक आकर्षित गर्न सकिने मन्त्रालयले जनाएको छ । गौरीशंकर हिमाललाई नेपालको कैलाश क्षेत्रका रूपमा विकास गर्नसमेत मन्त्रालयलाई सुझाव प्राप्त भइरहेको छ । हामी सोहीअनुसार धार्मिकसांस्कृतिक पर्यटन र जैविक विविधताका हिसाबले गौरीशंकर हिमाल र रोल्वालिङ क्षेत्रको राष्ट्रियअन्तर्राष्ट्रिय महत्त्वमाथि प्रकाश पार्दै परिपथ निर्माणमा अगाडि बढेका हौं, मन्त्री नेपालले भने ।गौरीशंकरको फेदीमा सुन्दर च्छो रोल्पा हिमताल र बेदिङ गुम्बा रहेकाले यसलाई व्यापक प्रचारप्रसार गर्न सके थप पर्यटकको आगमन हुने विश्वास मन्त्रालयको छ । विद्यार्थीसहित अध्येताहरूका लागि पनि गौरीशंकर महत्त्वपूर्ण स्थल भएको र जैविक विविधताले भरिएकाले नेपालकै ठूलो योग ध्यान केन्द्र स्थल स्थापना गर्नुपर्ने मागसमेत मन्त्रालयमा त्यस क्षेत्रका मानिसले गरिरहेका छन् ।"
खोपबिना हुर्किन्छन् बालबालिका,"जुगल हिमालको काख , मुटु कपाउने सिरेटो । बल्ल लागेको पातलो झुल्के घाम । जुगल गाउँपालिका ३ स्थित अन्तिम गाउँ दिपुकी ३० वर्षीया डोल्मा शेर्पा छोरी लाक्पाडोमालाई तेल लगाउँदै थिइन् । चार वर्ष टेकिसकेकी लाक्पा डोमाको कलिलो शरीर केही बिरामीजस्तो देखिन्थ्यो । अझैसम्म कुनै खोप र औषधिबिना हुर्किएकी कलिली छोरीबारे भनिरहँदा डोल्मा एकदमै भावुक देखिइन् । यहाँ त स्वास्थ्यकर्मी आउँदैनन्, दिपुबाट पांगर्पूस्थित स्वास्थ्य चौकी पुग्न झण्डै दुई दिन हिँड्नुपर्छ, कसरी खोप लगाउनु र औषधि खुवाउनु र ?, उनले भनिन् । नजिकै स्वास्थ्य चौकी नभएकै कारणले ज्वरो निमोनियाले गर्दा चारवर्षे छोरा फुटेल गुमाउनुपरेको पीडा सुनाउँदै उनी रोइन् । छोरी लाक्पाडोमासहित ७ वर्षकी दावासाङ्मो र १० वर्षीया निमायाङ्जीले पनि खोप लगाएको छैन्, हामी दुर्गमको यो नियतीजस्तै बनेको छ, उनले भनिन् । बालबालिकालाई खोप लगाउन दिपु र तेगाबाट गुम्बाथानस्थित स्वास्थ्य चौकी पुग्न तीन दिन लाग्ने गर्छ । त्यहाँ जान नसक्ने भएपछि यत्तिकै हुर्किन्छन्, हाम्ले पनि खोप लगाएको छैन्, औषधि खाएको छैन्, यत्तिकै मरिने भइयो, ४३ वर्षीया ओङ्दी शेर्पाले भनिन् । ५ वर्षे छोरा पेम्बाजाङ्बु च्यापेर काममा व्यस्त शेर्पाले खोप र उपचार पाउनकै लागि दुई दिन जोखिम मोलेर हिँड्नुपर्ने बाध्यता भोग्नुपरेको दुःखेसो गरिन् । दिपु र तेगाको जंगली बाटो कटाउन लगभग एक दिन लाग्छ । त्यसपछिको तेम्बाथान, लाक्याप, निमाडोमा भीर र निमाडोमाको घनघोर लेकाली जंगल छिचोल्नमै दुई दिन बित्ने गर्छ । ३ दिनको थकानपूर्ण यात्रापछि मात्रै गुम्बाथानको स्वास्थ्य चौकी पुगिन्छ । स्वास्थ्य संस्थासम्म पुग्दा आमा शिशु दुवै बिरामी हुन्छन्, त्यहाँसम्म पुग्न अधिकांश घना जंगल कटाउनुपर्छ, कसरी जोखिम मोल्ने त्यसैले हतपत जाने आट गर्दैनन्, उनले भनिन् । चार वर्षकी पासाङ डोमा र छोरालाई आहिलेसम्म एउटा पनि खोप नलगाएकी उनले केही बिरामी भएमा झारफुक र जडिबुटीमा भरपर्नुपर्ने जनाइन् । जंगली जनावर घुमिरहने विकट क्षेत्रमा नजिकै स्वास्थ्य संस्था नभएको कारणले बालबालिका बिनाखोप औषधि उपचार हुर्किनुपरेको पीडा सुनाइन् । बिनाखोप र उपचारमा हुर्किएकी दिपु गाउँकी ३ वर्षका साङ्मु शेर्पालाई ज्वरो ठिक नभएपछि उपचार गर्न बोकेरै राजधानी जान कस्सिरहेका निफुर्पा एकदमै हतारमा भेटिए । दुई वर्षकी फुर्पाले पनि खोप र औषधि लगाएकी छैन्, यहाँ लेक गाउँमा यस्तै हो, स्वास्थ्य चौकी छैन्, बिरामी भएपछि बोकेरै काठमाडौं कुद्नुपर्छ, हेलिकप्टर बोलाउनुपर्छ अरु विकल्प नै छैन, उनले भने । अझैसम्म सडक नजोडिएको जुगल गाउँपालिकाको दिपु, तेगा गाउँका खोप र उपचारबिना हुर्किरहेका बालबालिकाका यी केही प्रतिनिधि पात्र मात्रै हुन् । भौगोलिक विकटताकै कारणले यहाँका ३० भन्दाबढी बालबालिका खोप र औषधि उपचारको अभावमा अनेक रोगको जोखिममा हुर्किरहेका छन् । बाउबाजे खोप नलगाईकन हुर्के, कति उपचार नपाएकाले मरे, तर अहिलेसम्म हाम्रो अवस्था बदलिएको छैन, धेरै दुःख लाग्छ गर्ने पनि के ?, तेम्बाथानका अगुवा साइला शेर्पाले भने । सरकारले सडक, बिजुलीदेखि विद्यालय र स्वास्थ्य संस्था सहज नगराउँदा तेम्बाथान, दिपु र तेगाका बासिन्दाले नरकजस्तै दुःख भोग्नुपरेको उनले उदाहरण दिए । दिपु र तेगामा १५ , तेम्बाथानमा झन्डै दुई सय घरको हालत आदिम युगझै छ, उनले थपे । वरिष्ठ जनस्वास्थ्य अधिकृत दुर्गादत्त चापागाईंका अनुसार शिशुलाई जन्मेदेखि १५ महिनाको उमेरसम्म सरकारले रोगविरुद्ध लड्ने १२ खोप निःशुल्क उपलब्ध गराउँछ । तत्कालीन गाविस हुँदा खोप केन्द्र बनाएर स्वाथ्यकर्मीबाट शिशुका लागि खोप केन्द्र स्थापना गरिएको हुन्थ्यो । हालै स्थानीय तहमा विभाजन भएपछि त्यो अभिभारा स्थानीय सरकारको जिम्मामा छ, हामीले आवश्यक औषधि र भ्याक्सिन उपलब्ध, शिविर गराउँछौं, उनले भने । जुगल गाउँपालिकाले ७ वटै वडामा आमा र शिशुदेखि अन्यका लागि प्रत्येक वडामा ३ जना स्वास्थ्यकर्मी सक्रिय रूपमा खटाइरहेको जनाएको छ । जुगल गाउँपालिकाका अध्यक्ष होमनारायण श्रेष्ठले भने तेम्बाथानमै स्वास्थ्यकर्मी खोपका लागि प्रत्येक महिना एक पटक खटाइरहेको दाबी गरे । सूचनाको कमीले यस्तो भएको हुन सक्छ, गुम्बाथान, पांगर्पूमा भौतिक संरचनाको खोप केन्द्र राखेका छौं, त्यहाँ स्वास्थ्यकर्मी बस्छन् भने तेम्बाथानमा बनाउँदै छौँ, उनले भने । जुगल गाउँपालिकाकी उपाध्यक्ष सिर्जना तामाङले भने स्वाथ्यकर्मी गाउँमै खटाइरहेको जानकारी दिइन् । स्थानीयले भने दुर्गम भएकै कारणले स्वास्थ्यकर्मी गाउँ नियमित नआउने गरेको बताउँदै आएका छन् ।"
आगामी वर्षबाट कर्मचारी भर्ना,"मकवानपुर (कास) वागमती प्रदेश लोक सेवा आयोगले पूर्णता पाएको छ । आयोगको रिक्त रहेको दुईजना सदस्य पदमा नियुक्त भएसँगै आयोगले पूर्णता पाएको हो । प्रदेशका मुख्यमन्त्री डोरमणि पौडेल, सभामुख सानुकुमार श्रेष्ठ र प्रमुख प्रतिपक्ष दलका नेता इन्द्रबहादुर बानियाँको सिफारिसमा दुईजना सदस्य सिफारिस गरिएको हो । आयोगमा सदस्यमा सिफारिस भएकाहरूमा पूर्वसहसचिव सुदर्शन ढकाल र टिचिङ अस्पतालमा अध्यापन गराउँदै आएकी शर्मिला न्यौपाने रहेका छन् । ढकाल र न्यौपानेले सोमबार पद तथा गोपनीयताको शपथ लिएका छन् । सिफारिस समितिको माघ ५ मा बसेको बैठकले सदस्य पदमा सिफारिस गरेको हो । सदस्यहरूलाई आयोगका अध्यक्ष सुरेशमान श्रेष्ठले शपथ ग्रहण गराएका थिए । अध्यक्ष श्रेष्ठ कात्तिक २९ मा नियुक्त भएका थिए । प्रदेशसभाबाट गत भदौ १४ मा लोकसेवा आयोग गठनसम्बन्धी विधेयक पारित भएको थियो । आयोगका पदाधिकारीको सेवा अवधि ६ वर्ष तोकिएको छ ।आयोगले पूर्णता पाएसँगै प्रदेशलाई आवश्यक कर्मचारी भर्ना गर्ने बाटो खुलेको छ । कर्मचारीको अभाव खेपिरहेको प्रदेश सरकार चुस्तदुरुस्त रूपमा सञ्चालन गर्न सहयोग पुग्ने विश्वास सरकारको रहेको छ । कर्मचारी भर्ना गर्ने बाटो खुला भए पनि आयोगले यस वर्ष विज्ञापन गर्न नपाउने भएको छ । लोक सेवाले एक पदका लागि वर्षमा एकपटक मात्र विज्ञापन गर्न पाउने प्रावधानअनुसार चालु आर्थिक वर्षमा संघीय सरकारले प्रदेश र स्थानीय तहका लागि आवश्यक कर्मचारीको भर्ना प्रक्रिया अन्तिम चरणमा पुर्याइएसकेको छ । संघीय सरकारले यस वर्ष प्रदेश र स्थानीय तहका लागि कर्मचारी विज्ञापन भइसकेको कारण यसवर्ष प्रदेशले कर्मचारी भर्ना प्रक्रिया अगाडि बढाउन सक्दैन । आगामी वर्षको सुरुवातमै प्रक्रिया अगाडि बढ्नेछ, प्रदेश ३ का आन्तरिक मामिला तथा कानुन मन्त्रालयका कानुन उपसचिव बालकृष्ण निरौलाले भने ।आयोग गठन भए पनि कर्मचारी भर्नाका लागि आवश्यक माग हालसम्म संकलन नभएको र प्रदेश निजामति सेवा ऐन समेत नबनेका कारण कर्मचारीको विज्ञापन प्रक्रिया नै अगाडि बढाउन सक्ने अवस्था छैन । संघीय सरकारबाटै निजामति कर्मचारी ऐन पास भएको छैन । समितिमै छलफलको क्रममा रहेको र सभामुख नभएका कारण अझै केही समय लाग्ने देखिन्छ । संघले ऐन नबनाएसम्म प्रदेशले निजामति ऐन बनाउन सक्दैन । कर्मचारी भर्नाका लागि निजामति सेवा ऐन अनिवार्य आवश्यकता हो, उपसचिव निरौलाले भने, कर्मचारीको तहअनुसारको सेवा सुविधा तय नहुँदासम्म कर्मचारी भर्ना गर्नै नसकिने भएको हो । उनका अनुसार संघको प्रारम्भिक मस्यौदाका आधारमा प्रदेशले पनि निजामती ऐनको मस्यौदा तयार गरिरहेको बताए । संघबाट निजामती ऐन पास हुनासाथ हाम्रो पनि तयार हुन्छ, उनले थपे । आयोगले पूर्णता पाएसँगै आवश्यक नियमावलीको मस्यौदा तयार गर्ने र पास गर्दै कार्यतालिका बनाएर अगाडि बढ्ने प्रदेशका प्रमुख सचिव तोयम रायले बताए ।"
नांगा डाँडामा यसरी छायो हरियाली,"सन् १९९० को भूकम्पपछि घर निर्माणका लागि सुनकोसी किनारको दक्षिण भेगमा सालको वन फँडानी तीव्र रूपमा भइरहेको थियो । काभ्रेको बनेपा र धुलिखेलसम्मका मान्छेले जंगलको काठ ओसारिसकेका थिए । नदी किनारका जंगल फँडानी भइरहेको थियो भने गाउँका बस्ती नांगा डाँडाले घेरिएका थिए । दाउरा, घाँस र पानीका लागि गाउँले हैरानी खेपिरहेका थिए । गोठाला गाईवस्तु चराउन लान्थे तर रातोमाटो र फुंग उडेका डाँडामा झारसमेत नउम्रेकाले भोकै फर्कन्थे । हावा चल्दा छारो उड्थ्यो, पानी पर्दा माटो बगाउँथ्यो । सिन्धुपाल्चोकका तिनै गाउँबस्तीको एकीकृत थलो ठोकर्पामा हिजोआज नांगा डाँडा कतै छैनन् । दाउरा, घाँस र पानीको खोजीमा भौंतारिनुपर्ने हैरानी खेप्नु पर्दैन । ठोकर्पाजस्तै जिल्लाको बाँसखर्क, पीपलडाँडाको गौरातीका नांगा पाखा त्यसरी नै हरियाली छाउन थाल्यो । समयको अन्तरालसँगै यहाँका नांगा डाँडाहरू मात्र हरियाली भएनन् विश्वमै उदाहरणका रूपमा चिनिएको जनसहभागितामा आधारित सामुदायिक वन विकासको उद्गमस्थल बन्यो, ठोकर्पा । वन विभागका अनुसार यहीँबाट सुरु भएको अवधारणाको जगमा हाल मुलुकभर झन्डै २२ हजार उपभोक्ता समितिमार्फत २२ लाख हेक्टर जंगलको संरक्षण, व्यवस्थापन र उपयोग भइरहेको छ । मुलुकका २९ लाख घरधुरी र करिब ४५ प्रतिशत जनसंख्या वन उपभोक्ता समितिमा समावेश छन् । जसलाई सरकारले जनसहभागितामा प्राकृतिक स्रोतको संरक्षण र उपयोगको सफल उदाहरणका रूपमा विश्वका मञ्चमा गर्वसाथ प्रस्तुत गर्दै आएको छ । सामुदायिक वन उपभोक्ता महासंघ नेपालका सचिव ठाकुर भण्डारीका अनुसार संघ, प्रदेश र स्थानीय तहमा २२ हजार जना निर्वाचित भएर जनप्रतिनिधिको हैसियतमा काम गरिरहेका छन् । उपभोक्ता समितिमा ५० प्रतिशत महिला अनिवार्य सहभागी गराउने प्रावधान छ । ठोकर्पा पञ्चायतका तत्कालीन प्रधानपञ्च नीलप्रसाद भण्डारीले जनसहभागिता नभई सरकारी बन्दुक र तारबारले घेरेर वन र वृक्षरोपण क्षेत्र जोगिँदैन भन्ने ०२९ मा गरेको कल्पनाको उपज नै सामुदायिक वन विकासको मूल आधार बनेको हो । यही योगदानका आधारमा जनताद्वारा जनताकै लागि प्राकृतिक स्रोतको संरक्षण गरेर पुस्तौंपुस्ताका लागि अतुलनीय योगदान गरेको भन्दै भण्डारी र सिन्धुपाल्चोकका तत्कालीन वन डिभिजन प्रमुख तेजबहादुर महतलाई सरकारले ०७३ जेठमा सामुदायिक वनको पहिलो अभियन्ता घोषणा गरेको थियो । साथै सरकारले ठोकर्पालाई सामुदायिक वनको उद्गम स्थलको पहिचान दिने र सामुदायिक वन दिवस मनाउने घोषणा गर्यो । वन मन्त्रालयले ठोकर्पामा सामुदायिक वन अध्ययन केन्द्र स्थापनाका लागि गुरुयोजना तयार गरेको । चालु वर्षका लागि १ करोड रुपैयाँसमेत विनियोजन गरेको छ । तत्कालीन सरकारले ०३० साउन २५ मा ठोकर्पावासीलाई वन संरक्षणको जिम्मेवारी दिएकाले सोही दिनलाई सामुदायिक वन दिवस घोषणा गरिएको हो । विश्वले नै प्रशंसा गरिरहेको अवधारणाको सुरुवात गर्ने जिविसका पूर्वसभापति भण्डारीको निधन भएको मंगलबार चौध दिन पुगेको छ । प्राकृतिक स्रोत संरक्षणमा उनले एउटा सफल र गर्व गर्नलायक उदाहरण छाडेर गएका छन् । वन संरक्षण मात्र होइन, सामुदायिक वनका उपभोक्ता समितिहरूले सयौं सामाजिक कार्यकर्ता जन्माएका छन् । समाजमा बोल्न डराउनेहरू उपभोक्ता समितिमा बसेर मुलुकको नीतिनिर्माणको तहमा पुग्नु सामाजिक चेतनाका हिसाबले अर्को परिवर्तन हो, सामुदायिक वन उपभोक्ता महासंघका पूर्वअध्यक्ष तथा तुलसीपुर उपमहानगरपालिकाका मेयर घनश्याम पाण्डे भन्छन्, आफू र आफू जस्तै धेरै जनप्रतिनिधि वन समूहको उपभोक्ता समितिमा बसेर नेतृत्व विकास गरेको अनुभव गरेको छु । देशभर फैलिएको सञ्जालको विकासमा भण्डारीको योगदान बिर्सन सकिँदैन । यसलाई समावेशी विकासको मोडेल मान्न सकिने उनी बताउँछन् । अभियानको सुरुवात भण्डारीले ०२९ फागुन २८ मा १० वर्षका लागि वन संरक्षणको जिम्मा गाउँलेलाई दिनुपर्ने प्रस्ताव गाउँसभाबाट पारित गराएपछि अभियान सुरु भएको थियो । प्रस्तावमा थियो यो गाउँ पञ्चायतभित्रको जंगलमा चार फिट माथिको रुख छैन । गोलाइ चार फिट भएको रुख काट्न मात्र सरकारले टाँचा लगाउन मिल्छ । त्यसका लागि कम्तीमा १० वर्ष कुर्नुपर्छ । त्यसैले त्यही समय परीक्षणका लागि भए पनि वन संरक्षणको जिम्मा सरकारले गाउँलेलाई दिनुपर्छ । जनस्तरबाट वन जोगाउन गठन भएको समिति त्यो मुलुकमै पहिलो थियो । उपभोक्ताले नै वन जोगाउने जिम्मेवारी मागेको घटना पहिलो भएकाले त्यतिबेला सरकारी निकाय अलमलमा पर्यो । भण्डारीले राखेको प्रस्तावमाथि लामो छलफल चल्यो । वन संरक्षक, प्रहरी र वन कर्मचारीले पहरा दिएर कानुनी कारबाहीको व्यवस्था गर्दा नजोगिएको वन जनताले कसरी जोगाउलान् भनेर सरकारले विश्वास गर्न सकेन । जनदबाब धेरै भएपछि जिल्ला वन डिभिजन कार्यालय सिन्धुपाल्चोकको सिफारिसमा सरकारले २०३० साउन २५ मा वन संरक्षणको जिम्मा दुई वर्षका लागि स्थानीयका लागि दिएको थियो । सरकारले सर्त राखेर वन जिम्मा दिएपछि तत्कालीन वनमन्त्री जोगमेहर श्रेष्ठको उपस्थितिमा भएको निर्णय कार्यान्वयन गराउन सोही वर्ष कात्तिक १२ मा गाउँ पञ्चायतको बैठकले भण्डारीको अध्यक्षतामा १ सय ३ सदस्यीय वन संरक्षण, प्रवर्द्धन र विकास समिति गठन गर्यो । तत्कालीन डिभिजन प्रमुख (डीएफओ) महत सरकारले वन जिम्मा दिएको सन्देश प्रवाह गर्न ०३० माघ २७ मा ठोकर्पा गएका थिए । उक्त दिन भण्डारीको अध्यक्षतामा गठित समितिको बैठकमा महतसमेत सहभागी भएका थिए । गाउँले र कर्मचारी एकैथलोमा बसेर वन संरक्षणसम्बन्धी बैठक भएको त्यो पहिलो बैठक थियो । संरक्षणको जिम्मेवारी पाएपछि गाउँलेले ठोकर्पाका नांगा डाँडामा फागुनचैतको सुक्खा मौसममा वृक्षरोपण गरे । त्यतिबेला यातायातको सुविधा नभएकाले उनीहरूले सदरमुकामस्थित पात्लेपानी वन नर्सरीबाट दुई दिन लगाएर डोकामा बोकर गाउँमा बिरुवा ल्याएका थिए । कुवा र धाराबाट गाग्री र टिनमा बोकेर पानी हाले । गाउँका नांगा डाँडामा ६ लाख बिरुवा रोपिएको थियो । ०३६ मा भने वृक्षरोपणका लागि विद्यालय नर्सरी स्थापना गरिएको थियो । स्थानीय विद्यालयका बालबालिकाले नर्सरीमा काम गर्थे । विद्यालय नर्सरी जिल्लामै पहिलो थियो । वृक्षरोपण क्षेत्रलाई गाउँलेले तारबारबिनै जोगाएका थिए । स्थानीय बाघभैरव माविका पूर्वप्रधानाध्यापक शिवप्रसाद न्यौपानेका अनुसार चैतमा बिरुवा रोपेर बाँच्छ भन्ने आशा धेरैलाई थिएन । गाग्रीमा ल्याएर हालेको पानीले बिरुवा हुर्केको देखेर गाउँले अचम्म मान्थे । गाउँमा दाउरा घाँसको अभावले नै वन जोगाउने अभियानमा सबैको एकमत भएको थियो, उनी स्मरण गर्छन् । ठोकर्पामा ०३१ मा वृक्षरोपणको सुरुवात गरिएको थियो । ठोकर्पामा ०३५ मै डाँडाहरू हरियाली भएका थिए । ०३७ बाट नेपालअस्ट्रेलिया वन परियोजनाले सघाउन थाल्यो । ०४२ मा तत्कालीन राजा वीरेन्द्र सामुदायिक वनको निरीक्षणमा ठोकर्पा गएका थिए । त्यतिबेला उनले यही मोडेलमा वन जोगाउने अभियान मुलुकभर फैलाउन निर्देशन दिएका थिए ।"
व्यापारीलाई हटाएर पार्क,"ललितपुर (कास) पुल्चोकस्थित उग्रचण्डी मन्दिर अगाडि दुई आना खाली सार्वजनिक जग्गा छ । व्यापारीले ओगटेर पसल गरिरहेका थिए । ललितपुर महानगरपालिकाले व्यापारीलाई हटाएर यही जग्गामा पार्क बनाउँदै छ । पार्कमा आउने बाटो बनाइसकेको छ । रुख रोप्न बीचमा खाली ठाउँ छाडेर वरिपरि इँटाको पर्खाल लगाइएको छ । पर्खालमा सर्वसाधारण बस्न मिल्छ । बस्तीको बीचमा थोरै खाली ठाउँमा स्थानीय टोहलिने आवश्यक पूर्वाधार मात्रै भएकाले महानगरपालिकाले यसलाई पकेट पार्कको नाम दिएको छ । थोरै जग्गामा आठवटा पार्क निर्माण भइरहेको महानगरका इन्जिनियर प्रवीण श्रेष्ठले बताए । थोरै जग्गामा पनि बिरुवा रोपेर वरिपरिका स्थानीय बासिन्दा बसेर रमाइलो गर्ने ठाउँ बनाइरहेका छौं, उनले भने । यस्ता पार्कमा रुख रोपेर गाउँको जस्तो चौतारा को सम्झाना गराउन लागेको महानगरले जनाएको छ । एकदुई आना सार्वजनिक जग्गा भएको ठाउँ संरक्षण पनि हुने र महानगरमा हरियाली पनि हुन सक्छ, श्रेष्ठले भने । उक्त पार्क निर्माणमा महानगरपालिकाको पाँच लाख रुपैयाँ र बाँकी भृक्छ फाउन्डेसनले खर्च गर्ने उनले बताए । महानगरपालिकाले ग्रिन एन्ड ब्लू प्रोजेक्टअन्तर्गत फाउन्डेसनको सहयोगमा आठ स्थानमा ठाउँअनुसारको पार्क बनाउन लागेको हो । महानगरपालिकाले जावलाखेलमा मीननाथको रथ राख्ने ठाउँको उत्तरतर्फ र मच्छिन्द्रनाथको रथ राखिने ठाउँमा, स्टिल टावरनजिकै, मानभवनमा एकता बुक नजिकै, कुमारीपाटी प्रसादी एकेडेमी अगाडि, लगनखेल बसपार्कको पूर्वतर्फ, कुसुन्तीस्थित बसपार्क अगाडि पकेट पार्क निर्माण गर्ने जनाएको छ । पुल्चोकमा बन्ने पार्कको डिजाइन तयार भएर काम सुरु भइसके पनि अन्यको डिजाइन तयार हुँदै छ । जावलाखेलको मीननाथको रथ राखिने स्थानको उत्तर तर्फको पार्कको डिजाइन बनाइए पनि छलफलको चरणमा रहेका इन्जिनियर श्रेष्ठले बताए । डिजाइन फाइनल भएपछि उपभोक्ता समिति गठन गरेर पार्क निर्माणको काम सुरु गर्छौ, उनले भने, पार्क अपागंता भएका बालबालबालिका र जेष्ठ नागरिकअनुकूल बनाइनेछ । जावलाखेलस्थित मच्छिन्द्रनाथको रथ राखिने ठाउँ नजिकै निर्माण हुन लागेको पार्कमा जेष्ठ नागरिक लागि छुट्टै बस्ने ठाउँको व्यस्था गरिने श्रेष्ठले बताए ।अब बन्ने पार्कमा जेष्ठ नागरिकलाई राखेर भोटो देखाइने महानगरको योजना छ । अब बन्ने पार्कहरू उपत्यकाकै उत्कृष्ट र नमुना पार्क हुनेछ, उनले भने, पार्कमा हिव्लचियर प्रयोगकर्ता तथा दृष्टिविहीनहरूले पनि सजिलै प्रयोग गर्न सक्नेछन् । महानगरभित्रको खुला ठाउँको संरक्षण गर्न पार्क निर्माणको योजना अघि बढाएको ललितपुर महानगरपालिका प्रमुख चिरीबाबु महर्जनले बताए । यो आर्थिक वर्षमा बजेट भ्याएसम्म पार्क निर्माण गर्छौ,ं उनले भने, बजेट अपुग भएमा अर्को आर्थिक वर्षको योजनामा राख्छौं ।"
४७ लाखमा दुइटा पिलर १,"त्रिशूली कन्स्ट्रक्सनका सञ्चालक श्यामबहादुर तामाङले भट्टेडाँडास्थित ठोस्ने खोलाको पुल निर्माण गर्न ३३ प्रतिशत भुक्तानी लिएर पनि काम अधुरै छाडेका छन् । खोला किनारामा दुईवटा पिल्लर पनि राम्रोसँग ठड्याएका छैनन् । तत्कालीन जिल्ला विकास समिति ललितपुरले स्विस सरकारको सहयोग परियोजनाबाट आएको १ करोड ३९ लाख ९० हजार १८ रुपैयाँमा पुल निर्माण गर्न २०७१ असार २३ मा तामाङले ठेक्का पाएका थिए । विभिन्न समयमा उनले ४७ लाख ९ हजार ३ सय ९१ रुपैयाँ भुक्तानी लिइसकेका छन् । ठेक्काको पाँच वर्ष बितिसक्दा पनि न त्रिशूली कन्स्ट्रक्सनले काम पूरा गरे न त ठेक्का नै रद्द भयो । वागमती गाउँपालिका प्रमुख वीरबहादुर लोप्चनले ठेकेदार तामाङ नौ महिनाअघि सम्पर्कमा आए पनि त्यसपछि सम्पर्कविहीन रहेको बताए । पुल बनाउँछु भनेर भुक्तानी लगे पनि काम भने छोडेका छन्, उनले भने । पूर्वाधार विकास कार्यालय ललितपुर प्रमुख दीपककुमार दासले पुल समयमा निर्माण सम्पन्न हुन नसक्नुमा ठेकेदारको मात्र दोष नरहेको भन्दै बचाउ गरे । खानी खोला हाइड्रोपावरको ड्याम र कान्तिलोक पथ सडकको माटो, ग्रावेल, लेदो खोलामा मिसिएका कारणले खोलाको सतह डेढ मिटर बढ्यो । बाढीले फराकिलो बन्यो, उनले भने, पहिलाको डिजाइनअनुसार ठेकेदारले काम गर्न नसक्ने अवस्थामा पुगेको हो ।अहिलेको डिजाइनअनुसार काम अगाडि बढाए हाइड्रो पावरको ड्यामभन्दा पुलको हाइट कम हुने उनले बताए । अहिले स्थानीय सडक पुल नियोग ललितपुरका इन्जिनियरको सल्लाह अनुसार काम रोकेका हौं, उनले भने, नयाँ डिजाइनअनुसार पुल बनाउन सक्ने भएमा तत्काल ठेक्का रद्द गर्नतर्फ अगाडि बढ्नेछौं । उक्त पुल छपेली भट्टेडाँडा इकुडोल सडकअन्तर्गत पर्छ । समयमा पुल निर्माण सम्पन्न नहुँदा दक्षिण किसान बढी मर्कामा परेका छन् । दक्षिणमा करिब ६० प्रतिशत कृषक दुग्ध र तरकारी व्यवसायीमा आबद्ध छन् । सबै पुल अधुरोजिल्लामा २०७१ देखि ०७५ को बीचमा पुल बनाउन ११ वटा ठेक्का भएका छन् । तीमध्ये नेसनलनीलगिरि जेभीले नख्खु खोला पुल ठेचो निर्माण गर्न ०७६ असारमा सम्पन्न गर्ने गरी ०७५ असारमा २ करोड ६७ लाख ८५ हजार ७ सय ९३ रुपैयाँमा पाएको ठेक्का अझै सम्पन्न भएको छैन । ठेकेदार कम्पनीले ०७६ पुस २९ सम्म गरेको म्याद थपको अवधि पनि सकेको छ । कम्पनीले १ करोड ३२ लाख ८२ हजार रुपैयाँ भुक्तानी लिइसकेका छन् । नार्गाजुनकँडेल जेभीले ०७५ फागुनमा सम्पन्न गर्ने गरी ०७४ असारमा ५ करोड ८५ लाख ३९ हजार ६ सय १४ रुपैयाँमा ठेक्का पाएको टुंगुन खोला पुल लेले चन्दनपुर सडक पनि समयमा सम्पन्न भएको छैन । ठेकेदार कम्पनीले ३ करोड ८ लाख ४५ हजार ७ सय ४ भुक्तानी लिइसकेका छन् । कम्पनीको ठेक्का ०७७ जेठ १४ सम्म म्याद थप गरिएको छ । खानी खोला पुल, कलवन भट्टेडाँडाको अवस्था पनि उस्तै छ । ठेकेदार कम्पनीले ०७५ वैशाखमा सम्पन्न गर्ने गरी ०७४ असारमा ३ करोड ९ लाख ९० हजारमा ठेक्का पाए पनि हालसम्म निर्माण सम्पन्न गरेका छैनन् ।नख्खु खोला कार्यविनायक चुनीखेल पुल भने ठेक्कापट्टा नै हुन सकेन । चुनीखेल पुल निर्माण गर्न चालु आर्थिक वर्षका लागि ५३ लाख छुट्याएको थियो । पूर्वाधार विकास कार्यालय ललितपुरका सूचना अधिकारी हरिप्रसाद ओझाले खोला पूर्वपट्टि ठेचो बस्तीबाट खोलासम्म पुग्न सडक नभएकाले कार्यान्वयमा ल्याउन नसकेको बताए ।"
सकियो २२ किमि आरसीसी ढलान,"खानेपानी तथा सरसफाइ मन्त्रालयले मेलम्ची खानेपानी आयोजनाको २६ किलोमिटर सुरुङमध्ये २२ किलोमिटरमा आरसीसी ढलानलगायतको संरचना निर्माण कार्य सकिएको जनाएको छ । इटालियन ठेकेदार कम्पनी सीएमसीले एकतर्फी रूपमा टाट पल्टेको घोषणा गरेपछि ठप्प मेलम्चीको काम गत मंसिरबाट सुरु भएको हो । चिनियाँ ठेकेदार कम्पनी सिनो हाइड्रोले सुरुङको ठेक्का पाएको हो । सुरुङको भित्री संरचनाका काम बाँकी थियो, अब अन्तिम चरणमा छ, आयोजना प्रमुख त्रिरेशप्रसाद खत्रीले भने । सुरुङलाई बढी बलियो बनाउन ढलान र पर्खालको संरचना बनाउने काम तीव्र गतिमा भइरहेको उनको दाबी छ । ८० प्रतिशत काम सकिएको छ, अब २० प्रतिशत (४ किमि) मात्र बाँकी छ, उनले भने, सुरुङको संरचना त तीन महिनाभित्र निर्माण सम्पन्न हुन्छ । हेडवर्क्सलगायतको काम पनि करिब २० प्रतिशत भइसकेको उनले बताए । सीएमसीले ठेक्का तोडेपछि हेडवर्क्स र सुरुङको काम बाँकी थियो, खत्रीले भने, अहिले काम तीव्र गतिमा अघि बढेको छ, ठेकेदार कम्पनीले लक्ष्यअनुसार काम गरिरहेको छ । तीनवटा भेन्टिलेटर सफ्टमध्ये सुन्दरीजल (४५ मिटर) र ग्यालथुम (१०७ मिटर) निर्माण भइरहेको उनले बताए । तर, सिन्धु (७७ मिटर) भेन्टिलेटर सफ्टको काम बाँकी रहेको जानकारी दिँदै उनले विद्युत् प्राधिकरणसँग निर्माणका लागि अनुरोध गरिएको बताए । भारतीय ठेकेदार कम्पनीले ठेक्का लिएको थियो, सीएमसीले ठेक्का तोडेपछि त्यो पनि आएन, अब विद्युत् प्राधिकरणसँग समन्वय गरेर काम अघि बढाउने कुरा भइरहेको छ, केही दिनमै त्यो पनि निष्कर्षमा पुग्छ । उनले १५ महिनाभित्र मेलम्चीका सबै काम सम्पन्न गर्ने गरी काम अघि बढेको र ठेकेदार तथा आयोजनाका कर्मचारी चौबिसै घण्टा निर्माणस्थलमा खटिएको बताए । सुरुङ अबको १० महिनाभित्र र हेडवर्क्सको काम १३ महिनाभित्र सम्पन्न हुने दाबी उनको छ । १५ महिनाभित्र हेडवर्क्सको काम सम्पन्न गर्ने समयसीमा तोकिए पनि मेलम्ची खोलामा निर्माण गरिने अस्थायी हेडवर्क्सबाटै सुन्दरीजलसम्म पानी ल्याउने योजना आयोजनाको छ । २६ किमि सुरुङ खन्ने काम सकिए पनि सुरुङको आरसीसी ढलान बाँकी थियो । सिनोले समयसीमा अगावै काम सके बोनससमेत दिइने खत्रीले बताए । १० प्रतिशतसम्म बोनस दिन्छौं, खत्रीले भने । आयोजनाका अनुसार सम्झौता भएको मितिदेखि सुरुङ निर्माण सम्पन्न अवघि १२ महिना र हेडवर्क्सको अवधि १५ महिना तोकिएको छ ।"
उजाडिन नदिऔं लेकाली वन,"सुदूरपश्चिम र कर्णाली प्रदेशका हिमाली जिल्लामा तीव्र गतिमा भइरहेको उच्च लेकाली वन फँडानी चिन्ताको विषय हो । हिमाली भेग उजाडिने क्रम नरोकिएमा भविष्यमा उक्त क्षेत्रमा वातावरणीय संकट निम्तिन सक्नेछ । समाचारअनुसार, बझाङ जिल्लामा एक दशक अघिसम्म हराभरा हिमाली क्षेत्रका डाँडाकाँडा अहिले नांगा भएका छन् । अव्यवस्थित तवरमा बर्सेनि यार्सा र अन्य जडीबुटी संकलन गर्न पुग्नेको संख्या ठूलो भएकाले वन विनाश बढेको हो । वर्षौं लागेर हुर्किएको जंगल केही वर्षमै रित्तिँदै जानु आजको पुस्ता र स्थानीय नेतृत्वले विवेक नपुर्याउनुको परिणाम हो । यसरी वन विनाश हुनुका मुख्य तीन कारण छन् पहिलो, यार्साजडीबुटी संकलकहरूले आफ्नो गाँस, बासका लागि इन्धनका रूपमा दाउरा प्रयोग गर्नालेÙ दोस्रो, जडीबुटी पकाउन दाउरा बाल्नाले र तेस्रो, चरिचरनको दुरुपयोग गर्नाले । २०६३ सालमा शान्ति प्रक्रिया सुरु भएपछि यार्सा संकलक ह्वातै बढेका छन् । बझाङमा मात्रै बर्सेनि करिब ५० हजार जना यार्सा खोज्न लेक जाने गरेको तथ्यांक छ, नियमित बाटोबाट प्रवेश नगर्नेको संख्या पनि उत्तिकै छ, जो अभिलेखमा समेटिन्नन् । वैशाखदेखि असारसम्म यार्सा संकलनमै जानेहरूको हाराहारीमा मानिसहरू भदौदेखि मंसिरसम्म अन्य जडीबुटी संकलन गर्न पुग्छन् । आसपासका जिल्लाबाट पुग्ने यार्साजडीबुटी संकलकहरू अस्थायी क्याम्प खडा गरेर बस्छन् । उनीहरूले खाना पकाउन र आगो ताप्न त दाउरा प्रयोग गर्छन् नै, त्यसभन्दा कैयौं गुणा बढी दाउरा जडीबुटी पकाउन खर्चन्छन् । जस्तो, सेतक चिनी पकाउनका लागि भट्टी नै चलाउनुपर्छ । एक अनुमानअनुसार विगत दुई वर्षमा मात्रै बझाङका उच्च हिमाली भेगका जंगलबाट एक लाख क्विन्टलभन्दा बढी सेतक चिनी पकाउन चार करोड किलो दाउरा खर्च भएको छ । अन्तर्राष्ट्रिय एकीकृत पर्वतीय विकास केन्द्र (इसिमोड) को कैलाश पवित्र भूपरिधि कार्यक्रमले दार्चुला र बझाङमा गरेको अध्ययनअनुसार यहाँका हिमाली वन विनाश भइरहेका छन् । अध्ययनका क्रममा प्रतिदिन एक पाल (सरदर ६ व्यक्ति) ले १२ किलोग्राम दाउरा खपत गर्ने गरेको पाइएको छ । हिमाली क्षेत्रमा बढ्दो मानवीय गतिविधिका असर अहिल्यै देखिन थालिसकेका छन् । पहिलो, लोपोन्मुख जातिका वनस्पति मासिँदै छन् । भेडा, च्याङ्ग्राको आहारका लागि साइटिस र आयूसीएनले लोपोन्मुख प्रजातिका रूपमा सूचीकृत गरेको भोजपत्रका रूख काटिने गरेका छन् । उच्च हिमालमा पाइने रूख प्रजातिको भोजपत्रलाई नेपाल सरकारले पनि संरक्षित वनस्पतिका रूपमा सूचीकृत गरेको छ । बझाङका उच्च हिमाली क्षेत्रका जंगलहरूमा चैतदेखि असोजसम्म ३५ हजारभन्दा बढी भेडा, च्याङ्ग्रा खुला रूपमा चराइन्छन् । त्यसभन्दा बढी क्षति भेडापालकले पनि पुर्याइरहेका छन् ।दोस्रो, पहिलेपहिले देखिने जंगली जनावर र पन्छीहरू हराउन थालेका छन् । वन नरहेपछि त्यसको सोझो असर जंगली जनावर र पन्छीहरूमा परेको छ । हिउँ चितुवाजस्ता दुर्लभ वन्यजन्तुहरू लोप हुने जोखिम बढेको छ । तेस्रो, बहुमूल्य जडीबुटी पनि लोप हुँदै छ । प्रतिकिलो १० देखि १५ हजारसम्म बिक्री हुने वन लसुन, ८ देखि १२ हजारसम्म बिक्री हुने सतुवा र यसैको हाराहारीमा बिक्री हुने गुजरगानो, सेतक चिनी, मुस्ली, कटुकी, जटामसी, बज्रदन्तीलगायतका जडीबुटीहरू लोप हुने अवस्थामा पुगेका छन् । उत्पादन घटेकैले सतुवा र वन लसुनको निकासीमै प्रतिबन्ध लगाइएको छ । डिभिजन वन कार्यालयका अनुसार २०६४ सालयता जिल्लाबाट बर्सेनि २४ देखि ३० प्रकारका जडीबुटी निकासी भइरहेकामा अहिले आठ प्रकारमा सीमित छ । ठूलो जनसंख्याले एकै पटक यार्साजडीबुटी संकलन गर्दा प्राकृतिक पुनरुत्पादन प्रणालीमै असर पुगेको छ । पूरै भेगका वनस्पति, जीवजनावरको जैविक सम्बन्धमा खलल पुगेको छ । कुनै जनावर, पन्छी वा वनस्पतिको संख्यामा कमी आउनेबित्तिकै त्यसमा आश्रित अर्कोको जीवनचक्र सञ्चालनमा स्वतः समस्या देखिन्छ । यसले परिस्थितिकीय प्रणाली खलबल्याएको छ, प्रकृतिको एउटा सन्तुलन नै बिगारेको छ । छदेखि आठ महिनासम्म हिउँले ढाकिने हिमाली वन क्षेत्र यसै पनि संवेदनशील मानिन्छ । जाडोमा बिरुवाहरू हुर्कन समय लाग्छ । त्यसैले मासिएको जंगल सजिलै पुनर्भरण हुने देखिँदैन । हिमाली जंगल नाश हुनबाट रोक्न चाँडै उपयुक्त पाइला चाल्न आवश्यक छ । चीनलगायतका देशमा संवेदनशील मानिएको हिमाली क्षेत्रमा मानव प्रवेशलाई नियमन गर्न कोटा निर्धारण गरिए पनि नेपालमा त्यसबारे सोचिएको छैन । एकपटकमा कति मानिस जाँदा त्यहाँको स्रोतले धान्न सक्छ भन्ने अध्ययन भएको छैन । मानवीय गतिविधि व्यवस्थापनबारे हामी जति ढिलो निर्णय लिन्छौं, त्यति नै ठूलो वातावरणीय क्षति हिमाली भेगमा पर्ने निश्चित छ । यसबारे स्थानीय तहले अग्रसरता लिनुपर्छ, अध्ययनअनुसन्धानका लागि स्रोतसाधन जुटाइदिन प्रदेश र संघले पनि सघाउनुपर्छ ।"
स्वस्थानी कथाको विकथन,"मुखर प्रश्नको सम्मानित स्पेस र तिनको ठोस उत्तर खोज्ने अभ्यास लोकतन्त्रको सौन्दर्य हो । यही मानेमा, स्थापित र प्रचलित कतिपय मूल्यमान्यता जो लोकतान्त्रिक समाजका लागि असुहाउँदा मात्रै छैनन्, हानिकारक र प्रत्युत्पादकसमेत छन्, तिनका विषयमा प्रश्न उठाउने क्रम थालिएको छ । ऐनमौका, सन्दर्भ र आवश्यकताले पनि कतिपय छलफल अनिवार्य बनाइदिएका छन् । सयौं, हजारौं वर्षदेखि कायम रहेका संरचनागत हिंसा र विभेदका जराहरू पहिल्याउन हाम्रा अवचेतनभित्रै थिग्रिएर बसेका मान्यताहरू खकाल्नु जरुरी छ । यदि हामी आफूलाई स्वस्थ मानिस ठान्छौं भने, हामीलाई यस्ता छलफलबाट आँखा लुकाएर भाग्ने या डलरखेती जस्ता ओठे टिप्पणी गरेर वैचारिक दयनीयता प्रदर्शन गर्ने छुट छैन ।सन्दर्भ स्वस्थानी व्रत र त्यस अवधिमा सुनाइने कथापरम्पराको हो । मध्य पुसदेखि मध्य माघसम्म स्वस्थानीदेवीका नाममा प्रार्थना र आराधनाका निर्धारित विधिप्रक्रिया अनुसार बसिने व्रत र यस क्रममा हरेक दिन वाचन गरिने कथाको हिन्दुबहुल नेपाली समाजमा ठूलो प्रभाव छ । परम्पराका रूपमा प्रचलित र स्थापित कथा केवल निख्ला कथा मात्रै होइनन्, हाम्रा चेतनअवचेतन सबै मनोविज्ञानका एजेन्ट (अभिकर्ता) पनि हुन् । लोकप्रचलित र संस्कारमै घालमेल भैसकेका कथा मानिसहरूका अभिव्यक्ति र जीवनशैलीका आलम्बसमेत हुन् । स्वस्थानी कथा यिनैमध्येको एउटा हो ।तपाईं समकालीन लेखकहरूका कुनै पनि पुस्तकवार्ता पढ्नुस्, तीनमध्ये दुई लेखकको पठन स्वस्थानी कथाबाट थालिएको ब्यहोरा भेट्नुहुन्छ । उसै पनि सर्वेक्षण नै गरिहेर्ने हो भने, कुनै समयमा स्त्री साक्षरता बढाएको भनिने स्वस्थानी व्रतकथाको किताब लगभग घरघरै भेटिन सक्छ । स्वस्थानी कथा नपढेको या नसुनेको खसआर्य समुदायको कुनै व्यक्ति फेला पर्छ जस्तो लाग्दैन । यसको अर्थ यो कथाको प्रसार कतिसम्म छ भन्ने हो । धार्मिक मान्यताबाट प्रभावित वा लोकप्रचलित कथा र तिनमा वर्णित मिथकले वैयक्तिक र सामूहिक दुवै प्रकारको चेतना निर्माणमा ठूलो भूमिका खेल्छन् । मिथमिथ्या पुस्तकका लेखक देवदत्त पटनायक भन्छन्, हरेक मान्छे मिथकमाथि उभिएर बाँच्छ र रोचक कुरा, अधिकांश मिथक झुठा हुन्छन् । उनका अनुसार, हिन्दु महर्षिहरूले त मिथकलाई मिथ्याकै रूपमा व्याख्या गरेका छन् । मिथ्या अर्थात् भ्रम । हो पनि र हैन पनि जस्तो । केही अंश सत्य र केही अंश त्यसको विकृत रूप, जसमा वस्तु र विचारको ठोस तथ्य कम र त्यसमाथि जडिएका कथ्य ज्यादा हुन्छन् । मिथकहरूले विश्वास, धारणा र अनुभूतिको समुच्च रूप बनाउँछन् । कालान्तरमा त्यही व्यक्तिको संस्कारजन्य पारिवारिक, सामाजिक र सांस्कृतिक शिक्षा बन्न पुग्छ । औपचारिक शिक्षा पद्धतिको आरम्भ हुनुअघि धर्मकर्म, तन्त्र, जादुजस्ता विषयप्रेरित कथा सुन्नेसुनाउने प्रचलन पुस्तान्तरण हुँदै आइरहेको प्रस्टै छ । विगतमा साक्षरता कम भएको र अन्य पुस्तक सहजै प्राप्त नहुने अवस्थामा यसको पठन परम्परा रहेको भए पनि लैंगिक भेदभावलाई संस्थागत गर्ने एक उपकरण बन्न पुगेकाले यसको सान्दर्भिकतामाथि प्रश्न उठ्नु अपरिहार्य थियो र छ ।अनुसन्धान अनुसार, स्वस्थानीको व्रत बस्ने र कथा सुन्ने परम्परा लगभग पाँच सय वर्षअघि सुरु भएको हो । यो अहिले पनि कायम छ । हरेक वर्ष काठमाडौंको शाली नदीमा लाग्ने राता पेटिकोटहरूको मेला अखबारका ब्यानर न्युज बन्न रोकिएको छैन । अहिले पनि बकाइदा र बडो गर्वका साथ संस्कृति र सनातन धर्म रक्षाका नाममा जौ, कुश, फूल, अक्षता, नैवेद्य आदिका साथ स्वस्थानीका मुटु चिरिने कथाहरू घरघरै वाचन हुन्छन् । यसभित्रका स्त्रीद्वेषी, अत्याचारी कथाबारे सामाजिक सञ्जालमा अलिकति मात्रै बोल्नुस्, अहिले भर्खरै तपाईंलाई विधर्मी, क्रिस्चियन, संस्कृतिनाशक, डलरवादीको बिल्ला लाग्छ । तर यस्ता बिल्ला लाग्दैमा सही र जरुरी कुरा बोल्ने क्रम रोकिन्न । रोकिनै हुन्न ।स्वस्थानी व्रतका व्रतालु महिला मात्रै हुन्छन् । यस्तो किन होला ? विश्लेषक राम लोहनीका अनुसार, हिन्दु जीवनशैलीमा नियमित पूजाआजा र घरको आध्यात्मिक वातावरणलाई जगेर्ना गर्ने काम स्त्रीहरूकै हो भन्ने विश्वास देखिने हुँदा स्वस्थानी व्रतविधि र कथा स्त्रीहरूकै लागि तर्जुमा गरिएको देखिन्छ । तर कुरा त्यति मात्रै होइन, मनुस्मृतिले चालित विधिशास्त्रबाट निर्देशित तत्कालीन चतुर बुद्धिका पुरुषले महिलामाथि निरपेक्ष पुरुषभक्ति र भाग्यवादी मनोविज्ञान लाद्न सोचीसम्झी रचेका कथा हुन् यी । स्त्रीहरूकै लागि लक्षित यी कथाले भाग्यवाद, पूर्वजन्म र परजन्म लगायतका भयकारी दीक्षाबाट स्त्री चेतनामाथि शासन गर्नुपर्ने थियो र नै स्वस्थानी व्रतका कर्ता महिला नै हुने गरेका हुन् ।स्वस्थानी व्रत बस्ने र कथा सुन्ने प्रचलन मध्यमवर्गमा अधिक छ । मध्यमवर्ग वर्जना, अन्धविश्वास, रूढि इत्यादिको निरन्तर पृष्ठपोषक रहँदै आएको छ । मध्यमवर्गका कुण्ठित र रुग्ण चेतका, अदना महिलाको दिमागमा प्रभुत्व जमाउन रहस्य र चमत्कारको आवरण भिरेका यस्तै कथा आवश्यक पर्थे । एकचित्त मुद्रामा सुन्दा कथाका तरङ्ग मनदेखि दिमागका भित्तासम्मै पुगेर ठोक्किने भए र त्यसको प्रभाव आजीवन थरहरी हुने गरी रहने भयो । तत्कालीन समाजमा स्त्रीहरूको सम्भावित विद्रोहलाई रोक्न कथाहरूले कसरी भूमिका खेले भन्ने कुरामा स्वस्थानी एउटा ठोस उदाहरण हो । कुनै स्त्रीले आफ्ना पतिलाई रिसले हेरे डेरी हुन्छे, पतिको वचन काटे पापिनी हुन्छे, पतिको मुख लागे लाटी हुन्छे, लुकाएर खाए कुकुर्नी हुन्छे  आदि भनेर नारी जातिलाई पुरुषको निष्कण्टक दासत्व बोक्न सिकाउने स्वस्थानी कथा कुनै पनि अर्थमा संस्कृति र धर्म होइन । स्वस्थानी व्रत कथाको भूमिका खण्डमा उल्लेख भए अनुसार, यसका कथयिता स्कन्द अर्थात् कुमार हुन् र प्रथम श्रोता अगस्त्य मुनि । स्कन्दपुराणबाट निकालिएको कथाखण्ड भनिए पनि उक्त पुराणमा यस्तो कुनै कथा प्रसंग नरहेको कुरा पनि लोहनीकै लेखमा समेत उल्लेख छ । स्वस्थानी कथाबारे गरिएका अनुसन्धानहरूले यसलाई स्कन्दपुराणको केदारखण्ड, माघ माहात्म्यबाट उद्धृत भनी सप्रमाण भन्न सकेका छैनन् । यस आधारमा यो धार्मिक कलेवरमा उनिएको एउटा कल्पित कथा मात्रै हो भन्न सकिन्छ । यसका प्रथम वाचक, प्रथम श्रोता दुवै पुरुष हुन् र विगत पाँच सय वर्षदेखिका कथा संकलक र सम्पादक पनि पुरुष नै । यसरी पुरुषद्वारा कथित, संकलित र प्रसारित कथा कसको सेवार्थ किन प्रभावशाली हुँदै आयो भन्ने बुझ्न दिमाग खियाइरहनुपर्दैन ।धर्मका नाममा रचित भय, आतङ्क र आश्वासनप्रेरित भाष्यको प्रभाव धेरै गहिरो र लामो हुन्छ । औपचारिक शिक्षाको समावेशी र लोकतान्त्रिक प्रसार नहुँदा धार्मिक प्रचलनका रूपमा चलेको यो कथापरम्परा स्वतः ग्राह्य र लोकप्रिय हुनसक्नेमा दुई मत रहेन । पुण्य आर्जन गर्ने, धर्म कमाउने उद्देश्यले मात्रै होइन, जाडो यामका लामा रात कटनी गर्न मनोरञ्जन र रेचनका लागि पनि यो श्रवणीय हुन सक्थ्यो । चामत्कारिक कथाप्रसंगहरू र विशेष प्रकारको वाचनशैलीबाट बालदेखि वृद्धसम्म सबै उमेरका मानिसहरू स्वस्थानी कथा सुन्न झुम्मिनु अस्वाभाविक पनि भएन । मेरो आफ्नै अनुभव छ, बाल्यकालमा उदेकउदेकका पात्र र प्रसंगले यो कथाप्रति आकर्षित भएको, कथावाचन गर्न लालायित हुने गरेको ।स्वस्थानी कथाको केन्द्रमा स्वस्थानीदेवीको मूर्तिकरण गरिएको भए पनि वास्तवमा स्वस्थानीदेवी को थिइन् भन्ने नै अमूर्त छ । अधिकांश कथामा शिवपार्वती र तिनका पारिवारिक प्रकरण छन् । प्रायः कथा घोर अन्यायी, छली र प्रपञ्चकारी पात्रहरूको सौन्दर्यकरण गरेर निर्धा र कतिपय स्वाभिमानी पात्रको तेजोवध गर्नमा केन्द्रित छन् । सबैभन्दा कारुणिक त गोमा ब्राह्मणीको कथा छ, जसलाई र्ईश्वरका पनि सुप्रिम ईश्वर भनिने महादेवका हातबाट पार्नुसम्म बिजोग पारिएको छ ।मिथक र कथापरम्पराको अध्ययन, अनुसन्धानमा स्वस्थानी कथाको पनि आफ्नै प्रकृतिको महत्त्व छ । इतिहास र संस्कृतिका खराबभन्दा खराब घटना र प्रकरण पनि अध्ययन, अनुसन्धानका क्षेत्र हुन सक्छन् । यो कुनै नयाँ र आश्चर्यको कुरा होइन । तर नेपालमा एक थरी मानिसहरू यस्ता छन्, जो कुनै विदेशीले स्वस्थानी कथामाथि गरेको अनुसन्धानको नाम लिएर यहाँ हुने बहसमा आफ्नो पल्ला माथि पार्ने हाँसउठ्दो कसरत गर्छन् । लाग्छ तिनलाई बहसका नाममा दहल्फसेल गर्न त खुबै रुचि छ, तर फरक विचार राख्नेसँग बाझ्नैपर्छ भन्ना खातिर सामाजिक इतिहासका पत्रु र चरम विभेदकारी कथाका पक्षमा उभिँदा आफ्नै छोरी, बहिनी र स्त्रीजातिको आत्मसम्मान र प्रतिष्ठाको मात्रै होइन, मानवताको समेत विपक्षमा उभिएको भेउ पाउँदैनन् ।स्वस्थानी कथाको किताब अध्ययन, अनुसन्धानको विषयका रूपमा निजी वा सार्वजनिक पुस्तकालयका र्याकभित्र सजाउन त ठीकै हो, काम लाग्छ । तर, यो जीवनशैलीकै रूपमा, सनातन धर्मसंस्कृति रक्षाको रटान दोहोर्याउने हेतुले घरका सिरानीमा राख्न योग्य किमार्थ छैन । यसभित्रका कथा सुन्नेसुनाउने गरेर रक्षा हुने धर्म शतप्रतिशत स्त्रीद्वेषी धर्म हो । आजको समयका स्त्रीहरूले धर्मसंस्कृतिको संरक्षणका नाममा पेस गरिने यस्ता बकम्फुसे तर्कको पेटबोली बुझ्नु जरुरी छ ।"
"परपर ओली, वरवर दाहाल","महिनौंसम्म सभामुख पद खाली भई संसदीय बैठकहरू प्रभावित बनिरहेका बेला सभामुख उम्मेदवारी : नेकपामा फेरिएको समीकरण समाचारबाट राजनीतिक तरंगले नयाँ मोड लिएको मान्न सकिन्छ । यद्यपि कुशलतापूर्वक पदीय भूमिका निर्वाह गर्दै आएकी उपसभामुख शिवमाया तुम्बाहाङ्फे सभामुखको योग्य उम्मेदवार हुँदाहुँदै नेकपाका दुवै अध्यक्षको सहमतिबाट अग्नि सापकोटालाई सभामुख बनाउने निर्णय हुँदा सो मामलामा रुचि राख्नेहरू खिन्न बनेका छन् । सर्वसाधारणबाट तुम्बाहाङ्फेको समर्थनमा आवाज उठे पनि स्वयम् महिला नेतृहरूको बोली फुट्नसकेको थिएन । आफूलाई उपेक्षित गरेको ठान्दै उपसभामुख पदबाट राजीनामा नदिने अडानमा रहेकी तुम्बाहाङ्फे ठूला नेताका सामुन्ने पार्टीको निर्णय स्वीकार्न बाध्य भएकी छन् । लामो समयदेखि अध्यक्षद्वय आआफ्नै उम्मेदवार चयनमा अडिग रहँदा खुल्दुली बढिरहेको थियो । प्रधानमन्त्री केपी शर्मा ओलीका प्रियपात्र एवं पूर्वसभामुख सुवास नेम्वाङलाई पुनः सभामुख बनाउने योजना एक महिनाको रस्साकस्सीबाट पनि सफल हुन सकेन । प्रधानमन्त्री ओली पछि हट्न बाध्य हुनुपर्यो । प्रधानमन्त्रीमाथि कटाक्ष गर्दै नेकपाका एक उच्च नेताले पार्टीमा अब ओलीले भनेको मात्र चल्दैन भनी दिएको अभिव्यक्तिले पनि सो दलमा उकुसमुकुस बढेको मान्न सकिन्छ । पूर्वएमाले पक्षकै वरिष्ठ नेताहरू झलनाथ खनाल, माधवकुमार नेपाल तथा वामदेव गौतम पुष्पकमल दाहालको पक्षमा उभिएको, पुस २३ गते भैंसेपाटीस्थित गौतम निवासमा नेकपा सचिवालयका नौमध्ये पाँचजना नेताहरूले छुट्टै भेला गरेको कुराले पनि शीर्षनेताहरू ओलीदेखि टाढिन थालेको प्रस्ट हुन्छ । भुवनेश्वर शर्मा, चन्द्रागिरि२, काठमाडौंलामो तिगडमबाजीपछि नेकपाका अध्यक्षद्वय अग्नि सापकोटालाई सभामुखको उम्मेदवार बनाउने सहमतिमा पुगेका छन् । नेकपाको गुटउपगुटहरूको अडानबीच कसलाई सभामुख बनाउने भनेर निर्णय गर्न नसकेको अवस्थामा अल्झिएको राजनीतिक अवरोध बल्ल खोलिएको छ । उपसभामुख शिवामाया तुम्बाहाङ्फेको सभामुखमा दाबेदारी हुँदाहुँदै पनि उनले नेकपामा भएको समीकरणको कारण सभामुख बन्न पाउने सपना तुहिएको छ । यद्यपि सभामुख चयन गर्ने काममा जुन अवरोध लामो समयदेखि भइरहेको थियो, अहिले त्यो अवरोध हटेको छ । राजनीतिमा रोकिएको गति अब नियमित प्रक्रियामा अगाडि बढ्नेछ भन्ने आस गर्न सकिन्छ । प्रतिनिधिसभाले नयाँ सभामुख चयन गर्ने बाटो खुलेको छ । प्रतिनिधिसभाको कामकारबाही नियमित हुनेछ । अब अग्नि सापकोटाको काँधमा नयाँ जिम्मेवारी थपिनेछन् । रेशमकुमार सुनुवार, काठमाडौंसभामुखमा तेरो भक्त कि मेरो भक्त भन्ने लामो समयको डोरी तान्ने खेलमा प्रचण्डले जितेका छन् । या भनौं यसमा पूर्वमाओवादीले बाजी मारेको छ । नेकपा स्थायी समिति सदस्य अग्निप्रसाद सापकोटालाई सभामुखको उम्मेदवार बनाउने निर्णयसँगै प्रचण्डले फेरि एकपटक जितेका छन् । नेकपाका अध्यक्षद्वय ओली र दाहालले आआफ्नै विश्वासपात्रलाई सभामुख बनाउन अन्तिमसम्म प्रयास गरे पनि पूर्वएमाले पक्षका वरिष्ठ नेताहरूबाटै साथ नपाएपछि ओलीले आफ्नो अडानबाट पछाडि हट्नुपर्ने अवस्था आएको हो । संसदीय राजनीतिको भुमरीमा आएपछि सधैं केन्द्रमा रहँदै आएका प्रचण्डलाई पुनः एकपटक सबैले केन्द्रमै राखेर हेर्नुपर्ने अवस्था आएको छ । किनकि उनले पार्टी हाँक्ने कार्यकारी जिम्मेवारी पाएसँगै गरेको यो ठूलो उपलब्धि हो । पूर्वएमाले र पूर्वमाओवादीकै हिस्सामा रहेर कुरा गर्दा नौ सदस्सीय सचिवालयमा एमाले खेमाका मात्रै ६ जना सदस्य छन्, तर तीमध्ये पनि वरिष्ठ ३ जनाले प्रचण्डलाई नै साथ दिएपछि ओली अप्ठेरोमा परेका थिए । सभामुखको उम्मेदवारीमा आफ्नो पल्ला भारी भएसँगै अब नेकपाभित्र पनि प्रचण्डपथ निर्माणको जमर्को हुने हो कि भन्ने शङ्का उत्पन्न हुनु स्वाभाविकै हो । किनकि पार्टी एकताको २० महिनासम्म पनि प्रचण्ड ओलीको छायामा मात्रै थिए । उनको निर्णय पार्टीमा सर्वोपरी हुनसकेको थिएन । कार्यकारीको जिम्मेवारी लिएसँगै प्रचण्डको हालिमुहाली एकीकृत पार्टीमा फेरि चल्न थालेको छ । सुजन देवकोटा, पालुङटार४, गोरखा"
मौलिक पहिचान मास्ने अभियान,"दसैंको संघारमा पशु अधिकारकर्मीहरू सलबलाउँछन् । पशुबलिको जोडतोडले विरोध हुनथाल्छ । गढीमाईको जात्रा पर्दा त्यो विरोध झनै उर्लिन्छ । कुमारीपूजा गर्दा बालअधिकारको प्रसंग आउँछ । देउसीभैलोमा, सप्ताहपुराण लाग्दा छरछिमेकमा डिस्टर्ब हुने गर्छ । पुसमाघ लाग्दा स्वस्थानी कथाको कथानकप्रति महिला अधिकारकर्मीहरूको ज्यादा ध्यानाकृष्ट हुने गर्छ । साहित्यिक लाक्षणिक अर्थभन्दा त्यसको शाब्दिक अर्थकै चर्चापरिचर्चा ज्यादा हुने गर्छ । तीज, ऋषिपञ्चमीको त कुरै नगरौं । पुस २७ त राष्ट्रनिर्माताको विरोध दिवस भइहाल्यो । कतै हाम्रो भाषा, संस्कृति, मौलिकता अनि पहिचान मास्ने महाअभियानका अंग त होइनन् यी ? अजय रिसाल, धुलिखेल अस्पताल, धुलिखेल"
शैक्षिक सुशासनका बाधक,"शैक्षिक सुशासन र गुणस्तर कायम गर्न केन्द्रीय स्तरमा राम्राराम्रा नीति, ऐन, नियमावली बने पनि त्यसका लागि तलबाट सुधार्दै नल्याइकन हुँदैन । त्यसमा विचार गरिनुपर्ने एउटा मुख्य कडी प्रत्येक विद्यालयको प्रधानाध्यापक नियुक्तिमा ध्यान पुर्याउनु पनि हो । तर त्यस विषयमा पटक्कै विचार पुर्याएको पाइँदैन । कक्षा १११२ सम्म चलेको विद्यालयको प्रधानाध्यापक वा प्राचार्य बन्नमात्र होइन, कक्षा लिनसमेत स्नातकोत्तर गरेको हुनुपर्ने भन्ने छ । अध्यापन अनुमति पत्रसमेत भएका जाँगरिला, विषयवस्तुको ज्ञान भएका, योग्य शिक्षकहरू हुँदाहुँदै अध्यापन अनुमतिपत्र लिने हैसियत नै नभएका तथा विषयवस्तुमा कमजोर, अल्छे, पाका र २०४८ सालमा स्वतः स्थायी भएका स्नातकमात्र उत्तीर्णहरू नै प्रधानाध्यापक भइरहेका छन् । तिनले लाभको पदमा टिकिराख्न सत्ताधारी राजनीतिक दल र विद्यालय व्यवस्थापन समितिलाई सुमेरु पर्वतरूपी महादेव ठानेर रिझाउन मरिहत्ते गर्दै अहिलेसम्म पनि टिकिरहेका छन् । कक्षा १११२ मा अध्यापन गर्नचाहिँं स्नातकोत्तर उत्तीर्ण र अध्यापन अनुमति पत्रसमेत हुनुपर्ने तर विद्यार्थीहरूको शैक्षिक प्रमाणपत्रमा रातोमसीले हस्ताक्षर गरेर उत्तीर्ण भएको भनी प्रमाणित गर्नचाहिँं योग्यतै नभएको शिक्षकले पनि हुने अवस्था देख्नुपर्दा उदेक लागेर आउँछ । वृन्दा श्रापित, ओखलढुङ्गा"
व्यवहारमा परिवर्तन कहिले ?,"गतसाता विभिन्न पत्रपत्रिकामा व्यापक चर्चाको विषय बने धनुषा, मिथिला नपा५ श्रीपुरका दिलीप महतो । पुस २५ गते पहिलो पृष्ठमा जो दोहन विरुद्ध लड्दै थिए, टिपरबाट मारिए समाचारले व्यापक चर्चा पाएसँगै २६ गते प्रकाशित घाइते बनाएपछि टिपरले किचेर हत्याले त झन् जोकोहीको मन किन नरुनु ! दिनहुँ खोलाको गिट्टी र बालुवा चोरी भएपछि उनी र उनका केही साथीको योजना अनुसार नै बिहान करिब ४ बजेतिर खोलामा जाँदा टिपर चालक लगायत अन्य व्यक्तिको मिलेमतोमा किचेर उनको हत्या गरिएको समाचारले समाजमा नराम्रो असर पारेको छ । मानिसमा डर र त्रासले डेरा जमाएको छ । किनकि अब हरेक मोडमा हरेक ठाउँमा विरोध गर्दा होसियार हुनुपर्ने भएको छ । अन्याय विरुद्ध उत्रिँंदा दिलीपको ज्यानै गयो । त्यसैले यस्ता अपराधीहरूलाई हदैसम्मको कारबाही नगरेसम्म उनीहरूको व्यवहारमा कहिल्यै परिवर्तन आउँदैन । खिमराज गिरी, लमजुङ"
छोरीको मानसिक दासत्व,"रामेश्वरी पन्तको छोरी, दान र दासत्व पढेपछि केही नलेखी बस्नै सकिएन । हाम्रो समाजका महिलाहरू कुनै हिसाबमा पछाडि पारिएका थिए होलान्, अब छैनन् । तर त्योभन्दा बढी उनीहरू आफै मानसिक रूपमा दासी बनिरहेको यथार्थ लेखले प्रस्तुत गरेको छ । आजका सबल र सक्षम छोरीहरू पुरेत बाजेले भनेको मानेर स्वाधीनतालाई बन्धकी राख्छन् र दानको वस्तु बन्न पुग्छन् भनेर हाइलाइट गरिएको छ । यसको तात्पर्य के ? के छोरी दाननीय होइन भन्नु हो ? हो, भने संसार चल्छ कसरी ? छोरीलाई दान नगर्ने र वरले ग्रहण नगर्ने हो भने मानवीय अस्तित्व कता पुग्ला ? पुरुष र महिलाको एक्लाएक्लै जीवन चल्छ र ? एकाध व्यक्ति वा सीमित क्षेत्रको कुरा मिसाएर समग्र विवाह पद्धतिलाई वा पुरुषलाई लाञ्छना लगाउनु अल्पज्ञता प्रकट गर्नु शिवाय केही होइन । लेखमा विवाहले महिलाको यौनिकतालाई नियन्त्रण गर्छ भनिएको छ । के यौनिकतामा महिलालाई छाडा छोड्नुपर्छ भन्न खोजिएको हो ? विवाहपश्चात् वरको आज्ञा वधुले र वधुको आज्ञा वरले पालना गर्नुपर्छ, यो एकापसमा हुनुपर्ने सामान्य विषय हो । वरले वधुलाई आज्ञाकारी बनाउँछ भन्नु लेखकीय आत्मरति मात्रै हो । व्यवहारमा पत्नी पतिको सम्पत्ति बन्छे भन्नुभन्दा आफ्नो क्षमताले स्वावलम्बी बने राम्रो हुन्छ । जीवनयापनका हरेक क्षण पतिको भरपर्ने अनि आज्ञाकारी बनाए भनेर कोकोहोलो मच्चाउनुको के अर्थ ? हाम्रो धर्मसंस्कारले कहीं कतै पनि छोरीलाई भिन्न व्यवहार गरेको छैन । शिवप्रसाद घिमिरे, बानेश्वर, काठमाडौं"
सामाजिक सुरक्षाका आधार,"रा जनीतिक नेतृत्व र बुद्धिजीवी उच्च आर्थिक वृद्धिदरको आवश्यकतालाई लिएर बहसमा छन् । यस्तो छलफल आफैमा नयाँ नभए पनि असान्दर्भिक छैन । यद्यपि विकासको बहस चलिरहँदा दीर्घकालमा आम जनताले आभास गर्ने विकासको खाका कसरी तयार गर्ने भन्ने प्रश्न गौण बन्ने गरेको छ । यस मानेमा, अर्थतन्त्रको स्थायित्व र राज्यको बलियो उपस्थिति सर्वसाधारण जनताले पनि महसुस गर्ने प्रभावकारी माध्यम सामाजिक सुरक्षाको व्यवस्था हो । प्रमुख राजनीतिक पार्टीहरूले पटकपटक दोहोर्याइरहने र नेपालको संविधानको प्रस्तावनाले समेत समेटेको समाजवादको अवधारणा पनि सामाजिक सुरक्षाको जगमा मात्र उभिन सम्भव छ । ५ वर्षका लागि स्थायी जनमत पाएको वर्तमान सरकारलाई सामाजिक सुरक्षाको आधारशिला तयार पार्ने सुवर्ण अवसर छ । अब्बल सामाजिक सुरक्षाको लागि पहिलो बाटो प्रस्ट नीति तर्जुमा गर्नु हो । हालै योगदानमा आधारित सामाजिक सुरक्षा ऐन २०७४ र सोसँग सम्बन्धित सामाजिक सुरक्षा योजना सञ्चालन कार्यविधि २०७५ (पहिलो संशोधन २०७६) ले नीतिगत कार्यदिशा दिएको छ । गतवर्ष योगदानमा आधारित सामाजिक सुरक्षा योजना ठूलो तामझामका साथ सुरु भए पनि कार्यान्वयन सुस्त र चुनौतीपूर्ण देखिएको छ । निजी क्षेत्र तथा रोजगारदाताहरू पूर्णरूपमा इच्छुक देखिएका छैनन् । लाभग्राहीहरू पनि यस योजनामा सामेल भएर पाइने सेवासुविधाप्रति त्यति जानकार र उत्सुक छैनन् । यस योजना कार्यान्वयन नै हुँदा पनि सबै सेवासुविधा पारिश्रमिक योगदानमा आधारित हुनाले औपचारिक क्षेत्रमा पेसाबद्ध नागरिक बाहेक अरु जनता प्रत्यक्ष लाभान्वित हुँदैनन् । यसर्थ सबै समूहका जनतालाई समेट्नेगरी सामाजिक सुरक्षाको दिगो आधार तयार गर्ने जिम्मेवारीलाई सरकारले प्राथमिकतामा राख्नुपर्छ ।अन्तर्राष्ट्रिय मजदुर संगठनको रिपोर्ट (२०१८) अनुसार नेपालमा आर्थिक रूपमा सक्रिय जनसंख्याको ७० प्रतिशत अनौपचारिक आर्थिक क्रियाकलापमा संलग्न छन् । सरकारले यस जनसंख्यालाई औपचारिक अर्थप्रणालीमा ल्याउन व्यक्तिगत पान कार्ड वितरण तीव्र त पारेको छ, तर यसको ठूलो हिस्सा औपचारिक प्रणालीमा जोडिए पनि योगदानमा आधारित सामाजिक सुरक्षाको दायरामा आउने गुञ्जायास देखिँदैन । कारण एक, अनौपचारिक क्षेत्रका धेरै कामदार अस्थायी रूपमा रोजगार छन् । एउटा काम छोडेर अर्को काममा सहभागी नभएसम्म केही समय बेरोजगार बस्नुपर्ने भैदिन्छ । सामाजिक सुरक्षा कोषमा निरन्तर योगदान दिने क्षमता नहुन सक्छ । कारण दुई, अधिकांश मध्यम वर्गीय कामदारहरूको आम्दानी व्यक्तिगत तथा पारिवारिक खर्च अथवा घर खर्चमै ठिक्क हुन्छ । पारिश्रमिक नबढ्ने र उल्टै सामाजिक सुरक्षा कोषका लागि पैसा काटिने हुँदा जीवनस्तरमा तत्काल ह्रास आइदिन्छ । अतः दीर्घकालीन हिसाबमा उक्त कोषको रकमले आफैलाई टेवा दिने भए तापनि अल्पकालीन आर्थिक आवश्यकता बढी महत्त्वपूर्ण बनिदिन सक्छ । यस समस्याको दिगो समाधान भनेको करभारलाई सापेक्षिक रूपमा कम गराइदिने र निजी क्षेत्रसँंगको समन्वयनमा न्यूनतम ज्याला निर्धारण र त्यसको सामायिक मूल्यांकन र पुनर्विचार गर्ने नै हो । सामाजिक सुरक्षाको व्यवस्था रोजगारीमा नलागेका बेरोजगार, वृद्ध, बच्चा र अशक्तहरूलाई अझ धेरै महत्त्वपूर्ण हुन्छ । वृद्ध भत्तामार्फत धेरै ज्येष्ठ नागरिकहरूले राहत पाएका छन् । वृद्ध वर्गजस्तै अर्को पूर्णत निर्भर समूह बालबालिका हुन् । महँगो बन्दै गएको गुणस्तरीय शिक्षा र असल स्वास्थ्य सेवातर्फको आकर्षणले बालबालिकाको विकासका लागि खर्च दिनानुदिन बढ्दै गएको छ । उनीहरूको शिक्षा र स्वास्थ्यका लागि प्रभावकारी सामाजिक सुरक्षा आवश्यक छ । बालबालिकामा राज्यले गर्ने लगानी मानव संसाधन विकासको उत्तम माध्यम हो । २००९ मा ५ वर्षभन्दा मुनिका बालबालिकाको आधारभूत आवश्यकताका लागि हरेक चार महिनामा १६०० रुपैयाँ दिने योजना सुरुवात भएको थियो । तर कर्णाली अञ्चलबाट सुरु गरिएको यस कार्यक्रम २०१९ सम्ममा जम्मा १४ वटा जिल्लासम्म मात्र विस्तार भएको छ । यसलाई अझ उन्नत बनाएर देशभर लागू गर्नेतर्फ सरकारले ध्यान दिनुपर्छ ।अर्कोतर्फ, बेरोजगार भत्ताको कुरा धेरै पहिलेदेखि उठेर पनि ठोस रूप लिनसकेको छैन । सरकारले यस आर्थिक वर्षका लागि बेरोजगार युवालाई १२० दिनसम्मको बेरोजगार भत्ता वितरणका लागि ३१ अर्ब बजेट विनियोजन गरेको छ । तर यस कार्यक्रम कार्यान्वयन गर्न उपयुक्त कानुनी तथा नीतिगत संरचना तयार गर्ने काम बाँकी छ । भत्ताको उचित रकम निर्धारणमा पनि गृहकार्य भएको छैन । भत्ताको लोभमा लाभग्राहीले रोजगारीको खोजी गर्न अनकनाउने परिस्थिति बन्यो भने सामाजिक सुरक्षाको आर्थिक लक्ष्य पूरा हुन सक्दैन, राज्यलाई आर्थिक भारमात्र बढाउँछ ।नेपाल जस्तो देशमा ठूलठूला पूर्वाधारका आयोजना, अन्तर्राष्ट्रिय उत्पादन क्षमता भएका उद्योगधन्दा र असंख्य भौतिक निर्माण आवश्यक हुन्छ । तर आर्थिक विकासको मुख्य पहिचान सामाजिक सुरक्षा व्यवस्थाको स्थिरता र प्रभावकारिताले झल्काउँछ । राजनीतिक प्रणाली परिवर्तन गरेर आर्थिक वृद्धिको फड्को मार्ने कोसिस गरिरहेको यस बखतमा सामाजिक सुरक्षाको दिगो आधारशिला तय गर्ने अवसर वर्तमान नेतृत्वलाई मिलेको छ । उचित महत्त्वाकांक्षा बोकेर सरकार यसतर्फ अग्रसर भए समृद्ध नेपाल सुखी नेपालीको नाराले पनि मूर्तरूप पाएको आभास हुने थियो ।"
कर्णाली प्रदेशको कृषि मार्गचित्र,"कर्णाली प्रदेश सरकारले पहिलो पटक आफ्नो उन्नतिको आधार आफै खोज्ने प्रयत्नस्वरूप दीर्घकालीन रणनीति र योजनाको खाका कोर्न थालेको छ । यो पहल आफैमा महत्त्वपूर्ण र सकारात्मक छ । यसका उपयुक्त दृष्टिकोण, ढाँचा र रणनीतिसहितको उन्नत कर्णाली योजनाको मार्गचित्र कस्तो हुनुपर्ला भन्ने प्रश्न भने निकै महत्त्वपूर्ण हुन्छ । यस लेखमा एक दशकयता कर्णाली, खास गरी माथिल्लो कर्णालीलाई, यहाँको खाद्य र कृषि प्रणालीलाई नजिकबाट हेर्ने एक जिज्ञासुका हैसियतमा, कर्णालीका लागि उपयुक्त कृषि योजनाको खाका, कर्णालीको खाद्य तथा कृषि प्रबर्द्धनको भविष्यमुखी मार्गचित्र बनाउन केकस्ता विषयमा तत्कालै ध्यान दिनुपर्छ भन्नेबारे चर्चा गर्न खोजिएको छ ।यस्तो रणनीति र योजना मुख्यतः समृद्ध नेपाल, सुखी नेपाली को नारालाई कर्णाली प्रदेशका सन्दर्भमा उपयुक्त बनाउँदै कर्णालीको आजको सन्दर्भ र विशेषतामा आधारित हुनुपर्छ । यसका लागि दिगो खाद्य तथा कृषि प्रणालीका आजको विश्वसमाजका राजनीतिक, सामाजिक, सांस्कृतिक, आर्थिक र वातावरणीय अन्तरसम्बन्धसमेत ख्याल गर्दै यसका दार्शनिक तथा सैद्धान्तिक दायरा र सीमाहरूको परिधि! संविधान र संघीयताको मर्म र भावना! कर्णालीको आर्थिक, सामाजिक र सांस्कृतिक, भौगोलिक तथा पर्यावरणीय विशेषता, विविधता र विषमताको यथार्थ धरातलमा टेक्नुपर्छ । सँगै, आम कर्णालीबासीको चेतना, क्षमता, भावना र दृढता उन्नत बनाउँदै यस क्षेत्रका समुदाय, समाज र प्रकृतिबीचको अन्तरसम्बन्ध सुदृढ बनाउने कृषिको दूरदृष्टिभित्र रहेर उपयुक्त मौलिक कृषि प्रबर्द्धन रणनीति अवलम्बन गर्नुपर्छ । साथै, राष्ट्रिय दीर्घकालीन लक्ष्य, दिगो विकास लक्ष्य, आवधिक योजनाले राखेको लक्ष्य र अन्तरप्रदेश आवधिक योजनाका तीव्र आर्थिक विकासका लक्ष्यहरूलाई बिर्सनु हुन्न । यस्तो रणनीति र योजनाले कर्णाली प्रदेशको वृद्धि र कर्णालीबासीको उन्नतिका लागि आधारभूत भौतिक सुविधा, सम्मानजनक रोजगारी, सुरक्षा र स्वच्छ वातावरणमा बसोबास गर्ने सुखी नागरिकहरूको प्रदेश बनाउने महत्त्वाकांक्षा बोकेको हुनुपर्छ । समग्रमा यसले कर्णालीबासी र सबै सरोकारवालालाई बेग्लै (विशेष) कर्णाली र सुखारी कर्णालीबासी को स्थानीय सपना देखाउन सक्नुपर्छ । यस्तो रणनीति तय गर्दा दिगो कृषिलाई बुझ्ने स्पष्ट दृष्टिकोण, मार्गचित्र र प्राथमिकताका आधारमा कार्यान्वयन गर्न नीतिगत व्यवस्था, आवश्यक संस्थागत संरचना र स्रोतको व्यवस्थासहितको विस्तृत कार्यतालिकासमेत बनाउनुपर्छ । यसका अलावा निम्नलिखित आयाममा पनि विशेष ध्यान दिनुपर्छ :पहिलो, कर्णालीको विशेषताको मिहिन आकलन गर्नुपर्छ । यसमा मुख्यतः अहिलेको आधुनिक भनिने मैदानी विकासकोे अवधारणा कर्णालीका लागि कति उपयुक्त छ भन्ने सवाल पेचिलो छ । समृद्धिका नाममा पश्चिमी विकासको सोच र ढाँचा अपनाउने या कर्णाली विशेषताको आफ्नै मौलिक उन्नतिको आधार खोज्ने ? सुक्खा, शुष्क, अर्धशुष्क र पहाडी विशेषताको कर्णालीमा परम्परादेखि विभिन्न समुदायले उन्नतिका लागि अपनाउँदै आएको सामुदायिक सहकार्यको जीवन्त अभ्यासलाई कसरी यथावत् राख्न सकिन्छ ? कर्णालीलाई काठमाडौंकै आँखाले हेर्ने पुरानै केन्द्रीकृत रोग, विकास दिने र खाने मानसिकता र अर्ती मात्र दिने परामर्शदाताका विचारबाट कसरी जोगाउन सकिन्छ ? कर्णालीकै विशेषतामा उन्नतिका आधार र सम्भावनाको खोजी गर्न अनि संघीय सरकारको पन्ध्रौं योजनालाई सफल पार्न समर्पित हुनबाट कसरी बचाउन सकिन्छ ? यी प्रश्नलाई मनन गर्दै आवश्यक कानुनी आधार, संयन्त्र र संरचनालाई चुस्तदुरुस्त बनाउन र सम्भावित कानुनी जटिलता फुकाउन ध्यान दिनुपर्छ । किनकि अहिले पनि अधिकारको कानुनी बाँडफाँड, कर्मचारी परिचालन र खरिद ऐन नै सरकारी योजना कार्यान्वयनका मूल बाधक हुन् । दोस्रो, यो दीर्घकालीन योजनाले समाजको उन्नतिको मार्गचित्र बनाउँछ । त्यसैले यसमा सबै सरोकारवालाको अर्थपूर्ण सहभागिता निकै महत्त्वपूर्ण हुन्छ । खास गरी दूरदृष्टि र मार्गचित्रमा राजनीतिक सहमति तथा कार्यान्वयनका लागि योजना र कार्यक्रम बनाउँदा सबै सरोकारवालाको संलग्नता अत्यावश्यक हुन्छ । यसले योजना र कार्यक्रमप्रति सरोकारवालाको अपनत्व र स्वामित्व बढाउँछ । सरकार, नीतिनिर्माता, बौद्धिक वर्ग, किसान र किसान संगठनको संलग्नताबाट स्थानीय ज्ञान प्रबर्द्धन, नीतिसम्बन्धी बहस र रूपान्तरणको कार्यदिशालाई सामाजिक मान्यता प्राप्त हुने गर्छ । यसले सबैमा उत्साह र ऊर्जा बढाउँछ ।तेस्रो, विभिन्न कृषिधारका आफ्नै दायरा र सीमा छन् । यिनका विशेषता, प्रविधिमा आउने फेरबदल, बजारको माग र अन्य पक्षसमेत ख्याल राखी कर्णालीका लागि सबैभन्दा उपयुक्त जैविक कृषि प्रबर्द्धनको रणनीतिक योजना बनाउनुपर्छ । यो कर्णाली प्रदेशको साझा सहमति पनि हो । यस अर्थमा जैविक कृषिलाई रसायन र विषादीरहित, संक्रमण र पूर्ण जैविक रूपान्तरणको दीर्घकालीन लक्ष्यमा निर्धारित गर्नु उपयुक्त हुन्छ । निर्दिष्ट कृषि मापदण्डलाई कर्णाली विशेषताको सीमाभित्र संक्रमणको योजनासहित प्रबर्द्धन गर्नुपर्छ । कर्णालीका विशिष्ट र तुलनात्मक लाभका कृषिक्षेत्रको मूल्य शृंखलाको दायरा फराकिलो बनाउँदै यसको प्रमाणीकरण र बजारीकरणमा समेत जोड दिनुपर्छ ।चौथो, समग्र कर्णालीको परिवेशमा पोषणयुक्त खाना र जैविक कृषिलाई परिभाषित गर्दै यसका प्राथमिकता र सोही आधारमा कृषि रूपान्तरणका लक्ष्य र सूचक निर्धारण गर्नुपर्छ । गुणस्तरीय र पोषणयुक्त खानेकुरामा समतामूलक पहुँच बढाउने! खाद्यका लागि कृषि र तुलनात्मक लाभका कृषि उपजको प्रबर्द्धन गर्ने! कृषि अनुसन्धान, शिक्षा र प्रसार सेवा र सूचना व्यवस्थापनको संयोजन र प्रभावकारी समन्वय गर्ने! जैविक क्षेत्र वर्गीकरण र नक्साङ्कन गर्ने! सोही आधारमा सामुदायिक प्रमाणीकरण गर्ने कामले प्राथमिकता पाउनुपर्छ । साथै, स्थानीय स्रोत परिचालन र प्रविधि विकास, कृषि जनशक्ति र क्षमता विकास एवं लगानी र योगदानको व्यवस्थालाई प्राथमिकतामा राख्नुपर्छ । यस्तो प्राथमिकतामा आधारित भएर बनाइएको खाकाले प्रभावकारी कार्यान्वयन संयन्त्र र संरचनाको ढाँचासमेत माग गर्छ । किनकि प्रदेश नै नयाँ संरचना भएकाले यसको स्थायी सरकारसमेत अलमलमै छ । सँगै, योजना निर्माण, आवधिक समीक्षा र पृष्ठपोषण नियमित र स्थायी प्रक्रियाका रूपमा स्थापित गर्नुपर्छ । अन्यथा, यसको स्वामित्व लिने कोही हुँदैन ।अर्को कुरा, समृद्धियात्रा एउटै वर्ष या योजनावधिमा पूरा हुने विषय होइन । अहिलेको सन्दर्भ र आवश्यकताका आधारमा दीर्घकालीन उन्नतिलाई आत्मसात् गरी प्राथमिक योजनाको आधार बनाउनुपर्छ । यो एक हिसाबले प्राथमिकता निर्धारण र आवधिक गर्ने महत्त्वपूर्ण पक्ष पनि हो । यसले आजका आवश्यकता मात्र पूरा गर्न सघाउँदैन, उन्नत भविष्य बनाउने कामको जगसमेत बसाल्छ । यस्तो प्राथमिकता निर्धारण गर्दा दिगो कर्णाली र कर्णालीबासीको उन्नतिको आधार, मूल मर्म र यसका मूल्यमान्यतामा स्पष्ट हुनुपर्छ । यस्तो उत्पादनमुखी योजना सफल बनाउने पूर्वाधारलाई पनि सबल बनाउँदै लैजानुपर्छ । मुख्यतः मानवीय क्षमता, स्वास्थ्य, आधारभूत शिक्षा, ऊर्जा र पर्यटनमा जोड दिनुपर्छ । पाँचौं, खाद्य तथा कृषि प्रणाली प्रबर्द्धनको रणनीति भविष्यमुखी कृषि प्रक्षेपणमा आधारित हुनुपर्छ । माथि उल्लिखित प्राथमिकता सूचीभित्र रहेर भविष्यमा हासिल गर्न खोजिएका लक्ष्य निर्धारण गरी त्यसका लागि अपनाउनुपर्ने रणनीति बनाउनुपर्छ ।उपर्युक्त विषयबारे व्यापक छलफल गरी अहिलेको कृषिको मार्गचित्र बनाउनुपर्छ । यसमा कृषिका प्राथमिक आयामहरूको सूचक निर्धारण गरी अहिलेको अवस्थाको विश्लेषण गर्नुपर्छ । सँगै, यसमा ३ वर्षको संक्रमणकालीन (२०८०), दस वर्षको मध्यकालीन (२०८७) र २५ वर्षपछिको दीर्घकालीन कृषि (२१००) विवरणसहितको लक्ष्य निर्धारण हुनुपर्छ ।यसका आधारमा विस्तृत योजना र कार्यान्वयनको प्रस्ताव तयार पार्नुपर्छ । केके काम कति, कसरी र कहिलेसम्म गरिसक्ने योजना छ र यो गर्न कस्तो जनशक्ति र संगठन आवश्यक हुन्छ, यसको निर्क्योल गर्नुपर्छ । समग्रमा, यो मस्यौदालाई कर्णाली विशेषतामा आधारित र समय सान्दर्भिक बनाउन अनि परिमार्जन गर्न नसक्ने हो भने, यसमा प्रस्तावित धेरै योजना कार्यान्वयन नै नहुने र कार्यान्वयन भएका योजनाले पनि समृद्ध कर्णाली बनाउने र कर्णालीबासीको सुखारीको सपना पूरा गर्ने गरी प्रतिफल दिने आशा गर्न कठिन छ । अन्त्यमा, तत्कालै माथि उल्लिखित मूल मुद्दामा व्यापक छलफल गरी यो रणनीतिक योजनाको सोच, उद्देश्य, मार्गचित्र र रणनीतिक प्रस्थानविन्दुमा प्रस्ट हुनुपर्छ । विवेकले काम सुरु गर्ने र अनुभवले सच्याउँदै जान तयार हुँदै यस वर्षको पूरक योजना तत्कालै बनाउने र दीर्घकालीन योजना भने गम्भीरतापूर्वक परामर्श र परिमार्जन गरी तयार गर्ने नयाँ समयतालिका बनाउनुपर्छ । अन्यथा, यो योजना प्रदेश सरकारको दराजमा थन्क्याउने कागजको थुप्रोमा परिणत हुनेछ । यसले समृद्धि योजना कार्यान्वयनको प्रदेशको सपना त तुहिन्छ नै, कर्णालीबासीले प्रदेश सरकारप्रति गरेको आशा र भरोसाको बाँधसमेत भत्किन्छ, जसको मर्मत गर्न तत्कालै सहज भने हुनेछैन । यो कुरा समय छँदै बुझे हुन्छ ।पौडेल कर्णालीविज्ञ समूहका सदस्य हुन् ।"
संघीयतामा दलित संरचना खोइ ?,"संरचनाको स्वरूप र अधिकारको व्यवस्था दलित समुदायका समग्र क्षेत्रको विकास गर्न संघीय संसदबाट विधेयक निर्माण गरेर दलित विकास प्राधिकरण ऐन बनाउनुपर्छ । यसले संघ वा केन्द्रमा राष्ट्रिय योजना आयोग, नेपाल सरकार र प्रदेशमा बन्ने आफ्नै संरचनाबीच समन्वयको काम गर्छ । यसलाई प्रदेश र सबै स्थानीय तहमा गठन गरी कार्यकारी भूमिकासहित लैजानुपर्छ । यसको कार्यक्षेत्र मुख्यतः दलित समुदाय, यसको बस्ती विकास, शिक्षा, स्वास्थ्य, आर्थिक विकासका पूर्वाधार निर्माण, उद्यमशीलता, सीप विकास र तालिम सञ्चालन, सामाजिकसांस्कृतिक क्षेत्रको विकास, रोजगार सेवाका लागि तालिम लगायत रहन्छ । यो प्राधिकरण केन्द्रमा समन्वयकारी हुने, प्रदेश तथा स्थानीय तहमा कार्यकारी हुने खालको बनाउनुपर्छ ।प्राधिकरणले सुस्पष्ट गुरुयोजनासहित निश्चित क्षेत्रमा यी काम गर्नुपर्छ (१) दलित बस्तीको समग्र विकासका लागि नमुना योजना लागू गर्नु, (२) शिक्षामा छात्रवृत्ति व्यवस्थापन, आफ्नो तहका छात्रवृत्तिसँग सम्बन्धित निकायहरूसँग समन्वय, पहलकदमी जस्ता शिक्षाप्राप्तिसम्बद्ध सबै कार्य गर्नु, (३) आर्थिक विकासका लागि आवश्यक पूर्वाधार निर्माण, सीपमूलक तालिमको व्यवस्था, पेसाको आधुनिकीकरण तथा बजारको उचित व्यवस्थापन, उद्यमशीलताका लागि सहुलियत ऋणको व्यवस्था जस्ता आर्थिक कार्य गर्नु, (४) रोजगारका क्षेत्रमा, मुख्यतः निजामती क्षेत्रका लागि सक्षम र दक्ष जनशक्तिको विकास, सेना र प्रहरीमा भर्नायोग्य बनाउने, सार्वजनिक र निजी क्षेत्रका लागि आवश्यक सक्षम प्राविधिक जनशक्तिको उत्पादनजस्ता कार्यका लागि तालिम दिनु, (५) स्वास्थ्य क्षेत्रमा महत्त्वपूर्ण कार्य गर्नु, र (६) सामाजिकसांस्कृतिक क्षेत्रमा यो समुदायका सबै पक्षको विकास र अरू सबैसँगको अन्तरघुलनको योजना निर्माण गरी सही कार्यान्वयनमा पनि जोड दिनु ।यस्ता रणनीति, संरचना र कामले नेपाली समाजमा राज्यसत्ताद्वारा नै नियोजित रूपमा सामाजिक जीवनका समग्र क्षेत्रबाट वञ्चित गरेर पछाडि पारिएका र अछूतको पीडा भोगिरेका दलित समुदायलाई राहत दिन सक्छन् । उनीहरूको जीवनमा द्रुततर विकास र समृद्धिका लागि ऐनकानुन बनाएर स्पष्ट कार्यादेश र फराकिलो क्षेत्राधिकारसहितको दलित संरचनाबाट मात्रै यो समुदायको विकास सम्भव छ । तसर्थ यसमा शासनसत्ता सञ्चालन गर्ने पक्ष, सबै राजनीति दल, सांसद र सरोकारवालाहरू गम्भीर हुन जरुरी छ ।"
जेम्सको आइदेऊ आइदेऊ,"काठमाडौं (कास) गायक जेम्स प्रधानले आफ्नो लोकप्रिय गीत आइदेऊ आइदेऊ को टुबोर्ग ओपन सेसन्स् सिजन २ मा लाइभ प्रस्तुति पेस गरेका छन् । सन् २००४ मै रिलिज यो गीत टुबोर्ग ओपन सेसन्स् सिजन २ का लागि विशेष रूपमा रिएरेन्ज गरिएको छ । आइदेऊ आइदेऊ ले एक प्रेमीको इच्छाहरू व्यक्त गर्दछ । गायनसँगै प्रधानले गीतको शब्द र संगीतमा पनि काम गरेका छन् भने ड्रम्समा प्रविन मानन्धर, बेसमा पवन कपाली र गितारमा भूपेन्द्र वज्राचार्य र ज्योति घिमिरे रहेका छन् । नेपाली संगीत बजारमा प्रधान प्रचलित कम्पोजर मानिन्छ । उनले थुप्रै लोकप्रिय हिट गीतहरू दिएका छन् । गायनको भिन्न शैलीका लागि पनि उनी चिनिन्छ । टुबोर्ग र च्यानल आरबिट्ररीको प्रस्तुति टुबोर्ग ओपन सेसन्स् एक युट्युब सिरिज हो, जसमा स्टुडियोमा प्रत्यक्ष रेकर्ड गरिएको सांगीतिक प्रस्तुतिहरू पेस गरिन्छ । उक्त डिजिटल प्ल्याटफर्मले विभिन्न प्रसिद्घ कलाकारहरूको सांगीतिक सहकार्यमार्फत पुराना र हालका लोकप्रिय गीतलाई नयाँ शैलीमा प्रस्तुत गर्दछ । नेपाली संगीत उद्योगको विविधतालाई अँगाल्ने र परम्परागत सांगीतिक आधारलाई सम्मान गर्ने पनि यस सेसनको लक्ष्य रहेको छ । सिजन १ मा युट्युब च्यानल आरबिट्ररीमार्फत अपलोड गरिएको ५१ वटा बेजोड गीतहरूले १ करोडभन्दा बढी भ्युज संकलन गरेको छ ।"
जातिप्रथामाथि झटारो,"नाटक : झिम्के मामानिर्देशक : प्रदीपकुमार चौधरी कलाकार : अंकित खड्का, अनुप न्यौपाने, संयोग गुरागार्इं, सागर कामी (खाती), रिता श्रेष्ठ, सुशील पाण्डे, विकास पन्तलगायत ।नाटकघर : मण्डला थिएटर, अनामनगर"
कान्तिपुरकर्मीलाई फोटो पुरस्कार,काठमाडौं (कास) नेपाल दर्शन शीर्षकमा आयोजित राष्ट्रिय फोटो प्रतियोगिताको प्रथम पुरस्कार कान्तिपुरकर्मी मनोज पौडेलले प्राप्त गरेका छन् । राष्ट्रिय फोटो पत्रकार समूहद्वारा नेपाल भ्रमण वर्ष २०२० को पर्यटन प्रवर्द्धन गर्ने उद्देश्यले आयोजित प्रतियोगितामा पौडेलले खिचेको हातमा शान्ति द्वीप लिएर भिक्षुहरूले मायादेवी मन्दिर परिक्रमा गर्दै गरेको सन्ध्याकालीन फोटो प्रथम भएको हो । पर्यटनमन्त्री योगेश भट्टराईले पौडेललाई २५ हजार रुपैयाँको पुरस्कार प्रदान गरे ।
जे भइरहेछ अस्ट्रेलियाली जंगलमा,अस्ट्रेलियाको बोडल्लानजिकैको जंगलमा लागेको आगो नियाल्दै अग्निनियन्त्रक (माथि) । न्यु साउथ वेल्सस्थित डढेलो प्रभावित क्षेत्रमा आगो निभाउने पदार्थ छर्दै एक विमान । तस्बिर : एपी
कोरोना भाइरस संक्रमित बढ्दै,"बेइजिङ (एजेन्सी) चीनमा केही दिनअघि देखिएको नयाँ भाइरस संक्रमितको संख्यामा वृद्धि भएको छ । भाइरल निमोनिया उत्पत्ति भएको ठानिएको वुहान सहरका स्वास्थ्य अधिकारीहरूले थप १ सय ३६ जना नयाँ संक्रमित भेटिएको बताएका हुन् । पछिल्लो तथ्यांकसहित कोरोना भाइरसबाट वुहानमा मात्रै १ सय ९८ जना संक्रमित भेटिएको पुष्टि भएको छ भने सार्स प्रकृतिको नयाँ भाइरसबाट आइतबार थप एक जनाको मृत्यु भएसँगै मृत्यु हुनेको संख्या तीन पुगेको छ । नयाँ भाइरस अन्य सहरमा पनि पुगेको छ । बेइजिङमा दुई र दक्षिणी सहर सेन्झेनमा एक नयाँ कोरोना भाइरस संक्रमित फेला परेको ती सहरका सम्बन्धित स्वास्थ्य आयोगले सोमबार बताएका छन् । संक्रमित तीनै जना वुहान सहरबाट फर्किएका थिए । चीनमा नयाँ भाइरस देखिएसँगै अन्य देशले पनि सतर्कता अपनाएको समाचार बाहिरिएका छन् । चिनियाँ नयाँ वर्ष नजिकिँदै गरेको र यो समयमा अधिकतम चिनियाँ पर्यटक घुम्न जाने भएकाले ती देशहरू सचेत भएका हुन् । जापान र थाइल्यान्डका अधिकारीले कम्तीमा ३ जनामा नयाँ भाइरसको संक्रमण पाइएको बताइसकेका छन् । तीनै जना संक्रमित चिनियाँ सहर वुहानबाट फर्किएका थिए । यसैबीच, दक्षिण कोरियाले पनि आफ्नो देशमा कोरोना भाइरस संक्रमित पहिलो व्यक्ति भेटिएको सोमबार जनाएको छ । एसियाका कम्तीमा आधा दर्जन राष्ट्र र तीन अमेरिकी विमानस्थलले मध्य चीनबाट आउने यात्रुलाई विमानस्थलमै स्क्रिनिङ गर्न थालिसकेका छन् ।"
नड्डा बने भाजपा प्रमुख,"भारतको सत्तारुढ दल भारतीय जनता पार्टीको अध्यक्षमा वरिष्ठ नेता जगतप्रकाश नड्डा निर्विरोध चुनिएका छन् । सन् २०१९ को लोकसभा निर्वाचनपछि बनेको नरेन्द्र मोदी नेतृत्वको सरकारमा अध्यक्ष अमित शाह गृहमन्त्री बनेयता नड्डा पार्टीको कार्यवाहक अध्यक्ष भूमिकामा रहँदै आएका थिए । सोमबार भाजपाको नयाँदिल्लीस्थित मुख्यालयमा अध्यक्ष पदका लागि भएको निर्वाचनमा नड्डाको मात्र उम्मेदवारी परेपछि उनी निर्विविरोध चयन भएका हुन् । पार्टीको ११ औं अध्यक्ष बन्न सफल भएका ५९ वर्षीय नड्डा मोदी र शाहका विश्वासपात्रका रूपमा चिनिन्छन् । हिमाञ्चलको बेलासपुरका उनी माथिल्लो सदन राज्यसभा सदस्य छन् । मोदी नेतृत्वको पहिलो सरकारमा स्वास्थ्यमन्त्री बनाइएका नड्डालाई केही समयपछि नै पार्टीको सांगठनिक काम हेर्ने गरी फिर्ता बोलाइएको थियो ।विद्यार्थीकालबाटै राजनीतिक जीवनको सुरुवात गरेका नड्डा पटना विश्वविद्यालयमा अध्ययनरत रहँदा भाजपाको विद्यार्थी संगठन अखिल भारतीय विद्यार्थी परिषद् (एबीभीपी) मा आबद्ध भएका थिए । उनी पार्टीभित्र कुशल संगठनकर्ताका रूपमा समेत चिनिन्छन् । ९० को दशकमा राजधानी दिल्लीको राजनीतिमा सक्रिय नड्डा पहिलो पटक सन् १९९३ को चुनावमा हिमाञ्चल विधानसभा सदस्य चुनिएका थिए । त्यसपछि उनी सोही प्रान्त सरकारमा मन्त्रीसमेत बने । सन् २०१० मा तत्कालीन पार्टी अध्यक्ष नीतिन गड्करीले नड्डालाई प्रथम महासचिव बनाए । त्यसयता उनी पार्टीको केन्द्रीय तहमा रहँदै आएका छन् । पार्टीका तर्फबाट उनी सन् २०१२ मा राज्यसभामा निर्वाचित भएका थिए । भाजपाको अध्यक्ष चुनिएका नड्डा नेपालभारत सम्बन्धमा जानकार मानिन्छन् । उनका पिता नारायणलाल नड्डा पटना विश्वविद्यालयको प्राध्यापक तथा पछि सिनेट सदस्यसमेत भएका थिए । त्यति बेला नेपालको कलेज परीक्षा पटना विश्वविद्यालयले सञ्चालन गर्ने गर्थ्यो । उक्त परीक्षा सञ्चालनका लागि नड्डाका पिता नारायणलाल काठमाडौं आउने जाने गरिरहन्थे । र, आफूसँगै छोरा जेपीलाई पनि लिएर जाने गर्थे । नड्डाले नेपाल जाने क्रमलाई पछि पनि निरन्तरता दिएको भाजपा स्रोतको दाबी छ । नेपालसँगको त्यही पुरानो सम्बन्धकै कारण उनले नेपाल र भारतको विषयमा पनि चासो राख्ने गरेका छन् ।"
३ वर्षपछि भेटियो चन्दननाथको मुख्य मूर्ति,"तीन वर्षअघि जुम्लाको चन्दननाथ मन्दिरबाट चोरी भएको मुख्य मूर्ति सोमबार बेवारिस अवस्थामा फेला परेको छ । २०७३ मंसिर १२ मा खलंगा बजारस्थित मन्दिरबाट चोरी भएको दत्तात्रयको १८ किलोको चाँदीको मूर्ति चन्दननाथ नगरपालिका१ दानसाँघुमा भेटिएको हो । मन्दिरबाट त्यो बेला २१ वटा मूर्ति चोरी भएका थिए । जौमा पानी पटाउन सोमबार बिहान गएका तलिचौरका उमेश देवकोटा, लोकेन्द्र हमाल र लोकदर्शन देवकोटाले खेतमा मूर्ति फेला पारेका हुन् । मूर्ति देखेपछि उनीहरूले स्थानीय अगुवा दतायत्त हमाललाई खबर गरे । हमालले प्रहरी र स्थानीय प्रशासनलाई जानकारी गराएपछि चन्दननाथ मन्दिरको मुख्य मूर्ति नै भएको खुलेको हो । यसअघि पनि केही मूर्ति बेवारिस अवस्थामै भेटिएका थिए, जिल्ला प्रहरी प्रमुख डीएसपी लालबहादुर धामीले भने, लामो समयपछि मुख्य मूर्ति पनि बेवारिस अवस्थामै भेटियो । हामी आवश्यक अनुसन्धान गर्दैछौं ।मूर्ति चोरी भएलगत्तै प्रहरीले तत्कालीन प्रहरी नायब महानिरीक्षक नवराज सिलवालसहित केन्द्रीय अनुसन्धान ब्युरोको टोलीलाई जुम्ला पठाएको थियो । लामो अनुसन्धानबाट पनि पत्ता नलागेपछि टोली रित्तै फर्किएको थियो । चोरी भएमध्येका केही मूर्ति यसअघि पनि बेवारिस अवस्थामै फेला परेका थिए । गुठीचौर गाउँपालिकाको देपालगाउँस्थित रोकायाबाडा जाने बाटोमा १४ थान मूर्ति चोरी भएको केही दिनमै फेला परेका थिए । प्रहरीका अनुसार उक्त समयमा कृष्ण बालगोपाल भएको पित्तलको मूर्ति, गौतम बुद्ध, सरस्वती, बालगोपाल, बुद्धको सानो मूर्तिलगायत भेटिएका थिए । अझै सातवटा मूर्ति फेला नपरेको चन्दननाथभैरवनाथ गुठी व्यवस्थापन समितिले जनाएको छ । सोमबार फेला परेको मुख्य मूर्ति माघ १५ मा विधिपूर्वक पूजाआजा गरी मन्दिरमा राखिने भएको छ ।"
पौडेल पक्षको सम्पर्क कार्यालय,काठमाडौं (कास) कांग्रेस वरिष्ठ नेता रामचन्द्र पौडेल पक्षले पार्टीको चौधौं महाधिवेशनलाई लक्षित गरी सोमबारदेखि सम्पर्क कार्यालय खोलेको छ । अनानमनगरस्थित व्यवसायी एवं कांग्रेस कार्यकर्ता राजेन्द्र बजगाईंका भाइ नवराज बजगाईंको घरमा सम्पर्क कार्यालय स्थापना गरिएको हो । पौडेल पक्षले सामाजिक लोकतन्त्र अध्ययन केन्द्र को नामबाट सम्पर्क कार्यालय चलाउने भएको छ । यसअघि पार्टी सभापति शेरबहादुर देउवाले पनि यहीँ सम्पर्क कार्यालय खोलेका थिए । पौडेलले सोमबारबाटै सम्पर्क कार्यालयमा भेटघाट सुरु गरेका छन् ।
सुन अनुगमनका कर्मचारीको बयान सुरु,"सुन पसल अनुगमनका क्रममा परीक्षण गर्न ल्याइएको सुन गायब पारेको सन्दर्भमा अख्तियार दुरुपयोग अनुसन्धान आयोगले बयान लिन थालेको छ । आयोगले पहिलो चरणअन्तर्गत वाणिज्य आपूर्ति तथा उपभोक्ता संरक्षण विभागका नायब सुब्बा दिलीप पौडेल र खरदार रामबहादुर थापासँग बयान लिएको छ ।पौडेल र थापाले अघिल्लो आइतबार बयान दिएको विभागले जनाएको छ । अख्तियारले कर्मचारीहरू अनुगमनमा गएनगएको, अनुगमनपछि कसरी सुन ल्याएको, सुनका गहना ल्याउँदा मुचुल्का तयार पारेको वा यत्तिकै ल्याएको विषयमा लिखित जवाफ मागेको छ । अनुगमन निरीक्षक र तत्कालीन निर्देशकहरूले परीक्षणपछि सुन स्टोरमा बुझाएको वा आफैं लिई गएको, परीक्षणपछि किन फिर्ता नगरकोलगायत प्रश्न पनि अख्तियारले गरेको छ । आयोगका प्रवक्ता प्रदीपकुमार कोइरालाले पनि बयान लिने काम सुरु भएको जानकारी दिए ।तत्कालीन वाणिज्य तथा आपूर्ति विभागले ०६९ देखि विभिन्न क्षेत्रका सुन पसल अनुगमन गरेको थियो । त्यस क्रममा विभागले परीक्षणका लागि लगेको नमुना सुन फिर्ता नगरेको नेपाल सुनचाँदी व्यवसायी महासंघले बताउँदै आएको छ । ०६९ देखि विभागको महानिर्देशक भएर क्रमशः नारायणप्रसाद बिडारी, शम्भु कोइराला, गोकुल धिताल, कुमार दाहालले काम गरेका थिए । अनुगमन भएका बेला अनुगमन शाखा निर्देशकमा लक्ष्मण श्रेष्ठ र हरिनारायण बेल्बासे थिए । श्रेष्ठले तत्कालीन महानिर्देशक कुमार दाहाललाई जानकारी नगराई सुन पसलमा समेत अनुगमन गरेका थिए । हाल श्रेष्ठ कृषि विभागमा छन् । कुमार दाहालपछि विभागको महानिर्देशक भएर योगेन्द्र गौचन आए । उनले अवकाश पाउने बेला सुनलगायत अन्यको फाइल खोज्न विभागका कानुन शाखा निर्देशक भगवान् श्रेष्ठको संयोजकत्वको छानबिन समिति गठन गरेका थिए । प्रतिवेदन बनाउने क्रममा लक्ष्मण श्रेष्ठले सुन फिर्ता गर्न आएका थिए । तर अनुसन्धानकै क्रममा रहेकाले अनुसन्धान अधिकृतहरूले सुन फिर्ता नलिन नमानेको कर्मचारीहरू बताउँछन् । अहिले नेत्र सुवेदी विभागको महानिर्देशक छन् । अख्तियारले चासो दिएपछि छानबिन समितिले तयार गरेको प्रतिवेदन सुवेदीले तालुक उद्योग, वाणिज्य तथा आपूर्ति मन्त्रालयमा बुझाएका छन् । विभाग स्रोतका अनुसार मन्त्रालयले पनि प्रतिवेदन अख्तियारमा बुझाएको छ । प्रतिवेदनका आधारमा अख्तियारले कर्मचारीसँग बयान लिएको हो । अनुसन्धानकै विषय भएकाले कर्मचारीलाई बोलाएको छ । छर्लंग हुने किसिमले प्रतिवेदन बनाएका छौं, प्रतिवेदन निर्माणमा संलग्न विभागका शाखा अधिकृत निरोजकुमार खत्रीले भने । २१ व्यवसायीले सुनका गहना फिर्ता नपाएको महासंघको दाबी छ । महासंघले विभागमा पठाएको विवरणअनुसार इन्द्रचोकमा रहेको शाक्य ज्वेलर्सको १३८ ग्रामको टप, १३३ ग्रामको लकेट, भेडासिंको न्यु कुमारी ज्वेलर्स एन्ड ह्यान्डिक्राफ्टको ०९० ग्राम र ०५६ ग्रामको टप फिर्ता आएको छैन । कालीमाटीको शुभश्री ज्वेलर्सले २२० ग्रामको औंठी, वटुको सूर्यबहादुर शाक्य एन्ड सन्सको ११ ग्रामको चुरा र ८ ग्रामको झुम्का, कास्कीमा रहेको दि युनाइटेड गोल्ड मार्टको १९२ ग्रामको डाइस फेन्सी औंठी फिर्ता नपाएको महासंघको विवरण छ । कास्कीकै गोरखा एन्ड वराह ज्वेलरी इन्डस्ट्रिज प्रालिको १३८ ग्रामको लकेट र दलबहादुर एन्ड सन सुनचाँदी पसलको २९८ ग्रामको क्वाइन औंठी फिर्ता नभएको विवरण महासंघले विभागमा पेस गरेको छ । पोखरास्थित अर्जुन पुग्दीभुम्दी सुनचाँदी पसलको ३८० ग्रामको फेन्सी औंठी, फेवाताल सन्तोष सुनचाँदी पसलको २ ग्रामका १ जोर टप, स्याङ्जाको कमल सुनचाँदी पसलको ०५५० ग्रामको नाकेफुली १ थान र सुवास सुनचाँदी पसलको ०६४० ग्रामको घोप्टे टप १ थान फिर्ता नपाएको महासंघको विवरण छ । यीबाहेक विभिन्न जिल्लामा अनुगमनबाट संकलित नमुना पनि फिर्ता नभएको महासंघको भनाइ छ ।"
ओलीमोदीबाट उद्घाटन आज,"भारतीय सहयोगमा निर्मित विराटनगरस्थित एकीकृत जाँच चौकी (आईसीपी) र ०७२ को भूकम्पमा परेर भत्केका घरहरूको पुनर्निर्माण परियोजनाको मंगलबार उद्घाटन हुँदै छ । प्रधानमन्त्री केपी शर्मा ओली र समकक्षी नरेन्द्र मोदीले भिडियो कन्फरेन्समार्फत संयुक्त रूपमा दुई परियोजना उद्घाटन गर्नेछन् । प्रधानमन्त्री ओलीले बालुवाटारस्थित निवास र मोदीले नयाँदिल्लीस्थित हैदरावाद हाउसको आफ्नो कार्यालयबाट एकैपटक स्विच थिचेर परियोजना उद्घाटन गर्ने बताइएको छ । विराटनगरको आईसीपी र गोरखा तथा नुवाकोटका निजी आवास पुनर्निर्माण परियोजना दुवै परियोजना भारतीय सहयोगमा सम्पन्न भएका हुन् । उद्घाटन कार्यक्रममा भारतका लागि नेपाली राजदूत नीलाम्बर आचार्य पनि सहभागी हुनेछन् । राजदूत आचार्यले आईसीपी र आवास परियोजना सम्पन्न हुनुले नेपाल र भारतबीचको सम्बन्धलाई नयाँ दिशा दिन थप सघाउने विश्वास व्यक्त गरे । पेट्रोलियम पाइपलाइनपछि आईसीपी र आवास परियोजना उद्घाटन दुई देशबीचको सम्बन्धलाई आधुनिकीकरणको दिशामा अघि बढाउने सन्दर्भमा महत्त्वपूर्ण घटना हो, उनले भने । यसअघि गत असोजमा मोतीहारीअमलेखगन्ज पेट्रोलियम पाइपलाइनको उद्घाटन पनि यही तरिकाबाट दुवै प्रधानमन्त्रीले गरेका थिए । ६८ किमि लामो पाइपलाइनको ३२७ किमि खण्ड भारत र ३६२ किमि खण्ड नेपालमा पर्छ । पाइपलाइन उद्घाटनकै बेला गोरखा र नुवाकोटको आवास पुनर्निर्माण परियोजना पनि उद्घाटन गर्ने कार्यक्रम तय गरिएको थियो । तर प्राविधिक कारण देखाएर अन्तिम समय पाइपलाइनको मात्र उद्घाटन गरियो । स्रोतका अनुसार प्राविधिक कारण भनिए पनि उद्घाटन कार्यक्रममा देखाउने भनेर भारतीय पक्षले तयार पारेको आवास पुनर्निर्माण परियोजनाको भिडियो फुटेजमा नेपाली पक्षले असहमति जनाएपछि त्यसको उद्घाटन कार्यक्रमलाई अन्तिम समयमा स्थगित गरिएको थियो । भूकम्पपछि भारतले पुनर्निर्माणका लागि नेपाललाई एक अर्ब डलर दिने घोषणा गरेको थियो । त्यसमा २५ करोड डलर अनुदान र बाँकी ७५ करोड डलर भारतीय एक्जिम बैंकमार्फत सहुलियतपूर्ण ऋण थियो । भारतले दिने प्रतिबद्धता जनाएको त्यही अनुदानबाट गोरखा र नुवाकोटका करिब ५० हजार निजी घरको पुनर्निर्माण सम्पन्न भएको हो । विराटनगरस्थित आईसीपीमा भारतको करिब दुई अर्ब रुपैयाँ सहयोग छ । पहिलोपटक सन् २००२ मा तत्कालीन प्रधानमन्त्री शेरबहादुर देउवाको भारत भ्रमणका क्रममा दुई मुलुकबीचको व्यापारलाई सहज बनाउन प्रमुख नाकाहरूमा आईसीपी बनाउने समझदारी भएको थियो । तर, लामो समयसम्म पनि उक्त समझदारीले ठोस रूप लिन सकेन । पछि सन् २०१० मा मात्र विभिन्न चार प्रमुख नाका पहिचान गरी आईसीपी गर्ने सम्झौता भयो । सोहीअनुसार नै वीरगन्ज, विराटनगर, भैरहवा र नेपालगन्जमा आईसीपी निर्माण अघि बढाइएको हो । सम्झौतामा आईसीपी निर्माणका लागि भारतले प्राविधिक र आर्थिक सहयोग तथा नेपालले आवश्यक जग्गा उपलब्ध गराउने उल्लेख छ । सोही सम्झौताअन्तर्गत निर्माण सम्पन्न भएको वीरगन्जस्थित आईसीपी यसअघि नै सञ्चालनमा आइसकेको छ । आईसीपीमा भन्सार, अध्यागमन, भण्डारण, पार्किङ, बैंकलगायत सुविधा छन् । करिब १ सय ७० बिघा क्षेत्रफलमा फैलिएको आईसीपीमा कार्गो भवन, इन्टरनेट, कोल्ड स्टोरलगायत सुविधा पनि छन् । विराटनगर आईसीपीको उद्घाटनपछि भैरहवा र नेपालगन्जको काम पनि सुरु गर्ने योजना रहेको बताइएको छ । आईसीपी सञ्चालनले नेपालको व्यापार र पारवाहनलाई पनि सहज बनाउने राजदूत आचार्यले विश्वास व्यक्त गरे । बुधनगरमा नेपाल सरकारले अधिग्रहण गरेर उपलब्ध गराएको जग्गामा भारत सरकारले आईसीपी बनाएको हो । चौकी निर्माणका लागि भारतको दिनेशचन्द्र आर अग्रवाल इन्फ्राकन प्रालि अहमदावादले सन् २०१६ डिसेम्बरमा १ अर्ब ८३ करोड ३२ लाख ८० हजारमा निर्माणको ठेक्का सम्झौता गरी निर्माण कार्य असोज १५ मा पूरा गरेको हो ।"
बर्खामा ६५! विद्युत् निःशुल्क प्रस्ताव,"७ सय ५६ मेगावाटको तमोर जलाशययुक्त आयोजना निर्माणका लागि जिम्मा पाएको चिनियाँ कम्पनीले आयोजनाबाट उत्पादित विद्युत्मध्ये वर्षायाममा साढे ६ प्रतिशत विद्युत् निःशुल्क दिने प्रस्ताव गरेको छ । आयोजना निर्माणका लागि लगानी बोर्डले आइतबार हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) र चीनको पावर कन्स्ट्रक्सन कर्पोरेसन अफ चाइना लिमिटेडसँग समझदारी गरेको थियो । दुई कम्पनीले संयुक्त उपक्रम (जेभी) मार्फत आयोजना निर्माण गर्ने प्रस्ताव लगानी बोर्डलाई बुझाएका थिए । उक्त प्रस्तावका आधारमा बोर्डले दुई कम्पनीसँग आयोजना निर्माणका लागि समझदारीपत्रमा हस्ताक्षर गरेको हो । आयोजनाबाट उत्पादित विद्युत् वर्षायाममा ६ दशमलव ५ प्रतिशत नेपाल सरकारलाई निःशुल्क उपलब्ध गराउने प्रस्ताव गरिएको एचआईडीसीएलका प्रमुख कार्यकारी अधिकृत छविराज पोखरेलले जानकारी दिए । उनका अनुसार आयोजनाका लागि १ खर्ब ३० अर्ब लागत अनुमान गरिएको छ । यो एकदमै प्रारम्भिक अनुमान हो, उनले भने, विस्तृत सम्भाव्यता अध्ययनपछि यसको सही लागत अनुमान गर्न सकिन्छ । बोर्ड र प्रस्तावक कम्पनीबीच भएको समझदारीमा २४ महिनाभित्र विस्तृत सम्भाव्यता अध्ययन सक्ने उल्लेख छ ।आयोजनामा चिनियाँ कम्पनीको ४९ र एचआईडीसीएलको ५१ प्रतिशत स्वामित्व रहने गरी निर्माण मोडालिटी प्रस्ताव गरिएको छ । आयोजनाका लागि आवश्यक लागत चिनियाँ कम्पनीले नै सहुलियत ब्याजदरमा व्यवस्थापन गर्ने बोर्ड कार्यालयमा बुझाइएको प्रस्तावमा उल्लेख छ । बोर्डलाई बुझाइएको संयुक्त प्रस्तावमा सुक्खायाममा भने उत्पादित विद्युत्को१५ प्रतिशत विद्युत् निःशुल्क उपलब्ध गराउने प्रस्ताव राखिएको छ । बोर्ड कार्यालयले भने वर्षभर नै ६५ प्रतिशत विद्युत् निःशुल्क उपलब्ध गराउनुपर्ने माग गरेको बोर्ड कार्यालय स्रोतले जानकारी दिएको छ ।हामीले वर्षभर नै उत्पादित विद्युत्को ६५ प्रतिशत विद्युत् निःशुल्क उपलब्ध गराउनुपर्ने माग गरेका छौं, बोर्ड कार्यालय स्रोतले भन्यो, यसको विषयमा प्रस्ताव पेस गर्ने दुवै कम्पनीसँग छलफल जारी रहनेछ । प्रस्ताव गर्ने कम्पनीहरूले भने विस्तृत सम्भाव्यता अध्ययन सकिएपछि मात्रै वर्षभर नै ६५ प्रतिशत विद्युत् निःशुल्क दिन सकिने, नसकिने विषयमा निर्णय गर्न सकिने बताएका छन् ।लगानी बोर्डले गत चैत १५ र १६ गते काठमाडौंमा आयोजना गरेको लगानी सम्मेलनका क्रममा तमोर जलाशययुक्त आयोजनालाई सो केस परियोजना का रूपमा राखेको थियो । यो परियोजनामा लगानीका लागि ५ वटा कम्पनीले इच्छा देखाएकोमा बोर्डको साउन १६ मा बसेको बैठकले एचआईडीसीएलसँग जेभी रहेको पावर कन्स्ट्रक्सन कर्पोरेसन अफ चाइना लिमिटेड तथा नेब्रास पावर कतार होल्डिङसँग जेभी रहेको फुजी इलेक्ट्रिक कम्पनी लिमिटेड जापानसँग २१ दिने म्याद राखेर सिलबन्दी प्रस्ताव माग गर्ने निर्णय गरेको हो ।दुवै प्रस्ताव अध्ययनका लागि बोर्ड बैठकले ऊर्जा, जलस्रोत तथा सिँचाइमन्त्री वर्षमान पुनको संयोजकत्वमा प्राविधिक समिति गठन गरेको थियो । सोही समितिले प्रस्तावको अध्ययन गरी बोर्डलाई समझदारीका लागि सिफारिस गरेको हो । बोर्डले दुईवटा कम्पनीसँग प्रस्ताव माग गरे पनि एचआईडीसीएलसँगको जेभीमा पावर कन्स्ट्रक्सन कर्पोरेसन अफ चाइना लिमिटेडले मात्रै प्रस्ताव पेस गरेको थियो । बोर्ड कार्यालय मातहत आउनुअघि तमोरको अध्ययन नेपाल विद्युत् प्राधिकरणले गरिरहेको थियो । विद्युत् विकास विभागले तमोर जलाशययुक्त आयोजना अध्ययनका लागि ०७० साउन १६ गते प्राधिकरणलाई अनुमतिपत्र दिएको थियो । एसियाली विकास बैंक (एडीबी) को सहयोगमा प्राधिकरणले आयोजनाको विस्तृत परियोजना प्रतिवेदन तयार गर्ने प्रक्रिया अघि बढाउँदै गर्दा अध्ययनको म्याद सकिएपछि विभागले प्राधिकरणलाई म्याद थप गरिदिएन ।सन् १९८५ मा जापानी सहयोग नियोग (जाइका) ले पहिचान गरेको यो आयोजना ऊर्जा विकासका हिसाबले महत्त्वपूर्ण मानिन्छ । कोसी नदी जलस्रोत विकास गुरुयोजना तयार पार्ने क्रममा आयोजनाको पहिचान गरिएको हो । पूर्वी नेपालको तेह्रथुम, पाँचथर र ताप्लेजुङ जिल्लाको सिमानामा बन्ने आयोजना ७६२ मेगावाट जडित क्षमतामा बनाउने सकिने प्राधिकरणको निष्कर्ष छ । बोर्ड कार्यालयले भने आयोजनालाई ७ सय ५८ मेगावाट जडित क्षमता हुने भन्दै प्रस्ताव पेस गरेको छ । यद्यपि आयोजनाको विस्तृत अध्ययनपछि मात्रै उपयुक्त जडित क्षमता पहिचान हुनेछ ।विद्युत् प्राधिकरणले गरेको प्रारम्भिक अध्ययनअनुसार यो आयोजना सुक्खायाममा दैनिक ८ घण्टा सञ्चालन गर्न सकिन्छ भने वर्षायाममा १६ घण्टा लगातार सञ्चालन गर्न सकिने देखिन्छ । बाह्रै महिना ऊर्जा उत्पादनका हिसाबले यो आयोजना महत्त्वपूर्ण हुने भन्दै प्राधिकरणले यसलाई प्राथमिकतामा राखेको थियो । प्राधिकरणले प्रारम्भिक अध्ययन गर्दै आयोजनालाई आकर्षक बनाउन १३ प्रतिशत भायबिलिटी ग्याप फन्डिङ (नाफामूलक बनाउन सरकारले गरिदिने लगानी) गर्नुपर्ने निचोड निकालेको थियो । आयोजनाले सुक्खायाममा १ हजार १ सय ११ गिगावाट आवर र वर्षायाममा १ हजार ८ सय ७२ गिगावाट विद्युत् उत्पादन गर्न सक्छ ।"
तल्लो मोदीको उत्पादन मिति अन्योल,"दुई वर्षअघि नै उत्पादन दिने लक्ष्यसाथ ०६९ असारबाट सुरु भएको तल्लो मोदी जलविद्युत् आयोजनाबाट तत्काल उत्पादन तत्काल नहुने भएको छ । टनेलभित्र देखिएको समस्याका कारण ०७४ असारभित्रै उत्पादन सुरु गर्ने भनिए पनि २० मेगावाटको आयोजना उत्पादन मितिबारे अन्योल उत्पन्न भएको हो ।मानवीय तथा प्राकृतिक प्रतिकूलताका कारण उत्पादन मिति एक वर्ष सर्ने देखिएको छ । भूकम्प, स्थानीयको अवरोधलगायत कारणले क्षति बेहोरेको आयोजनाले परीक्षणका क्रममा अर्को झन्झटिलो क्षति बेहोरेपछि उत्पादनबारे अन्योल बढेको हो । सबै काम सकेर परीक्षण उत्पादनका लागि पानी पठाउने क्रममा टनेल चुहिएपछि आयोजना पक्ष मर्मतमा जुटेको छ । टनेलको धेरैजसो ठाउँमा पानी चुहिने समस्या समाधान गर्न केही समय लाग्ने आयोजनाले बताएको छ, जसका कारण अब उत्पादन मिति यही समयमा हुन्छ भनेर सार्वजनिक गर्न नसकिने आयोजना प्रमुख पवनकुमार यादवको भनाइ छ । स्थानीयले आयोजनाको टनेल डिजाइनकै क्रममा कमजोरी भएको दाबी गरेका छन् । आयोजना पक्षले भने डिजाइनमा कुनै शंका नरहेको प्रस्ट्याएको छ । डिजाइन फेलको कुरा होइन । पछि पानी लिक भएकाले समस्या देखिएको हो, यादवले भने, काम गर्दै छौं । यसको एस्टिमेट निकालिएको छैन । यसबाट आयोजनालाई हुने नोक्सानीबारे पनि मूल्यांकन भइरहेको छ । निजी क्षेत्रको मोदी इनर्जी लिमिटेडले निर्माण गरिरहेको टनेल परीक्षणका क्रममा पानी चुहिएपछि अहिले मर्मत भइरहेको छ । गत वैशाख अन्तिम साता परीक्षणका लागि टनेलमा पानी पठाउँदा धेरै ठाउँबाट पानी चुहिएपछि सबै रोकेर मर्मत थालिएको हो । मर्मतको काम सकेपछि गत कात्तिक १० गते लक्ष्मीपूजाका दिन परीक्षण गर्ने योजना थियो । दोस्रो योजना पनि असफल भएपछि टनेलको सबै भागको गहन मर्मत थालेको हो । कम्पनीका अनुसार अडिट २ को पाँच सय मिटरभित्रको टनेलमा पानी चुहिने समस्या देखिएको छ । कडा चट्टान क्षेत्रका बीचबीचमा छिद्र रहेका कारण पानी चुहिने समस्या देखिएको प्राविधिकले बताएका छन् । अहिले चट्टानमा रहेका छिद्रहरूमा ग्राउन्डिङ गर्ने काम केही समयभित्रै सकेर परीक्षण उत्पादन थाल्ने आयोजनाका जनसम्पर्क अधिकृत सुरेन्द्र बेल्बासेको भनाइ छ । पानी चुहिने समस्या तत्कालका लागि सामान्य लागे पनि आसपासमा भएको बस्ती र टनेल सँगसँगैको मध्यपहाडी लोकमार्गको पोखराबागलुङ सडकखण्डमा आइपर्न सक्ने जोखिमलाई ध्यानमा राखेर कंक्रिटिङ र ग्राउन्डिङको काम भइरहेको उनले जानकारी दिए । कुस्मा नगरपालिका७ चुवाको परादीस्थित पावर हाउसदेखि मोदी गाउँपालिकाको पातीचौरसम्म ४ हजार २ सय मिटर लामो टनेल छ । साउथ एसिएन इन्फ्रास्टक्चर लिमिटेडले सुरुङ निर्माणको काम सकेको थियो । विद्युत् आयोजनाको कम्पनीलाई जिम्मा नलगाउँदै टनेलमा समस्या देखिएका कारण मर्मतको जिम्मा पनि साउथ एसियन कम्पनीले नै लिनुपर्ने आसय निर्माण कम्पनीको छ । तर यस विषयमा कुनै कुरा नभएको प्रमुख यादवले बताए । काम भइरहेको छ । कसले गर्ने भन्ने कुरा अहिले नगरौं, उनले भने । यसअघि पावर हाउसदेखि प्रसारण लाइनमा विद्युत् पठाउने तार काटिँदा पनि केही समय निर्माणमा ढिलाइ भएको थियो । परादीस्थित पावरहाउस नजिकैबाट मोदीको पारितर्फको प्रसारण लाइनको टावरमा पठाउने विद्युत्को तार करिब सात मिटर नपुगेपछि कम्पनीलाई टाउको दुखाइ भएको थियो । आयोजनाले तारको दूरी नाप्ने इन्जिनियरको सानो कमजोरीले करिब चार महिना काम रोकिएको थियो ।"
यामाहाको नयाँ योजना,"काठमाडौं (कास) यामाहाको आधिकारिक विक्रेता एमएडब्ल्यू इन्टरप्राइजेजले विवाहको मौसमलाई लक्ष्य गर्दै दाम्पत्य जीवनको सुरुआत, यामाहा सलुटोको साथ योजना ल्याएको छ । योजनाअन्तर्गत यामाहा सलुटो र यामाहा एसजेड आरआरभी २० खरिदमा ग्राहकले भिडियोकनको ३२ इन्च एलईडी टीभी पाउँछन् । उक्त योजना आइतबारदेखि देशभर रहेका सबै यामाहा डिलरमा लागू गरिएको कम्पनीले जारी गरेको विज्ञप्तिमा उल्लेख छ ।"
गिनिजको उपाधि कोनालाई,"काठमाडौं (कास) इलेक्ट्रिक एसयूभी कोनाले गिनिज वर्ल्ड रेकर्ड्सको उपाधि जित्न सफल भएको छ । हुन्डाई कोना इलेक्ट्रिक पहिलो इलेक्ट्रिक एसयूभी एक्सएफ, जसलाई ५,७३१ मिटर उचाइमा तिब्बतको साउला पाससम्म चलाइएको थियो ।"
पोखरामा गरिमाको शाखा,काठमाडौं (कास) गरिमा विकास बैंकले सोमबारबाट पोखराको लेकसाइडमा शाखा सञ्चालनमा ल्याएको छ । राष्ट्र बैंक पोखराका निर्देशक डिल्लीराम पोखरेलले शाखाको उद्घाटन गरे ।
कान्तिराउन्ड टेबल सहकार्य,काठमाडौं (कास) कान्ति बाल अस्पताल र राउन्ड टेबल नेपालबीच सोमबार ब्लड बैंक सञ्चालन ल्याउनेसम्बन्धी सम्झौता भएको छ । अस्पतालमा निष्क्रिय अवस्थामा रहेको सम्झौतापछि राउन्ड टेबलले पाँच जना स्वयंसेवकलाई लाग्ने खर्च बेहोर्नेछ ।
टाटाको विजेता सार्वजनिक,"काठमाडौं (कास) टाटा मोटर्सको आधिकारिक विक्रेता सिप्रदी ट्रेडिङले गत शुक्रबार दसैं बम्पर लक्की ड्र का विजेता सार्वजनिक गरेको छ । विजेता १३ जनाले एलजीका टीभी, १३ जनाले एलजीकै वासिङ मेसिन, १३ जनाले सामसुङका मोबाइल, १५ जनाले दुबई टुर, १५ जनाले सोनीको टीभी र ७ जोडीले क्रुजमा घुम्ने अवसर पाएका छन् ।"
हिमपातले रोकियो काम,"धार्चे गाउँपालिका४ लाप्राकस्थित गुप्सीपाखामा एकीकृत नमुना बस्ती त ठडियो तर पुनर्निर्माणले पूर्णता पाएको छैन । शौचालय र तलामा काठ छाप्ने काम बाँकी नै छ । दुई वर्षभित्रै बनाइसक्ने लक्ष्य राखिएकामा चार वर्ष बिते पनि हस्तान्तरणको मिति तय भएको छैन । निर्माणको जिम्मा पाएको गैरआवासीय नेपाली संघ (एनआरएनए) ले काम नसकी हस्तान्तरणका लागि पटकपटक प्रयास गरेको थियो । बस्तीले पूर्णता नपाई जिम्मा नलिने अडानमा स्थानीय रहेपछि हस्तान्तरण रोकियो । निर्माणको अन्तिम चरणमा रहको बस्तीको काम हिमपातका कारण पुस १९ यता रोकिएको छ । शौचालय निर्माणको करिब ७० प्रतिशत काम सकिएको छ । हिउँ नपग्लिएकाले बाँकी काम हुन सकेको छैन । लगातार काम भए २५ दिनमा काम सकिने एनआरएनए बताउँछ । अहिले यहाँ ३ फिट हिउँ जमेको छ । २७ सय मिटर उचाइको उक्त क्षेत्रमा चार महिना हिउँ पर्ने भएकाले बस्न गाह्रो रहेको स्थानीय बताउँछन् । अधिकांश स्थानीय पुरानै बस्तीका घर मर्मत गरेर बसिसकेका छन् । कतिपय घरधुरी गुप्सीपाखाको घरको आशामा अझै टहरामै दिनरात कटाइरहेका छन् । दुई घर अनिवार्य चाहिने भयो, स्थानीय दीपक गुरुङले भने, यति चिसो ठाउँ छ, चिसो छल्न तलमाथि गर्नैपर्छ । ५ सय ७३ घरवासीलाई पर्यटनसँग जोड्न सके खण्डहर हुनबाट जोगाउन सकिने धार्चे गाउँपालिकाका अध्यक्ष सन्तबहादुर गुरुङ बताउँछन् । यो बस्तीलाई उद्यमी गाउँका रूपमा विकास गर्न अध्ययन भइरहेको उनले बताए । यो वर्षको हिउँ कति समय बस्छ, अहिले भन्न सक्ने अवस्था छैन, उनले भने, बूढाबूढीका लागि कष्टकर हुन्छ, जीविकोपार्जनको पाटोमा लैजान सकिए खण्डहर हुनबाट जोगाउन सकिन्छ । यसका लागि सामुदायिक होमस्टे, कुटिर उद्योगको परिकल्पना अघि सारेको उनको भनाइ छ । जडीबुटीका लागि प्रख्यात छ, अल्लोबाट कपडा, भेडाको ऊनबाट राडी, चोयाबाट विभिन्न सामग्री उत्पादन गरी उद्यमी गाउँ बनाउन सकिन्छ, उनले भने ।बस्तीको पूर्वाधार निर्माणका लागि चालु वर्ष दुई करोड रकम आएको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाई (भवन) की प्रमुख सुनिता श्रेष्ठले बताइन् । नाली र रिटेनिङ स्ट्रक्चर बनाउने हो, टेन्डर प्रक्रिया सुरु गर्ने तयारीमा छौं, उनले भनिन् । लाप्राक बस्तीका भित्री सडकलगायत पूर्वाधार विकासका लागि मात्र २५ करोड लाग्ने अनुमान गरिएको छ ।"
म्यानपावरलाई सवा करोड जरिवाना,घानामा सुरक्षा गार्डको काम लगाउने भन्दै ठगी गर्ने म्यानपावर कम्पनीलाई वैदेशिक रोजगार विभागले १ करोड २१ लाख रुपैयाँ क्षतिपूर्तिसहित जरिवाना तिराउने निर्णय गरेको छ ।विभागले बीएन्डबी एचआर म्यानेजमेन्ट कम्पनीमाथि १५ जना पीडितलाई क्षतिपूर्ति र जरिवाना तिराउने निर्णय गरेको हो । म्यानपावरले मासिक १ हजार ५ सय ७० अमेरिकी डलर तलब पाउने भन्दै प्रतिव्यक्ति ११ लाख रुपैयाँसम्म असुलेको थियो । घाना पुगेर फर्केका कामदारले उजुरी दिएपछि म्यानपावरलाई कारबाही गरिएको विभागका निर्देशक हरिप्रसाद ज्ञवालीले जानकारी दिए । विभागले ८ जनालाई ५८ लाख ३० हजार र ७ जनालाई ५९ लाख ७६ हजार ४ सय क्षतिपूर्ति तिराउने निर्णय गरेको छ । पीडितलाई म्यानपावरको धरौटीबाट कट्टा गरी क्षतिपूर्ति दिइने उनले बताए । वैदेशिक रोजगार ऐनअनुसार म्यानपावरले पुनरावेदन गर्न पाउने भएकाले पीडितले ३५ दिनपछि मात्रै क्षतिपूर्तिबापतको रकम पाउनेछन् । म्यानपावरले घानामा कामदार पठाउन विभागसित पूर्वस्वीकृति लिएको थिएन । म्यानपावारले नक्कली कागजातमा पठाइएका कतिपय नेपाली यूएईको विमानस्थलबाट फर्काइएका थिए । चार जना भने घाना पुगेर फर्केका थिए । घानामा एक महिना अलपत्र परेर फर्केका सन्तोष थापाले आफूहरूलाई निकै टाढाको जंगलमा लगेर राखिएको बताए । विभागले म्यानपावर र यसका सञ्चालकलाई थप कारबाहीका लागि प्रहरीलाई समेत आग्रह गरेको छ । विभागको अनुमतिबिना कामदार पठाएमा प्रहरीले समेत दोषी म्यानपावर सञ्चालकमाथि अनुसन्धान प्रक्रिया अगाडि बढाई मानव बेचबिखन मुद्दामा कारबाही गर्न सक्ने कानुनी व्यवस्था छ ।
संस्थालाई घर भाडामा नदिन उर्दी,धनकुटा (कास) नेत्रविक्रम चन्द समूहले जिल्लामा सञ्चालनमा रहेका गैरसरकारी संस्थाको कार्यालयका लागि घर भाडामा नदिन उर्दी जारी गरेको छ । समूहका धनकुटा इन्चार्ज दर्शन किराती र सचिव सुदर्शन थापाले जारी गरेको विज्ञप्तिमा संस्था राखेका कार्यालय पनि हटाउन भनिएको छ । यसअघि उक्त समूहनिकट जिल्ला जनपरिषद्ले वित्तीय तथा लघुवित्त संस्थाहरूलाई आफ्नो कारोबार बन्द गर्न दबाब दिएको थियो । तीन दिनअघि धनकुटाको पाख्रीबासमा ६ जिल्लाका सुरक्षा प्रमुखको अन्तरजिल्ला सुरक्षा समन्वय बैठकमा उक्त समूहका गतिविधि निस्तेज पार्ने विषय प्रमुख एजेन्डामा थियो ।
शंकास्पद बिरामीको नमुना विदेश पठाइने,"नोबेल कोरोना भाइरसका शंकास्पद बिरामीको रगत र र्यालको नमुना विशेष परीक्षणका लागि विदेश पठाइने भएको छ । चीनमा निमोनिया उत्पन्न गर्ने नयाँ भाइरस देखिएपछि त्यहाँबाट आएका बिरामी नेपाली विद्यार्थीको शुक्रराज ट्रोपिकल तथा सरुवा रोग अस्पतालमा उपचार गरिएको थियो । अन्य बिरामीभन्दा अलग राखेर उनको डेंगु, स्क्रब टाइफस, इन्फ्लुएन्जालगायत सबै जाँच गरिएको थियो । उनी चीनको वुहानबाट छुट्टीमा नेपाल फर्किएका थिए । नेपालमा परीक्षण गर्ने उपकरण नभएकाले उनको नमुना विदेश पठाउन लागिएको हो ।ज्वरो, खोकीलगायतका लक्षण देखिएका ती बिरामीको नमुना विश्व स्वास्थ्य संगठन (डब्लूएचओ) को समन्वयमा एकदुई दिनभित्रै भारतको पूणेस्थित नेसनल इन्स्टिच्युट अफ भाइरोलजी वा हङकङ पठाइने इपिडिमियोलजी तथा रोग नियन्त्रण महाशाखा (ईडीसीडी) का निर्देशक डा विवेककुमार लालले जानकारी दिए । उक्त परीक्षणको प्रतिवेदन आएपछि मात्र ती विद्यार्थी नोबेल कोरोना भाइरसबाट संक्रमित रहेनरहेको स्पष्ट हुनेछ । डब्लूएचओका अनुसार विश्वमै पहिलोपटक चीनको वुहानकै समुद्री खाद्य बजारमा यो भाइरस देखिएको हो । हालसम्म उक्त भाइरसबाट संक्रमित अधिकांश बिरामी समुद्री खाद्य बजारमा काम गर्ने छन् । कोरोना भाइरस ऊट, बिरालो, चमेरोसहित थुप्रै पशुमा प्रवेश गरिरहेको छ । चीनका सरकारी अधिकारीका अनुसार यो भाइरस एक व्यक्तिबाट अर्को व्यक्तिमा सरेको स्पष्ट प्रमाण छैन । हाल अस्थायी रूपमा वुहान सीफुड होलसेल मार्केट बन्द गरिएको छ । उक्त बजारमा समुद्री जीवजन्तुलगायत चमेरो, बिरालोजस्ता जनावरको मासुसमेत बिक्री गरिन्छ, ईडीसीडीका जुनोटिक र अन्य सरुवा रोग शाखा प्रमुख डा हेमन्तचन्द्र ओझाले भने । उनका अनुसार पशुमा हुने कोरोना भाइरस मान्छेमा सर्छ । यो भाइरसको जोखिममा नेपालसमेत छ । तथ्यांकअनुसार भारतपछि सबभन्दा बढी पर्यटक चीनबाट आउँछन् । सन् २०१८ मा १ लाख ५३ हजार र सन् २०१९ मा १ लाख ६९ हजार चिनियाँ नेपाल आएका थिए । अहिले चीनको नयाँ वर्ष छ, जनवरी तेस्रो सातादेखि मार्चसम्म उनीहरूको घुमफिर समय हो, त्यही समय बढी मात्रामा नेपाल आउँछन्, ईडीसीडीका निर्देशक डा लालले भने । नोबेल कोरोना भाइरसबाट संक्रमित भएनभएको जाँच गर्न त्रिभुवन अन्तर्राष्ट्रिय विमानस्थलमा पर्यटकहरूको विशेष स्वास्थ्य निगरानीसमेत सुरु गरिएको छ । यो भाइरसबाट बच्न हाल कुनै खोप छैन । डा लालका अनुसार विमानस्थलको हेल्थ डेस्कमा शंकास्पद बिरामीको पहिचान गर्न विशेषज्ञ चिकित्सकको टोली राखिएको छ । ज्वरो, घाँटीको दुखाइ, सास फेर्न असजिलो भएका र खसखस भएका पर्यटकलाई हेल्थ डेस्कमा सम्पर्क राख्नसमेत भनिएको छ । विशेषज्ञहरूका अनुसार विमानस्थलमा शरीरको तापक्रम स्वचालित रूपमा जानकारी दिने थर्मल स्क्यानर छैन । थर्मल स्क्यानर नभएसम्म ज्वरोका शंकास्पद बिरामी छुट्याउन गाह्रो हुन्छ । रुघाखोकी वा ज्वरोलगायत समस्या देखिएको भन्दै स्वेच्छाले हेल्थ डेस्कमा आउनेमध्ये शंकास्पदलाई मात्र अन्य बिरामीभन्दा छुट्टै राखेर उपचार सुरु गर्न सकिन्छ, एक स्वास्थ्य अधिकारीले भने । भारतको केन्द्रीय स्वास्थ्य मन्त्रालयले समेत सचेतना जारी गर्दै छिमेकी मुलुकबाट आउने यात्रीका लागि दिल्ली, मुम्बई, कोलकातालगायतका विमानस्थलमा थर्मल स्क्यानरले जाँच गर्न सुरु गरेको छ । हाल विमानस्थलमा शंकास्पद बिरामी देखिए तुरुन्त क्वारेन्टाइन (अन्य व्यक्तिभन्दा अलग) गरेर उपचार प्रक्रियामा लग्ने व्यवस्था मिलाइएको छ, डा ओझाले भने । उनका अनुसार नोबेल कोरोना भाइरस मात्र नभई इन्फ्लुएन्जाको मौसमसमेत सुरु भएकाले थप सतर्कता आवश्यक छ । यो भाइरस साधारण रुघाखोकीदेखि गम्भीर सेभियर अक्युट रेस्पिरेटर सिन्ड्रोम (सार्स) को कारण बन्न सक्छ । कोरोनालगायत भाइरसबाट जोगिन नियमित रूपमा साबुनपानीले हात धुने र सेनिटाइजरको प्रयोग गर्नुपर्छ । रोग सर्ने जोखिम भएका ठाउँमा बस्दा मास्क लगाउनुपर्छ । संक्रमित व्यक्तिसँग धेरै नजिक नजाने, उनीहरूको भाँडाकुँडा प्रयोग नगर्ने र एकअर्कालाई छुनु हुँदैन ।"
अन्तरसम्बन्ध विधेयक पारित,"काठमाडौं (कास) राष्ट्रिय सभाले सोमबार संघ, प्रदेश र स्थानीय तह (अन्तरसम्बन्ध व्यवस्थापन) विधेयक पारित गरेको छ । प्रधानमन्त्री कार्यालयले पेस गरेको उक्त विधेयकमा सभाले सुरुदेखि अन्त्यसम्मै फेरबदल गरेको छ ।विधायन समितिले विधेयकमाथि महिनौं छलफल गरेको थियो । समितिले प्रत्येक प्रदेशमा पुगेर प्रदेश सरकार र प्रदेशसभाका सदस्यहरूसँग अन्तर्क्रिया गरेको थियो । अब उक्त विधेयक प्रतिनिधिसभाको प्रक्रियामा जानेछ ।पारित विधेयकको व्यवस्थाअनुसार तीन तहबीच समन्वय र अन्तरसम्बन्ध व्यवस्थित गर्न प्रधानमन्त्रीको अध्यक्षतामा राष्ट्रिय समन्वय परिषद् गठन हुनेछ । परिषद्मा संघका अर्थ, कानुन, गृह, संघीय मामिलामन्त्री, प्रदेश सरकारका मुख्यमन्त्रीहरू, संघीय संसद्मा प्रतिनिधित्व गर्ने दलका एकएक जना सांसद सदस्य हुनेछन् । परिषद्मा प्रधानमन्त्रीले तोकेको गाउँपालिका, नगरपालिका, जिल्ला समन्वय समितिका प्रमुखउपप्रमुखमध्ये प्रत्येक प्रदेशबाट कम्तीमा एकएक जना महिलासहित तीन जनाका दरले २१ जना थप सदस्य मनोनीत हुने व्यवस्था छ ।विधेयकले संघ, प्रदेश र स्थानीय तहबीचको अन्तरसम्बन्धका आधारहरू पनि तय गरेको छ । विधायन व्यवस्थापन समितिका सभापति परशुराम मेघी गुरुङले तीन तहबीचको अन्तरसम्बन्ध र समन्वय व्यवस्थित गर्न विधेयकमा स्पष्टता ल्याइएको बताए ।"
एक्यापको म्याद थपिने,"पदयात्राका लागि विश्वमै प्रख्यात अन्नपूर्ण संरक्षण क्षेत्र आयोजना (एक्याप) को म्याद ३ देखि ६ महिना थप गर्ने गरी वन तथा वातावरण मन्त्रालयले छलफल अघि बढाएको छ । अर्धसरकारी निकाय राष्ट्रिय प्रकृति संरक्षण कोष (एनटीएनसी) लाई ५ वर्षका लागि एक्याप व्यवस्थापन गर्न दिइएको म्याद माघ ३ मा सकिएको छ । गण्डकी प्रदेश र एक्याप फैलिएका ५ जिल्लाका १५ वटा स्थानीय तहले ३ देखि ६ महिना म्याद थप्न वन तथा वातावरण मन्त्रालयलाई दबाब दिँदै आएका छन् । त्यसपछि एक्यापलाई प्रदेशअन्तर्गत राखी स्थानीय तहले कार्यान्वयन गर्ने व्यवस्था गरिनुपर्ने माग प्रदेश सरकार तथा स्थानीय निकायले राखेका छन् । गण्डकी प्रदेशका मुख्यमन्त्री र स्थानीय तहका जनप्रतिनिधिको मागअनुसारै म्याद थप्ने गरी हामीले आन्तरिक छलफल गरिरहेका छौं, मन्त्रालयका प्रवक्ता सहसचिव सिन्धुप्रसाद ढुंगानाले कान्तिपुरसँत भने, बढीमा ६ महिना म्याद थपेर त्यसपछिको व्यवस्थापनको ढाँचा (मोडालिटी) सहितको कार्ययोजना बनाइनेछ । एक्यापको म्याद सकिनु एक दिनअघि पोखरामा गरिएको छलफलमा गण्डकी प्रदेशका मुख्यमन्त्री पृथ्वीसुब्बा गुरुङ, प्रतिनिधिसभा, राष्ट्रिय सभा, प्रदेशसभा सांसद र अधिकांश स्थानीय तहका जनप्रनिनिधिले एक्यापको व्यवस्थापन, सञ्चालन, अनुगमन तथा मूल्यांकन प्रदेश र स्थानीय सरकारअन्तर्गत हुनुपर्ने माग राखेका थिए । प्रदेशसहित स्थानीय तहका जनप्रनिनिधिले एक्यापको व्यवस्थापन र लाभको बाँडफाँट स्थानीय जनताले लिने गरी नयाँ ढाँचामा व्यवस्थापन गर्नुपर्ने आवाज उठाएपछि मन्त्रालयले मन्त्रिपरिषद्मा पेस गरिने प्रस्तावबारे छलफल अघि बढाएको हो । पोखरामा सरोकारवाला निकायले उठाएका मुद्दामा केन्द्रित भएर नयाँ प्रस्ताव तयार गर्छौं, प्रवक्ता ढुंगानाले थपे, दुईतीन दिनमा प्रस्ताव तयार गरेर मन्त्रिपरिषद्बाट निर्णय गराउँछौं । एक्यापको व्यवस्थापन २०४८ सालदेखि एनटीएनसीले गर्दै आएको छ । एक्याप क्षेत्रमा सन् २०१८ मा एक लाख ८० हजार ९३ जना विदेशी र १ हजार १२७ जना नेपालीले पदयात्रा गरेका थिए । त्यसबाट एक्यापले ३० करोड ८८ लाख ४९ हजार २ सय ३ रुपैयाँ आम्दानी गरेको थियो । पर्यटकले तिर्ने रकम सिधै एक्यापको खातामा जम्मा हुन्छ । त्यही आम्दानी एनटीएनसीको मुख्य कमाइ हो । एक्यापले नै मुख्य आम्दानी दिने भएकाले सकेसम्म एनटीएनसी त्यहाँबाट बाहिरिन नचाहने संरक्षणकर्मीहरूको आरोप छ । लमजुङ, मनाङ, कास्की, मुस्ताङ र म्याग्दीको ७ हजार ६ सय २९ वर्गकिलोमिटर क्षेत्रफलमा फैलिएको एक्याप २०४२ सालमा स्थापना भएको हो ।"
राष्ट्रिय सभा उम्मेदवार सिंहविरुद्ध उजुरी,"धनुषा (कास) प्रदेश २ बाट अल्पसंख्यक समूहअन्तर्गत राष्ट्रिय सभामा उम्मेदवारी दिएका राजपाका शेखर सिंहको उम्मेदवारी खारेज गर्न माग गर्दै उजुरी परेको छ । कांग्रेस उम्मेदवार भोला पञ्जियारले सिंहको उम्मेदवारी खारेजीको माग गर्दै निर्वाचन अधिकृतको कार्यालयमा उजुरी दर्ता गराएका हुन् ।सिंहले कुटपिट तथा अंगभंग मुद्दामा दुई वर्ष कैद र जरिवाना फर्छ्योट नगरेको दाबी गर्दै पञ्जियारले निर्वाचन अधिकृतको कार्यालयमा सोमबार निवेदन दिएका हुन् । ०४४ असार ३० मा सप्तरी जिल्ला अदालतले कुटपिट तथा अंगभंग मुद्दामा सिंहलाई दुई वर्ष कैद सजाय तोकेको निवेदनमा उल्लेख छ । राजपा उम्मेदवार सिंहले अदालतको फैसलाअनुसार कैद भुक्तान गरिसकेको दाबी गरेका छन् । राष्ट्रिय सभामा नेकपाराजपा र कांग्रेससमाजवादी गठबन्धनबाट उम्मेदवारी दिइएको छ । जिल्ला निर्वाचन कार्यालयका धनुषाकी प्रमुख पुष्पा झाले सिंहविरुद्धको उजुरी निर्वाचन आयोगले हेर्ने बताइन् । यहाँ आएको उजुरी हामी आयोगमा पठाउँछौं, उनले भनिन् ।"
किनमेल गर्न घोडा चढेर भारत,"दक्षिणी इलामको रोङ गाउँपालिका६ रम्याङका दलबहादुर राई हाट भर्न घोडा चढेर मेचीपारिको भारतीय बजार लुहागढ र नक्सल धाउँछन् । उनी यसरी धाउन थालेको वर्षौं बित्यो । दक्षिणी र दक्षिणी पूर्वी इलामवासीको किनमेल गर्ने मुख्य थलो सीमावर्ती भारतीय बजार हो । हिउँदमा त सहजै हुन्छ, मेची नदी तरेर भारतीय बजार धाउँदै आएका दलबहादुरले अनुभव सुनाए, बर्खामा चाहिँ तर्न हम्मे पर्छ । रोङकै सलकपुर र सूर्योदय नगरपालिका५ को सुङतुङ, अम्बिटार, गोरखजस्ता स्थानका गाउँले पनि करिब १५ किलोमिटर टाढाको भारतीय बजार धाउँछन् । घोडा हुनेहरू घोडा चढ्छन् । नहुनेहरू पैदलै । अधिकांशका घोडा छन् । लोहागढ र नक्सलबाडी हाम्रो परम्परादेखिको बजार हो, राई भन्छन्, घोडाको सहारामा बिसौं वर्षदेखि हामी धाइरहेका छौं । रम्याङदेखि करिब ९ किलोमिटर नजिकै हर्कटे र फिक्कल बजार छन् तर रम्याङका मणिकुमार राईको मनलाई नेपालीले भन्दा भारतीय बजारले तान्छ । शनिबार र मंगलबार लाग्ने नक्सलबाडी र लोहागढ हाट दौडिहाल्छन् । उनका अनुसार पहिला सडक नहुँदा यही घोरेटो हिँडेर पितापुर्खा भारतीय बजार पुग्थे । खासमा नेपाली बजारको तुलनामा भारतमा बस्तु सस्तो खरिद गर्न पाइने कारणले उनीहरूको मुख्य बजार बनेको हो नक्सल र लोहागढ । सामान किन्न मात्रै होइन, बेच्न पनि उनीहरू भारतै पुग्छन् । सामान किन्दा सस्तोमा पाइने र बेच्दा पनि महँगोमा बिक्री हुने भएकाले हामीलाई भारतीय बजार सुलभ भएको हो, दलबहादुर भन्छन् । उनका अनुसार नेपाली कृषिजन्य उत्पादनको माग भारतीय बजारमा बढी छ । त्यही भएर धेरै नाफा खाएर बेच्न सकिन्छ । हाम्रो उत्पादन बेच्छौं, भारतको उत्पादन लिएर घर फर्किन्छौं, केही पैसा पनि बचाएर आउँछौं, उनी भन्छन् । विगतमा रोङ ६ को सलकपुरबाट बर्सेनि लाखौं रकमको सुन्तला यही बाटोबाट भारत निर्यात हुन्थ्यो तर पछिल्लो समय भने भारतीय सीमा सुरक्षा बलको कडाइका कारण नेपाली उत्पादन सहजै भारतीय बजारमा पुर्याएर बेच्न गाह्रो हुने गरेको बताउँछन् ।रोङ गाउँपालिका६ का अध्यक्ष मणिकुमार स्याङ्बो (सुवास) का अनुसार नेपाली बजार सानो र महँगो छ । सजिलो र सस्तोका लागि भारतीय बजार धाउन थालिएको हो । वर्षौं पहिलादेखि नै यो गाउँका मान्छे किनमेलमा भारत पुग्थे, स्याङ्बोले भने ।"
अख्तियारको चासोपछि दुई क्रसर बन्द,"लमजुङ (कास) नगरपालिकाको इजाजत लिएर सञ्चालित दुई क्रसर उद्योग अख्तियार दुरुपयोग अनुसन्धान आयोगको पत्रपछि बन्द भएका छन् । त्रिवेणी रोडाढुंगा एन्ड ब्लक उद्योग र लमजुङ क्रसर एन्ड कन्स्ट्रक्सन बन्द गरिएका हुन् । मापदण्ड पूरा नगरी सञ्चालन गर्न नपाइने भन्दै जिल्ला प्रशासनले दुवै उद्योगलाई गत कात्तिक २८ मा पत्र काटेको थियो । क्रसरले दर्ता, नवीकरण तथा न्यूनतम मापदण्ड पूरा गरेका थिएनन् । प्रशासनले बन्द गर्न निर्देशन दिए पनि मंसिर २३ गते बेंसीसहर नगर कार्यपालिका बैठकले सञ्चालनको निर्णय गर्यो । निर्माण सामग्री अभावमा विकासका योजना प्रभावित भएकाले चलाउन अनुमति दिइएको नगरप्रमुख गुमानसिंह अर्यालले बताए । नगरले अनुमति दिएपछि अख्तियारले पुस १४ मा जिल्ला प्रशासन र नगरपालिकालाई एकै दिन पत्र पठायो । क्रसरबारे छानबिन गरी रायसहित प्रतिवेदन उपलब्ध गराउन प्रशासनलाई पाँच दिनको र प्रमाणित कागजातपत्र उपलब्ध गराउन नगरपालिकालाई तीनदिने म्याद दिइयो । अख्तियारमा उजुरीसमेत परेपछि नगरपालिकाले दुवै क्रसर हाललाई बन्द गराएको हो । मापदण्ड पूरा गर्न असार मसान्तको समय तोकेका हौं । यसबीच आवश्यक कागजपत्र मिलाउन भनेका छौं, नगर प्रमुख अर्यालले भने, त्यसपछि धेरै कुरा उठ्यो । अनि बन्द गर्न लगायौं ।"
ओलम्पिकलाई करातेको कसरत,"नेपाली करातेले जापानमा यसै वर्ष हुने टोकियो ओलम्पिकमा स्थान पाउने ठूलो आशामा राखेको छ । टोकियोमा जुलाई २४ देखि अगस्ट ९ सम्म हुने आउँदो ओलम्पिक संस्करणमा ११ हजारभन्दा बढी खेलाडी सहभागी हुँदैछन् । जहाँ नेपाली कराते खेलाडी पनि प्रतिस्पर्धा गर्ने दाउमा छन् । ओलम्पिकमा कराते पहिलोपल्ट समावेश हुँदै छ । तर टोकियो ओलम्पिकसम्म पुग्न करातेको आफ्नै मापदण्ड रहेकाले नेपाली कराते खेलाडीले निकै पसिना बगाउनुपर्नेछ । यही झिनो आशामा १३ औं दक्षिण एसियाली खेलकुद (साग) मा स्वर्ण जितेका नवीन रसाइली र अनु अधिकारी छन् । मंसिरमा काठमाडौंमा सम्पन्न सागमा नेपालले करातेको १९ मध्ये १० स्वर्ण जितेको थियो । तर ओलम्पिक छनोट प्रतियोगिताका लागि साग इभेन्टलाई मान्यता छैन । वर्ल्ड सिरिज गेममा भाग लिएको, प्रिमियर लिग खेलेको, एसियाली खेलकुद खेलेको, एसियन कराते च्याम्पियनसिप खेलेको हुनुपर्ने ओलम्पिकमा छनोटका लागि राखिएको करातेका मापदण्ड हुन् । यी इभेन्ट्समा सहभागी भएपछि मात्र खेलाडीहरूले वरीयता पाउँछन् । वर्ल्ड सिरिज, प्रिमियर लिगमा एक खेल जितेमा १ सय स्कोर र हार्यो भने १५ स्कोर पाउँछन् । यही आधारमा वरीयता निकालिन्छ र त्यसैबाट ओलम्पिकका लागि खेलाडी छनोट हुन्छ । यस्ता प्रतियोगिताहरूमा भने नेपाली खेलाडीले कमै प्रतिस्पर्धा गर्ने गरेका छन् । अनु र नवीनसहितको टिम उज्वेकिस्तानमा एसियन कराते च्याम्पियनसिप आफ्नै खर्चमा खेल्न गएको थियो । ओलम्पिक सोलिडारिटीमा परेका कारण अनु र नवीनले टिकट खर्च पाएका थिए । सागमा उज्वेकिस्तान गएको टोलीका अनु र नवीनले मात्र स्वर्ण जितेका थिए । तेक्वान्दोका वीरबहादुर महरा, सुटिङका कल्पना परियार र सुस्मिता नेपाल, भारोत्तोलनका सञ्जु चौधरी र कमला श्रेष्ठ, आर्चरीका तिलक पुन र ज्ञानु अवाले, पौडीका गौरिका सिंह र शुभम् श्रेष्ठ, जुडोका इन्द्रबहादुर श्रेष्ठ ओलम्पिक सोलिडारिटी पाइरहेका खेलाडी हुन् । उनीहरूले मे महिनाबाट सुरु भई ओलम्पिकका लागि छानिनु अघिसम्म सोलिडारिटीबाट आईओसीबाट प्रतिमहिना ५ सय डलर पाउँछन् । नवीनको ५ सय ४० र अनुको २ सय ८५ अंक छ । न्युनतम ५ सय अंक हुनेले मात्र ओलम्पिकमा करातेको सहभागिता जनाउने सम्भावना रहन्छ । एसियाली राष्ट्रबाट ८ खेलाडीले मात्र करातेमा प्रतिस्पर्धा गर्न पाउने छ । त्यसमा ४५ राष्ट्रले प्रतिस्पर्धा गरिरहेका छन् । दक्षिण एसियाबाट एकजना खेलाडीमात्र वरीयताभित्र छन् । वरीयताप्राप्त पाकिस्तानका गुलाम अब्बासले नेपालका गंगाराम कुसुवारलाई ५० सेकेन्डभित्र ८० ले नकआउट गरी १३ औं सागमा स्वर्ण जितेका थिए । अब्बासले दुबईमा बसेर वर्ल्ड सिरिज र प्रिमियर लिग खेल्ने गर्छन् । लगातार आन्तरिकसँगै राष्ट्रिय र अन्तर्राष्ट्रिय मान्यताको विवादलाई किनारा लगाउने आशामा हाल नेपाल कराते महासंघ तदर्थ समितिमा रहेको छ । तदर्थ समितिमा भए पनि अहिले पनि अन्तर्राष्ट्रिय मान्यता पुरेन्द्रविक्रम लाखेको नेतृत्वमा रहेको विगतकै समितिलाई छ । लाखे नेपाली खेलाडीलाई ओलम्पिकमा पुर्याउने प्रयास भइरहे पनि झिनो आशामात्र रहेको जनाउँछन् । संघबाट ओलम्पिक सोलिडारिटीका लागि अनु र नवीनको नाम पठाइएको बताउँदै लाखेले त्यसमध्ये एक जना ओलम्पिक जाने सम्भावना देखाउँछन् । वरीयतामा कोही नेपाली खेलाडी नरहेकाले दुवैलाई वाइल्ड कार्डबाट पठाउन प्रयास गरिरहेको लाखेले जनाए । यसको टुंगो भने नेपाल ओलम्पिक कमिटी (एनओसी) ले लगाउने छ । सरकारले पनि कराते खेलाडीलाई ओलम्पिकमा प्रतिस्पर्धा गराउन सहयोग गरिरहेको छ, आयोजक राष्ट्र जापानसँग पनि कुरा गर्न सकिन्छ, तर वाइल्ड कार्ड सिधा बाटो नेपाल ओलम्पिक कमिटी हो, लाखेले कान्तिपुरसँग भने, २०२४ को फ्रान्स ओलम्पिकमा पनि कराते समावेश छैन, त्यही भएर यसपालिको ओलम्पिकमा नेपाली खेलाडीलाई समावेश गर्ने हाम्रो प्रयास जारी छ । २०१८ मा इन्डोनेसियामा एसियाली खेलकुद खेलेका अनु अधिकारी र सुनीता महर्जनले सागमा स्वर्ण जितेका थिए । नवीनले एसियाली खेलकुद खेलेका थिएनन् । उनले उज्वेकिस्तानमा एसियन कराते च्याम्पियनसिप, जोर्डनमा सिनियर एसियन च्याम्पियनसिप, जापानमा एकेएफ च्याम्पियनसिप यू२१, मलेसियामा एकेएफ च्याम्पियनसिप, इन्डोनेसियामा एकेएफ च्याम्पियसिप खेलेका थिए । त्यही कारण उनको अंक ५ सयभन्दा माथि छ ।ओलम्पिकमा छनोट हुने लक्ष्य लिएर च्याम्पियनसिप खेल्दै आएको छु, नवीनले भने, संघले नाम सिफारिस गरेर पठाएको छ भन्ने सुनेको छु । अरु कोही थाहा छैन । त्यही आशामा बालाजु डोजोमा नियमित प्रशिक्षण गरिरहेको छु ।"
दुर्गालाई कांस्य,"काठमाडौं (कास) आठौं राष्ट्रिय खेलकुदको म्याराथनमा रजत जितेका दुर्गाबहादुर बुढाले मुम्बई म्याराथनमा भारतीय प्रतिनिधिको रूपमा तेस्रो स्थान हासिल गरेका छन् ।जुम्लाका धावक दुर्गाले प्रदेश ६ बाट दाङमा सम्पन्न आठौं राष्ट्रिय खेलकुदअन्तर्गत एथलेटिक्स भाग लिएका थिए । जहाँ उनले १० हजारमा स्वर्ण र ५ हजार मिटर दौडमा रजत पनि जितेका थिए ।भारतीय गोर्खा सैनिकमा रहेका दुर्गाले आइतबार मुम्बई म्याराथनको दुरी २ घण्टा २४ मिनेट ०३ सेकेन्डले पूरा गरेका थिए । दोस्रो भएका शेर सिंहभन्दा उनी तीन सेकेन्डले मात्र पछाडि परेका थिए । श्रीनु बुगेथाले २ घण्टा १८ मिनेट ४५ सेकेन्डबाट पहिलो स्थान भेटेका थिए । गत वर्ष दुर्गाले सातौं स्थानमा रहेर दौड टुंग्याएका थिए । यसपालि ओभरअलमा दुर्गा १५ औं स्थानमा रहे । मुम्बई म्याराथन २०२० मा भने इथियोपियाका धावक वर्चस्व राखे । शीर्ष तीन स्थान उनीहरूले कब्जा गरे । डेरारा हुरिसाले २ घण्टा ०८ मिनेट ०९ सेकेन्डबाट स्वर्ण जिते । उनले २ घण्टा ०८ मिनेट ३५ सेकेन्डको गिदोन किप्केटरको नाममा रहेको कोर्स कीर्तिमानलाई उछिनेका थिए । २ घण्टा ०८ मिनेट २० सेकेन्डबाट अयेले अबसेरोले रजत र २ घण्टा ०८ मिनेट २६ सेकेन्डबाट ब्रिहानु टेस्टोमले कांस्य पदक जितेका थिए । आईएएएफको गोल्ड लेभल इभेन्टको रुपमा रहेको मुम्बई म्याराथन विजेताले ४५ हजार, दोस्रोले २५ हजार र तेस्रोले १७ हजार डलर पुरस्कार पाएका थिए । भारतीयतर्फ शीर्ष तीन स्थानका विजेताले ५, ४ र ३ लाख भारु पुरस्कार पाएका थिए । यसअनुसार नेपालका दुर्गाले ३ लाख थापे । १७ औं संस्करणमा भएको मुम्बई म्याराथनमा झन्डै ५५ हजार मानिसको सहभागिता रहेको जनाइएको छ । त्यसमा झन्डै १३ हजारभन्दा बढी खेलाडीले विभिन्न इभेन्टमा प्रतिस्पर्धा गरेका थिए ।"
नेपाललाई सफलता,"मैत्रीपूर्ण एकदिवसीय खेलमा नेपालको राष्ट्रिय क्रिकेट टोलीले मलेसियामाथि फराकिलो जित निकालेको छ । एक सातादेखि बन्द प्रशिक्षणमा रहेको नेपाली टिमले सोमबार पोखरा रंगशालाको क्रिकेट मैदानमा मलेसिया ११ माथि १ सय ३५ रनले जित पाएको हो । मलेसियन टिमलाई सस्तैमा समेट्ने क्रममा नेपाली बलर करण केसी र कमलसिंह ऐरीको प्रदर्शन लोभलाग्दो रह्यो । दुवैले मेडन ओभर राख्दै ३३ विकेट लिए । करणले ८ ओभरमा दुई ओभर मेडन राख्दै २७ रन दिए भने कमलसिंहले ७ ओभरमा एक मेडन राख्दै २४ रन दिए । टस हारेर ब्याटिङमा उत्रिएको नेपालले मलेसियासामु २ सय ७८ रनको लक्ष्य प्रस्तुत गरेको थियो । चौथो विकेटमा सन्दीप जोरा र आरिफ शेखले १ सय ५३ रनको महत्त्वपूर्ण साझेदारी गर्दै सम्मानजनक स्कोर बनाए । सुवास खकुरेल १२, ज्ञानेन्द्र मल्ल १९ र पारस खड्का १५ रनमा पेभेलियन फर्किएपछि नेपाली राष्ट्रिय टोलीसम्मिलित क्यान बोर्ड ११ सस्तैमा समेटिने संकेत देखिएको थियो । चौथो विकेटमा शतकीय साझेदारी भएपछि नेपालले सम्मानजनक स्कोर तयार पार्यो । आरिफ १ सय १ रन नटआउट (रिटायर्ड) रहे । उनले १ सय ५ बल खेल्दै ७ चौका र ५ छक्का प्रहार गरे । उनले स्ट्राइकमा साथ दिँदै महत्त्वपूर्ण साझेदारी निभाउने क्रममा सन्दीप जोराले व्यक्तिगत अर्धशतक पूरा गरेका थिए । उनले ५८ रनमा आउट हुँदा ७० बल खेल्दै ८ चौका र १ छक्का प्रहार गरे । क्यान बोर्ड ११ ले ५८ रन बनाउने क्रममा तीन विकेट खसेको थियो । चौथो विकेटमा १५३ रनको साझेदारी गर्दै योगफल उकासे । ४७ ओभर खेल्ने क्रममा २ सय ७७ रनको योगफल तयार पार्दा करण केसीले २६ रन बनाए । मलेसियाका पवनदीप सिंहले ३ विकेट लिने क्रममा ३१ रन खर्चिए । मोहम्मदी आरिफले पनि ३ विकेट लिए । उनले ३३ रन दिए । २ सय ७८ रनको लक्ष्य पछ्याएको मलेसिया १ सय ४२ रनमै समेटियो । ३७३ ओभरमा अलआउट हुँदा सायद अजिजले २८ रन बनाए । २९ बल खेल्ने क्रममा उनले ३ चौका र १ छक्का हाने । उनको विकेट करण केसीले लिएका थिए । आइनुल हकिमले पनि २८ रन नै बनाउने क्रममा ४७ बल खेले । उनले ४ चौका हाने । कुशल मल्लको बलिङमा उनी एलबीडब्लूको धरापमा परेका थिए । वीरनदीप सिंहले २४ रन जोडे । ५० बल खेलेका सिंहले ३ चौका जोडे । उनलाई अविनाश बोहराको बलमा पारस खड्काले क्याच आउट गरे । कुशल मल्लले ८२ ओभर बलिङ गर्दै ३८ रन खर्चिएर २ विकेट लिएका थिए । मलेसियाको राष्ट्रिय टोलीले गत शनिबार पोखरा ११ लाई मैत्रीपूर्ण खेलमा सहजै पराजित गरेको थियो । पोखरा रंगशालामै प्रशिक्षणमा रहेको मलेसियाको राष्ट्रिय टोलीले थप दुई एकदिवसीय खेल नेपालसँग खेल्नेछ ।"
लिभरपुलको लगातार जित,"लिभरपुल (एएफपी) लिभरपुलले पछिल्लो तीन दशक इंग्लिस प्रिमियर लिगमा म्यानचेस्टर युनाइटेडको छायाँमा रहेर बितायो । तर अहिले उसको इंग्लिस च्याम्पियन बन्ने समय फर्किएको छ । घरेलु मैदान एनफिल्डमा युनाइटेडलाई २० ले पराजित गरेपछि लिभरपुलले शीर्षस्थानमा १६ अंकको अग्रता बनाएको छ । टोली पाँचौं स्थानको युनाइटेडभन्दा ३० अंकले अघि छ । लिभरपुलले शीर्ष पाँचभित्रका अन्य टिमभन्दा १ खेल कम खेलेको छ । यति हुँदाहुँदै पनि सर एलेक्स फर्गुसनको कालमा म्यानचेस्टर युनाइटेडले लिभरपुलको १८ प्रिमियर लिग उपाधिलाई पछि पार्दै २० उपाधि जितेको थियो । अहिले लिभरपुल टिम पुनः कीर्तिमान बनाउने लयमा फर्किएको छ । आइतबार लिभरपुलले १४ औं मिनेटमै अग्रता बनाएको थियो । विश्वकै महँगा डिफेन्डरको रूपमा आफ्नो कीर्तिमान तोडेका ह्यारी मगायरलाई बिट गरी भर्जिल भान डाइकले गरेको हेड गोलले लिभरपुललाई प्रिमियर लिगमा लगातार १३ औं जितको आधार खडा गरेको थियो । दुई वर्षअघि डच कप्तान भान डाइकलाई लिभरपुलले साउथह्याम्पटनबाट ७५ मिलियन पाउन्डमा अनुबन्ध गरेको थियो । त्यसयता योर्गन क्लोप प्रशिक्षित लिभरपुलको लगातार जितमा उनको प्रदर्शन विशेष रहँदै आएको छ । लिभरपुलकै उदाहरण पछ्याउँदै युनाइटेडले पनि लेस्टरबाट मगायरलाई ५ मिलियन बढी दिएर अनुबन्ध यही सिजनको सुरुमा भित्र्याएको थियो । एस्ले योङले क्लब छाडेपछि कप्तानको जिम्मेवारी पाएका उनी भने प्रभावशाली प्रदर्शन गर्न असफल छन् । भान डाइकले लिभरपुलका लागि दसौं गोल गरेका हुन् । तीमध्ये ४ गोल प्रिमियर लिगको जारी सिजनमा गरेका छन् । उनको स्तरको सेन्टर ब्याक विश्वमै कोही छैन । उनी सानदार छन्, भान डाइकको गोलमा कर्नर प्रहार गरेका ट्रेन्ट अलेक्जेन्डर आर्नोल्डले भने । इन्ज्युरी समयमा मोहम्मद सलाहले गोल गर्दै जित निश्चित गरेका थिए । उनलाई पास उपलब्ध गराएका थिए, गोलरक्षक एलिसन बेकरले । बेकरले पोस्टबाट चलाएको बल नियन्त्रणमा लिएर सलाहले उत्कृष्ट फिनिसिङ गरेका थिए । सलाहले युनाइटेडविरुद्ध करिअरमै पहिलो गोल गरेका हुन् ।"
आयोजक टिम च्याम्पियन,"काठमाडौं (कास) आयोजक नेपाल सोतोकान कराते संघ (एसकेआईएफ) १२ औं कानाजावा कप कराते प्रतियोगितामा टिम च्याम्पियन बनेको छ । नेपालले ९ स्वर्ण, १० रजत र १५ कांस्य पदक जितेको छ । सातदोबाटोस्थित कराते हलमा भएको प्रतियोगिता नेपालकै अन्तर्राष्ट्रिय मार्सल एसोसिएसन (आईएमए) ५ स्वर्ण, ५ रजत र ७ कांस्यसाथ दोस्रो भयो । तेस्रो स्थानको भारतले ३ स्वर्ण, २ रजत र १० कांस्य जित्यो । पुरुषमा राहुल गुप्ता तथा महिलामा सीमा लामा उत्कृष्ट खेलाडी घोषित भए । दुवै नेपालका हुन् । राहुलले २५ केजी र सीमाले ४५ केजी तौलमा स्वर्ण जितेका थिए ।"
ओप्समा २३ विद्यालयले खेल्ने,"काठमाडौं (कास) संस्थागत विद्यालयको संगठन (ओप्स) को आयोजनामा पाँचौं ओप्स खेलकुद सप्ताह बुधबार सुरु हुनेछ । ओप्सका अध्यक्ष लोकेन्द्रबहादुर खड्काले खेल सप्ताहमा विभिन्न २३ विद्यालयले माघ १४ सम्म ४ खेलमा प्रतिस्पर्धा गर्ने जानकारी गराए । उनका अनुसार ब्याडमिन्टन, फुटबल, भलिबल र एथलेटिक्समा प्रतिस्पर्धा हुनेछ । फुटबलमा १६ ब्वाइज टिमले भाग लिनेछ । फुटबल ज्ञानसागरले आयोजना गर्नेछ ।"
एमसीसी विजयी,भैरहवा (कास) नेपाल टेलिकम रूपन्देही सुपर लिग क्रिकेटअन्तर्गत सोमबार समूह डी मा मेलबर्न क्रिकेट क्लब (एमसीसी) भैरहवा विजयी भएको छ । एमसीसीले शिवशक्ति क्रिकेट क्लब भैरहवालाई २२ रनले हरायो । टस जितेर ब्याटिङ गरेको एमसीसीले ४८१ ओभरमा सम्पूर्ण विकेट गुमाउँदै १ सय ५२ रन बनायो । १ सय ५३ रनको लक्ष्य पछ्याएको शिवशक्ति ४५१ ओभरमा १ सय ३० रनमै समेटियो । शिव मौर्या म्यान अफ द म्याच भए ।
त्रिभुवन आर्मी ३ अंकले अगाडि,"आर्मीले छैटौं चरणमा संकटासँग बराबरीमा रोकिँदा २ अंकको स्पष्ट अग्रतासहित शीर्षस्थानमा पुग्ने अवसर गुमाएको थियो । त्यसपछि आर्मीलाई प्रतिस्पर्धीहरूको नतिजाले साथ दियो । डिफेन्डिङ च्याम्पियन मनाङ मर्स्याङदीसँग थ्रीस्टारले अंक बाँड्यो । मछिन्द्रको अपराजित यात्रालाई हिमालयन शेर्पाले पूर्णविराम लगाइदियो । त्यसैले आर्मी ३० ले च्यासललाई पन्छाउँदै ३ अंकको अग्रता लिएर सोमबार सहिद स्मारक ए डिभिजन लिगको शीर्षस्थानमा उक्लिएको छ ।प्रायजसो हरेक चरणको अन्तिम खेलमा प्रतिस्पर्धा गरिरहेकाले पनि आर्मीलाई फाइदा भएको हुनसक्छ । हामीले अरुको खेल हेर्न पाइरहेका छौं, आर्मीका प्रशिक्षक नवीन न्यौपानेले भने, संकटाविरुद्ध जित्नैपर्ने दबाब थियो (११ भएको खेल) । त्यसपछि थ्रीस्टारमनाङ बराबरी र मछिन्द्र हार्दा फाइदा हामीलाई भएको छ । उनले थपे, ३ अंक लिनु थियो । अब अगाडि कठिन खेलहरू छन् । एनआरटी, पुलिस, मछिन्द्रलगायत अरुसँग खेल्नै बाँकी छ । हरेक खेल महत्त्वपूर्ण छ । हामीले पाएका अवसरहरू उपयोग गर्न सकिरहेका छैनौं, त्यसैमा केन्द्रित भएर अझ बलियो हुन चाहन्छौं ।सातौं चरण समाप्तिमा आर्मी (५ जित, १ बराबर, १ हार) १६ अंकसँगै शीर्षस्थानमा उक्लियो । मनाङ (३४०) र गत वर्ष १ अंक घटुवामा परेको मछिन्द्र (४२१) ले १३१३ अंक जोडेका छन् । गत वर्ष २ अंक घटुवामा परेको एनआरटी (४१२) सहित पुलिस (३२२) र थ्रीस्टार (३२२) को समान ११ अंक छ ।पहिलोपल्ट ए डिभिजन लिग च्याम्पियन बन्ने आर्मीको अभियानबारे प्रशिक्षक न्यौपानेले भने, शीर्षस्थानमा पुग्न कति गाह्रो हुन्छ, त्यो ठाउँमा पुगेपछि टिक्न झन् धेरै गाह्रो हुन्छ । आगामी दिनमा त्यसैलाई (शीर्षस्थान) कायम राख्दै उपाधि जित्ने सोचेका छौं । कप्तान भरत खवासले पनि कमीकमजोरी सच्याएर उपाधि जित्न प्रयास गर्ने बताए । उनी च्यासलविरुद्ध म्यान अफ द म्याच चुनिए । दोस्रो चरणमा मनाङविरुद्ध १० ले हारेको उनको टिमले फ्रेन्ड्स, हिमालयन शेर्पा, थ्रीस्टार, सरस्वतीपछि ओरालो लागेको च्यासलविरुद्ध पूरा अंक जोडेको हो ।दोस्रो हाफको प्रभावदशरथ रंगशालामा पहिलो हाफ प्रतिस्पर्धात्मक देखिए पनि दोस्रो हाफमा पूर्णतः आर्मी हाबी भयो । कप्तान भरत खवासले सेसेहाङ आङदेम्बेको पासमा आकर्षक गोल गर्दै आर्मीलाई ५८ औं मिनेटमा अग्रता दिलाए । सेसेहाङको प्रहार च्यासलका गोलकिपर एलन न्यौपानेले रोके पनि त्यही रिबाउन्डमा नवयुग श्रेष्ठले बललाई पोस्टको दिशा दिएपछि आर्मी ७३ औं मिनेटमा २० ले अघि बढ्यो । डिफेन्डर छिरिङ गुरुङले नवयुगलाई पेनाल्टी क्षेत्रमा फाउल गर्दै लडाएपछि प्राप्त पेनाल्टीमा सन्तोष तामाङले गोल गरेर आर्मीलाई ३० को अग्रता दिलाए । सन्तोषको पेनाल्टीमा एलनको हात छुँदै बलले जाली चुमेको थियो । आर्मीले अर्को पेनाल्टीको मौका पनि पायो । छिरिङले इन्ज्युरीको चौथो मिनेटमा छिरिङले दिनेश हेन्जनलाई लडाएपछि पाएको पेनाल्टीमा नवयुगले प्रहार गरेको बल पोलमा लाग्दै बाहिरियो । यसबीच नवयुग दुईपल्ट सहज अवसरमा चुकिसकेका थिए ।पहिलो हाफमा अलि कमजोरी देखियो, चिसो मौसमको कारण हुनसक्छ । जुन गतिमा खेल्नुपर्ने त्यो देखिएन, मनाङका प्रशिक्षक न्यौपानेले भने, दोस्रो हाफमा राम्रो गोलबाट अग्रता लियौं । त्यसपछि विपक्षी चढेर (अगाडि बढेर) खेल्न थाल्यो र हामीलाई सजिलो भयो । त्यसैले काउन्टर मुभमा दोस्रो गोल भयो । विपक्षी अगाडि बढेको स्थानलाई हामीले उपयोग गर्यौं । खेल जितेर शीर्षस्थानमा पुग्नु थियो, त्यो पूरा भएको छ, यसलाई निरन्तरता दिँदै जाने कोसिस गर्नेछौं ।संकटामा च्यासलपहिलो खेलमै गत वर्षको उपविजेता संकटालाई पराजित गरेको च्यासल युवा क्लब त्यसयताका ६ खेलसम्म जितविहीन छ । यो लिगमा तेस्रो हार बेहोरेको च्यासल ६ अंक (१३३) सहित १२ औं स्थानमा छ । उसलाई एपीएफ (५) र रेलिगेसन क्षेत्रमा रहेको सरस्वती (१) ले पछ्याइरहेको छ ।अंकतालिकाले हामी रेलिगेसन प्रतिस्पर्धामै भएको देखाउँछ । टिमले पनि । गेम पनि त्यस्तै भइरहेको छ, च्यासलका प्रशिक्षक बालगोपाल साहुखलले भने, जबसम्म हामीले खेल जित्दैनौं, तबसम्म यो गर्छु त्यो गर्छु भनेर फाइदा छैन । यस्तै खेल्यौं भने जुनै टिमसँग पनि गाह्रो हुन्छ, गोल निस्किएन भने खेलाडी आफैं निरास भइरहेका हुन्छन् । हरेक खेल महत्त्वपूर्ण भएको पनि उनले बताए ।सन्तोष साहुखलसँगै जापानबाट ल्याइएका तीन खेलाडी, सुनील बल, हेमन्त थापामगरसहित राम्रै खेलाडीलाई समेटर च्याम्पियन बन्ने लक्ष्य बनाएको च्यासल सातौं चरणमा आइपुग्दा मैदानमा कमजोर देखिन थालेको छ । निरास छौं, आर्मीविरुद्ध हारेपछि प्रशिक्षक साहुखलले भने, टिममा धेरै समस्या छ । जति खेल बढ्दै गएको छ त्यति समस्या ।समस्या चाहिँ के हो त ? उनले भने, हाम्रो टिम १२ खेलाडीमा मात्रै निर्भर भयो । अरु खेलाडीले खेल्न सकेनन् । एकदम समस्या छ हाम्रो टिममा । समस्या प्रतिबद्धताकै हो एउटा टिमको रूपमा । तेस्रोचाथो खेलबाट टिमको सेटअपमा खेल्न नखोज्ने, आफ्नै तरिकाले खेल्न खोज्ने देखियो । एकदुई खेलमा त्यसमा सुधार भए पनि पछि त्यस्तै गल्ती दोहोरियो । यस्तो हुँदा आर्मीजस्तो टिमसँग खेल्न गाह्रो हुन्छ । उनले थपे, पहिलो हाफमा मौका बनाएका थियौं तर उपयोग भएन । मुख्यतः आफ्ना पक्षमा नतिजा नआउनेबित्तिकै खेलाडी निरास हुने र आफ्नै दिमागले खेल्न थाल्ने देखियो ।ब्रिगेड ब्वाइज ०० संकटाएन्फा कम्प्लेक्स, सातदोबाटोमा ब्रिगेड ब्वाइज र संकटाले गोलरहित खेल्दै अंक बाँडेका छन् । संकटा पछिल्ला तीन खेलमा अपराजित रह्यो भने ब्रिगेड ब्वाइजले लगातार दोस्रो खेल गोलरहित टुंग्याएको हो । संकटा (९ अंक), ब्रिगेड ब्वाइज र फ्रेन्ड्स (दुवैको ८ अंक) शीर्ष दसमा छन् ।"
खेलकुदमा आयल निगमको पुनरागमन,"काठमाडौं (कास) त्यो समयलाई नेपाली खेलकुदको स्वर्णिमकाल मान्ने धेरै छन्, जति बेला यसमा संस्थानहरू यसले खुलेर लगानी गर्थे । कुनै समय नेपाल आयल निगमको आफ्नै फुटबल टिम हुन्थ्यो अनि यसले अरू खेलकुदमा पनि सहभागिता जनाउने गर्थ्यो । यो त भयो सबै इतिहास । सम्भवतः ०४६ सालयता नेपाली खेलकुदमा संस्थानको सहभागिता हराउँदै गयो ।यही आयल निगमले लामो समयपछि नेपाली खेलकुदमा पुनरागमन गरेको छ । यसका लागि रोजेको छ नेपाली फुटबलकै सर्वाधिक सफल क्लब मनाङ मर्स्याङ्दीको मुख्य प्रायोजन । कीर्तिमान आठपल्ट सहिद स्मारक लिग ए डिभिजन जितेको मनाङले आइतबार आयल निगमसँग एक वर्षको प्रायोजन अनुबन्ध गरेको छ । यसको रकम छ, ३५ लाख रुपैयाँ ।आयल निगमले आफ्नो ५० औं वार्षिकोत्सवकै बेला यसको संकेत दिइसकेको थियो । जतिबेला अनुबन्धले आकार लियो, आयल निगमका कार्यकारी निर्देशक सुरेन्द्रकुमार पौडेलको थप संकेत थियो, यो त सुरुआत मात्रै हो । त्यस अवसरमा उनले भने, भविष्यमा हाम्रो अन्य खेलमा प्रवेश गर्ने सम्भावना पनि छ । विगतमा आयल निगमको आफ्नै गर्विलो खेल इतिहास थियो । भविष्यमा थप सहकार्य हुने विश्वास लिएको छु ।प्रायोजन सम्झौतामा पौडेलले मनाङका अध्यक्ष छिमी उर्गेनसँग हस्ताक्षर गरे । अबदेखि क्लबले एनओसी मनाङ मर्स्याङ्दीको नामले खेल्नेछ । कार्यक्रमकै अवसरमा अनुबन्धको पहिलो किस्ताका रूपमा प्रायोजनको आधा रकम पनि हस्तान्तरण गरिएको थियो । यस्तै कार्यकारी निर्देशक पौडेलले क्लबका कप्तान कमल श्रेष्ठ र उपकप्तान अन्जन विष्टलाई आयल निगमको लोगो अंकित जर्सी पनि हस्तान्तरण गरे ।कार्यक्रमका अवसरमा अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले आयल निगमको प्रायोजन कार्यलाई नेपाली खेलकुदमो पुनरागमनको संज्ञा दिए र भने, नेपाली फुटबललाई माथि उठाउने हो भने संस्थानहरूको लगानी निर्णायक हुनसक्छ । अहिलेको अनुबन्धलाई नेपाली फुटबलको पुनर्जीवन भन्दा हुन्छ ।"
पुलिस सेमिफाइनलमा,"काठमाडौं (कास) नेपाल पुलिस क्लब सोमबार पाँचौं आरबीबीएनभीए राष्ट्रिय क्लब महिला तथा पुरुष भलिबल च्याम्पियनसिपको महिलातर्फ सेमिफाइनलमा पुगेको छ । त्रिपुरेश्वरस्थित राखेप कभर्डहलमा पुलिसले ढोरपाटन स्पोर्टस क्लबलाई २५५, २५१५, २५८ को सेटमा हराएको थियो । न्यु डायमन्ड क्लबसँग प्रतिस्पर्धात्मक सेटमा ३२ ले पराजित पुलिसले १ अंक जोडेको थियो । ढोरपाटनलाई पराजित गर्दै पुलिस थप ३ अंकसाथ ४ अंक बटुल्न सफल भयो । समूह विजेताको टुंगो भने न्यु डायमन्ड र ढोरपाटनबीचको खेलपछि हुनेछ । महिलातर्फ समूह चरणबाट बाहिरिसकेका भरतपुर मेट्रो खेलकुद परिषद् (बीएमसी) ले जावलाखेल भलिबल ट्रेनिङ सेन्टर (जेभीसी) लाई २५८, २५९, २५१५ ले हराएर सान्त्वना खुसी बटुल्यो ।पुरुषतर्फ त्रिभुवन आर्मी क्लब समूह ए मा समूह विजेता बन्दै अन्तिम आठमा पुग्न सफल भयो । आर्मीले सोमबार नयाँबजार सामाजिक युवा क्लबलाई २५१५, २५१७, २५१७ को सोझो सेटमा पराजित गर्यो । आर्मी दुई खेलबाट ६ अंक जोड्न सफल भयो । एक जित पाएको नयाँबजार सामाजिक युवा समूह उपविजेता भए क्वाटरफाइनल पुग्यो । समूह बी मा बुलबुले रारा क्लबले जावलाखेल भलिबल ट्रेनिङ सेन्टरलाई २५१५, २५२१, २५१० ले पराजित गरेको छ ।"
धनकुटा र मोरङ भिड्ने,धनकुटा (कास) धनकुटाको तल्लो टुँडिखेलमा भइरहेको सहिद रामकृष्ण श्रेष्ठ स्मृति महिला फुटबल प्रतियोगिताको फाइनलमा धनकुटा फुटबल संघ र मोरङ फुटबल क्लब फाइनलमा पुगेका छन् । दुवैले सोमबार जित हात पार्दै उपाधि भिडन्त पक्का गरेका थिए । टाइब्रेकरमा मोरङ २१ ले विजयी भयो । मोरङले कन्काई फुटबल क्लब झापासँग निर्धारित समयको खेल ११ को बराबरी खेलेको थियो । आयोजक धनकुटाले कर्णसिंह सोनाम फुटबल क्लव ताप्लेजुङलाई १० ले हराएको हो । मोरङकी मुना मगरले कर्नर किकबाट आएको बलमा खेलको १४ औं मिनेटमा गोल गरिन् । दोस्रो हाफमा कन्काईकी कुसुम खतिवडाले गोल गर्दै खेल बराबरी गरिन् । दुवै टिमले गोल गर्ने मौका खेर फाले । गोल थपिएन । नतिजाको छिनोफानो टाइब्रेकरका आधारमा गरियो । टाइब्रेकरमा मोरङका मनीषा विष्ट र मुना मगरले गोल गरे । झापाकी सम्झना लावतीमात्र गोल गर्न सफल भइन् । मोरङकी इमा राईको प्रहार झापाकी गोलकिपर छत्रिका चौधरीले रोकेकी थिइन् । कोपिला धिमालको प्रहार बाहिरिएको थियो । झापाकी जुनु मगर र सरिता शेर्पाको प्रहार मोरङकी गोलकिपर कल्पना क्षेत्री बचाइन् भने प्रिया कार्की र कुसुम खतिवडाको प्रहार बाहिरियो । वुमन अफ द म्याच मोरङकी कल्पना क्षेत्री घोषित भइन् । अर्को खेलमा धनकुटाले जित पाउँदा एकमात्र गोल दोस्रो हाफको २४ औं मिनेटमा सन्ध्या रम्तेलले गोल गरेकी हुन् । खेलमा ताप्लेजुङले पटकपटक पाएको मौका गुमाउँदा हार भोगेको हो । वुमन अफ द म्याच सन्ध्या घोषित भइन् । फाइनल मंगलबार खेल हुनेछ । विजेताले १ लाख र उपविजेताले ५० हजार रुपैयाँ पुरस्कार प्राप्त गर्नेछन् ।
