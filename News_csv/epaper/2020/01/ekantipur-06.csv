शीर्षक,विवरण
"'भित्र छौं, बाहिर थाहा छैन'","आज मेरो बिदा हो । दिनभर जिम गरिरहेको छु । धेरै तनाव लिएको छैन, एक सुपरमार्केटका म्यानेजर गुरुङले भने, पछिल्लो घटनाक्रमलाई यहाँ कार्यरत नेपालीले महत्त्वका साथ हेरेका छैनन् । उनले आफ्नो मनमा भने केही डर पलाएको सुनाए ।बग्दादमा भन्दा कुर्दिस्तान क्षेत्रमा नेपाली बढी छन् । कुर्दिस्तानमा कम्तीमा १५ हजार नेपाली छन् । अवैध रूपमा जाने भएकाले इराकमा कति नेपाली छन् भन्ने आधिकारिक तथ्यांक कतै छैन ।गुरुङले बग्दादभन्दा कुर्दिस्तान बढी सुरक्षित रहेको बताए । हुन त यहाँ इरानी पनि छन्, अमेरिकी पनि छन् । सबै आआफ्नो भूमिकामा छन् । नेपालीहरू दिनभर आआफ्नो ड्युटी गर्छन् । बेलुका कोठामा फर्किन्छन्, उनले भने, अरू विषयमा खासै चासो छैन । गुरुङका अनुसार नेपाली युवती धेरै घरेलु काममा छन् । उनीहरूलाई झन् चासो छैन, उनले भने ।गैरआवासीय नेपाली संघ, इराकका अध्यक्षसमेत रहेका गुरुङले नेपालीसँग समन्वय बढाउन थालेको जानकारी दिए । इरानमा भने २५ जना मात्रै नेपाली रहेको सरकारी तथ्यांक छ । इराक र इरानमा नेपाली कूटनीतिज्ञको उपस्थिति छैन । इराकलाई कुवेतस्थित नेपाली दूतावास र इरानलाई पाकिस्तानस्थित नेपाली दूतावासले हेर्ने गर्छ । कुवेतमा रहेको नेपाली दूतावाससँग निरन्तर समन्वय गरिरहेका छौं । यहाँको स्थितिबारे जानकारी पनि दिइरहेको छु, गुरुङले भने । इराक मामिला हेर्ने कुवेतका लागि नेपाली राजदूत दुर्गाप्रसाद भण्डारीले बग्दादमा रहेका नेपालीलाई कम्पनीबाट बाहिर ननिस्किन सूचना जारी गरिएको बताए । सतर्कतासाथ बस्न भनेका छौं, उनले भने ।परराष्ट्र मन्त्रालयले इराक र इरान मामिला हेर्ने नेपाली दूतावासलाई सर्तक गराएको छ । त्यहाँको घटनाक्रमलाई नजिकबाट हेरिरहेका छौं, परराष्ट्र मन्त्रालयका सहायक प्रवक्ता सुरेश अधिकारीले भने, दूतावासहरूले नेपालीसँग समन्वय गरिरहेका छन् ।इराक र इरानमा रहेका नेपालीको विषयमा आइतबार परराष्ट्र र श्रम मन्त्रालयबीच छलफल भएको थियो । परराष्ट्रमन्त्री प्रदीप ज्ञवाली, श्रममन्त्री रामेश्वर राय यादव, परराष्ट्र सचिव शंकर बैरागी र श्रम सचिव विनोद केसीबीच छलफल भएको हो । संकटग्रस्त अवस्थामा लिबियाबाट नेपालीलाई उद्धार गरेको अनुभव हामीसँग छ, श्रममन्त्री यादवले कान्तिपुरसँग भने, इराकबाट नेपाली ल्याउनैपरे हामीले अवैध रूपमा गएको भन्दै पन्छिन मिल्दैन । नेपालीलाई राज्यका तर्फबाट सकुशल उद्धार गर्नैपर्छ । यसका लागि कस्तो रणनीति अपनाउने भनेर छलफल गर्यौं । बैठकमा नेपाली रहेको स्थान पहिचान गर्न र सम्पर्क गर्न दूतावासलाई परिचालन गर्ने निर्णय भएको मन्त्री यादवले बताए ।"
१२२ चिनियाँलाई अभद्र व्यवहारमा जरिवाना,"(काठमाडौं)  गैरकानुनी अनलाइन कारोबार, साइबर र सीमापार अपराधको आशंकामा पक्राउ परेका १ सय २२ चिनियाँ नागरिकविरुद्धको कसुर पुष्टि नभएपछि स्थानीय प्रशासनले अभद्र व्यवहार मा जनही एक हजार रुपैयाँ जरिवाना गराएको छ ।काठमाडौंका प्रमुख जिल्ला अधिकारी जनकराज दाहालको इजलासले अभद्र व्यवहारको कसुरमा जरिवाना लिएर रिहा गर्न आदेश दिएको हो । आदेशपछि जनही एक हजार रुपैयाँ जरिवाना बुझाए पनि प्रहरीले उनीहरूलाई रिहा गरेन । अध्यागमन विभागको आग्रहमा प्रहरीले सबैलाई हिरासतमा राखेको छ । पक्राउ परेकामध्ये ८४ जनासँग राहदानी छैन । ६७ राहदानी बरामद भएकामा ३८ जना मात्रै राहदानीवाहक रहेको खुलेको छ । नेपाल प्रहरी र चिनियाँ प्रहरीको संयुक्त अपरेसनमा पुस ७ मा उनीहरूलाई राजधानीको मनमैजु, बाँसबारी र बूढानीलकण्ठका १० वटा घरबाट पक्राउ गरिएको थियो । पक्राउ परेका चिनियाँ नागरिकलाई अभद्र व्यवहारमा दोषी ठहर गर्दै १ हजार रुपैयाँ जरिवाना असुल गरेर छाड्न भनिएको छ, प्रजिअ दाहालले कान्तिपुरसँग भने, अभद्र व्यवहारबाहेक उनीहरूको अन्य अपराधमा संलग्नता देखिएन । थुनछेक बहस र बयानपछि दाहालको इजलासले उनीहरूलाई जरिवाना लिएर छाड्न आदेश दिएको हो । पक्राउ परेका चिनियाँबारे हाम्रोतर्फबाट हुने काम सकिएको छ, दाहालले भने, अध्यागमन नियम उल्लंघनमा अरू निकायले केकस्तो अनुसन्धान र कारबाही गर्छन्, यसमा उतैबाट बुझ्नुहोला ।पुस ७ मा एकैपटक यति धेरै चिनियाँलाई पक्राउ गरेपछि ठूलो उपलब्धि हासिल गरेको भन्दै प्रहरी अधिकारीले संगठित, आर्थिक, साइबर र सीमापार अपराध पुष्टि गरिछाड्ने दाबी गरेका थिए । तर दुई साता लामो अनुसन्धानमा चिनियाँले अध्यागमन कानुन उल्लंघनबाहेक अर्को अपराध गरेको नभेटिएपछि अभद्रमा जरिवाना असुल गरेर उनीहरूलाई नेपालबाट चीन फिर्ता गर्नका लागि अध्यागमन विभागको जिम्मा लगाइएको हो ।अध्यागमन नियम र अभद्र व्यवहारबाहेक अर्को कसुरमा उनीहरूको संलग्नता भेटिएन, एसएसपी उत्तमराज सुवेदीले कान्तिपुरसँग भने, अभद्रमा जरिवाना गराइसकिएको छ, अब अध्यागमनले यसबारे आवश्यक प्रक्रिया पुर्याएर उनीहरूलाई निष्कासन गर्नेछ ।प्रशासनले जरिवाना लिएर छोडेलगत्तै प्रहरीले चिनियाँहरूलाई अध्यागमन विभाग पुर्याएको थियो । तर अध्यागमनले निष्कासन नभएसम्म चिनियाँलाई प्रहरीकै हिरासतमा पठाएको छ । अध्यागमन विभागका महानिर्देशक ईश्वरराज पौडेलले जनही ५० हजार रुपैयाँ जरिवाना गराएर चिनियाँलाई निष्कासनको प्रक्रिया अघि बढाइएको जानकारी दिए । प्रहरीले चिनियाँलाई हाम्रो जिम्मा लगाइसकेको छ, अब छिट्टै कानुनी प्रक्रिया पूरा गरेर उनीहरूलाई आफ्नै देश निष्कासन गरिनेछ, पौडेलले भने, राहदानी भएकाले पर्यटक भिसाको दुरुपयोग गरेको र नभएकाले गैरकानुनी रूपमा बसेको कसुरमा सजाय गरेर निष्कासन गरिनेछ । तर उच्च स्रोतका अनुसार चिनियाँ नागरिकहरू चीनविरुद्ध राजनीतिक अभियानका रूपमा जान सक्ने जोखिम देखेर उनीहरूमाथि आम गिरफ्तारी को नीति अपनाइएको हो । तर यस विषयमा चीनले कुनै पनि धारणा सार्वजनिक गरेको छैन । सीमापार अपराध र साइबर अपराध गरेको आरोपमा विभिन्न मुलुकमा रहेका आफ्ना देशका नागरिकविरुद्ध चीनको सार्वजनिक सुरक्षा मामिला हेर्ने मन्त्रालयले त्यहाँको कानुन कार्यान्वयन गर्ने निकायमार्फत क्लाउड सोर्ड र युन्जीआन नाम दिएर विशेष अपरेसन थालेको छ । चीनका १३ वटा प्रान्तमा यस्तो अपरेसन चलाइएको छ ।पछिल्लो १ वर्षमा मात्रै यो अपरेसनमार्फत नेपालसहित विभिन्न मुलुकबाट ९९ हजार शंकास्पद चिनियाँ नागरिक पक्राउ परिसकेका छन् । पक्राउ परेका व्यक्तिका १ लाख १८ हजारवटा मुद्दा समाधान भएको चीनको दाबी छ । आफ्ना नागरिक विभिन्न मुलुकबाट पक्राउ गर्न चिनियाँ प्रहरी सम्बन्धित देशसँग समन्वय गर्ने गरी खटिएको पनि चिनियाँ विदेश मन्त्रालयले जनाइसकेको छ । चीनले सार्वजनिक गरेको तथ्यांकअनुसार कम्बोडिया, फिलिपिन्स, नेपाल, लाओसलगायत मुलुकबाट दूरसञ्चार प्रविधिको ठगी आशंकामा २ हजार ५ सय ५३ जनालाई १४ पटकसम्म पक्राउ गरिएको छ । पछिल्लो ८ वर्षमा मात्रै यस्तो अपराधमा संलग्न ४ हजार २ सय ५ जना मारिएको, सन्दिग्ध ४१ हजार पक्राउ परेको र उनीहरूले अपराधको जालो फैलाउन करिब ९ खर्ब रुपैयाँ (५८ अर्ब युआन) लगानी गरेको भेटिएको चीनले औपचारिक रूपमै जनाएको छ ।चीनको सार्वजनिक सुरक्षा मामिला मन्त्रालयले पुस ९ मा पत्रकार सम्मेलन गरेर विश्वभरबाट पक्राउ परेका आफ्ना देशका नागरिकको संख्या र उनीहरूमाथि लगाइएका कसुर सार्वजनिक गरेको थियो । तर चीनले कसुरदार ठानेका चिनियाँ नागरिक नेपालमा त्यस्तो कुनै गम्भीर अपराधमा संलग्नता देखिएनन् । यसबारे नेपालका प्रहरी अधिकारीहरूले स्पष्ट जवाफ दिएका छैनन् । तर चीनले नेपालसहित विभिन्न मुलुकबाट पक्राउ परेका आफ्ना देशका नागरिकलाई देशको अर्थतन्त्र धरापमा पार्ने गरी चीनविरुद्ध अपराध भइरहेको जनाएको छ ।ॅ५८ बिलियन युआन ठगीगिरोहले चीनमा दूरसञ्चार, इन्टरनेट, बैंकिङ अपराधलगायतको जालो फैलाएको चीन सरकारको दाबी छ । यस्तो अपराधमा करिब ५८ बिलियन युआन बराबरको आर्थिक क्षति पुगेको चीन सरकारले जनाएको छ । चीनको दाबीलाई बल पुग्ने गरी नेपालमा पक्राउ परेका १ सय २२ चिनियाँ महँगा अपार्टमेन्ट र बंगला बजार मूल्यभन्दा बढीमा भाडामा बस्ने गरेको पाइएको थियो ।चीनको सार्वजनिक सुरक्षा मन्त्रालयका प्रवक्ता गुओ लिनले पुस ९ मा पत्रकार सम्मेलन गरी नेपालसहित विभिन्न मुलुकबाट समातिएका चिनियाँका अपराधबारे चीन सरकारको आधिकारिक धारणा सार्वजनिक गरेका थिए । सार्वजनिक सुरक्षा मामिला मन्त्रालयका अनुसन्धान ब्युरोका उपनिर्देशक लिउ चोङ्यी, हेनान प्रान्तका पब्लिक सेक्युरिटी डिपार्टमेन्टको क्रिमिनल इन्भेस्टिगेसन क्रप्सका उपप्रमुख सुन जियानफेङ, झेजियाङ पब्लिक सेक्युरिटी डिपार्टमेन्टका उपप्रमुखद्वय झओ गेनयुआन र लु जियानपिङलाई साथमै राखेर गुओ लिनले चीनको अर्थतन्त्र सिध्याउन सीमापार अपराधमा आफ्नै देशका नागरिक सक्रिय भएको बताएका थिए ।चीनको अर्थतन्त्रमा द्रुत विकास भएसँगै इन्टरनेट र दूरसञ्चारको दुरुपयोगले नयाँ किसिमका अपराध बढेका छन्, उनले पत्रकार सम्मेलनमा भनेका थिए, अपराधीले सञ्चारका उपकरण र आधुनिक अनलाइन बैंकिङ प्रविधिबाट नयाँ किसिममा ठगी गर्ने र व्यक्तिहरूलाई पीडित बनाउने काम गरिरहेका छन् । यो विषयलाई पार्टीको केन्द्रीय कमिटी र स्टेट काउन्सिलले गम्भीर रूपमा लिएको उनको भनाइ छ । डाटा चोर्ने, विज्ञान तथा प्रविधिको दुरुपयोग गर्नेविरुद्ध निरन्तर नयाँ किसिमले अनुसन्धान र कारबाही गरिने चीनले स्पष्ट पारेको छ । सार्वजनिक सुरक्षा मामिला मन्त्रालयका प्रवक्ता गुओलिनले यसबारे धारणा सार्वजनिक गरेको साता दिनभित्रै नेपालका गृहमन्त्री रामबहादुर थापा चीनको भ्रमणमा निस्किएका छन् । स्टेट काउन्सिलर तथा सार्वजनिक सुरक्षामन्त्री झाओ केझीको निमन्त्रणामा थापा आइतबार चीन प्रस्थान गरेका हुन् । चीनको आग्रहमा १ सय २२ चिनियाँ पक्राउ परेकै बेला भएको गृहमन्त्री थापाको भ्रमणलाई अर्थपूर्ण मानिएको छ ।"
स्कुल जानै डराए देवान,"देवान र बरई एकै गाउँका बासिन्दा हुन् । विद्यालयले पनि घटना सार्वजनिक नहुँदै मिलापत्र गर्न खोजेको इलाका प्रहरी मर्चवारका प्रहरी निरीक्षक पोषणराज ढकालले कान्तिपुरसित बताए । मेलमिलापमा जानेसम्म कुरा भए पनि हाम्रै पहलमा घटना सार्वजनिक भएको हो, उनले भने, घटनालगत्तै फरार भनिएका शिक्षक शैलेन्द्रलाई आइतबार पक्राउ गरेका छौं । उनका अनुसार बालकको आँखा र हातमा कुटपिटबाट गहिरो चोट लागेको प्रस्ट देखिएको छ । आइतबार बल्ल परिवारका सदस्य जाहेरी दिन प्रहरी कार्यालयमा आएको उनले बताए । मुद्दा दर्ता गरेपछि घटनाको छानबिन अगाडि बढाइने उनले बताए । यस विषयमा जानकारी लिन विद्यालयका प्रधानाध्यापक बरईलाई पटकपटक फोन गर्दा प्रतिक्रिया दिन मानेनन् । देवानका हजुरबुबा हुसेनले सोमबार पुनः भैरहवास्थित मेडिकल कलेज पुर्याएर नातिको स्वास्थ्य जाँच गरिएको बताए । नाति घर नआएपछि धेरैबेर खोजी गर्यौं, उनले भने, छिमेकीका बच्चाले सरले पिटेर चोट लागेको छ भनेपछि घटना थाहा भयो । त्यसपछि कक्षाका अन्य विद्यार्थीलाई हल्का कुटेका शिक्षक बरईले देवानलाई नराम्ररी कुटेको नातिले बताएको उनको भनाइ छ । उनका अनुसार नाति घर आउँदा आँखा सुन्निएको थियो । हात फुलेको थियो । बालबालिकालाई यसरी पिट्नु जघन्य अपराध भएको अधिकारकर्मी रिमा बीसीले बताइन् । बालबालिकालाई खेलाएर पढाउने र अभ्यास गराउनुपर्नेमा गम्भीर हुने गरी कुटपिटमा संलग्नलाई सजाय हुनुपर्छ, उनले भनिन्, प्रहरीले उजुरी लिएन भनेर घटना लुकाउन खोजिएको थियो । पीडित बालकले उपचार र क्षतिपूर्ति पाउनुपर्ने उनले बताइन् । बालकलाई सामाजिक मनोपरामर्शको समेत आवश्यकता पर्न सक्छ, उनले भनिन्, यस्ता घटना भइरहँदा स्थानीय सरकार, न्यायिक निकाय, अभिभावक संघ, जिल्ला शिक्षा एकाइलगायत संघसंस्थाले चासो देखाउनुपर्ने हो ।अधिवक्ता शिव गौडेलका अनुसार बालबालिकासम्बन्धी ऐन, २०७५ को दफा ६६ २ को घ (ङ) मा घर, विद्यालय वा जुनसुकै स्थानमा शारीरिक वा मानसिक दण्ड दिने वा अमर्यादित व्यवहार गर्ने र शारीरिक असर वा चोट पुर्याउनेलाई ऐनको दफा ७२ को ३ ले त्यस्तो कार्य गर्नेलाई ५० हजार रुपैयाँसम्म जरिवाना र एक वर्ष कैद सजाय तोकेको छ । त्यस्तै अपराध संहिताअनुसार पनि कुटपिट गर्नेलाई दण्डनीय कसुर मानेर अर्को सजायको व्यवस्था गरेको छ ।"
शीर्ष नेता जाँदैनन् मिनी संसद्,"(काठमाडौं)  सत्तारूढ नेकपाका अध्यक्ष पुष्पकमल दाहाल प्रतिनिधिसभाको राज्य व्यवस्था तथा सुशासन समितिका सदस्य हुन् । समिति गठन भएको डेढ वर्षमा बसेका एक सय ६८ वटा बैठकमध्ये दुईवटामा मात्र दाहाल उपस्थित भएका छन् । राज्य व्यवस्थामा प्रधानमन्त्री तथा मन्त्रिपरिषद्को कार्यालयले पेस गरेका विधेयक पटकपटक छलफल भएका छन् । तर प्रधानमन्त्री केपी शर्मा ओली बैठकमा उपस्थित भएका छैनन् । सीमा विवादमा छलफल गर्न समितिले बोलाउँदा पनि उनी आएनन् । कांग्रेस सभापति शेरबहादुर देउवा विकास तथा प्रविधि समितिको ५७ वटा बैठक बस्दा तीन पटक मात्रै उपस्थित भए । देउवा भदौदेखि कानुन, न्याय तथा मानवअधिकार समितिमा छन् । मंसिरमा समितिको बैठक तीन पटक बसेको छ । तर उनी कुनै पनि बैठकमा उपस्थित भएनन् । अर्थ समितिका सदस्य तथा कांग्रेस महामन्त्री शशांक कोइराला ६८ बैठकमध्ये तीन पटक मात्र उपस्थित भएका छन् । उपस्थित भए पनि उनी प्रायः बोल्दैनन् । अन्तर्राष्ट्रिय सम्बन्ध समितिकी सदस्य कांग्रेस नेत्री सुजाता कोइराला डेढ वर्षमा नौ पटक मात्र उपस्थित भएकी छन् । कांग्रेसकै प्रकाशमान सिंह सोही समितिमा कम उपस्थित हुने सदस्यमध्येका हुन् । नेकपाका महासचिव विष्णु पौडेल अर्थ समितिका सदस्य हुन् । उनी मंसिरसम्म १४ पटक मात्र बैठकमा उपस्थित भए । संघीय समाजवादी अध्यक्ष मण्डलका सदस्य शरदसिंह भण्डारी सार्वजनिक लेखा समितिमा सबभन्दा कम उपस्थित हुने सांसद हुन् । शीर्ष नेता मात्र होइन सांसदहरूको उपस्थिति नभएर बैठक स्थगित भएका उदाहरण धेरै छन् । समितिमा गणपूरक संख्या नपुगेका बेला छलफल मात्र हुने गरेका उदाहरण पनि छन् । पछिल्लो एक महिनामा अर्थ समितिले गणपूरक संख्या नपुगेकै कारण तीन पटकसम्म बैठक स्थगित गरेको छ । जिम्मेवार प्रायः अनुपस्थित हुन्छन्, भएकामध्ये पनि न्यून संख्याको उपस्थितिले बैठक सञ्चालन गर्न हम्मेहम्मे पर्ने गरेको छ । २५ सदस्यीय अर्थ समितिले गत १६ गते गरेको चौमासिक खर्चसम्बन्धी विशेषज्ञहरूसँगको छलफलको अन्त्य गर्दा ६ जना सांसद मात्र थिए । अर्थ समितिले गरेका पछिल्लो दुई बैठकले गणपूरक संख्या नै नपुगी छलफल गरेको थियो । प्रतिनिधिसभाअन्तर्गत १२, राष्ट्रिय सभाअन्तर्गत ४ र संयुक्त २ वटा संसदीय समिति छन् । मिनी संसद् भनेर चिनिने संसदीय समितिमा हुने उपस्थिति र देखिएका समस्या यी उदाहरण मात्र हुन् । सबैजसो समितिमा यो समस्या छ । त्यसैले संसदीय समितिको महत्त्वमै प्रतिकूल प्रभाव परेको छ । संसद् र संसदीय समितहरूको गतिविधि अल्छीलाग्दो छ, संसद् सचिवालयका एक सहसचिव भन्छन्, शीर्ष नेता र सांसदहरूको अनुपस्थिति, बैठक सञ्चालनमा गणपूरक संख्याको अभाव र विषयविज्ञ सांसदहरूको बेवास्ता जस्ता समस्याले समितिहरू कमजोर देखिएका छन् । समितिका एक सभापतिले आफू सत्तारूढ पार्टीको भएकाले केही भन्न नमिल्ने भन्दै शीर्ष नेतृत्वले समितिको प्रभावकारिता नचाहेको टिप्पणी गरे । यो नेताहरूको नीति हो कि सरकारको पनि हो भन्ने बुझिएन, उनले भने, पूर्ण बहुमतको सरकार छ, तर पनि सरकार समितिसँग डराएजस्तो देखियो । समितिका निर्णय प्रभावित समितिमा शीर्ष नेतृत्वको अनुपस्थितिका कारण राजनीतिक तहमै छलफल गर्नुपर्ने कतिपय विधेयकलाई टुंगोमा पुर्याउन नसकिएका उदाहरण छन् । समितिकी एक सभापतिले भनिन्, उहाँहरू (शीर्ष नेतृत्व) आइदिने हो भने विवादित विषयहरू छिट्टै टुंगिन सक्छन् । विषयवस्तुमाथिको छलफल गर्न पनि सहज हुन्छ, उनले भनिन् । राज्य व्यवस्था समितिमा रहेको नागरिकता र संघीय निजामती सेवा सर्तसम्बन्धी विधेयकमाथिको छलफल टुंग्याउन नसक्नुको कारण पनि समितिमा रहेका शीर्ष तहका नेताहरूको अनुपस्थिति नै हो । नेपाली पुरुषसँग विवाह गरेकी विदेशी महिलालाई अंगीकृत नागरिकता दिनेसम्बन्धी विवाद नमिलेपछि गत भदौ २८ मा मतदानबाटै टुंग्याउने तयारी गर्दागर्दै राजनीतिक सहमति खोज्ने भन्दै रोकिए पनि त्यसमा अहिलेसम्म निर्णय हुन सकेको छैन । त्यतिबेला समितिकी सभापति शशि श्रेष्ठले नेकपा अध्यक्ष दाहाललगायत नेतृत्व तहसँग फोनमा परामर्श गरेकी थिइन् । उनले सांसदहरूको सुझावका आधारमा शीर्ष नेतृत्वसँग परामर्श गरेर समितिमा छलफल गर्ने बताएकी थिइन् । तर उक्त विधेयकमाथि पुनः छलफल नै हुन सकेको छैन । सोही समितिका सदस्य दाहाल बैठकमा उपस्थित भएको भए कुनै उपाय निस्कन सक्थ्यो, एक सांसदले भने । निजामती विधेयकमाथि समितिमा पटकपटक छलफल भए पनि विवाद जस्ताको तस्तै छ । विधेयक पेस गर्ने लालबाबु पण्डित संघीय मामिला तथा सामान्य प्रशासन मन्त्रीबाट हटिसकेका छन् । अहिले नयाँ मन्त्री हृदयेश त्रिपाठीले उच्च राजनीतिक तहमा सहमति खोज्ने बताएका छन् । त्यसका लागि उनले समितिसँग समय माग गरेका छन् । अर्थ समितिका सभापति कृष्णप्रसाद दाहाल शीर्ष नेतृत्वको उपस्थितिले समितिको प्रभावकारिता बढाउने बताउँछन् । किन आउनु हुन्न उहाँहरूको कुरा हो, आउँदा राम्रो हुन्छ, उनले भने । यो समस्या सबैजसो समितिमा छ, संसद् सचिवयालयका प्रवक्ता रोजनाथ पाण्डेले भने, बैठक सञ्चालन गर्न बल्लबल्ल ५१ प्रतिशत (गणपूरक संख्या) पुर्याउनुपर्ने अवस्था छ । शीर्ष नेताहरू र विषयविज्ञ सांसदहरूको उपस्थितिले समितिको बैठकमा छलफल नै प्रभावकारी हुन्छ । मिडिया कभरेज पनि त्यसरी नै हुन्छ, पाण्डेले भने । धेरैजसो बैठकमा ६० देखि ६५ प्रतिशत सांसद मात्र उपस्थित भए भने खुसी हुनुपर्ने अवस्था छ, सचिवालयका कर्मचारी भन्छन्, बैठकमा सबै सदस्य आएको उदाहरणै छैन । सबै उपस्थित भएको बैठक छैन भन्दा हुन्छ । जानकार सदस्यहरू नै अनुपस्थित समितिको कार्यप्रकृतिअनुरूप मनोनयन गरिएका जानकार सदस्यहरू नै बैठकमा उपस्थित नहुँदा समितिको प्रभावकारिता फितलो देखिने गरेको छ । अर्थ समितिमा पूर्वअर्थमन्त्रीहरू बाबुराम भट्टराई, विष्णु पौडेल, ज्ञानेन्द्रबहादुर कार्की, सुरेन्द्र पोण्डे सदस्य छन् । सरकारले गरेको चौमासिक बजेट खर्चको लक्ष्य र प्रगतिका विषयमा अर्थ समितिले यही महिनामा दुई पटक छलफल गरेको छ । तर पहिलो बैठकमा सांसद कार्की छोटो समय बसेर मन्तव्य नराखी निस्के भने अरू पूर्वअर्थमन्त्रीहरू आएनन् । दोस्रो बैठकमा चारै जना पूर्वअर्थमन्त्री अनुपस्थित रहे । अनुभवी सांसद र नेताहरू अनुपस्थित हुँदा विषयवस्तुको ज्ञान नहुने समस्या त्यत्तिकै छ । अर्थ, लेखा, विकास तथा प्रविधिजस्ता समितिमा धेरै प्राविधिक प्रकृतिका समस्यामा छलफल हुन्छ । कोरम नपुग्ने समस्या त आइरहन्छ, लेखा समितिका सभापति भरतकुमार शाहले शीर्ष नेतृत्वले धेरै समय दिन कठिन भएकाले उपस्थिति कम भएको अनुमान गरे । उहाँहरू समितिमा आएर बस्न भ्याउनुहुन्न, उनले भने । बैठकमा उपस्थितिका लागि सांसदलाई फोन गर्दागर्दा दिक्क हुनुपर्छ, लेखा समितिका एक कर्मचारी भन्छन्, म्यासेज र फोन धेरै पटक गर्छौं, तर पनि कोरम पुर्याउन कठिन हुन्छ ।सरकारकै प्राथमिकता देखिँदैन गत कात्तिक २५ मा भारतसँगको सीमा विवादसम्बन्धी जानकारी दिन राज्य व्यवस्था समितिले प्रधानमन्त्री ओलीलाई बोलाएको थियो । बैठक हुनै लाग्दा उनी नआउने खबर आयो । सीमा विवादसम्बन्धी छलफल गर्न राज्यका निर्देशक सिद्धान्त नीति तथा दायित्वको कार्यान्वयन अनुगमन तथा मूल्यांकन समितिले गत २० गते परराष्ट्रमन्त्री प्रदीप ज्ञवाली र भूमि व्यवस्था, गरिबी निवारण एवं सहकारीमन्त्री पद्म अर्याललाई बोलायो । तर दुवै मन्त्री नआएपछि सांसदहरू आक्रोशित भए । नेकपाका सांसद भीमबहादुर रावलले भारतले सीमा मिचेको विषयभन्दा महत्त्वपूर्ण अरू के हुन सक्छ भन्दै मन्त्रीद्वयको अनुपस्थितिको विरोध जनाए । समितिलाई मन्त्रीले नटेरेको भनाइ उनको थियो । सांसदहरूले मन्त्रीले समितिको अपमान गरेको बताए । अन्तर्राष्ट्रिय सम्बन्ध समितिले गत मंसिर २७ गते सीमाकै विषयमा छलफल गर्न मन्त्री ज्ञवालीलाई बोलायो । तर उनी आएनन् । बैठकमा जानु कर्तव्य हो ः पूर्वप्रधानमन्त्री खनाल पूर्वप्रधानमन्त्री तथा नेकपाका वरिष्ठ नेता झनथाल खनालले संसदीय समितिले बोलाएपछि बैठकमा जानैपर्ने बताए । प्रधानमन्त्री हुन् या मन्त्री समितिले बेलाएपछि जानुपर्ने कर्तव्य हो, उनले भने । आफू मन्त्री र प्रधानमन्त्री भएका बेला समितिले बोलाउँदा जाने गरेको दाबी गर्दै उनले संसदीय समिति आफूले योगदान गर्ने ठाउँ भएको बताए । मैले पनि समितिका सबै बैठकमा जान भ्याएको छैन । सकभर जाने कोसिस गर्छु । को गयो गएन, उसको व्यक्तिगत कुरा हो । तर समितिको सदस्य भएपछि त्यहाँ गएर आफ्नो कुरा राख्नु अधिकार र कर्तव्य दुवै हो, खनालले भने । खनाल विकास तथा प्रविधि समितिका सदस्य हुन् ।"
शान्ति मिसन नगई यूएनको तक्मा !,"(काठमाडौं)  गृहसचिव प्रेमकुमार राईको अध्यक्षतामा बसेको बढुवा सिफारिस समितिले पुस १४ गते नेपाल प्रहरी अस्पतालको प्राविधिक अतिरिक्त महानिरीक्षक (एआईजी) तथा कार्यकारी निर्देशकमा प्राविधिक डीआईजी आशा सिंहलाई सिफारिस गर्यो । डीएसपीदेखि डीआईजीसम्म बढुवाको वरीयताक्रममा १ नम्बरमा रहेका मीनराज पाठकको सट्टा दोस्रो नम्बरकी सिंहलाई एआईजीमा सिफारिस गरिएको थियो । तिनै सिंहले संयुक्त राष्ट्रसंघीय शान्ति मिसनमा सहभागी नभई यूएनको तक्मा लगाएको भेटिएको छ । अस्पतालकी एआईजी दुर्गा थापा पुस ४ गते अवकाश भएपछि वरिष्ठ डीआईजीका रूपमा पाठकलाई निमित्तको जिम्मेवारी दिइएको थियो । तर ०७४ र ०७५ को कार्यसम्पादन मूल्यांकनमा अस्पतालका वरिष्ठ डीआईजी पाठकभन्दा सिंह अगाडि रहेको पाइएपछि बढुवा सिफारिस गरिएको गृह मन्त्रालयले जनाएको छ । पाठक वरिष्ठ बालरोग विशेषज्ञ र सिंह महिला रोग विशेषज्ञ हुन् । ०५२ सालमा सँगै सेवा प्रवेश गर्दा निरीक्षकमा सिंह पहिलो नम्बरमा थिइन् । त्यसपछि पाठक लगातार पहिलो र सिंह दोस्रो नम्बरमा थिए । कान्तिपुरलाई प्राप्त सिंहको डीआईजी पोसाक रहेको तस्बिरको बायाँतर्फ तल्लो भागको पदक यूएनमा सेवा गरेबापत पाउने सम्मान हो । सिंहले कार्यालय पोसाकमै सुडान मिसनमा सहभागी भएबापत प्रदान गरिने तक्मा लगाएको देखिन्छ । युनाइटेड नेसन्स मिसन इन सुडान (अनमिस) बाट प्राप्त हुने तक्मा सिंहले लगाएकी छन् । तर प्रहरीको अभिलेखअनुसार सिंहले कुनै पनि मिसनमा भाग लिएकी छैनन् । सिंहले पनि आफू शान्ति मिसन नगएको कान्तिपुरलाई बताइन् । प्रहरी प्रवक्ता डीआईजी शैलेश थापाले यस विषयमा आफूलाई जानकारी नभएको बताए । तर प्रवक्ता थापाले मिसनमा सहभागी नभई राष्ट्रसंघमा योगदान गरेबापत पाउने सम्मान वा पदक लगाउनु गैरकानुनी हुने बताए । सिंहले मिसन नगई तक्मा लगाएको विषयमा मौखिक उजुरी आए पनि लिखित रूपमा कुनै निवेदन परेको छैन, गृह मन्त्रालय स्रोतले भन्यो । अनधिकृत रूपमा राष्ट्रसंघको तक्मा लगाएको विषयमा प्रधानमन्त्री केपी शर्मा ओली, गृहमन्त्री रामबहादुर थापा र गृहसचिव राईलाई जानकारी गराइएको प्रहरी स्रोतले बतायो । शान्ति मिसनमा नगई किन राष्ट्रसंघीय मिसनको पदक लगाउनुभयो भनेर कान्तिपुरले सोध्दा सिंहले मैले पदक लगाएर के फाइदा लिएकी छु र यो प्रश्न गर्दै हुनुहुन्छ ? भन्दै आक्रोश व्यक्त गरिन् । मिसन नै नगई पदक लगाउनु गैरकानुनी होइन र भन्ने प्रश्नमा उनले आफू बढुवामा सिफारिस भएपछि नरुचाउनेले अनर्गल प्रचार गर्न राष्ट्रसंघको पदकको विषय निकालेको बताइन् । प्रविधिको जमानामा पदक टाँसेर फोटो प्रचार गरेको पनि हुन सक्छ, उनले भनिन् । तर समुदायप्रहरी साझेदारी कार्यक्रम, तत्कालीन एआईजी दुर्गा थापाको बिदाइ समारोहलगायत थुप्रै सार्वजनिक कार्यक्रममा तथा कार्यकक्षमा रहँदा सिंहले पोसाकमा सुडान मिसनमा गएबापतको राष्ट्रसंघीय तक्मा लगाएको फोटोमा देखिएको छ । अहिले सिंहले लगाएको पोसाकमा भने सुडान मिसनको पदक देखिँदैन । आफू संगठनमा सधैं अब्बल रहेर पनि अन्याय हुँदै आएको र अहिले बढुवा सिफारिस समितिले सही मूल्यांकन गरेको उनले दाबी गरिन् । डीआईजी पाठकले भने आफूले सिफारिसविरुद्ध लोकसेवामा उजुरी दिएका कारण थप नबोल्ने बताए । लोकसेवाबाट निर्णय नभएसम्म मेरो कुनै टीकाटिप्पणी छैन, उनले भने ।कासमूमा प्रश्नपाठकले बढुवा सिफारिसविरुद्ध उजुरी दिएपछि लोकसेवा आयोगले दुवै डीआईजीको ३ वर्षको कार्यसम्पादन मूल्यांकन नम्बर झिकाएको छ । पाठकले शुक्रबार लोकसेवामा निवेदन दिएका थिए । कान्तिपुरलाई प्राप्त विवरणअनुसार ०७४ र ०७५ मा पाठकभन्दा सिंहको कासमू नम्बर बढी छ । ०७४ मा अस्पतालका एआईजीले पाठकलाई २० पूर्णाङ्कमा १६ र सिंहलाई १९७५ नम्बर दिएको उल्लेख छ । त्यही वर्ष आईजीपीले विशेष चुनौतीपूर्ण कार्य गरेबापतको पूर्णाङ्क ५ मा पाठकलाई ३ दशमलव ५ र सिंहलाई ५ नम्बर नै दिइएको छ । यसैगरी ०७५ मा अस्पतालका कार्यकारी निर्देशक (एआईजी) ले २० मा पाठकलाई १४ दशमलव २५ र सिंहलाई २० नम्बर दिइएको देखिन्छ । कार्यसम्पादन मूल्यांकनमा कसैलाई शतप्रतिशत नम्बर दिँदा विशेष कारण खुलाउनुपर्छ । घटी नम्बर दिँदा पनि के कारणले दिइएको हो, खुलाउनुपर्छ । आफूले उत्कृष्ट काम गरेकाले बढी नम्बर पाएको सिंहको दाबी छ । पाठकले भने प्रतिस्पर्धी उम्मेदवारबीच अस्वाभाविक रूपमा तलमाथि हुने गरी नम्बर दिइएको भन्दै अनुसन्धान गर्न लोकसेवासमक्ष माग गरेका छन् ।"
बालिकालाई जुट्यो २८ लाख,"धादिङ (कास) गरिबीका कारण बुबाले आत्महत्या गरेपछि अपांगता भएकी आमा र भाइबहिनीसमेत स्याहार्दै गरेकी नीलकण्ठ नगरपालिका१२ आंगेटारकी १३ वर्षीया करिना थापाको परिवारका लागि २८ लाख रुपैयाँ सहयोग जुटेको छ । रूखबाट खसेर चार वर्षदेखि थला परेकी आमा लक्ष्मी थापाको उपचारमा लाखौं खर्चेका बुबा यमबहादुरले गत कात्तिक तेस्रो साता डिप्रेसन का कारण आत्महत्या गरेका थिए । थला परेकी ३३ वर्षीया आमा, ५ र ३ कक्षामा पढ्ने ११ वर्षीय भाइ काजी र सात वर्षीया बहिनी सोमकुमारीको स्याहारको जिम्मेवारी करिनाले गर्दै आएकी छन् । गत कात्तिक २८ र २९ गते कान्तिपुरलगायत सञ्चारमाध्यममा परिवारको बिजोगबारे समाचार प्रकाशित भएपछि देशविदेशबाट सहयोग जुटेको हो । कांग्रेसका प्रवक्ता विश्वप्रकाश शर्माले साइप्रसस्थित कांग्रेसको जनसम्पर्क मञ्चका अध्यक्ष सीता अर्यालले पठाएको एक लाख, डेनमार्क सम्पर्क समितिका वीरेन्द्र कार्कीले पठाएको ५० हजार रुपैयाँ शनिबार बिहान हस्तान्तरण गरेका छन् । प्रवक्ता शर्माले आफूले पनि १० हजार थपेर १ लाख ६० हजार रुपैयाँ करिना पढ्ने साङ्गकोष माध्यमिक विद्यालयका प्रधानाध्यापक खेसरप्रसाद काप्रीलाई हस्तान्तरण गरे ।पाँच वर्षअघि रूखबाट लडेर ढाडको हड्डी भाँचिएपछि थला परेकी लक्ष्मीलाई काठमाडौंस्थित ह्याम्स अस्पतालले उपचार गरिरहेको छ । पारिवारक स्रोतका अनुसार लक्ष्मी हाल बोलचाल गर्ने र सामान्य हिँडडुल गर्ने भएकी छन् । दुई वर्षयता उनी बोल्नै नसक्ने भएकी थिइन् । साङ्गकोष माविले थापा परिवारका लागि सहयोग जुटाउन प्रधानाध्यापक र अन्य आफन्तको संयुक्त नाममा रावा बैंकमा खाता खोलेको छ । उक्त खातामा गत शुक्रबारसम्म २३ लाखभन्दा बढी रकम जम्मा भएको छ । शनिबार पाएको १ लाख ६० हजारसहित नगद २ लाख बैंकमा जम्मा गर्न बाँकी रहेको प्रअ काप्रीले बताए । वडा नं १२ का अध्यक्ष बाबुराम लम्सालले पनि अलग्गै सहयोग कोषमा स्थापना गरी स्थानीय सानिमा बैंकमा खोलेको खातामा ३ लाख जम्मा भएको छ । टहरामा जीवनयापन गर्दै आएका थापा परिवारका लागि विद्यालयकै पहलमा भूकम्प प्रतिरोधी पक्की घर निर्माणाधीन छ । करिनाकी बहिनी सोमकुमारीको जीउभरि जन्मजात काला रौं उम्रिएका छन् । उमेर बढ्दै गएपछि रौं हराउँदै जाने विश्वासमा परिवारले उपचार गराएन । तर हराउनुको साटो झन् फैलिँदै गयो, सँगसँगै फोकाहरू देखिन थाले । अहिले कम्मरदेखि घाँटीसम्मको पूरै भाग रौंले ढाकिएको छ । हातखुट्टामा पनि ढिक्काढिक्का भएर उम्रिन थालेको छ ।"
गैंडा मृत फेला,"नवलपरासी (कास) अमलटारी मध्यवर्ती क्षेत्र नजिकको तोरीबारीमा गैंडा मृत भेटिएपछि जग्गाधनी मोहनलाल पन्थीलाई चितवन निकुन्ज कार्यालयले पक्राउ गरेको छ । कावासोती नगरपालिका१० रतौलको तोरीबारीमा आइतबार बिहान अन्दाजी ७८ वर्ष उमेरको गैंडा मृत भेटिएको हो । मृत्युको कारण प्राकृतिक भनेर विश्वास गर्न नसकिने अवस्था देखिएको भन्दै निकुन्ज कार्यालयले जग्गाधनीलाई नियन्त्रणमा लिएको हो । निकुन्जका सूचना अधिकारी गोपाल घिमिरेले अनुसन्धानका लागि पन्थीलाई पक्राउ गरेर निकुन्ज कार्यालयमा लगिएको जानकारी दिए । स्थानीयले गैंडालाई करेन्ट लगाएर मारिएको भनेका छन् । खेतबारीमा चर्न आउने गैंडालाई तर्साउन राखिएको बिजुलीको तारमा परेर मरेको हुन सक्ने स्थानीयको भनाइ छ । मृत्युको कारण पत्ता लगाउन राष्ट्रिय प्रकृति संरक्षण कोष र निकुन्जका डाक्टर पोस्टमार्टमका लागि खटिएका छन्, घिमिरेले भने, ल्याबमा परीक्षणपछि गैंडा के कारणले मरेको हो भन्ने थाहा लाग्ला । चितवन निकुन्जका वार्डेन नारायण रूपाखेतीले गैंडा मरेको जानकारी पाएपछि कर्मचारी र सुरक्षाकर्मीसहितको टोली घटनास्थलमा पठाइएको बताए । चितवन निकुन्ज गैंडाको मुख्य बासस्थान हो । ०७२ वैशाखमा गरिएको गणनाले चितवन निकुन्जमा ६ सय ४५ वटा एक सिंगे गैंडा रहेको देखाएको थियो । निकुन्ज र आसपासका मध्यवर्ती क्षेत्रमा गैंडा हेर्न पर्यटक आउँछन् ।"
गणना गर्दै सरकार,"काठमाडौं (कास) एकसिंगे गैंडा गणना फागुनमा सुरु हुने भएको छ । पहिलो पटक सरकारी बजेटमा गैंडा गणना हुन लागेको वन तथा वातावरण मन्त्रालयका प्रवक्ता सहसचिव सिन्धुप्रसाद ढुंगानाले बताए । हरेक चारचार वर्षमा गैंडा गणना हुने गरे पनि गत वर्ष बजेट अभावले रोकिएको थियो । यस पटक गणनाका लागि सरकारले १ करोड १० लाख ३५ हजार रुपैयाँ बजेट विनियोजन गरेको छ । यसअघि दातृ संस्थाको रकमबाट गैंडा गणना गरिन्थ्यो । गैंडा, बाघ र हात्ती सफारीलगायत अन्य पर्यटकीय गतिविधिमार्फत निकुञ्जहरूबाट अर्ब रुपैयाँभन्दा बढी आम्दानी गर्दै आए पनि विभागले गणनाका लागि बजेट छुट्याउने गरेको थिएन । राष्ट्रिय निकुञ्ज तथा वन्यजन्तु संरक्षण विभागले गणनाको तयारी अन्तिम चरणमा पुर्याइएको जनाएको छ । चितवन, पर्सा, बर्दिया र शुक्लाफाँटा निकुञ्जमा एकसिंगे गैंडा छन् । चितवनपर्सा, बर्दिया र शुक्लाफाँटा गरी तीनवटा ब्लक बनाएर गणना गर्न लागिएको विभागका सूचना अधिकारी उपसचिव विष्णुप्रसाद श्रेष्ठले बताए । आवश्यक पर्ने जीपीएस र बाइनाकुलर लगायतका प्राविधिक सामग्री खरिद प्रक्रिया सुरु भएको छ, उनले भने । गणनाका लागि निकुञ्ज र वन तथा भूसंरक्षण विभागका महानिर्देशकको संयोजकत्वमा प्राविधिक समिति बनाइएको छ । त्यसमा संरक्षण सहयोगी संस्थाहरू जुलोजिकल सोसाइटी अफ लन्डन, डब्लूडब्लूएफ, राष्ट्रिय प्रकृति संरक्षण कोषका प्रतिनिधि र गैंडा विशेषज्ञसमेत छन् । सन् २०१५ को गणनाअनुसार चारवटा निकुञ्जमा ६ सय ४५ एकसिंगे गैंडा थिए । चितवनमा ६ सय ५ गैंडा थिए । सन् २०१६ र सन् २०१७ मा चितवनका गैंडा बर्दिया र शुक्लाफाँटा निकुञ्जमा स्थानान्तरण गरिएको छ । गणनापछिका ५ वर्षमा चोरी सिकारीका कारण त्यति धेरै गैंडा नमरे पनि प्राकृतिक कारणले मर्नेको संख्या भने धेरै छ । गत आर्थिक वर्ष ०७५७६ मा मात्र प्राकृतिक कारणबाट चितवनमा ४३ र बर्दियामा २ गरी ४५ गैंडा मरेका थिए । चालु वर्ष पनि आठवटा मरेका छन् । ६ वटा निकुञ्जको भित्री भाग र मध्यवर्ती क्षेत्र तथा दुईवटा डिभिजन वन कार्यालय, चितवनले हेर्ने वन क्षेत्रमा मरेका हुन् । आव ०७३७४ मा २५ र आव ०७४७५ मा चितवन निकुञ्ज र मध्यवर्ती क्षेत्रमा २६ गैंडा मरेका थिए । मरेका गैंडामा धेरैजसो वयस्क थिए । बूढो भएर मर्ने एकदमै कम छन् । दलदल तथा खाडलमा परेर र विद्युतीय धरापमा परेर मरेका घटना धेरै छन् ।"
सुडान काण्डका भारती रिहा,"काठमाडौं (कास) सर्वोच्च अदालतको आदेशमा सुडान घोटाला प्रकरणमा भ्रष्टाचारी ठहर भई जेलमा रहेका ठेकेदार शम्भु भारती आइतबार रिहा भएका छन् । सर्वोच्चले थुनाबाहिर रहेर मुद्दाको पुनरावलोकन गर्न पाउने आदेश दिएपछि उनी छुटेका हुन् । राष्ट्रसंघीय मिसनका लागि सुडानमा खटिने नेपाल प्रहरीको सामग्री खरिदमा भ्रष्टाचारी ठहर भएपछि उनी गत भदौ १२ मा पक्राउ परेर डिल्लीबजार कारागारमा थिए । न्यायाधीश तेजबहादुर केसी, प्रकाश ढुंगाना र मनोजकुमार शर्माको इजलासले गत मंसिर २८ गते पुनरावलोकनमा निस्सा हुने आदेश जारी गरेको थियो । त्यही आदेशको कार्यान्वयनक्रममा उनी धरौटीमा छुटेका हुन् । तत्कालीन प्रधानन्यायाधीश सुशीला कार्की र न्यायाधीश विश्वम्भरप्रसाद श्रेष्ठको इजलासले भारतीलाई उक्त काण्डमा दोषी ठहर गरी १४ करोड २० लाख बिगो र जरिवानासहित एक वर्ष जेल सजाय सुनाएको थियो ।"
नेकपा केन्द्रीय बैठक माघ १५ मा,काठमाडौं (कास) नेकपा केन्द्रीय कमिटीको पुस २३ गतेका लागि बोलाइएको बैठक स्थगित भएको छ । प्रधानमन्त्री निवास बालुवाटारमा आइतबार बसेको नेकपा सचिवालय बैठकले निर्धारित केन्द्रीय कमिटी बैठक स्थगित गर्ने निर्णय गरेको हो । राष्ट्रिय सभा निर्वाचनको तयारीमा जुट्नुपर्ने भएकाले बैठक माघ १५ गतेका लागि सारिएको प्रचार विभाग उपप्रमुख सूर्य थापाले जानकारी दिए । काठमाडौंमा गत पुस ५ गते सम्पन्न स्थायी समिति बैठकले २३ गते केन्द्रीय कमिटी बैठक डाक्ने निर्णय गरेको थियो । नेकपाको अन्तरिम विधानमा केन्द्रीय कमिटी बैठक ६६ महिनामा गर्ने प्रावधान छ ।
सचिवालय अलि मिलेको छैन : नेपाल,"धनगढी (कास) नेकपाका वरिष्ठ नेता माधवकुमार नेपालले पार्टी सचिवालय अपूर्ण रहेको बताएका छन् । पुष्पलाल मित्रता केन्द्रले आइतबार धनगढीमा गरेको कार्यक्रममा उनले तत्कालीन एमालेका उपाध्यक्ष र उपमहासचिवलाई सचिवालयमा ल्याउनुपर्ने बताए । तत्कालीन एमालेमा भीम रावल र अष्टलक्ष्मी शाक्य उपाध्यक्ष तथा घनश्याम भुसाल उपमहासचिव थिए । तत्कालीन एमालेका उपाध्यक्ष र उपमहासचिवलाई सचिवालयमा ल्याउँदा सुदूरपश्चिम प्रदेश र महिलाको प्रतिनिधित्व हुने नेता उनको भनाइ थियो । अहिले सचिवालय अलि मिलेको छैन, उनले भने, व्यक्तिको क्षमता र योग्यता ख्याल गरेर सचिवालय सदस्य थप्नुपर्छ ।"
भारतीय प्रहरीद्वारा नियन्त्रण,"कपिलवस्तु (कास) यशोधरा गाउँपालिका८ मटेरियाका मुवारक खाँलाई शनिबार भारतीय सुरक्षाकर्मीले मर्यादपुर बजारबाट नियन्त्रणमा लिएर लगेको छ । आफन्तको वर्कसपमा बसिरहेका बेला भारतीय सुरक्षाकर्मीले जबर्जस्ती यूपी५५एक्स ०१०१ नम्बरको सेतो स्कार्पियोमा राखेर उनलाई लगेको प्रत्यक्षदर्शीले बताए । भारतीय प्रहरीसँग सोध्दा एसओजी इन्टेलिजेन्सले लगेको बताएका छन्, जिल्लाका निमित्त प्रहरी प्रमुख नायब उपरीक्षक सुनील मल्लले भने, यसबारे थप बुझ्दै छौं ।"
नक्कली मोहीका नाममा २ करोड ॅहिनामिना,"काठमाडौं (कास) धनुषामा गुठी संस्थानका कर्मचारी, बिचौलिया र नक्कली मोही मिलेर मुआब्जाका नाममा २ करोड रुपैयाँभन्दा बढी हिनामिना गरेको पाइएको छ । धनुषाको साविक भरतपुर गाविसमा सेनाका लागि अधिग्रहण गरिएको गुठीको जग्गामा किर्ते मोही कायम गरी मुआब्जा वितरणका नाममा रकम हिनामिना गरेको भेटिएको हो । अख्तियारले उक्त प्रकरणमा गुठी संस्थान शाखा कार्यालय, जनकपुरका तत्कालीन प्रमुख राजबाबु पाण्डे, सहायक प्रशासक मनोजकुमार आचार्य, वरिष्ठ लेखा सहायक हरिचन्द्र भुसाल, बिचौलिया सुमनकान्त ठाकुर, नक्कली मोही गायत्रीदेवी जयसवाल र शत्रुधन जयसवालविरुद्ध आइतबार भ्रष्टाचार मुद्दा दायर गरेको छ । संस्थानको जनकपुर कार्यालयले दुई जना नक्कली मोही खडा गरी गैरकानुनी रूपमा मुआब्जा वितरण गरेको र त्यसमा कर्मचारी र बिचौलियाले मोटो रकम कमिसनका रूपमा लिएको अभियोगपत्रमा उल्लेख छ । यसैगरी अख्तियारले सेवाग्राहीसित ४९ हजार रुपैयाँ घूस लिएको आरोपमा महानगरीय अपराध महाशाखा, काठमाडौंका निरीक्षक (इन्स्पेक्टर) जयनेपाल थापाविरुद्ध भ्रष्टाचार मुद्दा दायर गरेको छ ।"
"पहिले पानी बाराबार, अहिले अंकमाल","(जनकपुर)  मधेस आन्दोलनका बेला प्रदेश २ मा मधेसकेन्द्रित राजनीतिक दलहरूको तारो तत्कालीन एमाले थियो । त्यही एमाले र माओवादी केन्द्र एकतापछि बनेको नेकपाको जनकपुरस्थित कार्यालयमा आइतबार अभूतपूर्व जमघट देखियो । नेकपा कार्यालयमा राष्ट्रिय जनता पार्टी (राजपा) का नेताकार्यकर्ता झन्डा बोकेर पुगे, आपसमा अंकमाल गरे । चुनावी गठबन्धन सफल बनाएर छाड्ने उद्घोष गरे । केन्द्रमा राष्ट्रिय सभा निर्वाचनका लागि तालमेल घोषणा हुनुअघिसम्म नेकपा र राजपाबीच यस्तो सौहार्द दृश्य देखिएला भन्ने यहाँ कल्पनासमेत गरिएको थिएन । यी दुई दल यसअघि सधैं प्रतिस्पर्धीका रूपमा थिए । प्रदेशमा पनि राजपा सत्तारूढ हो भने नेकपा प्रतिपक्ष । प्रदेश २ को सत्तारूढ राजपाका मन्त्रीहरू सरकारी गाडीमै नेकपा कार्यालय पुगेका थिए । नेकपाको कार्यालयबाट सूर्य र छाता चुनावचिह्न अंकित झन्डा बोकेर नारा लगाउँदै नेताकार्यकर्ता उम्मेदवारी दर्ताका लागि निर्वाचन कार्यालय पुगेका थिए । नेकपाका नेताकार्यकर्ताले नेकपाराजपा गठबन्धन जिन्दावाद, वीर सहिद अमर रहुन् र संयुक्त उम्मेदवारलाई विजयी गराऔं भन्ने नारा लगाएका थिए । राजपाका कार्यकर्ताले जय मधेस बाहेकका नारा लगाएनन् । प्रदेश २ को राजपा संसदीय दलका नेता एवं मन्त्री जितेन्द्र सोनलले केन्द्रमा भएको सहमतिलाई सफल बनाउन लागिपर्ने बताए । नेकपाका संसदीय दलका नेता सत्यनारायण मण्डलले नेकपाराजपा गठबन्धनबाट राजनीतिमा दूरगामी प्रभाव पर्ने दाबी गरे । राजनीतिमा जे पनि सम्भव हुन्छ, उनले भने । यस प्रदेशमा कांग्रेस र समाजवादी पार्टीले तालमेल गरे पनि दुवै पार्टी मनोनयन दर्ताका लागि फरकफरक समयमा निर्वाचन कार्यालय पुगेका थिए । कांग्रेसका नेताकार्यकर्ता आफ्ना उम्मेदवारसँगै पार्टी कार्यालयबाट हिँडेर निर्वाचन कार्यालय पुगेका थिए । कांग्रेससमाजवादी गठबन्धनको मनोनयनका बेला प्रदेश सरकारका मन्त्री विजय यादव र ज्ञानेन्द्र यादव पनि निर्वाचन कार्यालय पुगेका थिए । कांग्रेस संसदीय दलका नेता रामसरोज यादवले मधेसको मुद्दामा कांग्रेस लचिलो रहेकाले समाजवादीसँगको गठबन्धन सफल हुने दाबी गरे । उनले प्रदेश २ को राष्ट्रिय सभाको निर्वाचनमा राजपाको मत पनि आफूतिर आउने र कांग्रेससमाजवादी गठबन्धनले जित्ने दाबी गरे । समाजवादी पार्टीका केन्द्रीय सदस्य उमेश साहले पनि मधेसमा नेकपाराजपाको गठबन्धनले असन्तुष्ट रहेकाले त्यसको फाइदा कांग्रेससमाजवादी गठबन्धनलाई हुन सक्ने बताए । नेकपा र राजपाको गठबन्धनबाट प्रदेश २ मा राधेश्याम पासवान, तुलसा दाहाल, मृगेन्द्रकुमार सिंह यादव र शेखर सिंहले उम्मेदवारी दिएका छन् । पासवान र दाहाल नेकपा तथा यादव र सिंह राजपाका हुन् । कांग्रेससमाजवादी गठबन्धनबाट रामप्रित पासवान, भोला पञ्जियार, अनिरुद्र सिंह र नगिनादेवी यादवले उम्मेदवारी दर्ता गराएका छन् । पासवान र सिंह समाजवादी तथा पञ्जियार र यादव कांग्रेसका हुन् । प्रदेश २ मा नेकपाराजपा गठबन्धनसँग स्पष्ट बहुमत छ ।"
"१८ पद, ४५ उम्मेदवार","काठमाडौं (कास) राष्ट्रिय सभाका १८ सिटमा आइतबार ४५ जनाको उम्मेदवारी दर्ता भएको छ । निर्वाचन आयोगका अनुसार महिला समूहमा १६, दलितमा ५, अपांगता भएको व्यक्ति वा अल्पसंख्यकमा ५ र अन्य समूहमा १९ जनाले उम्मेदवारी दिएका हुन् । राष्ट्रिय सभामा पहिलो चरणको दुईवर्षे कार्यकाल पूरा भएर आउँदो फागुनबाट महिलातर्फ ७, दलिततर्फ २, अपांगता भएका व्यक्ति वा अल्पसंख्यकतर्फ २ र अन्य समूहमा ७ पद रिक्त हुँदैछन् । प्रदेश १ र ५ मा ३३, प्रदेश २, प्रदेश ३, गण्डकी, कर्णाली र सुदूरपश्चिमका २२ सिट खाली हुन लागेका हुन् । तिनै पदका लागि माघ ९ मा निर्वाचन हुन लागेको हो । प्रदेश सांसद र स्थानीय तहका प्रमुखअध्यक्ष, उपप्रमुखउपाध्यक्षको मतका आधारमा राष्ट्रिय सभा सदस्य प्रदेशस्तरबाट चयन हुन्छन् । यो चुनावमा प्रदेश २ मा नेकपा र राजपाले तथा कांग्रेस र समाजवादी पार्टीले चुनावी गठबन्धन गरेका छन् । अन्य स्थानमा नेकपा, कांग्रेस, समाजवादी र राजपा आआफ्नै तवरले उठेका छन् । प्रदेश ३ मा नेमकिपा र गण्डकी तथा प्रदेश ५ मा राष्ट्रिय जनमोर्चाको पनि उम्मेदवारी परेको छ । आयोगका प्रवक्ता राजकुमार श्रेष्ठका अनुसार आइतबार उम्मेदवारी दिएकाहरूमाथि सोमबार बिहान १० देखि ४ बजेसम्म उजुरी दिन सकिनेछ ।"
देउवालाई दबाब दिन सभापति भेला,"(काठमाडौं)  कांग्रेस वरिष्ठ नेता रामचन्द्र पौडेल पक्षले सोमबार जिल्ला सभापतिहरूको भेला बोलाएको छ । भेलामा पूर्वमहामन्त्री कृष्ण सिटौला समूह पनि सामेल हुने भएको छ । धनकुटामा रहेका सिटौला भने आउनेनआउने टुंगो छैन । सभापति शेरबहादुर देउवाले बहुमतको बलमा पुस ११ को केन्द्रीय कार्यसमिति बैठकबाट महाधिवेशनको कार्यतालिका तोक्ने, विधानका दफा निलम्बन गर्ने, विभागको संख्या थप्ने र तरुण दलको म्याद बढाउने निर्णय गरेपछि पौडेल र सिटौला पक्षका नेताहरूले चर्को विरोध गर्दै आएका छन् । इतिहासमै पहिलोपटक बहुमतबाट महाधिवेशनको कार्यतालिका तोकेर र विधानको नियम निलम्बन गरेर गलत नजिर स्थापित गरेको उनीहरूको आरोप छ ।पौडेलसिटौला पक्षले पुस ११ को निर्णय सच्याउनुपर्ने बटमलाइन अघि सारेको छ । यसैका लागि दबाब दिन उनीहरूले जिल्ला सभापतिहरूको भेला बोलाएका हुन् । ४० जिल्लाभन्दा बढीका सभापतिले गर्ने निर्णयबाट देउवालाई ठूलो दबाब पर्ने बुझाइ पौडेलसिटौला पक्षको छ । पार्टी विभाजनको कालखण्डबाहेक ७० वर्षको इतिहासमा देउवाबाट पहिलोपल्ट एकलौटी रूपमा महाधिवेशनको घोषणा भएको सिटौलाले बताए । कांग्रेसमा विवाद बीपी कोइरालाको पालादेखिकै हो, गणेशमान सिंह, कृष्णप्रसाद भट्टराई र गिरिजाप्रसाद कोइरालाबीच पनि ०४९ सालतिर ठूलै विवाद थियो, उनले भने, सिंह र भट्टराई एउटा कित्तामा थिए, अर्को कित्तामा गिरिजाप्रसाद तर तत्कालीन सभापति भट्टराईले गिरिजाप्रसादको सहमतिबाटै महाधिवेशनको कार्यतालिका र कार्ययोजना घोषणा गर्नुभएको थियो । पुस ११ गतेको निर्णयले महाधिवेशन निष्पक्ष हुन्छ भन्नेमा आशंका बढाएको सिटौलाको तर्क छ । हामीसँग त महाधिवेशनको कार्यतालिका र कार्ययोजनाबारे छलफलसम्म भएन, उनले भने, पारस्परिक सहमतिविपरीत भएका निर्णय सच्याउनुपर्छ भन्नेमा पौडेलजी र हामी एकै ठाउँमा छौं । देउवा केन्द्रीय कार्यसमितिको निर्णय पूरै उल्टाउने पक्षमा छैनन् । उनीनिकट सहमहामन्त्री प्रकाशशरण महतका अनुसार फागुन ७११ गतेसम्म तोकिएको केन्द्रीय महाधिवेशनको तिथि अब तलमाथि हुँदैन । स्थानीय तहका अधिवेशनहरू, क्रियाशील सदस्यता वितरण, नियम निलम्बनका केही प्रावधान थपघट गर्न सकिन्छ । यसमा सभापतिजी पनि तयार हुनुहुन्छ, उनले भने ।निर्णय सच्याउनेनसच्याउने विवाद पछिल्लोपटक कांग्रेसभित्र जुंगाको लडाइँ बनेको छ । पौडलनिकट सदस्य हृदयराम थानीका अनुसार निर्णय सच्याउनुपर्ने माग बटमलाइन हो । सभापतिहरूको जमघटबाट निर्णय सच्याउनका लागि दबाब दिन लागिएको हो, उनले भने, सभापतिजीले निर्णय सच्याउनुभएन भने क्षेत्र, गाउँ हुँदै विशेष महाधिवेशनसम्मको बाटो तय हुन सक्छ, उनले भने । पार्टीभित्र चर्कंदै गएको विवाद मत्थर बनाउन आइतबार दिनभर दुवै पक्षका केही युवा नेतासमेत जुटेका थिए । भीष्मराज आङदम्बे, एनपी सावद, सुरेन्द्रराज पाण्डे, गगन थापा, धनराज गुरुङ, दीपक गिरी, सरिता प्रसाईं, प्रदीप पौडेल, बद्री पाण्डे, रामकृष्ण यादव, गुरुराज घिमिरे, जीवन परियारलगायतको बैठकले दुवै नेतालाई भेटेर विवाद समाधानका लागि दबाब दिने निर्णय गरेका छन् । सभापति र पौडेल दुवैलाई भेटेर समाधानको बाटो खोज्न हामीले दबाब दिएका छौं, केन्द्रीय सदस्य सावदले भने, नीतिगत र व्यावहारिक रूपमा ठूलो फाटो छैन । महाधिवेशनको प्रक्रियालाई विश्वसनीय रूपमा अघि बढाउने विषयमा सहमति जुटाएर अघि बढ्न सकिन्छ । अहिले हामीले गरिरहेको प्रयास पनि त्यही हो ।अर्का केन्द्रीय सदस्य प्रदीप पौडेलले जिल्ला सभापतिको भेला हुनुअघि नै नेतृत्वले पहल गर्नुपर्नेमा नगरिएकाले विवादले गम्भीर मोड लिन सक्ने बताए । जिल्ला सभापतिहरूको भेलाले आक्रामक ढंगको निर्णय लियो भने स्थितिलाई झनै गम्भीर मोडमा धकेल्न सक्छ, त्यसलाई ख्याल गरेर सभापतिले असहमत पक्षसँग संवाद गर्नुपर्थ्यो, उनले भने, सभापतिले त्यस्तो पहल नगरी बहुमतबाट गरिएका निर्णय नै अन्तिम हो, यसैलाई प्रयोग गरेर निरन्तर अघि बढ्छु भन्ने संकेत दिनुभयो । यसले असहमत पक्षलाई झन् आक्रामक बनाएको छ ।"
त्रिवि परिसरमा प्रहरी वृत्त नराख्न दबाब,"काठमाडौं (कास) विद्यार्थीहरूले त्रिभुवन विश्वविद्यालय परिसरको नवनिर्मित भवनमा प्रहरी कार्यालय नराख्न दबाब दिएका छन् । विश्वविद्यालय हाताभित्र प्रहरी कार्यालय राख्दा शैक्षिक गतिविधिलाई समेत असर पुग्ने भन्दै विद्यार्थीहरूले अवरोध गरेका छन् । विद्यार्थीको विरोधपछि महानगरीय प्रहरी वृत्त कीर्तिपुरलाई त्रिविमा सार्ने तयारी रोकिएको छ । अनेरास्ववियु र नेविसंघका विद्यार्थीले भवनमा प्रहरी नराख्न त्रिवि पदाधिकारीलाई दबाब दिँदै आएका छन् । प्रहरी कार्यालय सर्ने तयारी भएको थियो, हामीले रोक्यौं, अनेरास्ववियुका त्रिवि कमिटी अध्यक्ष मदन विष्टले भने, उपकुलपतिले त्यहाँ प्रहरी बस्न नदिने प्रतिबद्धता जनाउनुभएको छ । नेविसंघले पनि त्रिविको ४ रोपनी जग्गामा प्रहरी वृत्त नराख्न आग्रह गर्दै आएको छ । विद्यार्थीको अवरोधपछि त्रिविले प्रहरीका लागि निर्मित भवनमा सेवा कार्यालय स्थापना गर्ने योजना अघि सारेको छ । उपकुलपति धर्मकान्त बाँस्कोटाले गृहमन्त्रालयसँग समन्वय गरेर प्रहरी वृत्तलाई अन्यत्र सार्न आग्रह गरेका छन् । आयुर्वेद शिक्षण अस्पतालको अगाडि, विज्ञान तथा प्रविधि प्रयोगशाला (बीपी संग्रहालय), चिकित्सा शिक्षा अध्ययन संस्थानअन्तर्गतको प्रयोगशाला र बागबानी केन्द्रको बीच भागमा प्रहरी कार्यालय स्थापना गर्न लागिएको थियो । महानगरीय वृत्तमा प्रहरी नायब उपरीक्षक (डीएसपी) को कमान्डमा प्रहरीको फौज बस्ने गर्छ । कार्यकारी परिषद्ले कीर्तिपुर बजारतर्फ जाने तीनकुनेस्थित त्रिविकै जग्गामा सुरुमा प्रहरी भवन निर्माणको तयारी गरेको थियो ।"
क्षमताभन्दा बढी यात्रुले दुर्घटना,"(सिन्धुपाल्चोक)  गत असोज २४ मा इन्द्रावती गाउँपालिका१० भोटसिपा हुँदै काठमाडौं गइरहेको खचाखच यात्रु बोकेको बा २ ख २७१५ बस तिर्खुमोडबाट खस्दा ११ जनाको मृत्यु भयो । हेलम्बु यातायातको उक्त बस दुर्घटना हुँदा घटनास्थलमै ५, उपचार क्रममा ६ जनाले ज्यान गुमाए । ३२ सिटको क्षमता भएको यात्रुबसमा सवार एक सय २० मा ९८ जना घाइते भए । महिनाअघि दोलखाबाट काठमाडौं जाँदै गरेको बा२ख ७२४५ बस अरनिको राजमार्गको सुकुटेमा दुर्घटना हुँदा १८ जनाको मृत्यु भयो । शैलुंगेश्वर यातायातको बस सडकछेउबाट अनियन्त्रित भई ७६ फिट तल खस्दा ६० यात्रुमा ५४ जना घाइते भए । साताअघि घटना तेहोरियो । दोलखाको धार्मिकस्थल कालिञ्चोकबाट भक्तपुर जाँदै गरेको बा४ख ४४६८ बस ब्रेक फेल भई सडकबाट खस्दा १६ जनाको मृत्यु भयो । बिहानै लिसंखुपाखर गाउँपालिकाको मुडेबाट हिंडेको बस लामोसाँघु जिरी सडकखण्डअन्तर्गतको सुनकोसी गाउँपालिका वडा ७ स्वाँराको ६ किलोबाट ५ किलो सडकखण्डमा सय मिटर तल सडकमै बस पल्टँदा घटनास्थलमै १२ जनाले ज्यान गुमाए । बाँकीको अस्पताल लैजाने क्रममा निधन भयो । वर्ष ०७६ ७७ साना ठूला गरी दस वटा दुर्घटना भए, जसमा ४८ जनाले ज्यान गुमाएका छन् । लगातार भएका ३ वटा बस दुर्घटनाबाट मात्रै ४४ जनाको मृत्यु भएको छ । जिल्लामा विभिन्न समय र स्थानमा भएको पाँच दुर्घटनामा झन्डै दुई सयभन्दा बढी घाइते भएको जिल्ला ट्राफिक प्रहरी कार्यालयको तंथ्याक छ । वर्षैपिच्छै सुनकोसी र भोटेकोसी किनार क्षेत्र हुँदै राजधानी जोड्ने अरनिको राजमार्गमा बस दुर्घटना भइरहेको देखिन्छ । १३ वर्षयता जिल्लामा ८ वटा ठूला दुर्घटनामा ३८ जनाले ज्यान गुमाए भने तीन सयभन्दा बढी घाइते भएका छन् । कोदारी र अरनिको राजमार्गका विभिन्न खण्डमा सुनकोसी र भोटेकोसीमा खस्दा धेरै संख्यामा ज्यान जाने गरी चार वटा दुर्घटना भएका छन् । ०६३ साउन पहिलो साता बलेफी जलवीरे सडकखण्डको चनौटेबाट बा२ख ८१७३ को बस ब्रह्मायणी किनारमा खस्दा २५ ले ज्यान गुमाए । ०६६ भदौ २६ मा राजमार्गको सुकुटेमै बा२ख ६२२८ बस सुनकोसीमा खस्दा २५ को मृत्यु भयो । त्यस्तै, २०६७ भदौमा बा२ख ४०१३ बस बसेरीबाट खस्दा ३० जनाको निधन भयो । ०६८ मा सुनकोसी गाउँपालिकाको ठोकर्पाको कच्ची सडकबाट यात्रुबस पल्टँदा ९ जनाले घटनास्थलमै ज्यान गुमाए । ०६९ जेठ १८ मा कोठेबाट बा२ख ३३४७ को बस कोसीमा खस्दा ५ जनाको मृत्यु भयो । ०७० जेठ १५ मा पाँचपोखरीको थाङपालधापको कच्ची सडकमा बा२ख ३६४५ बस पल्टँदा १५ को ज्यान गयो । यस्ता लगातार दुर्घटनाको मुख्य कारण चालकको लापरबाही, यान्त्रिक गडबडी, अस्वस्थ प्रतिस्पर्धादेखि क्षमताभन्दा बढी यात्रु बोकेका कारणले भएको देखिन्छ । अहिलेसम्मका ठूला दुर्घटना चाडपर्वबीच या अघिपछि भएका छन्, चालक, ओभरलोडकै कारणले दुर्घटना भएको छ, यात्रुबाहकबाहेक मोटरसाइकल, बोलेरो, टिपरजस्ता दुर्घटना भएका छन्, जिल्ला प्रहरी कार्यालयका प्रहरी नायब उपरीक्षक माधवप्रसाद काफ्लेले भने । वर्षैपिच्छै भइरहेको यात्रु बस दुर्घटनामा क्षमताभन्दा बढी यात्रु सवारका कारण भएको उनले जनाए । १७ जना ट्राफिक मात्रजिल्लाभरमा २५ सय किलोमिटर ग्रामीण सडकमा पाँच सय किलोमिटर ग्राभेल र अन्य प्रमुख सडकमा दुई सय किलोमिटर कालोपत्रे गरिएको छ । राजधानी जोड्ने मुख्य राजमार्ग, सडक खण्डबाहेक स्थानीय तहको विभिन्न गाउँ जोड्ने सयौं सडक लगिएका छन् । झन्डै ५० वटा ग्रामीण सडकमा अस्थायी रुट परमिट लिएर यात्रुबाहक बस फुक्काफाल सञ्चालन भइरहेका छन् । जुगल, हेलम्बु, आमाह्योल्मो, सुनकोसी, शैलुंगेश्वरी, अरनिको, रोल्वालिङ, सगरमाथाजस्ता यातायातका ३५ वटा यात्रु बस गाउँ पुग्छन् । सीमावर्ती क्षेत्र तातोपानी, बाह्रबिसे, खाडीचौर, चौतारा, मेलम्ची बजारदेखि गाउँसम्म सवारी चलिरहने मुख्य केन्द्रमा ट्राफिक प्रहरी दैनिक खटिरहेका हुन्छन् । १७ जना ट्राफिकले जिल्लाभर कसरी भ्याउने, यसबारे किन सोचिँदैन् ?, जिल्ला ट्राफिक प्रहरी कार्यालय अधेरीका प्रमुख प्रहरी नायब निरीक्षक राजेशकुमार दाहालले प्रश्न गरे । जुगल, जलवीरे, शैलुंगेश्वरी, सगरमाथा, हिमशिखर, रोल्वालिङ र सुनकोसी गरी ५ वटा यातायातका यात्रुबस अरनिको यातायात कम्पनीका मात्रै चल्छन् । हेलम्बु र आमाह्योल्मोबाहेक सबै अरनिको यातायात कम्पनीले विभिन्न नामबाट एकप्रकारले आफ्नै सिन्डिकेट चलाइरहेको छ । दुई वर्षदेखि अर्को समितिले बस चलाउन खोज्दा आउन दिइँदैन, दोलखा र सिन्धुपाल्चोकमा चल्ने अधिकांश थोत्रा र पुराना बस छन्, त्यसैले पनि दुर्घटना हुन्छ, स्थानीय सन्तराम गुरुङले आक्रोश पोखे । झन्डै २० हजारलाई ५ वटा बसले बोक्नुपर्ने गरी सिन्डिकेट लादिएको उनले उदाहरण दिए । पर्याप्त सवारी राखिए यात्रु कोचाकोच गरेर चढ्दैनन्, थोत्रा बस हटाइनुपर्छ अनि मात्रै दुर्घटना न्यूनीकरण हुन्छ, उनले भने ।"
राजधानी र नामकरण मुख्य एजेन्डा,"(मकवानपुर)  प्रदेश ३ को प्रदेशसभा बैठक चार महिनापछि सोमबार बस्दै छ । सदनमा प्रदेशको स्थायी राजधानी र नामकरण विषयमा सत्ता र प्रतिपक्षबाट सरकारको चर्को आलोचन भएसँगै बजेट पातिर गरी भदौ २५ बाट स्थगित प्रदेशको पाँचौं अधिवेशन सोमबार दिउँसो ३ बजेका लागि डाकिएको हो । विशेष गरी प्रदेशको स्थायी राजधानी र नामकरणको विषयलाई टुंग्याउने गरी बैठक आह्वान गरिएको प्रदेशसभा सचिवालयले जनाएको छ । प्रदेशसभा सञ्चालन भएको करिब दुई वर्षको अवधिमा हामी पहिलो पटक सदनमा स्थायी राजधानी र नामकरणको विषयलाई प्रवेश गराउँदै छौं , प्रदेशका सभामुख सानुकुमार श्रेष्ठले भने, सोमबार र मंगलबार बस्ने प्रदेशसभाको बैठकमा यसविषयमा मतदान हुनेछ । मतदान प्रक्रियाबारे प्रदेशसभाको सचिवालयले कार्यविधि तयार गरिसकेको छ । प्रदेश ३ को प्रदेशसभामा ६ वटा दल र एकजना स्वतन्त्र सांसद रहेका छन् । प्रदेशसभामा रहेको कुल एक सय दस सांसदमध्ये नेकपाको ८० मत रहेको छ भने कांग्रेसको २२, विवकेशील साझाको तीन, नेपाल मजदुर किसान पार्टीको दुई, राप्रपा संयुक्त र राप्रपा नेपालको एकएक मत रहेको छ भने एक मत स्वतन्त्र (तत्कालीन नयाँ शक्तिबाट निर्वाचित) सांसद रहेका छन् । प्रदेश स्थायी राजधानीका लागि ७४ मत भए पुग्छ । दुई तिहाइभन्दा बढी मत रहेको सत्तारूढ नेकपाको सचिवालय बैठकले प्रदेशको स्थायी राजधानी हेटौंडा र नाम वाग्मती राख्नका लागि प्रदेशसभा सदस्यहरूलाई निर्देशन दिइसकेको छ ।नेकपाको बैठक स्थगितप्रदेशको स्थायी राजधानी र नामकरणको विषयलाई लिएर सत्तारूढ नेपाल कम्युनिस्ट पार्टीको प्रदेश३ को संसदीय दलको बैठक पुनः मंगलबार बस्ने गरी स्थगित भएको छ । प्रदेशको नाम वाग्मती र स्थायी राजधानी हेटौंडा राख्न पार्टीको सचिवालयले गरेको निर्णयलाई अनुमोदन गराउन बसेको संसदीय दलको बैठक आइतबार पनि टुंगिएन । बैठकमा प्रदेशसभा सदस्यले पालैपालो आफ्नो धारणा राखेका थिए । आइतबार मात्रै २३ जना सांसदले स्थायी राजधानी र नामकरणबारे आफ्नो मत राखेका थिए । तीन दिनसम्म ६३ जना सांसदले आफ्नो धारणा राखेका छन् । प्रदेशका मन्त्री र पार्टीको नेता एवं सांसद अष्टलक्ष्मी शाक्यले बोल्न बाँकी रहेको छ । बैठकमा पार्टी सचिवालयको निर्णयप्रति विशेष गरी काभ्रे, भक्तपुर, रसुवाका सांसदहरूले असन्तुष्टि व्यक्त गरेका थिए भने मकवानपुर, ललितपुर, सिन्धुली, चितवन र काठमाडौंका सांसदहरूले भने पार्टी सचिवालयले गरेको निर्णयलाई स्विकारेर अगाडि बढ्नुपर्ने धारणा राखेका थिए । विभिन्न कारणले विरोधमा उत्रिए पनि अन्तमा सचिवालयको निर्णलाई मान्नुको विकल्प नभएको भन्दै सोहीअनुसार अगाडि बढ्नुपर्ने धारणा अधिकांश सांसदको रहेको छ ।कांग्रेस निर्णय गर्दैप्रदेश ३ को स्थायी राजधानी र नामकरणको विषयमा निर्णय गर्नका लागि प्रमुख प्रतिपक्षी दल नेपाली कांग्रेस संसदीय दलको बैठक सोमबार बस्दै छ । सोमबार बिहान बस्ने बैठकले राजधानीको विषयमा कुन स्थानका लागि मतदान गर्ने भन्ने टुंग्याउने बताइएको छ । बैठक बोलाइएको छ । एजेन्डा राजधानी र नामकरणको विषय नै हो, कांग्रेस सचेतक छिरिङ दोर्जे लामाले भने । यसअघि काठमाडौंमा भएको संसदीय दलको बैठकले स्थानको विषय टुंगो लगाउन सकेको थिएन । स्थानको विषय टुंग्याउने गरी छलफल अगाडि बढ्नेछ, उनले भने । यसअघि कांग्रेसले राजधानीको विषयमा ह्वीप नलगाउने, स्वविवेक प्रयोग गर्न पाउने निर्णय गरेको थियो ।"
गिजरमा नुहाउने क्रममा मृत्यु,काठमाडौं (कास) सातदोबाटोस्थित सरिबा गर्ल्स होस्टेलकी एक छात्राको गिजरमा नुहाउने क्रममा बेहास भई मृत्यु भएको छ । मृत्यु हुनेमा पर्सा वीरगन्ज घर भई होस्टेल बस्ने १९ वर्षीया जोनित चौहान छिन् । शनिबार होस्टेलको बाथरुममा गिजरमा नुहाउने क्रममा अचानक बेहोस भएपछि तत्काल पाटन अस्पताल लगिएकामा उपचार क्रममा उनको मृत्यु भएको छ ।
डन्डी चोरी गर्ने पक्राउ,काठमाडौं (कास) कीर्तिपुर नगरपालिकाबाट निर्माणाधीन घरको फलामको डन्डी चोरी गरिरहेको अवस्थामा एक जना पक्राउ परेको छ । प्रहरीले कीर्तिपुर४ मा बारा गढीमाई नगरपालिका घर भएका जिमालाल यादवको निर्माणाधीन घरबाट चोरी गर्दै गर्दा ललितपुरको महांकाल गाउँपालिकाका विनोद विश्वकर्मालाई पक्राउ गरेको हो । उक्त घरबाट बा१३च ७१९८ गाडी प्रयोग गरी चार सय किलो फलाम चोरिरहेका थिए ।
प्रहरीलाई नगद दिन खोज्ने पक्राउ,भक्तपुर (कास) चाँगुनारायण नगरपालिकास्थित बारुदखानामा प्रहरीलाई नगद ५ सय रुपैयाँ दिई आर्थिक प्रलोभनमा पार्न खोज्ने पक्राउ परेको छ । पक्राउ पर्नेमा मकवानपुर भीमफेदी गाउँपालिका घर भई दुवाकोट बस्ने २९ वर्षीय उत्तम थापा मगर हुन् । महानगरीय प्रहरी वृत्त ठिमीबाट खटिएको प्रहरीले बा३०प ८६८९ मोटरसाइकलमा सवार मगरलाई मादक पदार्थ सेवन गरी सवारी चलाएको र कागजपत्र माग्दा उक्त नगद दिन खोजेपछि पक्राउ गरेको जनाएको छ ।
किन कम भएन दुर्घटना ?,"सन् २०१९ मा जहाज दुर्घटनाबाट हुने मृत्यु ५० प्रतिशत घटेछ । त्यसैसँग दाँजेर विश्वव्यापी तथ्यांक हेर्ने हो भने सोही वर्ष १२ लाख ५० हजार मानिसले सडक दुर्घटनामा ज्यान गुमाएछन् । सन् २०१८ मा पनि त्यस्तै हो । सडक दुर्घटना रोक्ने प्रयास विश्वव्यापी रूपमै पर्याप्त नभएको देखिन्छ ।१० वर्षपछाडिको तथ्यांक हेर्ने हो भने सडक दुर्घटनाबाट बर्सेनि १३ लाख मान्छेले ज्यान गुमाउँथे । ९ वर्षको प्रगति भनेको विश्वले सडक दुर्घटनाबाट ५० हजार जनालाई मात्रै जोगाउन सकेको छ । यसको मुख्य कारण विश्वव्यापी रूपमै बर्सेनि ३४ प्रतिशतले यातायात बढ्नु हो । हाम्रो देशमा १० प्रतिशतले बढ्छ । दुर्घटना कम गर्न हामीले अपेक्षित सफलता पाउन सकेका छैनौं । संसारभरि नै सडक दुर्घटनामा सफलता हासिल भएको छैन । विकसित मुलुकले जिरो एक्सिडेन्ट भिजन ल्याएका छन् । संयुक्त राष्ट्रसंघको लक्ष्य २०११ देखि २०२० सम्म सडक दुर्घटनालाई आधा पार्ने थियो । हाम्रो आँकडा हेर्ने हो भने करिबकरिब स्थिर रूपमा मात्र रहन सकेका छौं । सवारीसाधन र सडकको लम्बाइ बर्सेनि वृद्धि भएको छ । गएको १० वर्षमा हामी दुर्घटना यथास्थितिमा राख्न सफल भयौं, घटाउन सफल भएनौं । नेपालले सन् २००६ देखि मात्रै गम्भीर रूपमा सडक सुरक्षामा अन्तर्राष्ट्रिय सहभागिता जनाएको हो तर अन्तर्राष्ट्रिय मञ्चमा सडक सुरक्षामा प्रतिबद्धता जनाइसकेपछि पनि जसरी अघि बढ्नुपर्ने थियो, बढ्न सकिएको छैन । केही समयअघि प्रधानमन्त्रीको अध्यक्षतामा रोड सेफ्टी काउन्सिल बन्यो तर त्यसले एउटा पनि बैठक राख्न सकेन । २०११२०२० राष्ट्रसंघको डिकेट अफ एक्सन रोड सेफ्टी थियो । हामीले पनि रोड सेफ्टी एक्सन प्लान बनायौं र त्यसैअनुसार काम गर्न थाल्यौं तर त्यसमा हामीले गरेका प्रयास पर्याप्त भएनन् । यातायातमन्त्रीको अध्यक्षतामा परिषद् बनाउने र यातायात मन्त्रालयलाई सडक सुरक्षामै बढी जिम्मेवार बनाउनुपर्छ भन्ने थियो । रोड सेफ्टी एक्सन प्लानको अब एक वर्ष बाँकी छ । त्यसको मूल्यांकन होला तर मैले सरसर्ती हेर्दा त्यसमा न अपेक्षित स्रोत जुट्यो, न हामीले बनाउन खोजेका संरचना नै बन्न सके । अब राष्ट्रसंघले २०२००३० का लागि अर्को रणनीति तयार गर्दै छ । त्यसमा नेपाल पनि सहभागी हुँदै छ । यसरी हेर्दा विश्वमञ्चमा सहभागी भए पनि हामीले सडक दुर्घटना घटाउनचाहिं सकेनौं । सडक दुर्घटना घटाउन के गर्नुपर्ला भन्ने प्रश्नको पहिलो उत्तर जनचेतना नै हो । हामीकहाँ चेतनै छैन । छतमा बसेर यात्रा गर्नु जोखिम छ भनेर जबसम्म उपभोक्ता सजग हुँदैनन्, दुर्घटना रोक्न धेरै पहल गर्नुपर्छ । चालकलई जिम्मेवार बनायौं भने धेरै हदसम्म कम गर्न सकिन्छ । हामीले यातायात व्यवस्था विभागलाई सुदृढ बनाउनै सकेनौं । विभागलाई लाइसेन्स दिन र नवीकरण गर्न धौधौ छ । २०४९ सालमा कल्पना गरिएको ट्राफिक निर्देशक एक जना पनि नियुक्त गर्न सकिएको छैन । आवश्यक थिएन भने सायद कल्पनै गरिँदैनथ्यो । हामी सम्पूर्ण रूपमा ट्राफिक प्रहरीमा निर्भर छौं । ट्राफिक प्रहरीलाई ऐनले थोरै अधिकार दिएको छ । हामीले अधिकार प्रत्यायोजनमा काम गराएका छौं । यसरी यातायात व्यवस्था विभागको क्षमता अभिवृद्धि गर्न नसक्दा हामी नियमनको बाटामा पछि परेका छौं । सार्वजनिक सवारीको दुर्घटनादर हेर्ने हो भने विश्वमा सार्वजनिक सवारी सुरक्षित ठानिन्छ । नेपालमा ठिक उल्टो छ । दुर्घटनाको ट्रेन्ड हेर्यो भने निजी सवारीमा भन्दा सार्वजनिक सवारीमा बढी छ । त्यसैले हामीले सार्वजनिक सवारी चालकका लागि छुट्टै व्यवस्था गर्नुपर्छ । हाम्रो ड्राइभर बन्ने प्रक्रिया नै गलत छ । गाउमा गएर असहाय बच्चालाई ल्याइन्छ, सहसचालक (खलासी) बनाइन्छ र केही सिकेसिकाएको भरमा चालक बनाइन्छ । उसमा जिम्मेवारीबोध र अनुभूति कम छ । त्यसो भएकाले हामीले एउटा न्यूनतम योग्यता राखौं भनेर पहल गरेका छौं । विकसिक मुलुकमा सार्वजनिक सवारीसाधन चालक बन्न धेरै प्रतिस्पर्धा गर्नुपर्छ । लामो दूरीमा दुई जना सवारीचालक राख्ने व्यवस्था गर्दा पनि हामीकहाँ एउटाले गाडी काठमाडौंबाट हेटौंडा पुर्याउने, त्यो गाडी त्यहाँबाट अर्कैले लैजाने र त्यो चालकले फेरि हेटौंडाबाट अर्को बस काठमाडौं ल्याउने गरेको पाइयो । यसरी हाम्रामा जिम्मेवारीबोध नै कम छ ।प्रत्येक दुर्घटनाको छानबिन हुनुपर्छ । हरेक दुर्घटना भिन्न प्रकृतिको हुन्छ । बाहिरबाट सरसर्ती हेर्दा ड्राइभरको गल्ती या केही भनिए पनि त्यसको एउटा युनिक कारण हुन्छ । त्यसलाई पहिचान गर्नुपर्छ । त्यसका गम्भीरता हेरेर कुन तहबाट छानबिन हुने हो, कोको प्रतिनिधि बस्ने हो भन्ने एउटा स्थायी संयन्त्र बनाएर हरेक दुर्घटनाको छानबिन गर्नुपर्छ । त्यसबाट पाठ सिक्नुपर्छ । प्रहरीले कारबाहीका लागि गरिरहेको छानबिनले मात्र मात्र पुग्दैन । सडक सञ्जाल र सवारीसाधन सुरक्षित बनाउने हो भने दुर्घटना छानबिन भएर बनेका प्रतिवेदन लागू हुनुपर्छ । रोड सेफ्टी काउन्सिलको परिकल्पना ०१३ मा गरेकामा अहिलेसम्म बन्न सकेको छैन । भौतिक मन्त्रालयले सही रूपमा यायायातको नेतृत्व लिन सकेको छैन । दुर्गममा जहाँ दुर्घटना ज्यादा भइरहेको छ, त्यहाँ सबभन्दा थोत्रा, र बिग्रिएका गाडी पुगेका छन् । त्यसले गर्दा दुर्घटना बढाइरहेको छ । स्थानीय सडकमा जम्मा १५ प्रतिशत गाडी गुड्छन् तर त्यहाँ दुर्घटना २५ प्रतिशत छ । तुलनात्मक रूपमा सहरी सडक दुर्घटना कम छ । यिनीहरूको सवारी ४० प्रतिशत भए पनि दुर्घटना २५ प्रतिशत मात्र छ । कुन सडकमा कस्तो गाडी चलाउने भन्ने पनि निर्क्योल हुनुपर्छ । हामी त सडक बन्नेबित्तिकै गाडी चलाउन थाल्यौं । डबल लेन र सुरक्षित नगरी सडक बनायौं । कर्णाली राजमार्ग यसैको उदाहरण हो । सकड सुरक्षाबारे पाठ्यक्रममै पढाइ हुनुपर्छ । कक्षा ४ मा छ तर त्यो पर्याप्त भएन । स्कुल र कलेजमा पनि राख्नुपर्छ । भेहिकल फिटनेस हुनुपर्छ । सरकारले सक्दैन भने निजी क्षेत्रलाई पनि साथमा लिनुपर्छ । यातायात क्षेत्रमा राज्यको उपस्थिति न्यून छ । भारतमा ३० देखि ४० प्रतिशतसम्म उपस्थित छ । चाहे त्यो नियमन गर्नेमा होस् या बस चलाउनेमा । यसमा राज्य नै अग्रसर हुनुपर्छ ।"
किन कम,"बिमा ऐनले समितिलाई दुई महत्त्वपूर्ण भूमिका दिएको छ । एउटा बिमा क्षेत्रलाई व्यवस्थित र नियमित गर्ने । अर्को अर्धन्यायिक निकायका रूपमा काम गर्ने । समितिको भूमिका दुर्घटनापछि आउँछ । समितिले बिमा कम्पनीहरूलाई निर्देशन दिने अघिकार राख्छ । बेलाबेलामा मोटर बिमासम्बन्धी आवश्यक निर्देशन दिँदै पनि आइरहेको छ । यस्तो क्रम २०६२ सालदेखिको हो । २०६२ मा आएर तेस्रो पक्ष बिमा अनिवार्य गरिएको सबैलाई थाहै छ । २०७३ देखि सरकारले चालक, परिचालक र यात्रुको पनि बिमा अनिवार्य गराएको छ । त्यहीअनुसार हामीले निर्देशिका परिमार्जन गर्यौं । अहिले मृत्यु र क्षतिपूर्तिको बिमा अंक ५ लाख रुपैयाँ र औषधिको ३ लाख रुपैयाँसम्म छ । २०७५०७६ मा मोटर बिमा १२ लाख ५४ हजार वटा भएको छ । त्यसमा दाबी भुक्तानी १ अर्ब ६० करोड भएको देखिन्छ । त्यसमध्ये ४६ करोड रुपैयाँ मृत्यु दाबी हो । औषधि उपचारको ५७ करोड र सम्पत्तिको ५३ करोड दाबी छ । ३ वर्षको प्रिमियमको तुलनामा ७८ प्रतिशत भुक्तानी भएको देखिन्छ । हामीकहाँ मुद्दा पनि छन् । मोटरको एक वर्षको तथ्यांक केलाउँदा ३० प्रतिशत दाबी सुल्झिन बाँकी छन् । त्यसमा मृत्यु, सम्पत्ति र चोरीका दाबी छन् । मृत्युमा खासै धेरै समस्या छैन । अन्य दाबीको निर्णय हुन बाँकी छ । समग्रमा समितिमा परेका दाबीमध्ये ७० प्रतिशत व्यवस्थापन भइसकेको छ । कतिपय दाबी सहमतिमै समाधान गरेका छौं । बिमा अंक बढाउने पनि कुरा आयो । बिमाको प्रत्यक्ष सम्बन्ध प्रिमियमसँग हुन्छ । प्रिमियम बढ्यो भने बिमा अंक बढाउन धेरै ठूलो समस्या हुँदैन । १५ लाखको औषधि उपचार खर्च तिर्ने हो भने प्रिमियम निकै बढी हुन्छ । त्यसलाई कसरी मिलाउने भन्ने उपाय खोज्दाखोज्दै विभागको महानिर्देशक फेरिनुभयो । त्यसपछि अहिलेसम्म यसबारे केही कुरा भएको छैन । विभागसँग समन्वय गरेर समितिले बिमा अंक बढाउन पहल गर्न सक्छ । बिमा कम्पनी हुने दाबी भुक्तानीलाई अझै राम्रोसँग अगाडि बढाउन दाबी भुक्तानी निर्देशिका ल्याउँदै छौं । हामी समितिबाट हुने अनुगमन, सुपरीवेक्षण अझै राम्रो तवरबाट गर्नेछौं । पीडितले सहजै आफ्ना समस्या राख्न सकून् भन्नका लागि हटलाइनको व्यवस्था गर्न म सम्बन्धित ठाउँमा पहल गर्नेछु ।"
ट्रम्पको आपराधिक आक्रामकता,"अमेरिकी राष्ट्रपति डोनाल्ड ट्रम्पको आदेशमा इरानका एक उच्च सैन्य अधिकारीको हत्या गरिएपछि खाडी क्षेत्रमा नयाँ शिराको अशान्ति र अस्थिरता बढेको छ । इरानी सेनाको विशिष्टीकृत इकाईका रूपमा परिचित काड्स फोर्स कमान्डरका रूपमा दुई दशकदेखि कार्यरत मेजर जनरल कासिम सुलेमानीलाई शुक्रबार बगदाद अन्तर्राष्ट्रिय विमानस्थलमा अमेरिकाले ड्रोन आक्रमण गरी मारेको थियो । अमेरिकी रक्षा संस्थापन पेन्टागनले सुलेमानीमाथि आक्रमणका निम्ति राष्ट्रपति ट्रम्पबाटै निर्देशन आएको जानकारी दिएपछि त्यसको सर्वत्र भर्त्सना भएको छ । अमेरिकाले यसअघि आफ्नो मुलुकभित्र जनधनको क्षति गराउने ओसामा विन लादेन र इस्लामिक स्टेट (आईएस) का अबु बक्र अलबग्दादीजस्ता अतिवादी अगुवाहरूलाई पनि मारेको थियो । तर हालको हत्यालाई ती घटनासँग तुलना गर्न किन मिल्दैन भने सुलेमानी उनीहरूजस्ता कुनै आतंकवादी संगठनका नेता नभई एउटा राज्यका जिम्मेवार सैन्य अधिकारी थिए । र, उनी कुनै युद्धको मोर्चामा मारिएका पनि होइनन्, उनलाई निसाना साँधेर ड्रोन आक्रमणमार्फत सफाया गरिएको हो । वास्तवमा यो एउटा विशुद्ध हत्या हो, जसमा अमेरिकी राष्ट्रपति ट्रम्पको आपराधिक आक्रामकताले काम गरेको छ । मेजर जनरल सुलेमानी इरानका कुनै सामान्य जर्नेलमात्र पनि थिएनन्, त्यहाँका सर्वोच्च नेता अयातुल्लाह अलि खुमेनीले विश्वास गरेको एलिट फोर्सका प्रभावशाली कमान्डर थिए, जसको भूमिका देशभित्रभन्दा बाहिर बढी केन्द्रित हुँदै गएको थियो । खाडी क्षेत्रमा इरानी प्रभाव विस्तारको स्रोतव्यक्तिका रूपमा उनी स्थापित थिए । त्यसले गर्दा उनी अमेरिकी आँखाको तारो बन्नु अस्वाभाविक होइन । खाडी क्षेत्रमा सुन्नी इस्लामिक राज्य स्थापना गर्न लडिरहेको आईएसविरुद्धको अभियानमा सियाबाहुल्य इरान र अमेरिकाले फरकफरक स्वार्थका बीच आआफ्नै ढंगबाट एउटै काम गर्दै आएका थिए । आईएसलाई प्रतिरक्षात्मक दिशातर्फ धकेल्नमा जर्नेल सुलेमानीको पनि महत्त्वपूर्ण भूमिका थियो । जब त्यो मिसन सफलताउन्मुख भयो, अमेरिका आफ्नो दशकौं पुरानो दुस्मन इरानका एक महत्त्वपूर्ण सैन्य हस्ती सुलेमानीलाई समाप्त पार्न अग्रसर भयो । खाडी क्षेत्रमा प्रभुत्व विस्तारको बहुमुखी स्वार्थ बोकेको अमेरिकाले आफूविरुद्ध सुलेमानीले अनेक षड्यन्त्र गरिरहेको अपुष्ट आरोप लगाउँदै उनको हत्याको औचित्य पुष्टि गर्न खोजेको छ । बिनातथ्य लगाइने यस्ता आरोप कुनै पनि विदेशी मुलुकका सैन्य अधिकारीलाई मार्ने कुराको लाइसेन्स बन्न सक्दैन । अमेरिकी राष्ट्रपति ट्रम्पले यसबीचमा आफ्नो पदीय मर्यादा र हैसियतलाई अवमूल्यन गर्ने अनेक कार्य गरेका छन् । इरानी जर्नेलको हत्या गर्ने उनको पछिल्लो आदेश यस पृष्ठभूमिको सबभन्दा सनकपूर्ण युद्धउन्माद हो । यसरी कुनै मुलुकका सैन्य अधिकारीलाई मार्ने अधिकार अमेरिकी राष्ट्रपतिलाई छैन । यो अन्तर्राष्ट्रिय कानुन र मानवअधिकारका आधारभूत मूल्यमान्यताको बिल्कुलै बर्खिलाफ छ । यसले अमेरिकाको लोकतान्त्रिक साख र विश्व नेतृत्वको आधिकारितालाई समेत नराम्रोसँग धुलिसात बनाएको छ । विगतमा अमेरिकी राष्ट्रपतिहरू जर्ज डब्लू बुस वा बराक ओबामाले सुलेमानीका बारेमा सूचना पाएर पनि यसरी हत्याको निर्देशन दिएका थिएनन् भन्ने हालै चुहिएका सूचनाहरूले समेत ट्रम्पको कदम अदूरदर्शी र गलत रहेको देखाउँछ । महाभियोग भोगेका राष्ट्रपति ट्रम्पले आगामी चुनावमा श्वेत राष्ट्रवादी ध्यान अन्यत्र मोड्न यसखाले अतिवादी कदम चालेको हुन सक्ने टिप्पणीहरू यसबीचमा सुनिने गरेका छन् । यद्यपि यस्ता तर्कले सुलेमानी हत्याको औचित्य पुष्टि गर्न सक्दैन, बरु यो बृहत्तर द्वन्द्वको कारक बन्न सक्छ । सन् २०१५ को इरानअमेरिका न्युक्लियर डिलबाट २०१८ मा एकतर्फी रूपमा बाहिरिएर पुनः इरानमाथि नाकाबन्दी लगाउन उद्यत ट्रम्पले त्यहाँ एक स्तरको तनाव बढाइसकेकै थिए । त्यो डिललाई कुनै रूपले पुनर्जीवन दिन सकिन्छ कि भनेर हाल भइरहेका कोसिसलाई सुलेमानीको हत्याले निकै पछाडि धकेलेको मात्र छैन, उनीहरूबीचको तनावलाई टकरावमा परिणत गरिदिएको छ । यसको परिणाम सन् १९७९ मा तेहरानस्थित अमेरिकी दूतावासलाई इरानी आन्दोलनकारीले कब्जामा लिएभन्दा खतरनाक हुन सक्छ । त्यसै पनि सदैव युद्धको विभीषिका व्यहोरेको खाडी क्षेत्रमा अमेरिकी आक्रामकताले आगोमा घिउ थप्ने काम गरेको छ । तर, ट्रम्पको युद्धउन्मादले खाडी क्षेत्रमात्र पिल्सिने छैन, यसखाले अतिवादी क्रियाकलापले अन्ततोगत्वा अमेरिका र अमेरिकी जनजीवनलाई समेत असुरक्षातर्फ धकेल्न सक्छ । भविष्यमा इरान र मुस्लिम समुदायबाट पश्चिमाविरोधी आक्रामकता अरू बढ्न सक्छ । यसको सिकार फेरि पनि सर्वसाधारण हुनेछन् । यस्तो सम्भावित आत्मघाती शृंखलाको जिम्मेवार अरू कोही नभएर राष्ट्रपति ट्रम्प नै हुनेछन् । त्यसैले पनि सुलेमानी हत्या प्रकरणमा उनको र अमेरिकी नीतिको विश्वव्यापी निन्दा अनिवार्य छ ।"
बढी पर्यटक भित्र्याउन,"विश्व प्रसिद्ध फोर्ब्स पत्रिकाले नेपाललाई घुम्नका लागि विश्वकै उत्कृष्ट गन्तव्यस्थल घोषणा गर्दा हामी नेपाल भ्रमण वर्ष२०२० को तयारी गर्दै थियौं । उपयुक्त समयमा भएको पत्रिकाको उक्त ठम्याई हाम्रालागि खुसीको कुरा भयो । यसबीच वर्षको सुरु दिनमै एउटा भव्य समारोह आयोजना गरेर त्यसको उद्घाटन पनि भैसकेको छ । तर नेपाल भ्रमण वर्षको तयारी भने हुनुपर्ने जति भएको छैन । पर्यटकहरू नेपाल आएर जहिले पनि काठमाडौं उपत्यका, पोखरा, लुम्बिनी, जनकपुर, चितवन, मुक्तिनाथ, स्वर्गद्वारी मात्रै घुम्छन् भने यो घोषणाको कुनै अर्थ छैन । हवाइसेवा र सडक यातायातको पहुँच नभएका हाम्रा जंगल, खोलानाला र डाँडाहरू पर्यटकीय महत्त्वका छन् । सांस्कृतिक भ्रमण र प्राकृतिक अध्ययनका पारखी पर्यटकहरूका लागि हवाई र सडक यातायात रोजाइको विषय नहुन पनि सक्छ । त्यसैले त्यस्ता ठाउँहरूसम्म पुग्न डोजरे विकासको सडक होइन, सहज पदयात्रा मार्ग निर्माणको योजना तुरुन्त बनाइहाल्नुपर्यो । त्यस्ता मार्गको ठाउँठाउँमा घामपानीबाट जोगिन आश्रयस्थल होऊन् । खान, बस्नको व्यवस्था होस् । त्यस्ता ठाउँका स्थानीय तहले प्रचारप्रसारका साथ यतिमात्र गरिदिए पनि बढी पर्यटक भित्र्याउन र तिनको बसाइ अवधि लम्ब्याउन सकिने थियो । इन्द्रकुमार श्रेष्ठ, ओखलढुंगा"
यतिसँग सरकार,"पछिल्लो समय तत्कालीन एमाले र अहिले नेकपासँग यति समूहको सम्बन्धमा सरकारले यति समूहलाई दिएको मात्र बाहिर आएको छ । सरकारले त्यसलाई सहज गर्न कानुनदेखि संविधान नै संशोधन गर्नुपरे पनि गर्नसक्ने अब प्रस्ट भइसकेको छ । बाँकी रह्यो, अब सरकार सञ्चालनमा रहेका यी प्रतिनिधिले के कस्तो स्वार्थमा राष्ट्रलाई नै एउटा व्यापारिक संस्थाका अगाडि लम्पसार बनाए ? अब त्यसको खोजी गरिनुपर्छ र व्यावसायिक घरानाभन्दा पनि सरकारमा रहेकाहरूलाई कडा कारबाही गरिनुपर्छ । कारण, व्यावसायिकको चाहना भनेको नाफा कमाउने नै हो, हुन्छ पनि । कतिपय अवस्थामा उसले आफ्नो व्यावसायिक स्वार्थका अगाडि जस्तो सम्झौता पनि गर्न सक्छ । तर राज्यसञ्चालनमा रहेका नेतादेखि मन्त्रीसम्मले सपथ लिएका हुन्छन् आफू र आफ्नो हितभन्दा पनि राष्ट्रिय हितमा काम गर्नेछु भनेर । आज त्यो वाचा कता गयो ? यति सँगको यो सम्झौतामा कसले कति र कसरी खाएका छन् ? कसका नाममा राखेका छन् र कोको यो सरकारी सम्पत्ति दुरुपयोगमा मतियार बनेका छन् ? कारबाही हुनुपर्छ । के आम नागरिकले बलियो भनिएको यो सरकारसँग यस्तै आस गरेका थिए त ? नागरिकका कर र मतको योभन्दा ठूलो दुरुपयोग अरु के हुनसक्छ ? एउटा व्यक्ति वा संस्था सरकारभन्दा बलियो कसले बनायो ? तिनीहरूको खोजीसँगै कारबाही गरिनु जरुरी छ । रामकृष्ण बराल, जोरपाटी२, काठमाडौं"
दरबन्दी मिलान आवश्यक,"शिक्षा, विज्ञान तथा प्रविधि मन्त्रालयले सामुदायिक विद्यालयमा कार्यरत सरकारी अनुदानबाट तलबभत्ता बुझ्ने राहत, अस्थायी करार तथा स्थायी शिक्षकहरूको दरबन्दी मिलानको प्रदेश, जिल्ला र स्थानीय गरी शिक्षकहरूको वर्तमान अवस्था, थपघट हुने तहगत संख्यासहितको तथ्यांक र निर्देशिका गरेको झन्डै एक महिना पुग्न लाग्दासमेत स्थानीय तहले यस सम्बन्धमा तदारुकता देखाएको छैन । देशभरमा प्राथमिक तहमा केही संख्यामा शिक्षकहरू पुलमा देखिए पनि मावि, निमावि र साविक उमाविमा भने उक्त संख्या झन्डै ६० हजार अपुग देखिन्छ । आगामी शैक्षिक सत्रदेखि दरबन्दी मिलानसहितको अपुग शिक्षकको उपस्थितिमा नयाँ शैक्षिक सत्र, नयाँ पाठ्यक्रम र नयाँ कक्षा सुरु गर्ने सरकारको निर्णयलाई हाल दरबन्दी मिलानको काममा देखिएको अन्योलले बाधा सिर्जना गर्ने देखिन्छ । अपुग भएका शिक्षकहरूको स्थायी विज्ञापन शिक्षक सेवा आयोगले गर्ने हो वा स्थानीय तहले करारमा नियुक्ति गर्नेगरी विज्ञापन गर्ने हो, स्पष्ट छैन ।२०४६ पछि अनुमति पाएका सामुदायिक विद्यालयमध्ये केहिले बाहेक पूर्ण दरबन्दी नपाएको अवस्थामा के आगामी शैक्षिक वर्ष२०७७ देखि दरबन्दी पाउलान् त ? सामुदायिक विद्यालयमा जुन तहको पठनपाठन भएको छ, त्यहाँ सोही तहको स्थायी शिक्षक प्राधनाध्यापक हुनुपर्ने शिक्षा ऐनको व्यवस्था विरुद्ध कक्षा १५, १८, ११० र ११२ मा प्राथमिक, राहत, अस्थायी करार आदि कनिष्ठ शिक्षकहरू प्राधनाध्यापक भएको अवस्था छ । यो अस्तव्यस्तता हटाउन पनि दरबन्दी मिलान छिट्टै गर्नुपर्छ । कुसुम न्यौपाने, अरुणखोला, नवलपरासी (पूर्व)"
विद्यार्थी संगठन केका लागि ?,"भोलि राष्ट्रिय राजनीतिमा आउनुपर्ने सबल तथा सक्षम नेतृत्वकर्ता आजका विद्यार्थी नै हुन् । विद्यार्थी संगठनहरूको सोच र दृष्टिकोण स्पष्ट भएन भने राजनीतिले सही दिशा लिन सक्दैन । विभिन्न राजनीतिक दलका आआफ्ना अपुंगे विद्यार्थी संगठनहरू भएकाले तिनीहरूको काम के हो, प्रस्टसँग थाहा छैन । विद्यार्थीहरूले राजनीति गर्नुपर्छ । तर अनावश्य ठाउँमा अनावश्यक तरिकाले राजनीति गर्न होइन । सही कामको समर्थन र खराब कामको विरोध गर्न विद्यार्थी संगठनहरू तयार हुनुपर्छ । विभिन्न कालखण्डमा भएका परिवर्तनका लागि विद्यार्थी संगठनहरूले खेलेको भूमिका अविस्मरणीय छ । त्यसो भन्दैमा विगत हेरेर वर्तमान रमाउनु ठिक होइन । विद्यार्थी संगठन भनेका विद्यार्थीहरूका हकहितका लागि खुलेका संगठनहरू हुन् । तर पछिल्लो समय भने विद्यार्थी संगठनहरू आफ्नै हकहितका लागि दौडिएको हो कि भन्ने भान पर्नथालेको छ । यदि होइन भने विद्यालय तथा कलेजहरूले मनलागी शुल्क लिँदा कुनै पनि विद्यार्थी संगठन किन बोल्दैनन् ? पुरुषोत्तम घिमिरे, जोरपाटी, काठमाडौं"
धर्म परिवर्तनको लहर,"सरकारको सहयोगीको रूपमा काम गर्ने भन्दै कतिपय संघसंस्थाले धार्मिक, सांस्कृतिक तथा नेपाली सद्भावलाई भाँडने किसिमले काम गरेको पनि पाइन्छ । यसले नेपाली समाजमा विचलन ल्याउन मद्दत गरेको छ । महिला तथा बालबालिकामाथि हुने हिंसा, दुर्व्यवहार, जातीय भेदभाव, किशोरकिशोरीहरूका समस्या, वृद्ध तथा आपाङ्गका समस्या वर्गीय समस्या, क्षेत्रीय समस्या लगायतका थुप्रै समस्या छन् । यिनै समस्या न्युनीकरण गर्न सरकारले मात्र नसक्ने हुनाले नै सरकारले सहयोगीको रूपमा काम गर्न गैरसरकारी संघसंस्थालाई अनुमति दिएको हुन्छ । तर बालबालिका, महिला तथा समस्याग्रस्त वर्गका लागि काम गर्छौं भन्दै दाताबाट धेरै रकम ल्याउने र लक्षित वर्गका लागिभन्दा पनि तलबभत्तामा बढी खर्च गर्ने काम भइराखेको छ । अहिले गाउँगाउँमा गएर निम्नवर्गीय परिवारलाई आर्थिक प्रलोभनमा पारी धर्म परिवर्तन गर्न लगाउने अनि परिवारभित्रको सद्भाव नजानिँदोगरी खलबल्याउने कार्यमा लागेका संघसंस्थाहरूको लर्को लामै छ । पैसा पाउने भएपछि श्रीमान क्रिस्चियन भए, श्रीमती हिन्दु भइन्, अनि दुईजनाको विचार नमिलेपछि छुट्टिने अवस्था आउँछ । त्यसपछि सुरु हुन्छ, बालबालिकाको विपत्ति । दुखजिलो गरी मजदुरी गरेर परिवारमा हाँसीखुसी बाँचिरहेको परिवार आज धर्मका नाममा चिराचिरा भएको छ । दाताबाट लिएको रकम सही काममा खर्च भइरहेको छैन । यसतर्फ सबै नेपाली सचेत हुनु ्पर्छ । गोविन्द विक, बुनपा१२, कपन, काठमाडौं"
धरमरमा कांग्रेस,"देउवा, पौडेल, सिटौलाले कांग्रेस मास्ने भएमासिएको कांग्रेस हेरी अरु हाँस्ने भएएकदिन कुर्सी पाएपछि पेवाजस्तै ठान्नेटुक्रा पारी क्वाप्प खाने मेवाजस्तै ठान्नेबूढो पार्टी हिङ हालेको टालोजस्तै भयोथोत्रिएको माकुराको जालोजस्तै भयोबीपीको व्याज अब आउन कति छ र बाँकीभयो धेरै दाइँ नगर कार्यकर्तामाथि हेर्दाहेर्दै ठाडै सुक्यो अजंगको रुखधरमर, धरमर कांग्रेस देख्दा मनमा लाग्छ दुःख । कृष्ण कुम्पुरे, धादिङ"
अस्तव्यस्त विश्वविद्यालय,"देशमा ऊर्जाशील जनशक्ति उत्पादन गर्ने विश्वविद्यालयहरू आफै अस्तव्यस्त हुँदा आम विद्यार्थीहरूलाई मार परेको छ । ज्ञान हासिल गर्ने प्राज्ञिक थलो विश्वविद्यालयहरू खासगरी विभिन्न व्यक्तिको व्यक्तिगत, सामूहिक स्वार्थको जालोमा परेको छ । विश्वविद्यालयमा पदाधिकारी नियुक्तिदेखि अन्य ससाना विषयसमेत राजनीतिकदेखि व्यक्तिगत स्वार्थको माखेसाङलोमा जेलिएको देखिन्छ । विश्वविद्यालय जस्तो गरिमामय स्थानमा यसको मार्यादा र गरिमालाई कायम राख्नुपर्ने थियो । तर विडम्बना, ठिक विपरीत भइरहेको छ । कतै तालाबन्दी, कतै पदाधिकारीविहीन विश्वविद्यालयहरूको अवस्थाले सबैलाई गिज्याइरहेको छ । यसो हुनुमा कोको दोषी हुन् त ? यो समस्याको जरा माथिदेखि नै सुरु भएको छ । राजनीतिक भागबन्डाको आधारमा गरिने विश्वविद्यालय पदाधिकारी नियुक्तिको कारण विवाद जन्मिएको देखिन्छ । दलीय राजनीतिको क्रीडास्थल बनेका छन्विश्वविद्यालयहरू । रोलक्रम, क्षमता, योग्यताको आधारमा भन्दा पनि नातावाद, कृपावाद, परिवारवाद जस्ता कुराले पश्रय पाएपछि विश्वविद्यालयहरूमा समस्या जन्मिएको हो ।विद्यार्थी संगठनहरूले विविध माग राखेर तालाबन्दी लगायतका विरोधका गतिविधि सञ्चालन गर्नाले पनि विश्वविद्यालय प्रशासनका कुरा प्रभावित भएको अवस्था छ । जायज मागहरूको सम्बोधन गरेर समस्यालाई किनारा लगाउन नसक्नु र बढी राजनीतिक दबाब हावी हुनुको परिणाम विश्वविद्यालय अस्तव्यस्त हुनपुगेको छ । विभिन्न समयमा विश्वविद्यालयका पदाधिकारीहरूले गर्ने विवादास्पद निर्णय र कामकारबाही पनि जिम्मेवार देखिएका छन् । फेल भएकालाई अंक थपेर टपर बनाउने, अनि पास भएकालाई नम्बर घटाउने जस्ता विकृति र विसंगति पनि विगतमा भएकै हुन् । यसो हुँदा विश्वविद्यालयले दिने नतिजाहरूको विश्वसनीयतामा शंका गर्ने ठाउँ जन्मियो । विश्वविद्यालय जस्तो ज्ञान आर्जन गर्ने ठाउँको बेथिति र अस्तव्यस्तको समाचारले विद्यार्थीहरूमा निराशा छाएको छ । रेशमकुमार सुनुवार, नेपाल ल कलेज, काठमाडौं"
दलीय कार्यकर्ता : राष्ट्रिय लज्जा,"विषयको सुरुआत गर्दा नै उदेक लाग्ने स्थिति छ । यसो सोचौं न अहिले कम्युनिस्ट पार्टीका नाममा दलाल पुँजीवादी सत्ता चलाउने एमाले र माओवादी इतिहासमा कत्रो ठूलो आदर्श बोकेर स्थापित भएका राजनीतिक आन्दोलन थिए ! नेपाली कांग्रेस पार्टीको जन्म त नेपालमा पहिलो पटक प्रजातन्त्र स्थापना गर्न मात्र होइन, नेपाली समाजलाई नै आधुनिकतातर्फ डोर्याउने हदसम्मको उद्देश्यद्वारा निःसृत थियो । र अहिले आएर हेरौं, यी दुवै (वा तीनै, जसरी गने पनि) दलको नेतृत्व के भएको छ, कस्ताको भएको छ र त्यस्तो किन भएको छ ?तर यस लेखले अहिलेका प्रमुख, उपप्रमुख वा सहायक राजनीतिक दलको नेतृत्वबारे चर्चा गर्न खोजेको होइन । तिनका बारे यति धेरै लेखिएको र बोलिएको छ, यस्ता प्रयासबाट उनीहरूको नसुन्ने क्षमता बढ्नेबाहेक अरू केही हुन सके जस्तो लाग्दैन । केही समययता पंक्तिकारको मनमा २०४० को दशकदेखिका तमाम राजनीतिक कार्यकर्ता घुमिरहेका छन् । कांग्रेस, माले, एमाले, माओवादी र पछि आएर मधेसवादी पार्टीका आदर्शमा विश्वास गरेर, तिनमा आबद्ध भएकामा गर्व गर्ने लाखौं जागरुक नेपाली राजनीतिक समाजका सदस्यहरू अहिले के सोच्दै बसिरहेका होलान् ? तिनीहरू अझै पनि आफ्नो दलीय आबद्धताप्रति गर्व गरिरहेका छन् कि पश्चात्ताप ? यस लेखको प्रस्तावना चाहिं के छ भने, आजका दिनमा आम रूपमा कुनै पनि नेपालीलाई दलको कार्यकर्ता हुँ भन्दा लाज लाग्ने स्थिति छ । जब देशका लाखौं राजनीतिक सदस्य लज्जाको स्थितिमा हुन्छन् र बाँकी लाखौं तिनै राजनीतिकर्मीलाई सराप्दै बस्छन्, यस स्थितिले हामीलाई अन्ततः कता पुर्याउला ? नयाँ नेपाल को सपनाले डेलिभरी गर्ने नेपाल यही थियो त ? सबैले सहजै बुझ्ने विषय के हो भने, राजनीतिक दलको स्थापना नै देशका समस्यालाई समाधान गर्न र जनताका मुद्दालाई सम्बोधन गर्न भएको हुन्छ । तर धेरै वर्षदेखि सुरु भएर अहिले उत्कर्षमा पुगेको यथार्थ के हो भने, हाम्रा लागि दलहरू स्वयं नै समस्याका स्रोत भएका छन् । उदाहरणका लागि, देशमा भ्रष्टाचार बढ्नु समस्या हो, जसलाई सम्बोधन गर्ने अभियान चलाउनु र त्यही अनुसारका विधि तय गर्नु राजनीतिक दलको कर्तव्य हुनुपर्ने हो । तर हाम्रो परिस्थितिमा भ्रष्टाचार कसले बढाएको छ ? उत्तर सहज छ । देशमा सुशासन नभएको मुद्दालाई सम्बोधन गर्न राजनीतिक दल तम्सिनुपर्ने थियो । हाम्रो वास्तविकता के छ भने, सुशासनका प्रमुख दुस्मन नै राजनीतिक दल छन् । देशका राष्ट्रिय संस्था, विश्वविद्यालय आदि सबै आफ्नो मानक र कर्तव्यबाट हरेक महिना च्युत हुॅदै गइरहेका छन् । हाम्रा राजनीतिक दलहरू यस्ता समस्याको समाधानका लागि अहिले राजनीति गरिरहेका छन् कि यी समस्याका स्रोत तिनै हुन् ? उपर्युक्त तमाम बेथितिको स्रोत को हो, सर्वविदितै छ । नेपाल ट्रस्टसम्बन्धी काण्डदेखि खराब ठेकेदारको अभिभावकत्व आदिसम्मका उदाहरणबाट औसत कार्यकर्तालाई पनि प्रस्ट भएको हुनुपर्छ, उनीहरूको नेतृत्वले कसका लागि र कस्तो राजनीति गरिरहेको छ । यस्तो देख्दादेख्दै तमाम कार्यकर्ता किन तिनै दलमा त्यही नेतृत्व स्विकारेर बसेका छन् त ? यसको एम्पिरिकल जवाफका लागि बृहत् अनुसन्धान नै हुनुपर्ला, तर केही उत्तर सजिलै अनुमान गर्न सकिन्छ । पहिलो र सबैभन्दा महत्त्वपूर्ण जवाफ के होला भने, जसरी तिनका नेताहरू राजनीतिक आन्दोलनमा होमिँदा असल उद्देश्यबाट प्रेरित थिए र पछि शासक भएपछि डिजनरेट भए, त्यसरी नै प्रायः कार्यकर्ता आफ्ना आदर्शबाट च्युत भइसकेका छन् । तिनीहरू आफै यसरी नैतिक रूपमा पतन भइसकेका छन्, अब तिनले असल र खराबको भेद छुट्याउनै सक्दैनन् । तिनका नेताको राजनीतिमा लाग्नुको उद्देश्यमा परिवर्तन आएजसरी नै ती पनि बदलिइसके । त्यसैले ती कार्यकर्ता निमुखा र निरीह होइनन् । (यहाँ सजिलोका लागि कार्यकर्ता भनिएको हो । यसभित्र पार्टीका विभिन्न तहका सदस्य र स्थानीय संरचनाका पदाधिकारी पनि पर्छन् ।) कुनै पनि बिग्रेको व्यक्ति वा संस्थालाई बिनाकुनै हस्तक्षेप सुधार्न गाह्रो हुन्छ । त्यो हस्तक्षेप बाह्य वा आन्तरिक जे पनि हुन सक्छ । तर नेपालमा कुनै पनि हस्तक्षेपको तत्काल सम्भावना देखिँदैन । कार्यकर्ता आम रूपमा आफै उही सिस्टम को अंग भइसके । एउटा बाह्य हस्तक्षेप भनेको चुनाव हो, जसले खराबलाई पाखा लगाउन सक्थ्यो । नेपालमा त्यो पनि हुनेवाला छैन । त्यसैले सबैजसो बेथितिको निकासका लागि मूल चिन्ता यो दुश्चक्रबाट कसरी निस्कने भन्ने नै हो । र, त्यस्ता दलहरू प्रभावशाली हुने वातावरण बनाउने, जो समस्याका स्रोत होइनन् । नत्र भने, तपाईं शिक्षामा सुधार कसरी अपेक्षा गर्नुहुन्छ, जब निजी विद्यालयको विसंगतिले फाइदा दलीय कार्यकर्तालाई गरिरहेको छ ? स्वास्थ्य क्षेत्रको बेथितिको स्रोत पनि सबैसामु छर्लंग छ नै ।चाहे नेकपा होस् कि कांग्रेस, हरेक पार्टी कमिटीका बैठकका अजेन्डा कहिल्यै देशका, समाजका भएको सुन्नुभएको छ ? ती सबैको मूल ध्याउन्न आफ्नो गुट, आफ्नो पार्टीमा प्रभाव कसरी बढाउने भन्ने नै छ । पार्टीमा प्रभाव किन भने त्यसपछि राज्यको स्रोतमा आफ्नो पहुँच पुग्छ । यस्तो देख्दादेख्दै, आफू पनि त्यसैको अंग बनेर देशभरि छिरलिइरहेका दलीय कार्यकर्ता जति छन्, ती सबैले लज्जाबोध गर्नुपर्ने हो, आफू किन राजनीतिमा लागें भनेर । ती कार्यकर्ता वा पार्टी सदस्यलाई आफू यो भ्रष्ट प्रणालीको अंग भएको छैन भन्ने लाग्छ भने, तिनले अब आफैलाई प्रश्न गरून् उनीहरू व्यक्तिगत रूपमा अर्थोक केही गर्न सक्ने क्षमता नभएर राजनीतिमा लागेका त होइनन् ? आफ्नो जीविकोपार्जन नै राजनीति भएका कारण त राजनीतिमै टाँसिइरहेका होइनन् ? नेपालको अहिलेको दुर्भाग्य नै यिनै लाखौं राजनीतिक कार्यकर्ता त होइनन्, जसले राजनीतिलाई शुद्धीकरण गर्नमा भन्दा भ्रष्टीकरण गर्नमा बढी योगदान दिएका छन् ? नेकपा कार्यकर्ताका लागि त संघदेखि स्थानीय तहसम्म सत्ता हातमा छ, स्रोतमाथि पहुँच र पकड छ, जब राजनीति गर्ने उद्देश्य नै आजीविकामा (त्यो पनि अनैतिक ढंगबाट) परिणत हुन्छ, उनीहरूले अर्को चुनावसम्म आफ्नो नेतृत्वमाथि प्रश्न त्यसै पनि कम गर्ने होलान्Ù तर त्यो प्रतिपक्षी नामको कांग्रेस छ नि, त्यसका सभापति शेरबहादुर देउवाले चौबीस वर्षअघि पहिलो पटक प्रधानमन्त्री हुँदा नै यो जुनीका लागि प्रतिपक्षी नेता हुने सबै नैतिक क्षमता गुमाएका हुन् । उनको बाँकी जीवन सत्ताका लागि भन्ने प्रस्ट भएकै वर्षौं भइसक्यो । नेपालको संसदीय राजनीतिको इतिहासमा प्रतिपक्षी दलका लागि राजनीति गर्न र अर्को चुनाव जित्न अहिलेजति अनुकूल परिस्थिति कहिल्यै थिएन । काण्डैकाण्डले भरिएका दुई वर्षमा देउवा स्वयंको विगत यसरी मिसिएर आयो, कांग्रेसले आफ्नो प्रतिपक्षी स्पेस मा नैतिक दाबी गर्नै पाएन । तैपनि कांग्रेसमा देउवा नै अरूभन्दा बलिया किन देखिन्छन् भन्ने पनि प्रस्ट छ । उक्त दलका प्रायः कार्यकर्ता देउवाले प्रतिनिधित्व गर्ने सिस्टम को हिस्सा बनिसके । उनीहरू राजनीतिमा रहनुको कारण नै अब बदलिइसक्यो । जब राजनीतिमा लाग्नुको कारण नै जीविकोपार्जन त्यो पनि अनैतिक आयस्रोतमार्फत हुन जान्छ, तब किन नभन्ने यो देशको दुर्भाग्य राजनीतिक दलका कार्यकर्ता हुन् भनेर ? लेखकीय न्याय गर्न मात्रै भए पनि मधेसवादी दलबारे दुई पंक्ति लेखिहालूँ । सुशासन र आर्थिक मामिलामा उनीहरू कहिल्यै अरूभन्दा गतिला त्यसै पनि थिएनन् । त्यसमाथि, आफ्नो बाँकी रहेको संविधान संशोधनको एक मात्र राजनीतिक मुद्दामा उक्त मुद्दाकै प्रमुख विरोधी केपी ओलीसँग काँध मिलाउन गइसकेपछि उनीहरूले राजनीति किन गरिरहेका रहेछन् भन्ने प्रश्नै रहेन । मधेसका जनतासँग मुद्दा अझै होलान्, तर त्यसको प्रतिनिधित्व अब उपेन्ı यादवदेखि राजेन्ı महतोसम्मले गर्दैनन् । ठीकै भो, संविधान संशोधनलाई मागिखाने भाँडो बनाएर उनीहरूले पालैपालो पुनः सत्तास्वाद लिन पाउने भए । संशोधन सुन्नै नचाहनेलाई पनि खोजे जस्तो भयो एकदुई मन्त्री पद दिएर त्यो सम्पूर्ण मुद्दा नै डाइल्युट गर्न सक्नु अति सजिलो उपाय जो ठहर्यो । सभ्यताको विकासक्रममा र आधुनिक राष्ट्र राज्य बनेपछिको केही शताब्दीको अनुभवमा सधैं प्रमाणित विषय के हो भने, मान्छेको जात बिग्रेपछि आफै सुध्रिँदैन । किनकि उसलाई आफू बिग्रे जस्तै लाग्दैन । आफू बिग्रेको छु भनेर आत्ममूल्याङ्कन गर्न नसक्नु मान्छेको नैसर्गिक चरित्रमै पर्छ । त्यसैले नेतृत्व बिग्रियो भने त्यसलाई कार्यकर्ताले फेर्ने हो । जब कार्यकर्ता र नेताको नैतिक पतनको रफ्तार एउटै हुन्छ, तब उक्त देशको हालत अहिलेको नेपालको जस्तो हुन्छ । व्यक्तिगत कुराकानीमा प्रायः कार्यकर्ताले वर्षौंदेखि भन्दै आएका छन्, के गर्ने, हाम्रा नेताहरू बिग्रे ! हाम्रो कोसिस तिनलाई सुधार्नेतर्फ छ । तर सायद यथार्थ अर्कै छ । कार्यकर्ता पनि नेताजत्तिकै बिग्रिसकेका छन् । तसर्थ अब समाजमा कसैले आफूलाई राजनीतिक कार्यकर्ता भन्छ भने उसलाई प्रश्न गर्नुपर्ने भएको छ तिमी केका लागि राजनीतिमा छौ ?"
सहरहरूको निर्माण,"अबको बाटो अबको बाटो के हुन सक्ला ? कहिलेकाहीं चल्ने रेल, पानीजहाज, एक्सप्रेस वे आदिको हल्लाबीच हामी के बिर्सन्छौं भने, यी सहरीकरणका साधन हुन् र यिनले दूरी कम गराउँछन् । अमेरिका र चीनमा सडक सञ्जालको विस्तारले पहिले दूरीमा रहेका भनिएका सहरहरू जोडिएर महानगर बनेका यथेष्ट उदाहरण छन् । बेइजिङवरिपरि बेइजिङ, थ्यान्चिन र हुपेईलाई समाहित गरेर १५ करोड जनसंख्याको विशाल चिङचिनची क्षेत्र बनाइएको छ भने, कुआङतोङ प्रान्तका विभिन्न सहरलाई जोडेर संसारमै अहिलेसम्म नभएको ३० करोड जनसंख्याको विशाल सहरी क्षेत्रको कल्पना गरिएको छ । यही नै अबका बस्तीहरूको भविष्य हो । यो अवस्थामा नेपालमा केही ठूला सहर बन्नयोग्य क्षेत्र छन् । काँकडभिट्टादेखि इटहरीसम्मको तराई क्षेत्र एकीकृत सहर बन्नयोग्य छ । प्रदेश २ लगभग सबै एउटा महानगरपालिका जस्तो मात्र छ । लोथरदेखि दाउन्नेसम्म चितवन र नवलपरासी एकै सहर हुन् । त्यस्तै बुटवलभैरहवा क्षेत्र, कोहलपुरदेखि नेपालगन्ज क्षेत्र, धनगढीदेखि महेन्द्रनगरसम्म नै एकै सहर हुन सक्छन् । तराईमा यसैले ६ ठूला सहर बन्न सक्छन् । पहाडमा भने काठमाडौं उपत्यका (टनेल मार्ग र अन्यको सहायताले यसलाई धुलिखेल, चित्लाङ र धादिङसम्म विस्तार गर्न सकिन्छ) र पोखरा क्षेत्र विशाल सहर बन्नयोग्य छन् । नगरस्तरीय विकास योजना जुन नगर विकास कोष लगायतका केही संस्थाले अहिले गर्दै आएका छन् को अधिकतम उपयोग पनि सहरहरूको आकार बढ्दा नै हुनसक्छ ।नेपालीहरू किन पहाडका कुनाकुनामा ससाना झुप्रामा बस्छन् भन्ने प्रश्न गएको भूकम्पपछि झन् गम्भीर रूपमा उठ्यो । त्यस बेला सरकारले चाहे पनि धेरै गाउँमा चाँडै पुग्न नसक्ने र उद्धारको प्रतिव्यक्ति लागत पनि महंँगो पर्ने स्थिति थियो । हाउजम्यान र नेपोलियनले सोचेजस्तै राम्रो शासन गर्न पनि जनता र सरकार जोडिनुपर्ने देखियो । यद्यपि विसं २०७२७३ को बजेटमा सहरीकरणका केही कुरा परेका थिए, जस्तो बिल्डिङ कोड, एकीकृत र संगठित बस्ती, तराई मधेसमा दस वटा व्यवस्थित सहर, मुख्य सहरहरूमा बन्दै गरेका ६ लेन सडकलाई बजेट प्रत्याभूति । त्यस्तै बर्दिबासजलेश्वर, गण्डक नहर, चन्द्रौंटाकृष्णनगर, बसन्तपुरकटहरिया सडक बनाउने, नेपालगन्जमा ग्रेटर रिङरोड बनाउने जस्ता कुरा पनि त्यसमा आएका थिए । सहरमा मान्छे ओइरिनु नैसर्गिक हो । यो औद्योगीकरणपछि गति लिएको तर लामो समयदेखिको ट्रेन्ड हो । नगरहरूका अध्येता बाइरोचका अनुसार, युरोपमा सन् १००० मा कुल जनसंख्याको १० प्रतिशत सहरमा बस्थे भने, १७०० मा १२ प्रतिशत, १८५० मा १९ प्रतिशत र १९८० मा ६७ प्रतिशत । त्यसैले अर्बौं रुपैयाँ कुनाकाप्चाको कुनै गाउँमा सडक पुर्याउन खर्च गर्दा सहरको चाबहिलदेखि साँखु जाने वा नक्खु दोबाटोदेखि बुङमती जाने सडक पाँच वर्षदेखि नबन्दा उक्त गाउँमा बस्नेभन्दा सय गुना बढी मानिसले यहाँ दुःख पाएका छन् भन्ने बिर्सनु हुन्न । उक्त गाउँमा सडक पुगिन्जेल त्यहाँ कति मान्छे बाँकी रहलान् भन्ने अर्को प्रश्न त बाँकी नै छ । सरकारले अब त्यसैले बलिया पूर्वाधार बनाउन सक्ने बेक्टेलजस्ता ठेकेदार, सस्ता र बलिया घर बनाउन सक्ने लेभिटजस्ता बस्तीनिर्माता व्यवसायीहरू उत्पन्न हुने वातावरण बनाउँदै मुलुकको सहरीकरण र औद्योगीकरणलाई आफ्ना पञ्चवर्षीय र त्योभन्दा सुदूर भविष्यका लागि बनाइएका सबै योजनाको मुख्य लक्ष्य बनाउनुपर्छ ।"
चेकोभको म्यारिज प्रपोजल,"(कान्तिपुर)  मानव जाति कृत्रिम होस् या प्राकृतिक, नकाबभित्रको दुनियाँमा रुमलिरहेका छन् । ऊ आफ्ना जीवनका सम्पूर्ण त्रुटि, कमीकमजोरी, भुल एउटा कपडाको सहायताले मुख छोपेजस्तै ढाक्न चाहन्छ । उसले आफ्नो दुनियाँ मात्र राम्रो देख्छ र अरूका लागि ऊ राम्रो पात्रका रूपमा खडा हुन्छ । वास्तवममा समाजको एक ढोंगी पात्रबाहेक अरू उसको उपलब्धि शून्य हुन्छ । अन्ततः अधुरोपनासँगै उसभित्र मानसिक विचलन र छटपटी हुन्छ । यही वास्तविकता नाटक विवाहको प्रस्ताव ले खोतल्ने जमर्को गरेको छ । राजधानीको रातोपुलस्थित शैली थिएटरमा शुक्रबारदेखि नियमित मञ्चनमा आएको नाटकले मूलतः मानवीय व्यवहार र प्रवृत्तिमाथि तिखो व्यंग्य गरेको छ । रूसी साहित्यकार एन्टोन चेकोभद्वारा लिखित नाटक द म्यारिज प्रपोजल लाई सबिन न्यौपानेले नेपालीमा अनुवाद गरेका हुन् भने नेपाली समसामयिक परिवेशमा ढालेर रंगकर्मी नवराज बुढाथोकीले निर्देशन गरेका छन् । विवाह प्रस्तावकै वरिपरि घुमेको नाटकमा मास्कले मुख छोपिएका नकाबधारी पात्रहरू छन्, जो नकाबभित्रै सलबलाउन थाल्छन् । प्रकाशको फोकस जति उनीहरूतिर पर्छ, त्यति नै छटपटी र बेचैन बढ्न थाल्छ । नकाब हटाएसँगै सबैको वास्तविक रूप अगाडि आउँछ । यी नकाबधारी पात्रले समाजकै सदस्यको प्रतिनिधित्व गर्छन् । जसले असल राजनीतिज्ञ, छिमेकी, युवकका आआफ्नो भूमिका निर्वाह गरेका छन् ।स्टिपान स्टेपानोभिच चुबुकोभ ७० वर्षीय किसान र राजनीतिज्ञ हुन् । उनकी एक सुन्दरी छोरी नतालिया स्टेपोभना छिन् । चुबुकोभका एक छिमेकी इभान भ्यासिलियिच लोमोभ नतालियासँग विवाह गर्न चाहन्छन् । लोमोभले असल छिमेकीका रूपमा चुबुकोभलाई उनकी छोरीसँग विवाह गर्ने प्रस्ताव अघि सार्छन् । चुबुकोभको सल्लाहअनुसार लोमोभ नतालियासँग आफैं विवाहको प्रस्ताव राख्न भेट्छन् तर विवाहभन्दा जमिनको स्वामित्वका लागि दुवैको लडाइँ हुन्छ । चुबुकोभको परिवारले भोगचलन गरेको जमिन लोमोभ आफ्नो हो भनी दाबी गर्छन् भने बाबुछोरी लोमोभको होइन भन्छन् । पछि विवाहका विषयलाई लिएर शान्त भएको वातावरणमा फेरि दुवैले कुकुरको विषय थप्छन् । जमिन र कुकुरकै विवादमा एकअर्कालाई मनलाग्दी गाली गर्छन् र दुवैले पुर्खौंदेखिका थुप्रै कमजोरी औंल्याउँछन् । छोरीको हात माग्न चिटिक्क परेर आएका लोमोभ चुबुकोभलाई षड्यन्त्रकारी राजनीतिज्ञको संज्ञा दिन्छन् । चुबुकोभ र लोमोभ हाम्रा वरपर रहेको छरछिमेकीका रूपमा नाटकमा चित्रित छन् । यी पात्रले एकआपसमा मिले जस्तो गरे पनि भित्री रूपमा ईर्ष्या गर्ने प्रवृत्तिलाई उजागर गरेको छ । चेकोभले सन् १८८९ ताका लेखेर त्यसको अर्को वर्ष पहिलोचोटि मञ्चन गरेको नाटकको विषयवस्तु अहिले पनि मानव समाजमा त्यतिकै सान्दर्भिक लाग्छ । झन्डै डेढ शताब्दीपछिको यो समयमा विज्ञान र प्रविधिले धेरै फड्को मारिसकेको छ तर मानवीय प्रवृत्तिको प्रगति के छ त भन्ने प्रश्नको जवाफ नाटकले दिन्छ ।नाटकले समाजका लागि भए पनि विवाह गर्ने विकृतिलाई अझै प्रस्ट रूपमा प्रस्तुत गरेको छ । अधबैंसे युवा लोमोभलाई विवाह नगरी भएको छैन । विवाह सामाजिक नियम हो । यसभित्र म चल्नुपर्छ जस्ता उनका शब्दले उनी आफ्ना लागि नभएर समाजका लागि नतालियासँग विवाह गर्न चाहन्छन् भन्ने प्रस्ट हुन्छ । अर्कोतर्फ बाबुआमाले छोरीलाई माया गरेजस्तो गरे पनि विवाहका लागि गरिने हतारोपनले कतै सन्तानलाई बोझका रूपमा लिएको होइन भन्ने प्रश्न नाटकले गर्छ । चुबुकोभ छोरीकै अगाडि भन्छन्, एउटी छोरीको बाउ हुनु कत्रो काम छ । लोमोभको खानदानसँग पुरानो दुस्मनी छ तर चुबुकोभ त्यही लोमोभलाई छोरी दिएर जिम्मेवारीबाट पन्छिन खोज्छन् । के त्यसो भए दुस्मन नै भए पनि दुवैको विवाह हुन्छ त भन्ने जवाफ खोज्न पनि नाटक हेर्नुपर्छ । चुबुकोभको बुढेसकालको राजनीति र पैसाप्रतिको लालचका माध्यमले नेपाली राजनीतिको खराब चरित्रप्रति व्यंग्य गरेको छ । पुरानो र विदेशी एकांकी नाटक भए पनि हाम्रो समसामयिकतासँगै जोडेर यथार्थ सन्देश दिन खोजेको निर्देशक बुढाथोकीले बताए । सुवास सुवेदी, स्नेहा पौडेल, शशांक बोहरा, भारती रिजाल, देवेन्द्र बब्लुलगायत कलाकारको अभिनय रहेको नाटक माघ १० गतेसम्म मञ्चन हुनेछ ।"
लिच्छविकाल खोज्दै टोखा,"(काठमाडौं)  सांस्कृतिक सहर टोखास्थित माथिल्लो लाक्षीमा एउटा फराकिलो चोक छ । यहीँ लिच्छविकालदेखि भगवान्हरूको नाच निकालिने डबली छ, जसलाई भनिन्छ या प्याँख । पूर्वतिर लिच्छविकालमै बनाइएको गाःहिटी (भुईंमा खनेर बनाइएको धारा) छ । कुनै समय उपत्यकामा अनिकाल पर्दा टोखावासीले यही धारो पुरिने गरी अन्नदान गरेका थिए भन्ने किंबदन्ती छ । यही चोककै पूर्वोत्तर भागमा विसं ५१९ मा लेखिएको शिलालेख खडा छ । संघीय राजधानी काठमाडौंको उत्तरतिर रहेको ऐतिहासिक यो टोखा सहरमा शनिबार चित्रकार र कविहरू पुरानो समय, सम्पदा र संस्कृति खोज्न निस्किए । कला, साहित्य र रंगमञ्चमा स्थानीयपनको खोजी गर्ने अभियान जेसुम यात्राको एघारौं संस्करण लिएर स्रष्टाहरू यहाँ पुगेका हुन् । बिहानको हुस्सु र चिसो छिचोल्दै आइपुगेका स्रष्टाले न्हुज पुस्तकालयबाट टोखाको सांस्कृतिक यात्रा थालेका थिए । पुस्तकालयका अध्यक्ष दीपेन्द्र श्रेष्ठले पञ्चायतकालमै खुलेको पुस्तकालय कुनै समय नेताहरू भूमिगत थलो रहेको बताउँदै परिवर्तनप्रतिको ध्येय झल्काउन उतिबेला न्हुज (नयाँ किरण) राखिएको बताए । यसपछि टोलीलाई स्थानीयवासीले नेवारी टीका र सुगनले स्वागत गरेका थिए । टोखा नगरपालिकाको सहकार्य रहेको यात्रामा स्थानीय संस्कृतिविद सत्यनारायण डंगोल र गणेशमान श्रेष्ठ तथा स्थानीय सुवीन्द्र श्रेष्ठले विभिन्न ऐतिहासिक तथ्यबारे जानकारी दिएका थिए । टोलीले लिच्छविकालमै निर्मित तलेजु भवानी, चण्डेश्वरी, सपन तीर्थ मन्दिर, विस्केट जात्राको लिंगो ठड्याउने थलो, नाशा द्यौलगायतका सम्पदा क्षेत्र भ्रमण गरेर चित्र र कविता कोरेका थिए । मतिना भ्वाय छें (भोजघर) मा नेवारी परम्परागत भोजनपछि न्हुज पुस्तकालयकै सभाहलमा प्राज्ञ लक्ष्मी माली, सुलोचना मानन्धर, स्नेह सायमी, अनिता लामा, अजितमान तामाङ, विना थिङ, रामगोपाल आशुतोष, रोजिता बुद्धाचार्य, रमेश कँडेल, लक्ष्मी रुम्बा, ममता थापा, श्याम संकल्प, गणेश बुढा, प्रभात सापकोटा, भरत गौतम, दीपेन्द्र श्रेष्ठलगायतले टोखाको सांस्कृतिक र ऐतिहासिक सौन्दर्य र सन्दर्भ समेटिएको कविता सुनाएका थिए । कविता गोष्ठीसँगै चित्रकार दीपेन्द्र बनेपाली, डिबी किराँत, भीम सुब्बा तामाङ (बाबु साइँला), विनिता बुद्धाचार्य, कान्छाकाजी भासिमा, डी बराल, विक्रम प्रजापति, प्रकाश मानन्धर, विनोद गुप्तालगायत चित्रकारले टोखामाथि कोरेका चित्र प्रदर्शनी गरे । पहिलोपटक आफ्नो थलोमा साहित्यकार र चित्रकारहरूले यात्रा गरेकोप्रति खुसी हुँदै टोखा नगरपालिकाका मेयर प्रकाश अधिकारी र उपमेयर ज्ञानीमाया डंगोलले टोखालाई सांस्कृतिक नगर बनाउने योजनामा आफूहरू लागिपरेको खुलाए । जेसुम यात्राकी संयोजक अनिता लामाले बाहिरी सांस्कृतिक प्रभाव बढ्दै गइरहेको बेला आफूहरू साहित्य, कला र रंगमञ्चमार्फत स्थानीयपनको खोजीमा लागिपरेको बताइन् ।"
नेपाल फोटो प्रतियोगिता घोषणा,"(काठमाडौं)  फोटो जर्नालिस्ट क्लब नेपालले ७ वर्षदेखि गर्दै आएको फोटो प्रतियोगिताको ७ औं संस्करण घोषणा गरेको छ । आइतबार राजधानीमा एक कार्यक्रम गरी सर्वाधिक राशिको नेपाल फोटो प्रतियोगिता २०७६ घोषणा गरेको हो । आफूले खिचेको फोटोलाई प्रतियोगितामा लागि अनलाइन इन्ट्री गर्दै ग्लोबल आईएमई बैंक तथा आईएमई ग्रुपका अध्यक्ष चन्द्रप्रसाद ढकालले प्रतियोगिता घोषणा गरेका हुन् । विभिन्न सात विधामा प्रतिस्पर्धा गराइने प्रतियोगितामा भाग लिन चाहनेका लागि आइतबारबाटै आवेदन खुला भएको कार्यक्रममा बताइयो । क्लबको वेबसाइटमा गएर दिइएको निर्देशनअनुसार फोटो दर्ता गर्न सकिने क्लबले जनाएको छ । प्रतियोगितामा व्यावसायिक र सौखिन सबैखाले फोटोग्राफर तथा फोटो पत्रकार सहभागी हुन पाउनेछन् । प्रतियोगितामा विदेशी नागरिक तथा विदेशमा खिचिएको फोटोले भने सहभागिता जनाउन पाउनेछैनन् तर खेलकुद विधाको हकमा भने नेपालबाहिर खिचिएको तस्बिर भने समावेश गराउन पाइने बताइएको छ । उक्त फोटोमा नेपाली वा नेपाल झल्कने विषय भने कतै न कतै देखिएको हुनुपर्नेछ । दर्ता प्रक्रिया आउँदो माघ १७ मा सकिने बताइएको छ ।प्रतियोगिताको घोषणासँगै गत वर्षको फोटो प्रतियोगितामा समावेश फोटाको संग्रह नेपाल ल्यान्ड अफ कन्ट्रास्ट को आईएमई ग्रुपका ढकालसँगै नेपाल ललितकला प्रज्ञा प्रतिष्ठानका उपकुलपति गोपाल चित्रकार, नेपाल पर्यटन बोर्डका निमित्त निर्देशक श्री विमल कँडेल, शिखर इन्स्योरेन्सका वरिष्ठ प्रबन्धक सुरज राजवाहक, अर्घाखाँची सिमेन्टका कामु महाप्रबन्धक रमेश थापा, मनराम ग्रुपका संरक्षक मनमाया श्रेष्ठ र क्लबका अध्यक्ष विकास कार्कीले लोकार्पण गरेका थिए ।प्रतियोगिताअन्तर्गत उत्कृष्टलाई फोटो अफ दि इयर उपाधिसहित १ लाख रुपैयाँ पुरस्कार दिइने बताइएको छ । नेपाल ललितकला प्रज्ञा प्रतिष्ठानका उपकुलपति चित्रकारले क्लबले गर्दै आएको प्रतियोगिता साहित्य विधाको मदन पुरस्कार जत्तिकै महत्त्वपूर्ण रहेको दाबी गरे ।"
इरान ध्वस्त पार्ने ट्रम्पको चेतावनी,"वासिङ्टनबग्दाद अमेरिकी राष्ट्रपति डोनाल्ड ट्रम्पले इरानले आफ्ना नागरिक वा कुनै सम्पत्तिमाथि हमला गरे त्यसको कडा प्रतिरोध गर्ने चेतावनी दिएका छन् । ट्रम्पका अनुसार त्यस्तो आक्रमणको बदलामा अमेरिकी सेनाले हालसम्मकै भयानक आक्रमण गर्ने तथा इरानका ५२ स्थान ध्वस्त बनाइदिनेछ । इरानको इस्लामिक रेभोलुसनरी गार्ड्स कर्प्स् (आईआरजीसी) अन्तर्गतको विशेष फौज कुड्सका जर्नेल कासिम सुलेमानीको अमेरिकी सेनाको आक्रमणमा मुत्यु भएपछि दुई देशबीच तनाव बढेको हो । इरानी सर्वोच्च नेता, राष्ट्रपति तथा विदेशमन्त्रीलगायतले सुलेमानीको हत्याको बदला लिने चेतावनी दिँदै आएपछि ट्रम्पले चेतावनी दिएका हुन् ।ट्रम्पले सामाजिक सञ्जाल ट्वीटरमा लेखेका छन्, उनीहरूले हामीमाथि आक्रमण गरे, त्यसको हामीले सशक्त जवाफ दियौं । यदि, तिनीहरूले पुनः आक्रमण गरे भने उनीहरूले हालसम्मकै भयानक आक्रमण देख्नेछन् । अत्याधुनिक प्रविधि तथा हतियारका लागि २० खर्ब डलर खर्च गरिरहेको अमेरिकी सेना विश्वमै उत्कृष्ट र शक्तिशाली रहेको उल्लेख गर्दै ट्रम्पले भनेका छन्, इरानले अमेरिकी क्याम्प वा अमेरिकी नागरिकमाथि आक्रमण गरे हामी बिनासंकोच केही नयाँ र सुन्दर हतियार प्रयोग गर्नेछौं ।इरानले सुलेमानीको हत्याको जवाफ दिने बताइरहेको उल्लेख गर्दै उनले इरानका ५२ वटा स्थानलाई सेनाले लक्ष्य बनाइरहेको बताए । ट्रम्पका अनुसार त्यस्ता स्थान इरान र इरानी संस्कृतिका लागि निकै महत्त्वपूर्ण र ऐतिहासिक छन् । उनले लेखेका छन्, अमेरिका धम्की सुन्न चाहँदैन । सन् १९७९ मा इरानस्थित अमेरिकी दूतावासबाट ५२ अमेरिकी नागरिकलाई बन्दी बनाइएको प्रसंग उल्लेख गर्दै ट्रम्पले हाल अमेरिकी सेनाको निसानामा रहेका ५२ स्थानले तिनको प्रतिनिधित्व गर्ने जनाए ।"
कारबाही सेनाविरूद्ध,"तेहरान इरानी सर्वोच्च नेताका सुरक्षा सल्लाहकारले कासिम सुलेमानीमाथि भएको आक्रमणको बदलामा अमेरिकी सेनालक्षित आक्रमण गर्ने चेतावनी दिएका छन् । अमेरिकी सञ्चार माध्यम सीएनएनसँग तेहरानमा अन्तर्वार्ता दिँदै इरानी सर्वोच्च नेता आयोतुल्लाह खामेनीका सैनिक सल्लाहकार हुसेन डेगहानले भने, जवाफी कारबाही निश्चय नै अमेरिकी सेना र उनीहरूका सैनिक क्षेत्रमा हुनेछ । इरानका पूर्वरक्षामन्त्री डेगहान खामेनीनिकट मानिन्छन् । तपाईंलाई एउटा कुरा भनौं हाम्रो नेतृत्वले आधिकारिक रूपमा घोषणा गरिसकेको छ कि हामीले युद्ध चाहेका छैनौं र चाहँदैनौं, अन्तर्वाताका क्रममा उनले भने ।"
गरिमामा पन्छिँदै कृषि मन्त्रालय,"डेढ महिनाअघि समिति बैठकले पनि तत्काल राहत उपलब्ध गराउन सिफारिस गरेको थियो । तर किसानलाई राहत दिन आलटाल भइरहेको छ । तत्कालीन कृषिमन्त्री चक्रपाणि खनालले पनि डीएनए परीक्षणको प्रतिवेदनपछि आयातकर्तालाई मुद्दा चलाउने बताएका थिए । अर्थ मन्त्रालयको सहमति लिएर किसानलाई क्षतिपूर्ति दिने उनको भनाइ थियो । त्यसका लागि मन्त्रिपरिषद्बाट टुंगो लगाउने उनले प्रतिबद्धता जनाएका थिए । एक महिनायता कृषि मन्त्रालयको जिम्मेवारी घनश्याम भुसालले सम्हालेका छन् । उनले पनि किसानका समस्याबारे सुनुवाइ गरेका छैनन् । गरिमा प्रकरणमा मन्त्रालय आफू पन्छिएर विभाग र प्रदेशस्थानीय सरकारलाई कारबाही गर्न सिफारिस गरेको छ । नोक्सान बेहोर्न बाध्य किसानलाई तत्काल राहत उपलब्ध गराउन प्रदेश र स्थानीय सरकारलाई पत्राचार गर्छौं, प्रवक्ता केसीले भने । त्यसका लागि ६० स्थानीय तह र १३ जिल्लामा अनुरोध गरिनेछ । केन्द्रको हकमा कुन मोडालिटीबाट उपलब्ध गराउने भन्ने सन्दर्भमा मन्त्रिपरिषद्बाट टुंगो लगाइने उनले बताए । राहत दिन पालिकाहरू तयार रहेकाले पत्र पठाउने निर्णय भएको बीउबिजन केन्द्र प्रमुख एवं क्षतिपूर्ति समिति संयोजक थापाले बताए । संघीय मन्त्रालयमार्फत चिठी पठाउन सिफारिस गरेका छौं, उनले भने । केन्द्रका अनुसार गरिमा हाइब्रिड धान नेपालमा ०७२ सालमा दर्ता भएको हो । १२० देखि १२५ दिन यसको पाक्ने अवधि हो । बोटको उचाइ १ सयदेखि १०५ सेन्टिमिटर, उत्पादन क्षमता प्रतिहेक्टर ५८ देखि ६३ टन हो । गरिमा हाइब्रिडको मसिनो दाना हुन्छ । यो जातको सिफारिस क्षेत्र तराई र भित्री मधेस हो । तर किसानले लगाएको बीउको पाक्ने अवधि १५० देखि १६० दिन रहेको नार्कले पुष्टि गरेको थियो ।"
विद्युत् महसुल १० युनिटसम्म ३० रुपैयाँ !,"काठमाडौं (कास) नेपाल विद्युत् प्राधिकरणले १० युनिटसम्म विद्युत् खपत् गर्ने ग्राहकलाई ३० रुपैयाँ मात्रै लिने गरी शुल्क निर्धारण गर्ने तयारी गरेको छ । प्राधिकरणको सञ्चालक समितिको आइतबार बसेको बैठकमा यसबारे छलफल भएको ऊर्जा, जलस्रोत तथा सिँचाइमन्त्री वर्षमान पुनले जानकारी दिए । १० युनिटभन्दा कम विद्युत् खपत गर्ने ग्राहकको संख्या करिब ७ लाख रहेको उनले बताए । यी ग्राहकलाई सेवा शुल्कबापत ३० रुपैयाँ मात्रै लिएर विद्युत् दिँदा प्राधिकरणलाई मासिक करिब २५ लाख भार पर्छ, मन्त्री पुनले भने, प्राधिकरणले निर्माण गरिरहेका आयोजना पूरा भइरहेका छन् । यिनले प्राधिकरणको आम्दानी बढाइरहेकाले घाटा पर्दैन । अहिले लागू भइरहेको विद्युत् महसुल परिमार्जनका लागि पनि छलफल भरहेको उनले जनाए । सय मेगावाटसम्म विद्युत् खपत गर्ने ग्राहकका लागि पनि शुल्क घटाउने तयारी रहेको उनले बताए । विद्युत् खपत बढाउने हिसाबले शुल्क परिमार्जन गर्न लागिएको मन्त्री पुनको भनाइ छ ।"
सरकारी खर्चले बढायो निक्षेप,"अर्थ मन्त्रालय र राष्ट्र बैंकको मौखिक निर्देशनअनुसार बैंकहरूले निक्षेपको ब्याजदरमा भद्र सहमति गरेका छन् । यही कारण बजारमा ब्याजदर उतारचढाव धेरै देखिएको छैन । त्यो सहमति तोडिने हो भने ब्याजदरको उतारचढाव धेरै हुने उनीहरूको तर्क छ ।राष्ट्र बैंकले भने बजारमा तरलताको अवस्था सामान्य रहेको बताएको छ । गत बिहीबारसम्म वित्तीय प्रणालीमा ५० अर्ब रुपैयाँभन्दा केही बढी लगानीयोग्य तरलता छ, राष्ट्र बैंकका प्रवक्ता गुणाकर भट्टले भने । सरकारी खर्चसँगै राजस्व र रेमिट्यान्स (विदेशी मुद्रा) वित्तीय प्रणालीमा भित्रिएकाले बैंक निक्षेप बढेको उनले बताए । राष्ट्र बैंकको तथ्यांकअनुसार गत सातासम्म वाणिज्य बैंकहरूको कुल निक्षेप ३० खर्ब १८ अर्ब रुपैयाँ छ । अघिल्लो साता यस्तो निक्षेप २९ खर्ब ९७ अर्ब रुपैयाँ थियो ।"
साढे ८ अर्बको खजुर र भटमास तेल निर्यात,"(पर्सा)  वीरगन्ज आईसीपीबाट गत वर्षसम्म जुस, जाम र स्पोर्ट्स सुज सर्वाधिक निकासी हुने गरेको थियो । चालु आवमा भने खजुर र भटमासको तेल बढी निकासी भएको छ । यस वर्ष मंसिर मसान्तसम्म ८ अर्ब ५८ करोड रुपैयाँ बराबरको खजुर र भटमासको तेल भारत निकासी भएको भन्सार कार्यालयले जानकारी दिएको छ । गत आवको मंसिर अन्त्यसम्मको तुलनामा चालु आवको सोही अवधिमा यो नाकाबाट खजुरको प्रशोधित तेल निकासी ५ र भटमासको प्रशोधित तेल निकासी झन्डै ७५ गुना बढेको छ । गत आवको सोही अवधिमा यो नाका भएर २ अर्ब २ करोड रुपैयाँबराबरको १ करोड ७३ लाख लिटर खजुरको प्रशोधित तेल निकासी भएको थियो । चालु आवमा अहिलेसम्म ६ अर्ब ७४ करोड रुपैयाँ बराबरको ६ करोड ५४ लाख ३९ हजार किलो तेल निकासी भएको छ । गत आवको मंसिरसम्म यो नाका हुँदै २ करोड ७७ लाख रुपैयाँ बराबरको २ लाख ५ हजार ४१ किलो भटमासको प्रशोधित तेल निकासी भएको थियो । चालु आवको मंसिर मसान्तसम्ममा यो नाका हुँदै १ अर्ब ८४ करोड रुपैयाँ बराबरको १ करोड ४५ लाख किलो भटमासको तेल निकासी भएको वीरगन्ज भन्सार कार्यालयका सूचना अधिकृत विमल साहले बताए । स्वदेशी उत्पादन निकासी प्रोत्साहन गर्न यी वस्तुको निर्यातमा शून्य भन्सार शुल्क लाग्ने गरेको उनले जनाए । गत आवदेखि भारततर्फ यी तेलको निकासी सुरु भएको हो । ब्राजिल, अर्जेन्टिना, युक्रेन, इन्डानेसियालगायत मुलुकबाट खजुरको कच्चा तेल आयात गरेर प्रशोधन गरी नेपालमा खाने तेल उत्पादन गरिन्छ । नेपालमै खपतका लागि यसको आयात गर्दा १० प्रतिशत भन्सार शुल्क र १३ प्रतिशत मूल्य अभिवृद्धि कर लाग्छ । तर, भारत निकासी प्रयोजनका लागि आयात गर्दा भने बैंक ग्यारेन्टीमा आयातको सुविधा छ । यसमा भन्सार शुल्क लाग्दैन ।"
पर्यटकले भरिँदै मार्खुचित्लाङ,"(मकवानपुर)  मकवानपुरको पर्यटकीय क्षेत्र मार्खु र चित्लाङ क्षेत्रमा पर्यटक बढेका छन् । नयाँ वर्ष २०२० नजिकिएसँगै यस क्षेत्रमा घुम्न आउनेको संख्या वृद्धि भएको स्थानीय होटल व्यवसायी बताउँछन् । अहिले यहाँ दैनिक पाँच सयभन्दा बढी पर्यटक आइरहेको इन्द्रसरोवर गाउँपालिका४ का वडाध्यक्ष जमानसिं लामाले जानकारी दिए । इन्द्रसरोवर तालमा डुंगा खेल्नेको तथ्यांक हेर्दा पनि यस क्षेत्रमा दैनिक पाँच सयभन्दा बढी पर्यटक आउँछन्, उनले भने । अहिले यो क्षेत्रका होटल तथा होमस्टे भरिभराउ छन् । जाडोका बेला विशेषगरी क्याम्पफायर गर्न पर्यटक यहाँ आउँछन् । पर्यटकका लागि लक्ष्य गरी गाउँपालिकाले प्याराग्लाइडिङ र राष्ट्रिय कलाकारहरूको उपस्थितिमा विशेष सांस्कृतिक कार्यक्रम गर्ने तयारीसमेत गरिरहेको छ । सबै पर्यटक ताल छेउका होटलमा नअटाउँदा चित्लाङ, वज्रवाराही, दामन तथा पालुङतर्फ बस्ने गरेका छन्, स्थानीय सामूहिक होटलका सञ्चालक मनोज लामाले भने । पर्यटक चित्लाङको ऐतिहासिक पुरातात्त्विक स्थल र भेडा फार्म अवलोकनमा रमाउने गरेको उनले बताए । हामीसँग धेरै समय पर्यटक टिकाउन देखाउने र घुमाउने ठाउँको अभाव भयो, लामाले भने । काठमाडौं र हेटौंडाबाट नजिकै रहेर पनि प्रचारप्रसार अभावमा मार्खुचित्लाङ क्षेत्रले त्यति चर्चा पाएको छैनन् । तर पनि पर्यटक बढ्नु राम्रो भएको व्यवसायीहरू बताउँछन् । शान्त स्थानमा रमाउने र माछाका पारखीका लागि यो क्षेत्र विशेष बनिरहेको छ, डी लेकसाइड चित्लाङका सञ्चालक राजन श्रेष्ठले भने । विशेषगरी काठमाडौंबाट चन्द्रागिरि हुँदै हाइकिङ आउनेहरूको समूहले यस क्षेत्रमा थप रौनक थपिरहेको उनले बताए । असोजदेखि वैशाखसम्म यहाँ पर्यटक बढी आउने गरेका छन् । त्यसमा पनि शुक्रबार र शनिबार यस क्षेत्रमा पिकनिक खाने र घुम्न आउनेको भीड लाग्छ । काठमाडौंबाट करिब तीन घण्टा र हेटौंडाबाट दुई घण्टाको बस यात्रामा चित्लाङ क्षेत्र पुग्न सकिन्छ । पर्यटकको आगमन बढेसँगै इन्द्रसरोवर तालमा दैनिक ३६ वटा डुंगा सञ्चालन भइरहेका छन् । पर्यटकीय क्षेत्र दामन र पालुङ क्षेत्रका होटल पनि आन्तरिक तथा बाह्य पर्यटकले भरिभराउ भएको थाहा नगर होटल एसोसिएसनका अध्यक्ष शिवकुमार खत्रीले जानकारी दिए ।"
लुम्बिनीमा 'आधा विश्व',"(लुम्बिनी)  बुद्ध जन्मस्थल लुम्बिनी विश्वकै आकर्षणमा छ । विभिन्न मुलुकबाट यहाँ बर्सेनि घुम्न आउने पर्यटकको संख्या बढ्दो छ । सन् २०१९ मा लुम्बिनी अवलोकनका लागि आधा विश्व बाट पर्यटक र श्रद्धालु आएको तथ्यांकले देखाएको छ । सन् २०१९ मा यहाँ ११५ मुलुकबाट पर्यटक आएको लुम्बिनी विकास कोषको तथ्यांक छ । त्यसका अतिरिक्त आन्तरिक पर्यटकको संख्या पनि बढेको छ । मुलुकको सहज अवस्था र लुम्बिनीमा राष्ट्रियअन्तर्राष्ट्रिय कार्यक्रम आयोजना बढेकाले पर्यटक, तीर्थयात्री, उपासकउपासिका आउने क्रम बढेको कोषले जनायो । संघीय र प्रदेश सरकारले पर्यटन प्रवर्द्धन गर्ने विभिन्न कार्यक्रम सञ्चालन गरिरहेका छन् । सन् २०१९ मा यहाँ १ लाख ७४ हजार १५ जना विदेशी पर्यटक आएको कोषको भनाइ छ । त्यसमा चिलीका १०१ पर्यटक छन् । उक्त अवधिमा चीनबाट २१ हजार २ सय ६९ पर्यटक आएका थिए । लुम्बिनीमा धेरै पर्यटक आउने मुलुकमध्ये चीन चौथो स्थानमा छ । सन् २०१८ मा १०८ मुलुकबाट यहाँ पर्यटक आएका थिए । यस अवधिमा मुलुकमा बन्द हडतालमा कमी आयो । राजनीतिक स्थिरता छ । मुलुकमा शान्ति भयो । अन्य बौद्ध मुलुकमा पनि राम्रो अवस्था रह्यो, कोषका सूचना अधिकृत हरिध्वज राईले भने, त्यसैले पर्यटक बढे । यहाँको पर्यटन प्रवर्द्धनका लागि स्थानीय, प्रदेश र संघीय सरकारले प्राथमिकता दिएकाले त्यसको प्रभाव देखिएको उनले बताए । लुम्बिनीका कार्यक्रममा सरकार र राष्ट्र प्रमुख सहभागी हुनुभयो, राईले भने, राष्ट्रियअन्तर्राष्ट्रिय सभासम्मेलन आयोजना भए, त्यसको प्रभाव पनि पर्यो । लुम्बिनीमा आयोजित अन्तर्राष्ट्रिय त्रिपिटक पाठ र भद्राचर्या उत्सवले बौद्धमार्गी र अध्येताको ध्यान तानेको उनको भनाइ छ । त्यस बेला २३ मुलुकका बौद्ध धर्मावलम्बीले तीन दिन त्रिपिटक पाठ गरेका थिए । त्यस्तै १० मुलुकका लामा, गुरु र रिम्पोछे भद्रचर्या उत्सवमा सहभागी थिए । यसले धार्मिक र शान्ति पर्यटनका लागि लुम्बिनीलाई चिनाउने काम गरेको भिक्षु महासंघका अध्यक्ष भिक्षु मैत्री महास्थवीरले बताए । लुम्बिनीलाई अहिले मनोरम र हरियाली बनाइँदै छ । प्रचार पनि बढेको छ । लुम्बिनीका सबै क्षेत्र घुम्यौं, चीनबाट आएका ली फङले भने, छुट्टै ऊर्जा प्राप्त भयो । यहाँको वातावरण धार्मिक बन्दै गएकाले लुम्बिनी आउने चिनियाँ बढिरहेको उनको भनाइ छ । यहाँ धेरै पर्यटक आए पनि नटिक्ने समस्या छ । पर्यटकमा कमी नभएपछि उनीहरूको बसाइ कसरी लम्ब्याउने भन्ने चिन्ता रहेको पयर्टन व्यवसायी विष्णु बस्नेतले बताए । नेपालीले पनि घुम्न रुचि राख्न थालेकाले राम्रो सन्देश गएको छ, उनले भने, अक्टोबरदेखि मार्चसम्म पर्यटक आउने मौसम हो । उक्त अवधिमा बसाइ लम्ब्याउने योजना बनाउन जरुरी रहेको लुम्बिनी होटल एसोसिएसनका महासचिव लीलामणि शर्माले बताए । सन् २०१९ मा सबैभन्दा बढी श्रीलंकाबाट ४७ हजार ५ सय ७ पर्यटक आएका थिए । त्यसपछि म्यानमारका ३० हजार ७ सय ८१ जनाले लुम्बिनी भ्रमण गरे । थाइल्यान्डबाट २८ हजार ३ सय ६४ र भियतनामबाट ८ हजार ३ सय ४५ पर्यटक आएका छन् । यहाँ इरान, इराक र सिरिया, उरुग्वे, ताजकिस्तान, क्युवा र दक्षिण अफ्रिका, पपुवा न्युगिनी, लेबनान, क्यारुन र बुर्किनाफासोका पर्यटक पनि आएका थिए । सन् २०१८ मा १ लाख ६९ हजार १ सय ८० विदेशीले लुम्बिनी अवलोकन गरेका थिए । सन् २०१७ मा १ लाख ४५ हजार ८ सय १४ विदेशी आएका थिए ।"
चितवनमा महिन्द्राको 'एक्सयूभी३००',"काठमाडौं (कास) महिन्द्राको आधिकारिक वितरक अग्नि इन्कर्पोरेटेडले महिन्द्राको एक्सयूभी३०० गाडी चितवनमा बिक्री थालेको छ । महिन्द्राको स्पोर्ट्स युटिलिटी भेहिकल (एसयूभी) एक्सयूभी३०० गण्डकी प्रदेश र बुटवलपछि चितवनमा बिक्री सुरु गरेको हो । यो एसयूभी डब्लू४, डब्लू६, डब्लू८ र डब्लू८ (अप्सनल) चार भेरियन्टमा उपलब्ध छ ।"
अरबमा सीजीको होटल,"काठमाडौं (कास) सीजी कर्प ग्लोबलले संयुक्त अरब इमिरेट्स (यूएई) मा पाँचतारे होटल ताज जुमिरा लेक टावर्स सञ्चालनमा ल्याएको छ । नेपाली राष्ट्रिय झन्डा फहराएर उक्त होटल उद्घाटन गरियो । सीजी हस्पिटालिटीले मध्यपूर्व, युरोप र अफ्रिकी बजारलाई केन्द्रमा राखेर लगानी बढाएको छ ।"
स्वावलम्बनको ४० प्रतिशत लाभांश,काठमाडौं (कास) स्वावलम्बन लघुवित्त वित्तीय संस्थाले आफ्ना सेयरधनीलाई ४० प्रतिशत नगद लाभांश वितरण गर्ने भएको छ । आइतबार सम्पन्न संस्थाको १८औं वार्षिक साधारणसभाले यस्तो निर्णय गरेको हो ।
सुरु भयो सय रुपैयाँ अभियान,"काठमाडौं (कास) नेपाल क्लियरिङ हाउस लिमिटेड (एनसीएचएल) ले बैंक खातामा आधारित डिजिटल कारोबारलाई कनेक्ट आईपीएस ईपेमेन्ट प्रणालीमार्फत प्रवर्द्धन गर्न नेपालका बैंकसँग संयुक्त अभियान सुरु गरेको छ । बैंकका ग्राहकले बैंक खातालाई कनेक्ट आईपीएसमा लिंक र भेरिफाई गरेपछि सम्बन्धित बैंकले खातामा एक सय रुपैयाँ जम्मा गरिदिनेछ । यो सुविधा लक्ष्मी बैंक, सिटिजन बैंक इन्टरनेसनल, नबिल बैंक र नेपाल बैंकका ग्राहकका लागि उपलब्ध छ ।"
नबिलआईसीआईसीआई सहकार्य,"काठमाडौं (कास) नबिल बैंक र आईसीआईसीआई बैंकबीच व्यापार, रेमिट्यान्सलगायत विषयमा सम्झौता भएको छ । नबिलका सीईओ अनिलकेशरी शाह र आईसीआईसीआईका इन्टरनेसनल फाइनान्सियल इन्स्टिच्युसन ग्रुप प्रमुख रञ्जु सिगटियाले सम्झौतापत्रमा हस्ताक्षर गरे ।"
स्ट्यान्डर्डको 'गोल',"काठमाडौं (कास) स्ट्यान्डर्ड चार्टर्ड बैंकले गोल कार्यक्रम सुरु गरेको छ । शनिबार आयोजित कार्यक्रममा घोषणा गरिएको उक्त कार्यक्रम बैंकले अन्तर्राष्ट्रिय गैरसरकारी संस्था वुमेन विन र राष्ट्रिय गैरसरकारी संस्था चाइल्डरिच, नेपालसँगको सहकार्यमा अघि बढाएको हो । कार्यक्रम असमानताको सामना गर्न र आर्थिक समावेशिता प्रोत्साहित गर्न चार्टर्डले अवलम्बन गरेको एक पहल हो ।"
महासंघ र सनराइजबीच सम्झौता,काठमाडौं (कास) मुलुकभित्र उद्यमशीलता विकासमा सहकार्य गर्ने सम्बन्धमा नेपाल उद्योग वाणिज्य महासंघ र सनराइज बैंकले आइतबार समझौता गरेका छन् । महासंघका अध्यक्ष भवानी राणाको उपस्थितिमा महासंघका महानिर्देशक धरणीधर खतिवडा र बैंकका नायब प्रमुख कार्यकारी अधिकृत आशा राणा अधिकारीले सम्झौतापत्रमा हस्ताक्षर गरे । सम्झौताअनुसार महासंघमा आबद्ध उद्यमीलाई बैंकले महिलाको उद्यमशीलता तथा महिला सशक्तीकरणका लागि सहुलियतपूर्ण कर्जाको अभिमुखीकरण कार्यक्रम सञ्चालन गर्नेछ ।
फुडमान्डुको फुड फेस्टिभल,"काठमाडौं (कास) फुडमान्डुले सोमबारदेखि अनलाइन फुड फेस्टिभल आयोजना गरेको छ । फेस्टिभलमा खानाका परिकार, विभिन्न डिल र अफरका साथै अनलाइन गेम्सको सुविधा रहेको फुडमान्डुले बताएको छ ।"
"कतै कालोपत्रे, कतै डीपीआर","(काठमाडौं)  पूर्वपश्चिम राजमार्गको विकल्पका रूपमा अगाडि बढाइएको मदन भण्डारी लोकमार्गअन्तर्गत धरानचतरासिन्धुलीहेटौंडा खण्डको काम अन्तिम चरणमा पुगेको छ । झापाको बाहुनडाँगीस्थित मिर्चीडाँगी चोकबाट चुरेको फेदी हुँदै पश्चिममा डडेलधुराको रूपाल पुग्ने करिब १ हजार २ सय ५० किमि लोकमार्गको २ सय ५० किमि लामो यो खण्डमा ८५ प्रतिशतभन्दा बढी काम भइसकेको छ ।सुनसरी, उदयपुर, सिन्धुली र मकवानपुरका भित्री भागलाई जोड्ने यो खण्डलाई दुई भागमा बाँडेर काम भइरहेको छ । सिन्धुलीको भिमानहेटौंडा १ सय १५ किमिलाई पश्चिम र सिन्धुलीको भिमानउदयपुरको कमलामाईसम्मको १ सय ३५ किमिलाई पूर्वी खण्डका रूपमा बाँडिएको हो । सिन्धुलीदेखि हेटौंडासम्म ५० किमि र बसाहादेखि सिन्धुलीसम्म ५२ किमि सडक कालोपत्रे भइसकेको निर्देशनालयका प्रमुख उमेशविन्दु श्रेष्ठले जानकारी दिए । बसाहासिन्धुली खण्डका ४३ पुलमध्ये ३८ वटा र सिन्धुलीहेटौंडा खण्डका ३३ मध्ये २२ वटा पुल निर्माण भइसकेका छन् । १३ महिनाभित्र यो खण्डको काम सकिने श्रेष्ठले बताए । पुल यही आर्थिक वर्षको अन्तिममा सम्पन्न हुन्छन्, उनले भने, सडकको काम अर्को फागुनसम्म सकिन्छ, अब काम धेरै बाँकी छैन । ०७३ कात्तिकमा सम्झौता भई निर्माण सुरु गरिएको लोकमार्ग ०७७ भदौमा सम्पन्न गर्नुपर्ने समयावधि छ । मधेस आन्दोलनताका पूर्वपश्चिम राजमार्ग ठप्प हुँदा चतरादेखि उदयपुर हुँदै सिन्धुली र मकवानपुरमा चुरेको फेदी हुँदै सवारी साधन आवतजावत गर्थे । उक्त रुटलाई सरकारले वैकल्पिक मार्गका रूपमा विकास गर्न लागेको हो । यो सडकबाट तराईका जिल्लालाई नछोई काठमाडौं पुग्न सकिन्छ । ०७२ चैत २९ को राजपत्रमा सहायक मार्ग तोकेर सडकको बीचबाट दायाँबायाँ १५१५ मिटर सीमा तोकिएको छ । उक्त सडकलाई प्राथमिकतामा राखेर चालु आर्थिक वर्षमा साढे ४ अर्ब रुपैयाँ बजेट विनियोजन गरिएको छ ।लोकमार्गका अन्य खण्डहरूमा पनि धमाधम काम भइरहेको श्रेष्ठले जानकारी दिए । केही भागमा सडक विभाग र विभिन्न आयोजनाले काम गरिरहेका छन्, उनले भने, काम तीव्र गतिमा अघि बढेको छ, केही दिनभित्रै विस्तृत रूपमा बाहिर आउँछ । मुआब्जा विवादसमेत सकिएको भन्दै उनले सुदूरपश्चिम खण्डमा काम तीव्र गतिमा अघि बढ्ने बताए । हेटौंडादेखिनवलपरासीको गैंडाकोटसम्म पूर्वपश्चिम राजमार्गको खण्ड पर्ने भएकाले त्यस क्षेत्रमा खास समस्या नभएको उनले जनाए ।गुल्मीको तम्घासदेखि सिमलचौर खण्डको ३० किमि कालोपत्रे भइसकेको छ । अब त्यहाँ काम गर्न बाँकी छैन भन्दा पनि हुन्छ, श्रेष्ठले भने । उनका अनुसार सिमलचौरदेखि प्यूठानसम्मको खण्डमा सर्भे, डिजाइन र डीपीआरको काम भइरहेको छ । प्यूठानदाङ खण्डको ९४ किमिमध्ये २७ किमि कालोपत्रे भइसकेको छ । यस आवमा ५० किमि कालोपत्र गर्न ठेक्का प्रक्रिया अघि बढेको छ । तुलसीपुरसुर्खेतको बोटेचौरभेडाबारी ३७ किमि खण्डमा डिजाइन गर्ने काम भइरहेको छ । सुर्खेतको बड्डीचौरदेखि कर्णालीसम्मको ९४ किमिमध्ये ८४ किमि फिल्ड सर्भे भएको छ । कर्णालीदेखि डोटीको बीपीनगरसहजपुर खण्डको डीपीआर भइरहेको छ । त्यसका साथै सहजपुरबुँडरजोगबुढारूपालसम्मको करिब १८ किमिमा डिजाइन भइरहेको श्रेष्ठले बताए । यस क्षेत्रमा पुल कतिवटा पर्छन् भन्ने डीपीआर आएपछि मात्र थाहा हुन्छ, उनले भने, तर सबै काम अघि बढिराखेको छ । धरानको सर्दुखोलादेखि बाहुनडाँगीसम्मको डीपीआर भइसकेको छ । धरानचतराहेटौंडा खण्डको जिम्मा पूर्वतर्फ जेट आईईसी शर्मा एन्ड लामा जेभी र पश्चिमतर्फ कालिका, स्वच्छन्द, राकेन जेभीले लिएका छन् । लोकमार्गको चौडाइ ३० मिटर हुनेछ । पूर्वी खण्डको रेखांकन फेरबदल नगर्न मागमदन भण्डारी लोकमार्गको पूर्वी खण्डमा रेखांकन फेरबदल गरिएकामा त्यस क्षेत्रका सांसदहरूले आपत्ति जनाएका छन् । पूर्वपश्चिम राजमार्गदेखि १७ किलोमिटर उत्तरमा चुरे फेदीबाटै लैजाने गरी लोकमार्गको रेखांकन गर्न उनीहरूले माग गरेका छन् । अहिले लेटाङबाट दक्षिणी क्षेत्र हुँदै दमक जोड्ने गरी सडकको रेखांकन सुरु भएको छ । लेटाङको बीपी चोक, जाँतेको मदन चोक, मधुमल्ला हुँदै दमकको बेलडाँगी जोड्न लागिएको छ । दमकमा निर्माणाधीन भ्युटावरलाई लक्ष्य गरेर लोकमार्गलाई त्यसतर्फ मोडिएको गुनासो सांसदहरूको छ । मोरङ १ का सांसद घनश्याम खतिवडा, प्रदेश सांसदद्वय उपेन्द्र घिमिरे र कुशल साम्बाले तोकिएभन्दा अन्यत्रबाटै सडक लैजान खोजिएको भन्दै आपत्ति जनाएका हुन् । नयाँ रेखांकनमा उत्तरी क्षेत्रमा बसोबास गर्ने नागरिकलाई आयोजनाले समेट्न नसक्ने उनीहरूको भनाइ छ । पुरानो योजनाअनुसार जाँतेको मलिन चोक, खोलिटार हुँदै, टाँडीको धोबेनी र मिक्लाजुङको तोरीबारी हुँदै इलामको शिखरकटेरी जोड्ने तयारी थियो । सडक दमकतिर जोड्दा करिब १० किलोमिटर क्षेत्रफलमा रूख काट्नुपर्ने प्रदेश सांसद घिमिरेले बताए । बस्ती बाइपास गरेर रूख काट्दै निर्माण गरिने सडक आफूहरूलाई मान्य नहुने उनको भनाइ छ । अर्का सांसद कुलप्रसाद लिम्बूले पनि दमकमा निर्माणाधीन भ्युटावरलाई पायक पर्ने किसिमले सडक लैजान खोजिएको आरोप लगाए । चुरेको फेदीबाटै नै राजमार्ग लैजानुपर्ने उनले बताए ।"
नारायणगढबुटवल सडक विस्तारले लिएन गति,"(परासी)  सम्झौता भएको एक वर्ष बितिसक्दा पनि नारायणगढबुटवल सडक खण्ड विस्तार आयोजनाको काम सुस्त छ । उक्त खण्ड विस्तारका लागि गत चैत ८ मा प्रधानमन्त्री केपी शर्मा ओलीले बुटवलमा शिलान्यास गरेका थिए । त्यसपछि कामले तीव्रता पाउने विश्वास थियो । नौ महिना बितिसक्दासमेत कामले गति पाएको छैन । सडक दायाँबायाँ सफा गर्नेबाहेक काम भएको छैन । सडकखण्डका विभिन्न स्थानमा डोजर चलाइएको छ । कामदारले खाडल पुरेका छन् । कटान गर्नुपर्ने रुखको गणनाबाहेक काम भएको छैन । रुख कटान र बिजुलीका पोल सार्नु नपर्ने स्थानमा मात्र अहिले काम भइरहेको सडकको पूर्वी खण्डका सूचना अधिकारी तथा इन्जिनियर शिव खनालले बताए । काम रोकिएको होइन, जारी छ, उनले भने, वन्यजन्तु वारपार गराउन र पानी निकासका लागि कल्भर्ट निर्माणको काम भइरहेको छ । जंगलमा रुख कटान नहुनु र सहरी क्षेत्रमा खानेपानीको पाइप सार्नुपर्ने भएकाले कामलाई तीव्र पार्न नसकिएको उनको भनाइ छ । यस खण्डमा करिब पाँच हजार बिजुलीका पोल छन्, जुन तत्काल सार्न आवश्यक छ । पूर्वी खण्डमा २ हजार ४ सय ८५ पोल र पश्चिम खण्डमा २ हजार ३ सय ५४ पोल सार्नुपर्ने खनालले जानकारी दिए । यसका लागि ७० करोड रुपैयाँ खर्च हुने आयोजनाको अनुमान छ ।सडक विस्तारका लागि सबैभन्दा पहिले रुख कटान गर्न जरुरी छ । अहिले पूर्वी नवलपरासीको कावासोती र बेल्डियामा वन्यजन्तु वारपारका लागि कल्भर्ट निर्माण भइरहेको सडकको पूर्वी खण्डका प्रमुख सुजन अधिकारीले जानकारी दिए । काम भइरहेको छ । रुख र बिजुलीका पोल बाधक भएपछि कामले तीव्रता पाउन नसकेको हो, उनले भने, केन्द्रमार्फत बारम्बार सम्बन्धित विभागलाई रुख कटान गर्न र पोल सार्न भनेका छौं । १ सय १३ किमि लामो सडकखण्ड विस्तार गर्न लागिएको हो । यो सडक सहरी क्षेत्रमा ६, जंगलमा ४ र दाउन्ने खण्डमा तीन लेनमा विस्तार हुनेछ । सडक निर्माण ठेक्का चाइना स्टेट कन्स्ट्रक्सन कम्पनीले पाएको छ । सुरुवाती चरणमा वातावरणीय प्रभाव मूल्यांकनमा ९ हजार रुख काट्नुपर्ने देखिएको थियो । काम सुरु गर्ने बेला ५० हजार रुख कटान गर्नुपर्ने देखिएपछि काममा ढिलाइ भएको हो । थप रुख कटानका लागि वन तथा वातावरण मन्त्रालयले गत कात्तिक १९ मा स्वीकृति दिएको थियो । अहिलेसम्म रुख कटान थालिएको छैन । चाइना स्टेट कन्स्ट्रक्सनले गैंडाकोटबाट कावासोती र बर्दघाटबाट बुटवल खण्डका विभिन्न स्थानमा सफाइ गर्ने काम मात्र गरिरहेको छ । एक वर्षअघि पुसमै निर्माणका लागि चाइना स्टेट कन्स्ट्रक्सनसँग ठेक्का सम्झौता भएको थियो । आयोजनाका लागि यसअघि क्रसर र प्याचिङ प्लान्ट स्थापना गरेर काम अगाडि बढाउने तयारी थियो । विभिन्न अवरोधले तीव्रता पाउन नसकेको हो । सडकको केन्द्रविन्दुबाट दायाँ ३१ र बायाँ ३१ मिटर जग्गा सडकमा उपयोग हुनेछ । यो सडक विभागअन्तर्गतको जग्गा हो । सडकखण्डमा मुआब्जाको समस्या छैन । तैपनि काम सुस्त भएपछि समयमै आयोजना पूरा हुनेमा स्थानीय ढुक्क छैनन् ।सर्भे भएका स्थानमा परेका निजी संरचना हामी आफैंले भत्काएर सघाएका छौं, सुनवलका प्रदीप थापाले भने, रुखमा टाँचा मारेको पनि महिनौं भइसक्यो । न त रुख काटिएको छ, न बिजुलीको पोल सारिएको छ । समयमै सडक बन्नेमा शंका छ । सडक निर्माणका लागि सरकारले एसियाली विकास बैंक (एडीबी) बाट सहुलियतपूर्ण ऋण लिएको छ । १६ अर्ब ९९ करोड रुपैयाँ लागतको सडकका लागि सरकारले एडीबीबाट ८५ प्रतिशत रकम ऋण लिएको हो । सडकको मापदण्ड चार लेनको भए पनि स्थान हेरेर ६ लेन र तीन लेनको हुनेछ । सडकखण्डमा खानेपानीका पाइप पनि समस्याका रूपमा देखिएका छन् । ठेकेदार कम्पनी र आयोजना पक्षले नै पाइप सार्ने र आवश्यक खर्च बेहोर्नुपर्ने अडानमा प्रभावित क्षेत्रका खानेपानी उपभोक्ता समिति छन् । सडकबाट वारपार हुने मुख्य पाइपमा क्षति पुग्ने हुँदा कम्तीमा पनि १५ दिनदेखि एक महिनासम्म खानेपानी वितरणमा समस्या आउनेछ । आयोजनाका तर्फबाट सडक विस्तारका क्रममा हटाउनुपर्ने खानेपानीका पाइप सर्भेको काम सकिएको छ । सडकको दायाँबायाँ केन्द्र बिन्दुबाट पाइप लाइन कति मिटर दूरीमा छन् भन्नेबारे सर्भे भएको हो । सबैभन्दा नजिक गैंडाकोट क्षेत्रमा केन्द्रबिन्दुबाट सात मिटरको दूरीमा पाइपलाइन रहेको पाइएको छ । सडक विस्तार गर्दा १९ वटा खानेपानी आयोजना प्रभावित हुने कावासोती साना सहरी तथा सरसफाइ समितिका अध्यक्ष भीमलाल कँडेलले बताए ।"
किर्ते ग्यारेन्टी बनाएर ठेक्का,"रौतहट (कास) यहाँका एक ठेकेदारले किर्ते बैंक ग्यारेन्टी बनाई कर्मचारीसित मिलोमतोमा ठेक्का सकारेको खुलेको छ । गढीमाई नगरपालिकाका जनप्रतिनिधि र केही कर्मचारीको मिलोमतोमा स्थानीय ठेकेदारले पाँच महिनाअघि वाग्मती नदीको ठेक्का सकारेका थिए । उनको बैंक ग्यारेन्टी नक्कली भएको खुलेपछि रद्द गरिएको छ । प्रहरीले नक्कली बैंक ग्यारेन्टी बनाउने ठेकेदारलाई नियन्त्रणमा लिएको छ । गौर नगरपालिका३ का ठेकेदार रामानन्द साहले ठेक्का सम्झौताका लागि राष्ट्रिय वाणिज्य बैंक गौर शाखाका नामबाट १ करोड ६० लाख रुपैयाँको नक्कली बैंक ग्यारेन्टी बनाई नगरपालिकामा पेस गरेका थिए । वाग्मती नदीको समनपुर, बलुवा र लक्ष्मीपुरको घाटको गिट्टी, बालुवा निकासी ठेक्काको टेन्डर हुँदा साहको भाग्यमानी कन्स्ट्रक्सन प्रालि काठमाडौले ५ करोड २५ लाखमा सकारेको थियो । उक्त टेन्डर सकार्दा सम्झौताका लागि बनाइएको बैंक ग्यारेन्टी नक्कली भएको खुलेको हो । गत भदौ २१ मा सकारेको स्वीकृत ठेक्काको सम्झौता नगरी ठेकेदारले समनपुर घाटबाट कर उठाउँदै आएको थियो । मेयर श्यामप्रसाद यादवले ठेकेदारसित मिलोमतो गरी नक्कली बैंक ग्यारेन्टीको भरमा ठेक्का दिएको स्थानीयको आरोप छ । ठेकेदारले स्थानीय लक्ष्मीपुर घाटको १ करोड ४ लाख रुपैयाँमा ठेक्का सकारे पनि नगरपालिकाको खातामा ५० लाख रुपैयाँ मात्र जम्मा गरेको देखिन्छ । समनपुर घाटको ठेक्का ३ करोड २५ लाखमा सकारेकामा खातामा १ करोड ३५ लाख मात्र जम्मा गरेको छ । मिलोमतोमा ठेकेदारले मेयरसहितका कर्मचारीलाई अतिरिक्त रकम दिएको स्रोतको दाबी छ । नगरपालिकाभित्रका केही कर्मचारीलाई मेयर यादवले रकम नदिएपछि नक्कली बैंक ग्यारेन्टीको पोल खोलेका हुन्, स्रोतले भन्यो । गत असोज १ देखि ठेकेदारले गिट्टी र बालुवाको ठेक्काको रकम उठाए पनि नगरपालिकामा जम्मा गरेको थिएन । सम्झौता नगरी मेलोमतोमा रकम असुलेको भन्दै विरोध भइरहेको थियो । लेखापाल कामेश्वर सहनीले किर्ते गरी बैंक ग्यारेन्टी ल्याएको थाहा पाएपछि सम्झौता हुन नदिएको दाबी गरे । बैंकको गौरका शाखा प्रबन्धक सुमितकुमार ठाकुरले ठेकेदार साहको नामका कुनै बैंक ग्यारेन्टी नबनेको नगरपालिकालाई जानकारी गराएपछि किर्ते भएको खुलेको हो । लगत्तै शुक्रबार कार्यपालिका बैठकले भाग्यमानी कन्स्ट्रक्सनले लिएको सबै ठेक्का रद्द गरेको थियो । मेयर यादवले भने किर्ते बैंक ग्यारेन्टीबारे कुनै जानकारी नभएको दाबी गरे ।"
'न्यायालयमा आर्थिक चलखेल बढ्यो',"काठमाडौं (कास) सत्ता र प्रतिपक्षका सांसदले राजनीतिक भागबन्डा र आर्थिक चलखेलले न्यायपालिका र न्यायाधीशप्रतिको जनविश्वास घट्दै गएको बताएका छन् । न्यायपरिषद् सदस्यका लागि प्र्रस्तावित लक्ष्मीबहादुर निरालाको संसदीय सुनुवाइका क्रममा उनीहरूले आइतबार न्यायालयबाट भएका फैसला र न्यायमूर्तिले गरेका निर्णयले जनविश्वास आर्जन गर्न नसकेको बताएका हुन् ।नेकपा संसदीय दलका सचेतक देवप्रसाद गुरुङले न्यायपरिषद्का निर्णयहरू अमुक स्थानबाट हुने गरेको बताए । न्यायपरिषद्को कार्यालय हुँदाहुँदै रातिराति अन्यत्र बैठक बस्ने गरेको प्रसंग जोड्दै उनले न्यायाधीश नियुक्ति पारदर्शी नभएको दाबी गरे । उनले न्यायालयमा आर्थिक चलखेल, एजीओआईएनजीओ र बिचौलियाको प्रभाव हुने गरेको बताए । न्यायालयले पीडितबिना पनि मुद्दा फैसला गरेको घटना सुनाउँदै उनले न्यायाधीशको मूल्यांकन सही ढंगले हुन नसकेको बताए । उनले निरालालाई राजाको शासनमा महान्यायाधिवक्ता भएको मान्छेले गणतन्त्रमा कसरी फरक भूमिका निर्वाह गर्न सक्नुहुन्छ ? भन्ने प्रश्न गरेका थिए । कांग्रेसकी सचेतक पुष्पा भुसाल गौतमले लोकतन्त्रको संरक्षण र संविधानको संरक्षक भए पनि न्यायपालिकाप्रति दिन प्रतिदिन गुनासो बढेको बताइन् । न्यायपरिषद्मा हिजोकै निरन्तरताभन्दा पनि फरक ढंगले काम गर्ने क्षमता राख्नुपर्ने उनको भनाइ छ । प्रधानमन्त्री केपी ओलीले पत्याएर राजनीतिक नियुक्ति पाएको सम्झनुभयो भने गलत हुन्छ, उनले भनिन् । निरालाले आफ्नो योजना र भूमिकाका विषयमा मन्तव्य राख्ने क्रममा प्रधानमन्त्री ओलीले विश्वास गरेकाले आफूले यो अवसर पाउन लागेको बताएका थिए । भुसालले कसैको निगाहमा भन्दा पनि आफ्नो क्षमताले नियुक्त भएको सम्झेर निष्पक्ष ढंगले काम गर्न आग्रह गरिन् ।नेकपा सांसद अमृता थापाले न्यायपालिकाप्रति जनविश्वास किन घट्यो भन्ने प्रश्न गरिन् । उनले विकास भर्सेज न्यायालयको अवस्था देखिएको उदाहरण पेस गर्दै भनिन्, न्यायालयमा लोकतन्त्र र समावेशिता छैन । कांग्रेस सांसद ज्ञानेन्द्रबहादुर कार्कीले न्यायालयप्रति विश्वास गुम्दै गएको बताए । सबैतिर मूल्यमान्यता हराउँदै गएको छ, उनले भने । कांग्रेसकै जितेन्द्र देवले न्यायपरिषद्का निर्णयले अन्याय नहोस् भन्दै संविधानको मर्मलाई मर्न नदिन आग्रह गरे । सुनुवाइ समितिका सभापति लक्ष्मणलाल कर्णले न्यायालयमा समावेशिता नभएको बताए । उनले न्यायपरिषद्मा सिफारिस भएका निरालालाई कार्यसम्पादन गर्दा समावेशिताका विषय ख्याल गर्न आग्रह गरे । उनले समितिले निरालालाई परिषद्को सदस्यमा सर्वसम्मत अनुमोदन गरेको घोषणा गरेका थिए । निरालाविरुद्ध कुनै पनि उजुरी परेको थिएन ।"
आर्मी विजयी,"इटहरी (कास) मनमोहन मेमोरियल लिग (एमएमएल) एकदिवसीय राष्ट्रिय क्रिकेटमा त्रिभुवन आर्मी क्लबले नेपाल एपीएफ क्लबलाई १ सय ८ रनले पराजित गरेको छ ।इनरुवा रंगशालामा खराब मौसमको कारण केही ढिला सुरु भई ४६४६ ओभरमा छोट्याइएको खेलमा कुशल मल्लले ५३ बलमा शतक बनाएपछि टस जितेको आर्मीले पूरा ओभर खेली अलआउट हुनुपूर्व २ सय ८१ रन जोड्यो । कुशलले ६३ बलमा १३ छक्का र ५ चौकाको मद्दतले १ सय ११ रन जोडे । अनिल मण्डलले ४१, राजेश पुलामीले ३८ र रोहित पौडेलले २१ रन बनाए । एपीएफका कप्तान वसन्त रेग्मीले ४ विकेट लिए । उनले १० ओभरमा १ मेडन गर्दै ५४ रन खर्चिए । अमरसिंह रौटेलाले २, अविनाश बोहोरा, सूर्य तामाङ र प्रदीप ऐरीले समान १ विकेट लिए । एपीएफ ३९३ ओभर खेली १ सय ७३ रनमा अलआउट भयो । पृथु बाँस्कोटाले ३६, शंकर रानाले ३२ र वसन्तले १७ रन तथा सुमित महर्जन र सन्दीप जोराले समान २३ रन बटुले । आर्मीका देब्रे स्पिनर साहब आलमले ४, कुशलले २, विक्रम सोब, सुसन भारी र भीम सार्कीले समान १ विकेट लिए । सोमबार एपीएफ र आयोजक टिम मनमोहन मेमोरियल क्रिकेट सेन्टर इनरुवाबीच प्रतिस्पर्धा हुनेछ ।"
छात्रा क्विक्स कप सुरु,"काठमाडौं (कास) क्विक्स कप अन्तरविद्यालय छात्रा फुटबल प्रतियोगिता आइतबारदेखि सुरु भएको छ । एन्फा कम्प्लेक्स सातदोबाटोमा पहिलो दिन त्रिवेणी मावि, दुर्गा मावि, ज्वालामुखी र एकता मावि विजयी भए । त्रिवेणीले नेपालयलाई ५१ गोलअन्तरमा पराजित गर्दा त्रिजा तामाङले ह्याट्रिक तथा सजना राई र निशा थुलुङले ११ गोल गरे । नेपालयकी जानकी लामिछानेले १ गोल फर्काइन् । दुर्गा माविले मंगलदीप बोर्डिङलाई २१० को अन्तरले पराजित गर्यो । ज्वालामुखीले छहारी शिक्षा सदनलाई २० ले हराउँदा कृतिका राई र सविना लिम्बूले ११ गोल गरे । एकताले आदर्श माविमाथि ४३ गोलअन्तरको जित हात पार्यो ।एकताका एन्जल गुरुङले २, सुशीला तामाङ र लिजा राईले ११ गोल गरेका थिए । आदर्शका लागि रीतु घले, पार्वती घले र रञ्जिता दुराले ११ गोल गरे ।"
लिग च्याम्पियन,"(काठमाडौं)  हर्क गुरुङ बाँचिरहेको भए, आज पुस २१ मा ८१ वर्षका हुन्थे । उनी ताप्लेजुङको घुन्सामा ०६३ मा भएको हेलिकप्टर दुर्घटनामा परे । त्यो दुर्घटनाले उनीसँगै २४ जनाको ज्यान गएको थियो । विकास योजनामा उनको ठूलो दखलता थियो नै, भूगोलबारे उनी जत्तिको थाहा हुने कमै थिए । उनको परिचय यत्तिमा मात्र सीमित हुन्न । उनी अब्बल दर्जाका खेलाडी पनि थिए । उनले के मात्र खेलेनन् र ? फुटबलदेखि हक्की, अनि टेनिस पनि । अहिले हाम्रोमा सहिद स्मारक लिग ए डिभिजन चलिरहेको छ । यो त ४२ औं संस्करण भयो । नेपालमा लिग फुटबलको लामो इतिहास छ र यो सुरु हुन्छ, ०११ सालदेखि । ती सुरुआती दिनमा कसरी प्रतियोगिता भएका थिए, त्यसबारे हामीसँग खासै धेरै जानकारी छैन । अब त्यो इतिहास खोजेर पनि नपाइनेजस्तै छ । यस्तोमा त्यो समयका धेरै फुटबल नायक र घटनाक्रम समयसँगै बिलाएका छन् । त्यही लगभग बिलाएको इतिहासका एक नायक हुन्, यिनै हर्क गुरुङ । अझ भन्दा हुन्छ, उनी लिग च्याम्पियन हुन् । विद्या व्यायाम मन्दिरले ०२० मा लिग जितेको थियो र उनी त्यसका एक प्रमुख खेलाडी थिए । यो विद्या व्यायाम मन्दिरको इतिहास खोज्दा पनि धेरै पछाडि जानुपर्छ । राणा शासनतिर प्रत्येक दरबारको एउटा फुटबल टिम हुन्थ्यो । त्यसैअनुसार बागदरबारको टिम हो, यो । यसलाई अगाडि बढाउने काम गरेका थिए, सुशील राणाले । गुरुङ र सुशीलले कुनै समयसँगै पटनामा पढेका थिए । त्यसैले सुशीलले उनलाई पनि आफ्नो टिमबाट खेलाए र यही टिमले सातौं संस्करणको लिग जितेको थियो । उहाँ फुटबलको निकै राम्रो खेलाडी हुनुहुन्थ्यो, म त प्रशंसक नै थिएँ, गुरुङसँग लामै संगत गरेका मनोज राणा सुनाउँछन् । उनी सुशीलका कान्छा भाइ हुन् । हर्क गुरुङ लेफ्ट आउटको भूमिकामा खेल्थे । उनी नेचुरल लेफ्ट फुटेड थिए । शारीरिक रूपमा उनी निकै शक्तिशाली त थिए नै, उनको गति पनि राम्रो थियो । वरिष्ठ खेल पत्रकार श्याम चित्रकारले पनि गुरुङको खेल हेरेका छन् र भन्छन्, उनी वास्तवमै अब्बल दर्जाका खेलाडी थिए । त्यो लिग विजेता विद्या व्यायाम मन्दिरबाट खेलेका अन्य केही प्रमुख खेलाडी थिए, आरबी राजा, सुरेश आलेमगर र ज्ञानप्रसाद । हर्क गुरुङ ठीकठाक हक्की पनि खेले । आफ्नो जीवनको उत्तरार्द्धतिर उनी टेनिसतिर बढी व्यस्त रहे । निधनको एक साताअगाडिसम्म मनोज राणासँग पूरा दिन टेनिस खेलेका थिए । निकै रमाइलो गर्नुपर्ने खालका थिए, अहिले राणा सम्झिन्छन् । हर्क गुरुङको परिचय यत्तिमा मात्र सकिन्न, उनी नेपालमा पहिलो पुस्ताका खेल पत्रकार पनि थिए । सके पहिलो नै हो कि ? नेपालमा खेल पत्रकारिता कसले सुरु गरेको हो, त्यसको पनि स्पष्ट इतिहास छैन । तर निश्चित छ, उनी पहिलो पुस्ताका त पक्कै हुन् । भर्खरै भैरव रिसालले उनीबारे लेखेका छन् । त्यसअनुसार ०२१ सालतिर उनीहरू राससमा सँगै काम गर्थे । गुरुङ खेलकुदमा रिपोर्टिङ गर्थे । अर्का वरिष्ठ पत्रकार श्याम केसीका अनुसार त उनको यो खेल पत्रकारिता अझ अगाडि सुरु भएको थियो । हर्क गुरुङ विद्यावारिधि गर्न इंग्ल्यान्ड जानुअगाडि फुटबल पनि खेल्थे, खेलकुदका समाचार पनि लेख्थे । उहाँ मभन्दा सिनियर हुनुहुन्थ्यो, केसी भन्छन् । उनी भने संकटाका खेलाडी थिए । विद्या व्यायामबाट खेल्ने क्रममै उनी अंग्रेजी भाषाको कमनर पत्रिकामा लेख्थे । तर आफ्नो नाम भने प्रयोग गर्दैन थिए । उनी चन्डन नामले लेख्थे । केसीलाई सुरुमै यसबारे जानकारी थिएन । पछि मात्र थाहा पाए र दंग परे । खेलाडीले नै लेख्न त कम हुन्छ । केसीलाई पनि के लाग्यो भने, हर्क गुरुङले लेख्न सक्छन् भने मैले मात्र किन सक्दिनँ ? एक प्रकारले केसीले पत्रकारिता सुरु गर्नुपछाडिको एउटा कारण यिनै गुरुङ पनि थिए, अझ भनौं प्रेरणा । त्यसैले केसीले पनि फुटबल खेले र पत्रकारिता दुवै गरे । केसीले लेख्न थालेको मडरल्यान्डबाट थियो । सुरुआती दिनमा गुरुङको टिमको नाम थियो, हाइल्यान्डर । यसले कहाँ कसरी खेल्यो, त्यसबारे पनि जानकारी छैन । खालि यति मात्र जानकारी छ कि त्यसबाट बेलायती सेनामा भर्ती रहेकाको सन्तानले खेल्ने गरेको थियो । केसीको पनि हर्क गुरुङसँग राम्रै दोस्ती भयो । विद्यावारिधिका क्रममा इंग्ल्यान्ड रहँदा पनि उनको एउटा प्रमुख काम फुटबल हेर्ने नै थियो । पछि नेपाल फर्केर उनले केसीलाई सुनाएका रहेछन्, नेपालीको उचाइ बराबर त विदेशी खेलाडी उफ्रिने नै गर्छन् । अहिले लिगकै खेल चलिरहेकै बेला नेपाली फुटबलले हर्क गुरुङलाई एकपल्ट फेरि सम्झने कि ? अनि खेल पत्रकारले पनि ।"
