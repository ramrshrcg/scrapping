शीर्षक,विवरण
"छोराबुहारी सडक बनाउने, बाबु अनुगमन गर्ने","महानगरपालिकाबाट विनियोजन भएको २४ लाख र स्थानीय जनसहभागिताबाट ६ लाख गरी जम्मा ३० लाख रुपैयाँमा निर्माण भइरहेको उक्त नौ सय मिटर सडक फागुनभित्र निर्माण सम्पन्न गरिसक्नुपर्ने सम्झौता छ । सडक निर्माणका लागि उपभोक्ता समितिले महानगरपालिकालाई बुझाएको इस्टिमेटअनुसार पक्की नाला निर्माण भएका ठाउँमा एक मिटरको खाल्टो र ५ मिटरको चौडाइ देखाइएको छ । उक्त खाल्टामा माटो हाल्न ९ लाख ११ हजार ७ सय ६१ रुपैयाँ बजेट छुट्याएको छ । नौ सय मिटरको अर्को सडकअन्तर्गत कुनै पनि ठाउँमा ठूला खाल्डा छैनन् । जबकि प्राविधिकले ३३ इन्च बढी माटो हाल्नुपर्ने इस्टिमेटमा देखाइएको छ । निर्माणाधीन सडकमा कुनै अवरोध नभए पनि सडकको साइट क्लियर नाममा समेत बजेट छुट्याइएको छ, नाम उल्लेख नगर्न अनुरोध गर्दै एक स्थानीयले भने, उपभोक्ता समितिमा सबै आफन्त राखेर गलत इस्टिमेट बनाई रकम हिनामिना भइरहेको छ ।वडाध्यक्ष बलदेव यादव आफ्नै छिमेकी समानन्द यादव हत्या प्रकरणमा संलग्न देखिएपछि पक्राउ परिने डरले फरार छन् । उनी फरार भएपछि १४ नम्बर वडाको कार्यवाहक जिम्मेवारी महिचन्द यादवलाई दिइएको हो । आफूले खोजेको केटीसँग छोराको विवाह नगराएको भन्दै बलदेव यादवले आफ्नै घरमा पञ्चायत बसाएर समानन्दलाई मरणासन्न हुने गरी कुटपिट गरेका थिए । गम्भीर घाइते भएका समानन्दको उपचारका क्रममा मृत्यु भएको थियो ।"
"पालिकैपिच्छे उजुरीका चाङ, निर्देशिका मिच्दै रकम बाँड्दै","सुरुसुरुमा अख्तियारसँग पहुँच नपुगेकाले पनि पालिकामा भएका अनियमितताविरुद्ध उजुरी कम पर्ने गरेका थिए, अख्तियारका कार्यालयका सूचना अधिकारी मेघनाथ सापकोटाले भने, अहिले स्थानीय तहका कामकारबाहीविरुद्ध उजुरी निकै परेका छन् ।कर्णालीमा सबैभन्दा बढी उजुरी खेप्ने स्थानीय तह मुगुको छायानाथ रारा नगरपालिका हो । उक्त नगरपालिकाविरुद्ध गत आर्थिक वर्ष २४ र चालु वर्षको मंसिरसम्म आठवटा उजुरी परेका छन् । नगरप्रमुख हरिजंग शाही काम गर्ने क्रममा केही कमीकमजोरी भए पनि अधिकांश उजुरी फेक (नक्कली) रहेको दाबी गर्छन् । उजुरी परेपछि एकदुईपटक म आफैं अख्तियार धाएको छु । अख्तियारको टोली पनि छानबिनका लागि नगरपालिकामा आएको छ, उनले भने, तर सबै उजुरी गलत काम भएकैले परेका हुन् भन्ने होइन ।विकट क्षेत्रमा रहेका स्थानीय तहमा भ्रष्टाचार हुने गरेको भए पनि अख्तियारसम्म पहुँच नपुग्दा उजुरीको संख्या कम देखिने गरेको छ । गत आर्थिक वर्ष डोल्पाका डोल्पोबुद्ध, मुड्केचुला, काइके, छार्काताङसोङ, शेफोक्सुन्डो र जगदुल्ला गाउँपालिकाविरुद्ध उजुरी संख्या शून्य थियो । चालु आर्थिक वर्षमा भने डोल्पोबुद्ध र छार्काताङसोङबाहेक सबै स्थानीय तहविरुद्ध उजुरी परेका छन् । जिल्लागत रूपमा सबैभन्दा बढी उजुरी परेको जिल्ला दैलेख हो । त्यहाँका ११ स्थानीय तहविरुद्ध गत वर्ष ८५ र चालु वर्षको मंसिरसम्म ८२ वटा उजुरी परेका छन् । सूचना अधिकारी सापकोटाले तीमध्ये केही उजुरी विस्तृत अनुसन्धानका क्रममा रहेका र केही मुद्दाको प्रक्रियामा रहेका बताए । दैलेखका स्थानीय तहहरूमा भएका आर्थिक अनियमिततालाई महालेखा परीक्षकको कार्यालयले पनि औंल्याएको छ । त्यहाँको नौमुले गाउँपालिकाले गत आर्थिक वर्षमा एकीकृत आर्थिक संकेत तथा वर्गीकरण र व्याख्या निर्देशिकाविपरीत १ सय ९९ जनालाई ३१ लाख ५५ हजार रुपैयाँ आर्थिक सहायता वितरण गरेको थियो ।त्यस्तै, आठबीस नगरपालिकाले वडाध्यक्षसहित पदाधिकारीलाई इन्धनबापत २६ लाख ९ हजार रुपैयाँ भुक्तानी गरेको छ । उक्त रकम वित्तीय समानीकरणबाट गरिएको थियो । इन्धन खर्च लेख्दा सवारी लगबुकका आधारमा खर्च लेख्नुपर्छ तर यस नगरपालिकाले नौजना वडाध्यक्षलाई बिलका आधारमा रकम भुक्तानी गरेको पाइयो, महालेखाको प्रतिवेदनमा भनिएको छ, सवारी लगबुकबेगर लेखेको खर्च अनियमितता हो ।महालेखाले विशेष गरी आर्थिक पक्ष नियमसंगत भएनभएको केलाउँछ । अख्तियारमा भने विकास निर्माणमा भएका अनियमिततादेखि नीतिगत रूपमा भएका भ्रष्टाचारका उजुरी आउने गरेका छन् । सूचना अधिकारी सापकोटा केन्द्रीय कार्यालयबाट महालेखाले औंल्याएका त्रुटिका आधारमा अनुसन्धान गर्न निर्देशन हुने गरेको बताउँछन् । महालेखाको प्रतिवेदनका आधारमा अनुसन्धान गर्ने हो भने त भ्रष्टाचारको अवस्था अझ खराब देखिन सक्छ, उनले भने, हामीले विभिन्न माध्यमबाट प्राप्त भएका उजुरीमाथि मात्र अनुसन्धान तथा छानबिन गर्ने गरेका छौं ।दैलेखपछि उजुरी बढी खेप्ने सुर्खेतका स्थानीय तह हुन् । हालसम्म सुर्खेतका नौ स्थानीय तहविरुद्ध १ सय २९ उजुरी परेका छन् । सबैभन्दा कम भने डोल्पाका स्थानीय तहविरुद्धका उजुरी छन् । हालसम्म २३ वटा उजुरी मात्र परेका अख्तियारको रेकर्डमा छ ।स्थानीय तहमा निर्वाचित नेतृत्व आएपछि अख्तियारमा उजुरी संख्या पनि बढेको छ । आर्थिक वर्ष ०७४७५ मा सुर्खेत कार्यालयमा ७ सय ५१ उजुरी परेका थिए । गत आर्थिक वर्षमा यो संख्या ९ सय ६३ पुग्यो । चालु आर्थिक वर्षको हालसम्मको अवस्था हेर्दा उजुरी संख्या अझ बढ्ने देखिन्छ । कार्यालय प्रमुख शेषनारायण पौडेल हिजोआज पर्ने उजुरीमध्ये धेरै स्थानीय तहकै विरुद्धमा छन् । जनप्रतिनिधिले आफ्नो स्वार्थ बाझिने र आफूसँग सम्बन्धित फर्म वा कम्पनीमार्फत काम गराउने गरेको, विकास निर्माणमा एउटै कामलाई दोहोरो देखाइ झूटो बिल भर्पाई पेस गर्ने गरेको र उपभोक्ता समितिमार्फत गलत काम गर्ने गरेको जस्ता उजुरी बढी आएको उनले बताए ।प्रदेश सरकार मातहतका निकायमा पनि भ्रष्टाचार भएको भन्दै उजुरी पर्ने क्रम बढेको छ । गत वर्ष त्यस्ता उजुरी १ सय ४५ वटा परेका थिए भने चालु वर्षको मंसिरसम्म संख्या १ सय २९ पुगिसकेको छ । गैरसरकारी संस्था महासंघका कर्णाली प्रदेश सचिव हरिप्रसाद अधिकारी जनप्रतिनिधिमा आफैं सरकार भन्ने अहमताले भ्रष्टाचार मौलाएको बताउँछन् । स्थानीय तहमा भएको अनियमिततामाथि महालेखा परीक्षकको कार्यालयबाहेक प्रश्न उठाउने अरू निकाय छैनन्, उनले भने, अख्तियारले समेत परेका उजुरीमाथि प्रभावकारी रूपमा अनुसन्धान कार्य गर्न सकिरहेको छैन । केही न केही गलत काम नभई उजुरी नपर्ने अवस्था हुँदाहुँदै ती गलत काम गर्नेमाथि कानुनी कारबाही हुन नसकेको उनले बताए ।अख्तियारको तथ्यांक केलाउँदासमेत अधिकारीले भनेझैं धेरै उजुरी ढिसमिस हुने गरेका पाइएका छन् । आर्थिक वर्ष २०७४७५ मा दर्ता भएका उजुरीमध्ये ७६ प्रतिशत र गत आर्थिक वर्षमा दर्ता भएकामध्ये ५६ प्रतिशत उजुरी तामेली (तत्काललाई मुद्दा चलाउन नपर्ने) मा गएका थिए । गत आर्थिक वर्षको मंसिरसम्म दर्ता भएका उजुरीमध्ये ३० प्रतिशत तामेलीमा राखिएका सूचना अधिकारी सापकोटाले जानकारी दिए ।अख्तियारको २९ औं वार्षिक प्रतिवेदनले कर्णालीलाई देशका सात प्रदेशमध्ये सबैभन्दा कम उजुरी दर्ता हुने प्रदेशका रूपमा उल्लेख गरेको छ । ६ महिनामै ८४१ उजुरीमकवानपुर स्थानीय तहका अनियमिततामाथि छानबिन माग गर्दै पर्ने उजुरी बर्सेनि बढेका छन् । अख्तियारको हेटौंडा कार्यालयका अनुसार आव २०७३७४ मा सात सय ९८ उजुरी दर्ता भएकामा २०७५७६ मा आइपुग्दा उक्त संख्या बढेर एक हजार एक सय पुग्यो ।२०७६७७ को ६ महिनामै त्यस्ता उजुरी आठ सय ४१ वटा परेको कार्यालयका प्रवक्ता शिवराज रेग्मीले बताए । वागमती प्रदेशका ११ जिल्ला र प्रदेश २ का दुईवटा जिल्ला कार्यक्षेत्र आयोगको हेटौंडा कार्यालयले धेरै उजुरी परिरहेका स्थानीय तहका जनप्रतिनिधिलाई बोलाउने र सम्बद्ध योजनाका फाइल झिकाएर अनुसन्धानको काम गरिरहेको जनाएको छ । चालु आर्थिक वर्षको पछिल्लो ६ महिनाको अवधि हेर्दा सबैभन्दा बढी भ्रष्टाचारको उजुरी स्थानीय तहमा भएको अनियमितासँग सम्बन्धित छ । यस अवधिमा बारा, पर्सा, मकवानपुर र चिवतनका स्थानीय तहमा बढी भ्रष्टाचार भएको उजुरीहरू अख्तियार कार्यालयमा दर्ता भएका छन् । बाराका तीन सय वटा उजुरी दर्ता भएकामा स्थानीय तहसँग सम्बन्धित एक सय ९४ वटा छन् । पर्सामा दुई सय आठवटा दर्ता भएकामा एक सय २९, मकवानपुरमा एक सय ६७ वटा दर्ता भएकामा ६० वटा र चितवनमा ८२ वटामध्ये ४० वटा स्थानीय तहसँग सम्बन्धित उजुरीहरू छन् ।धादिङ जिल्लाका २३ वटा दर्ता भएकामा १० वटा, दोलखाका १३ मध्ये आठ, रामेछापका १६ वटामध्ये १३, काभ्रेका ११ मध्ये ६, सिन्धुपाल्चोकका आठमा पाँच र एउटा मात्रै दर्ता भएको रसुवाको उजुरी स्थानीय तहका अनियमिततामाथि छानबिनका लागि छन् । भक्तपुर मात्रै यस्तो जिल्ला हो, जहाँका स्थानीय तहविरुद्ध भ्रष्टाचारका उजुरी परेका छैनन् । उजुरी आएपछि हामी फिल्डमै पुगेर अनुसन्धान गर्छौं । धेरैमा खर्च गर्ने कानुनी प्रक्रिया पूरा नगरेको र पारदर्शी नभएको भेटिएका छन्, प्रवक्ता रेग्मीले भने । दर्ता भएका उजुरीमध्ये करिब १७ प्रतिशत मात्रै विस्तृत अनुसन्धानमा जाने गरेको उनले बताए । चालु वर्षमै एक सय ३६ वटा उजुरी भ्रष्टाचार भएको आशंकामा छानबिनका लागिपरेकाले अनुसन्धान भइरहेको जानकारी उनले दिए ।योजना छनोटदेखि नै उजुरी कञ्चनपुर गत आर्थिक वर्षकै योजनाअन्तर्गत निकासा भएको रकममा कामै नगरी पैसा खाएको भन्दै एक स्थानीय तहविरुद्ध असोजमा आयोगको कार्यालय कञ्चनपुरमा उजुरी पर्यो । अख्तियारले अनुसन्धान असोज २६ मा सम्बन्धित स्थानीय तहसँग आवश्यक कागजात माग गर्यो । अनुसन्धान सुरु भएको थाहा पाएपछि काम असोजमै सुरु गरेर कात्तिकमा सकियो । हामीले कागजात संकलनसँगै मुचुल्का लियौं, काम पनि सकियो, आयोगको कञ्चनपुर कार्यालयका कामु प्रमुख बाबुराम खतिवडाले भने, यसमा अहिले पनि अनुसन्धान जारी नै छ । यसैगरी मेयर र वडाध्यक्षले कामै नगरी पैसा खाएको भन्दै उजुरी आयो । अनुसन्धान गर्दै जाँदा भुक्तानी दिनेदेखि सम्झौता गर्नेलगायतका सबै ठाउँमा प्रमुख प्रशासकीय अधिकृतदेखि लेखा अधिकृतको मात्रै दस्तखत भेटियो । यो उजुरी पनि छानबिनमै छ ।स्थानीय तहमा जनप्रतिनिधि आएपछि अख्तियारमा यस्ता उजुरीको चाङ नै छ । खासगरी विकास निर्माणमा भएको अनियमितता, उपभोक्ता समिति गठनमा भएको बदमासी, खर्च पारदर्शी नभएको, विद्यालय र स्थानीय तहमै मनपरी कर्मचारी भर्ना गरेको लगायतका उजुरी धेरै परेका छन् । योजनामा वास्तविक उपभोक्तालाई जानकारी नै नदिई जनप्रतिनिधिले पार्टी कार्यकर्ता र नातागोतालाई राखेको भन्दै धेरै उजुरी परेका छन्, प्रमुख खतिवडा भन्छन्, यो अनियमितता हो तर भ्रष्टाचार होइन । हामीले कारबाहीका लागि सिफारिस गर्न सक्दैनौं । चालु वर्षमा सुदूरपश्चिमका नौवटै जिल्लाबाट परेका ४ सय ९१ उजुरीमध्ये स्थानीय तहसँग जोडिएका मात्रै २ सय ६५ वटा छन् । स्थानीय तह संघीय मामिलाका १ सय ८२ उजुरी परेका छन् । १० वटाको विस्तृत अनुसन्धान चलिरहेको छ भने सात वटामा आयोगले कारबाहीका लागि सिफारिस गरेको छ ।स्थानीय तहअन्तर्गत शिक्षासँग सम्बन्धित ८३ वटा उजुरी परेका छन् । गत वर्ष अख्तियारमा परेका १२ सय ७६ उजुरीमध्ये ५ सय ३५ स्थानीय तहका छन् । सबैभन्दा बढी कैलालीबाट १ सय २६, कञ्चनपुरबाट ९८ र बैतडीबाट ९६ उजुरी परेका छन् । बझाङबाट ५६, दार्चॅलाबाट ४२, अछामबाट ३९, डडेलधुराबाट ३३, डोटीबाट ३२ र बाजुराबाट १३ उजुरी परेका छन् ।स्थानीय तहमा जनप्रतिनिधिले कार्यभार सम्हालेकै वर्ष पनि सुदूरपश्चिममा मात्रै १ सय ३६ वटा स्थानीय तहसँगै सम्बन्धित उजुरी छन् । आर्थिक वर्ष ०७४७५ मा अख्तियारमा सुदूरपश्चिमका नौवटै जिल्लामा ५ सय ८८ उजुरी छन् । तीन वर्षअघिसम्म अख्तियारमा सबैभन्दा बढी उजुरी शिक्षा र वनसँग सम्बन्धित हुन्थे । अहिले सबैभन्दा बढी उजुरी स्थानीय तहसँगै सम्बन्धित छन् । जहाँ राजनीतिक र आर्थिक अधिकार एकै ठाउँमा रहन्छ, त्यहाँ भ्रष्टाचार मौलाउँछ, राजनीतिशास्त्रका प्राध्यापकसमेत रहेका नागरिक सतर्कता केन्द्रका संयोजक टेकराज पन्त भन्छन्, स्थानीय तहमा पनि राजनीतिक र आर्थिक मात्रै होइन, अहिले त न्यायिक अधिकार पनि दिइएको छ । यसकै परिणाम स्थानीय तह भ्रष्टाचारका अखडा बनेका छन् । जुन अनुपातमा उजुरी परिरहेका छन्, त्यसअनुसार अनुसन्धान र कारबाही भने हुँदैन ।"
"प्रदेशमा पनि त्रुटि नै त्रुटि, एउटै योजनामा दुईपल्ट बजेट","चिल्लो देखेर जेठअसारमा बनेको सडक अहिलेसम्म नयाँ देखिन्छ त भनी सोध्दा तपाईंहरू आउने भनेर रातरात कालोपत्रे गरिएको हो भन्ने जवाफ दिए, ती सांसदले भने । योजना छानबिन गर्न समिति बनेको थाहा पाएपछि मात्र २५ करोड रुपैयाँभन्दा बढीको काम भएको सांसदहरू बताउँछन् । योजना अधुरो र लथालिंग छाडिएका धेरै ठाउँमा उपभोक्ता समितिले फेरि काम गरे । यो उपलब्धि नै हो, ती सांसदले भने ।एउटै शीर्षकमा विभिन्न मन्त्रालयबाट बजेट, कामै नगरी बिल फर्छ्योटका लागि फाइल तयार भएको, योजनाको नक्सा र फिल्डको फरक डिजाइन पनि भेटिएको संसदीय समितिका सदस्य एवं राजपाका सांसद उपेन्द्र महतोले बताए । एउटै योजनामा अरू मन्त्रालयको बजेट र दोहोरिएका धेरैजसो योजनाको भुक्तानी नगर्न समितिको प्रतिवेदनमा छ, उनले भने, काम गरिए पनि भुक्तानी रोकिएको योजनाको मात्रै भुक्तानी गर्न सिफारिस गरिएको छ ।चारवटा मन्त्रालयले उपभोक्ता समितिमार्फत गरिएको करिब १ अर्ब ३५ करोड रुपैयाँ योजनाको भुक्तानी रोकिएपछि संसदीय समितिलाई पत्राचार गरेको थियो । तर, समितिले दुई महिना लामो स्थलगत छानबिनपछि ८६ करोड रुपैयाँ मात्र भुक्तानी गर्न सरकारलाई निर्देशन दियो । आर्थिक नियमावलीले गत आर्थिक वर्षको भुक्तानी चालु वर्षको बजेटबाट गर्न नमिल्ने भएपछि भुक्तानी प्रक्रिया रोकिएको छ ।संसदीय समितिको प्रतिवेदनमा धेरैजसो साइटमा काम पूरा नभए पनि भुक्तानीका लागि फाइनल तयार रहेको, स्कुल भवन निर्माणका लागि विनियोजित रकममा अन्य सार्वजनिक भवनहरू निर्माण गरिएको र एउटै कामका लागि एकै ठाउँबाट बदनियतपूर्वक कोटेसन लिएर योजना छनोट गरिएको उल्लेख छ । कतिसम्म बदमासी गरिएको छ भने एनजीओलाई काम दिँदा आर्थिक नियमावलीलाई समेत लत्याइएको छ । आर्थिक नियमानुसार ५ लाखसम्मको काम एनजीओलाई दिने व्यवस्था रहे पनि ६ लाखसम्मको योजना एनजीओलाई बाँडिएको छ । उपभोक्ता समितिमार्फत गरिएको विकास निर्माण काममा बदमासी देखिएको प्रतिवेदन संसदीय समितिले सार्वजनिक गरे पनि उपभोक्ता समितिको नाम र योजनास्थल भने गोप्य राखेको छ । हामीले प्रवृत्तिगत बदमासीलाई कम्पाइल गरेर प्रतिवेदन तयार पारेका छौं, संसदीय समितिका सदस्य कांग्रेसका सांसद उपेन्द्र कुशवाहाले भने, सबैजसो उपभोक्ता समितिको काम र योजनास्थलमा समस्या देखियो ।समितिको प्रतिवेदनमा योजनाको बजेट सक्न टेन्डर प्रक्रियामा नगएर उपभोक्ता समितिबाटै काम गराउने प्रवृत्ति देखिएको उल्लेख गरेको छ । उपभोक्ता समितिमार्फत गरिएको कामको मन्त्रालय र सम्बन्धित कार्यालयले अनुगमनै नगरेको र मानवीय स्रोत, कामको प्रकृति, समयसीमाको ख्यालै नगरी काम थपेर योजना बाँडफाँट गरी मन्त्रालयहरूले कार्यादेश दिएको खुलेको छ । उपभोक्ता समितिमार्फत गरिएको निर्माणमा साइटको आवश्यकताअनुसार इस्टिमेट आइटम नमिलेको छ । आवश्यकता बिनाको योजना पनि छनोट गरेर उपभोक्तालाई बाँडिएको छ, समितिको प्रतिवेदनमा भनिएको छ । उद्योग, पर्यटन, वन तथा वातावरण मन्त्रालयले उपभोक्ता समितिमार्फत प्रदेश २ का आठवटै जिल्लामा गरेको काममा रेट एनालिसिस जथाभाबी गरिएको र फेरि इस्टिमेट गर्दा दर फरकफरक भेटिएको छ । त्यही मन्त्रालयका उपभोक्ता समितिमार्फत गरिएको केही योजनामा भ्याटसहितको रकम राखेर भुक्तानी गर्ने मनसाय देखिएको छ ।उपभोक्ता समितिले निर्माणमा खेलाँची गरेको प्रतिवेदन तयार पारेको प्रदेशसभाका सांसदहरूले भने नियमले नमिल्ने गत आर्थिक वर्षको ८६ करोड रुपैयाँ भुक्तानीको माग गर्दै प्रदेशसभा चल्नै दिएका छैनन् । भुक्तानीका लागि उपभोक्ता समितिलाई उचालेर सांसदहरू आफैं प्रदर्शनमा उत्रिएका छन् । भुक्तानी नहुँदा भदौदेखि नै प्रदेशसभा बैठकमा गतिरोध छ ।"
अनियमितता रोक्ने उपाय खोज्दै समिति,"(काठमाडौं)  प्रतिनिधिसभाको राज्यव्यवस्था तथा सुशासन समितिले सरकारका निर्णय प्रक्रिया र सुशासनसँग जोडिएका विवादास्पद मुद्दामाथिको अनुसन्धानलाई प्रभावकारी बनाउन विज्ञहरूसँग छलफल सुरु गरेको छ । विभिन्न निकायमा अनियमितताका घटना सार्वजनिक हुन थालेपछि समितिले त्यस्तो प्रवृत्ति कसरी नियन्त्रण गर्न सकिन्छ भनेर छलफल सुरु गरेको हो ।वाइडबडी जहाज खरिद प्रकरण, निर्मला पन्त काण्ड, यति समूहलाई ६ वर्षपहिले नै गोकर्ण रिसोर्ट भाडा लिज नवीकरण, बालुवाटार जग्गा प्रकरण, ठेकेदारको स्वार्थमा सार्वजनिक खरिद ऐन संशोधन, सर्लाही गोली काण्डलगायतका घटना एकपछि अर्को हुन थालेपछि समितिले यस्ता अनियमितताका घटनामाथि छानबिन गर्न अपनाइनुपर्ने उपाय खोज्न विज्ञको सुझाव लिन थालेको हो ।समितिले पहिलो चरणमा अख्तियार दुरुपयोग अनुसन्धान आयोगका पूर्वप्रमुख आयुक्त सूर्यप्रसाद उपाध्याय, प्रशासनविद् काशीराज दाहाल, सूचना आयोगका पूर्वप्रमुख आयुक्त कृष्णहरि बाँस्कोटासँग छलफल गरी सुझाव लिएको छ । विज्ञहरूले पछिल्लो समय सरकारका निर्णयहरू विवादमा परिरहेको उल्लेख गर्दै त्यसमा संसद् र मिनी संसद्ले अंकुश लगाउनुपर्ने बताए । उनीहरूले सत्तारूढ नेकपाका अध्यक्ष पुष्पकमल दाहालले ज्यान मुद्दामा दोषी ठहर भएर सजाय भोगिरहेका रेशम चौधरीलाई छुटाउने घोषणा टुँडिखेलबाटै गर्नु दुःखद भएको उल्लेख गर्दै यस्ता अभिव्यक्तिले स्वतन्त्रतापूर्वक कार्य गर्ने अदालतलगायतका निकायको निर्णयलाई प्रभाव पार्ने चिन्ता व्यक्त गरे । यस्ता अभिव्यक्ति कसैबाट पनि आउन नहुने भनाइ उनीहरूको थियो । समितिका सदस्य कांग्रेस सांसद दिलेन्द्रप्रसाद बडूले अनियमितताका पछिल्ला घटना कसरी छानबिन गर्न सकिन्छ भनेर विज्ञहरूसँग सुझाव मागिएको जानकारी दिए । अख्तियारले गत साता २९ औं वार्षिक प्रतिवेदन सार्वजनिक गर्दै मन्त्रिपरिषद्ले गरेका नीतिगत र व्यक्तिको अनुचित कार्यमाथि समेत छानबिन गर्न पाउनुपर्ने सुझाव दिएको थियो । समितिका एक सदस्यले भने, चौतर्फी रूपमा अनियमितताका घटना सार्वजनिक भएपछि सुशासनको विषय जोडेर कसरी प्रभावकारी ढंगले छानबिन गर्न सकिन्छ भनेर सुझाव खोजिएको हो । राज्यव्यवस्था समितिकी सभापति शशि श्रेष्ठका अनुसार विज्ञ र सरोकारवालाहरूले दिएको सुझावका आधारमा सुशासन कायम हुन नसकेको क्षेत्र छनोट गरिनेछ । कुन मन्त्रालय वा आयोगहरूको मातहतमा बढी समस्या देखिएका छन्, त्यसलाई प्राथमिकता दिएर हस्तक्षेपकारी भूमिका निर्वाह गर्न खोजेका छौं, उनले भनिन् । समितिको उद्देश्य मुलुकको सुरक्षा व्यवस्था, सार्वजनिक प्रशासन, स्वच्छ निर्वाचन, संवैधानिक आयोगहरूको प्रभावकारिता तथा शान्ति प्रक्रियासँग सम्बन्धित क्रियाकलापलाई निगरानी गर्नु रहेको छ । समितिले यसअघि तत्काल भएका घटनाबाहेक सुशासनसँग जोडिएका विषयमाथि कम छलफल गर्ने गरेको थियो । समितिले संसद्मा पुगेका विधेयकमाथिको छलफललाई प्राथमिकता दिँदै आएको थियो । सभापति श्रेष्ठले समिति गठन भएलगत्तै करिब डेढ वर्षअघि नै सुशासनको सन्दर्भमा मन्त्रालय नै पिच्छे उपसमिति बनाएर अध्ययन गर्ने र त्यसका आधारमा छानबिन गर्ने प्रस्ताव गरेकी थिइन् । उक्त प्रस्तावमा सांसदहरूले असहमति जनाएपछि समितिले पहिला विज्ञ र सरोकारवालाको सुझाव लिन सुरु गरेको हो । हामी सरकार र आयोगहरूले सम्पादन गरेका घटनामाथि नै छानबिन गर्छौं, सभापति श्रेष्ठले थपिन्, अहिले बढी समस्या भएका र प्राथमिकता दिनुपर्ने क्षेत्रको अध्ययन गरिरहेका छौं । शीर्ष नेतृत्व र मन्त्रीहरूले समेत समितिले दिएका निर्देशन र सुझावलाई बेवास्ता गर्दै आएका छन् ।"
मिजोरम र म्यान्मार हुँदै खाडी,"(झापा)  नुवाकोटको ककनी गाउँपालिका६ की पार्वती वाइबा (३९), गत वैशाख ११ गते बिहानै बसबाट भारतको पूर्वोत्तर राज्य मिजोरमको आइजोल सहर ओर्लिइन् । करिब २० घण्टा लामो यात्राले थकित उनलाई आराम गर्नका लागि भन्दै बसपार्क नजिकैको लीला होटल पुर्याइयो । त्यहाँ रहेका बलबहादुर कडरियाले उनलाई चाँडै म्यान्मारको बाटो हुँदै खाडी मुलुक पुर्याउने आश्वासन दिए र एकदुई दिन होटलमै आराम गर्न भने ।एक, दुई, तीन हुँदै वाइबा आइजोल आएको १० दिन बित्यो तर म्यान्मारतिर जाने कुनै छाँट देखिएन । वैशाख २० मा अचानक कसैले होटलको ढोका ढकढकायो । म्यान्मार जाने दिन आएछ भन्ने आसमा ढोका खोलेकी उनको अनुमान गलत साबित भयो । प्रहरीले मानव तस्करीको गोप्य सूचना पाएर होटलमा छापा मारेको थियो । उनको विदेश उड्ने सपना चकनाचुर भयो । म्यान्मारको बाटो हुँदै खाडी जान लागेका उनीसहित २३ महिलालाई प्रहरीले नियन्त्रणमा लियो । वैशाख २६ गते उनीहरूलाई माइती नेपालको जिम्मा लगाइयो ।टोलीमा २०३० वर्ष उमेर समूहका आठ जना, ३१४० काका ११ जना र ४१५० वर्षका चार जना थिए । उद्धार गरिएका सबैको पीडा उस्तै छ । जोखोथार आइजोलबाट भारत र म्यान्मारको सीमा १८८ किलोमिटर टाढा पर्छ । भारत र म्यान्मारका बासिन्दालाई यो नाका वारपार गर्न कुनै रोकटोक छैन । ०७६ वैशाख १९ का दिन नाकामा ड्युटीमा थिए असम राइफलका मेजर तरुण कुँवर । उनले नेपालीभाषी महिला लाम लागेर आएको देखेपछि केहीलाई नेपालीमै सोधे । महिलाले खाडी मुलुक जान लागेको बताएपछि उनको मनमा चिसो पस्यो, कतै मानव तस्करी त भइरहेको छैन ?उनले तत्कालै आइजोलका सुरक्षाकर्मीलाई खबर गरेपछि प्रहरीले त्यहाँका होटलहरूमा छापा मार्यो । उनको अनुमान सही निस्क्यो । नेपाली महिलालाई म्यान्मारको बाटो खाडी पठाउन सेटिङ मिलाउने कडरिया पक्राउ परे । मिजोरम प्रहरीका अनुसार म्यान्मारतर्फ मानव तस्करको सञ्जाल छैन । बरु नेपाली तस्करले सीमावर्ती क्षेत्रका नेपालीभाषीको सहयोगमा म्यान्मारसम्म पहुँच बढाउन खोजिरहेका छन् ।मिजोरमको प्रान्तीय राजधानी आइजोल जिल्ला पुलिसका तत्कालीन सुपरिटेन्डेन्ट अफ पुलिस (एसपी) कार्तिक कश्यपले नेपाली महिलालाई अवैध रूपमा खाडी मुलुक पुर्याउने क्रममा म्यान्मारको अध्यागमनसम्म लैजान दलालले सीमावर्ती भारतीय गाउँका नेपालीभाषीसँग साँठगाँठ गर्ने गरेको अनुसन्धानबाट खुलेको जनाए । उनले भने, मिजोरमको नाका र मणिपुरको मोरे नाकामा उस्तै प्रवृत्तिबाट मानव तस्करी भएको पाइयो । उनका अनुसार म्यान्मारको सीमा क्षेत्र र म्यान्मारमा समेत नेपालीभाषी बस्ने भएकाले तस्करलाई सहज भएको हो ।पछिल्लो समय मानव तस्करले नयाँनयाँ रुट प्रयोग गर्दै नेपाली महिलालाई कतार, साउदी अरब, कुवेत, बहराइनलगायत मुलुक पठाउने गरेका छन् । सीमा वारपार गर्न सजिलो भएकाले तस्करले काठमाडौंमिजोरमम्यान्मार रुट प्रयोग गरेको देखिन्छ, महिला, बालबालिका तथा ज्येष्ठ नागरिक मन्त्रालयका उपसचिव कृष्णप्रसाद भुसाल भन्छन्, मणिपुर र मिजोरममा नेपालीभाषीको बाक्लो बसोबासका साथै म्यान्मारमा समेत नेपालीभाषी रहेकाले विभिन्न बहानामा सीमा वारपार गर्न सजिलो भएको देखिन्छ ।मानव तस्करीबारे कलम चलाउँदै आएकी भारत, सिलिगुडीकी पत्रकार अनुराधा शर्माले तस्करले नयाँनयाँ रुट प्रयोग गरिरहेको बताइन् । उनीहरू नयाँ नयाँ उपाय खोजेर तस्करी गरिरहेका छन्, उनले भनिन्, तर सरकारी निकाय भने पुरानै संयन्त्रबाट परिचालित छन् । शर्माका अनुसार मानव तस्करीको मुद्दा नेपाल र भारतको साझा समस्या हो । दुवै देशले मिलेर काम गर्ने हो भने समाधान गर्न गाह्रो छैन, उनले भनिन् । आइजोलमा समातिएका २३ जनामध्ये १६ जना पहिल्यै विदेश गएर फर्किएका थिए । सात जना नयाँ । ककनीकी वाइबा दोहोर्याएर विदेश जान लागेकी थिइन् । लेबनान र कुवेतमा चार वर्ष बिताएर फर्केकी उनी फेरि कुवेत जान हिँडेकी थिइन् । उनी दुई वर्ष कुवेतमा बिताएर फर्किएको डेढ वर्ष बित्न लागेको थियो । कुवेतको कमाइ बचाउन नसकेपछि आर्थिक संकटले गाँज्यो । यही मेसोमा धादिङ घर भएकी र कुवेतमै चिनजान भएकी दिदीले फोन गरिन् र फेरि जाने भए सहयोग गर्ने बताइन् । उनलाई दिदीको कुरा ठीकै लाग्यो । एकदुई वर्ष बसेर कमाउने सोच बनाइन् ।दिल्लीमा रहेका दीपक नामका नेपाली दलालसँग फोनमा कुराकानी भएपछि चैत अन्तिम साता उनी काठमाडौंको नयाँ बसपार्कबाट नेपालगन्जका लागि गाडी चढिन् । साथमा ती दिदी पनि थिइन् । नाकामा प्रहरीले सोधिहाले आफन्त भेट्न गएको भन्नु भनेर सिकाइयो ।नेपालगन्जको जमुनाह नाकामा तैनाथ प्रहरी र माइती नेपालका कर्मचारीले सोधे । सिकाइएअनुसार भनेपछि त्यहाँबाट उम्किइन् । रुपैडिया बसपार्कबाट दिल्लीको बस चढेकी मात्रै के थिइन्, भारतीय सुरक्षाकर्मी सोध्दै आए । उनले आफन्त भेट्न हिँडेको बताइन् । दिदीले पनि उसैगरी ढाँटिन् । दिदीले दिल्लीस्थित पहाडगन्जको एक होटलमा पुर्याउनुभयो, वाइबाले सुनाइन्, होटलमा अरू धेरै महिला थिए । यो देेखेर ढुक्क लाग्यो ।नेपालका विभिन्न स्थानबाट ल्याइएका महिलालाई त्यहाँ राखिएको थियो । ती दिदीले दीपकसँग भेट गराइन् र भोलिपल्टै कुवेत उडिन् । उड्नुअघि भनिन्, अब उतै भेटौंला । दीपकले म्यान्मारको भिसा लाग्नेबित्तिकै उडाउने आश्वासन दिए । दस दिन बसेपछि उनले भने, दिल्लीबाट उड्न गाह्रो भो, मिजोरमबाट जानुपर्ने भो ।वैशाख पहिलो साता वाइबा दिल्लीबाट गुवाहाटीको रेल चढिन् । १ हजार ९ सय ३२ किमि रेलयात्रापछि उनी गुवाहाटी पुगिन् । गुवाहाटीमा एक रात बिताएपछि उनलाई आइजोल पुर्याइएको थियो । उद्धार गरेर फर्काइएपछि केही दिन घरमै बसेर काठमाडौं फर्किइन् । अहिले जोरपाटीको एक निजी कारखानामा गलैंचा बुन्दैछिन् । महिनाको १०१२ हजार हुन्छ, उनले दुःख साटिन्, दालभात खान पुग्छ, अब विदेश मोह छैन, यहीं ठीक छ ।मिजोरमको प्रवेश नाका भैरङ्थेमा इनर लाइन परमिट (आईएलपी) बनाउनुअघि वाइबाका हातमा एउटा प्रमाणपत्र थमाइयो । प्रेस्विटेरियन चर्च अफ इन्डियाका नाममा जारी लोगोसहितको प्रमाणपत्रमा मिजोरम सिनोद, बप्तिस्मा प्रमाणपत्र भनी लेखिएको थियो । बप्तिस्मा इसाइ समुदायमा एक धर्मबाट अर्को धर्म प्रवेश गरिने प्रक्रिया हो । भारतमा प्रेस्विटेरियन चर्चको सुरुवात गर्ने राज्य मिजोरम हो । प्रोटेस्टेन्ट इसाईहरूको धार्मिक संगठन प्रेस्विटेरियन चर्चको मुख्यालय भारतको सिलोङमा छ ।होटलबाट नियन्त्रणमा लिएका महिलालाई सोधपुछ तथा खानतलासी गर्दा प्रहरीले बप्तिस्मा प्रमाणपत्र फेला पारेको थियो । प्रमाणपत्रमा डेबिट क्षत्रीको हस्ताक्षर छ । आइजोल जिल्ला प्रहरीका एसपी कश्यपका अनुसार सबै महिलालाई इसाइ धार्मिक मेलाको बहानामा मिजोरम ल्याएर म्यान्मार हुँदै खाडी मुलुक लैजान लागिएको थियो । कश्यपका अनुसार अभियुक्त कडरियाको बयानका आधारमा नयाँदिल्लीमा बस्ने दलालहरू राम तामाङ र लक्ष्मण मगरमार्फत वाइबालगायत महिलालाई म्यान्मारको रुटबाट खाडी पठाउन लागिएको थियो । तामाङ सुनसरीको धरानका हुन् भने मगर काठमाडौंको गौशालाका । झापाका कडरिया सुरुमा ठाउँ हेर्न मिजोरम आएको र पछि थप दुईजना दलालसहित एक रात बसेर फर्किएको प्रहरी अनुसन्धानबाट खुलेको छ । उनीहरू फर्किएर गएको दुई दिनपछि नेपाली महिला आउने क्रम सुरु भयो, प्रहरी अनुसन्धानमा भनिएको छ । िििमणिपुरको मोरेमा नेपालीभाषीको बाक्लो बसोबास छ । यो सानो बजारमा धेरै भाषा बोल्ने भए पनि बर्मेली भाषाको पकड बलियो छ । इन्डोम्यान्मार फ्रेन्डसिप गेट नाघेर गएपछि म्यान्मार पुगिन्छ । सीमा क्षेत्र भएकाले व्यापारीको बाक्लो भीड देखिन्छ । बिहान १० बजेदेखि नै बजार गुल्जार हुन्छ । दुई नबज्दै बजार बिस्तारै मुर्झाउँदै जान्छ । तीन बजे त सुनसान । चार बजेपछि नाका वारपार गर्न मिल्दैन, म्यान्मारका नेपालीभाषी व्यवसायी कुमार रेग्मीले भने । २०७५ माघ १६ मा मणिपुरबाट म्यान्मार छिर्ने पालो कुरेर पर्खिएका १४७ महिलामध्ये केही समूह मोरे नाकामा रोकिएका थिए, बाँकी इम्फालका होटल र लजमा । उक्त समूहमा ३२ जना पुरुष पनि थिए । प्रहरीका अनुसार १४७ महिलामध्ये सबैभन्दा बढी ६७ जना २१३० वर्ष उमेर समूहका थिए । मानव तस्करको फन्दामा परेर हिंडेकामध्ये ५७ जनाको गन्तव्य प्रतिबन्धित मुलुक इराक थियो । मानव बेचबिखन नियन्त्रण ब्युरोका प्रहरी नायब उपरीक्षक राजकुमार सिलवालका अनुसार इराक जाने टोलीमा ४१ महिला थिए । नयाँदिल्लीस्थित नेपाली दूतावासमा कार्यरत नेपाल प्रहरीका एसएसपी प्रकाश अधिकारीका अनुसार अवैध रूपमा खाडी पठाउन लागिएका महिला तथा पुरुषलाई मानव तस्करले मणिपुरम्यान्मारको सीमा बजार, टेंगनैपाल जिल्लाको मोरे बजार क्षेत्र, इम्फाललगायत होटल तथा लजमा राखेका थिए । बेचबिखनको उच्च जोखिममा रहेका उनीहरूलाई गोप्य सूचनाका आधारमा उद्धार गरिएको थियो । मणिपुरका सामाजिक कार्यकर्ता अर्जुन जोगीका अनुसार मणिपुरकै कांग्लातोम्बी शान्तिपुरका यातायातकर्मी तुलाराम संग्रौलाले महिलालाई मणिपुरसम्म पुर्याएका थिए । नाका छिचोलेर भारत पुगेकालाई मणिपुर पुर्याउने काम गरेको उनले प्रहरीसँग स्वीकार गरिसकेका छन् । मानव तस्करीमा संलग्न आरोपमा करिब २० दिन हिरासत बसेर छुटेका संग्रौलाले महिलालाई होटलमा लगेर राख्ने काम पनि आफैंले गरेका थिए । मोरेका २७ वर्षीय आकाश आचार्य १८ दिन हिरासतमा बसेर छुटेका थिए । आचार्यका अनुसार ठाउँ बुझ्न मदन खरेल मोरे आएका थिए । केही दिन मोरेको होटलमा बसे । खरेलले आकाशसँग नाता गाँसे । मेरी आमा भट्टराईकी छोरी भएकीले खरेल र भट्टराईको गोत्र एउटै भएको भन्दै उनले आमालाई बैनी र मलाई भान्जा भन्ने नाता लगाए, आचार्यले सुनाए । आचार्यका अनुसार केही दिनपछि खरेलले आकाशलाई भने, विदेश जान चाहने केटीहरू आउँछन्, तपाईंले पारि बर्मेली भाषा बोलेर सहयोग गर्दिनुपर्यो ।आकाशले आग्रह नकार्न सकेनन् । म्यान्मारतिरका अध्यागमन कार्यालयका कर्मचारीसँग बर्मेली भाषा बोल्ने काम थियो आकाशको । नेपाली दाजुभाइको नाताका आधारमा मात्रै सहयोग गरेको थिएँ, मेरो कुनै लेनदेन थिएन, उनले प्रस्टीकरण दिए, मोरेको एजेन्ट भनेर फसाइयो । चार वर्षको अवधिमा करिब ३ सय नेपाली महिला तथा पुरुषलाई म्यान्मार पठाइएको प्रहरीको तथ्यांक छ । नयाँदिल्लीस्थित नेपाली दूतावासका एसएसपी अधिकारीले खाडीलगायत अन्य मुलुकमा नेपाली महिलाको माग उच्च रहेको र मानव तस्करले माग पूरा गर्न पूर्वोत्तर भारतका राज्य हुँदै म्यान्मारबाट धन्दा सुरु गरेको बताए । उनका अनुसार दिल्ली विमानस्थलमा अध्यागमनलाई कडाइ गरिँदै नो अब्जेक्सन सर्टिफिकेट (एनओसी) अनिवार्य गरिएको छ । पछिल्लो समय दलालले पैदल मार्गबाट म्यान्मार पुर्याउने, श्रीलंका ट्रान्जिट बनाएर खाडी तथा मध्यपूर्वका देश पुर्याउने काम हुँदै आएको उनको भनाइ छ । म्यान्मारको टमु क्षेत्रमा सन् २०१५ अक्टोबरमा अध्यागमन कार्यालय स्थापना गरिएको थियो । म्यान्मारले अनलाइनमार्फत अनअराइभल भिसासमेत दिन थालेपछि यो रुटको प्रयोग गर्न थालिएको हो । अनलाइन आवेदन दिएर भिसा लागेपछि मान्छे म्यान्मारतिर ओसार्न सहज रहेछ, एसएसपी अधिकारीले भने । उनका अनुसार म्यान्मारको टमुबाट बसमा रंगुन पुर्याउने र रंगुनबाट कोलम्बो उडाउने । कोलम्बोलाई ट्रान्जिट बनाएर खाडी तथा अन्य देशमा पुर्याउने गरेको पाइएको छ, अधिकारीले भने । मानव तस्करीको आरोपमा मणिपुरको सजिवास्थित सेन्टल जेलमा रहेका केही नेपाली भदौ ३ मा छुटे । जेलका एसपी एस थौथाङका अनुसार अभियुक्त ललितबहादुर कार्की (कोहबरा, झापा), राजीव श्रेष्ठ (नयाँदिल्ली), थमनसिंह दमाईं (खैरेनीटार, तनहुँ), अनिल बिके (पोखरा), आशाकाजी लामा तामाङ, (ठेगाना नखुलेका) मदनकुमार खरेल (पृथ्वीनगर, झापा) र सुस्मिता विश्वकर्मा (कानेपोखरी, मोरङ) करिब ६ महिना जेल बसेर हालै धरौटीमा छुटेका हुन् । प्रहरीका अनुसार अभियुक्त कार्की काठमाडौंको मंगोलियन ओभरसिजका दलाल हुन् । उनी केही समयदेखि आबद्ध म्यानपावरका मुख्य सञ्चालक मोरङका डम्बर लिम्बू हुन् । कार्कीले गाउँबाट मान्छे लगेर लिम्बूलाई बुझाउने र त्यसबापत प्रतिव्यक्ति ५ हजार रुपैयाँ कमिसन पाउने गर्थे । २०७४ सालमा गौरादहका सुरेन्द्र खड्का (२३), थर नखुलेका सोही स्थानका कमल (२३) र कोहबरा झापाकी तारा विक (२५) लाई यही म्यानपावरमार्फत उनले विदेश पठाएका थिए । एक वर्षअघि ममता मगर (२३) र यशोदा मारापाचे (२१) लाई विदेश पठाउन मंगोलियन ओभरसिजमार्फत प्रक्रिया अगाडि बढाए । वर्ष दिनअघि विदेश जाने प्रक्रियामा रहेका उनीहरूलाई मणिपुर केस्यमपातको होटल जङ्सनबाट जम्बो टोलीसँगै उद्धार गरिएको थियो । मंगोलियन म्यानपावरका सञ्चालक लिम्बूले मणिपुरबाट म्यान्मार हुँदै कुवेत लाने सल्लाह आफूलाई दिएको कार्कीले प्रहरीसँग स्विकारेका छन् । २०७६ साल माघ १७ का दिन लिम्बू दिल्लीबाट इम्फाल ओर्लिएका थिए । जङ्सन होटलमा ६२ जना महिला थिए । लिम्बू एक दिन होटलमै बसे । कागज मिलाउँछु भनेर निस्किएका उनी फर्किएर आएनन् । होटल छाड्नेबित्तिकै पुलिसले उनलाई समातेको हो, कार्कीले भनेका छन् । अभियुक्तद्वय राजीव र सुस्मिताले आफूहरू पतिपत्नी भएको बताएका छन् । उनीहरूचाहिं विदेश जान चाहनेलाई काठमाडौंकै दलाल ४१ वर्षीय युवराज राईसँग सेटिङ मिलाइदिन्थे । रुट सुरु हुनुअघि नै उनीहरूले मोरेमा आउजाउ गरेका थिए । एकपटक मोरेको सांघाई होटलमा तीन दिन बिताएर रुट बुझेर इम्फाल फर्किएको थियो यो जोडी । अर्को पटक दलाल राईले मोरे आउने बचन दिए तर पाँच दिन बस्दा पनि उनी नआएपछि निराश भएर फर्किएका थिए ।अघिल्लो घटनाको ९ महिनापछि पुनः यही रुट प्रयोग गरी तस्करी सुरु भएको छ । म्यान्मार हुँदै खाडी मुलुक लैजान लागिएका ७ नेपाली महिलालाई मंसिर १ मा मोरे प्रहरीले उद्धार गरेको थियो । अघिल्लो घटनाका अभियुक्त ललितबहादुर कार्की करिब ६ महिना जेल बसेर निस्किएलगत्तै पुनः यही काममा संलग्न भएको पाइएको छ । कार्की यसपटक भने प्रहरी फन्दाबाट उम्किन सफल भएका छन् । शैली फेर्दै सीमा कटाउँदै २०७६ जेठ ३ मा नेपालगन्जको जमुनाहरुपैडिया नाकाबाट दिल्ली जान भनी पारि तरिसकेका चितवनका ६ महिलालाई प्रहरीले रोक्यो । सबैलाई मोटरसाइकलमा राखेर नाका पार गराइएको थियो । जमुनाहा प्रहरी कार्यालयका तत्कालीन नायब निरीक्षक वसन्त बस्नेतले भने, दलालले शैली बदल्ने गरेका छन् । गिरोहले मोटरसाइकल, रिक्सा, साइकल र पैदलै हिंडाएर पनि सीमा कटाउने गरेका छन् । प्रहरी नायब निरीक्षक बस्नेतका अनुसार दाङको तुलसीपुरबाट दिल्लीमा सीधा बस सेवा भएकाले अक्सर बसमार्फतै महिलालाई दिल्ली पुर्याउने गरिएको पाइएको छ । यता पूर्वी नाका काँकडभिट्टाको कथाचाहिँ झनै रोचक छ । गत वर्ष भीआईपी गाडीमा राखेर भारत कटाउन लागिएका दुई चेलीलाई साना हात नामक संस्थाका कार्यकर्ताले नियन्त्रणमा लिए । साना हातका प्रमुख रमेश गुरुङका अनुसार गाडी भीआईपी थियो । चालक पनि धनाढ्यजस्तै देखिन्थे । गाडीको पछिल्लो सिटमा दुई युवती थिए तर उनीहरू एकअर्कालाई चिन्दैनथे । शंका लागेर सोधपुछ गर्दा थाहा भयो, उनीहरूलाई खाडी पठाउन सीमा कटाउन लागिएको रहेछ । प्रहरीको सहयोगमा पक्राउ परेका दलाल झापा कारगारमा कैद भुक्तान गर्दै छन् । युवतीलाई भने अभिभावकको जिम्मा लगाइयो ।गुरुङ भन्छन्, अचेल महिलालाई हिँडाएर नाका कटाइँदैन, यस्तै भीआईपी गाडीमा राखेर कटाइन्छ । मुख्यतः काँकडभिट्टापानीट्यांकी, विराटनगरजोगबनी, धनुषाजयनगर, वीरगन्जरक्सौल, भैरहवासुनौली, नेपालगन्जरुपैडिया, कैलालीगौरीफन्टा र कञ्चनपुरगड्डाचौकी नाकाबाट दैनिक हजारौं सर्वसाधारण आउजाउ गर्छन् । नाकामा सुरक्षाकर्मीको उपस्थिति बाक्लै छ । गैरसरकारी संस्थाको पनि उल्लेख्य उपस्थिति छ तर गिरोहले सबैका आँखा छलेकै छन् । यसरी बेचिन्छन् महिलागाउँले दलालले सपना बाँड्छ । पैसा मनग्ये हुने, मेसिनले काम गर्ने भएकाले केही गाह्रो काम गर्नु नपर्ने आदि । यस्तै लोभले फस्छन् महिला । नेपाल प्रहरीको मानव बेचबिखन ब्युरोका डीएसपी राजकुमार सिलवालले भने, अर्कोतर्फ, सबै थाहा पाएरै पनि फस्नेहरू छन् । कोही बाध्यताले फस्छन्, कोही रहरले । उनका अनुसार महिला बेचिने क्रम गाउँबाटै सुरु हुन्छ । गाउँले दलालले सहरका म्यानपावरलाई बेच्छ अनि कमिसन पाउँछ । सहरको दलालले दिल्ली पुर्याउँदा कमिसन पाउँछ । त्यसपछि दिल्लीबाट खाडी तथा तेस्रो मुलुकमा पुर्याइन्छ । दलालले यसबाट झनै बढी कमिसन पाउँछ । खाडीको दलालले महिलालाई त्यहाँका घरमालिकलाई बेच्छ तर महिलालाई भने बेचिएको थाहै हुँदैन । दिल्ली या अन्य नाकाबाट खाडी पुर्याइएका महिलालाई बन्धकजस्तै बनाएर राख्ने गरेको भेटिएको छ । त्यहाँका घरधनीले महिलालाई यौनजन्य गतिविधिका लागि पैसा तिरेर किन्ने गर्छन् । यसरी त्यहाँ पुर्याइएका महिलालाई दुई वर्षका लागि ४५ लाखसम्म तिरेर खरिद गर्ने गरेको पाइएको छ, सिलवाल भन्छन् । सरकारले २०७२ साल फागुनदेखि महिला या पुरुषलाई घरेलु कामदारका रूपमा मलेसिया या खाडी मुलुक जान प्रतिबन्ध लगाएको छ तर अवैधानिक बाटोबाट कामदार ती मुलुक जाने क्रम भने रोकिएको छैन । वैदेशिक रोजगार विभागले ४९ म्यानपावर कम्पनीलाई घरेलु कामदार पठाउन सूचीकृत गरेको थियो । तीमध्ये ३२ कम्पनीले विभागबाट कामदार पठाउने इजाजतपत्र लिइसकेका थिए । जोखिम हुन नदिन सरकारले घरेलु कामदारलाई खाडी जान रोक लगाएको हो, वैदेशिक रोजगार विभागका निर्देशक भोलानाथ गुरागाईंले भने, तर अवैध रूपमा खाडी जाने सिलसिला रोकिएको छैन ।सुरक्षित आप्रवासन क्षेत्रका जानकार वसन्त कार्कीका अनुसार वैधानिक बाटो बन्द गर्दा झन् जोखिम बढेको छ । घरेलु कामदारलाई जोखिम भयो भनेर सरकारले खाडीमा कामदार बन्द गरायो, अहिले महिला जोखिम मोलेरै खाडी गइरहेका छन्, कार्कीले भने । वैधानिक बाटो बन्द भएपछि अवैध रुटबाट तस्करी धन्दा फस्टाउँदै गएको उनको दाबी छ । वैदेशिक रोजगार र श्रमविज्ञ पूर्णचन्द्र भट्टराईका अनुसार मानव तस्करी नियन्त्रणका लागि अन्तरदेशीय पहल जरुरी छ । सार्क राष्ट्रस्तरीय विभिन्न सन्धिसम्झौता भए पनि कार्यान्वयन तहमा भने पुग्न नसकेको भट्टराई बताउँछन् । मानव तस्करीविरुद्ध नेपाल र भारतबीच साझा अवधारणा र नीति हुनुपर्छ, उनले भने । आवरणमा वैदेशिक रोजगारी देखिए पनि भित्री रूपमा मानव तस्करीको व्यापार नेपालमा व्याप्त रहेको उनले दाबी गरे । (मिडिया फाउन्डेसनको सहयोगमा)"
छानबिन दायरामा रहेकालाई निर्देशक,"(काठमाडौं)  उपचारमा लापरबाही गरेको भनी छानबिनको दायरामा रहेका डा चन्द्रमणि अधिकारीलाई सरकारले बाँसबारीस्थित सहिद गंगालाल राष्ट्रिय केन्द्रको निर्देशकमा नियुक्त गरेको छ । पुस ७ को मन्त्रिपरिषद् निर्णयअनुसार मुटु रोग विशेषज्ञ डा अधिकारी चारवर्षे कार्यकालका लागि नियुक्त भएका हुन् । गलत रगत चढाउँदा सर्लाहीकी ५ वर्षीया आकृतिकुमारी साहको मृत्यु भएपछि डा अधिकारीलगायत गंगालालका सात जनामाथि छानबिन गर्न उच्च अदालत पाटनले प्रहरीलाई आदेश दिएको थियो । शल्यक्रिया गर्ने क्रममा सहिद गंगालाल राष्ट्रिय हृदय केन्द्रमा मृत्यु भएको तथ्यमा विवाद छैन । निवेदकले जाहेरी दर्ता गर्न ल्याएपछि अनुसन्धानको प्रक्रियामा लैजानुपर्छ, कात्तिक ८ मा न्यायाधीश कृष्णलाल भट्टराई र माधवप्रसाद पोखरेलको संयुक्त इजलासले दिएको आदेशमा भनिएको छ, नेपाल मेडिकल काउन्सिल र सरकारी वकिल कार्यालयसँग समन्वय गरी अनुसन्धानको प्रक्रिया अगाडि बढाउनू । अदालतको आदेश कार्यान्वयन गर्नुको सट्टा सरकारले आरोपित व्यक्तिलाई नेतृत्व दिएको भन्दै अस्पतालका चिकित्सक र पीडित पक्षले विरोध गरेका छन् । अस्पतालमा अन्य वरिष्ठ चिकित्सक हुँदाहुँदै जुनियर र अभियोग लागेका व्यक्तिलाई नेतृत्व दिन सुहाउँछ ? गंगालालका एक चिकित्सकले भने । मृतकका आफन्त सुरेन्द्र साहले १० महिनादेखि न्याय माग्दै आए पनि नपाएको बताए । उनले मुद्दा फिर्ता गर्न प्रलोभन र धम्की आइरहने बताए । न्याय माग्दै भौंतारिरहेको छु । जता गए पनि झुलाइरहन्छन्, उनले भने, न्याय नपाएसम्म लडिरहन्छु । बालिकाको उपचारमा अस्पतालका तत्कालीन निर्देशक डा ज्योतीन्द्र शर्मा, डा रवीन्द्रभक्त तिमिला र डा नवीनचन्द्र गौतम संलग्न थिए । ल्याब कोर्डिनेटर डा अधिकारी थिए । आफन्तले उपचारमा संलग्न तीनै जना चिकित्सक, डा अधिकारी, प्रशासन प्रमुख दीपेन्द्र खड्का, ल्याब इन्चार्ज विन्देश्वर यादव र बेहोस गराउने चिकित्सक (ऐनस्थेसियोलोजिस्ट) जेजुनाथ पोखरेलविरुद्ध प्रहरीमा उजुरी दिएका थिए । कतै उजुरी दर्ता नभएपछि पीडित अदालत पुगेका थिए । उच्च अदालतको आदेश पनि कार्यान्वयन नभएपछि अहिले पीडित पक्ष न्यायका लागि सर्वोच्चसम्म पुगेको छ । अदालतले अनुसन्धान गर्न आदेश दिए पनि महानगरीय प्रहरी वृत्त महाराजगन्जले अटेर गरिरहेको हो । वृत्तका डीएसपी उमेश लम्सालले सरकारी वकिल कार्यालयले समन्वय नगरेकाले छानबिन अघि नबढेको बताए । उनले भने, शल्यक्रिया जस्तो मेडिकल विषयमा प्रहरीले मात्रै छानबिन गर्न सक्दैन । मेडिकल विज्ञ छनोट गरी सम्बन्धित निकायसँग समन्वय गरेर चाँडै अनुसन्धान गर्छौं ।छानबिन नगराउनसमेत डा अधिकारीले प्रभाव पारेको चिकित्सकहरूको भनाइ छ । डा अधिकारी राष्ट्रपति विद्यादेवी भण्डारीका प्रमुख स्वकीय सचिव भेषराज अधिकारीका भाइ हुन् ।"
मिटर ब्याजको फन्दा,"(काठमाडौं)  थानकोटकी जमुना रेग्मीको फेसबुकमा सबैभन्दा पछिल्लो स्टाटस मिटर ब्याजबारे थियो । उनले लेखेकी थिइन्, मिटर ब्याजमा पैसा लगाउने अनि ऋणीले भनेको समयमा तिर्न नसके मिटर ब्याज डबलतेब्बर बनाउने र ऋणीलाई मर्न बाध्य बनाउने गिरोहको आपराधिक गतिविधि अत्यधिक बढेको छ । उनले स्टाटसमा चन्द्रागिरि नगरपालिकामा मिटर ब्याज अत्यधिक बढेको छ भन्ने सुन्नमा आएको पनि उल्लेख गरेकी छन् । पुस १९ मा जमुनाले लेखेको सोही स्टाटस उनका निम्ति अन्तिम भइदियो । यस्तो स्टाटस लेखेको ठ्याक्कै १२ दिनपछि उनी श्रीमान् विनय लामिछाने र दुई नाबालक छोराहरूसहित त्रिशूलीमा हेलिइन् । बिहीबार साँझ धादिङको सिउरेनीटारस्थित झोलुंगे पुल नजिकबाट नदीमा पसेका विनयको उद्धार भयो भने जमुना र दुई छोरा बेपत्ता छन् । महानगरीय प्रहरी वृत्त थानकोटका डीएसपी घनश्याम श्रेष्ठका अनुसार जमुनाको स्टाटसपछि सामूहिक आत्महत्याको यो घटनामा मिटर ब्याजको भूमिका पनि हुन सक्नेतर्फ अनुसन्धान सोझिएको छ । डीएसपी श्रेष्ठका अनुसार विनयले छाडेको भनिएको सुसाइड नोटमा विभिन्न व्यक्तिलाई १ करोड ५ लाख रुपैयाँ तिर्नुपर्ने उल्लेख छ भने रकम उल्लेख नगरी विभिन्न सहकारीबाट पनि ऋण लिइएको उल्लेख छ । कान्तिपुरसँगको कुराकानीमा श्रेष्ठले भने, व्यक्तिगत तवरबाट लिइएको ऋणमा मिटर ब्याज पनि छ कि भनेर अनुसन्धान गरिरहेका छौं ।डीएसपी श्रेष्ठले पछिल्लो तीन महिनामा वृत्तमा कुनै मिटर ब्याजसम्बन्धी उजुरी परेको छ कि भनेर पनि बुझेका थिए । हतपती मिटर ब्याजका घटना प्रहरीमा आउने गर्दैनन्, जमुना र विनयका तर्फबाट पनि त्यस्तो उजुरी वा निवेदन आएको भेटिएन, उनले भने । श्रेष्ठले आफ्नो अनुभवका आधारमा मिटर ब्याजको धन्दा सतहमा नदेखिए पनि भित्रभित्र फैलिएको बताए । उनले मिटर ब्याजकै कारण कैयन् मानिस डिप्रेसनको चरम विन्दुमा पुगेको अनुमान सुनाए । भने, चेक बाउन्सका कैयन् घटनाभित्र मिटर ब्याजको कथा भेटिन्छ ।िििमिटर ब्याजका कारण आत्महत्याको बाटोतर्फ अग्रसर भएको यो न पहिलो घटना हो न त अन्तिम नै हुने देखिन्छ । ०७६ साउनमा धनगढी फूलबारीकी आरती थापाले कतारमा रहेका श्रीमान् धनसिंह थापालाई फेसबुक म्यासेन्जरमार्फत मिटर ब्याजले आफू बर्बाद भएको र ढुकुटीको चक्करमा परेर ४९ लाख रुपैयाँ, तीनतले घर र दुई कट्ठा जमिन गुमाएको बताइन् । यस्तो खबर सुनाएकै साँझ उनले आत्महत्या गरिन् । ढुकुटी खेलाएर जम्मा भएको २ करोड रुपैयाँभन्दा धेरै रकम अनियमितता गरेको आरोपमा धादिङकी भवानी लामा ०६८ चैत पहिलो साता पक्राउ परेकी थिइन् । मिटर ब्याजीहरूको लोभमा परेर अनियमिततामा उनी मुछिएको प्रहरी अनुसन्धानले देखाएको थियो । तर महानगरीय प्रहरी वृत्त कालीमाटीमा राखिएकी उनले हिरासत कक्षमै आत्महत्या गरेपछि प्रहरी अप्ठेरोमा पर्यो । लामाको आत्महत्याको घटना सेलाउन नपाउँदै कपन ३ स्थित डेरामा विराटनगरका नारायण अधिकारीले आत्महत्या गरेको घटना बाहिर आयो । उनको आत्महत्यामा पनि मिटर ब्याजीहरूकै भूमिका थियो । ढुकुटी खेल्दाखेल्दै डेढ करोड रुपैयाँ अधिकारीले गुमाएको र त्यसको ठूलो हिस्सा मिटर ब्याजीहरूबाट लिएको प्रहरी अनुसन्धानले देखाएको थियो । अनौपचारिक स्रोतहरूबाट अनेकन सर्त मानेर ऋण लिने अनि सर्तहरूमा जेलिएर कर्जा तिर्नै नसक्ने परिस्थितिमा पुगेर आत्महत्या गर्न अग्रसर हुने घटनामा कमी आएको देखिँदैन । नेपाल राष्ट्र बैंक ऐनको दफा ७६ ले राष्ट्र बैंकको अनुमतिबिना निक्षेप लिन तथा कर्जा प्रवाह गर्न पाइँदैन । अनौपचारिक अर्थतन्त्रको फैलावट बढ्दै जाँदा मिटर ब्याजको धन्दा चलाउनेहरूको संख्या बढ्दो देखिन्छ । पत्नी र नाबालकसहित सामूहिक आत्महत्याको बाटो रोजेको विनय त्यस्तै मिटर ब्याजीको पासोमा पर्नेमध्येका एक हुन् । नेपाल राष्ट्र बैंकका पूर्वकार्यकारी निर्देशक नरबहादुर थापा कर्जाका लागि मिटर ब्याजीको शरणमा पर्ने र चर्को ब्याजदरका कारण सर्वसाधारणले आत्महत्या गर्नुपर्ने घटनालाई बुझ्न सर्वसाधारणको वित्तीय पहुँचका लागि राज्यले के गर्यो भन्ने प्रश्नको उत्तर खोज्नुपर्ने बताउँछन् । उनका अनुसार पछिल्ला वर्षहरूमा सुरु भएको बैंकहरूको मर्जर प्रणाली र कर्जा दिने सर्तहरूमा गरिएको परिवर्तनले सर्वसाधारणलाई बैंकबाट कर्जा पाउन मुस्किल बन्दै गएको छ । उनले मर्जर नीतिपछि ८८ वटा विकास बैंक २५ मा झरेको र ७९ वित्त कम्पनी मर्ज भएर २२ मा झरेको बताए । उनले भने, वित्तीय संस्था र बैंकहरू विकेन्द्रीकरण हुनुपर्नेमा केन्द्रीकृत भए । वित्तीय स्थायित्व भन्दै हामी मर्जरतिर गयौं । उनको बुझाइमा एक समय मध्यम वर्गमा रहेकाहरूले बैंकबाट धितो राखेर कर्जा लिने गरेर आफ्नो आर्थिक अवस्था सुधारेका थिए । पछिल्लो समय त्यसमा कडाइ गरिएकाले ठूलो संख्यामा सर्वसाधारण अनौपचारिक क्षेत्रबाट ऋण लिन थाले । थापाले हङकङ, सिंगापुरजस्ता सिटी स्टेटमा लागू हुने वित्तीय मापदण्ड नेपालमा लागू गरिरहेको टिप्पणी गरे । पछिल्ला चारपाँच वर्षयता हामीले वित्तीय क्षेत्रलाई संकुचित गर्दै लगेका छौं, उनले भने, यसले सर्वसाधारणलाई कर्जा लिनका निम्ति साहुमहाजन वा मिटर ब्याजीकहाँ जानुपर्ने परिस्थिति निर्माण गरिदियो ।नेपाल प्रहरीका प्रवक्ता डीआईजी शैलेश थापा क्षत्रीले मिटर ब्याजीको धन्दा चलाउने सर्लाहीका श्याम प्रदेशी पक्राउ परेको दृष्टान्त सुनाउँदै भने, तोकिएको भन्दा धेरै ब्याजमा रकम चलाउने काम गैरकानुनी हो र यसमा संलग्नहरू पक्राउ पर्छन् नै । डीआईजी क्षत्रीले कर्जा पाइयो भन्दैमा लिइहाल्ने अनि जस्तोसुकै सर्त मानेर पनि कर्जा लिने गर्दा मिटर ब्याजीको फन्दामा पर्ने गरेको बताए । उनले भने, मिटर ब्याजीको फन्दामा पर्ने र आत्महत्या गर्ने वा त्यो विन्दुसम्म पुग्न बाध्य भएकाहरू कति छन् भन्नेबारे विस्तृत अध्ययन गर्नुपर्ने खाँचो देखिन्छ ।"
मत खोस्ने र जोगाउने कसरतमा गठबन्धन,"कांग्रेस र समाजवादी अर्को गठबन्धनमा देखिएका कमजोरी र असन्तुष्टिको लाभ लिने सुरमा छन् । त्यसैले नेकपाराजपाले आफ्ना मतदातामाथि निगरानी बढाएका छन् ।प्रदेश २ मा १ सय ७ जना प्रदेशसभा सदस्य छन् । जसमा नेकपाका ३२ र राजपाका २५ गरी उक्त गठबन्धनसँग ५७ जना छन् । स्थानीय तहका २ सय ७२ मतदातामा नेकपाका ८३ र राजपाका ५४ गरी नेकपाराजपा गठबन्धनमा १ सय ३७ मतदाता छन् । प्रदेशसभा सदस्यको मतभार ४८ र स्थानीय तहका प्रतिनिधिको मतभार १८ छ । त्यसअनुसार नेकपाराजपासँग कुल मत ५ हजार २ सय २ छ । प्रदेशसभामा कांग्रेससमाजवादी पार्टी गठबन्धनको संख्या नेकपाराजपाभन्दा ८ ले कम छ । कांग्रेसको १९ र समाजवादीका ३० जना सदस्य जोड्दाप्रदेशसभामा उनीहरूसँग ४९ जना मतदाता छन् । स्थानीय तहमा कांग्रेसका ८१ र समाजवादीका ५२ गरेर १ सय ३३ जना मतदाता छन् । नेकपाराजपाभन्दा ४ जना मतदाता मात्रै कम छन् । मतदाता संख्यामा थोरैले मात्र अन्तर रहेकाले कांग्रेससमाजवादी क्रस भोटिङ गराउन सकिन्छ कि भन्ने प्रयत्नमा लागेका छन् । यस गठबन्धनसँग कुल मतभार ४ हजार ७ सय ४६ छ । दुई गठबन्धनबीच ४ सय ५६ मतको अन्तर छ । समाजवादी पार्टीका प्रदेश अध्यक्ष विजय यादव चुनाव जित्ने दाबी गर्छन् । नेकपाराजपाभन्दा प्रदेशसभा र स्थानीय तहका मतदाता कम हुँदाहुँदै जित्ने आधार के ? उनी भन्छन्, मतदान व्यक्तिको स्वतन्त्रताको अधिकार हो । गोप्य मतदान हुन्छ । हामी सफलता प्राप्त गर्छौं । उनले नेकपाराजपाको गठबन्धनलाई अपवित्र गठबन्धनको संज्ञा दिँदै त्यसलाई मतदाताले अस्वीकार गर्ने दाबी गरे । उक्त प्रदेशमा दुई गठबन्धनभन्दा बाहिर संघीय समाजवादी पार्टीबाट प्रदेशसभा सदस्य १ जना तथा स्थानीय तहबाट जनता दलका २ जना मतदाता छन् । ती तीन जना मतदाताको मत प्राप्त गर्ने दुइटै गठबन्धनको दाबी रहँदै आएको छ । यादवले ती तीन जनाको मत आफूहरूले पाउने दाबी गरे । त्यो तीन मत प्राप्त गरे पनि नेकपाराजपाभन्दा कांग्रेससमाजवादीको मतभार ३ सय ७३ कम हुन्छ । प्रदेश २ मा नेकपाबाट राधेश्याम पासवान, तुलसा दाहाल तथा राजपाबाट मृगेन्द्रसिंह यादव र शेखर सिंह उम्मेदवार छन् । अर्को गठबन्धनमा कांग्रेसबाट नगिना यादव, भोला पञ्जियार तथा समाजवादी पार्टीबाट रामलाल पासवान र अनिरुद्रसिंह यादव उम्मेदवार छन् । राजपाबाट चुनावी गठबन्धनको मोर्चा सम्हालिरहेका प्रदेश २ का भौतिक पूर्वाधारमन्त्री जितेन्द्र सोनलले आफूहरूले सहजै चुनाव जित्ने दाबी गरे । यो आम मानिसले गर्ने मतदान होइन, पार्टीको चिह्नबाट चुनाव जितेकाहरू मतदाता छन्, उनले भने, जुन चिह्नबाट चुनाव जितेका छन् । उनीहरूले त्यही पार्टी र पार्टीले गरेको गठबन्धनका उम्मेदवारलाई मतदान गर्नेछन् । उनले भोट क्रस हुने सम्भावना नरहेको बताए । उनले पनि गठबन्धन बाहिर रहेका प्रदेशसभाको १ र स्थानीय तहका २ जनाको मत आफूहरूको गठबन्धनले पाउने दाबी गरे । नेकपा र राजपाले शनिबार राष्ट्रिय सभा निर्वाचनमा गठबन्धनका उम्मेदवारलाई मतदान गर्न ह्वीप जारी गरेका छन् ।"
यादव राजपा संयोजक,काठमाडौं (कास) राष्ट्रिय जनता पार्टी (राजपा) को अध्यक्ष मण्डलको संयोजक नेता महेन्द्रराय यादव भएका छन् । नेता राजेन्द्र महतोको अध्यक्षतामा बसेको अध्यक्ष मण्डलको बैठकले चक्रीय प्रणालीमा यादवलाई पार्टी संयोजकको जिम्मेवारी दिएको हो ।यादवले आइतबारदेखि संयोजकको जिम्मेवारी सम्हाल्ने राजपाले जनाएको छ । ६ पार्टी एकीकृत भएर बनेको राजपाका ६ अध्यक्षले पालैपालो ६६ महिना पार्टीको नेतृत्व गर्दै आएका छन् । अध्यक्ष मण्डलका संयोजक महतोको छमहिने कार्यकाल शनिबार सकिएको छ ।राजपाको बैठकले भ्रातृसंगठन राष्ट्रिय विद्यार्थी संघको अध्यक्ष मण्डलमा सदस्य कृष्णकुमार सिंहलाई संयोजक तोकेको छ । बैठकले सिंहलाई आगामी फागुन १४ गते हुने स्वतन्त्र विद्यार्थी युनियन चुनाव र राष्ट्रिय विद्यार्थी संघको महाधिवेशन गराउने जिम्मेवारीसमेत तोकेको छ ।
एकमतले अनुमोदन,"राष्ट्रहितमा ः थापामकवानपुर राष्ट्रिय प्रजातन्त्र पार्टीका अध्यक्ष एवं पूर्वउपप्रधानमन्त्री कमल थापाले अमेरिकी सहयोग निकाय मिलेनियम च्यालेन्ज कर्पोरेसन (एमसीसी) को अनुदान सहायता राष्ट्रको हितमा रहेको दाबी गरेका छन् । थापाले अमेरिकाले नेपालकै आग्रहअनुसार अन्तरदेशीय प्रसारणलाइन र सडक स्तरोन्नति तथा अन्य भौतिक संरचना निर्माणका लागि पाँच वर्षभित्र करिब ६० अर्ब रुपैयाँको अनुदान रकम स्वीकार गर्नु नेपालको हितमा रहेको बताए । एमसीसी सम्झौता सदनबाट अनुमोदन भए पनि नेपालमा कुनै किसिमको सैन्य गतिविधि हुँदैन । यो अपरिपक्व अभिव्यक्ति हो । यसलाई पनि अरुण तेस्रो जस्तो धरापमा पार्न खोजिएको छ । यो नेपाल र छिमेकी राष्ट्रको अहितमा छैन । यसलाई अनुमोदन गरेर जानु नै नेपालको हितमा हुनेछ, पार्टीको भ्रातृ संगठन ट्रेड युनियन महासंघ नेपालको वागमती प्रदेशस्तरीय श्रमिक भेलाको शनिबार उद्घाटन गर्दै थापाले भने, एमसीसी र इन्डोप्यासिफिक स्ट्राटेजीलाई एउटै टेबलमा राखेर हेर्नु हुँदैन । यी फरक विषय हुन् ।सत्तारूढ नेकपाभित्रको आन्तरिक विवादको असर संघीय सदनमा देखिएको भन्दै थापाले सभामुख चयन प्रक्रिया तोकिएको समयमै अघि बढाउनुपर्ने बताए ।"
'माटोको इँटा माटोमै मिल्यो',"(भक्तपुर)  लामा दम्पतीका लागि हिउँद सुनौलो याम पनि हो । तर, जब आकाश धुम्मिन थाल्छ, उनीहरूको अनुहार अँध्यारिन्छ । झरीसँगै आँखा रसाउन थाल्छन् । नरसाउन् पनि किन ? उनीहरूले एक साता पसिना चुहाएर बनाएको करिब ११ हजार इँटा यही झरीले फेरि माटोमै परिणत गरिदियो । खलाको इँटा माटोमै मिल्यो, चाँगुनारायण नगरपालिका९ ताथलीस्थित एक इँटा उद्योगमा कार्यरत रामेछापकी याङजी लामाले भनिन् ।बिहीबारदेखि परेको पानीले चाङ लगाइएका काँचो इँटा भुइँभरि ढलेका छन् । डेढ लाख रुपैयाँ पेस्की बोकेर साना छोराछोरीसँगै आएका दम्पतीलाई हिउँदे झरीले थप पीडा दिएको छ । कठ्यांग्रिँदो चिसोमा गरेको मेहनत खेर गयो, पेस्कीमा लिएको पारिश्रमिकसमेत चुक्ता नहुने भयो, उनले गुनासो गरिन् । झरीले नष्ट भएको इँटाको पारिश्रमिक नपाइने मजदुरहरू बताउँछन् ।झरीका कारण मजदुरले इँटा पार्नसमेत पाएका छैनन् । एकपल्ट पानी पर्दा सात देखि १० दिनसम्म इँटा बनाउन सकिन्न । रातदिन नभनी १० दिन बनाएको इँटा माटोमै मिल्यो, सिन्धुलीका दिलबहादुर तामाङले भने, खला नसुकेसम्म इँटा बनाउन सकिँदैन । पेस्की तिर्नकै लागि भए पनि भट्टा छोड्न नसकिने उनले बताए । उनी श्रीमती र दुई छोरीका साथ चाँगुनारायण९ ताथली स्थित इँटाभट्टामा मजदुरी गर्छन् ।पटकपटकको बेमौसमी झरीले इँटा उद्योगमा उत्पादित काँचो इँटा नष्ट भएको छ । झरीले जिल्लामा सञ्चालित ६२ उद्योगमा उत्पादित करिब ४ करोड ३५ लाख मूल्य बराबरको काँचो इँटा नष्ट भएको भक्तपुर इँटा उद्योग व्यवसायी संघका अध्यक्ष नातिभाइ हेम्बाले बताए । प्रतिदिन ८० हजारदेखि १ लाख २० हजार इँटा उत्पादन हुन्छ । झरीले प्रतिइँटा उद्योग करिब ७ देखि ९ लाख काँचो इँटा नष्ट भएको छ, उनले भने । झरीका कारण हालसम्म बनाएको ८० प्रतिशत काँचो इँटा बिग्रिएको संघले जनाएको छ । एक सिजनमा प्रतिउद्योग ६० देखि ७० लाख इँटा उत्पादन हुन्छ, उनले भने, वर्षाले इँटा उत्पादन गर्ने मजदुर र व्यवसायी उत्तिकै मारमा परेका छन् । भक्तपुरमा मंसिर २० बाट इँटा उत्पादन सुरु भएको हो । लगातारको वर्षाले पुस १० बाट सुरु भई जेठसम्म हुने फायरिङसमेत रोक्नुपर्ने अवस्था आएको छ । फायरिङ गर्न काँचो इँटा चाहियो, चाङ लगाएर राखेको सबै इँटा नष्ट भयो, उनले भने, नयाँ इँटा बनाउन १० र १२ दिन कुर्नुपर्छ, त्यतिन्जेल डगको आगो निभिसकेको हुन्छ । वर्षाले इँटाको चाङ लडेपछि उद्योग सञ्चालकसँग क्षतिपूर्ति माग गरेको मजदुरहरू बताउँछन् । संघका अध्यक्ष हेम्बाले मजदुरहरूसँगै व्यवसायीसमेत मारमा परेको बताए । खलामा बिग्रिएको इँटाको क्षतिपूर्ति मजदुरले पाउँदैनन्, गणना गरेर चाङ लगाएको इँटाको क्षतिपूर्ति दिने गरेका छौं, उनले भने । काँचो इँटाको क्षति ३३ प्रतिशत मजदुर र ६७ प्रतिशत व्यवसायीले बेहोर्नेसमेत उनले बताए । उद्योगमा कार्यरत कर्मचारीको पाँच लाख रुपैयाँको स्वास्थ्य तथा दुर्घटना बिमा गरिएको हेम्बाले बताए ।"
मजदुर कामविहीन,"नुवाकोट (कास) दुई दिनसम्म परेको पानीका कारण सूर्यगढी गाउँपालिका५ का मच्चेदेवी इँटा उद्योगका ४० हजार इँटा नष्ट भएको छ । एउटा काँचो इँटा तयार पार्न तीनचार रुपैयाँ लाग्ने सञ्चालक राजकुमार थापाले बताए । विदुर नगरपालिका६ बुनिबेँसीस्थित जलपाभैरवी इँटा उद्योगमा पनि क्षति पुगेको सञ्चालक राजन पैंजुले बताए । काँचो इँटा पोल्न नपाएपछि भट्टीमा लगाइएको आगो नै निभाउनुपर्ने अवस्थामा पुगेको छ, उनले भने । भट्टामा आगो सल्काउन तीनचार दिन लाग्छ । वर्षाका कारण उक्त उद्योगमा रहेका चार सय कामदारले कामसमेत रोकिएको छ । आफ्नो दुई लाख काँचो इँटा पानीले गलेर सखाप भएको उनले बताए । जिल्लामा २० लाखभन्दा बढी इँटा वर्षाका कारण नष्ट भएको व्यवसायी बताउँछन् । जिल्लाको बेलकोटगढी नगरपालिकामा १० वटा, विदुर नगरपालिकामा दुई वटा, ककनी गाउँपालिकामा दुई वटा, पञ्चकन्या गाउँपालिका, सूर्यगढी, शिवपुरी, लिखु, तादीलगायतका स्थानमा इँटा उद्योग रहेका छन् ।"
सम्झौतामा नआउनेको नाम हटाइने,"हेटौंडा (कास) पुनर्निर्माणका लागि सम्झौता गर्न नआएका लाभग्राहीको नाम सूचीबाट हटाउने तयारी गरिएको छ । जिल्ला समन्वय समितिका प्रमुख एवं पुनर्निर्माण सहजीकरण समिति संयोजक रघुनाथ खुलालको अध्यक्षतामा बसेको बैठकले मकवानपुरका निजी आवास पुनर्निर्माणको हकमा यस्तो निर्णय गरेको हो । पुस मसान्तसम्म अनुदान सम्झौता गर्न नआएका र स्थानीय तहद्वारा असार मसान्तसम्म घर बनाउने लाभग्राहीको सिफारिस नआएकाहरूको नाम सूचीबाट छिटै हटाउँदै छौं, जिल्ला आयोजना कार्यान्वय इकाई अनुदान व्यवस्थापन कार्यालयका प्रमुख विमल किशोर केपीले भने, अनुदान सम्झौता नगर्नेको सूची निकाल्दै छौं, त्यसपछि वैठक राखेर लाभग्राहीको सूचीबाट नाम हटाउन राष्ट्रिय पुनर्निर्माण प्राधिकरणमा पठाउनेछौं ।बैठकले मकवानपुरमा भूकम्पपछि प्राविधिक पुग्नुपूर्व बनेका ३ सय ६१ लाभग्राहीको बाँकी किस्ता निकासा गर्ने निर्णय गरेको छ । मकवानपुरमा लाभग्राही सूचीमा रहेका ६ हजार ५ सय ८६ जनासँग अहिलेसम्म सम्झौता हुन सकेको छैन । जिल्लामा कूल लाभग्राही संख्या ३४ हजार ३ सय ९६ मध्ये २९ हजार ५ सय ५ जना अर्थात् ८६ प्रतिशतले अनुदान सम्झौता गरेका छन् । अनुदान सम्झौता भएकामध्ये हालसम्म ८५ प्रतिशतले पहिलो किस्ता, ७० प्रतिशतले दोस्रो किस्ता र ५५ प्रतिशतले तेस्रो किस्ता अनुदान प्राप्त गरिसकेको प्रमुख केपीले बताए । अनुदान लिएकामध्ये ४१ प्रतिशतले घर निर्माण गरिसकेका छन् ।मकवानपुरमा प्रबलीकरणका लाभग्राही १३ हजार १ सय ६ जना रहेका छन् । तीमध्ये ७ हजार ९ सय ९२ लाभग्राहीसँग अनुदान सम्झौता भएको छ । ४ हजार ९ सय ५४ लाभग्राहीसँग अनुदान सम्झौता हुन सकेको छैन । प्रबलीकरणका लाभग्राहीले दुई किस्तामा एक लाख रुपैयाँमात्र पाउँछन् । घरको प्रबलीकरण गर्न उक्त रकम अपुग हुने भएकाले लाभग्राहीले प्रबलीकरणको किस्ता बुझेर लैजान रुचि देखाएका छैनन् । प्रबलीकरणतर्फ हालसम्म ६४ प्रतिशतले मात्र सम्झौता गरेका छन् । भूकम्पपछि जोखिममा परेका र लालपुर्जाविहीन पीडितहरूलाई सुरक्षित स्थानमा जमिन खरिद गर्न मकवानपुरका २० जनाले ४० लाख रुपैयाँ प्राधिकरणबाट बुझेका छन् । मकवानपुरको १० वटा पालिकामध्ये सबैभन्दा धेरै थाहा नगरपालिकाका पीडितले आवासीय भवन निर्माण गरिसकेका छन् ।"
गाँज्दै छ लागूऔषधले,"(हेटौंडा)  लागूऔषध सेवन गर्ने किशोरद्वयले गतवर्ष हेटौंडा उपमहानगरपालिका भैरवडाँडामा एक सञ्चारकर्मीको हत्या गरे । केही वर्षअघि हेटौंडा४ को भुटनदेवी स्कुल चोकमा एक व्यक्ति मारिए, जसमा लागूऔषध सेवनकर्ताहरूले कुटपिट गरेर हत्या गरेको खुल्यो ।शुक्रबारमात्रै हेटौंडा९ स्थित एक खाली घरबाट गाँजा सेवन गरिरहेको अवस्थामा दुई किशोरीसहित सात जना समातिए । दुई किशोरी १८ वर्षका र अरू युवक १८ देखि २६ वर्षसम्मका छन् । सबै हेटौंडाकै हुन् । प्लस टु गरेका उनीहरूको घरायसी अवस्था पनि राम्रै छ । नियन्त्रणको लामो प्रयास गरिए पनि मकवानपुरमा गाँजा र अफिम खेती रोकिएको छैन । यसको उत्पादनको प्रभाव युवायुवतीमा समेत देखापर्न थालेको माथिका घटनाले देखाउँछ । जिल्लाको दुर्गम गाउँमा गाँजा र अफिम उत्पादन हुन्छ । हेटौंडामा निजी तथा सामुदायिक शैक्षिक संस्थामा अध्ययन गर्ने युवायुवती गाँजा सेवनको लतमा फस्ने गरेका छन् । क्याम्पसको शौचालय र नजिकको जंगल उनीहरूको गाँजा स्पट बनेको छ । विद्यार्थीमात्र होइन बीचमै पढाइ छाडेका, सार्वजनिक सवारीसाधनमा सहयोगीको काम गर्नेहरूमा गाँजा सेवनको लत बढेको प्रहरीको भनाइ छ । हेटौंडा लागूऔषध कारोबारको ट्रान्जिट प्वाइन्टमात्र होइन, सेवनकर्ताको थलो पनि बन्दै गएको छ, प्रहरी उपरीक्षक सुशीलसिंह राठौरले भने, यहाँका युवालाई लागूऔषधले गाँज्दै छ । हेटौंडा नगर क्षेत्रमा लागूऔषध सेवन गर्नेको संख्या पाँच हजारभन्दा बढी भएको प्रहरीको अनुमान छ । यहाँ १४ वर्षदेखि ४० वर्ष उमेर समूह लागूऔषधको बढी प्रयोगकर्ता छन् । अधिकांश आपराधिक कार्यमा लागूऔषधको भूमिका पनि रहेको प्रहरीको ठम्याइ छ । माध्यमिक तहमा पढ्ने अधिकतर विद्यार्थी पनि चुरोट र गाँजा सेवन गर्छन् । लागूऔषध सेवनको पहिलो पाइलो सुर्ती चुरोट सेवन हो । एक सर्वेक्षणका अनुसार चुरोट सेवन गर्ने ७५ प्रतिशत युवा गाँजा सेवन गर्ने गर्छन् । अभिभावकले छोराछोरीको गतिविधि र दैनिकीमा निगरानी नगर्दा उनीहरू कुलतको बाटोतिर लाग्न सक्छन्, एसपी राठौरले भने । लागूऔषध ओसारपसार र प्रयोगकर्ताको हिसाबले हेटौंडा अग्रपंक्तिमा रहेको छ ।"
प्रहरी कार्यालयमा परामर्श केन्द्र,"(चितवन)  लागूऔषध प्रयोगलाई निरुत्साहित गर्न चितवन जिल्ला प्रहरी कार्यालयको हाताभित्रै निःशुल्क परामर्श केन्द्र सञ्चालनमा आएको छ । भरतपुर महानगरपालिकाकी मेयर रेणु दाहालले शुक्रबार केन्द्रको उद्घाटन गरिन् । प्रहरीले लागूऔषध नियन्त्रणका लागि कानुनी गतिविधि गर्दै आए पनि कानुनी कारबाहीका साथै परामर्श सेवा पनि आवश्यक देखिएको प्रहरी महानिरीक्षक सर्वेन्द्र खनालले बताए । वागमती प्रदेश कार्यालयका प्रमुख प्रहरी नायव महानिरीक्षक (डिआईजी) शेरबहादुर बस्नेतले लागूऔषध ओसारपसार, भण्डारण र सेवन कानुनबाट वर्जित काम भएको बताए । यस्तो काम गरेमा कानुनी कारबाही हुन्छ, तर जो लागूऔषधको जोखिममा छन्, त्यो समूह पहिचान गरेर परामर्श सेवा सञ्चालन गरे समाजमा लागूऔषधको माग कम हुन्छ, डिआईजी बस्नेतले भने । नेपाल प्रहरीको लागूऔषध नियन्त्रण ब्युरोका प्रमुख वरिष्ठ प्रहरी उपरीक्षक (एसएसपी) बसन्त लामाले तथ्यांक विभागले ०६९ सालमा गरेको सर्वेक्षणमा लागूऔषध प्रयोगकर्ताको संख्या बर्सेनि ११ दशमलब ३६ प्रतिशतले बढ्ने गरेको जानकारी दिए । यो संख्या रक्सी र गाँजा खानेबाहेकको हो, उनले भने, गृह मन्त्रालयले हालै गरेको सर्वेक्षणले अवस्था झनै जटिल देखाएको छ । प्रारम्भिक विश्लेषणमा देशमा डेढदेखि दुई लाख लागूऔषध प्रयोगकर्ता छन् । १६ देखि ४५ वर्ष उमेरका व्यक्ति अत्यधिक प्रयोगकर्ता छन् । अपराधको कारण विश्लेषण गर्दा ७० प्रतिशत भूमिका लागूऔषधको देखिएको उनले बताए । अप्राकृतिक मृत्यु हुने ८० प्रतिशत कारण लागूऔषध प्रयोग रहेको पनि उनले जानकारी दिए । परामर्श केन्द्रको भौतिक पूर्वाधार प्रहरीले बनाए पनि विज्ञ प्रशिक्षक राखेर केन्द्र सञ्चालन महानगरपालिकाले गर्ने मेयर दाहालको बताइन् । प्रहरी महानिरीक्षक खनालले लागूऔषध प्रयोगकर्तालाई सामाजिक लाञ्छना सहनुपर्ने अवस्थाबाट अन्त्य गरेर परामर्शमा लैजान सके नियन्त्रणको काममा सहयोग पुग्ने बताए ।"
चोरी गर्ने गिरोह पक्राउ,"काठमाडौं (कास) महानगरीय प्रहरी वृत्त सातदोबाटोले चोरीमा संलग्न गिरोह पक्राउ गरेको छ । ललितपुर महानगरपालिका१७ ग्वार्कोबाट डाँका तथा चोरीमा संलग्न कास्कीका सुरेश भुजेल, भारत दार्जिलिङका प्रशान्त तामाङ भन्ने युवराज क्षेत्री, काभ्रेका युवराज खड्का पक्राउ परेका हुन् । चोरीका सामग्री खरिद गर्ने भारत घर भई कलंकी बस्ने छोटु मिया, ओमबहाल बस्ने तबेज सन्सुरी भन्ने तब्रेज मन्सुरी, तीनकुने बस्ने सत्रुधन राय, गोठाटार बस्ने गहुल थामी र टेकु बस्ने रविन परियारलाई समेत नियन्त्रणमा लिइएको वृत्त प्रमुख प्रहरी नायव उपरीक्षक मित्रबन्धु शर्माले बताए । चोरीका लागि प्रयोग गरिएको बा २ ज ३९२६ नम्बरको ट्याक्सी र ट्याक्सी चालक रामेछापका रामबहादुर घिसिङसमेत पक्राउ परेका छन् ।"
बाह्रबिसेमा तालाबन्दी,"सिन्धुपाल्चोक (कास) बाह्रबिसे नगरपालिकाले जथाभावी संरचना भत्काएको भन्दै स्थानीयले नगरपालिका कार्यालयको गेटमा शनिबार ताला लगाएका छन् । बिनासूचना एक्स्काभेटर प्रयोग गरी टहरा र संरचना बिगारेको भन्दै उनीहरूले बजारमा नाराबाजी गर्दै मेयर निमफुञ्जो शेर्पाको फोटो जलाए । मापदण्डभित्र रहे पनि भत्काइएका संरचना जीर्णोद्धार गर्नुपर्ने उनीहरूको माग छ । बजारलाई सुन्दर बनाउने गुरुयोजना र कुन संरचना, कति मिटर भन्ने मापदण्ड प्रस्तुत गरेर मात्रै संरचना हटाउने विषय अगाडि बढ्न दिइने बाह्रबिसे नगर सरोकार समितिका अगुवा हरिशरण श्रेष्ठले बताए । सूचना जारी गरेर अतिक्रमित संरचना हटाउने निर्णय गरेको र त्यसमा सबैको हस्ताक्षर रहेको मेयर शेर्पाको भनाइ छ ।"
एक महिनादेखि पढाइ ठप्प,"मकवानपुर (कास) विद्यार्थी आन्दोलनका कारण कृषि तथा वन विज्ञान विश्वविद्यालय वन संकाय हेटौंडाको पठनपाठन एक महिनादेखि ठप्प बनेको छ । विश्वविद्यालयले लिएको भर्ना प्रक्रियाको विरोध गर्दै विद्यार्थी आन्दोलित भएका हुन् । विश्वविद्यालयले निर्धारण गरेको मेरिट कोटाअनुसार नभएर आफूखुसी छात्रवृत्ति छनोट गरिएको भन्दै उनीहरूले पुस ७ गतेदेखि तालाबन्दी गरेका थिए । प्रवेश परीक्षामा मेरिट छनोट गर्दा निजी क्याम्पसलाई प्रोत्साहन दिइने गतवर्षको नियमलाई परिवर्तन गरिएपछि आफूहरू आन्दोलित भएको अखिल नेपाल राष्ट्रिय स्वतन्त्र विद्यार्थी युनियनका अध्यक्ष अंकित खतिवडाले बताए । प्रवेश परीक्षामा कम योग्यता भएकालाई छात्रवृत्ति छनोट गरिएको, योग्यताक्रममा माथिल्लो स्थानमा रहेका विद्यार्थर्लीाई यूडीएफ या निजी क्याम्पसमा भर्ना गर्न बाध्य बनाएको भन्दै चिन्ता व्यक्त गरे । उनीहरूले विश्वविद्यालयसहित डिन कार्यालय, आर्थिक शाखा र प्रशासन शाखामा समेत तालाबन्दी गरेका छन् ।"
रक्षा नेपाललाई दृष्टिविहीनको सहयोग,"काठमाडौं (कास) रक्षा नेपालको आश्रयमा रहेका किशोरीहरूको सहयोगार्थ काठमाडौंका दृष्टिविहीन युवाले ५० हजार रुपैयाँ बराबरको खाद्यान्न उपलब्ध गराएका छन् । शनिबार रक्षा नेपालकै आश्रयगृहमा पुगेर सहयोग हस्तान्तरण गरे । आश्रयमा रहेका किशोरीलाई उनीहरूले सांगीतिक प्रस्तुति पनि दिए । दृष्टिविहीन विचराका पात्रमात्रै नभएर अरूलाई पनि सहयोगका हात फैलाउन सक्छन् भन्ने कुरा समाजलाई देखाउन सहयोग गरेका हौं, ललितपुर नेत्रहीन संघका अध्यक्ष पर्वतराज विष्टले भने । दृष्टिविहीन युवाले व्यक्तिगत रकम जम्मा गरेर सहयोग जुटाएका हुन् । रक्षा नेपालले १६ वर्षदेखि हिंसापीडित महिलाको उद्धार गर्दै आएको छ । नेपालकी अध्यक्ष मेनुका थापाले दृष्टिविहीन युवाले गरेको सहयोगले हौसला थपेको बताइन् ।"
खुला ठाउँ खोइ ?,"(काठमाडौं)  टुँडिखेलको बारमा प्रदर्शन गरिएका तस्बिर हेरेपछि त्यहाँ राखिएको सेतो कपडामा एक बालकले लेखे आई नीड ओपन स्पेस टु प्ले । उनी रहेछन्, दरबारमार्गको जामे मस्जिदमा कक्षा ४ पढ्दै गरेका समीर रहमान । साथीसँग घुम्दै आएका रहमानले आफ्नै सुरमा लेखेर फर्किंदै गर्दा अकुपाई टुँडिखेल अभियानका संयोजक विजय श्रेष्ठले उनलाई रोके । उनले लेखेकै ठाउँमा लगेर फोटो खिचे अनि भने, खुला ठाउँको महत्व तिमीले बुझेका रहेछौं । तिम्रै मस्जिदछेउमा मेरो पाउँ पसल छ, त्यहाँ गएर दुई पाकेट लिएर जाऊ, तिमीलाई उपहार भयो । अभियानको दसौं हप्ता शनिबार गरिएको फोटो प्रदर्शनी हेर्न बालकदेखि वृद्धसम्मको भीड थियो । हामी नबिर्सौं शीर्षकमा तन्नेरी चासोको संयोजनमा भएको प्रदर्शनीमा चन्द्र शमशेरले दास मुक्त गर्दै गरेको तस्बिरदेखि अहिले खुलामञ्च मासेर निर्माण सामग्री राखिएका, पार्किङ गरिएका तस्बिर समावेश छन् । यहाँ राखिएको सबैभन्दा पुरानो तस्बिर दास मुक्त घोषणा गर्दाको हो । यो ऐतिहासिक चौतारो अहिले छैन, संयोजक श्रेष्ठले तस्बिर देखाउँदै भने, चौतारोजस्ता धेरै इतिहास यहाँबाट मासिएका छन् । टुँडिखेलका पुराना तस्बिर देखाएर महत्व बुझाउने कोसिस गरेका हौं । जुद्ध शमशेरले १९९० सालको भूकम्पमा राहत र पुनर्निर्माणको घोषणा गरेको तस्बिर पनि पुरानोमध्येमा पर्छ । राणा शासनको बेला विदेशी पाहुनाको स्वागत र सार्वजनिक घोषणा यही टुँडिखेलको चौतारोबाट गरिन्थ्यो तर पञ्चायतकालमा भत्काइयो । यसलाई पुनर्स्थापना गर्नुपर्ने मागसहित अभियानको दोस्रो साता खरीको बोट रोपिएको छ । बीपी कोइराला, गणेशमान सिंह, मदन भण्डारी, शैलजा आचार्य, साहना प्रधानलगायत दिंवगत नेताले टुँडिखेलको मञ्चमा भाषण गरिराखेको तस्बिर पनि प्रदर्शनीमा छन् । ०४६ सालको जनआन्दोलनपछि प्रजातन्त्र आएको खुसीयालीमा यही मञ्चमा विजयसभा भएको थियो । ०६३ मा लोकतन्त्र प्राप्तिपछि पनि यही मञ्चबाट विजयसभा गरिएको थियो । ५० वर्षअघिको काठमाडौं कस्तो थियो भनेर झल्काउने तस्बिर पनि यहाँ छन् । बागबजार क्षेत्रको हरियाली फाँट, पातला बस्ती र बौद्ध क्षेत्रको हराभरा खेतले त्यो बेलाको खुला काठमाडौंका झल्को दिन्छ । त्यतिबेलाको काठमाडौं त सिंगापुरभन्दा पनि सुन्दर रहेछ, नुवाकोटकी संरक्षणकर्मी दीपज्योति श्रेष्ठले भनिन्, ५० वर्षमै काठमाडौं कति कुरूप भएछ भन्ने यी तस्बिर हेरेर अनुभूत भयो । खुलामञ्चको महत्व दर्शाउने तस्बिर पनि प्रदर्शन गरिएका छन् । हाम्रा पितापुर्खाले अनन्तकालदेखि संरक्षण गर्दै आएको टुँडिखेलमा अहिले बसपार्क, पसल, पार्किङ अनधिकृत रूपमा राखिएको छ, संरक्षणकर्मी आलोकसिद्धि तुलाधरले भने, यो स्थिति कायम रहे भविष्यका सन्ततिले यो महत्वपूर्ण क्षेत्र गुमाउनुपर्ने हुन्छ । अभियान गत कात्तिक २३ गतेबाट सुरु भएको हो ।"
नारायणहिटी नजिक इतिहासको झल्को,"(काठमाडौं)  मुख्य गेट पुग्नासाथ दुवैतर्फ पार्किङ । अगाडि सङ्लो पानीको फोहोरा । मुख्य स्मारकमा हिमाल, पहाड र तराई झल्किने नेपालको आकृति । त्यही आकृतिमा छानाबाट आइरहेका प्रकाशका राता किरण । नारायणहिटी दरबार संग्रहालयको पूर्वतर्फ बनेको गणतन्त्र स्मारक हो यो । आन्दोलनका क्रममा मृत्यु भएका, बेपत्ता पारिएका र अंगभंग भएकाहरूको स्मरणमा स्मारक बनाइएको हो । जल, आकाश र प्रकाशलाई महत्वपूर्ण अंग हुनेगरी स्मारक निर्माण गरिएको सहरी विभागले जनाएको छ । ४५ करोड रुपैयाँको लागतमा निर्माण गरिएको स्मारकमुनि दुई वटा बेसमेन्ट छन् । पहिलो बेसमेन्टमा गणतन्त्र प्राप्तिका क्रममा खिचिएका तस्बिर, विभिन्न चरणको जनआन्दोलनका सहिदको तस्बिर राखिएका छन् । दोस्रो बेसमेन्टमा नेपालको संविधानसम्बन्धी विभिन्न विषयवस्तु संग्रह गरिनेछ । इन्टेरियरको काम बाँकी रहेकाले पूरा गर्न केही समय लाग्ने सहरी विकास तथा भवन निर्माण विभागले जनाएको छ । स्मारकमा दुई सय मानिस अट्ने कक्ष पनि निर्माण गरिएको छ । स्मारक घुम्न आउने आन्तरिक तथा बाह्य पर्यटकलाई गणतन्त्र प्राप्तिको संघर्षका श्रव्यदृश्य यही कक्षमा देखाइनेछ । स्मारकको अग्रभागमा ५ टनको ढुंगामा खोपेर नेपाल संविधान २०७२ लेखिएको छ । सहरी विकास मन्त्रालयले यो स्मारक नारायणहिटी संग्रहालय तथा गणतन्त्र स्मारक सञ्चालन तथा व्यवस्थापन विकास समितिलाई शुक्रबार हस्तान्तरण गरेको छ । सहरी मन्त्रालय मातहत सहरी विकास तथा भवन निर्माण विभागले स्मारक निर्माण गरेको हो । समितिका प्रमुख कार्यकारी निर्देशक दाहालले एक वर्षभित्र संग्रहालयलाई पनि अन्तर्राष्ट्रिय रूप दिने बताए । सहिदप्रति सम्मान गर्ने स्थलको रूपमा विकास गर्ने योजना छ, स्मारकभित्र रहेको खुला थिएटरलाई अमूर्त सम्पदास्थल बनाउँछौं, उनले भने । ऐतिहासिक उपलब्धि प्राप्तिका लागि सहादत गर्ने सहिदको सम्झनामा सरकारले ०६८ सालमा स्मारक बनाउने निर्णय गरेको थियो । ०६८ चैत महिना १४ गते नारायणहिटी दरबार संग्रहालयको पूर्वतर्फको ८२ रोपनी जग्गामा तत्कालीन प्रधानमन्त्री बाबुराम भट्टराईले गणतन्त्र स्मारकको शिलान्यास गरेका थिए । अहिले ३५ रोपनी जग्गामा मात्र पार्क निर्माण गरिएको छ । गत जेठमा राष्ट्रपति विद्यादेवी भण्डारीले स्मारकको उद्घाटन गरेकी थिइन् ।"
पशुपतिभित्रका घरटहरा भत्काइने,"काठमाडौं (कास) पशुपति क्षेत्र विकास कोषले पाशुपत क्षेत्रभित्र निर्माण भएका अवैध घरटहरा, पालीलगायत संरचना हटाउने भएको छ । कोषले सातदिने समयसीमा तोकेर अवैध संरचना हटाउन निर्देशन दिँदै नहटाए आफैं हटाउने सूचना जारी गरेको छ ।कोषको खुलाचौर, कैलाशडाँडा, मृगस्थली, गोरखनाथक्षेत्र, वनगणेश, पञ्चदेवल वृद्धाश्रम, भकुन्डोल क्षेत्रमा अव्यवस्थित तवरले सयौं घरटहरा र छाप्रा बनाएर वर्षौंदेखि बसोबास भइरहेको छ । ती स्थानमा व्यवसायसमेत सञ्चालन हुँदै आएको छ । अवैध संरचनाका कारण पशुपति क्षेत्र अव्यवस्थित र दुर्गन्धित हुनुका साथै वातावरणसमेत प्रदूषित बनिरहेको छ । आफूसँग पूर्वअनुमति नलिई वर्षौंदेखि अनधिकृत रूपमा बसोबास गर्दै आएको जनाउँदै कोषले त्यस्ता संरचनाले पशुपति क्षेत्रको सौन्दर्यमा नकारात्मक असर परिरहेको र भक्तजन, तीर्थयात्री तथा पर्यटकको आवागमनमा अवरोध पुगेको उल्लेख गरेको छ । सूचनामा पशुपति क्षेत्रबाहिर कोषको जग्गा तथा मूल या सहायक सडक अतिक्रमण गरेर बनाइएका संरचनासमेत हटाइने उल्लेख छ । पशुपति क्षेत्रभन्दा बाहिर सयौंले मूल र सहायक सडक तथा निजी क्षेत्रको जग्गा अतिक्रमण गरेर घरटहरा तथा पाली बनाएका छन् । आफ्नो क्षेत्रभित्र र बाहिर अतिक्रमण गरेर बनाइएका अनधिकृत संरचना हटाउन माघ ७ सम्मको समयसीमा दिँदै कोषले ८ गतेदेखि हटाइने जनाएको छ ।"
थन्कियो राडरगन,"सडक सुरक्षा सामग्री हस्तान्तरण महानगरीय प्रहरी वृत्त थिमिलाई चारवटा मोटरसाइकलसहित सडक सुरक्षा सामग्री हस्तान्तरण गरिएको छ । समुदाय प्रहरी साझेदारी कार्यक्रमअन्तर्गत सडक दुर्घटना न्यूनीकरणका लागि करिब १८ लाख रुपैयाँ बराबरको सडक सुरक्षा सामग्री हस्तान्तरण गरिएको हो । मध्यपुर थिमि नगरपालिका, स्थानीय वित्तीय संघसंस्था र विद्यालयलको सहयोगमा खरिद गरिएको मोटरसाइकल, ह्वीललक, म्याजिक लाइट, ब्रेथलाइजर, टर्च लाईट, फ्लोरिसेन्ट ज्याकेटलगायत प्राप्त भएको वृत्त प्रमुख डीएसपी शान्तिराज कोइरालाले बताए । सामग्री हस्तान्तरण गर्दै भौतिक पूर्वाधार तथा यातायातमन्त्री वसन्तकुमार नेम्वाङले स्थानीय स्तरबाटै सडक दुर्घटना न्यूनीकरणको पहल हुनु उदाहरणीय काम भएको बताए ।"
सहरका पोखरी : सहरवासीको जीवन,"काठमाडौं उपत्यकाभित्र सहरहरू जति फैलिँदै छन्, सहरवासीलाई प्राण भर्न सघाउने रुखबिरुवा, खुलास्थान र पोखरीहरू उति नै मासिँदै छन् । पछिल्ला दशकहरूमा यहाँ सहरका नाममा सिमेन्ट र कंक्रिटको जंगल मात्रै हुर्काइएको छ । नगरलाई सिंगार्न र कलात्मक बनाउन नयाँ उपाय अपनाउनु त परको कुरा, पुर्खाहरूले आफ्नो परम्परागत ज्ञानका आधारमा जगेर्ना गर्दै आएका जीवनदायी पोखरीहरू पनि यसबीचमा मासिँदै गएका छन् । विगतका यस्ता सम्पदाजन्य वैभवहरू आज हराउँदै जानु भनेको हामीले माल पाएर पनि चाल नपाउनु हो । उपत्यकाका तीन सहर मा भएका ११८ पोखरीमध्ये अहिले विरलै मात्रै सही हालतमा छन् । तीमध्ये २५ पोखरीमा विभिन्न भवन बनेका छन् । १७ पोखरी मैदान भएका छन् । ९ पोखरी सुक्खा छन् । धेरै पोखरी जीर्ण छन् । केही ढलान गरिएका छन् । दुइटामा प्रहरी भवन छन् । एउटामा मन्दिर छ, एउटामा शौचालय । कति ठूला पोखरी मासिएको त केही दशक पनि भएको छैन । जस्तो १६ रोपनीमा फैलिएको कुमारीपाटीको तः पुखु (पोखरी) ०४६ सालसम्म पुरानै स्वरूपमा थियो तर अहिले त्यहाँ व्यक्तिगत भवन ठडिएका छन्, पोखरी चार आना पनि बाँकी छैन । आफ्नो क्षेत्रका सम्पदाहरू संरक्षण गर्नुपर्ने दायित्व भएका स्थानीय तहकै भवनहरू पनि पोखरीमाथि ठडिएका छन् । ललितपुर, पुल्चोकको एउटै परिसरमा ३२ रोपनीमा फैलिएका चारवटा पलेस्वाँ (कमल) पोखरीमध्ये एउटामा ललितपुर महानगरपालिकाको भवन छ । अर्कोमा महानगरपालिकाले नै साउनदेखि पार्किङ सञ्चालन गर्न ठेक्का दिएको छ । मध्यपुर थिमिको प्राचीन पोखरी वंगा पुखु माथि ०३२ सालमै तत्कालीन गाउँ पञ्चायतले आफ्नो भवन बनाएको थियो । त्यसैलाई भत्काएर मध्यपुर थिमि नगरपलिकाले करिब तीन करोड रुपैयाँमा ६ नम्बर वडा कार्यालय भवन बनाउन लागेको छ । पोखरीहरू जगेर्ना गर्नुपर्ने सबैभन्दा ठूलो अभिभारा भएका स्थानीय तहको यो शैली उदेकलाग्दो छ । नगरपालिका र वडाले त आफ्ना भवन अरू सरकारी जग्गामा बनाएर पोखरीलाई फेरि ब्युँत्याउनु पो पर्छ । पोखरी मास्ने गल्ती नगरपालिकाको वर्तमान नेतृत्वको नहुन सक्छ । तर, सम्भव भएसम्म पोखरी पुनः ब्युँताउन पहल नगर्नु चाहिँ उनीहरूको गल्ती हो । यिनै काला बादलबीच पनि चाँदीको घेरा देखिएको छ पछिल्लो समय मासिएका कतिपय पोखरी पुनः स्थापित गर्न स्थानीय बासिन्दा जुर्मुराएका छन् । थिमिको वंगा पुखु पुनः स्थापना गर्न त्यहाँका नागरिक अघि सरेका छन् । भवन बनाइछाड्ने वडा नेतृत्वको हठका विरुद्धमा उभिएका छन् उनीहरू । ललितपुर, लगनखेलको सप्तपाताल पोखरी पुरानै अवस्थामा फर्काउन सर्वोच्च अदालतले गत असार २३ गते आदेश दिएपछि पोखरी पुनःस्थापना अभियानमा लागेकाहरू उत्साहित भएका छन् । काठमाडौं, ठमेलस्थित सिंहसार्थबाहु गुठीको पोखरीमा ठडिएको छाया सेन्टरविरुद्ध पनि स्थानीय बासिन्दाले सर्वोच्च अदालतमा मुद्दा दायर गरेका छन् । उनीहरू भवन भत्काएर पोखरी कायम गर्ने आन्दोलनमा छन् भने पोखरी निजी भएको दाबी सेन्टरको छ सत्यतथ्य सर्वोच्चले खुट्ट्याउला ।सम्पदाका, सहरी सभ्यता र सौन्दर्यका दृष्टिकोणले मात्र होइन, प्रकृति, पर्यावरण र मानव जीवनका हिसाबले पनि उपत्यकाको पोखरीहरूको सम्भार र संरक्षण गरिनुपर्छ । अनि मात्र सहरवासीको ज्यानमा साँच्चिकै प्राण भरिन्छ । पोखरीले सहरलाई शोभा मात्र दिँदैन, भूमिगत पानीको स्रोत बचाइराख्छ । जमिनमा पानी पुनर्भरण भई बस्तीका धारा र इनारहरू सुक्न दिँदैन । बढ्दो जलवायु परिवर्तनसित जुध्नका लागि त यस्ता पोखरी अझ धेरै चाहिन्छन् । कृत्रिम रूपमै पनि बनाउनुपर्ने हुन्छ तर यहाँ त भएकै पनि नासिएका छन् । सम्भव भएजति अवस्थामा तिनीहरूको पुनःस्थापना आवश्यक छ । यसका लागि केही स्थानमा देखिएको नागरिक जागरुकता उत्साहवर्धक छ जसको अनुकरण अन्यत्र पनि हुनुपर्छ । स्थानीयवासीलाई हैंसे गर्न लगाएर होस्टे गर्ने आफ्नो भूमिका नगरपालिकाहरूले भुल्नु हुँदैन । सबै नगरपालिकाले कहाँ, कति पोखरी, कुन हिसाबले मिचिएको र मासिएको छ अनि तिनलाई पुनःस्थापना गराउन के गर्नुपर्छ भनेर विस्तृत अध्ययन गर्न आवश्यक छ । सार्वजनिक पोखरी मिचेर अन्य संरचना बनाइएका छन् भने तिनलाई भत्काएर पुनः पोखरी स्थापना गरिनुपर्छ ।विधिले चल्ने मुलुकमा नियम मिचेर बनेका संरचना जति नै ठूलो भए पनि भत्काइन्छन् । भारतको केरलामा हालैमात्र वातावरणीय संहिता मिचेर बनाइएको सयौं मानिस बस्ने बहुतले आवास सर्वोच्च अदालतको आदेशमा भत्काइएको थियो । यहाँ पनि ऐतिहासिक पोखरीहरू जगेर्ना गर्ने सवालमा कुनै सम्झौता गर्नु हुँदैन । विज्ञका अनुसार उपत्यकाका पोखरी रणनीतिक दृष्टिले बस्तीको सिरानमा, बीचमा र पुछारमा तीन किसिमले बनाइएका हुन् । सिरानका पोखरी वर्षात्को भेल बस्तीमा नपसोस् भनेर, बीचका पोखरी आकाशबाट बर्सिएको र नालीबाट आएको पानी जम्मा होस् भनेर । यसरी पुर्खाले सिर्जेर छाडिगएको सहरी ज्ञानको प्रयोगलाई आजको पुस्ताले नामेट पार्न खोज्नु आधुनिक चेतनामाथिकै धब्बा हो । पोखरीहरू मासिएपछि सहर केबल कंक्रिटको अस्थिपञ्जर मात्रै बाँकी रहन्छ । हामीले चाहेको सहर निर्जीव अस्थिपञ्जरहरूको थुप्रो होइन, खुला स्थान, हरियाली क्षेत्र र पोखरीहरूसहितको आधुनिक बस्ती हो । त्यसलै सहरी सभ्यताका अंग मानिने पोखरीहरू नमासौं, सबै लागेर जगेर्ना गरौं ।"
कांग्रेस प्रवक्तालाई पाँच प्रश्न,"मार्क्सवादको चेतमाथि महेन्द्रको आत्मा लेखमा कांग्रेस प्रवक्ता विश्वप्रकाश शर्माले महेन्द्रको राष्ट्रवादले नै कालापानी नेपालबाट फुत्कियो लेख्नुभएको रहेछ । यति लेख्ने धृष्टता गर्ने शर्माजीसँग निम्नलिखित प्रश्नको उत्तर दिने आँट छ ?१ नेपाली कांग्रेसबाट प्रधानमन्त्री भएका मातृकाप्रसाद कोइरालाले सन् १९५२ तिरै भारतीय सेना नेपाल हुलेर कालापानी इलाकादेखि पूर्वसम्म तिनका झन्डै २० वटा चेक पोस्ट खडा गराए । भारत र चीनको पहिलो युद्धपछि भने भारतले अलि पर रहेको चेक पोस्टलाई कालापानी सार्यो । १९५२ देखि १९६९ सम्म भारतीय सेना नेपालमा पाल्ने नेपाली कांग्रेस हो कि होइन ? राजा महेन्द्रले सन् १९५९ मा सत्ता लिएपछि मात्र भारतीय सेना फर्काउन थालियो । त्यहीबीच राजा महेन्द्रको मृत्यु हुनु ठूलो दुर्भाग्य भयो ।२ कोसी सम्झौता, गण्डक सम्झौता, महाकाली सन्धि, पटकपटक भारतीयहरूलाई नेपाली नागरिकता दिन ऐननियमको निर्माण, महाकालीको महेन्द्रनगरको बनबासा जोडिने पुलको बीचमा रहेको नेपालभारत सीमालाई अब झन्डै २ किलोमिटर नेपालतर्फ ल्याउने नेपाली कांग्रेस हो कि होइन ?३ सुगौली सन्धिपछिको ग्रेटर नेपाल अवधारणाबाट डराउँदै आएको भारतलाई खुसी पार्न पहिलो पटक कांग्रेस नेतृत्व र वर्तमान प्रधानमन्त्रीको अग्रसरतामा महाकाली सन्धि गरी महाकालीलाई नेपालको पश्चिम सीमा नदी भनेको हो कि होइन ? सबै नदीमा सम्झौता लेखियो, महाकालीको सन्दर्भमा भने सन्धि भनी संसद्बाट पास गरियो । यो राष्ट्रघात हो कि होइन ? अब महाकालीपश्चिम ग्रेटर नेपालबारे बोल्ने ढोका बन्द भयो । ४ नेपाली कांग्रेस दूधले नुहाएको हो भने, नेपाली समाजमा पहिलेपहिले तेरो घरमा कांग्रेस पसोस् भन्ने श्राप किन दिइन्थ्यो ?५ २०४७ सालपछि नेपालमा स्थापित पाँच दर्जन कलकारखाना विदेशीलाई बेच्ने को हो ? शर्माजी, नेपाली जनताले तपाईं जस्ता युवकबाट निकै आशा गरेका छन्, तर कांग्रेसबाट होइन । त्यसैले नेपालको इतिहास नबिगार्नुस् । इतिहास भनेको राजनीतिशास्त्रको जननी हो । पहिले पढेर मात्र इतिहासबारे कलम चलाउने काम गर्नुस् । प्रेमसिंह बस्न्यात, बाँसबारी, काठमाडौं"
मिटर ब्याजले सिद्ध्याउँदै जीवन,"मिटर ब्याजको तनावमा थुप्रैले ज्यान गुमाउनुपरेको विषय केही समयदेखि निकै भाइरल बनिरहेको छ । त्यसैको एउटा उदाहरण हो धादिङको त्रिशूली नदीमा बिहीबार साँझ भएको सामूहिक आत्महत्या प्रकरण । पारिवारिक जीवनलाई सम्पन्न बनाउने चाहना हरेक मान्छेको हुन्छ । फरक यति मात्र हो, कोही ठूलो चाहना बोकेर जीवनको दौडमा हुन्छन् भने कोही सामान्य जीवन बाँच्नलाई पनि व्यवस्थापनको दौडमा हुन्छन् । यसैमा जब मानिस असफल हुन्छन्, तब अनावश्यक निर्णय लिन विवश हुन्छन् । विनय लामिछानेले दुई अबोध बच्चा र जीवनसाथीसहित त्रिशूलीमा हाम फालेर सामूहिक आत्महत्या गर्न लिएको निर्णय, त्यसैको एउटा रूप हो ।विनयले दुई पैसा कमाउन सुरुमा ठूलै साहस देखाएका रहेछन् । सहकारीमा सम्बन्ध विस्तार उनले हचुवाको भरमा गरेका छैनन् । उनले आफन्त र साथीभाइसँग पनि सरसापटी र ऋण लिए । यतिसम्म कि, अन्तमा उनले मिटर ब्याजमा ऋण लिने दुस्साहस गरेका छन् । तर पनि उनले समस्याको समाधान गर्न सकेनन् । अन्ततः उनले रोजेको सपनाको बाटो सामूहिक मृत्युको कारक बन्यो ।हाम्रो मुलुकमा केही गर्न चाहनेहरूको पक्षमा कानुन छैन । केही गर्न नसक्नेहरूको पक्षमा भएको कानुनले समाज उजाडिरहेको छ, मान्छेलाई बेइमानी गर्न र हिंसा मच्चाउन सिकाइरहेको छ । सरकारले नागरिक हितमा सही कार्यक्रम ल्याउन नसक्दा मेहनती नागरिकलाई दुहुने र मार्ने काम मात्र भइरहेको छ । वैदेशिक रोजगारीको आकर्षण चुलिएयता अहिले गाउँदेहातमा मिटर ब्याजीहरूको बिगबिगी छ, जसले पारिवारिकसामाजिक हिंसा बढाएको छ । मिटर ब्याजीहरूले सोझा नागरिकलाई कानुनी जालमा फसाउने र तिनको महँगो जग्गाजमिन हड्पिने गरेका छन् । कानुन र प्रहरीप्रशासन उनीहरूकै सेटिङमा चल्छन् । यस्तो बेला सरकारले मिटर ब्याजीहरूलाई छिटै र छुट्टै कानुन बनाएर कारबाहीको दायरामा ल्याउने, पीडितहरूको जमिन फिर्ता गराउने र सहज रूपमा सरकारले नै नागरिकलाई गाउँमै सहुलियत कर्जा दिने व्यवस्था गर्नुपर्छ । राजेश विद्रोही, लहान, सिरहा"
सरकारी पत्रमा त्रुटिको पुनरावृत्ति,"सरकारी निकाय, विशेष गरी प्रशासनिक फाँटका कर्मचारीले सरकारी कामकाजको भाषामा लापरबाही गरेका उदाहरण दिनप्रतिदिन दोहोरिँदै गएका छन् । केही समयअघि परराष्ट्र मन्त्रालयद्वारा गरिएको वैदेशिक पत्राचारमा समवेदना प्रकट गर्नुपर्ने ठाउँमा हार्दिक बधाई भन्ने उल्लेख गरिँदा विदेशमा समेत नेपालको नाक काटिएको अनुभूति भयो । त्यस्तै, माघ ३ गते राष्ट्रपति कार्यालयका प्रवक्ता हरिप्रसाद दाहालद्वारा हस्ताक्षर गरी जारी गरिएको जापानका उपप्रधानमन्त्रीको शिष्टाचार भेटघाटसम्बन्धी विज्ञप्तिमा आज २०७६ माघ १० गते शुक्रबार उल्लेख गरिनु क्षम्य मान्न सकिँदैन । त्यस्तै त्रुटि कुनै सामान्य नागरिकले वा तल्लो तहको कर्मचारीले गरेको भए उसलाई विशेष कारबाही हुने थियो तर उपल्लो निकायबाट भएका यस्ता कमजोरीलाई सामान्य मानेर बेवास्ता गर्ने प्रचलन बढ्दै जानु निश्चय नै गम्भीर चिन्ताको विषय हो । मुहान धमिलिए त्यसका शाखाप्रशाखा धमिलिन्छन् भन्ने कुरालाई दृष्टिगत गरी सर्वप्रथम नेपालका उपल्लो निकायबाट हुने त्रुटिहरूलाई निराकरण गर्नु आवश्यक छ । साथै यस्ता त्रुटि गर्ने तथा बारम्बार दोहोर्याउने जिम्मेवार व्यक्तिलाई यथोचित कारबाही गर्ने विषयमा पनि सरकारको गम्भीर ध्यानाकर्षण हुनुपर्ने देखिन्छ । डा मतिप्रसाद ढकाल, गैंडाकोट१, विकासचोक, नवलपुर"
आफैंलाई फसाउने दाहाल स्वीकारोक्ति,"सशस्त्र द्वन्द्वमा मारिएकामध्ये ५ हजार जनाको जिम्मेवारी आफूले लिने उद्घोष गरेर नेकपाका अध्यक्ष पुष्पकमल दाहालले हत्याको राजनीतिलाई स्वीकार गरेका छन् । मानवता विरुद्धको अपराधमा देशभित्र सजाय पाउन नसके पनि अन्तर्राष्ट्रिय न्यायालयबाट कानुनी उपचारको अवस्था ज्युँदै रहेका बेला आएको दाहालको उद्घोष उनको अपराधको अकाट्य प्रमाण भएको छ । हिंसात्मक क्रियाकलाप दबाउन सरकारका तर्फबाट हदैसम्मको बल प्रयोग भएको र पटकपटक तत्कालीन सरकारले धैर्य गुमाएको तथ्य सर्वविदितै छ । सरकार र माओवादी दुवैतर्फबाट चरम आपराधिक गतिविधि सञ्चालन भएको र असंख्य पीडितहरू न्यायको खोजीमा अझैसम्म भौंतारिइरहेका बेला दाहालको सार्वजनिक स्वीकारोक्तिले पीडितहरूमा उनले अबचाहिँ सजाय पाउनेमा विश्वास जागेको अनुमान लगाउन सकिन्छ । स्मरणीय छ, हिंसाको भविष्य छैन र शान्तिको विकल्प छैन । यही बुझेर, विगतमा आफूबाट भएको हिंसात्मक गतिविधिको पश्चात्तापका रूपमा दाहालले त्यस्तो अभिव्यक्ति दिएका थिए होलान्, तर आफ्नै खुट्टामा बन्चरो हाने जस्तो भयो ।अर्कातिर, अदालतले दोषी करार गरी जेल जीवन बिताइरहेका रेशम चौधरीका सवालमा उनको भनाइले न्यायालयको सर्वोच्चतामाथि अर्को प्रहार गरेको छ । रेशम चौधरीलाई छिट्टै जेलमुक्त गर्ने उनको उद्घोष राजनीतिक दादागिरीको पराकाष्ठा हो । एकातिर ५ हजार मान्छेको हत्याको जिम्मेवारी लिने स्वीकारोक्ति, अर्कातर्फ अदालतले दोषी करार गरेपछि जेल चलान भएको व्यक्तिलाई उन्मुक्ति दिने घोषणाले दाहालको हतासा छताछुल्ल पारिदिएको छ । सभामुख पदका लागि पूर्वएमाले र पूर्वमाओवादी पार्टीबीच भइरहेको छिनाझपटीका बीच आलो रगतले लतपतिएको इतिहास देखाउँदै वर्तमानमा हिंसात्मक कृत्यमा संलग्न आफ्ना पूर्वमतियार चन्द समूहलाई उत्साहित बनाउनसमेत दाहालले कार्ड फालेका त होइनन् भनी सन्देह गर्ने ठाउँ छ । सभामुख पदको सौदाबाजी, चन्द समूहप्रतिको लचकता वा प्रधानमन्त्री बन्ने मृगतृष्णा जे भने पनि ५ हजार मान्छेको हत्याको जिम्मेवारी लिएर दाहालले आफैंविरुद्ध साक्षी बकेका छन् । उत्तम पुडासैनी, जोरपाटी, काठमाडौं"
निर्णायक नेतृत्वको संघारमा कांग्रेस,"न्पोली कांग्रेसको १३ औं महाधिवेशन सम्पन्न भएको आउँदो फागुनमा चार वर्ष पूरा हुँदै छ । सामान्यतया कांग्रेस यति बेला १४ औं महाधिवेशनले रंगिनुपर्ने थियो, तर सभापति शेरबहादुर देउवाले २०७७ फागुनमा मात्र अधिवेशन गर्ने घोषणा गरेका छन् । पार्टीमा एकातिर गुटगत विवाद चुलिएको छ भने अर्कातर्फ भावी नेतृत्व र यसले लिनुपर्ने बाटोबारे चर्चा बढ्न थालेको छ । निर्धारित कार्यकालमा अधिवेशन नहुनुनगर्नु कांग्रेसको नियति नै भएको छ । नेतृत्व कब्जा गर्नेले आफ्नो अनुकूल नभएसम्म कानुन, नियमले दिए हदैसम्म तन्काउने परम्परा बसेको छ । सके त अधिवेशनै नगर्ने प्रवृत्ति बढ्दो छ, भ्रातृ संगठन यसका दृष्टान्त हुन् । असहमत पक्ष पनि समयमै अधिवेशन गर्न खासै लागिपरेको देखिएन । सबै जना पार्टीको संस्थागत सुदृढीकरणमा भन्दा आआफ्नो अनुकूल समयको प्रतीक्षामा रहे । अन्यथा, चारवर्षे कार्यकालमा अधिवेशन गर्न नसकिने र नहुने कुनै कारणै थिएन । राजनीतिक दल इतिहासको एउटा कालखण्डमा निश्चित मुद्दा र उद्देश्य लिएर जन्मिन्छ । नेपाली कांग्रेस निरंकुश जहानिया राणाशासनको अन्त्य गरेर मुलुकमा लोकतान्त्रिक शासन व्यवस्था स्थापनाका लागि जन्मिएको पार्टी हो । अहिले राणाशासन समाप्त भएको सात दशक पार हुँदै छ । लोकतन्त्र स्थापनाको ऐतिहासिक कीर्ति र प्रगतिशील सामाजिकआर्थिक रूपान्तरणको इमेज बनाएको थियो कांग्रेसले । निर्दलीय पञ्चायतको आवरणमा राजाको निरंकुशताविरुद्ध तीस वर्षसम्म लोकतन्त्रका पक्षमा निरन्तर आन्दोलनमा थियो । संघर्ष, त्याग र बलिदानका गाथाले भरिएको थियो । त्यो कांग्रेस आज कता हराएको छ, बत्ती बालेर खोज्नुपर्ने भएको छ । मुद्दा सधैं एउटै हुँदैन, समय र अवस्थाले निर्धारण गर्छ । प्रतिगामी ज्ञानेन्द्र राजले संवैधानिक राजतन्त्र मात्र होइन, राजसंस्थाकै सन्दर्भ समाप्त गर्यो र मुलुकमा गणतन्त्र अपरिहार्य भयो । माओवादी विद्रोहले संविधानसभाको मुद्दालाई ब्युँत्यायो । २०६२६३ को आन्दोलन, शान्ति प्रक्रिया, मधेस विद्रोहले संघीयता, समावेशिता, समानुपातिकतालाई अपरिहार्य बनायो । कांग्रेस यी कुरामा फरक थिएन, सँगै थियो । लोकतन्त्र, परिवर्तन र प्रगतिका कुनै पनि मुद्दामा आवाज मुखरित गर्ने मानिसको कमी थिएन कांग्रेसमा । नरहरि आचार्य, गगन थापाहरूले ज्ञानेन्द्रले सत्ता लिँदा तत्कालै गणतन्त्रको माग अघि बढाएका थिए । नेवि संघले सडकमा गणतन्त्रको नारा घन्काइरहेको थियो । शान्ति प्रक्रिया, संविधानसभा, संघीयता, समावेशिता लगायतका मुद्दामा यसको वैचारिक वृत्त प्रतिनिधित्व गर्नेहरू अग्रपंक्तिमा थिए । गिरिजाप्रसाद कोइरालाबिनाको शान्ति वार्ताको प्रयास राजा, कम्युनिस्ट दुवैले गरेका थिए । तर माओवादीलाई शान्ति प्रक्रियामा डोर्याउन मात्र होइन, निर्णायक बनाउने गिरिजाप्रसाद नै थिए । गिरिजाप्रसाद अर्थात् कांग्रेसलाई झिकिदिने हो भने २०६२७२ को इतिहास नै बन्दैन ।तर यी मुद्दाको अगुवाइ गर्ने श्रेय किन कांग्रेसले पाउन सकेन ? किन पछि पर्यो कांग्रेस ? प्रजापरिषद्ले कांग्रेसभन्दा दशकपहिले नै राणाशासनविरुद्ध आन्दोलन छेडेको थियो । तर २००७ सालमा क्रान्ति सफल भएपछि किन पछि पर्यो प्रजापरिषद् ? पछि पर्यो मात्रै होइन, अस्तित्व नै लोप भयो किन ? गणतन्त्रलगायत २०६२६३ आन्दोलनको एजेन्डा सेटर मानिएको र पहिलो संविधानसभामा पहिलो शक्ति बनेको माओवादी दोस्रो संविधानसभा चुनावमा किन खुम्चियो र आज किन हरायो ? कम्युनिस्ट एकता एउटा कुरा हो, तर स्थापित पार्टीको सैद्धान्तिक र सांगठनिक विलय निकै विचारणीय कुरा हो । विचारको अगुवाइ परिवर्तनको सोच भएको जसले पनि गर्न सक्छ । २०६२६३ को आन्दोलनमा नागरिक अगुवाइ यसको उदाहरण हो । तर पार्टीको नेतृत्वले त्यसको अगुवाइ स्थापित गर्न सकेन भने केही नेता वा वैचारिक वृत्तले पैरवी गर्दैमा जनतामाझ त्यो इमेज बन्दैन, बन्दो रहेनछ । कांग्रेसको वर्तमान अवस्थाले त्यसको पुष्टि गर्छ । राजनीतिक पार्टीको औचित्य यसको नेतृत्व, नीति र जनसमर्थनको सान्दर्भिकताले मात्र पुष्टि गर्ने हो । मुद्दा समयको माग हो, नेतृत्वले समयको पदचाप बुझेर त्यसको अगुवाइ गर्न सक्नुपर्छ । बीपी कोइरालापछि कांग्रेसमा समयको पदचाप बुझ्ने नेता कोही देखिएन । मान्छे नभएका होइनन् । कांग्रेसको केन्द्रीय समितिमै रहेर त्यसलाई नरहरि आचार्य, प्रदीप गिरीहरूले बुझेका थिए । तर के गर्ने, पार्टी हाँक्ने हैसियतमा उनीहरू थिएनन् ! जनता पार्टीको मुख्य मागको पछि लागेका हुन्छन् । जस्तो सात सालमा राणाशासनको अन्त्य र कांग्रेस मात्र जनताले चिनेका थिए । पार्टीलाई नेताले चिनाउने हो । कांग्रेसका लागि त्यो काम बीपी कोइरालाले गरे । २०४६ सालमा गणेशमान सिंहले गरे । २०६२६३ मा गिरिजाप्रसादले गरे, तर त्यो संस्थागत हुन सकेन । नयाँ एजेन्डा र पुरानो कांग्रेसमा गिरिजाप्रसाद र पार्टी संगठन दुवै रुमलिइरहे । अहिले पनि त्यही अवस्था छ, नयाँ संविधान र पुरानो कांग्रेसको ।गणतन्त्र नेपालको यो राजनीतिक यात्राको श्रेय निश्चय पनि सर्वाधिक रूपमा कांग्रेसका नेता गिरिजाप्रसाद कोइरालालाई नै जान्छ । तर यसमा उनको समय पदचापको नीतिगत सोचभन्दा अनुकूल समयको उपयोग बढी निर्णायक थियो । मुद्दामा कांग्रेस पछि परेको पनि होइन, तर यी विषयमा कांग्रेसको संगठन र संस्थागत रूपमा विचारविमर्श आवश्यक ठानिएन । नरहरि आचार्यलगायत हामी गणतन्त्र, संघीयता, समावेशितालगायतका विषय लिएर देशव्यापी रूपमा गणराज्य अभियान मा लाग्दा पार्टीको संस्थापन पक्ष भने यसको विपक्षमा युवाहरूलाई प्रशिक्षण दिँदै थियो । सिद्धान्त, मूल्य र प्रणालीका जति कुरा गरे पनि पार्टी भनेको नेतृत्वको क्षमताले हाँक्ने खुला र विशाल मञ्च हो । उसको बुझाइ नै पार्टीका लागि यथार्थ हो, त्यही कुरा जनतामा सञ्चारित हुन्छ । तसर्थ नेतृत्वको विवाद भनेको क्षमताको मात्र बुझाइ होइन, नीति र गन्तव्यको पनि हो । पार्टीभित्र वैचारिक द्वन्द्व पनि हो यो ।मैले यो लामो पृष्ठभूमि किन दिँदै छु भने कांग्रेस अहिले संकटापन्न अवस्थामा छ । यसले सही नेतृत्व पाउन सकेन भने यो अरू सीमान्तीकृत र असान्दर्भिक हुने सम्भावना बढ्दो छ । कांग्रेस कमजोर हुनु भनेको लोकतन्त्रलाई घाटा लाग्नु पनि हो । घाटा मात्र होइन, मुलुक एकदलीय तन्त्रतर्फ उन्मुख हुने संकेत पनि देखिन्छ । यथावस्थामा कांग्रेसले त्यो सन्तुलन जोगाउन सक्ने देखिन्न । यसको विकल्प पनि देखिन्न । लोकतन्त्रका पक्षधरहरूको आस र भरोसा अझै कांग्रेसमा छ । त्यसलाई बचाउने वा पन्छाउने परीक्षामा कांग्रेसको १४ औं अधिवेशन छ । नेतृत्वमा निर्णायक परिवर्तन हुन सके मात्र जनताको त्यो भरोसा र साख जोगिनेछ ।नेपालमा कम्युनिस्ट पार्टी वा उसको नेतृत्वको सरकारका कारण लोकतन्त्रमाथि शंका गर्नुपर्दैन भन्ने मजस्ता धेरै व्यक्तिको बुझाइ थियो । २०४६ सालदेखि पटकपटकका आन्दोलनमा कांग्रेसकम्युनिस्ट सहकार्यले लोकतन्त्रका आधारभूत मूल्य (कोर भ्यालुज) र प्रक्रिया (प्रोसेस) मा चाहे हिजोका एमाले होऊन् वा माओवादी, नेपालको कम्युनिस्ट मेनस्ट्रिम र कांग्रेसबीच अब मौलिक विमति छैन, द्वन्द्व छैन भन्ने लागेको थियो । भिन्नता केही नीति र कार्यक्रम, प्राथमिकता र कार्यक्षमता मात्र हो भन्ने थियो । यो निचोड धेरै हदसम्म सही पनि हो । तर गएको चुनावपछि सरकार र सत्तारूढ नेकपाको रवैया हेर्दा यसमाथि पुनर्विचार गर्नुपर्ने भएको छ ।अहिले राज्यको बाह्य पहिचान कम्युनिस्टमय भएको छ । सत्तारूढ नेकपा चिनियाँ कम्युनिस्ट पार्टीको छाया (सेटेलाइट) जस्तो देखिएको छ । उसको प्याट्रोनेज मा रमाएको छ । कम्युनिस्ट पथमा सोझै नगए पनि नियन्त्रित शासनतर्फ उन्मुख हुँदै गरेका धेरै संकेत पाइन्छन् । यत्रो ठूलो बहुमत भएका बेला कम्युनिस्ट भावना, शासकीय उन्माद र अहंकार बढ्नु अस्वाभाविक होइन । तर त्यसले लोकतन्त्र नै खाने हो कि भनेर शंका गर्नुपर्ने र भय पाल्नुपर्ने अवस्थाचाहिँ निश्चय पनि राम्रो होइन । हाम्रो मात्र आशंका होइन, मानव अधिकार, नागरिक स्वतन्त्रता, स्वतन्त्र सञ्चार प्रवाहबारे अन्तर्राष्ट्रिय चासो र चिन्तासमेत बढ्दै गएको छ ।कांग्रेसको नीति, संगठन र जनसमर्थन त्यति खस्केको होइन । शीर्ष नेतृत्वमा यसको प्रस्तुति कमजोर भएको मात्र हो, बुझाइमा प्रस्टता नभएको हो । शीर्ष नेतृत्वको कुरा गर्दा कांग्रेस सभापतिमै ठोक्किन्छ । पार्टी हाँक्ने र जनमत बनाउने नेतृत्वदायी भूमिका उनैको हो, उनकै टिमको हो । अरूको भूमिका भनेको सहायक मात्र हो । गत स्थानीय, प्रादेशिक र संघीय तीनै तहमा नराम्रो पराजय भोगेपछि उनले नैतिक जिम्मेवारी लिँदै नयाँ नेतृत्वका लागि बाटो दिनुपर्थ्यो । उनीबाट अब कांग्रेस चल्दैन । अर्को चुनाव पनि उनकै नेतृत्वमा जानु भनेको कांग्रेसले राजनीतिक मृत्युवरण गर्नुजस्तै हो । नेतृत्व बाँचुन्जेल भोग्ने पद होइन, आवधिक जिम्मेवारी हो । यसलाई व्यक्तिगत प्रतिष्ठाको विषय नबनाई सम्मानजनक राजनीतिक विश्राम नै उनका लागि हितकर हुनेछ र कांग्रेसका लागि योगदान पनि । राजनीतिमा उनले पाउन बाँकी अब केही छैन । विश्राम लिनुपूर्व नेल्सन मन्डेलाले अफ्रिकी नेसनल कांग्रेसमा दिएको अन्तिम भाषण पढ्ने हो भने धेरै सहज र सन्तोषको बाटो खुल्नेछ ।कांग्रेसको नेतृत्वमा यतिखेर प्रत्यक्ष दुई तर सतहमा धेरै समूह नेतृत्वका लागि प्रयत्न गर्दै छन् । देउवाको विपक्ष अहिले निकै बलियो देखिएको पनि छ । तर त्यहाँ बहुकेन्द्र र आआफ्नै महत्त्वाकांक्षा छन् । कोइरालाहरूले साथ दिए रामचन्द्र पौडेल सभापतिमा विजयी हुने सम्भावना बलियो देखिन्छ । उनी राजनीतिलाई सम्मानित बनाउँछु भन्दै छन् । वास्तवमा यो सबैलाई खट्केको कुरा हो । अहिले राजनीतिमा त्याग, तपस्या र सेवाभाव बिलकुलै छैन । यस्तो कुरा गर्नेहरू राजनीतिमा नालायक मानिन्छन् । असल भनेर चिनिएकाहरू कांग्रेसबाट मात्र होइन, कम्युनिस्टलगायत राजनीतिबाटै बाहिरिएका छन् । झूट, लुट र भोगविलास राजनीतिको पर्याय भएको छ । यस्तो अवस्थामा पौडेलका यी कुराले धेरैलाई राहत दिन्छन् नै । तर कोइरालाहरू अब आफैं नेतृत्वमा आउन हतारमा छन् । देउवाको निरन्तरताभन्दा पौडेल वा कोइराला जो भए पनि तत्कालका लागि कांग्रेसमा केही नयाँपन सञ्चार होला, तर त्यसले कांग्रेसलाई अपेक्षित गति दिन सक्छ भनेर विश्वस्त हुन सकिन्न ।मेरो कसैप्रति आग्रह वा दुराग्रह छैन । कसैबाट केही लिनु पनि छैन । कांग्रेस गतिलो र सक्षम पार्टी बनोस् भन्ने मात्र हो । वास्तवमा कांग्रेस आफ्नो सही नेतृत्व चुन्न पछि पर्नु हुँदैन । धेरै भावनामा बगेर पनि अहिलेको राजनीति पार लाग्दैन । नेपालका मतदातामा स्विङ भोटर को सम्भावना पनि बढ्दै छ । कसले तान्न सक्छ मानिसको गुमेको साख ? त्यसका लागि भरोसायोग्य र सक्षम नयाँ नेतृत्व आवश्यक छ, सँगसँगै एकताको सञ्चार पनि । गगन थापा २०६२६३ आन्दोलनले स्थापित गरेको कांग्रेसका आशालाग्दा नेता हुन् । उनका विचार, प्रस्तुति र पब्लिक इमेज अहिले पनि उस्तै छन्, अरू परिष्कृत भएका छन् । उनलाई थोत्रिन र मैलिन नदिई नेतृत्वको मौका दिने हो भने कांग्रेसको पक्षमा नयाँ जागरण र लहर आउने सम्भावना बढी छ । उनले पनि निर्णायक रूपमा अगाडि आउन अब ढिलो गर्नु हुँदैन ।"
अनुदारवादी शासन,:
करणीजन्य कसुरबारे समाज र अदालत,"विश्वकर्मा उच्च अदालत, पाटनमा कार्यरत छिन् ।"
डाइनोसर रूख सुरक्षित,"सिड्नी डढेलो प्रभावित अस्ट्रेलियाका विशेषज्ञ अग्निनियन्त्रकहरूले प्राग्ऐतिहासिक युगीन रूख जोगाउन सफल भएका छन् । सिड्नीको पश्चिमतर्फ रहेको जंगलमा लागेको डढेलोबाट उक्त रूखलाई जोगाउन सफल भएको अस्ट्रेलियाली अधिकारीहरूले बताएका छन् । दुई सयभन्दा कम संख्यामा भएको ओल्लेमी सल्ला प्रजातिका रूखको जंगल ब्लु माउन्टेनस्थित ग्रामीण खोंचमा आगो पुग्नुअघि नै हेलिकप्टरको माध्यमबाट अग्निनियन्त्रकहरू त्यहाँ पुगेको अस्ट्रेलियाको राष्ट्रिय निकुञ्ज तथा वन्यजन्तु सेवा निर्देशक डेभिड क्रस्टले बताए । डाइनोसर रूख भनिने ती रूखका जंगललाई ओसिलो बनाइराख्न अग्निनियन्त्रकहरूले सिचाइँ प्रणाली बनाएका थिए । उनीहरूले खोंचबाट दैनिक पम्प लगाएर पानी तानेका थिए र ती रूख भएका स्थानमा आगो पुग्न दिएका थिएनन् । अग्निनियन्त्रक विमानहरूले पनि सो क्षेत्रमा आगो नपुगोस् भनेर आकासबाटै आगो निभाउने पदार्थ प्रयोग गरेका थिए । त्यसले डाइनोसर रूख भएका ठाउँमा आगो पुग्नै लाग्दा गतिलाई कम गर्न सहयोग गरेको थियो, क्रस्टले अस्ट्रेलियन ब्रोडकास्टिङ कर्पलाई बताए । ओल्लेमी सल्ला वास्तवमै महत्त्वपूर्ण प्रजाति हो र यी रूखहरू यही क्षेत्रमा मात्रै छन् र सानो संख्यामा छन्, जुन संख्या वास्तवमै महत्त्वपूर्ण छ, उनले भने । अस्ट्रेलियाको डढेलो प्रभावित साउथ वेल्स राज्यका वातावरणमन्त्री म्याट किनले केही रूख जले पनि विशेषज्ञ अग्निनियन्त्रकको अभियान सफल भएको दाबी गरेका छन् । यी रूख प्राग्ऐतिहासिक कालका हुन् । जब आगो सो क्षेत्रतर्फ पुग्नै लाग्यो हामीले जसरी भए पनि बचाउने निर्णय गर्यौं, उनले भने । सन् १९९४ मा यो जंगल पत्ता लाग्नुपूर्व ओल्लेमी रूखका जीवाष्म स्वरुप मात्रै देखिएको थियो र त्यसबेला यसलाई लोप भइसकेको प्रजातिका रूपमा हेरिन्थ्यो ।"
ब्रेक्जिट भव्य रूपमा मनाउने तयारी,"सरकारले सो रात विशेष कार्यक्रम आयोजना गर्ने बेलायती अर्थमन्त्री साजिद जाविदले बताएका छन् । देशले औपचारिक रूपमा युरोपेली संघ छोड्दा बेलायतका केही व्यापारिक क्षेत्रमा भने प्रभाव पर्न सक्ने उनले बताए । फाइनान्सियल टाइम्स सँगको शनिबारको अन्तरवार्तामा उनले भविष्यमा बेलायतसँग युरोपेली संघका नियम नजोडिने भएकाले त्यसले केही व्यापारिक क्षेत्रलाई भने हानि पुग्न सक्ने बताएका छन् । हाल बेलायत युरोपेली संघको सबैभन्दा ठूलो व्यापारिक साझेदार हो । अब कुनै संलग्नता हुने छैन, हामी एकल बजारमा हुने छैनौं र हामी भन्सार युनियनमा पनि हुने छैनौं । हामी यसै वर्षको अन्त्यसम्ममा सबै प्रक्रिया पूरा गरिसक्ने छौं, युरोपेली संघका तत्कालीन २७ सदस्य राष्ट्रसँग विवादित व्यापार वार्तामा निष्कर्ष निकाल्नका लागि दिइएको सन् २०२० को अन्त्यसम्मको समयसीमा उद्धृत गर्दै उनले बताए । बेलायतले जनवरी ३१ को मध्यरातबाट आधिकारिक रूपमै युरोपेली संघ छोडे पनि उसले संक्रमणकालीन रूपमा अर्को ११ महिना सोही संघकै नीतिनियम मान्नेछ । युरोपेली संघ त्याग्ने बेलायत पहिलो राष्ट्र बन्नेछ । युरोपेली संघबाट बेलायतको बहिर्गमन (ब्रेक्जिट) लाई उसले विभिन्न कार्यक्रम गरी मनाउने भएको हो । प्रधानमन्त्री बोरिस जोनसनले सोही रात राष्ट्रका नाममा सम्बोधन गर्ने कार्यक्रम छ । उत्तरी बेलायतमा विरलै हुने मन्त्रिपरिषद्को बैठकपछि उनले युरोपेली संघबाट बाहिरिएपछि आर्थिक समस्याले घेरिएको क्षेत्रमा अवसर सिर्जना गर्ने योजनाबारे सम्बोधनमा जोड दिनेछन् । साथै, लन्डनको डाउनिङ स्ट्रिटस्थित प्रधानमन्त्रीको सरकारी निवासमा घडी राखिने छ, जसले रोकिनुअघि रातको ११ बजेसम्म काउन्ट डाउन गर्नेछ । ह्वाइटहलको वरपर बत्ती बालिनेछ भने पार्लियामेन्ट स्क्वायरका सबै खम्बामा युनियन झन्डा फहराइनेछ । सरकारले सो दिनबाटै प्रचलनमा आउने गरी स्मारक सिक्का पनि जारी गर्नेछ । युरोपेली संघमा हाल २८ सदस्य राष्ट्र छन् । बेलायत युरोपेली संघ त्याग्ने पहिलो राष्ट्र बन्दैछ । आप्रवासीको प्रवेश र अन्य देशबाट आउने कामदारका कारण रोजगारी गुमेको भन्दै बेलायतमा लामो समयदेखि युरोपेली संघ छोड्नेबारे बहस भएको थियो । त्यहीबीचमा सन् २०१६ मा युरोपेली संघमै बस्ने वा बाहिरिनेबारे जनमत संग्रह भएको थियो । सो जनमत संग्रहले युरोपेली संघ छोड्नुपर्ने पक्षमा बहुमत दिएपछि ब्रेक्जिटले औपचारिक प्रवेश पाएको हो । दुई वर्षभित्र युरोपेली संघ छोडिसक्ने भने पनि निर्धारित समयमा सम्पन्न हुन सकेन । यसबीचमा पाँच वर्षको अवधिमा तीन पटक निर्वाचन भयो भने ब्रेक्जिटलाई मूर्त रूप दिने प्रतिबद्धतासहित प्रधानमन्त्री बनेकी कन्जरभेटिभ दलकी थेरेसा मेले निर्धारित समयभित्रै काम सम्पन्न गर्न नसकेपछि पद त्याग गरिन् । उनलाई पदस्थापन गर्दै कन्जरभेटिभकै बोरिस जोनसन प्रधानमन्त्री बने । मेविपरीत उनले बिनासम्झौता पनि युरोपेली संघ छोड्न सकिने पक्षमा लबिङ गरे । ब्रेक्जिटबारे आफूलाई थप जनमत आवश्यक रहेको भन्दै उनले गत डिसेम्बर १२ का दिन आमनिर्वाचन गराए । उनको दलले बेलायती संसद्मा स्पष्ट बहुमत प्राप्त गर्यो । नयाँ संसद् सुचारु भएसँगै ब्रेक्जिट डिभोर्स विधेयक तत्काल पारित भयो र बेलायतले अन्तिम समयसीमा जनवरी ३१ मै युरोपेली संघ छोड्ने भयो । बेलायतले युरोपेली संघ छोडे पनि यो वर्षको अन्त्यसम्म अन्य सदस्य राष्ट्र र लन्डनले नयाँ व्यापार सम्झौताको प्रयास गर्नेछन् र बाँकी सबै प्रक्रिया पूरा गर्नेछन् ।"
हनचारुकको राजीनामा अस्वीकृत,"केभ युक्रेनी राष्ट्रपति भोलोदिमियर जेलेन्स्कीले प्रधानमन्त्री ओलेक्सी हनचारुकको राजीनामा अस्वीकृत गरेका छन् । राष्ट्रपति जेलेन्स्कीलाई अर्थतन्त्रबारे केही थाहा नभएको भनेर बोलेको अडियो टेप सार्वजनिक भएको केही दिनपछि शुक्रबार हनचारुकले पदबाट राजीनामा दिएका थिए । अर्थतन्त्रका मामिलामा जेलेन्स्की साधारण मानिस भएको आरोप लगाउँदै उनले राष्ट्रिय मुद्राबारे थप अध्ययन गर्नुपर्ने हनचारुकले बताएका थिए । राजीनामा अस्वीकृत गर्दै जेलेन्स्कीले पदमै रहन हनचारुकलाई आग्रह गरेका छन् । राष्ट्रपति कार्यालयले जारी गरेको एउटा भिडियोमा जेलेन्स्कीले अप्रिय अवस्था भए पनि सरकार सञ्चालन गर्न हनचारुकलाई आग्रह गरेका हुन् । सर्वसाधारणले चिन्ता गर्ने महत्त्वपूर्ण विषय समाधान गर्न सक्नुहोस् भनेर मैले तपाईंलाई एउटा मौका दिने निर्णय गरेको छु, हनचारुकसँगको प्रत्यक्ष भेटमा शुक्रबार जेलेन्स्कीले भने, यो बेला हामी आर्थिक र राजनीतिक अस्थिरता थेग्न सक्दैनौं ।उनले आर्थिक संकटसँग जुधिरहेको देशमा मन्त्रिपरिषद् सदस्यको उच्च सेवासुविधा र राज्य नियन्त्रित ग्यास कम्पनीका उच्च अधिकारीहरूलाई बाँडिएको करोडौं डलरबराबरको बोनसले जनतामा आक्रोश उत्पन्न गराएको भन्दै त्यसबारे अनुसन्धान गर्न निर्देशन दिँदै फेब्रुअरी ४ सम्ममा प्रतिवेदन बुझाउन भनेका छन् । अमेरिकी राष्ट्रपति डोनाल्ड ट्रम्पविरुद्धको महाभियोग मुद्दामा समेत मुछिएका जेलेन्स्की अति नै अप्ठेरो अवस्थामा रहेकै बेला प्रधानमन्त्रीको राजीनामा आएको थियो । ट्रम्पले आफ्ना राजनीतिक प्रतिद्वन्द्वी जो बाइडनविरुद्ध भ्रष्टाचार अभियोगमा अनुसन्धान नगरे अमेरिकाले उपलब्ध गराउँदै आएको ४० करोड डलर सैन्य सहयोग रोक्ने चेतावनी उनलाई दिएको भन्नेबारे वासिङ्टनमा अनुसन्धान भइरहेको छ । ४१ वर्षीय पूर्वकमेडियन जेलेन्स्कीसँग गत अप्रिलमा सम्पन्न निर्वाचनमा राष्ट्रपति निर्वाचित हुनुपूर्व टेलिभिजनमा युक्रेनी राष्ट्रपतिको रूपमा गरेको अभिनय बाहेक केही राजनीतिक अनुभव थिएन । उनले सर्भेन्ट अफ द पिपल नामक फिल्ममा माध्यामिक विद्यालयको इतिहास शिक्षकका रूपमा भूमिका निभाएका थिए । सरकारी भ्रष्टाचारको विरोध गरेपछि भाइरल भएका जेलेन्स्की अन्ततः देशकै सर्वोच्च पदमा पुगेका थिए । हनचारुको बहिर्गमनले राष्ट्रपतिको छवि बिगार्ने र अन्तर्राष्ट्रिय दातासँग युक्रेनको वार्ता प्रभावित हुनसक्ने विश्लेषकहरू बताउँछन् । प्रधानमन्त्रीको राजीनामाले आन्तरिक राजनीतिक संकट नहोस् र पश्चिमा लगानीकर्तासहित अन्तर्राष्ट्रिय मुद्रा कोषसँगको वार्तामा समस्या नहोस् भन्ने जेलेन्स्की चाहन्छन्, विश्लेषक भोलोदिमियर सिडेन्कोले बताए ।"
उत्तर कोरियाली विदेशमन्त्री फेरिए,सोल री योङलाई उत्तर कोरियाली विदेशमन्त्रीको जिम्मेवारीबाट हटाइएको छ । सोल आधारित एनके न्युजले शनिबार जनाएअनुसार उनको पदमा कसलाई ल्याइयो भन्ने प्रस्ट भएको छैन । उत्तर कोरियाली मामिला हेर्ने दक्षिण कोरियाको एकीकरण मन्त्रालयले रीको परिवर्तनलाई नजिकबाट नियाल्नुपर्ने बताएको छ । प्योङयाङको प्रतिष्ठित विदेशी भाषा विश्वविद्यालयमा अध्ययन गरेका रीलाई अंग्रेजीलगायतका पश्चिमा भाषाको राम्रो ज्ञान छ । पश्चिमा राष्ट्रसँग उच्च तहको सम्झौतामा वर्षौंदेखि रीको संलग्नता रहँदै आएको थियो । एक्कासि गरिएको उनको परिवर्तनसँगै अमेरिका र उत्तर कोरियाबीच रोकिएको वार्ताको भविष्यबारे पनि चिन्ता व्यक्त गरिएको छ । सन् २००३ देखि २००७ सम्म उनी बेलायतका लागि उत्तर कोरियाका राजदूत थिए भने प्योङयाङको आणविक कार्यक्रमबारे ६ वटा सरोकारवाला पक्षसँगको बैठकमा उनले उपविदेशमन्त्रीको हैसियतमा देशको प्रतिनिधित्व गरेका थिए ।
नयाँ भाइरसले चीनमा सयौं प्रभावित,"लन्डन चीनमा सार्स जस्तै भाइरसका कारण दुई जनाको मृत्यु भएको छ । अहिलेसम्म नयाँ प्रकारको भाइरसबाट ४५ जना संक्रमित भेटिएको चीनले जनाएको छ । रहस्मय प्रकृतिको नयाँ भाइरसबाट चीनले जनाएभन्दा बढी प्रभावित भएको हुन सक्ने बेलायत आधारित वैज्ञानिकहरूले बताएका छन् । उनीहरूले सयौं मानिस प्रभावित भएको हुन सक्ने भन्दै यसबाट सचेत रहन आग्रहसमेत गरेका छन् ।नयाँ भाइरस गत डिसेम्बरमा वुहान सहरको सिफुड बजारबाट फैलिएको चिनियाँ पक्षले जनाएको छ । लन्डनस्थित इम्पेरियल कलेजको एमआरसी सेन्टर फर ग्लोबल इन्फेक्सियस डिजिज का वैज्ञानिकहरूले शुक्रबार प्रकाशित गरेको अनुसन्धान विवरणअनुसार वुहान सहरमा नयाँ प्रकारको कोरोना भाइरसबाट संक्रमित हुनेका संख्या हजारभन्दा बढी छ । बेलायत सरकार र विश्व स्वास्थ्य संगठन लगायतलाई समेत सल्लाह दिने इम्पेरियल कलेजको सो निकायका वैज्ञानिकहरूले जनवरी १२ को तथ्यांकअनुसार वुहानमा अनुमानित १ हजार ७ सय २३ संक्रमित हुन सक्ने बताएका छन् । वुहानबाट भाइरसको उत्पत्ति भए पनि थाइल्यान्डमा दुई र जापानमा एक जनामा संक्रमण देखिएको छ । वुहान विमानस्थलबाट अन्तर्राष्ट्रिय उडान ट्राफिकको तथ्यांक लिएर अनुसन्धानकर्ताहरूले चीनबाहिरका संक्रमितको पनि नमुना संकलन गरेका हुन् । वुहानले अन्य देशमा तीनजना संक्रमित पठाइसक्नुको अर्थ उसले भनेको भन्दा निकै धेरै संक्रमण भएको छ भन्ने हो, एमआरसी सेन्टरका प्राध्यापक निल फर्गुसनले बीबीसीसँग भने, म एक साताअघि भन्दा अहिले धेरै चिन्तित छु । यद्यपि नयाँ भाइरसलाई लिएर आत्तिहाल्नुपर्ने अवस्था भने नरहेको उनको भनाइ छ । नयाँ प्रकृतिको भाइरसको संक्रमण आफ्ना देशभित्र नहोस् भनेर सिंगापुर र हङकङले वुहानबाट आउने हवाई यात्रीको स्वास्थ्य जाँच गर्न थालिसकेका छन् । अमेरिकी अधिकारीहरूले पनि सान फ्रान्सिस्को, लस एन्जलस र न्युयोर्कस्थित तीन प्रमुख विमानस्थलमा शुक्रबारदेखि मुख्यभूमि चीनबाट आउने हवाई यात्रुको स्वास्थ्य जाँच थालिसकेको जनाएको छ । के हो नयाँ भाइरस ?विश्व स्वास्थ्य संगठनका अनुसार चीनको वुहान सहरमा देखिएको नयाँ प्रकारको कोरोना भाइरस रुघाखोकीदेखि मिडल इस्ट रेस्पिरेटरी सिन्ड्रोम र सिभिएर एक्युट रेस्पिरेटरी सिन्ड्रोम जस्ता गम्भीर रोग निम्त्याउने भाइरसहरूको ठूलो समूहको एउटा सदस्य हो । नयाँ प्रकारको कोरोना भाइरस यसअघि मानवमा नदेखिएको भाइरस हो । कोरोना भाइरस जुनोटिक अर्थात् जनावर र मानिसबीच सर्ने भाइरस हो । पहिचान भएका थुप्रै अन्य प्रकारका कोरोना भाइरस जनावरमा देखिए पनि तिनले मानिसलाई संक्रमित भने बनाएका छैनन् ।चिनियाँ पक्षले पनि यो भाइरस मानिसबाट मानिसमा सरेको घटना भने नपाइएको जनाएको छ । यो भाइरस संक्रमित जनावरबाट सीफुड पाइने वुहानको बजारसम्म पुगेको उनीहरूको भनाइ छ ।"
चित्र र रंगमञ्च सँगसँगै,"(काठमाडौं)  झन्डै सात वर्षअघि बत्तिसपुतलीमा शिल्पी थिएटरले धमाधम गोठाले नाटकघर बनाउँदै थियो । छेवैमा थियो अभिमञ्च नामक बाँसको सानो कटेरो, यहीभित्र रंगकर्मी घिमिरे युवराजले तामाङ मिथ र जीवनका कथा जोडेर नाटक म्हेन्दोमाया तयार पारेका थिए । अहिले यो थलोको हुलिया बदलिएको छ । भव्य नाटकघर, पुस्तक पसल अनि क्याफे । यही थलोमा अब आर्ट ग्यालरी पनि खुलेको छ । संयोग के भने आर्ट ग्यालरीको नाम दिइएको छ अभिमञ्च । नेपाली साहित्य र रंगमञ्चका अग्रज स्रष्टा डा अभि सुवेदीको नाममा समर्पित यो ग्यालरीमा यतिबेला ११ जना युवा चित्रकारका सिर्जना सजिएका छन् । अनेक विधाका कलाको संगम थलो बनेको शिल्पी परिसरमा आफ्नो नामबाट ग्यालरी सञ्चालनमा आएकोमा खुसी व्यक्त गर्दै सुवेदीले यस्तो प्रयोग भने नौला नभएको बताए । उनका अनुसार रंगमञ्चमा चित्रकला प्रयोग गर्ने पुरानै परम्परालाई पछिल्लो पुस्ताले अगाडि बढाएको मात्रै हो । उनले पुराना रंगशैली सम्झे । पारसी रंगमञ्चका पर्दामा सहरका ठूलाठूला चित्र प्रयोग गरिन्थे र त्यसैको माध्यमलाई रंगमञ्चको नामले चिनिन्थ्यो, उनले भने । उनका अनुसार आधुनिक रंगमञ्चमा अभिनय तथा भिजुअल प्रवेश भएसँगै विस्तारै चित्रहरू सिधै प्रयोग हुन छाडेका हुन् । पछि पुरानो बानेश्वरको सानो थुम्कोमा आरोहणले गुरुकुल स्थापना गरेपछि सुवेदीलगायतका समूहले नै रंगमञ्चमा आर्ट ग्यालरी पनि सँगै लिएर जाने अवधारणा ल्याएका थिए । उनका अनुसार रंगमञ्च र चित्रकलाबीच ऐतिहासिक सम्बन्ध छ । रंगमञ्चमा हुने अभिनय र कथाका पात्र चित्रमा पनि हुन्छ, कला समीक्षकमा समेत रहेका उनले भने, उता फेरि ललितकलाको प्रतिस्थापन र प्रस्तुति कला रंगमञ्चसँगै जोडिन्छ । करिब दुई दशकभन्दा अघि आफ्नै काठमाडौं यात्रालाई जोडेर शेखर खरेलले तयार पारेको काठमाडौं ओडिसी नामक डकुमेन्ट्री फिल्ममा रंगमञ्च, चित्र र संगीतको सम्बन्धलाई प्रस्तुत गरिएको पनि सुवेदीले सम्झे । डकुमेन्ट्रीमा चित्रकार किरण मानन्धरले संवाद र संगीतअनुसार चित्र कोरेका छन् ।चित्र र रंगमञ्चको प्रयोग सर्वनाम थिएटरले पनि गर्दै आएको छ । कालिकास्थानस्थित सर्वनाम थिएटरले आफ्नो नाटकघरको मुनिको स्पेसलाई ग्यालरीको रूपमा धेरै वर्षदेखि सञ्चालनमा ल्याएको हो । त्यहाँ पनि भिन्नाभिन्नै चित्रकार सिर्जनाको प्रदर्शनी चलिरहन्छ । माघेसंक्रान्तिको अवसर पारेर उद्घाटन गरिएको शिल्पीको अभिमञ्चमा भने रोशन प्रधान, विपना महर्जन, किशोर नकर्मी, श्यामसुन्दर यादव, अनिता भट्टराई, विभूषण ताम्राकार, कान्छाकाजी भासिमा, रेणु यादव, प्रकाश मानन्धर, मञ्जु खड्का र सुन्दर श्रेष्ठका कलाकृति छन् । धार्मिक, सांस्कृतिक, प्राकृतिक तथा मानवीय विषयलाई प्राथमिकतामा राखेर कोरेका चित्रहरू प्रदर्शनीमा छन् । उद्घाटनको अवसरमा चित्रकारहरूले शिल्पी परिसरमै बसेर आफूलाई मन लागेको विषयमा चित्र पनि कोरेका थिए । रंगमञ्च र चित्रकलाबीचको सहकार्यलाई अझ सिर्जनात्मक बनाउन ग्यालरी थालिएको शिल्पीका घिमिरे युवराजले जनाए । ग्यालरीकी क्युरेटर हुन् चित्रकार जया शर्मा । नाटक मात्र हेर्ने दर्शकले चित्रकला पनि हेर्न पाउँदा दुवै विधा फराकिलो बन्ने क्युरेटर शर्माको ठहर छ । चित्र र नाटकलाई छुट्टै रूपमा हेर्ने चलन छ, उनले भनिन्, दुवैलाई एकै ठाउँ राख्दा कलाकार तथा दर्शक जमघट हुने अवसर निर्माण हुन्छ ।"
ज्ञानु राणालाई लाइफटाइम,"(काठमाडौं)  अग्रज गायिका ज्ञानु राणाले हिट्स एफएम म्युजिक अवार्डमा लाइफटाइम अचिभमेन्ट अवार्ड पाएकी छन् । शनिबार राजधानी अवार्ड लिँदै गर्दा उनी भावुक भइन् । सिंगो संगीत क्षेत्रकै सम्मान हो यो, उनले भनिन्, संगीत साधनालाई निरन्तरता दिन हौसला मिलेको छ । समारोहमा विभिन्न १६ विधामा अवार्ड प्रदान गरिएको थियो । अवार्डको २३ औं संस्करणमा तिम्रो यादमा जून टोलाउँदा बोलको गीतबाट अग्रज गायक दीप श्रेष्ठले सर्वोत्कृष्ट एकल गायन पुरुष विधाको अवार्ड पाए । यस वर्षको सर्वोत्कृष्ट गीति संग्रह को अवार्ड भने सुनिता कार्कीको सुनमाला ले पायो । सर्वोत्कृष्ट रचना अवार्ड गायिका बर्तिका एम राईले पाउँदा नेपाली मौलिक बाजाहरूको धुनले सजिएको गायक दीपक बज्राचार्यको मनमगनले सर्वोत्कृष्ट गीत विधाको अवार्ड पायो । सर्वोत्कृष्ट समूह गायन मा सविन राई एन्ड द फ्यारोह समूहले धन्यवाद गीतबाट अवार्ड उचाल्यो भने सर्वोत्कृष्ट लोकगीत को अवार्ड सालको पात टपरी को पोल्टामा गयो । गीतमा विष्णु माझी र कुलेन्द्र बिकको स्वर छ । धन्यवाद गीत नै सर्वोत्कृष्ट रक गायन र सर्वोत्कृष्ट पप रक संगीत सिर्जना मा अब्बल ठहरियो । त्यस्तै वनफूल बाट सर्वोत्कृष्ट संगीत सिर्जना को अवार्ड संगीतकार सुरेश अधिकारीले पाए भने सर्वोत्कृष्ट संगीत संयोजन बाट फणिन्द्र राई र सर्वोत्कृष्ट एकल गायन महिला विधामा गायिका दुर्गा परियारले अवार्ड हात थापे । गल्ती बाट विक्रम बरालले सर्वोत्कृष्ट नवप्रतिभा दरिँदा सर्वोत्कृष्ट चलचित्र गीत राजनराज शिवाकोटीको गोजीमा दाम छैन ठहरियो । सर्वोत्कृष्ट युगल गायन अवार्ड भने गीत नाच फिरिरी बाट महेश काफ्ले र मेलिना राईले पाए । सर्वोत्कृष्ट महिला गायन पप विधाको अवार्ड छोडेर नजाऊ गीतका लागि आस्था तामाङ मास्केले पाइन् भने सर्वोत्कृष्ट पुरुष गायन पप तर्फ मलाई म जस्तै बन्न देऊ बाट शिव परियार अब्बल बने ।"
डोरबहादुरको कृति नेपालीमा,"ललितपुर (कास) मानवशास्त्री डोरबहादुर विष्टको चर्चित कृतिमध्ये पर्छ, फ्याटलिज्म एन्ड डेभलपमेन्ट ः नेपाल्स स्ट्रगल्स फर मोर्डनाइजेसन । सन् १९९१ मा प्रकाशित यो कृति अब नेपालीमा आएको छ । वसन्त थापाले अनुवाद गरेको भाग्यवाद र विकास ः आधुनिकीकरण हेतु नेपालको जमर्को पुस्तक शनिबार लोकार्पण गरियो । तीन दशकपछि बल्ल अनुवाद आयो, थापाले भने, तर त्यसबेलाको बहस र अहिलेको बहस भने उस्तै छ । पुस्तकको सान्दर्भिकता झन् बढेको छ । कार्यक्रममा मानवशास्त्री बिहारीकृष्ण श्रेष्ठ र जगमान गुरुङले विष्टबारे प्रकाश पारे । पुस्तकले ईश्वर वा भाग्यमा भर पर्ने चलनले नेपाली समाज विकास हुन सकेन भन्ने तर्कलाई समाजशास्त्रीय अवधारणामार्फत प्रस्तुत गरेको छ । उनले २०४८ मा जुम्लाको चौधबीसामा कर्णाली इन्स्टिच्युट खोलेका थिए । यसै इन्स्टिच्युटमार्फत उनले चौधबीसाको खस बस्तीबारे प्राज्ञिक अध्ययन र अनुसन्धान गरे । २०५२ मा उनी चौधबीसा हुँदै नेपालगन्ज आउँदा बेपत्ता भए । अहिलेसम्म उनी बेपत्ता नै छन् । विष्टलाई फादर अफ नेप्लिज एन्थ्रोपोलोजी पनि मानिन्छ । सन् १९७८ मा उनलाई त्रिभुवन विश्वविद्यालयमा एन्थ्रोपोलजीका प्रोफेसर बनाइयो । त्रिविमा समाजशास्त्र र मानवशास्त्र विभागको सुरुवात गर्न पनि उनले महत्त्वपूर्ण भूमिका खेले ।"
अनुवाद सांस्कृतिक हुनुपर्छ,"काठमाडौं (कास) अनुवाद साहित्यमा संस्कृतिको भूमिका के हुन्छ ? नेपाल प्रज्ञाप्रतिष्ठान, साहित्य (अनुवाद) विभागले परिचर्चा गर्यो । पठन अवरोधन र नयाँ ज्ञानको सेतु सांस्कृतिक अनुवाद ः केही दृष्टान्त एवं परिचर्चा विषयक गोष्ठीमा कार्यपत्र प्रस्तुत गर्दै प्राडा गोविन्दराज भट्टराईले अनुवाद गर्दा सांस्कृतिक अनुवादलाई महत्त्व दिनुपर्ने बताए । सांस्कृतिक अनुवाद नगरिएकोमा पठनमा अवरोध उत्पन्न हुने उनको ठहर थियो । वाङ्मय शताब्दीपुरुष सत्यमोहन जोशीले अनुवाद साहित्यमा सरल र सम्प्रेषणीय हुनुपर्ने जोड दिए । साहित्यकार प्राडा अभि सुवेदीले भने अनुवाद स्वतन्त्र हुनुपर्ने उल्लेख गर्दै आफूले अहिलेसम्म सबैभन्दा राम्रा अनुवादक भानुभक्त आचार्यलाई पाएको बताए । प्रतिष्ठानका कुलपति गंगाप्रसाद उप्रेती, सदस्य सचिव प्रा जगत्प्रसाद उपाध्याय, अनुवाद विभाग प्रमुख एवं प्राज्ञ डा उषा ठाकुरले प्रतिष्ठानमार्फत भएका अनुवादबारे प्रकाश पारे ।"
हिमपहिरोमा चार कोरियालीसहित सात बेपत्ता,"(पोखरा)  पर्यटकीयस्थल अन्नपूर्ण आधारशिविर (एबीसी) पदमार्गमा हिमपहिरोमा परेर ७ जना बेपत्ता भएका छन् । ४ कोरियन पर्यटक, २ गाइड र एक भरिया सम्पर्कविहीन भएको प्रहरीले जनाएको छ । उनीहरूको नाम भने खुलाइएको छैन । बेपत्ता हुने गाइड सरोज परियार रहेका ट्रेकिङ एजेन्सिज एसोसिएसन अफ नेपाल (टान) पोखराले जनाएको छ । कास्कीको अन्नपूर्ण गाउँपालिका११ हिमालय र देउरालीबीचको हिङ्कुमा शुक्रबार बिहान ११ बजेतिर आएको हिमपहिरोमा उनीहरू परेको हुन सक्ने वडाध्यक्ष हिम गुरुङले बताए । खोजी र उद्धारका लागि गएका हेलिकप्टर घटनास्थलमा बस्न सकेनन् । स्थलमार्गबाट गएको टोलीसमेत शनिबार साँझसम्म पहिरो स्थलमा पुग्न सकेको छैन । एबीसी पदमार्गमा आउजाउ गर्नेमा कोरिया, चीन, अस्ट्रेलिया, सिंगापुर, साल्भाडोरलगायत देशका पर्यटक थिए । साथै थुप्रै आन्तरिक पर्यटक, गाइड र भरिया पनि थिए । बिहीबार र शुक्रबारको अत्यधिक हिमपातका कारण पहिरो आएको हो । स्थानीय देवकाजी गुरुङका अनुसार बाक्लो हिउँ जमेका कारण घटनास्थलमा तत्काल जाने र उद्धार गर्न सकिने अवस्था छैन । एउटा प्लास्टिक हिउँमा पुरिएको अवस्थामा देखिएको छ । अरू अत्तोपत्तो छैन । पहिरोले अघि बढ्ने अवस्था छैन गुरुङले टेलिफोनमा भने, हिउँ नपग्लिएसम्म उद्धार गर्न सकिने अवस्था छैन । शुक्रबार एबीसी पुग्ने गरी हिँडेको ९ कोरियाली पर्यटकको समूह अत्यधिक हिमपात भएपछि बीच बाटोबाटै फर्किंदा हिमपहिरोमा परेको थियो । कास्कीका प्रहरी प्रमुख एसपी दानबहादुर कार्कीले घटनास्थलमा शनिबार साँझसम्म कोही पुग्न नसकेको बताए । चार कोरियन र तीन नेपाली सम्पर्कमा छैनन्, उनले भने । सय जनाको उद्धारयसैबीच, हिमपात र हिमपहिरोका कारण एबीसीलगायत स्थानमा रोकिएका करिब एक सय जनाको शनिबार उद्धार गरिएको छ । माछापुच्छ्रे बेसक्याम्प देउरालीलगायत स्थानमा रहेका विदेशी र नेपालीलाई उद्धार गरिएको हो । हिमपातले हिँड्ने बाटोसमेत छेकिएपछि उनीहरू अलपत्र परेका थिए । उद्धारका लागि सिम्रिक, एयर डाइनेस्टी र प्रभुका हेलिकप्टर प्रयोग गरिएको वडाध्यक्ष हिम गुरुङले बताए । छोम्रोङ पर्यटन व्यवस्थापन समिति, सेन्चुरी युवा क्लब र स्थानीय उद्धारमा जुटेका थिए । शनिबार दिनभर मौसममा सुधार आएकाले हेलिकप्टरबाट उनीहरूलाई उद्धार गर्न सकिएको एसपी कार्कीले बताए । कोरिया, चीन, अस्ट्रेलिया, सिंगापुर र साल्भाडोरका पर्यटकको उद्धार गरिएको हो । त्यसैगरी, आन्तरिक पर्यटक, गाइड, भरिया र स्थानीयलाई पनि उद्धार गरी छोम्रोङ पुर्याइएको छ । केही विदेशीलाई पोखरा ल्याइएको छ । कार्कीले भने, हिमपातले बाटो छेकिएपछि उनीहरूलाई उद्धार गरिएको हो । टान पोखराका अध्यक्ष हरि भुजेलले अन्नपूर्ण क्षेत्रमा गएका पर्यटकको संख्या यकिन नभएको बताए । केहीले नेपाली गाइड र भरिया लिएर जाने गरे पनि कतिपय विदेशी बिनागाइड जाने गर्छन् ।"
चार चिनियाँ सम्पर्कविहीन,"(लमजुङ)  अन्नपूर्ण सर्किट पदमार्गको गन्तव्य थोराङ्ला भन्ज्याङ (५,४१६ मि) पार गर्न हिँडेका ४ चिनियाँ नागरिक सम्पर्कविहीन भएका छन् । उनीहरू हिमपहिरोमा भने नपरेको अन्नपूर्ण संरक्षण क्षेत्र आयोजना (एक्याप) ले दाबी गरेको छ । माथिल्लो मनाङको मनाङ ङिस्याङ गाउँपालिका५ भ्राकामा रहेको चेकपोस्टमा माथिल्लो क्षेत्रमा जाने पर्यटकको रेकर्ड राखिएको हुन्छ । एक्याप मनाङका प्रमुख (संरक्षण अधिकृत) बाबुलाल तिरुवाका अनुसार पुस २७ गते मनाङ चेकपोस्टमा इन्ट्री गरेका ४ चिनियाँ पर्यटक माथिल्लो क्षेत्रमा गएका थिए ।मुक्तिनाथस्थित चेकपोस्ट र जोमसोमस्थित एक्याप कार्यालयमा सम्पर्कको प्रयास गरिरहेको उनले बताए । मनाङ र मुस्ताङमा टेलिफोन लागिरहेको छैन । इन्टरनेट छैन । सत्यतथ्य बुझ्ने प्रयासमा छौं, हाल बिदामा रहेका उनले भने । पर्यटक मनाङको थोराङ्ला बेसक्याम्प, लेदर, याकखर्कतिर हुन सक्ने तिरुवाको अनुमान छ । उनीहरूबारे कुनै खबर पनि छैन र सम्पर्क पनि छैन, उनले भने । माथिल्लो क्षेत्रमा टेलिफोन र इन्टरनेट नचल्दा उनीहरूको अवस्थाबारे बुझ्न समस्या भएको उनले बताए । सहायक प्रमुख जिल्ला अधिकारी कमलप्रसाद आचार्यले एक्यापमार्फत् ४ चिनियाँ सम्पर्कविहीन भएको जानकारी प्रहरी प्रशासनमा आएको बताए । सम्पर्कमा नआएका पर्यटकमध्ये २ महिला र २ पुरुष छन् । मनाङका डीएसपी मेखबहादुर कुँवरका अनुसार एक्यापको रेकर्डमा उनीहरू माथिल्लो क्षेत्र प्रवेश भएको तर मुस्ताङ प्रवेश गरेको देखिएको छैन ।"
लेखा समितिले माग्यो फ्रिक्वेन्सी लिलामीको फाइल,"(काठमाडौं)  संसद्को लेखा समितिले सञ्चार तथा सूचना प्रविधि मन्त्रालयसँग प्रिक्वेन्सी लिलामीको विषयमा फाइल मागेको छ । नेपाल दूरसञ्चार प्राधिकरणले पुस २ गते फ्रिक्वेन्सी लिलामी गरेको थियो । नेपालमा पहिलो पटक आयोजित फ्रिक्वेन्सी लिलामीमा अयोग्यलाई सहभागी गराइएको विषयमा उजुरी परेपछि फाइल मागिएको हो । पाँच दिनको म्याद राखेर मन्त्रालयसँग विवरण माग गर्दै बिहीबार पत्र पठाइएको समितिका सचिव रोजनाथ पाण्डेले जानकारी दिए । लिलामीको विवरण माग गरेका छौं, उनले भने, मन्त्रालयले पठाएको विवरणका आधारमा समितिले छिट्टै छलफलमा बोलाउँछ । प्राधिकरणले गरेको फ्रिक्वेन्सी १८०० मेगाहर्ज ब्यान्डको फ्रिक्वेन्सी लिलामीमा नेपाल टेलिकम र एनसेल मात्रै सहभागी थिए । तीन चरणमा भएको लिलामी प्रक्रियामा प्रतिमेगाहर्ज ५ करोड ८० लाख तिर्ने कबुल गरेर एनसेल विजयी भएको थियो । यद्यपि एनसेलले पुँजीगत लाभकर नतिरेको भन्दै प्राधिकरणले एनसेललाई फ्रिक्वेन्सी प्रयोगको अनुमति दिइसकेको छैन । प्राधिकरणले फ्रिक्वेन्सी लिलामीको १५ दिनभित्र ठूला करदाता कार्यालयले निर्धारण गरेको पुँजीगत लाभकर तिरे मात्रै एनसेललाई फ्रिक्वेन्सी दिने भनेर मंसिर १५ मा निर्णय गरेको थियो । एनसेलले भने ठूला करदाता कार्यालयलाई तिर्नुपर्ने २२ अर्बमध्ये साढे ४ अर्ब रुपैयाँ तिरेर किस्तामा सुविधा मागेको थियो । प्राधिकरणले ठूला करदाता कार्यालयलाई पत्र लेखी किस्तामा तिर्ने सुविधाका विषयमा जानकारी मागेको छ ।फ्रिक्वेन्सी लिलामीका लागि प्राधिकरणले तय गरेको सर्तका आधारमा एनसेल सहभागी हुन अयोग्य रहेको भन्दै समितिमा उजुरी परेको थियो । प्राधिकरणले तय गरेको सर्तमा लिलामीमा भाग लिने दूरसञ्चार कम्पनीले सरकारलाई तिर्नुपर्ने बक्यौता नभएको हुनुपर्ने बुँदा थियो । तर पुँजीगत लाभकर तिर्न बाँकी हुँदाहुँदै एनसेललाई सहभागी गराइएको भन्दै लेखा समितिमा उजुरी परेको हो ।एनसेलले भने फ्रिक्वेन्सी प्रयोग गर्न नपाए पनि लिलामी जितेलगत्तै फ्रिक्वेन्सीबापतको रकम तिरिसकेको छ । फ्रिक्वेन्सी लिलामीको दुई दिनपछि पुस ४ गते एनसेलले सञ्चार तथा सूचना प्रविधि मन्त्रालयको राजस्व खातामा फ्रिक्वेन्सीबापत भन्दै ९ मेगाहर्जका लागि ५२ करोड २० लाख रुपैयाँ दाखिला गरेको थियो । एनसेलले १८०० मेगाहर्जमा २० मेगाहर्ज फ्रिक्वेन्सी मात्रै प्रयोग गर्न पाउँछ । एनसेलले ११ मेगाहर्ज प्रयोग गरिरहेकाले बाँकी ९ मेगाहर्ज फ्रिक्वेन्सीका लागि मात्रै पैसा तिरेको हो ।प्राधिकरणले गत वर्ष नै फ्रिक्वेन्सी लिलामीको सूचना प्रकाशन गरेको भए पनि सर्वोच्च अदालतमा परेको मुद्दाका कारण एक वर्ष थाती राख्दै यो वर्ष पुनः लिलामीको सूचना प्रकाशन गरेको छ । प्राधिकरणले सुरुमा प्रकाशन गरेको लिलामी सूचनाका आधारमा एनसेलले प्रक्रियामा भाग लिन नपाउने भए पनि प्राधिकरणले पछि आफ्नै पूर्वसर्त संशोधन गरी एनसेललाई लिलामीमा भाग लिन दिएको थियो । एनसेललाई लिलामी प्रक्रियामा सहभागी गराउने निर्णय संसद्को अर्थ समिति र प्राधिकरणले बनाएकै सर्तविपरीत थियो । अर्थ समितिले ०७३ जेठ २१ मा एनसेलबाट सम्पूर्ण कर असुली गरेपछि मात्रै कम्पनीको पुँजी वृद्धिलगायत व्यावसायिक योजनाप्रस्ताव अघि बढाउन उद्योग मन्त्रालय र सूचना तथा सञ्चार मन्त्रालयलाई निर्देशन दिएको थियो ।गत वर्ष माघ २७ मा बसेको अर्थ समिति बैठकले बक्यौता रकम असुल नभएसम्म ती कम्पनीलाई थप सुविधा र पुँजी वृद्धिलगायत सेवा विस्तार गर्न अनुमति नदिन निर्देशन दिएको थियो । प्राधिकरणले ०७५ पुस ४ मा फ्रिक्वेन्सी लिलामीका लागि सार्वजनिक सूचना प्रकाशन गरेको थियो । उक्त सूचनामा फ्रिक्वेन्सी लिलामीमा भाग लिन चाहने कम्पनीका लागि तीन वटा सर्त तोकिएको थियो ।प्राधिकरणको सर्तमा लिलामी प्रक्रियामा भाग लिन चाहनेसँग आधारभूत टेलिफोन सेवा वा मोबाइल सेवाको लाइसेन्स हुनुपर्ने, कुनै पनि खालको बक्यौता हुन नहुने र प्राधिकरणबाट कालोसूचीमा नपरेको हुनुपर्ने उल्लेख छ । प्राधिकरणले पहिलो पटक लिलामी प्रक्रियाका लागि सार्वजनिक सूचना जारी गर्दा लाभकर विवाद सर्वोच्च अदालतमा विचाराधीन थियो । गत वर्ष चैत २६ मा सर्वोच्चले फैसलाको पूर्णपाठ सार्वजनिक गर्दै एनसेलसँग तीन महिनाभित्र लाभकर असुल्न निर्देशन दिएको थियो ।प्राधिकरणले गत वर्ष पुस ४ मा ९००, १८०० र २१०० मेगाहर्ज ब्यान्डमा बाँकी रहेको फ्रिक्वेन्सी लिलामीका लागि सूचना जारी गरेको थियो । आफूले पनि फ्रिक्वेन्सी लिलामीमा सहभागी हुन पाउनुपर्ने सर्त राख्दै सीजी टेलिकम्युनिकेसन सर्वोच्च गएपछि लामो समय लिलामी प्रक्रिया स्थगन भएको हो । स्थगित लिलामी प्रक्रियालाई पुनः सुरु गर्न प्राधिकरणको सञ्चालक समिति बैठकले मंसिर १५ गते निर्णय गरेको थियो ।प्राधिकरणले तोकेको सर्तका कारण एनसेल र नेपाल टेलिकमले मात्रै लिलामी प्रक्रियामा भाग लिएका थिए । ९०० र २१०० मेगाहर्ज ब्यान्डका लागि एनसेलले मात्रै आवेदन दिएका कारण यी ब्यान्डको लिलामी हुन सकेन ।"
लाइसेन्स खारेजी किन उल्टियो ?,नेपाल दूरसञ्चार प्राधिकरणले बक्यौता नतिर्ने दूरसञ्चार कम्पनीको लाइसेन्स खारेज गरेको निर्णय पुस २१ को मन्त्रिपरिषद् बैठकले उल्ट्याएपछि लेखा समितिले यसबारे पनि सञ्चार तथा सूचना प्रविधि मन्त्रालयसँग कारण मागेको छ । संसदीय समितिहरूको निर्देशनपछि प्राधिकरणले कानुनी प्रक्रिया पुर्याएर बक्यौता नतिर्ने स्मार्ट टेलिकम र नेपाल स्याटेलाइटको लाइसेन्स खारेज गर्ने निर्णय गरेको थियो । लाइसेन्स खारेजीपछि सर्वोच्च अदालत पुगेको स्याटेलाइटलाई अदालतले समेत बक्यौता नतिरेपछि लाइसेन्स खारेजी स्वाभाविक भन्दै फैसला सुनाएको थियो ।प्राधिकरणको लाइसेन्स खारेज गर्ने निर्णयविरुद्ध दुवै कम्पनीले दूरसञ्चार ऐनअनुसार मन्त्रिपरिषद्मा पुनरावलोकनका लागि निवेदन दिएका थिए । मन्त्रिपरिषद् बैठकले दुवै कम्पनीले पाँच वर्षमा किस्ता तिर्ने सुविधा मिलाउन प्राधिकरणलाई निर्देशन दिएको थियो । मन्त्रिपरिषद्ले आफ्नो निर्णय उल्टाएपछि प्राधिकरणले दुवै कम्पनीलाई पाँचवर्षे किस्ता निर्धारण गरी पत्र पठाइसकेको छ ।
"रेल आउने पक्का, कर्मचारीमा अन्योल","त्यसमध्ये एउटा स्टेसनमा कम्तीमा १५ जना कर्मचारी चाहिन्छ । रेल चलाउने, हेर्ने र मर्मत गर्ने विदेशी (भारतीय) कर्मचारी लिनुपर्छ, उनले भने, अरू कामका लागि नेपाली कर्मचारी राख्छौं । अन्तिम समयमा आएर काम गर्दा कर्मचारी व्यवस्थापनमा ढिलाइ भएको विभागको भनाइ छ । हामी पूर्वतयारीमा चुकेकै हौं, उनले भने । रेल विभागले लामो समयदेखि कर्मचारी माग गर्दै आएको थियो । जयनगर, इनरुवा, खजुरी, मैनाथपुर, बैदेही, पर्वा, जनकपुर, कुर्था, प्रिपाडी, बिजलपुरासम्ममा कर्मचारी चाहिन्छ । पहिलो चरणमा जयननगरजनकपुरकुर्थासम्मको दूरी ३५ किमि हो । यस क्षेत्रको काम सकिसकेको छ । कुर्थादेखि बिजलपुरासम्मको दूरी १७ किमि छ । बिजलापुरदेखि बर्दिबाससम्म पनि १७ किमि दूरी छ । जयनगरबाट बर्दिबाससम्म ६९ किमिको रेल्वे नेटवर्क बन्नेछ । रेल सेट खरिदका लागि ८४ करोड ६५ लाख रुपैयाँ विनियोजन गरिएको छ । रेलको एक सेटमा पाँच डिब्बा रहनेछन् । दुई सेट रेलमा गरी एकपटकमा दुई हजार पाँच सय जनाले यात्रा गर्न सक्ने विभागका महानिर्देशक मिश्रले जानकारी दिए ।"
वागमतीमा घट्यो धान उत्पादन,"(मकवानपुर)  वागमती प्रदेशमा अघिल्लो वर्षको तुलनामा धान उत्पादनमा कमी आएको छ । मनसुनका कारण समयमा रोपाइँ हुन नसक्दा यो प्रदेशमा धान उत्पादन घटेको भूमि, व्यवस्था, कृषि तथा सहकारी मन्त्रालयले जानकारी दिएको छ । मन्त्रालयको तथ्यांकअनुसार यस वर्ष प्रदेशमा ४ लाख ६३ हजार १ सय ७३ टन धान उत्पादन भएको छ । गत वर्षको तुलनामा ५३ हजार २ सय ७७ टनले न्यून हो । समयमै मनसुन नभइदिँदा रोपाइँ गर्न नपाएकाले जमिन बाँझै बसेको र रोपाइँ भएको ठाउँमा पनि उत्पादकत्वमा कमी आएको मन्त्रालयले जनाएको छ । गत वर्ष प्रदेशभर ४ लाख ९८ हजार ४ सय ५१ टन धान फलेको थियो । यसपालि धान लगाउने क्षेत्रफल २ हजार ७ सय ३१ हेक्टर घटेको मन्त्रालयको तथ्यांक छ । अघिल्लो वर्ष १ लाख ३४ हजार २ सय ९९ हेक्टर जमिनमा धान खेती गरिएकोमा यस वर्ष १ लाख ३१ हजार ५ सय ६८ हेक्टर जमिनमा मात्रै धान खेती भएको मन्त्रालयले जनाएको छ । अघिल्लो वर्षको तुलनामा २ हजार ७ सय ३१ हेक्टर जमिनमा यस वर्ष धान रोपाइँ नै हुन नसकेको मन्त्रालयका प्रवक्ता डा शरणकुमार पाण्डेले बताए । १ दशमलव ८७ प्रतिशत उत्पादकत्व भएको रसुवाले गत वर्ष ३ हजार ५ सय ९६ टन धान उत्पादन गरेको थियो । यस वर्ष उत्पादकत्व १ दशमलव ८७ प्रतिशत पुग्दा धान उत्पादन भने ३ हजार ५ सय १ टनमा झरेको छ । यस्तै ५ दशमलव ३० प्रतिशत उत्पादकत्व भएको ललितपुरले गत वर्ष २४ हजार ८ सय ४ टन धान उत्पादन गरेकामा यस वर्ष उत्पादकत्व घटेर ३ दशमलव ६२ पुग्दा धान उत्पादन पनि १५ हजार १ सय ३० टनमा सीमित भएको छ । ३ दशमलव ३८ प्रतिशत उत्पादकत्व भएको काभ्रेले गत वर्ष ३४ हजार १ सय १८ टन धान उत्पादन गरेकामा यस वर्ष उत्पादकत्व २ दशमलव ५७ प्रतिशत पुग्दा उत्पादन घटेर २९ हजार १ सय ४३ भएको मन्त्रालयका प्रवक्ता पाण्डेले बताए । ५ दशमलव ३० प्रतिशत उत्पादकत्व भएको ललितपुरले गत वर्ष २४ हजार ८ सय ४ टन धान उत्पादन गरेकामा यस वर्ष उत्पादकत्व घटेर १५ हजार १ सय ३० टन मात्र धान उत्पादन भएको बताइयो । यस्तै ४ दशमलव ६५ प्रतिशत उत्पादकत्व भएको काठमाडौंले गत वर्ष ३६ हजार ६ सय ८८ टन धान उत्पादन गरेको थियो । यस वर्ष उत्पादकत्व ५ दशमलव ९२ प्रतिशत पुग्दा ४४ हजार ३ सय ५५ टन धान उत्पादन गर्यो । यस वर्ष गत वर्षको तुलनामा धादिङमा १३, नुवाकोटमा २ दशमलव १४, भक्तपुरमा ० दशमलव ७३, सिन्धुलीमा ८ दशमलव ३८, दोलखामा ६ दशमलव ९९, चितवनमा ३ दशमलव ३१ र मकवानपुरमा २ दशमलव १७ प्रतिशत धान उत्पादन घटेको पाण्डेले जानकारी दिए । संखुवासभामा भने बढ्योसंखुवासभा संखुवासभामा यस वर्ष धान उत्पादन बढेको छ । अघिल्लो वर्षको तुलनामा यस वर्ष बर्खे धान ४ हजार ६ सय २६ टन बढी धान उत्पादन भएको कृषि ज्ञान केन्द्रले जानकारी दिएको छ । अघिल्लो वर्ष ३१ हजार ९ सय ९६ हजार टन धान उत्पादन भएको थियो । यो वर्ष बढेर ३६ हजार ६ सय २२ टन भयो । गत वर्षको तुलनामा यस वर्ष रोपाइँ पनि बढी क्षेत्रफलमा गरिएको थियो । गत वर्ष १२ हजार ४ सय ५० हेक्टरमा धान रोपाइँ गरिएकामा यस वर्ष १३ हजार ५ सय ६४ हेक्टरमा रोपाइँ भएको थियो । रोपाइँको क्षेत्रफल मात्र नभई उत्पादकत्व पनि बढेको ज्ञान केन्द्रले जनाएको छ । गत वर्षको प्रतिहेक्टर उत्पादकत्व २६ टन रहेको थियो भने यस वर्ष २७ टन छ ।अघिल्लो वर्षभन्दा चैते धानको उत्पादन पनि बढेको छ । गत वर्ष ५ हजार १ सय ४० टन चैते धान उत्पादन भएको थियो । यस वर्ष ५ हजार ३ सय ३० टन उत्पादन भएको छ । गत वर्षभन्दा यस वर्ष थोरै क्षेत्रफलमा चैते धान रोपे पनि मौसम र हावापानी राम्रो भएकाले उत्पादन बढेको ज्ञान केन्द्रका निमित्त प्रमुख गोविन्दप्रसाद आचार्यले बताए । अघिल्लो वर्ष दुई हजार हेक्टर क्षेत्रफलमा चैते धान रोपाइँ गरिएको थियो भने यस वर्ष १ हजार ९ सय हेक्टरमा मात्र लगाइएको थियो ।बर्खे धान रोपाइँका बेला पर्याप्त पानी परेकाले राम्रो उत्पादन भएको हो, उनले भने, केही स्थानमा धान उत्पादन घटेको छ तर समग्रमा उत्पादन बढेको देखियो । जिल्लाका चेवाबेंसी, हेलुवाबेंसी, कल्छेबेंसी, केवाबेंसी, रहेलेबेंसी, धुपुसेरालगायत स्थानहरूमा बढी धान उत्पादन हुने गर्छ । जिल्लामा उत्पादन भएको धान स्थानीय बजारमा खपत हुँदै आएको छ । जिल्लाको माथिल्लो भूभागका नागरिकहरू दाइँ गरेकै स्थानमा किन्न आउने गर्छन् । जिल्लामा प्रतिमुरी अर्थात् २० पाथी धान २ हजारदेखि २५ सय रुपैयाँसम्ममा बिक्री हुँदै आएको छ ।"
"चीनसम्म पुग्छ, लेकाली अर्गानिक आलु","(ओखलढुंगा)  सोलुखुम्बु गोलीका कामी शेर्पा पर्यटन व्यवसायी हुन् । उनी काठमाडौं बस्छन् । कहिलेकाहीँ जिल्ला आउँदा ठाडे, पत्तालेबाट आलु किनेर काठमाडौं लैजान्छन् । आलु लानुको एउटै कारण हो मिठो र अर्गानिक हुनु । बुङको आलुमा पाइने स्वाद अरूमा नपाइने उनको भनाइ छ । मोलुङ गाउँपालिका२ का चक्र कार्की लेकाली क्षेत्र पुग्नेबित्तिकै काठमाडौं बस्ने आफन्तलाई दुईचार पाथी आलु कोसेली लगिदिन्छन् । जिल्लाको लेकाली भेगमा फल्ने बुङको आलुमा उपभोक्ताको आकर्षण बढेको छ । उत्पादन भएकै ठाउँबाट बिक्री हुन थालेपछि किसान उत्साहित छन् ।परम्परागत प्रविधिबाट उत्पादन हुने आलु भएकाले बुङ आलु स्थानीय बजारदेखि भारत र चीनको बजारसम्म पुग्न थालेको छ । यकिन तथ्यांक नभए पनि धेरै पहिलेदेखि बुङको आलु भारतीय बजारमा निर्यात हुन थालेको स्थानीयको भनाइ छ । भारतीय बजारमा आलु लैजाने ठेकेदारहरू घरघरमै पुगिरहेका छन्, कृषि ज्ञान केन्द्रका सूचना अधिकारी हेमबहादुर आलेले भने, टनका टन लान थालेको देखिएको छ । तर कति परिमाण बाहिरिन्छ भन्ने यकिन तथ्यांक भने कुनै निकायले राखेको छैन । रामेछापको जिरी, दोलखा हुँदै काठमाडौं उपत्यका र चीनसम्म निर्यात हुने किसान बताउँछन् । हाल ढुवानीका लागि सडकको पहुँच सहज भएकाले भारतीय ठेकेदारहरू आलु लिन ठाडे, पत्तालेसम्म पुग्ने गर्छन् । कुनै पनि विषादी र रासायनिक मल प्रयोग नगरी उत्पादन गरिने खेती भएकाले बुङको आलुमा उपभोक्ताको आकर्षण बढेको हो । जिल्लाको सिद्धिचरण नगरपालिका, खिजीदेम्बा गाउँपालिका र चिसंखुगढी गाउँपालिकाको लेकाली भेग बुङमा आलु उत्पादन हुन्छ । जन्तरखानी, टोड्के, राँगादीप, पात्ले, गैरीलगायत तीन सय हाराहारीका किसानले बुङ आलु खेती गर्छन् । एक जना किसानले औसतमा एक वर्षमा ४० मुरी (२ हजार ४ सय किलो) आलु फलाउने आलु जोन सञ्चालक समितिका अध्यक्ष राजेश श्रेष्ठले जानकारी दिए । त्यति आलु फलाउन १० रोपनी पाखोबारी चाहिन्छ । बिचौलियाको बिगबिगीप्रायः किसानले बुङ आलु आफैं बेच्दैनन् । घरघरै पुग्ने बिचौलियाले किन्छन् । उनीहरूले प्रतिपाथी १ सयदेखि १२० रुपैयाँले खरिद गर्छन् । स्थानीय बजारमा भने पाथीको १८० देखि २ सय रुपैयाँमा बिक्री गर्छन् । उत्पादक किसानसँग पाथीमा ५० देखि ८० रुपैयाँसम्म नाफा राखेर बिचौलियाले फाइदा लिने गरेका छन् । एक पाथी आलुमा तीन किलो तौल हुन्छ । एक जना किसानले स्थानीय बजारमा चलेको मूल्य पाउने हो भने एक वर्षमा २ हजार ४ सय किलोको ४ देखि ५ लाख रुपैयाँ प्राप्त गर्न सक्छन् । तर बिचौलियामार्फत बेच्दा २ देखि ३ लाख रुपैयाँ आम्दानी गर्छन् । गत वर्षदेखि जिल्लामा आलु जोन कार्यक्रम सुरु भएको छ । कार्यक्रममा ८१ कृषक समूहका १ हजार ५ सयभन्दा बढी किसान आबद्ध छन् । आलु जोनले किसान बिचौलियाको मारमा नपरुन् भन्ने उद्देश्यले भण्डारण स्थलबाटै बिक्री गर्ने तयारी गरेको छ । त्यसका लागि गत वर्ष टोड्केमा पोस्ट हार्भेस्ट स्थल निर्माण भएको छ । यस वर्ष श्रीचौरमा निर्माण गर्ने तयारी छ । त्यसैगरी सदरमुकाममा कोसेली घर स्थापना गर्न लागेको आलु जोन सञ्चालक समितिका अध्यक्ष राजेश श्रेष्ठले बताए । आलु जोन कार्यक्रमले कृषकहरूलाई ५० प्रतिशत अनुदानमा उन्नत आलु बीउ उपलब्ध गराउने, भकारो सुधार गर्नेजस्ता सहयोग गरेको छ । बुङमा परम्परागत रूपमा उत्पादन हुँदै आएको आलु खुमल रातो (रातो आलु) हो । के हो बुङ ?सामान्यतया भिरालो पाखामा बुङको आलु रोपिन्छ । एक पटक रोपिएको ठाउँमा ४ देखि ५ वर्षदेखि ८९ वर्ष सम्म खेती गरिन्न । बारीमा जम्मा भएका झाडी, झ्याउ र बुट्यानहरू काटेर सुक्न दिइन्छ । काटेका झाडीहरू सुकेपछि माटोले छोपेर यसलाई थुप्रो (बुङ) बनाएर डढाइन्छ । डढेको खरानीलाई दुईतीन दिन सेलाउन दिइन्छ । केही दिनपछि त्यही बुङमा ८ देखि १५ वटासम्म आलुको दाना रोपिन्छ । बुङको आकार गोलो हुने गर्छ । प्रायः आलु रोप्दा सिँगै बीउ रोप्ने र बीउ ठूलो भएमा काटेर रोप्ने गरिन्छ । बीउको बीचमा कम्तीमा १० देखि १५ सेन्टिमिटर दूरी खाली राखेर रोपिन्छ । झारपात डढाएर बनेको खरानीमा आलु रोपिसकेपछि त्यसलाई वरिपरिको माटोले छोपिन्छ । पुर्ने माटो २ देखि ३ इन्च राखिन्छ ।"
हिउँदमा आयातित तरकारीकै भर,"(तेह्रथुम)  बर्खामा पूर्वी तराई हुँदै भारतीय बजारमा करोडौं मूल्यको तरकारी निर्यात गर्ने जिल्लाका किसान हिउँदयाममा भने उतैको तरकारीमा निर्भर हुने गरेका छन् । बेमौसमी तरकारी खेतीमा अब्बल मानिएका जिल्लाका किसानसमेत मंसिरयता भारत, बंगलादेश र चीनमा उत्पादित तरकारीकै भरमा भान्सा टारिरहेका छन् ।किसानले सुक्खा मौसममा पनि तरकारी खेती गर्ने प्रविधिको अनुसरण गर्न नसक्दा हिउँदमा तरकारी उत्पादन गर्न नसकेको जिल्ला किसान सञ्जालका अध्यक्ष योगेन्द्र गड्तौलाले बताए । यहाँका सबैजसो स्थानीय तहका केन्द्र र ग्रामीण बजारसम्म नै अहिले विदेशी तरकारीले कब्जा जमाएको छ । जिल्लाका सबै स्थानीय तह सडक सञ्जालसँग जोडिएकाले पनि विदेशी तरकारी गाउँका उपभोक्तासम्म पुर्याउन सहज भएको अध्यक्ष गड्तौलाको भनाइ छ । वर्षको ६ महिना आफ्नै तरकारी भारतीय बजारमा पठाउने यहाँका किसान मंसिरयता भने विदेशबाट आयातित तरकारीकै भरमा छन् । स्थानीय बजारमा दैनिक भारतीय, बंगलादेश र चीनका कृषि बजारको तरकारी सहजै आइपुग्ने गरेको छ । पूर्वको जोगबनी र काँकडभिट्टा नाका हुँदै यहाँका बजारमा तरकारी आइरहेको छ । चीनबाट प्याज, आलु र लसुन आउने गरेको छ । त्यस्तै भुटानबाट ठूलो परिमाणमा आलु आउने गरेको उद्योग वाणिज्य संघका पूर्वअध्यक्ष सभा पौडेलले बताए । त्यस्तै भारतबाट आलु, टमाटर, बन्दा, काउली, च्याउ, फर्सी, ब्रोकाउली, गाजर, भेडे खुर्सानी, हरियो खुर्सानी, सिमी, हरियो साग, लौका, काँक्रा, बोक्राउलीलगायत तरकारी दैनिक ठूलो परिमाणमा आयात भइरहेको वसन्तपुर बजारका तरकारी व्यापारी इन्दल शाहको भनाइ छ ।यसै वर्ष बर्खे सिजनका ६ महिनामा ८० करोड रुपैयाँभन्दा बढीको तरकारी भारतीय बजारमा बिक्री गरेका धनकुटा, तेह्रथुम र संखुवासभाका किसानका खेतबारी अहिले उजाड देखिन्छन् । हिउँदमा यो क्षेत्रमा अत्यधिक चिसो हुने, तुसारो र हिउँ पर्ने भएकाले खुला जमिनमा तरकारी खेती नफस्टाउने धनकुटाको महालक्ष्मी नगरपालिका१ का अध्यक्ष टेकबहादुर गुरुङले बताए । यहाँका किसानले ग्रिन हाउसमा तरकारी खेती गर्ने प्रविधि भित्र्याएका छैनन्, जसले गर्दा हिउँदमा जहिल्यै पनि पहाडमा तरकारीको अभाव हुने गरेको किसानको भनाइ छ । जिल्लाको तल्लो भेगमा भने तरकारी खेती हुने गरेको छ । तर यहाँ उत्पादित तरकारीले माग धान्न सक्दैन । स्थानीय बजारमा विषादीको मात्रा परीक्षण नगरिएको तरकारी छ्यापछ्याप्ती बिक्री हुने गरेको छ । त्यसको अनुगमन कहिल्यै हुने गरेको छैन । पूर्वी तराईका व्यापारीमार्फत तरकारी किनेर ल्याउने गरेकाले विषादीको मात्राबारे आफूहरूलाई केही थाहा नभएको शाहले बताए ।"
नहर बने पनि छैन सिँचाइ,"बर्दिया (कास) बबई सिँचाइ आयोजनाको सहायक नहर किसानका खेतखेतमा पुग्दै छ । नहरको स्लोप पक्की हुने क्रममा छ । तर किसानका खेतमा सिँचाइ गर्ने विन्दु (आउटलेट) नहुँदा समस्या परेको छ । खेत कटान गरेर नहर बन्ने तर सिँचाइ गर्न नपाएपछि किसान आक्रोशित छन् । आफूहरूसँग समन्वय नगरी नहर बनाएको किसानको गुनासो छ । नहर बन्नुअघि स्थानीयस्तरमा रहेका परम्परागत कुलोको ख्याल गरिएन । भएको परम्परागत कुलोबाट सिँचाइ हुन छाड्यो । बनेका नहरबाट पानी नआएपछि आयोजनाको काम संशोधन गर्न माग उठेको छ । सबैजसो खेतमा सिँचाइ हुने गरी सहायक नहर बनाउन स्थानीयको आग्रह छ । आयोजनाले भने १५ वर्षअघि डीपीआर तयार भइसकेकाले अहिले संशोधन गर्न समस्या हुने बताएको छ । डीपीआर बनाउने क्रममा किसानसँग समन्वय गरिएको भए नहरबाट सिँचाइ गर्दा तोकिनुपर्ने आउटलेट निर्माणले निकास पाउँथ्यो । तर प्राविधिकले सर्भे गर्दा जानकारीसमेत नगराइएको स्थानीयको आरोप छ । सुरुमै बनाइएको डीपीआरबमोजिम नै काम भइरहेको छ । हाम्रै गाउँका किसानको खेत भएर नहर बनेको छ । तर मेरो खेतमा पानी नआउने भएपछि यो नहरको के काम ? बढैयाताल गाउँपालिका४ का शम्भुप्रसाद चौधरीले भने, बाढी लाग्ने खल्ला खेतमा नहरको पानी दिने अनि अलि उकालो खेतमा पानी नै नलाग्ने गरी नहर बनिरहेको छ । बबई नहर आयोजनाले आव ०६१६२ मा नहर बनाउन थालेको हो । किसानका लागि नहर हो भने किसानले भनेबमोजिम नै हुनुपर्ने स्थानीय किसान रामदुलारे थारूको भनाइ छ । सिँचाइ गर्ने आउटलेट नभएपछि स्थानीयले सहायक नहर निर्माण गर्दा पाइप राख्न प्रयास गरिरहेका छन् । तर निर्माण कम्पनीले भने पाइप राख्न दिएको छैन ।"
जहाँ क्रसर डनको दादागिरी चल्छ,"(धनुषा)  महोत्तरी भंगाहा नगरपालिका४ रामनगर बिर्ता क्षेत्रको रातु खोलामा रातभर डोजर आतंक चल्छ । क्रसर उद्योग व्यवसायीले खोलामा गर्दै आएको अवैध उत्खनन हालैका दिनमा झन् तीव्र पारेका छन् । खोला किनारमा लोडर (एक्स्काभेटर) र टिपरको लर्को लाग्छ । दुई वर्षदेखि यस्तो दृश्य हेर्दै आएका त्यस क्षेत्रका स्थानीय भने केही बोल्न सक्दैनन् । क्रसर व्यवसायीले आसपासको क्षेत्रका स्थानीयलाई डर र त्रासमा राखेका छन् । अवैध रूपमा क्रसरको सुरक्षा गर्ने नाममा गाउँ, टोल र चोकमा गुन्डा पालिएका छन् । कामै नगरी क्रसरबाट मोटो रकम आउने भएपछि गाउँका बद्मास हरू डन बनेका छन् । उनीहरूले क्रसर सञ्चालकको विरोध गर्नेलाई ज्यान मार्ने धम्कीसमेत दिने गरेका छन् । अवैध उत्खननबारे स्थानीयले यसबारे जिल्ला प्रहरी, प्रशासन र प्रदेश सरकारलाई पटकपटक जानकारी गराइसकेका छन् । तर स्थिति उस्तै छ । स्थानीय प्रशासन मौन छ । रात परेपछि रातुमा क्रसरको डोजर आतंक प्रत्यक्ष देखे पनि स्थानीय प्रशासन मूकदर्शक बनेको भंगहा नगरपालिका४ का वडाध्यक्ष अशोक महतोले बताए । अवैध उत्खनन रोक्न पत्राचार र मौखिक आग्रह गरे पनि हामीलाई टेर्दैनन्, वडाध्यक्ष महतोले भने, प्रहरीलाई जानकारी गराउँदा कुनै कारबाही हुँदैन । हामी उत्खनन गरेको देखाउँछौं । तर प्रहरीले देख्दैन । विरोध गर्दा क्रसर सञ्चालक अनेक प्रलोभन देखाउँछन् । दिउँसो सुनसान रहने नदीमा राति १० बजेदेखि बिहान ४ बजेसम्म उत्खनन हुँदै आएको छ । क्रसर डनलाई प्रहरीले नै उत्खननका लागि सहयोग गरेको उनको दाबी छ । अवैध उत्खननका कारण रातु खोलाछेउको रामेश्वरनाथ सामुदायिक वनमा ३० फिट गहिरो खाडल बनेको छ । रूखबिरुवा ढलेर सुक्न थालेपछि वन क्षेत्र संकटमा परेको छ । सामुदायिक वनसँगै रहेको महोत्तरी गोल्ड क्रसर उद्योगबाट सामुदायिक वनको ५ सय मिटर क्षेत्र आसपासमा १५ वटाभन्दा बढी खाडल छन् । त्यसैगरी रातु खोला नियन्त्रणका लागि जनताको तटबन्ध कार्यक्रमअन्तर्गत बाँधिएको बाँध भत्काएरसमेत क्रसर सञ्चालन गरिएको छ । रातुको पूर्वपट्टि बतराही टोलसँग जोडिएर बाँधमा र पश्चिमपट्टि जमुनियातर्फ पनि बाँध भत्काएर दुई क्रसर सञ्चालन गरिएको छ । दुवै क्रसरका कारण बाढीले आसपासको क्षेत्रमा डुबानको खतरा उत्तिकै छ । क्रसर सञ्चालकले राखेका कर्मचारीले स्थानीय स्तरमा डर, धम्की देखाउनुका साथै प्रहरी र जनप्रतिनिधिलाई प्रलोभनमा पार्ने गरेका छन् । भंगहामा उत्खनन्बिरुद्ध बोल्नेलाई कुटपिट गरी ज्यानमार्नेसम्मको धम्की आउनु सामान्य बनेको छ । भंगहा नगरपालिकाले रातु नदीका चार स्थानमा उत्खनन् गर्न अनुमति दिएको प्रमुख प्रशासकीय अधिकृत रामचन्द्र लामगादेले बताए ।क्रसर उद्योगमा ठूला माफिया संलग्न हुँदा अनुगमन, कारबाही र बन्द गर्न चुनौती भएको जिल्ला समन्वय समिति महोत्तरीका अध्यक्ष सुरेशप्रसाद सिंह स्वीकार गर्छन् । क्रसर उद्योगलाई जिल्ला अनुगमन समितिले दिएको निर्देशन नमान्ने, नटेर्ने अवस्था छ, अध्यक्ष सिंहले भने, मापदण्ड पूरा गरेका क्रसर बिरलै भेटिन्छ । मापदण्ड पूरा नगरेका उद्योग बन्द गर्ने पत्रचार गरे पनि नदीमा उत्खनन गरिरहेका छन् । क्रसरले उत्खनन गर्ने परिमाण, उद्योगमा स्टक गरेर राखेको परिमाण र बिक्री गरेको परिमाणबारे जानकारी स्थानीय तहलाई उपलब्ध गराउन पत्रचार गरे पनि अटेर गरेको उनले बताए । भंगहा नगरपालिका र गौशाला नगरपालिकामा बन्द गर्ने निर्णय भएको क्रसर उद्योगसमेतले रातिराति नदीमा उत्खनन गरे पनि हामी मूकदर्शक बनेको छौं, उनले भने, जिल्ला अनुगमन समितिको कुनै पनि निकायले रिसपोन्स गर्दैन । ठेक्का लाग्न नसक्दा हतिसर्वा, भुतहा र सिंयाही खण्डमा नगरपालिकाले करारका कर्मचारी भर्ना गरेर उत्खनन गराइरहेको उनले बताए । प्रशासकीय अधिकृत लामगादेका अनुसार रामनगर बिर्ता खण्ड १ करोड ५ लाखमा खुस्वु निर्माण सेवा प्रालिलाई ठेक्का दिइएको छ । गत आर्थिक वर्षमा जिल्ला अनुगमन समितिले मापदण्ड पूरा नगरेका १० क्रसर उद्योगलाई बन्द गर्न पत्राचार गरेको जिल्ला समन्वय समिति महोत्तरीका अधिकृत राजुराज कडरियाले बताए । सञ्चालनमा रहेको क्रसरको स्टकबारे जानकारी गराउन क्रसर उद्योग र सम्बन्धित स्थानीय तहलाई पत्रचार गरे पनि जानकारी नआएको उनले बताए । जलेश्वर नगरपालिकाको समेत जिम्मेवारी सम्हाल्दै आएका कडरियाका अनुसार जिल्ला समन्वय समितिमा १३ जनाको दरबन्दीमा एक जना पनि कर्मचारी नहुँदा काम गर्न समस्या भएको छ । महोत्तरीका प्रमुख जिल्ला अधिकारी सूर्यबहादुर खत्रीले जिल्लाका बर्दिबास, गौशाला र भंगहा नगरपालिकामा क्रसर उद्योगले उत्खनन गरे पनि नदी ठेक्का नलाग्दा सञ्चालनमा नआएको बताए । बर्दिबास र गौशालामा नदीको ठेक्का नलागेको र भंगहामा सरकारी निकायबाटै उत्खनन भइरहेको उनले बताए । अनुगमन गर्ने र कारबाही गर्ने अधिकार स्थानीय तहलाई दिएकाले हामी शान्ति सुरक्षाको दृष्टिकोणले मात्रै सचेत गराउँदै आएका छौं, उनले भने । नियन्त्रणमा लिइएका सवारी साधनलाई समन्वय समितिले कारबाही नगरी छोडिएका केही घटना भएका महोत्तरीका प्रमुख जिल्ला अधिकारी खत्रीले बताए । उनका अनुसार प्रदेश सरकारको परिपत्रअनुसार मापदण्ड पूरा नगरेका उद्योगको अनुगमन गरी बन्द गराउने प्रक्रिया थालिसकिएको छ ।एउटै वडामा दर्जनौं उद्योगभंगाहा नगरपालिका४ स्थित रातु नदीको पूर्वी किनारमा ११ उद्योग छन् । नदी किनारमै अन्य ७ उद्योग सञ्चालनको तयारीमा छन् । केही उद्योग मेसिन मिलाउँदै छन् भने केही सञ्चालक जग्गाको खोजीमा छन् । तर उद्योग सञ्चालन गर्न अनुमति दिने निकाय घरेलु तथा साना उद्योग कार्यालय महोत्तरीमा भंगहा नगरपालिका४ मा क्रसर उद्योग दर्ता भएको तथ्यांक नै छैन । जिल्लामा २२ वटा क्रसर तथा बालुवा प्रशोधन उद्योग मात्र दर्ता रहेको घरेलु तथा साना उद्योग कार्यालय महोत्तरीका प्रमुख कृष्ण कुमार मिश्रले बताए । तर जिल्ला समन्वय समितिका अध्यक्ष सुरेशप्रसाद सिंहका अनुसार महोतरीमा ५० भन्दा बढी क्रसर र बालुवा प्रशोधन उद्योग सञ्चालनमा छन् । दर्ता भएका उद्योगको कागजातसमेत घरेलु तथा साना कार्यालयले उपलब्ध गराउन नसकेको सिंह बताउँछन् । कार्यालयबाट क्रसर उद्योगसम्बन्धी महत्त्वपुूर्ण फाइल जिल्ला प्रशासन कार्यालयमा छन्, प्रमुख मिश्रले भने, घरेलु तथा साना उद्योग कार्यालयमा भंगाहा नगरपालिकामा सञ्चालन भइरहेका उद्योग दर्तासम्बन्धी कुनै फाइल उपलब्ध छैन । भंगहा नगरपालिका४ का वडा अध्यक्ष अशोक महतोका अनुसार वडामा ११ उद्योग रहे पनि हाल पाँच मात्रै सञ्चानमा छन् । विरोधीलाई प्रलोभन, धम्की र मुद्दाभंगहा४ का २७ वर्षीय सन्तोष महतो गाउकै विद्यालय अगाडि चियानास्ताको पसल चलाउँछन् । नदीमा भइरहेको उत्खननबारे उनलाई खासै जानकारी थिएन । रातु नदीमा भइरहेको अवैध उत्खनन रोक्न खोज्दा भगहा४ का वडाध्यक्ष अशोक महतो असफल भए । उनलाई क्रसर उद्योगीले टेरेनन् । उद्योगी र प्रहरीले अटेर गरेपछि वडाध्यक्ष महतोले चिया पसल चलाउँदै आएका सन्तोषसहित स्थानीय युवालाई अगाडि ल्याए । युवाहरू राति नदीमै सुत्न थाले । वन र नदीमा ३० फिट गहिरा खाल्डा खनेपछि विरोधमा गाउँ नै एक भयो । स्थानीयले ०७५ फाुगन १६ मा वडा क्षेत्रका नदीको बालुवा, गिट्टी उत्खनन सम्बन्धमा छलफल गर्न भेला बोलाएको थियो । भेलामा सहभागी ५१० जना स्थानीयले सरकारले तोकेको मापदण्डअनुसार मात्र उत्खनन गर्न दिने, समस्या समाधान गर्न संघर्ष समिति गठन गर्ने र ऐलानी तथा सार्वजनिक जग्गामा सञ्चालित क्रसर खाली गराउने तीनबुँदे निर्णयमा हस्ताक्षर गरे । स्थानीयको विरोधले केही दिनसम्म नदी उत्खनन बन्द भयो । तर विरोध सेलाउँदै गएपछि पुनः उत्खनन तीव्र भएको स्थानीय शिक्षक कृष्ण चौधरीले बताए । साथीहरूको सहयोगमा राति उत्खनन गरिरहेका टिपर र लोडर पक्राउ गरी प्रहरी चौकीमा बुझाउँदा क्रसर सञ्चालकहरूले ५० हजारदेखि ५ लाख रुपैयाँ दिने प्रलोभन देखाएका स्थानीय सन्तोष महतोले बताए । पटकपटक टिपर र लोडर पक्राउ गरेर प्रहरीलाई जिम्मा लगाए पनि कारबाही भएन, महतोले भने, अबैध उत्खनन गर्ने क्रसरका टिपर, लोडर, चालकलाई प्रहरी र जिल्ला अनुगमन समितिले कारबाही गरेन । वडाध्यक्ष र मेयरले हाम्रो कुरा सुन्नै चाहेनन् । उत्खननको विरोध गर्दा क्रसर उद्योगले केही महिनाअघि गाउँकै सीतापुर बजारमा ५ लाख रुपैयाँ नलिए हत्या गर्ने धम्की दिएका महतोले बताए । क्रसर सञ्चालक रमेश महतो र समर लामाले साँझ ७ बजे बजारमा घेरेर पैसा लिएर जीवन सुधार्न सम्झाउँदै नलिए १० लाख खर्च गरेर हत्या गराइदिने धम्की दिएका थिए, उनले भने । केही दिन नबित्दै गाउँकै पोखरीमा हतियार देखाएर हत्या गर्न खोज्दा स्थानीयले जोगाएको महतोले बताए । घरमा बुवा बिसुनदेव महतोलाई समेत छोराले विरोध गरे ज्यान मार्ने धम्की दिएका थिए । पटकपटकको धम्कीपछि पनि रातु खोलामा भइरहेको अवैध उत्खननविरुद्ध भंगाहा नगरपालिका, जिल्ला समन्वय समिति, अख्तियार दुरुपयोग अनुसन्धान आयोगमा उजुरी दर्ता गराएका महतोसहित चार जनाविरुद्ध क्रसर सञ्चालकले प्रहरी कार्यालयमा डाँका मुद्दा दर्ता गराएका थिए । प्रहरीबाट लुकेर महिना दिन भागेका चारै जना जिल्ला अदालतमा हाजिर भएका थिए । धरौटीमा छुटेका महतोले तारेख धाउँदै छन् । अवैध उत्खननको विरोध गर्ने युवालाई जिल्ला प्रहरी कार्यालय महोत्तरीले डाँका मुद्दा लगाएको छ । राति नदीमा अवैध उत्खनन गर्दै गर्दा क्रसर उद्योगको टिपर, लोडर र जेसीभी नियन्त्रणमा लिएर प्रहरीलाई बुझाएका स्थानीयको मुद्दा जिल्ला अदालतमा विचाराधीन छ ।"
रेल पढ्न चीनको छात्रवृत्ति,"(बेइजिङ)  चीनले नेपालको रेल यातायातका लागि दक्ष जनशक्ति उत्पादनमा सघाउन हरेक वर्ष १० जना विद्यार्थीलाई छात्रवृत्ति उपलब्ध गराउने भएको छ । हालै बुटवल नगरपालिकाका प्रमुख तथा उपमेयरसहितको टोलीले चीनको पल्लो सान्सीस्थित सिआन सहरको भ्रमण गरेपछि यस विषयमा सहमति भएको हो । गत असोजमा चिनियाँ राष्ट्रपति सी चिनफिङको नेपाल भ्रमणका क्रममा बुटवल र सिआन सहरबीच भगिनी सम्बन्ध स्थापना भएको थियो । ट्रान्स हिमालयन फ्रेन्डसिप सोसाइटीको सहजीकरणमा नेपाली टोली र सिआनको रेलवे युनिभर्सिटीको इन्टरनेसनल डिपार्टमेन्टका उपप्रमुखबीच भएको सम्झौताअनुसार आउँदो सेप्टेम्बरदेखि केही वर्षसम्म नेपाली विद्यार्थीलाई पूर्ण छात्रवृत्तिसहित भर्ना गरिनेछ । सोसाइटीका संस्थापक राजीव झाका अनुसार रेलवे युनिभर्सिटीमा रेलसम्बन्धी विषय मात्रै पढाइ हुन्छ । चीनको रेल यातायातका लागि चाहिने जनशक्ति पनि यहींबाट उत्पादन हुन्छ । चीनले अघि सारेको बेल्ट एन्ड रोड इनिसिएटिभ्सअन्तर्गत हिमालय पार रेल लैजाने चर्चा चलिरहेका बेला जनशक्ति उत्पादनका लागि छात्रवृत्तिसम्बधी सहमति भएको हो । चीनले पिछडिएको भनिएको तिब्बत स्वशासित क्षेत्रलाई खुला गर्ने ध्येयले चीन, नेपाल, भारत, बंगलादेश, म्यानमार करिडोरलाई पनि जोड दिइरहेको छ । तिब्बतबाट बेइजिङ व्यापार गर्न धेरै टाढा पर्ने तर तिब्बत सिधै नेपाल छिरेर करिडोरअन्तर्गतका मुलुकहरूसम्म पुग्नु धेरै फाइदाजनक हुने चीनको बुझाइ देखिन्छ । यही डिसेम्बर २७ मा चीनले भौगर्भिक अवस्थितिसम्बन्धी प्रतिवेदन नेपालसमक्ष पेस गरेको थियो । नेपालमा वातावरण विभागले रेलवेबाट वातावरण बिग्रने मात्रै तथ्य उजागर गरेकामा त्योबाहेक अनेक फाइदा हुने चीनको चाइना रेलवे फर्स्ट सर्भे एन्ड डिजाइन इन्स्टिच्युट ग्रुपले बुझाएको प्रतिवेदनमा उल्लेख छ । नेपालमा कसरी रेलवे विस्तार गर्न सकिन्छ भनेर उसले ४० वटा जियोलजिकल नक्सा दिएको छ । उनीहरूको प्रतिवेदनमा सन् २०२६ सम्ममा रेल जाने सम्भावना देखाइएको छ । नेपालमा कुनै पनि ठूला परियोजना समयमा नसकिने र राजनीतिक उथलपुथल भइरहने हुनाले यो योजना बीचैमा अलपत्र पर्ने हो कि भन्ने चिन्ता चिनियाँ पक्षमा देखिन्छ ।नेपालमा रेल जाने भएपछि तालिमप्राप्त जनशक्ति चाहिन्छ भनेर नै चीनले जनशक्ति उत्पादनमा सहयोग गर्न लागेको ट्रान्स हिमालयनका संस्थापक अध्यक्ष झाले बताए । सिआन युनिभर्सिटीमा २० विद्यार्थीचिनियाँ राष्ट्रपति सी चिनफिङको गृहनगर सिआनमा यो वर्षदेखि २० जना नेपाली विद्यार्थीले पूर्ण छात्रवृत्तिमा अध्ययन थालेका छन् । ट्रान्स हिमालयन फ्रेन्डसिप सोसाइटी, नेपालसँगको सम्झौताअनुसार ती विद्यार्थीले गएको सेप्टेम्बरमा सिआन युनिभर्सिटीमा पढ्न थालेका हुन् । सिआन सरकारले बीआरआईअन्तर्गत यो छात्रवृत्ति उपलब्ध गराएको हो । यस विश्वविद्यालयमा नेपाली विद्यार्थीले बीबीए, रोबर्ट इन्जिनियरिङ, चिनियाँ लिटरेचर, पर्यटनलगायतका विषयमा अध्ययन गर्न सक्छन् । ट्रान्स हिमालयनका संस्थापक झाका अनुसार सिआन सरकारले नेपाली विद्यार्थीका लागि गरेको यो ठूलो लगानी हो । हरेक वर्ष २० जना विद्यार्थी सिआनका विश्वविद्यालयमा भर्ना भएर कम्तीमा ५ वर्ष अध्ययन गर्न पाउँछन्, उनले भने, चीनका अरू प्रान्तले पनि यस्ता स्किम खोज्न सक्छन् । यसले नेपाललाई फाइदा पुग्छ ।बुटवल र सिआनमा बुद्धमूर्ति सिआनले नेपालमा र नेपालले सिआनमा बुद्धमूर्ति स्थापना गर्ने भएका छन् । सिआनमा २ सय वर्गमिटर क्षेत्रफलमा स्मल बुद्ध राखिनेछ । सिआनको छ्यौछ्वान जिल्लास्थित तासिङ स्तूपा नजिक नेपालको एउटा पेभेलियन हुनेछ । बुटवलबाट नेपाली कालिगढ ल्याएर नेपाली ढाँचामा बौद्ध स्तूप बनाइने ट्रान्स हिमालयनले जनाएको छ । ट्रान्स हिमालयनका झाले सम्झौताका सबै काम सकिएको जानकारी दिँदै यसै महिना बुटवलमा बुद्ध स्तूप बनाउन सुरु हुने बताए । बुटवलमा चिनियाँ पक्षले ३० मिटर अग्लो बिग बुद्ध मूर्ति स्थापना गर्ने इच्छा जाहेर गरेको छ ।"
भागबन्डाले निस्केन निकास,"काठमाडौं (कास) कांग्रेस सभापति शेरबहादुर देउवाले पार्टीभित्रको विवाद विवाद हल गर्न प्रयास गरे पनि भागबन्डाकै विषयले अल्झाएको छ । उपसभापति विमलेन्द्र निधि, पूर्वमहामन्त्रीद्वय प्रकाशमान सिंह र कृष्ण सिटौलाबीच सहमतिका लागि प्रयास भइरहे पनि वरिष्ठ नेता रामचन्द्र पौडेल भारत भ्रमणमा भएकाले ठोस समझदारी जुट्न नसकेको पार्टीका एक नेताले बताए । केन्द्रीय कार्यसमितिले पुस ११ बहुमतका आधारमा महाधिवेशनको तालिका ल्याउनुका साथै अन्य निर्णय गरेपछि चर्केको विवाद मिलाउन सभापति देउवाले गत साता वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौलालाई आफ्नै निवासमा बोलाएर संवाद थालेका थिए । बहुमतबाट गरिएका कार्यविधि र विधानका दफा निलम्बनजस्ता निर्णय सच्याउनुपर्ने माग पौडेल र सिटौला पक्षले राख्दै आएका छन् । आन्तरिक विवाद सुल्झाउन प्याकेज मै सहमति जुटाउने प्रयास भइरहेको छ । सिटौलाजीले पौडेलजी फर्केपछि शेरबहादुरजीसँगै बसेर सहमति जुटाउने भन्नुभएको छ, अब शीर्ष नेताहरू नै बसेर सबै असमझदारी टुंगाउने प्रयास हुनेछ, एक नेताले भने । पौडेल भारतबाट शनिबार साँझ नेपाल फर्केका छन् । पुस ११ गते अघि पनि प्याकेजमै सहमति जुटाउने प्रयास भएको थियो । सभापति देउवा बहुमतबाट अघि बढेपछि पौडेल र सिटौला पक्ष चिढिएका हुन् । त्यसयता संस्थापन र इतरपक्षका पार्टी गतिविधिसमेत समानान्तर शैलीमा चले । संस्थापन इतरपक्षले पार्टी नेतृत्वलाई दबाब दिन राजधानीमा जिल्ला सभापतिहरूको भेलासमेत गरेको थियो । पौडेल पक्षका तत्कालीन वार्ता समिति सदस्य हृदयराम थानी यसअघि भएका सहमतिलाई कार्यान्वयन गरे समझदारी जुट्ने बताउँछन् । उनका अनुसार यसअघि नेविसंघ, विभाग र केन्द्रीय कार्यसम्पादन समितिमा ४० र तरुण दलमा ३५ प्रतिशत पौडेल पक्षलाई दिने समझदारी बनेको थियो । नेविसंघमा भागबन्डाको विषय वार्ता कमिटीमा मिल्न सकेको थिएन । पुस ११ गते बैठक बस्नुअघि नै पार्टी सभापति देउवाले फोन गरेरै ४० प्रतिशत दिन तयार भएपछि यो विवाद सल्टेको थियो, थानीले भने, तर एकाएक बैठक राखेर निर्णय लिएपछि कुरा बिग्रेको हो । भागबन्डामा पूर्वमहामन्त्री सिटौला पक्षलाई कसले समेट्ने भन्ने विवाद नमिलेकै कारण सहमति भत्केको हो । सिटौला पक्षलाई संस्थापनले ४० प्रतिशत र पौडेल पक्षले ६० प्रतिशतभित्र देखाउने गरेको थियो । यसपटक वार्तामा सिटौलालाई समेत सहभागी गराइएको छ । विभाग, केन्द्रीय कार्यसम्पादन समिति, तरुण दलमा समस्या नभए पनि नेविसंघभित्र सिटौला पक्षलाई कति प्रतिशत दिने भन्ने विवाद कायम छ । संघको तत्कालीन कार्यसमितिमा सिटौला पक्षको उपस्थिति बलियो थियो । त्यही आधारमा सिटौलाले नयाँ तदर्थ समितिमा आफ्नो पक्षको उपस्थिति बढाउन चाहेका छन् । तर, संस्थापन ६० र पौडेल पक्ष ४० प्रतिशतको भागबन्डाको अडानमा छन् । पार्टीको केन्द्रीय महाधिवेशनको तालिका, विधानका दफा निलम्बनको विषयलाई समेत संशोधन गरी पुनः केन्द्रीय कार्यसमितिमा प्रस्ताव लैजानुपर्ने अडान पौडेल र सिटौला पक्षले राखेका छन् । संस्थापन पक्ष तल्ला तहका अधिवेशनको तालिका संशोधन गर्न तयार भए पनि केन्द्रीय महाधिवेशनको तिथि सार्न मानेको छैन । पुस ११ गते केन्द्रीय महाधिवेशन ०७७ फागुन ७१० मा हुने निर्णय गरिएको थियो । पौडेल पक्षले महाधिवेशन मंसिरमा सार्नुपर्ने अडान राख्दै आएको छ । पौडेल पक्षले महाधिवेशनलाई व्यवस्थित, निष्पक्ष र पारदर्शी बनाउने प्रस्तावसमेत छलफलमा अघि सारेको छ । पौडेल पक्षले विधानको दफा ३५ को २ (घ) बाहेक क्रियाशील सदस्यता फुकुवासँग जोडिएका निलम्बित दफाहरू फुकुवा हुनुपर्ने माग गरेको छ । केन्द्र र प्रदेश अधिवेशन हुनु एक वर्षअघि नै स्थानीय तहका सबै अधिवेशन सम्पन्न गर्नुपर्छ भन्ने विधानको उक्त प्रावधान निलम्बन गर्न पौडेल पक्ष तयार भएको हो । पौडेल पक्षले १३ औं महाधिवेशनको सदर क्रियाशील सदस्यताको नामावलीको हार्ड र सफ्ट कपी उपलब्ध गराउनुपर्ने, १४ औं महाधिवेशनका लागि क्रियाशील सदस्यताको छानबिन समिति गठन गरी विवादरहित ढंगले सदस्यता वितरण गर्नुपर्ने, वडा, पालिका, प्रदेश क्षेत्र, प्रतिनिधिसभा क्षेत्र, जिल्ला, सात प्रदेश, केन्द्रीय अधिवेशनको कार्यतालिका पुनर्लेखन गर्नुपर्ने, भ्रातृ संस्थाहरूमार्फत पार्टीको साधारण सदस्यता वितरण गर्ने नियमावलीको नियम ४ को उपनियम ५, ६, ७ र ८ को व्यवस्था खारेज हुनुपर्ने प्रस्ताव गरेको छ । नेविसंघ गठनमा भने विधान र सहमति दुवैलाई पौडेल पक्षले रोजाइमा राखेको छ ।"
झापा र धनकुटा सेमिफाइनलमा,"(धनकुटा)  सहिद रामकृष्ण श्रेष्ठ स्मृति प्रतिष्ठानको आयोजनामा भएको प्रदेशस्तरीय महिला फुटबलमा शनिबार आयोजक धनकुटा र झापा जिल्ला सेमिफाइनलमा पुगेका छन् ।पहिलो खेलमा आयोजक धनकुटाले इलाम ११ लाई टाइब्रेकरमा ५४ गोलले हरायो । ९० मिनेटसम्म दुवैबाट गोल भएन । त्यसपछि टाइब्रेकरका आधारमा विजेता छिनोफानो गरियो । धनकुटाका अञ्जना थुलुङ, सुनीता तामाङ, अन्जिता सन्जेल, सन्ध्या राई र सुस्मिता राईले गोल गरे । इलामका सिजन खवास, अमृता राई, सोमरानी बान्तवा र प्रिया बस्नेत मात्र गोल गर्न सफल भए । इलामकी प्रिया राईको प्रहार धनकुटाकी गोलकिपर सुस्मिता राईले रोकिदिइन् । वुमन अफ द म्याच धनकुटाका अमिता राई भइन् । दोस्रो खेलमा कन्काई झापाले पाँचथरलाई ३० ले हराएर अन्तिम चार सुरक्षित गरेको छ । झापाबाट दोस्रो मिनेटमै सरिता शेर्पा र ३१ औं मिनेटमा कुसुम खतिवडाले गोल गरेका थिए । खेलको ५२ औं मिनेटमा झापाका सम्झना लावती (मुना) ले तेस्रो गोल गरिन् । यस खेलमा वुमन अफ द म्याच सम्झना लावती घोषित भइन् । शुक्रबार धरान महिला फुटबल टिमविरुद्ध मोरङ ४२ ले विजयी भयो । यो खेलमा वुमन अफ द म्याच मोरङकी पवित्रा मगर घोषित भइन् । आइतवार चौदण्डी नगरपालिका उदयपुर र कर्णसिंह सोनाम फुटबल क्लब ताप्लेजुङबीच प्रतिस्पर्धा हुनेछ ।"
बुटवलमा धमाधम खेल पूर्वाधार,"(बुटवल)  बुटवल उपमहानगरपालिका१५, सेमलारमा धमाधम अत्याधुनिक कभर्डहल निर्माण भइरहेको छ । अन्तर्राष्ट्रिय स्तरको इन्डोर खेल गर्न मिल्ने हलमा १ हजार ५ सय दर्शक अट्नेछन् । ब्याडमिन्टन, बास्केटबल, टेबलटेनिस, कराते, तेक्वान्दोलगायत खेल गर्न मिल्नेछ । कभर्डहलले करिब ५ कठ्ठा जग्गा ओगटेको छ । त्यसको दायाँबायाँ १०१० मिटरको खुला ठाउँ हुनेछ । हलबाहिर पार्किङ, हरियाली क्षेत्र र फूलबारी निर्माण गरिनेछ । २ करोड ४० लाख लागतमा बन्ने कभर्डहलमा प्रदेश सरकारले ८५ लाख रुपैयाँ लगानी गरेको छ । स्थानीय उपभोक्ताले ९ लाख जुटाएका छन् । अरू रकम उपमहानगरपालिकाले खर्चनेछ । गत वर्ष सुरु आयोजना आउँदो वर्ष सक्ने लक्ष्य छ । यहाँ फुटबल, क्रिकेट, भलिबललगायत खेलका व्यवस्थित मैदान छन् । तर, इन्डोर खेलका लागि व्यवस्थित हल छैन, बुटवल उपमहानगरपालिका प्रमुख शिवराज सुवेदीले भने, त्यसैले अत्याधुनिक सुविधासहित कभर्डहल बनाएका हौं । प्रदेशमै इन्डोर खेलका लागि यस्तो कभर्डहल छैन । काठमाडौंबाहिर नियमित खेल गतिविधि हुने क्षेत्र हो बुटवल । जहाँ स्थानीय वा प्रादेशिकमात्रै होइन, नियमित राष्ट्रिय प्रतियोगिताहरू भइरन्छ । यहाँ हुने यिनै खेल प्रतियोगिता र अभ्यास बढाउन भन्दै गत वर्षबाट एक वडा एक खेलमैदान अभियान सुरु भएको हो । उपमहानगरले घोषणा गरेको कार्यक्रममा प्रदेश र संघीय सरकारले समेत सघाएका छन् । यसबाट मैदान नभएका वडामा बनाउने र भएकामा संरक्षण तथा मर्मतसम्भार गर्ने काम भएको छ । चालु आर्थिक वर्षमा मात्रै ६ नयाँ खेल मैदान तथा कभर्डहल निर्माण भइरहेका छन् । सातवटा मर्मत भइरहेको छ् । बढ्दो सहरीकरणसँगै बुटवलमा खुला ठाउँमा बस्ने र खेल्ने ठाउँको अभाव छ । नयाँ खेलाडी उत्पादन र दैनिक अभ्यासका लागि खेलमैदान आवश्यक छ, उनले भने, यही अभाव पूरा गर्न अभियानका रूपमा खेलमैदान बनाउन थालेका हौं । व्यवस्थित फुटबलका लागि बुटवल१३ को उजिरसिंह जबई मैदानलाई अन्तराष्ट्रिय स्तरको रंगशाला बनाइँदै छ । त्यसका लागि उपमहानगरले डीपीआर तयार गरेको छ । ३३ करोड लगानीमा व्यवस्थित रंगशाला बन्ने उल्लेख छ । यसपालि ईआईएलगायतका काम हुँदैछन् । चालु आवमा निर्माण सुरु गर्न प्रदेश सरकारले ५करोड रुपैयाँ उपलब्ध गराएको छ । त्यसमा उपमहानगरले थप लगानी गर्नेछ । नयाँ निर्माणमात्र होइन, यहाँका पुराना खेलमैदानको मर्मतको कामसमेत सुरु भएका छन् । त्यसमध्येको हो रामनगरको खेलमैदान । बुटवल१० मा रहेको यस मैदानमा लामो समयदेखि राष्ट्रिय स्तरका फुटबल प्रतियोगिता आयोजना भएको छ । तर, तारबार र संरक्षणविहीन अवस्थामा रहेको यस मैदानलाई गत वर्षदेखि मर्मतसम्भार थालिएको छ । मैदान सम्याइएको छ । वरपरबाट पर्खाल लगाएर घेरिएको छ । गत वर्ष संघीय सरकारबाट छुट्याइएको १० लाख रकमबाट काम भयो, उपमहानगरका खेलकुद विकास समिति संयोजक नन्दु काउचाले भने, यस वर्ष १५ लाख रुपैयाँ छुट्याएर तारबारको थप काम हुनेछ । बुटवल७, दीपनगरमा रहेको सिद्धेश्वरी मैदानमा समेत मर्मतसम्भारको काम चलेको छ । यो मैदानमा ५० लाख रुपैयाँ बजेट विनियोजन भएको छ । त्यसमा उपमहानगरको १५ लाख रुपैयाँ खर्चेर ट्र्याक बनाएको छ । यसपालि प्रदेश सरकारले मर्मतसम्भारमा २५ लाख रुपैयाँ विनियोजन गरेको छ । त्यसबाट तारजाली लाउने र घेर्ने काम हुनेछ । नहरपुर मावि नजिकै जोडिएको छ नहरपुर खेलमैदान । जहाँ हरेक महिना फुटबललगायत खेलका प्रतियोगिता हुन्छन् । दिनहुँ अभ्यास गर्ने खेलाडी भेटिन्छन् । यही व्यस्त मैदान व्यवस्थित गर्न नगरपालिकाले लगानी गरेको छ । गत वर्ष १३ लाख ५० हजारबाट काम भयो, संयोजक काउचाले भने, यस वर्ष मैदान व्यवस्थापनमा रकम मागेका छौं । उपमहानगरले गत आर्थिक वर्षमा देवसिद्ध, बेलवास, तामनगर, हरियाली खेलमैदान मर्मतसम्भार गर्ने र खेलका लागि सुरक्षित बनाउने काम गरेको छ । बुटवलमा यसअघि नै एन्फाको सुविधासम्पन्न खेलमैदान छ । इन्डोर अभ्यास र प्रतियोगिताका लागि आधा दर्जन कभर्डहल छन् । उपमहानगरले थालेको एक वडा एक खेलमैदानले खेल संरचना अझ बढेका छन् । जिल्ला खेलकुद समितिका निवर्तमान अध्यक्ष योग गुरुङले कभर्डहल निर्माणले खेल गतिविधि बढ्ने अपेक्षा गरे । खेलकुद अनुशासन हो । शारीरिक र मानसिक स्वास्थ्यका लागि औषधि हो, उनले भने, त्यसका लागि पूर्वाधार बनाउनु पहिलो काम हो । राज्यबाट यो कुरा बल्ल बुझिँदै छ ।"
क्लाइम्बिङमा छिरिङ र विमला विजेता,"काठमाडौं (कास) छिरिङ शेर्पा र विमला तामाङले तेस्रो अन्तरकलेज स्पोर्टस क्लाइम्बिङ प्रतियोगिताको टपरोप विधामा उपाधि जितेका छन् । शनिबार ६ प्रतिस्पर्धी पछि पार्दै छिरिङ ४७ सेकेन्डमा १४ होल्ड पार गरेर विजेता भए । उपविजेता भएका रौनक उप्रेतीले ३२ सेकेन्डमा १३ होल्ड पार गरे । १ मिनेट २३ सेकेन्डमा १३ होल्ड पूरा गरेका सुरेश तामाङले तेस्रो भए । नेपाल क्लाइम्बिङ स्पोर्टस एसोसिएसनद्वारा भएको प्रतियोगिताको टपरोपकै महिलातर्फ विमलाले उपाधि जितिन् । उनले १ मिनेट २३ सेकेन्डमा १२१४ होल्ड पूरा गरिन् । देविका पाण्डे दोस्रो र किल्हामु शेर्पा तेस्रो भए । विजेताले १५ हजार, दोस्रोले १० हजार र तेस्रोले ५ हजार रुपैयाँ प्राप्त गरे । काठमाडौं स्पोर्ट क्लाइम्बिङ सेन्टर ठमेलमा भएको प्रतियोगितामा उपत्यका ११ कलेजका १४ छात्रा र ७ छात्रले प्रतिस्पर्धा गरेका थिए । विजेतालाई राखेपका आर्थिक प्रमुख रिखिराम पोखरेल, पर्वतीय खेलकुद महासंघका अध्यक्ष गोविन्द भट्टराईलगायतले पुरस्कृत गरेका थिए ।"
आर्मी र नयाँबजार क्वाटरफाइनलमा,"काठमाडौं (कास) विभागीय टोली त्रिभुवन आर्मी क्लब र नयाँबजार सामाजिक युथ क्लब शनिबार पाँचौं आरबीबीएनभीए राष्ट्रिय क्लब च्याम्पियनसिप भलिबलमा पुरुषतर्फ क्वाटरफाइनलमा पुगेका छन् । समूह ए मा नयाँबजारले आरजी भलिबल ग्रुपलाई ३० को सोझो सेटमा हराएपछि क्वाटरफाइनल पुग्ने टिमको टुंगो लागेको हो । आरजीले पहिलो खेलमा शुक्रबार आर्मीसँग पराजय बेहोरेको थियो । समूहको विजेताको टुंगो भने आर्मी र नयाँबजारबीचको खेलबाट लाग्नेछ । नयाँबजारले आरजीमाथि २५२०, २५१६, २५१८ को सेटमा जित पाएको हो । दिनको दोस्रो खेलमा समूह सी को खेलमा नेपाल पुलिसले पार्वती भलिबल क्लबबाट वाकओभर पाएको छ । महिलातर्फ एपीएफ र त्रिभुवन आर्मीले आआफ्नो खेल जितेका छन् । समूह ए मा आफ्नो पहिलो खेलेको एपीएफले जावलाखेल भलिबल प्रशिक्षण केन्द्रलाई ३० को सोझो सेटमा पराजित गर्यो । एपीएएफले २५४, २५८, २५८ को नतिजा निकालेको हो । समूह ए मै आर्मीले भरतपुर महानगर खेलकुद परिषद् (बीएमसी) लाई ३० सेटले हरायो । आर्मीले २५८, २५२०, २५१० को सोझो सेटमा जित पाएको हो । आइतबार पार्वती र मणिमुकुन्द तथा हेल्प नेपाल र बुद्धटोन पुरुषतर्फ तथा महिलातर्फ एपीएफ र भरतपुर तथा आर्मी र जावलाखेल भिड्नेछन् ।"
दक्षिण अफ्रिकाको संघर्ष,"पोर्ट एलिजावेथ क्विन्टन डी कक र भेर्नोन फिलान्डरले शनिबार इंग्ल्यान्डविरुद्ध तेस्रो टेस्टमा दक्षिण अफ्रिकाको आशा कायम राखेका छन् । तेस्रो दिनको खेल समाप्तिमा दक्षिण अफ्रिकाले ६ विकेट गुमाई २ सय ८ रन बनाएको छ । टोली इंग्ल्यान्डको पहिलो इनिङ्सभन्दा २ सय ९१ रनले पछाडि छ । दक्षिण अफ्रिकाले फलोअन टार्न अझै ९२ रन बनाउनुपर्नेछ । सेन्ट जर्ज पार्कमा डी कक ६३ र फिलान्डर २७ रन बनाई क्रिजमा छन् । यी दुईले सातौं विकेटमा अविजित ५४ रनको साझेदारी गरिसकेका छन् । विकेटकिपरब्याट्सम्यान डी ककले १ सय ३४ बल खेल्दै ९ चौका प्रहार गरिसकेका छन् । यस शृंखलापछि अन्तर्राष्ट्रिय खेलजीवन टुंग्याउने फिलान्डरले ५५ बल खेल्दै ५ चौका प्रहार गरेका छन् । शृंखलामा २१ को अग्रता बनाउने इंग्ल्यान्डको प्रयासमा यी दुई दक्षिण अफ्रिकी ब्याट्सम्यानसँगै वर्षा बाधक बनेको थियो । खेल वर्षाले प्रभावित हुन पुगेको थियो । भोजनअगाडि खेल वर्षाले अवरुद्ध हुन पुगेको थियो, जतिखेर घरेलु टोली दक्षिण अफ्रिका ११३५ को स्थितिमा थियो । वर्षा निरन्तर भएपछि भोजनदेखि चिया समयको खेल हुन सकेको थिएन । अफ स्पिनर डम बेसले सुरुको ५ विकेट लिएर दक्षिण अफ्रिकालाई दबाबमा राखेका थिए । आफ्नो चौथो टेस्ट खेल्दै गरेका बेसले टेस्टको एक इनिङ्समा ५ विकेट लिएको यो पहिलो अवसर हो । नर्थन डक पोन्ड एन्डबाट लगातार बलिङ गर्दै उनले पहिलो विकेट लिएका थिए । अघिल्लो दिन २ विकेटमा उनले ३ विकेट थपेका हुन् । बेसले पहिलो तीन टेस्ट खेल्नेक्रममा यसअघि ५ विकेट लिएका थिए । पहिलो ५ विकेट लिने उनी डेरेक अन्डरउडपछिका पहिलो इंग्ल्यान्डका स्पिनर हुन् । अन्डरउडले यो सफलता सन् १९७४७५ मा अस्ट्रेलियाविरुद्ध ब्रिसवेनमा पाएका थिए । दक्षिण अफ्रिका भ्रमणका लागि बेस इंग्ल्यान्डको टिममा छनोट भएका थिएनन् । तर बिरामी परेर ज्याक लिच घर फर्किएपछि बेसले मौका पाएका हुन् । बेसले दिनको चौथो ओभरमा डिन एल्गरलाई ३५ रनमा सिली प्वाइन्टमा ओली पोपबाट ब्याट एन्ड प्याड क्याच गराए । पोपले कुल ३ क्याच लिए । बेसको बलमा आफूले सामना गरेको तेस्रो र चौथो बललाई दक्षिण अफ्रिकी कप्तान फाफ डु प्लेसिसले अफ ड्राइभ गर्दै चौका प्रहार गरे । त्यसको दुई बलपछि प्लेसिसलाई बेसले ८ रनमै शर्ट लेगमा ब्याट एन्ड प्याडबाट क्याच गराए । रसी भान डेर डुसेनले २४ रन बनाए । बेसको बलमा कट गर्ने प्रयासमा उनले आफ्नो स्टम्प गुमाउन पुगे । उनले त्यसअघि बेसको एक ओभरमा ११ रन प्रहार गरेका थिए । नाइट वाचम्यान एनरिच नोर्टजेले १ सय ३१ बल खेलेर इंग्ल्यान्डलाई निराश बनाए । २ चौकासहित १८ रन बनाएका उनी बेन स्टोक्सको बलमा आउट भए ।"
मनाङ र थ्रीस्टारको शैली,"एनआरटीविरुद्ध एपीएफ११ः३० बजेफ्रेन्ड्स र सरस्वती युथ१५ः०० बजेएन्फा कम्प्लेक्स, सातदोबाटो"
आर्मीले गर्यो उपाधि रक्षा,"(इटहरी)  त्रिभुवन आर्मी क्लबले दोस्रो संस्करणको मनमोहन मेमोरियल लिग (एमएम कप) एकदिवसीय राष्ट्रिय क्रिकेटको उपाधि जतेको छ । इनरुवा रंगशालामा शनिबार सम्पन्न फाइनलमा विभागीय प्रतिद्वन्द्वी नेपाल पुलिस क्लबलाई ८५ रनले पराजित गर्दै आर्मीले उपाधि रक्षा गरेको हो । गत वर्ष पनि यी दुई टिमले फाइनल खेलेका थिए । दुवैपल्ट पुलिस उपविजेतामा समेटिएको छ । १ सय ८५ रनको लक्ष्य पछ्याएको पुलिसले २४४ ओभरमा ९९ रनमात्र बनाउन सक्यो । पुलिसका लागि कुशल भूर्तेलले मात्र ३१ रन बनाए । अमित श्रेष्ठले २३ र अनिल शाहले २१ रन जोड्नुबाहेक अन्य ब्याट्म्यानले भने दोहोरो अंकमा रन जोड्न सकेनन् । पुलिसलाई सस्तैमा समेट्न आर्मीका देव्रेहाते स्पिनर सुसन भारीले ४ विकेट लिए । उनले ६ ओभरमा २४ रन खर्चिए । अर्का देव्रेहाते स्पिनर शाहब आलमले ३ विकेट लिए । उनले ६४ ओभरमा १ मेडन राख्दै ३३ रन खर्चिए । कुशल मल्लले २ विकेट र विक्रम सोबले १ विकेट हात पारे ।टस हारेर ब्याटिङ गरेको आर्मी भने ४८५ ओभरमा १ सय ८४ रन बनाएर अलआउट भएको थियो । विनोद भण्डारीले ४० रनको योगदान गरे । उनले ६६ बल खेल्दा ४ चौका प्रहार गरे । राजेश पुलामीले ३१, राजु रिजालले २२ र विक्रम सोबले १५ रन बटुले । कुशल मल्लले १३ र रोहित पौडेलले ११ रन जोडे । पुलिसका देव्रेहाते स्पिनर ललितनारायण राजवंशी र स्पिनर दीपेन्द्रसिंह ऐरीले समान ३ विकेट लिए । ललितले १० ओभरमा १ मेडन राख्दै ३२ रन खर्चिए । दीपेन्द्रले ९५ ओभरमा २७ रन दिए । अर्का देव्रेहाते स्पिनर सागर ढकालले ३ विकेट हात पारे । उनले १० ओभरमा १ मेडन राख्दै २९ रन खर्चे । पवन सर्राफले थप १ विकेट लिए ।अलराउन्ड प्रदर्शन गरेका आर्मीका सुसन भारी म्यान अफ द म्याच घोषित भए । उनले २१ हजार र ट्रफी पाए । उत्कृष्ट खेलाडीसमेत उनी नै चयन भए । उनले ५५ हजार रुपैयाँ थप हात पारे । सुसनले ४ खेलमा १५ विकेट लिएका थिए ।सुदूरपश्चिमका विनोद लामा उत्कृष्ट बलरमा चुनिए । उनले ३ खेलमा १४ विकेट लिएका थिए । आर्मीका कुशल मल्ल उत्कृष्ट ब्याट्सम्यान घोषित भए । उनले ४ खेलमा १ शतकसहित १ सय ९६ रन बनाएका थिए । कुशल र विनोदले जनही २१ हजार रुपैयाँ पुरस्कार प्राप्त गरे । उपाधिसँगै आर्मीले ४ लाख ५ हजार रुपैयाँ र उपविजेता पुलिसले २ लाख ५ हजार रुपैयाँ पुरस्कार पाएका थिए । विजेतालाई प्रमुख नेकपाका प्रदेश १ इन्चार्च भीमप्रसाद आचार्य, आयोजक मनमोहन मेमोरियल क्रिकेट सेन्टरका अध्यक्ष ठाकुर गैरे, इनरुवा नगरपालिकाका मेयर राजन मेहता, राष्ट्रिय खेलकुद परिषद्का सदस्य शम्भु आचार्य, आयोजक सेन्टर प्रदेश १ का अध्यक्ष विप्लव घोषले पुरस्कृत गरे ।"
टाइम्स च्याम्पियन,(काठमाडौं)  टाइम्स क्लबले लीनिङ थी बाई थ्री बास्केटबल लिग वेस्टअन्तर्गत बुटवल लेगको उपाधि जितेको छ । शनिबार फाइनलमा टाइम्सले न्यु होराइजन क्लबलाई १४११ स्कोरले हरायो । फाइनल पुगेका दुवै टोली धनगढीमा हुने थ्री बाई थ्री वेस्टका लागि छानिएका छन् । पोखरा लेगको उपाधि भने कास्की बास्केटबल संघले जितेको थियो । पोखराबाट कास्की र रामघाटले धनगढी यता तय गरेका थिए । धनगढी लेग माघ ६ मा हुनेछ । वेस्टको फाइनल चरण भने ८ र ९ हुनेछ ।तीनवटै सहरबाट फाइनल पुग्ने टोली उपाधिलाई भिड्नेछन् । त्यसका विजेता र उपविजेताले क्रमशः ५० हजार र २५ हजार रुपैयाँ पुरस्कार प्राप्त गर्नेछन् । पोखरामा १२ र बुटवलमा १० टिमले प्रतिस्पर्धा गरेको आयोजक नेपाल बास्केटबल लिग प्रालिले जनाएको छ ।
कातामा बादललाई स्वर्ण,"काठमाडौं (कास) नेपाली खेलाडीले १२ औं कानाजावा कप कराते प्रतियोगितामा शनिबार ६ स्वर्ण पदक जितेका छन् । शनिबार पुरुष १३ वर्षमुनि एकल कातामा बादल चन्दले स्वर्ण र सुरेन्द्र थापाले रजत जिते । १६ वर्षमुनि एकल कातामा सुरेन्द्र तामाङले स्वर्ण र भारतका देवेन्द्र नामदेवले रजत जितेका छन् । १६ वर्ष माथिको एकल कातामा भारतका रोहन र आयुष्मानले क्रमश स्वर्ण र रजत पदक जिते । महिला १३ वर्षमुनि एकल कातामा नेपालकी स्कन्दा जोशीले याङदी शेर्पालाई हराएर स्वर्ण जितिन् । १६ वर्षमुनि एकल कातामा खुश्बु जैसवालले अनिता लामालाई हराएर स्वर्ण जितिन् । १६ वर्षमाथि एकल कातामा नेपालकी स्मृति तामाङ पहिलो र भारतकी सोनाली ढाक्रे दोस्रो भए । महिला टिम कातामा नेपाल पहिलो र भारत दोस्रो तथा पुरुष टिम कातामा भारत पहिलो र नेपाल दोस्रो भए । नेपाल सोतोकान कराते संघ (एसकेआईएफ) को आयोजनामा भएको प्रतियोगितामा कुमुते र कातामा ३२ स्वर्णका लागि प्रतिस्पर्धा भइरहेछ । प्रतियोगितामा नेपाल, भारत र पाकिस्तान खेलाडी सहभागी छन् ।"
पुतली,"फूलबारीको माझमा हुन्छ पुतलीको बास,मलाई पनि पुतलीझैं उड्न मन लाग्छ । राजकुमार खत्री, कक्षा८नागर्जुना एकेडेमी, ललितपुर"
हिउँ खस्यो फरर,"हातका कोमल औंला हिउँले खान्छ भनेर ।म त पन्जा लगाई आएँ आफैं ज्ञानी बनेर ।। मिर्मिसा पराजुलीलालीगुराँस टोल, पोखरा"
सहर,"रमाइलो सहरमासुविधा छन् कति धेरै,गाउँ फर्के नि मेरो मन तसहरमै छ जतिखेरै । िमिलन केसी, कक्षा५बालज्योति कम्युनिटी एकेडेमी, स्याङ्जा"
दगुर् कुइरो दगुर्,"राजु, विद्या र साकार स्कुल जान घरबाट निस्किए । घरसँगैको चोक छिचोलेर मूलबाटोमा पुगे । त्यहाँ थुप्रै मानिस ठुल्ठूलो स्वरमा कराउँदै गरेका थिए । त्यो देखेर उनीहरूलाई अचम्म लाग्यो । उनीहरू जहाँको तहीँ उभिए ।फेरि अर्को अचम्म १ अरू बेला तँछाडमछाड गर्दै गाडीहरू गुड्थे सडकमा । तर आज एउटा पनि गुडेका थिएनन् । सडक खाली थियो । अरू बेला छेउछेउबाट हिँड्थे मान्छेहरू । आज सडक बीचबाटै हिँडिरहेका थिए । राजु, विद्या र साकार पनि रमिता हेर्दै सडकको बीचबाटै हिँड्न थाले । आहा १ सडकको बीचबाट हिँड्दा त क्या मज्जा १ विद्याले रमाउँदै भनिन् । अरू बेला डराइडराई सडकको पेटीबाट हिँड्नुपर्थ्यो । खाली सडकको बीचबाट हिँड्दा उनीहरूलाई मजा आयो । राजुले खुसी हुँदै भने, सधैं यस्तैगरी हिँड्न पाए झन् कति मज्जा हुन्थ्यो ।त्यही त, गाडीले किच्ला भन्ने डर छैन । मोटरसाइकलले ठक्कर देला भन्ने डर पनि छैन, साकारले सानो ढुंगालाई खुट्टाले हान्दै भने । अलि पर मान्छेको हूल देखेर राजुले भने, आज किन गाडी नचलेको होला हगि ? विद्याले परबाट आउँदै गरेको मान्छेलाई देखाउँदै भनिन्, उहाँसित सोधौं न ।राजुले त्यो मान्छेको अगाडि गएर सोधे, अंकल, आज किन गाडीहरू नचलेको ?किनकि आज सहरमा आन्दोलन छ, यसो भन्दै त्यो मान्छे जान खोज्यो । के होला आन्दोलन भनेको ? विद्याले बुझिनन् । उनले सोधिन्, अंकल, किन आन्दोलन गरेको ?महँगीको विरोधमा हतार भएकाले हो कि, यति भन्दै त्यो मान्छे फटाफट बाटो लाग्यो । बेलाबेलामा घरमा पनि बुबाआमाबीच यस्तै महँगीको बारेमा कुरा चल्थ्यो । तर आज केको महँगीको विरोधमा आन्दोलन भएको हो, त्यो भने उनीहरूले बुझ्न सकेनन् । अलि पर पुगेर राजुले अर्को एकजना मान्छेसित सोधे, अंकल, आज केको आन्दोलन हो ?सरकारले डिजेल र पेट्रोलको भाउ बढायो, त्यसैले, त्यो मान्छेले भन्यो । आन्दोलन गरेपछि भाउ घट्छ त अंकल ? यसपटक विद्याले सोधिन् । घट्न सक्छ, त्यो मान्छेले हिँड्दाहिँड्दै भन्यो । अनि सडकमा आगोचाहिँ किन बालेको नि अंकल ? अलि पर कालो मुस्लो धुवाँ आउने गरी आगो बालेकोतिर देखाउँदै साकारले सोधे ।अचेल आन्दोलन गर्ने भनेकै आगो बालेर त हो नि बाबु, हाँसेर यसो भन्दै त्यो मान्छे आफ्नो बाटो लाग्यो । उनीहरू त्यहाँबाट पनि अगाडि बढे । त्यसै बेला उनीहरूले ज्योति मिसलाई आफूहरूतिर आउँदै गरेको देखे । ज्योति मिसले पनि उनीहरूलाई देख्नुभयो । उनीहरू स्कुलतिर जाँदै गरेको देखेर भन्नुभयो, आज स्कुल बन्द छ, तिमीहरू घर फर्क ।आन्दोलन हुँदा स्कुल पनि बन्द गर्नुपर्ने होला, राजुले मनमनै सोचे । ज्योति मिसको कुरा मानेर उनीहरू घर फर्के । उनीहरूको घर जाने चोकमा पनि मान्छेले आगो बालेका थिए । त्यो देखेर विद्याले एकजना मान्छेसित सोधिन्, अंकल, यहाँचाहिँ आगो किन बालेको ?त्यहाँ महँगी घटाउन आन्दोलन भइरहेछ, यहाँचाहिँ जाडो घटाउन आन्दोलन गरेको, त्यो मान्छेले अलिकति ठट्टा गर्दै भन्यो ।चिसोले गर्दा मान्छेहरू त्यही बलेको आगो तापिरहेका थिए । अलिअलि जाडो त राजु, विद्या र साकारलाई पनि लागिरहेको थियो । त्यसैले उनीहरूलाई त्यहाँ गएर आगो ताप्न मन लाग्यो । तर भीडमा जान मन लागेन । उनीहरू घरतिरै लागे ।राजु, विद्या र साकारलाई पनि आगो बाल्न मन लाग्यो । बाटोमा हिँड्दाहिँड्दै उनीहरूले पनि सल्लाह गरे हामी पनि भोलि आगो बालेर जाडोविरुद्ध आन्दोलन गरौं । अबचाहिँ उनीहरूले आन्दोलनको अर्थ बुझेजस्तो भयो । आगो बालेर आन्दोलन गरेपछि महँगी घट्छ भने जाडो पनि घट्छ होला । अनि कुइरो पनि भाग्छ होला । उनीहरूले सल्लाह गरे । राजु अरू बेला सधैं आमाले उठाएपछि मात्रै उठ्थे । त्यो दिन आफैं सबेरै उठे । उनी बाहिर जान खोजे । त्यही बेलामा भान्साबाटै आमा कराउनुभयो, चिसो लाग्छ, बाहिर नजाऊ बाबु ।बाहिर साँच्चै चिसो थियो । कुइरो पनि डम्म लागेको थियो । राजुले हिजोको आन्दोलन सम्झिए । मान्छेहरूले सडकमा आगो बालेको पनि सम्झिए । उनले आमालाई बोलाएर भने, आमा, हामी पनि आन्दोलन गरौं न ।उनको कुरा सुनेर आमाले डराउँदै भन्नुभयो, के भनेको बाबु यस्तो ? आमा डरले अत्तालिएको देखेर राजुले हाँस्दै भने, हाम्रो आँगनमा आगो बालौं भनेको क्या !किन बाल्ने आगो ? आमाले फेरि अनौठो मानेर सोध्नुभयो । कुइरो हटाउन अनि जाडो घटाउन राजुले कुइरोतिर देखाउँदै भने । कसले भनेको आगो बालेपछि जाडो घट्छ भनेर ? आमाले अचम्म मान्दै सोध्नुभयो । हिजो सडकमा आगो बालिरहेका थिए । आगो बालेपछि महँगी घट्छ रेन्त । आगो बालेपछि जाडो पनि घट्छ होला, राजुले आमाको मुख हेर्दै भने ।आमा मुसुमुसु हाँस्नुभयो । बल्ल आमाले कुरा बुझ्नुभयो । त्यसपछि उहाँले एक आगालो दाउरा ल्याएर आँगनमा राखिदिनुभयो । सलाई कोरेर आगो पनि बालिदिनुभयो । आगो दन्दनी बल्न थाल्यो । आमाछोरा दुवै आगो ताप्न थाले ।राजुको घरको आँगनमा दन्दनी आगो बालेको देखेर छिमेकी घरका गोपीदाइले सोध्नुभयो, आज किन यसरी आगो बालेको माइली दिदी ? राजुले हत्तपत्त भने, आन्दोलन गरेको ।कस्तो आन्दोलन ? गोपीदाइले आश्चर्य मानेर सोध्नुभयो ।जाडो घटाउने आन्दोलन राजुले हाँस्दै भने ।राजुको कुरा सुनेर गोपीदाइले बुझेझैं हाँस्दै भन्नुभयो, एऽऽऽ त्यसो पो १ त्यसो भए म पनि अलिकति दाउरा थपिदिन्छु । यसो भन्दै उहाँले पनि एक अँगालो दाउरा ल्याउनुभयो ।राजुको घरमा आगो बालेको देखेर विद्या, साकार र अरू केटाकेटी पनि आए । सबै मिलेर आगो तापे । राजुले कुइरोतिर हेरेर भने, भाग् कुइरो भाग् । नत्र तँलाई आगोले पोल्ला ।राजुले भाग् कुइरो भाग् भनेको सुनेर विद्याले आमाले भन्ने गरेको कुरा सम्झिइन् । हिउँदका बेला केटाकेटीलाई जाडो हुन्थ्यो । त्यसैले कहिलेकाहीँ आमाले अलि ठूलो स्वरमा भन्नुहुन्थ्यो, दगुर् कुइरो दगुर् । तेरो घरमा चोर पस्यो । सातुसामल बुकायो । मानुपिठो लुकायो । बूढो भैंसी लडायो । थोत्रो नाङ्लो ठटायो ।विद्याले चाहिँ आफ्नै मनले सोचेर भनिन्, दगुर् कुइरो दगुर् । तेरो घरमा चोर पस्यो । दुई माना पिठो चोर्यो । तेरो छोरो भोकै पर्यो । भोकले उसलाई गर्नु गर्यो । दौडिँदै भित्रबाहिर गर्यो । दौडिँदै गर्दा कट्टु झर्यो । कट्टु नलाई जिल्ल पर्यो । छिटोछिटो दगुर् कुइरो दगुर् । त्यसपछि राजु, विद्या, साकार र अरू केटाकेटी पनि उसैगरी कराउन थाले, दगुर् कुइरो दगुर् ।एकछिनपछि विस्तारै कुइरो हट्दै गयो । कुइरो हटेपछि न्यानो घाम लाग्यो । केटाकेटीहरू खुसीले उफ्रिन थाले ।"
