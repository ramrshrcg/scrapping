शीर्षक,विवरण
"गौतम गएनन्, श्रेष्ठले बिर्से बाचा","(काठमाडौं)  राष्ट्रिय सभा सदस्यको उम्मेदवार छान्न शुक्रबार बिहान नेकपा सचिवालय बैठकमा गरमागर्मी बहस चल्यो । आकांक्षी करिब डेढ सयको नाम एकातिर थियो, सचिवालय बैठकको बहस अर्कैतिर । बैठक पार्टीका प्रस्तावित उपाध्यक्ष वामदेव गौतम र सचिवालय सदस्य नारायणकाजी श्रेष्ठ राष्ट्रिय सभा सदस्य बन्ने या नबन्नेमै केन्द्रित भयो । उनीहरूका विषयमा बिहान १० बजेतिर जब छिनोफानो भयो, बल्ल नेकपाले अन्य व्यक्तिबारे छलफल चलायो । स्रोतका अनुसार बैठकमा गौतमले राष्ट्रिय सभा र प्रतिनिधिसभासम्बन्धी संवैधानिक दृष्टिकोण एउटै भए मात्रै आफू राष्ट्रिय सभा सदस्य बन्ने बताएका थिए । मलाई प्रधानमन्त्री बनाउन दुवै अध्यक्षले पटकपटक दिएको बचन पूरा गर्ने उचित मौका यही हो, गौतमको भनाइ उद्धृत गर्दै स्रोतले भन्यो । तर प्रधानमन्त्री एवं पार्टी अध्यक्ष केपी शर्मा ओलीले राष्ट्रिय सभा सदस्य पनि प्रधानमन्त्री बन्न सक्ने गरी संविधान संशोधन गर्न नसकिने जवाफ दिए । त्यसपछि गौतमले त्यसो हो भने राष्ट्रिय सभा सदस्य बन्दिनँ भनेका थिए । योसँगै संसद् छिर्ने गौतमको बाटो तत्काललाई बन्द भएको छ । गौतम निकटस्थसँग दुवै अध्यक्ष ओली र पुष्पकमल दाहालले आफूलाई प्रधानमन्त्री बनाउन आश्वासन दिएको बताइरहन्छन् । शक्ति र सत्ताबाहिर बस्ने आफ्नो स्वभावै नभएको उनको भनाइ छ । तत्कालीन एमालेका उपाध्यक्ष गौतम २०७४ को प्रतिनिधिसभा चुनावमा बर्दिया१ बाट पराजित भएका थिए । माओवादी केन्द्रसँगको चुनावी तालमेल हुँदा पनि पराजित हुने गौतम तत्कालीन एमालेका एक मात्र शीर्ष नेता थिए । त्यसपछि पनि उनले सत्ताकेन्द्रित कसरत छाडेनन् । उनी डोल्पाका सांसद धनबहादुर बुढा र काठमाडौं७ का सांसद रामवीर मानन्धरको ठाउँबाट चुनाव लड्ने प्रयत्नमा पनि लागे । मानन्धरले त ठाउँ छाडिदिन पार्टी अध्यक्ष दाहाललाई राजीनामा पत्र नै बुझाएका थिए । पोहोर भदौअसोजतिर प्रधानमन्त्री ओलीका विरुद्धमा अध्यक्ष दाहाल, वरिष्ठ नेता माधवकुमार नेपाल र नेता गौतमको गठबन्धन थियो । गौतम दाहालकै सल्लाहमा चुनाव उठ्ने पक्कापक्की गरेर मानन्धरको राजीनामा पत्रसहित सचिवालय बैठकमा पुगेका थिए । तर प्रधानमन्त्री तथा अर्का अध्यक्ष ओलीले उनको प्रस्ताव अस्वीकार गरे । दाहाल, नेपाल र गौतमको गठबन्धन झन् बलियो बन्दै गयो । ओलीले सचिवालयमै आफूविरुद्धको संख्या बढिरहेको संकेत पाएपछि त्यसलाई छिन्नभिन्न बनाउने उपाय थाले र त्यसको सुरुवात गौतमबाट गरे । उनले गत असार २६ गते गौतमलाई सरकारी निवास बालुवाटारमै बोलाएर जन्मदिनको केक मात्रै काटिदिएनन्, उपचुनावमा कास्की२ बाट उम्मेदवार बन्न प्रस्ताव गरे । विधान संशोधन गरेरै भए पनि पार्टी उपाध्यक्ष बनाउने आश्वासन दिए । गौतमलाई उपमहासचिव बनाउन तत्कालीन एमालेले २०५१ सालमा पनि पार्टी विधान संशोधन गरेको थियो । ओलीको आश्वासनले पुलकित गौतमले दाहालनेपाल क्याम्प छाडे । पार्टी कार्यक्रम जनताको बहुदलीय जनवाद नै हुनुपर्छ भन्दै लामो लेख लेखे । जबकि नेकपाले पार्टीको कार्यक्रम जनताको जनवाद पारित गरिसकेको थियो । सचिवालय बैठकले साउन ३१ गते गौतमलाई पार्टी उपाध्यक्ष बनाउने र त्यसका लागि विधान संशोधन प्रस्ताव स्थायी कमिटी बैठकमा लैजाने निर्णय गर्यो । यसबीचमा गौतमले प्रतिनिधिसभा सदस्यका लागि उपचुनावमा भने आफू नउठ्ने घोषणा गरे । बर्दिया१ मा विपक्षीसँग ३२ हजारभन्दा धेरै मतान्तर हुँदा पनि हारेको स्मरण गर्दै गौतमले भनेका थिए, अत्यन्त थोरै मतान्तर रहेको कास्कीमा उठ्नु भनेको म फेरि पराजित हुनु हो । त्यसपछि पनि गौतमले प्रधानमन्त्री कसरी बन्न सकिन्छ भनेर कसरत गरिरहे । तपाईं राष्ट्रिय सभामा गएर भए पनि प्रधानमन्त्री बन्नुपर्छ, अध्यक्ष दाहालले गौतमसँग भनेको कुरा उद्धृृत गर्दै नेकपा सचिवालय स्रोतले भन्यो । अध्यक्ष दाहालको यही कुरामा टेकेर गौतमले शुक्रबार संविधान संशोधनको प्रस्ताव ल्याएका थिए तर स्वीकृत भएन । बचनमा टिकेनन् श्रेष्ठगौतमले उपचुनावमा उठ्न इन्कार गरेपछि नेकपा नेतृत्वले सचिवालय सदस्य नारायणकाजी श्रेष्ठलाई कास्की२ मा उम्मेदवार बन्न प्रस्ताव गरेको थियो । तर श्रेष्ठले त्यो प्रस्ताव स्विकारेनन् । त्यतिखेर उनले भनेका थिए, प्रतिनिधिसभामै पराजित भइसकेपछि फेरि यही कार्यकालमा म दोहोर्याएर संसद्मा जान्नँ । उनले यो अवधि पार्टीलाई संस्थागत गर्न प्रतिवेदन लेखनमा बिताउने बताएका थिए । तर शुक्रबार उनी आफैंले सचिवालय बैठकको निर्णय सार्वजनिक गर्दै गण्डकी प्रदेशबाट राष्ट्रिय सभा सदस्यका लागि उम्मेदवार बन्ने घोषणा गरे । आफ्नै निर्णयविपरीत राष्ट्रिय सभा सदस्य बन्नुपर्ने त्यस्तो के आइलाग्यो त ? कान्तिपुरको प्रश्नमा श्रेष्ठको जवाफ छ, त्यतिखेर मैले प्रतिनिधिसभा सदस्यको उम्मेदवार बन्दिनँ मात्रै भनेको हो, राष्ट्रिय सभामा जान्नँ भनेको थिइनँ । श्रेष्ठले आफ्नो रुचिभन्दा पनि पार्टीको प्रस्तावमा उम्मेदवार बनेको बताए । उनले अन्तिम समयसम्म पनि आफूलाई त्यो विषयमा थाहा नभएको दाबी गरे । मलाई आज (शुक्रबार) बिहानसम्म पनि थाहा थिएन, अध्यक्षहरूले संघीय संसद्मा तपाईंको आवश्यकता छ, जानुपर्यो भनेपछि प्रस्ताव स्वीकार गरेको हुँ, श्रेष्ठले कान्तिपुरसँग भने । उनले राष्ट्रिय सभा सदस्य बन्दैमा पार्टीमा आफूले गर्ने सांगठनिक काममा अप्ठ्यारो नपर्ने बताए । श्रेष्ठ गत प्रतिनिधिसभा चुनावमा गोरखा२ बाट उम्मेदवार भएका थिए । उनलाई तत्कालीन नयाँ शक्ति पार्टीका संयोजक बाबुराम भट्टराईले ६ हजारभन्दा बढी मतान्तरले पराजित गरेका थिए । गोरखाकै भए पनि उनी गृहजिल्लाबाट पहिलो पटक चुनावमा उठेका थिए । दोस्रो संविधानसभा चुनावमा उनी मकवानपुर२ बाट पराजित भएका थिए । पहिलो संविधानसभामा उनी तत्कालीन माओवादीबाट सांसद थिए । राष्ट्रिय सभामा नौसातको भागबन्डा नेकपाले शुक्रबार टुंगो लगाएका १६ जना उम्मेदवारमध्ये नौ जना पूर्वएमाले र सात जना पूर्वमाओवादी छन् । सुदूरपश्चिमबाट उम्मेदवार भएका तारामान स्वाँर पूर्वमाओवादी र शारदा भट्ट पूर्वएमालेका हुन् । कर्णालीमा पूर्वमाओवादीका मायाप्रसाद शर्मा र पूर्वएमालेकी सुमित्रा बीसी उम्मेदवार बनेका छन् । पार्टी भागबन्डामा कर्णाली प्रदेश सचिव बनाइएपछि असन्तुष्ट भएका शर्माले पदबाट राजीनामा दिएका थिए तर नेकपाले उनको राजीनामा अस्वीकार गरेको थियो । प्रदेश ५ बाट उम्मेदवार बनेका विमला घिमिरे, गोपाल भट्टराई र जगप्रसाद शर्मामध्ये घिमिरे र भट्टराई पूर्वएमाले तथा शर्मा पूर्वमाओवादी हुन् । गण्डकी प्रदेशमा पूर्वमाओवादीबाट नारायणकाजी श्रेष्ठ उम्मेदवार हुँदा पूर्वएमालेकी भगवती न्यौपानेलाई महिला कोटामा उम्मेदवार बनाइएको छ । न्यौपाने गत स्थानीय निर्वाचनमा तनहुँको भानु नगरपालिका प्रमुखमा पराजित भएकी थिइन् । श्रेष्ठ प्रतिनिधिसभा चुनावमा गोरखामा पराजित भएका थिए । प्रदेश ३ मा उम्मेदवार भएका बेदुराम भुसाल र गंगा बेलबासे पूर्वएमालेका हुन् । स्थायी कमिटी सदस्यसमेत रहेका भुसाललाई यसअघि नै राष्ट्रिय सभामा लैजाने तयारी थियो । तर पार्टीभित्र भागबन्डा मिलाउन वामदेव गौतमनिकट नेता बलराम बाँस्कोटालाई सांसद बनाइएको थियो । भुसाल लामो राजनीतिक इतिहास हुँदाहुँदै पनि सुविधाको पदमा नपुगेका नेकपाका थोरै नेतामा पर्छन् । नेकपाले प्रदेश २ मा पूर्वएमालेबाट तुलसा दाहाल र पूर्वमाओवादीबाट राधेश्याम पासवानलाई उम्मेदवार बनाएको छ । पासवान दलित र दाहाल महिला कोटामा छानिएका हुन् । नेकपाले प्रदेश २ का चार सिटमध्ये २ वटामा राजपासँग तालमेल छ । प्रदेश १ बाट उम्मेदवार बनेका देवेन्द्र दाहाल, इन्दु गौतम र गोपी अछामीमध्ये अछामी पूर्वमाओवादी र अन्य पूर्वएमाले हुन् । दाहाल प्रधानमन्त्री केपी ओलीनिकट मानिन्छन् । माघ ९ गतेको चुनावबाट छानिनेहरू छ वर्ष राष्ट्रिय सभा सदस्य रहनेछन् ।"
कस्तो रह्यो प्रधानन्यायाधीशको एक वर्ष ?,"(काठमाडौं)  प्रधानन्यायाधीश चोलेन्द्रशमशेर जबराले आफूले न्यायालयको नेतृत्व गरेको एक वर्षको अवधिमा न्यायपालिकाप्रति जनआस्था बढेको दाबी गरेका छन् । प्रधानन्यायाधीश भएको एक वर्ष पुगेको अवसरमा शुक्रबार पत्रकार सम्मेलन गरेर उनले सुधारका फेहरिस्त प्रस्तुत गरे । देशभर न्यायपालिकाप्रति जनआस्था बढेको छ, नागरिकले अदालतप्रति विश्वास गर्न थालेका छन्, त्यही विश्वासमा हामी अझ अघि बढेका छौं, प्रधानन्यायाधीश जबराले भने, बिचौलियाको भूमिका नियन्त्रण गर्दै गइरहेका छौं । हिजोको तुलनामा आज मूल्यांकन गर्ने हो । यसलाई अहिले नियन्त्रण गर्ने हो । नियन्त्रण गरिसकेपछि मात्रै निमिट्यान्न पार्न सकिन्छ । उनले सबैको प्रयास भए बिचौलिया अन्त्य हुने बताए ।प्रधानन्यायाधीश जबराको एक वर्षको अवधि कस्तो रह्यो त ? न्यायाधीशहरूको नियुक्ति र कारबाही, केही ठूला व्यापारिक मुद्दामा भएका फैसलालगायत विषयलाई हेर्ने हो भने केही सकारात्मक नतिजा देखिएका छन् । केहीमा भने उनले संसदीय सुनुवाइ समितिमा गरेको प्रतिबद्धताअनुसार न्यायपालिकालाई डोर्याउन सकेको देखिँदैन । पत्रकार सम्मेलनमा वितरित विवरणबारे जानकार सर्वोच्च अदालतकै एक न्यायाधीशका शब्दमा, दाबी गरिएका क्षेत्रमा उपलब्धि स्वाभाविक हुन् । सुधार हुनु नै पर्ने कतिपय क्षेत्रमा गरिएका मौखिक प्रतिबद्धता कार्यान्वयन भएका छैनन्, त्यसमा लाग्नुपर्छ । यी छन् दाबी मुद्दा फर्स्योटको संख्या बढेको अनि पुराना मुद्दा पनि घट्दै गएको तथ्यांक प्रस्तुत गर्दै जबराले त्यसलाई उपलब्धिका रूपमा अर्थ्याए । ३५ बुँदामा समेटिएको १० पेज लामो फेहरिस्तमा प्रधानन्यायाधीशले आफ्नो एकवर्षे कार्यकालमा भएको उपलब्धि समेटेका छन् । मैले संसदीय समितिसमक्ष प्रस्तुत गरेका कार्ययोजनामा अघि सारेका अनि नियुक्तिपछि व्यक्त गरेका सुधारसम्बन्धी योजना र कार्यक्रमहरू न्यायपालिकाको मूल योजनामा समावेश भई कार्यान्वयन भइरहेको छ, पत्रकार सम्मेलनमा प्रधानन्यायाधीश जबराले भने, त्यसका उपलब्धि र प्रभावहरू कार्यान्वयनको निश्चित अवधिको अन्तरालमा क्रमशः देखिँदै जाने छन् । अघिल्लो वर्षको तुलनामा अदालत र न्यायाधिकरणहरूको मुद्दाको फर्स्योट ४६ प्रतिशतले बढेको भन्दै उनले जिल्ला तथा उच्च अदालतमा पुराना मुद्दासमेत निकै कम भएको बताए । आफू प्रधानन्यायाधीश हुँदा पुराना मुद्दा २२ सय रहेकोमा अहिले घटेर करिब १९ मा झरेको दाबी गरे । यो एक वर्षको अवधिमा करिब १३ सय मुद्दासमेत थपिएका थिए । एक वर्षको अवधिमा संवैधानिक इजलासले नियमितता पाएको भन्दै उनले सातामा दुई दिन नियमित सुनुवाइ भइरहेको जानकारी दिए ।गत वर्ष उच्च अदालतहरू इलाम र तुलसीपुरमा वाणिज्य इजलास स्थापना भएकोलाई उनले आफ्नो कार्यकालको उपलब्धिका रूपमा चित्रण गरे । करिब १५ सय मुद्दाको फैसला लेख्न बाँकी भएको भन्दै उनले त्यसलाई पनि गति दिइएको बताए । उनले भने, फैसलाको तयारी गर्ने कार्यमा महत्त्वपूर्ण सुधार र उपलब्धि हासिल भएको छ । कामको बोझ बढेको भन्दै प्रधानन्यायाधीश जबराले अतिरिक्त समयमा समेत इजलास सञ्चालनको तयारी भएको र त्यसका लागि सरकारसँग समन्वय भइरहेको प्रतिक्रिया दिए । सर्वोच्चले न्याय निरूपणमा सहज र छिटोछरितो बनाउन श्रव्यदृश्य माध्यमबाट समेत बहसको सम्भावनाबारे अध्ययन गरिरहेको उनले बताए । विभिन्न अदालतमा करिब ३४ लाख मिसिल रहेको भन्दै उनले तिनलाई डिजिटलाइज्ड गर्ने काम भइरहेको जानकारी दिए । सर्वोच्च अदालतको डिजिटलाइज्ड डाटाको वैकल्पिक भण्डारणका लागि हेटौंडामा सर्भर स्थापना गरी सञ्चालनमा ल्याएको उनले बताए । अदालतहरूमा हुन सक्ने ढिलासुस्ती, अनियमिततालाई रोकथाम गर्न सर्वोच्च अदालतको अनुगमन तथा निरीक्षण महाशाखाबाट नियमित र आकस्मिक रूपमा निरीक्षण भएको भन्दै उनले एक वर्षको अवधिमा ७० जनालाई स्थलगत रूपमै कारबाही र सचेत गराइएको बताए । उनले भने, अनियमितता र भ्रष्टाचार नियन्त्रणका लागि स्थापित संस्थासँगको समन्वयमा त्यसप्रकारका गतिविधि नियन्त्रण गर्ने प्रयास गरिएको छ । नियुक्ति कि भागबन्डा ? न्यायपालिकाभित्र विकृति बढ्नुको प्रमुख कारणका रूपमा न्यायाधीश नियुक्तिलाई हेर्ने गरिन्छ । दलीय भागबन्डा र शक्तिकेन्द्रको दबाबमा हुने नियुक्तिले समग्र न्यायपालिकाको छविमाथि नकारात्मक असर परेको टीकाटिप्पणी भइरहेको छ । जबरा प्रधानन्यायाधीश भइसकेपछि सर्वोच्च अदालतमा ५ जना, उच्च अदालतको मुख्य न्यायाधीशमा ३ जना, उच्च अदालतको न्यायाधीशमा ३३ जना र जिल्ला न्यायाधीशमा १३ जनाको नियुक्ति भएको थियो । उनका अनुसार ४७ जना जिल्ला न्यायाधीशको दरबन्दी पनि थप भएको छ । सर्वोच्चमा उच्च अदालतबाट दुई क्याडर जज बाहेक अरू दुई न्यायाधीश लोकतान्त्रिक र प्रगतिशील खेमाको प्रतिनिधित्व हुने गरी ल्याइएको छ । तपाईंले जुनियर पठाए त्योभन्दा जुनियर ल्याउन बाध्य हुन्छु भन्ने सन्देश प्रधानमन्त्रीलाई पठाएका जबराले उच्च अदालतमा समेत दोहोर्याएर सिफारिस नभएका मनोज शर्मालाई सर्वोच्चमा ल्याएर आफूलाई आलोचनामुक्त बनाउन सकेनन् । त्यसैगरी केही महिनाअघि नियुक्त उच्च अदालतका न्यायाधीश र केही साताअघि नियुक्त जिल्ला न्यायाधीशको नामावलीसमेत विवाद र आलोचनामुक्त छैन । वरिष्ठलाई बेवास्ता गरेको, कनिष्ठहरू ल्याएको भनी आलोचना हुने गरेको छ । अति जुनियरहरूलाई ल्याएको भन्दै केही सरकारी वकिलले उच्च अदालतमा नियुक्तिका लागि रुचि देखाउन छाडेका छन् । एक सरकारी वकिलकै शब्दमा, राजनीतिक भागबन्डामा आउने जुनियरको तल गएर न्यायाधीश हुनुभन्दा अवकाश भएर प्राइभेट प्राक्टिसमा जानु बेस हो ।पत्रकार सम्मेलनमा प्रधानन्यायाधीश जबराले न्यायाधीश नियुक्तिमा कुनै हस्तक्षेप नभएको दाबी गरे । नियुक्तिमा राजनीतिक हस्तक्षेप छ कि भन्ने जनमानसमा गुनासो छ, ९९ प्रतिशत सत्य होइन, उनले भने, जुन जुन क्षेत्रबाट भए पनि नियुक्त हुनेहरू कतै न कतै झुकाव र आस्था राख्ने भएकाले त्यस्तो आरोप लागेको होला । न्यायाधीशले अवकाश पाएर पद रिक्त हुनुअघि नै भएको सिफारिसको समेत आलोचना भएको थियो तर त्यसबारे उनले टिप्पणी गरेनन् । कतिपय जिल्ला र उच्च अदालतबाट बलात्कार, मानव बेचबिखनजस्ता मुद्दामा भएका आदेशफैसलाबारेका प्रश्नमा भने उनले विचाराधीन विषय भन्दै टीकाटिप्पणी गर्न चाहेनन् । कारबाही कि आतंक ? आफ्नो एकवर्षे कार्यकालमा एक जना जिल्ला र एक जना उच्च अदालतका न्यायाधीशलाई बर्खास्त गरिएको विवरण प्रधानन्यायाधीश जबराले सुनाए । अनि जिल्ला र उच्च अदालतका ८ न्यायाधीशलाई अनुशासनको कारबाही गरिएको छ । अर्का एक न्यायाधीशमाथि विशेष अदालतमा मुद्दा दायर भइसकेको छ । अत्यन्त निष्क्रिय रहेको न्यायपरिषद्को संयन्त्र उनको नेतृत्वमा सक्रिय बनेको छ तर कतिपय घटना विवादमुक्त हुन सकेनन् । सुनकाण्डमा गरेको थुनछेक आदेश का कारण विराटनगर उच्च अदालतका पाँच न्यायाधीशलाई न्यायपरिषद्मा झिकाएर छानबिन गरियो तर जुन अनुपातमा हल्ला भयो, त्यसअनुसार कसुर नभेटिँदा न्यायाधीशहरू कारबाहीबाट जोगिए । बरु कारबाही हुनुअघि नै न्यायपरिषद्मा तानेर तेजोबध गरिएको भन्दै उनीहरूले आपत्ति जनाए । ती न्यायाधीशले गरेका आदेश पनि पछि सर्वोच्च अदालतबाटै सदर भयो । त्यसो भए के आधारमा कारबाही भयो त ? न्यायाधीशले सही काम गर्दा पनि बदनियत राखेमा, गलत आचरण गरेमा कारबाही हुन्छ । आदेश र फैसला सही गरे पनि गैरन्यायिक क्रियाकलाप भए गलत हुन्छ, प्रधानन्यायाधीश जबराले विराटनगरको घटनाबारे भने, असल नियतले गरेको आदेश र फैसलामा प्रश्न गर्न मिल्दैन । त्यो प्रक्रियाअनुसार सदर र बदर हुन्छ । आदेश र फैसला गर्दा भएका अन्य आचरणजन्य अनियमिततामा कारबाही भएको हो । उनले दाबी गरे पनि जिल्ला अदालत काठमाडौंका एक फाँटवाला जोडिएको घुसकाण्ड अनि उच्च अदालत बुटवलको अर्को विवादित फैसलामा न्यायाधीशमाथि छानबिन भयो तर कारबाही हुन सकेन । एनसेल कर विवाद एक वर्षको अवधिमा सबैको चासो भएको ठूलो मुद्दा एनसेलको कर विवाद हो । पछिल्लो पटक बृहत् पूर्ण इजलासले करिब १८ अर्ब रुपैयाँ कम हुने गरी एनसेललाई कर निर्धारण गरेको थियो । पछिल्लो मुद्दामा इजलासको नेतृत्व गर्ने न्यायाधीश तेजबहादुर केसीले फैसलाअघि नै त्यसको आधार र औचित्यबारे लेख प्रकाशित गरेकोमा आलोचना भएको थियो । कर विवादका सैद्धान्तिक प्रश्नको निरूपण गर्नुपर्ने न्यायाधीशहरूले कर अधिकृतले झैं क्याल्कुलेटर चलाएको भनी टीकाटिप्पणीसमेत भयो । बारले अध्ययन समिति नै गठन गरिसकेको यो विषयमा प्रधानन्यायाधीश जबराले फैसलाको धरातल सही भएको दाबी गरे ।आयकर ऐनको दफा हामीसामु नै छ, अदालतले घटाइदियो भन्ने आयो । किन बढाइदियो भन्ने प्रश्न जानुपर्थ्यो । तपाईंहरूले दफा १२० पढिदिए भइहाल्यो नि, प्रधानन्यायाधीश जबराले भने, हामीले तीन महिनाको समय दिएर फेरि निर्णय गर है भनेका थियौं । उहाँहरूले सातै दिनमा गरिदिनुभयो । टेलिया सोनेरालाई जे कर लगाएको हो, त्यसैलाई अलिकति पछिल्लो अवधिको जरिवाना र ब्याज थपेर पेस्ट गरिदिनुभयो । यसले गर्दा दुईवटा फैसलामा विवाद आयो । उनले ठट्यौली शैलीमा न्यायाधीश पनि पारदर्शी हुनुपर्ने भन्दै फैसला लेख्नुअघि नै धेरै प्रश्न आएपछि त्यसलाई सम्बोधन गरेको प्रतिक्रिया दिए । उनले भने, कहिलेकाहीं फैसलाअघि संक्षिप्त आदेश दिइन्छ नि, उहाँले यस्तो आधार हो भनेर बुझाउन खोजेर नागरिकको दायित्व निर्वाह गर्नुभएको हो ।"
वासिङटनतेहरान आमनेसामने,"उनी वासिङटनका लागि भने टाउको दुखाइको एक प्रमुख पात्र थिए । सन् २००३ मा इराकमाथि अमेरिकी आक्रमणसँगै सद्दाम हुसेन सत्ताच्युत भएपछि कुड्स मध्यपूर्वमा थप सशक्त बनेको थियो । अमेरिकी राष्ट्रपति ट्रम्पले गत अप्रिलमा कुड्सलाई विदेशी आतंकवादी संगठन घोषित गरेका थिए । अमेरिकाले कुड्सले मध्यपूर्व र खाडी क्षेत्रमा अशान्ति मच्चाउने गरेको दाबी गर्दै आएको थियो । अमेरिकाले इराकस्थित आफ्नो सैनिक क्याम्पमा बारम्बार भएका मध्यमस्तरका क्षेप्यास्त्र आक्रमणमा इरान जिम्मेवार रहेको बताउँदै आएको छ । इरानले भने खाडी क्षेत्रमा अमेरिकी सेनाजस्तो आतंकवादी गुट कुनै नभएको बताउने गर्छ ।खाडी क्षेत्रमा तेल ट्यांकरमाथि गरिएको हमला, अमेरिकी ड्रोन विमान खसालेको घटना तथा साउदी सरकारी तेल कम्पनीमा गरिएको आक्रमणमा अमेरिकाले खासै ठूला प्रतिक्रिया जनाएको थिएन । तर गतसाता इराकमा गरिएको आक्रमणमा एक ठेकेदारको ज्यान गएपछि रुष्ट अमेरिकाले विद्रोही लक्षित आक्रमण गरेको थियो । आक्रमणमा इरानको समर्थन रहेको विद्रोही समूहका २५ लडाकुको ज्यान गएको थियो । बग्दादस्थित अमेरिकी दूतावास परिसरमा आक्रमण गरिएपछि अमेरिका थप क्रुद्ध बनेको हो । अमेरिकाइरान तनाव अब कसरी अघि बढ्छ भन्ने आकलन गर्न भने गाह्रो छ । इरानी रक्षामन्त्री जावेद जारिफले घटनालाई अन्तर्राष्ट्रिय आतंकवाद भन्दै उत्पन्न परिस्थितिका लागि अमेरिका पूर्ण रूपमा जिम्मेवार हुने चेतावनी दिएकाले पनि इरान चुप नलाग्ने बुझिन्छ । इरानले तत्काल कुनै प्रतिक्रिया नजनाए पनि खाडी क्षेत्रमा तनाव बढ्नेमा शंका छैन । उदाहरणका लागि तेलको मूल्य ४ प्रतिशतले बढिसकेको छ । इराकस्थित ५ हजार अमेरिकी सेनालाई मात्र लक्षित गरी उसले आक्रमणको योजना भने बनाउने छैन । इराकले त्यस क्षेत्रका अमेरिकी सहयोगीमाथि पनि आक्रमण गर्न सक्ने देखिन्छ । इजरायल, साउदी अरबलगायत देश इरानको निसाना बन्न सक्छन् । यस्तो अवस्थामा इराकमा तैनाथ सेनाको संख्या घटाएको अमेरिकाले आवश्यक परे तत्काल थप सेना खटाउने छ । इरानले तत्काल कुनै हमला गर्नेभन्दा पनि मध्यपूर्व र खाडी क्षेत्रमा आफ्नो प्रभाव विस्तारमा पनि ध्यान दिने देखिन्छ । साथै, इराकी सरकारलाई अप्ठ्यारोमा पार्न विरोध प्रदर्शनलाई उछाल्ने प्रयास गर्नेछ । इराकी प्रधानमन्त्री अदिल अब्दुल महदीले पनि अमेरिकी आक्रमणको निन्दा गर्दै परिणाम गम्भीर हुने चेतावनी दिइसकेका छन् । कुड्स कमान्डरमाथिको आक्रमण अमेरिकी सेनाको गुप्तचर क्षमताको प्रदर्शन पनि हो । उनको मृत्युका कारण यस क्षेत्रमा दुःखी हुने धेरै भने छैनन् । यो राष्ट्रपति ट्रम्पको बुद्धिमतापूर्ण कदम हो वा होइन र विकसित घटनाक्रमसँग जुध्न पेन्टागनले केकस्तो तयारी गरेको छ भन्ने बुझ्नचाहिँ केही दिन कुर्नैपर्छ ।"
आईएनजीओमार्फत आतंकवादी लगानी !,"(काठमाडौं)  नेपालमा क्रियाशील केही अन्तर्राष्ट्रिय गैरसरकारी संस्था (आईएनजीओ) र त्यसमार्फत परिचालित गैरसरकारी संस्था (एनजीओ) मा आतंकवादी तथा विखण्डनकारी संगठनहरूबाट लगानी भित्रिएको आशंका गर्दै त्यसको सूक्ष्म अनुसन्धान गर्न जाँचबुझ आयोगले सुझाव दिएको छ । सरकारद्वारा गठित एक आयोगले लगानीको पारदर्शिता यकिन नभई आईएनजीओलाई कार्य स्वीकृति नदिन पनि सिफारिस गरेको छ । एक वर्षअघि बुझाइएको प्रतिवेदन सरकारले सार्वजनिक भने गरेको छैन । मन्त्रिपरिषद् बैठकले ०७५ साउन १८ मा समाज कल्याण परिषद्मा भएका आर्थिकलगायत अन्य अनियमितताका सम्बन्धमा छानबिन गर्न पूर्वन्यायाधीश मोहनरमण भट्टराईको अध्यक्षतामा पद्मप्रसाद खतिवडा, प्रदीप पोखरेल, फूलमती चौधरी र वीरबहादुर राई (सदस्यसचिव) रहेको ५ सदस्यीय आयोग गठन गरेको थियो । त्यही वर्ष भदौ २१ मा आयोगको कार्यक्षेत्र बढाउँदै मन्त्रिपरिषद्ले आईएनजीओमाथि निगरानी र नियमनलाई अझ प्रभावकारी बनाउन समाज कल्याण परिषद्कै पुनःसंरचनाका सम्बन्धमा समेत अध्ययनको जिम्मा दिएको थियो । प्रतिवेदन ०७५ मंसिर २६ मा प्रधानमन्त्री केपी शर्मा ओलीलाई बुझाइएको थियो । प्रतिवेदन बुझ्दै ओलीले राष्ट्र हितविपरीतका गतिविधिलाई कडाइका साथ रोक्ने प्रतिबद्धता जनाएका थिए ।स्रोतका अनुसार आयोगले अतिवादी इस्लामिक संगठनहरू इस्लामिक स्टेट अफ इराक एन्ड सिरिया (आईएसआईएस), अलकायदालगायतको लगानी हुनसक्ने भनेर उल्लेख गरेकाले प्रतिवेदन सरकारले सार्वजनिक नगरेको हो । आयोगको सुझाव र निष्कर्षका केही बुँदा अति संवेदनशील भएकाले सार्वजनिक नगरिएको हो, स्रोतले कान्तिपुरसँग भन्यो, प्रतिवेदनका सुझाव खण्डहरू कार्यान्वयनका क्रममा छन् ।स्रोतबाट कान्तिपुरलाई प्राप्त आयोगको प्रतिवेदनमा भनिएको छ, आईएनजीओमार्फत भित्रिएको कोष (रकम) को स्रोत आईएसआईएस, अलकायदा वा अन्य कुनै आतंकवादी संगठनसँग पनि जोडिएका हुन सक्छन्, त्यसतर्फ पनि ध्यान जानु जरुरी देखिन्छ । अन्यथा त्यस्ता अभीष्टबाट आएका परियोजनाले नेपाली भूभागमा धार्मिक, जातीय वा साम्प्रदायिक भड्काव फैलाउन र राज्यलाई विखण्डनतिर धकेल्न सक्ने खतरा हुनसक्छ । प्रतिवदेनमा यी बुँदा लेखिए पनि नेपालमा सक्रिय कुन आईएनजीओ वा एनजीओ त्यस्ता शंकास्पद गतिविधिमा संलग्न छन् भन्नेबारे ठोस रूपमा उल्लेख गरिएको छैन । सबै संस्थालाई सामान्यीकरण गरेर आरोप लगाउँदा गलत सन्देश जानसक्ने एक सरकारी अधिकारीले बताए । गैरसरकारी संस्था महासंघका अध्यक्ष जितराम लामाले आईएनजीओमार्फत शंकास्पद रकम भित्रिएनभित्रिएको हेर्ने काम सरकारको भएको बताए । राष्ट्रहित र सरकारले निर्धारण गरेका प्राथमिकता क्षेत्रभित्रै रहेर गैरसरकारी संस्थालाई कार्य स्वीकृति र कार्यसञ्चालनको अनुमति दिइनुपर्छ, लामाले भने, आईएनजीओलाई स्वीकृति दिनुअघि नै त्यसको पृष्ठभूमि, लगानीको स्रोत र कार्यक्षेत्रबारे सरकारी निकायले सोच्नुपर्छ । उनले राष्ट्रिय हितविपरीत काम गर्ने संस्थालाई संरक्षण गर्ने पक्षमा आफूहरू नरहेको पनि बताए । आयोगका अध्यक्ष भट्टराईले प्रतिवेदन राज्यको सम्पत्ति भइसकेकाले यसबारे सरकारकै प्रतिनिधिसँग बुझ्न आग्रह गरे । हामीले एक वर्षअघि नै प्रतिवेदन बुझाइसकेका छौं । सार्वजनिक भइनसकेकाले यस विषयमा कुनै टीकाटिप्पणी र धारणा छैन, उनले कान्तिपुरसँग भने, जाँचबुझ ऐनले नै आयोगका कामकारबाहीलाई निश्चित दायराभित्र बाँधेको छ, आयोगको सीमाभित्र बसेर गरिएका विषयमा हामीले बोल्न मिल्दैन । आयोगले राष्ट्रको हितलाई केन्द्रमा राखेर सुझाव र निष्कर्षसहितको प्रतिवेदन बुझाएको उनको भनाइ छ । प्रतिवेदनका सुझाव तथा निष्कर्षहरू पूर्ण रूपमा कार्यान्वयन हुनेमा आशावादी रहेको उनले बताए ।प्रधानमन्त्री कार्यालयबाट प्राप्त विवरणअनुसार नेपालमा मुस्लिम धर्मसम्बन्धी पाठशाला (मदरसा) १ हजार ६ सय, मस्जिद १ हजार २ सय ५०, चर्च करिब १ हजार ६ सय र गुम्बा १ हजार ७ सय ३० वटा छन् । यीमध्ये लगानी स्रोतको पारदर्शिता नभएका धार्मिक तथा जातीय संघसंस्था पनि रहेको एक सरकारी अधिकारीले बताए । आयोगले मानवअधिकार, लैंगिक हिंसा, भ्रष्टाचार नियन्त्रण, सुशासन, अल्पसंख्यक समुदायको वृत्तिलगायतको आवरणमा पनि सन्दिग्ध लगानी भित्रिने गरेको आशंका गरेको छ । आयोगका अनुसार नेपालमा २ सय ५० भन्दा बढी आईएनजीओ क्रियाशील छन् । तीमध्ये धेरैजसोले कार्यस्वीकृति र खर्च विवरणअनुसार काम नगरेको आयोगको ठम्याइ छ । नेपालस्थित आईएनजीओको सञ्जाल एआईएन मा १ सय ४२ वटा मात्रै आबद्ध भएको देखिन्छ । महालेखा परीक्षकको कार्यालयले समेत सरकारलाई छलेर गैरसरकारी संस्थाले पछिल्ला ३ आर्थिक वर्षमा १ खर्ब १ अर्ब ८४ करोड ६५ लाख ६० हजार रुपैयाँ अपचलन गरेको भन्दै त्यो रकम फिर्ता लिन निर्देशन दिएको थियो । सरकारलाई छलेर भित्र्याइएको आईएनजीओको रकमका लागि २९ हजार ८ सय ६० वटा खाता सञ्चालन गरिएको महालेखाको ठहर छ । आईएनजीओको कार्यक्रम उसको उद्देश्य, कामको प्रकृति, साझेदारी संस्था र राष्ट्रिय आवश्यकताका आधारमा अर्थ, परराष्ट्र वा महिला, बालबालिका तथा ज्येष्ठ नागरिक मन्त्रालयबाट अध्ययनअनुसन्धानपश्चात् मात्र स्वीकृत गरिनुपर्छ, प्रतिवेदनमा भनिएको छ, यस्ता संस्थाको परियोजना सञ्चालनको भित्री उद्देश्य राजनीतिक, धार्मिक, सांस्कृतिक, कूटनीतिक के छ भन्ने स्पष्ट हुनु जरुरी देखिन्छ ।आयोगले मन्दिर, चर्च, मदरसामस्जिद र गुम्बाका नाममा भित्रिएको लगानीमाथि समेत अनुसन्धान गर्नुपर्ने सुझाव दिएको छ । त्यस्ता आर्थिक स्रोतहरू चर्च, गुम्बा, मस्जिद वा मन्दिरको विकासका नाममा भित्रिएका हुन सक्छन्, प्रतिवेदनमा भनिएको छ । आयोगले विकास सहायताका नाममा भित्रिने रकमको परिचालन र परियोजना कार्यान्वयन नेपाली संघसंस्थाबाट मात्रै हुनुपर्ने पनि औंल्याएको छ । प्रतिवेदनको सुझाव खण्डको बुँदा नम्बर ६ मा भनिएको छ, कतिपय आईएनजीओले राष्ट्रिय गैरसरकारी संस्थाका रूपमा दर्ता गरी काम गर्ने अभ्यास अंगाल्दै आएका छन् । त्यस्तो अभ्यासलाई निरुत्साहित गरिनु आवश्यक देखिन्छ । आयोगले आईएनजीओका परियोजना राज्यको आवश्यकताअनुसार परिचालन गर्न पनि सरकारलाई सुझाव दिइएको छ । राज्यलाई आवश्यक नभएका क्षेत्रमा परियोजना पर्न आए आवश्यकताअनुसार शीर्षक परिवर्तन गरी स्वीकृति प्रदान गरिनुपर्छ, प्रतिवेदनमा भनिएको छ, शीर्षक वा क्षेत्र परिवर्तन गर्न अस्वीकार गरे परियोजनामाथि रोक लगाउनु नै श्रेयष्कर हुन्छ । आयोगले धार्मिक संघसंगठनको आवरणमा पनि आपराधिक तथा आतंकवादी समूहको लगानी भित्रिन सक्ने भन्दै सरकारलाई सचेत गराएको छ । मदरसा, मस्जिद, चर्च, गुम्बा, मन्दिर निर्माण तथा धार्मिक कार्यक्रमका लागि त्यस्तो समूहको लगानी आउन सक्ने आयोगको आशंका छ । यसअघि पूर्वन्यायाधीश गिरीशचन्द्र लालको अध्यक्षतामा गठित तराईमधेस तथा थरुहट आन्दोलनसम्बन्धी प्रतिवेदन पनि विवादास्पद भन्दै सरकारले सार्वजनिक गरेको छैन । दुवै प्रतिवेदन सार्वजनिक गर्दा त्यसले नकारात्मक सन्देश दिन सक्छ, स्रोतले भन्यो, तर प्रतिवेदनमा सिफारिस र सुझाव खण्डका विषयमध्ये कतिपय कार्यान्वयन भइसके, केही कार्यान्वयनको चरणमा छन् ।ॅअनुसन्धान जरुरीसुरक्षा विज्ञहरू पनि आतंकवादी संस्थाले आफ्नो प्रभाव बढाउन गैरसरकारी संघसंस्था तथा अन्य अनौपचारिक माध्यमबाट लगानी भित्र्याएको हुनसक्ने बताउँछन् । नेपाल प्रहरीका पूर्वएआईजी देवेन्द्र सुवेदीले आतंकवादी संगठन तथा अन्य निहित स्वार्थ भएका आईएनजीओमार्फत रकम भित्रिन सक्ने कुरालाई नकार्न नसकिने बताए । राज्य सञ्चालनको समग्र प्रणालीको कमजोरीको फाइदा उठाएर निहित स्वार्थ बोकेका आईएनजीओ र आतंकवादी समूहले नेपाललाई सेफ हेवन र ट्रान्जिट प्वाइन्टका रूपमा प्रयोग गर्न सक्छन्, उनले कान्तिपुरसँग भने, जाँचबुझ आयोगले नै यस्तो विषयको उठाइसकेपछि सरकारले त्यसको निरूपण गर्नुपर्छ ।प्रहरीका पूर्वडीआईजी हेमन्त मल्लले आतंकवादी समूहमार्फत लगानी भित्रिएको विषयलाई गम्भीर रूपमा लिएर सरकारले अनुसन्धान गर्नुपर्ने बताए । नेपालमा रहेका रोहिंग्या शरणार्थीले दैनिक गुजारा गर्न पनि समस्या भोगिरहेका बेला त्यसको फाइदा उठाएर आतंकवादी संगठनले दुरुपयोग गर्ने खतरा रहेको उनको भनाइ छ । आईएसआईएस, अलकायदा, इन्डियन मुजाहिद्दिन, अवु सैयाफजस्ता संगठन तथा रोहिंग्यालगायत आप्रवासी समस्याले नेपालमा पनि आतंकवादीको घुसपैठ हुने जोखिम छ । यसलाई राज्यले गम्भीर रूपमा लिनुपर्छ, मल्लले भने, यी समूहका कारण भारत, बंगलादेश, मलेसिया, इन्डोनेसियालगायत मुलुकले समस्या व्यहोरिरहेका छन् । हामी बेलैमा सतर्क हुन आवश्यक छ । सीमापार तथा साइबर अपराध, हुन्डी, डलर तस्करी, आप्रवासीको अवैध घुसपैठ, नेपालमार्फत तेस्रो मुलुकका नागरिकको अस्वाभाविक रूपमा हुने हवाई आवागमन जस्ता पक्ष आतंकवादी गतिविधिको प्रारम्भिक चरण हुन सक्ने उनले बताए । नियमन भएन ः प्रतिवेदनआईएनजीओका कामकारबाही र त्यसको नियमन तथा निगरानीमा समाज कल्याण परिषद्ले काम नगरेको आयोगको प्रतिवेदनमा उल्लेख छ । गैरसरकारी संघसंस्थाको आर्थिक पारदर्शितामाथि प्रश्न उठाएको आयोगले अस्वाभाविक रूपमा गैसस बढेकामा पनि चिन्ता व्यक्त गरेको छ । सामाजिक सेवाका नाममा भित्रिएर स्वीकृतिबेगर नै गतिविधि गरेको देखिए गैससप्रति कडा नीति अवलम्बन गर्न आयोगले सरकारलाई सुझाव दिएको छ ।गैससको प्रवेश ०३४ सालमा संस्थागत रूपमा समाज कल्याण परिषद्मार्फत भएको थियो । समाज सेवा राष्ट्रिय समन्वय परिषद् ०३४ सालमा गठन भएको थियो । ०३८ सालमा परिषद्लाई अझ सशक्त बनाउने भन्दै सरकारले श्रम तथा समाज कल्याण मन्त्रालयमातहत सामाजिक सेवा राष्ट्रिय समन्वय परिषद् नामकरण गर्दै मन्त्रीलाई पदेन सदस्यका रूपमा राख्न थालियो । परिषद् स्थापनापछि गैरसरकारी संस्थाहरूमार्फत खर्च गर्ने गरी विदेशबाट समेत आर्थिक स्रोत जुट्दै गयो । त्यस बेला नेपालमा सामाजिक संस्थाको संख्या २७ थियो । ०४० सालमा ८०, ०४६ सालमा २ सय ४९ वटा रहेकामा ०४९ सालसम्ममा १ हजार २ सय ११ पुगेको आयोगको प्रतिवेदनमा उल्लेख छ । हरेक राजनीतिक घटनाक्रमलगत्तै यस्ता संस्थाको बढोत्तरी भएको आयोगको प्रतिवेदनमा देखिन्छ । समाज कल्याण परिषद्मा हाल लगभग ४६ हजारभन्दा बढी संघसंस्था आबद्ध छन् । तीमध्ये करिब २ सय ५० जति आईएनजीओ क्रियाशील छन् । महालेखाले ०७५ चैतमा सार्वजनिक गरेको वार्षिक प्रतिवेदन र ०७६ वैशाखमा सार्वजनिक कार्यमूलक लेखा परीक्षणमा आईएनजीओका गैरकानुनी गतिविधि बढिरहेको उल्लेख छ । गैरसरकारी संस्था महासंघका अध्यक्ष लामाले ४६ हजारभन्दा बढी गैसस देखिए पनि १० हजार जति क्रियाशील रहेको बताए । महासंघसँग आबद्ध संख्या ६ हजार ४ सय ४७ छ । लामाका अनुसार महासंघसँग आबद्ध रहेकामध्ये २ हजार २१ संस्था आईएनजीओको लगानीमा क्रियाशील छन् । तिनमा आईएनजीओले भित्र्याएको आर्थिक स्रोतबारे जानकार नभएको लामाले बताए ।"
एमसीसी आर्थिक सहकार्य भए मात्र स्वागत,"(काठमाडौं)  नेपालका लागि चिनियाँ राजदूत होउ यान्छीले अमेरिकी मिलेनियम च्यालेन्ज कर्पोरेसन (एमसीसी) आर्थिक सहकार्य हो भने चीनले स्वागत गर्ने, तर अन्य विषयमा हो भने त्यसबारे नेपाली आफैंले निर्णय लिनुपर्ने धारणा राखेकी छन् ।नेपाललाई आर्थिक सहकार्यमा प्राप्त हुने कुनै पनि सहयोगलाई हामी स्वागत गर्छौं, राजदूत होउले शुक्रबार बिहान चिनियाँ दूतावासमा आयोजित प्रेससँगको अन्तर्क्रियामा भनिन्, त्यो (एमसीसी) आर्थिक सहकार्य र व्यापारबाहेक अन्य विषयमा हो भने नेपाली आफैंले त्यसबारे निर्णय लिनुपर्छ । एमसीसी अमेरिकी इन्डोप्यासिफिक स्ट्राटेजीको अंग हो वा होइन र एमसीसीसँग गरिएको सम्झौतालाई संसद्बाट अनुमोदन गर्न हुन्छ कि हुन्न भन्नेबारे चर्चा चुलिएका बेला चीनको धारणा सार्वजनिक भएको हो । करिब ५५ अर्ब रुपैयाँ अनुदान आउने गरी नेपालले एमसीसीसँग सम्झौता गरेको छ । चिनियाँ राजदूतले आर्थिक सहयोग हो भने मात्र एमसीसीलाई ग्रहण गर्नुपर्ने, त्यसबाहेक अन्य उद्देश्य भए नेपाली आफैंले विचार पुर्याउनुपर्ने बताएकी थिइन् । त्यसैले हामी एमसीसी सम्झौता अनुमोदनको प्रक्रियालाई हेर्न चाहन्छौं । हामीलाई लाग्छ, नेपाल सरकारले नेपालीको हितमा निर्णय लिन सक्नेछ, उनले विरलै गर्ने पत्रकार सम्मेलनमा थपिन् । त्यो प्रक्रियामा कुनै पनि शक्तिले हस्तक्षेप गर्न नहुने उनको भनाइ थियो । मलाई लाग्छ, विश्वमा नेपाल एलडीसी (अल्पविकसित मुलुक) हो । नेपाललाई अन्तर्राष्ट्रिय सहयोग चाहिन्छ, त्यो चीनबाट मात्र होइन अन्य अन्तर्राष्ट्रिय समुदायबाट पनि चाहिन्छ, राजदूत होउले बताइन् । होउले एमसीसी सम्झौता अनुमोदनका विषयमा नेपालका पार्टीहरू, सरकार र संसद्मा पनि छलफल भइरहेको कुरा आफूले मिडियाबाट थाहा पाएको बताइन् । उनले सबै आर्थिक सहकार्य वातावरणमैत्री हुनुपर्ने र नेपाली जनता र मुलुकले त्यसबाट फाइदा लिनुपर्ने उल्लेख गरिन् । प्रमुख प्रतिपक्षी कांग्रेसले संसद्बाट एमसीसी सम्झौतालाई अनुमोदन गर्नुपर्छ भनेर निर्णय नै गरिसकेको छ भने सत्तारूढ नेकपाको सचिवालयले एमसीसी सम्झौतालाई संसद्बाट अनुमोदन गर्ने कि नगर्ने भन्नेबारे निर्णय गर्न बाँकी छ । नेकपा र सरकारभित्रै यो अमेरिकाले ल्याएको सैन्य गठबन्धनअन्तर्गतको सहयोग हो भन्दै त्यसलाई संसद्बाट पारित गर्न नहुने आवाज उठेको थियो । ॅगैरकानुनी काम गर्नेलाई बचाउँदैनौं राजदूत होउले चीनले विदेशमा रहेका आफ्ना सम्पूर्ण नागरिकलाई सुरक्षा प्रदान गर्ने तर गैरकानुनी काम गर्नेलाई कहिले पनि बचाउ नगर्ने पनि बताइन् । यो हाम्रो अडान हो, उनले भनिन् । चिनियाँ पक्षले नेपाली पक्षलाई सूचना दिई करिब १ सय २२ चिनियाँ साइबर अपराधीलाई नेपाल प्रहरीले पक्रेको र उनीहरूका बारेमा अनुसन्धान भइरहेको पनि राजदूत होउले उल्लेख गरिन् । केही समयअघि धेरै चिनियाँ नागरिक पर्यटक भिसामा नेपाल आएका थिए । तर उनीहरूले यहाँ आएर पछि पर्यटकले गर्ने जस्तो व्यवहार गरेनन् । तीमध्ये केही व्यक्तिहरू साइबर अपराधसँग जोडिएको पनि हामीले थाहा पायौं, उनले भनिन्, चीनले पनि यस्तो खालको गतिविधिका कारण दुःख पाइसकेको छ । त्यसैले चिनियाँ पक्षले सूचना नेपाली पक्षलाई दिएको हो ।उक्त कारबाही नेपाल प्रहरीले नै गरेको र त्यो नेपालको सार्वभौम अधिकारको क्षेत्रभित्र रहेको पनि उनले बताइन् । उनले अनुसन्धान पूर्ण रूपले सकिएपछि यसबारे सम्पूर्ण जानकारी दिन सक्ने पनि उल्लेख गरिन् । ॅटु प्लस वान भनेकै त्रिपक्षीयचिनियाँ राजदूत होउले चीनभारत प्लस नेपालको अवधारणाअन्तर्गत आएको टु प्लस वान भनेकै त्रिपक्षीय समझदारी रहेको दाबी पनि गरिन् । उनले टु प्लस वान भन्नु नै त्रिपक्षीय भएको कुरा पटकपटक दोहोर्याएकी थिइन् । चीनका राष्ट्रपति सी चिनफिङ र भारतका प्रधानमन्त्री नरेन्द्र मोदीबीच अप्रिल २०१८ मा चीनको उहानमा भएको अनौपचारिक वार्तापछि टु प्लस वानको अवधारणा सार्वजनिक भएको थियो । टु प्लस वानको प्रस्तावलाई स्विकार्दा चीन र भारतको भूमिका निर्णायक हुने र नेपाल सहायक मुलुकजस्तो बन्न सक्ने जोखिम रहेकाले तीन देशबीच त्रिपक्षीय समझदारी नै हुनुपर्ने चर्चा काठमाडौंमा चल्ने गरेको छ । पछिल्लो समय प्रधानमन्त्री केपी शर्मा ओलीले पनि टु प्लस वान होइन त्रिपक्षीय समझदारी नै हुनुपर्ने धारणा राखेका थिए । राजदूत होउले दुवै कुरा एउटै रहेको दाबी मात्र गरिनन्, साथमा टु प्लस वानमा सबै मुलुकको समान हैसियत हुने पनि बताइन् । चीनभारत प्लस वान भनेको चीनभारत प्लस कुनै सानो मुलुक होइन । यो भन्नुको मतलब चीन र भारतले मुख्य भूमिका खेल्ने होइन, त्रिपक्षीय साझेदारी नै हुने हो, उनले भनिन् । यो भनेको विनविन साझेदारी हो । यदि प्लस वान नेपाल भयो भने सबै साझेदारीको माग र प्रस्ताव नेपालकै हुन्छ । भौतिक पूर्वाधार, टेलिकम्युनिकेसन, बन्दरगाह लगायतका क्षेत्रमा त्रिदेशीय समझदारी पूर्ण रूपमा बराबरी हैसियतमा तीन मुलुक बीचमा हुने हो, उनले प्रस्ट्याइन् । चिनियाँ राजदूतले चीनभारत प्लस वानको राम्रो नमुना अफगानिस्तानमा सुरुवात भइसकेको उल्लेख गरिन् । अफगानिस्तानमा चीनअमेरिका साझेदारी छ । हामी यो देश र क्षेत्रलाई सहयोग गर्न चाहन्छौं, उनले थपिन् । होउले चीनभारतनेपालबीच त्रिपक्षीय सहकार्य प्रस्तावको पृष्ठभूमि पनि कोट्याइन् । चीन र भारत सम्भवतः सबभन्दा ठूलो विकास गर्दै गरेका मुलुक हुन् । केही वर्षयता चीनको मात्र होइन, भारतको पनि अर्थतन्त्र तीव्र गतिमा वृद्धि भइरहेको छ । र, हामी दुवै मुलुकले अन्तर्राष्ट्रिय र क्षेत्रीय रूपमा सकारात्मक र सक्रिय भूमिका खेलिरहेका छौं, उनले भनिन्, राष्ट्रपति सी र प्रधानमन्त्री मोदीले धेरै पटक भेटवार्ता गरिसक्नुभएको छ । उहाँहरूले कसरी दुई मुलुक मिलेर विश्व र यस क्षेत्रमा योगदान पुर्याउन सकिन्छ भन्नेबारे पटकपटक कुराकानी गर्नुभएको छ । त्यसैले चीनले भारतसँग हात मिलाउन चाहेको र यो क्षेत्रको आर्थिक वृद्धि एवं सामाजिक समृद्धिका लागि भारतले पनि हात मिलाएर योगदान गरोस् भन्ने चीनको चाहना रहेको उनले बताइन् ।"
न्यायाधीश उप्रेतीका दुई फैसलाविरुद्ध पुनरावेदन,"(जनकपुर)  धनुषामा जिल्ला न्यायाधीश रहँदा राधाकृष्ण उप्रेतीले गरेका दुई फैसला त्रृटिपूर्ण रहेको भन्दै उच्च अदालतमा पुनरावेदन परेको छ । कर कार्यालयको जग्गा व्यक्तिको नाममा दिने र मिडिया उद्यमी अरुण सिंघानियाको हत्या मुद्दामा जन्मकैद माग गरिएका प्रतिवादी रामविनोद यादवलाई तीन वर्ष मात्रै कैद सजाय गर्ने फैसलाविरुद्ध पुनरावेदन गरिएको हो ।यी दुवै मुद्दामा बहस गरेका सरकारी र अन्य वकिलले न्यायाधीशको फैसला अस्वाभाविक रहेको टिप्पणी गरेका छन् । तथ्य, प्रमाण, दाबी सबैलाई नजरअन्दाज गरेर फैसला सुनाइएको छ, एक कानुन व्यवसायीले भने, सिंघानिया हत्या मुद्दामा एउटै सजाय मागदाबी गरिएका प्रतिवादीहरूलाई फरकफरक सजाय तोकिएको छ ।न्यायाधीश उप्रेतीले ०७४ चैत २७ मा जनकपुरको रेल्वे स्टेसननजिक रहेको कर कार्यालयको ६ कट्ठा १३ घुर जग्गा जनकपुरधाम उपमहानगरपालिका११ बस्ने रामस्वरूप मण्डल खत्वेका छोरा रामजीवन मण्डलको नाममा रहने फैसला सुनाएका थिए । ०२० सालमा त्यो जग्गामा कर कार्यालयको भवन बनाइएको थियो । अहिले त्यहाँ नेपाल प्रहरीको पोस्ट छ । जनकपुर बजारमै रहेको त्यो जग्गा करिब डेढ अर्ब मूल्यको हो ।मण्डलले उनका बुबा खत्वेले ०२१ साउन ६ मा सात हजार रुपैयाँमा नारायणप्रसाद सर्राफसँग त्यो जग्गा खरिद गरेको दाबी गर्दै जिल्ला अदालत धनुषामा मुद्दा दिएका थिए । ०७२ जेठ २४ मा जिल्ला अदालतका न्यायाधीश मुकेश उपाध्यायले वादीको दाबी नपुग्ने भन्दै जग्गा कर कार्यालयकै नाममा रहेको फैसला सुनाएका थिए । वादीले दाबी गरेको कित्ता नं ५ को ६ कट्ठा १३ धुर जग्गा नेपाल सरकार कर कार्यालयको नाममा नापी भएको देखिन्छ, न्यायाधीश उपाध्यायले गरेको फैसलामा लेखिएको छ, उक्त जग्गा वादीको हकभोगमा कहिल्यै पनि छैन । ०३५०३६ सालमा जग्गा कर कार्यालयको नाममा दर्ता भएको छ । त्यसैले निर्णय बदर दाबी गर्न मिल्दैन ।न्यायाधीश उपाध्यायको फैसलालाई चुनौती दिँदै वादी मण्डलले उच्च अदालतमा मुद्दा पुनरावेदन गरे । उच्च अदालतका न्यायाधीशद्वय सत्यमोहन जोशी थारू र खुसीप्रसाद थारूको इजलासले ०७४ जेठ १ गते जग्गाको चार किल्ला उल्लेख नगरी गरेको जिल्ला अदालतको फैसला बदर गरिदियो । त्यो मुद्दा फेरि जिल्ला अदालतमा फर्कियो । न्यायाधीश उप्रेतीले सहरी नाप नक्सा गर्दा कित्ता नं १५०३ को जग्गालाई हालको कित्ता नं ५ मा नेपाल सरकार भनी फिल्डबुकमा दूषित किसिमबाट दर्ता गराएको अवस्थामा दूषित दर्तामा हदम्याद बाधक नहुने सर्वोच्च अदालतको प्रतिपादित सिद्धान्त भन्दै कर कार्यालयको जग्गा व्यक्तिको रहेको फैसला सुनाइदिए । मुद्दामा जिकिरबमोजिम दाबीको कित्ता नं ५ को जग्गा साविकको कित्ता नं ११६ मा भिड्न नआउनुको साथै साविक कित्ता नं १५०३ को स्रेस्तागत विद्यमान मान्यता रहेको अवस्थामा सोसँग कित्ता नं ५ को चार किल्लासमेत भिडेको देखिँदा वादी दाबीबमोजिम उक्त सहरी नापी निर्णय बदर भई वादीको जग्गा वादीकै नाममा ठहर हुन्छ, न्यायाधीश उप्रेतीले गरेको फैसलामा उल्लेख छ ।कर कार्यालयको नाम र भोगचलनमा रहेको जग्गा व्यक्तिको नाममा ठहर हुने फैसला गरिएपछि नेपाल सरकारका मुख्यसचिव लोकदर्शन रेग्मीले ०७५ कात्तिक ५ गते जग्गा सरकारी नै रहेको दाबीप्रमाणसहित उच्च सरकारी वकिल कार्यालयलाई मुद्दा पुनरावेदन गर्न पत्र लेखे । नेपाल सरकारको दाबीसहितको पत्र र न्यायाधीश उप्रेतीले गरेको त्रृटिपूर्ण फैसलालाई चुनौती दिँदै ०७५ कात्तिक १४ मा उच्च अदालत जनकपुरमा पुनरावेदन गरेको छ । धेरैपटक पेसी सरेको त्यो मुद्दामा उच्च अदालत जनकपुरले गत मंसिर ३ गते अन्तिम पेसी तोकेको थियो ।कर कार्यालयको तथ्यगत जिकिरलाई विवेचना नै नगरी ०२० सालतिरै कोही कसैको दाबी नरही नेपाल सरकारको कर कार्यालय रहेको र ०४३ सालमा सहरी नापी हुँदा नेपाल सरकारको नाममा कायम भएको तथ्यगत कुरालाई पूरै बेवास्ता गरी भएको फैसला बदरभागी छ, बदर गरिपाऊँ, मुख्यसचिव रेग्मीले लेखेको पत्रमा छ । सरकारको नाममा कायम भएको लामो समयपश्चात् फिराद दाबी लिई दायर मुद्दामा जिल्ला अदालत धनुषाबाट भएको निर्णय सर्वोच्च अदालतबाट स्थापित विलम्बको सिद्धान्तसमेतको प्रतिकूल रहेको हुँदा बदर गर्न सरकारले माग गरेको छ ।सञ्चार उद्यमी अरुण सिंघानियालाई ०६६ फागुन १७ गते जनकपुरमा हत्या गरिएको मुद्दाका मुख्य अभियुक्तमध्येका हुन् रामविनोद यादव । होलीकै दिन जनकपुरको शिवचोकमा गोली हानेर हत्या गरिएको सिंघानिया मुद्दामा यादवलाई मुलुकी ऐन ज्यानसम्बन्धी महलको १७(१) नं बमोजिम १० वर्षको कैद सजाय मागदाबी गरिएको थियो । तर, २०७६ असार १७ गते न्यायाधीश राधाकृष्ण उप्रेतीले फैसला सुनाउँदा यादवलाई दाबीभन्दा फरक ज्यानसम्बन्धी महलको १७ (३) नं बमोजिम ३ वर्ष कैदको मात्र फैसला सुनाए । सिंघानिया हत्यादेखि फरार रहेका यादवले २०७३ साउन ३२ गते जिल्ला अदालतमा आत्मसमर्पण गरे । ३ वर्षको सजाय फैसलाअघि नै भुक्तान गरिसकेकाले न्यायाधीश उप्रेतीको फैसलापछि उनी जेलमुक्त भए । सिंघानिया मुद्दाका अर्का दुई प्रतिवादी ओमप्रकाश यादव र अंशी राइनलाई ज्यानसम्बन्धी महलको १७(१) नं बमोजिम सर्वस्वसहित जन्मकैदको माग गरिएकोमा न्यायाधीश उप्रेतीले कसुर अपराधबाट सफाइ दिने फैसला सुनाए । यस्तै, ज्यानसम्बन्धी महलको १७(४) नं बमोजिम जन्मकैद मागदाबी गरिएको प्रतिवादी रामकरण यादवलाई पनि उनले सफाइ दिए । जिल्ला सरकारी वकिल कार्यालय धनुषाले गत कात्तिक ४ गते विपक्षी प्रतिवादीहरूको हकमा दाबीबमोजिमको कसुरमा सजाय नगरी फरक कसुर कायम गरी घटी सजाय गरेको र सफाइ दिएको हदसम्म चित्त नबुझेको भन्दै उच्च अदालत जनकपुरमा पुनरावेदन गरेको छ । सिंघानिया हत्या मुद्दामा प्रतिवादीहरूको हकमा फैसला गर्दा जिल्ला अदालतले ग्रहण गरेको आधार प्रमाणबाट पृथक् पृथक् उल्लेख गरिएको मिसिलमा संलग्न तथ्यगत कानुनी आधार कागज, प्रमाणबाट खण्डनीय र त्रृटिपूर्ण छ, पुनरावेदनपत्रमा सरकारी वकिलको कार्यालयले लेखेको छ ।"
तटबन्धले जोगियो बस्ती,"हेटौंडा (कास) वर्षायाम आयो कि राप्ती खोलाको बाढीबाट सधैं त्रसित मनहरी ज्यामिरेका बासिन्दा अहिले ढुक्क भएका छन् । नारायणी नदी व्यवस्थापन आयोजना चितवनले मनहरी गाउँपालिका९ ज्यामिरे बस्तीको संरक्षणका लागि तटबन्धन निर्माण गरेकाले उक्त क्षेत्रका बासिन्दालाई सधैंझै चिन्ता छैन । आयोजनाले सात सय मिटर लामो तटबन्धन निर्माण गरेको हो । तटबन्धन मात्र होइन, ५० मिटरको फरकमा १२ वटा स्पर पनि बनेका छन् । राप्ती नदीको वेग रोक्न तटबन्धनसहित फराकिला स्पर निर्माण गरेका छौं, आयोजनाका इन्जिनियर शोभाकर पौडेलले भने । तटबन्धनबाट उर्वरा जमिन र बस्तीको मात्र संरक्षण भएको छैन, तटबन्धनमाथिबाट सवारीसाधन आउजाउ गर्न सक्ने मोटरबाटोसमेत बनेको छ । तटबन्धनले बस्ती र यस क्षेत्रका जमिनको संरक्षण गरेको छ, राप्ती नदी नियन्त्रण उपभोक्ता समितिको अध्यक्ष बलराम थापा क्षेत्रीले भने । आयोजनाले चार मिटर उचाइ र पाँच मिटर चौडाइको तटबन्धन बनाएको हो । तटबन्धन संरक्षणका लागि निर्माण गरिएको स्पर वरिपरिको जमिनमा तारजालीमा ढुंगा भरेर बिछ्याइएको छ । नयाँ प्रविधि अपनाएर तटबन्धन गरिएको छ, इन्जिनियर पौडेलले भने, बाढीले स्पर र तटबन्धनलाई अब धक्का दिन सक्दैन । तटबन्धनका कारण करिब चार सय बिघा उकास निस्केको छ भने सात सय बिघा जमिन सुरक्षित भएको छ । हजारभन्दा बढी घरधुरी सुरक्षित भएको स्थानीय विदुर उप्रेतीले बताए । आयोजनाका अनुसार पाँच करोड ५४ लाखको लागतमा उक्त तटबन्धन निर्माण भएको हो । तटबन्धन नहुँदाको अवस्थामा राप्ती खोलाको बाढीले बर्सेनि ज्यामिरेको जमिन बगरमा परिणत गर्ने गरेको थियो । ज्यामिरेको बस्ती समेत जोखिममा थियो । तटबन्धन निर्माण नभएको भए ज्यामिरेका बासिन्दा राप्ती खोलाको बाढीका कारण विस्थापित हुने अवस्थामा पुग्थे, मनहरी गाउँपालिका अध्यक्ष एकराज उप्रेतीले भने, रमौली प्रतापुरको संरक्षणका लागि पनि आयोजनाले काम गरिरहेको छ । आयोजनाले मनहरी गाउँपालिका६ प्रतापुरको संरक्षणका लागि एक हजार सात सय मिटर लामो तटबन्धनको निर्माण एक सातादेखि थालेको हो । करिब ६ करोडको लागतमा निर्माण हुने उक्त तटबन्धनले प्रतापुरको चार सय घरधुरी र सात सय बिघा जमिनको संरक्षण हुने अध्यक्ष उप्रेतीले बताए ।"
बौद्धमा अग्नि नियन्त्रण संयन्त्र,"काठमाडौं (कास) विश्वसम्पदा सूचीमा रहेको बौद्धनाथ स्तूपमा अग्नि नियन्त्रण संयन्त्र जडान हुने भएको छ । बौद्धनाथ क्षेत्र विकास समितिले त्यसका लागि ठेक्का स्वीकृतिसमेत गरिसकेको छ । विकास समितिकै बजेटबाट बन्न लागेको संयन्त्रको निर्माण ठेक्का लोटस इन्टरप्राइजेजले पाएको छ । ६२ लाख रुपैयाँमा संयन्त्र बन्न लागेको समितिका अध्यक्ष चन्द्रकुमार लामाले जानकारी दिए । उनका अनुसार शान्तिवाटिकामा मुख्य रिजर्भ ट्यांकी बनाइनेछ । स्तूपवरिपरि ६ ठाउँमा केन्द्र रहनेछन् । प्रत्येकमा २० फिटको पाइप राखिनेछ । यी सबै स्थानीयबाटै सञ्चालन हुने लामाले जानकारी दिए । आवश्यक पर्दा तुरुन्त चालउन सक्ने गरी स्तूपवरिपरिका स्थानीय, होटल सञ्चालकलाई तालिम दिन्छौं, उनले भने, विश्वसम्पदामा आगोका कारण कुनै समस्या नआओस् भनेर सावधानी अपनाइएको हो ।"
'प्रचण्ड मार्ग' को काम सुस्त,"(चितवन)  त वर्ष पुस १ गते पश्चिम चितवनको पार्वतीपुरस्थित एक विद्यालयको कार्यक्रममा आएका सत्तारूढ नेकपाका अध्यक्ष तथा पूर्वप्रधानमन्त्री पुष्पकमल दाहालले तीनचार वर्षभित्रै चितवनका सबै बाटो पिच हुने घोषणा गरे । उनी चितवन३ बाट निर्वाचित प्रतिनिधिसभा सदस्य हुन् । आफ्नो निर्वाचन क्षेत्रमा उनले शिलान्यास गरेका केही महत्त्वपूर्ण आयोजनाको अवस्था हेर्दा दाहालको दाबी पूरा हुने छाँट देखिन्न । ०७५ असार मसान्तमा दाहालले भरतपुर महानगरभित्र बन्ने चक्रपथ र केही महत्त्वपूर्ण लिंकरोडको शिलान्यास गरेका थिए । करिब दुई अर्ब रुपैयाँ लागतका यी आयोजना ०७७ असार मसान्तभित्र सम्पन्न हुनुपर्नेछ । दुई खण्डमा भइरहेको आयोजनाको कामको प्रगति हेर्दा तोकिएको मितिमा काम पूरा हुन सम्भव देखिँदैन । समय सकिन ६ महिना बाँकी छ, तर काम भने आधा पनि भएको छैन । सहरी विकास मन्त्रालयअन्तर्गत सहरी विकास तथा भवन निर्माण विभाग, चितवन डिभिजन कार्यालयमातहत यी आयोजना सञ्चालित छन् । डिभिजन कार्यालयका प्रमुख कुमार घिमिरेका अनुसार समग्र आयोजनाको हालसम्मको प्रगति ४० प्रतिशत हाराहारीमा छ । आयोजनाअन्तर्गत विभिन्न १२ वटा सडक निर्माण तथा स्तरोन्नतिको काम भइरहेको छ । सुस्त कामले स्थानीय मारमा दाहालले शिलान्यास गरेका आयोजना उनकै छोरी रेणुकुमारी दाहाल मेयर रहेको भरतपुर महानगरपालिकाभित्र पर्छन् । त्यसमा स्तरोन्नति हुने एउटा सडकको नाम दाहालको उपनाममा प्रचण्ड मार्ग राखिएको छ । सत्तारूढ दलका शक्तिशाली व्यक्तिको निर्वाचन क्षेत्रमा उनैले शिलान्यास गरेको र आफ्नै नाममा नामकरण भएको सडकको काम तदारुकताका साथ हुनुपर्ने हो तर त्यसो भएको देखिन्न । मंगलपुरबाट दक्षिण हुँदै पश्चिम चितवनका भित्री बस्ती शिवनगर, पार्वतीपुर, शुक्रनगरबाट मेघौली आडको तलौली निस्कने झन्डै २१ किलोमिटर लामो सडकलाई प्रचण्ड मार्ग भनिन्छ । त्यसमध्ये प्रचण्ड मार्गको महेन्द्रचोकदेखि तेलौलीसम्मको लगभग १९ किलोमिटर सडक स्तरोन्नतिको काम सुरु भएको हो । यो सडकलाई तीन खण्ड बनाएर प्याकेज १ र २ मा ठेक्का लगाइएको छ । प्रचण्ड मार्गले भरतपुर महानगरपालिका२५ को अधिकांश भाग छुन्छ । स्तरोन्नतिको काम ढिलाइ हुँदा वडावासीले सास्ती बेहोरिरहेका छन् । काम भएपछि धूलोहिलो त हुन्छ नै तर काम अलपत्र जस्तै छ, वडावासी मसँग गुनासो गर्छन्, भरतपुर२५ का वडाध्यक्ष विजय भुजेलले भने । गुनासो लिएर उनी डिभिजन कार्यालयमा कैयौंपटक पुगे । निर्माण कम्पनीका प्रतिनिधिलाई पनि पटकपटक भेटे । सबैले ल ल अब हुन्छ, सानो कुरा मिलेको थिएन, अब कुरा मिल्यो भन्छन् । तर काम सुरु भएको छैन, वडाध्यक्ष भुजेलले भने । धुलो उडेर हैरान भएपछि निर्माण कम्पनीले पानी राख्ने एउटा ट्यांकर दिएको छ । वडाले धुलो मार्न ट्यांकरको सहायताले पानी छर्किने गरेको छ । डिभिजन कार्यालयले प्याकेज २ मा काम गर्दै गरेको सो खण्डको निर्माण जिम्मेवारी रमन, शिवशक्तिले लिएको छ । जसको समग्र कामको प्रगति ४० प्रतिशत र प्रचण्ड मार्गको पनि त्यत्ति नै छ । प्याकेज १ अन्तर्गत कान्छाराम, सन्तोषी डाँफे संयुक्तले पनि प्रचण्ड मार्गको तेस्रो खण्डको काम गरिरहेका छन् । प्याकेज १ मा प्रचण्ड मार्गको लगभग ७ किलोमिटर काम भइरहेको छ । यो खण्डका निर्माण व्यवसायी जीवन कँडेल तोकिएकै समयमा काम सक्ने बताउँछन् । समय धेरै बिते पनि कामको प्रगति अवस्था कम देखिएको छ । अप्ठ्यारा कामजति सकिए, अब पूरा हुन खासै गाह्रो छैन, डिभिजन कार्यालय प्रमुख घिमिरेले भने । दाहालले ०७५ असार मसान्तमा शिलान्यास गरेका आयोजनामा प्याकेज १ आयोजनाको बजेट ९९ करोड ९८ लाख ४७ हजार रुपैयाँ हो । प्याकेज २ को लागत ९९ करोड ९७ लाख रुपैयाँ छ । महानगरभित्र झन्डै सय किलोमिटर चक्रपथ आवश्यक छ तर विस्तृत परियोजना नबन्दै दाहालले चक्रपथको लगभग १० किलो लम्बाइ पूरा हुने गरेर आयोजना शिलान्यास गरेका थिए ।पाँच आयोजनाको प्रगति सन्तोषजनक गतवर्ष माघ १८ गते दाहालले एकैचोटि विभिन्न पाँच आयोजनाको शिलान्यास गरेका थिए । सहरी विकास तथा भवन निर्माण विभाग, चितवन डिभिजन कार्यालयअन्तर्गत सञ्चालन हुने यी आयोजनाको निर्माण लागत झन्डै ५० करोड रुपैयाँ छ । दुई वर्षभित्र पूरा गर्ने लक्ष्यका साथ अगाडि बढेका यी आयोजनाको प्रगति भने सन्तोषजनक छ । आठ करोड १८ लाख रुपैयाँमा निर्माण सम्झौता भएको भरतपुर बसपार्क मर्मतको काम आउँदो वर्ष पुसमा सक्नुपर्नेछ । हालसम्म ८५ प्रतिशत काम पूरा भएको डिभिजन कार्यालयले जानकारी गराएको छ । ६ करोड ८१ लाख रुपैयाँमा भरतपुर अस्पतालमा कुरुवाघर बन्दै छ । आउँदो वर्ष पुसमा सकिने कुरुवा घरको काम ७५ प्रतिशत सकिएको छ । भरतपुर६ मा बन्ने १० करोड ९० लाख रुपैयाँ लागतको लक्ष्मीनारायण मन्दिर तथा ओमकारेश्वर मन्दिर र पार्कको काम ६० प्रतिशत सकिएको छ । यो पनि दुई वर्षे योजना हो । नौ करोड ४५ लाख रुपैयाँमा बन्ने रानीपोखरी पार्कको काम भने अलि सुस्त छ । आउँदो वर्षको पुसमा सकिनुपर्ने भए पनि अहिलेसम्म ४० प्रतिशत काम भएको छ । सबैभन्दा निराशाजनक अवस्था विद्युतीय शवदाह गृह निर्माणको छ । देवघाटमा ११ करोड २१ लाख रुपैयाँमा निर्माण सम्झौता भएर शवदाह गृह निर्माणको काम सुरु भएको हो । आउँदो वर्षको माघमा पूरा गर्ने सम्झौता भए पनि अहिलेसम्म १५ प्रतिशत मात्रै काम भएको डिभिजन कार्यालयका प्रमुख कुमार घिमिरेले बताए । भरतपुर महानगरपालिकाकी मेयर दाहाल यी आयोजना महानगरका लागि निकै महत्त्वपूर्ण भएको बताउँछिन् । महानगरमा जनप्रतिनिधिहरू आएलगत्तै सहरी विकास मन्त्रालयले बजेटमा पारेका योजना हुन्, उनले भनिन्, हालैमात्रै महानगरको टोलीले योजनाको अनुगमन गरेको छ । समयमा काम सक्न निर्देशन दिएका छौं ।"
केन्द्रको हस्तक्षेप,"मकवानपुर (कास) प्रदेशको नामकरण र स्थायी राजधानीको विषय टुंग्याउन सत्तारूढ दल नेकपा प्रदेश ३ संसदीय समितिको बैठक शुक्रबारबाट हेटौंडामा सुरु भएको छ । बैठकको सुरुवातमै संसदीय दलका नेता तथा मुख्यमन्त्री डोरमणि पौडेलले नेकपा सचिवालयको निर्णयअनुसार हेटौंडा स्थायी राजधानी र नाम वाग्मती राख्ने विषयलाई सर्वसम्मत रूपमा टुंग्याउने गरी अगाडि बढ्नुपर्ने बताएका थिए । पुस २१ र २२ गते आह्वान गरिएको प्रदेशसभा बैठकबाट राजधानी र नामकरण टुंग्याउने तयारीमा प्रदेशसभा सचिवालय छ । पार्टीको केन्द्रीय नेतृत्वको आवश्यक निर्देशन नहुँदा दुई वर्षदेखि विषय अगाडि बढेको थिएन । जसरी भए पनि २२ गते प्रदेशको स्थायी राजधानी र नामकरण टुंगो लगाएर मात्र सदन स्थगित हुनेछ, मुख्यमन्त्री पौडेलले भने, सबैले पार्टी नेतृत्वको निर्देशन कार्यान्वयन गर्नुको विकल्प छैन । केही साथीको असन्तुष्टि भए सम्बोधन हुनेछ । नेकपा सचिवालयको आइतबार सम्पन्न बैठकले प्रदेश ३ को स्थायी राजधानी हेटौंडा र नामकरण वाग्मती राख्ने निर्णय गरिसकेको छ । पहिलो दिनको संसदीय दलको बैठकमा १७ जना सांसदले मत राखेका थिए । केहीले प्रदेशको अधिकारमा केन्द्रले हस्तक्षेप गरेको आरोप लगाएका थिए भने केहीले सचिवालयको निर्णायको बचाउ गरे । संवैधानिक तवरबाट विषय टुंगिनेछ । त्यसका लागि हामीले साथीहरूको रायसुझाव लिइरहेका छौं, नेकपाका प्रमुख सचेतक रामेश्वर फुयाँलले भने, बैठक अझै दुई दिनसम्म चल्नेछ । प्रदेशसभामा नेकपाको ८० मत रहेको छ । राजधानी तोक्न ७४ मत भए पुग्छ ।प्रदेश ३ को प्रमुख प्रतिपक्षी दल नेपाली कांग्रेसले भने यस विषयमा स्वविवेक प्रयोग गर्न पाउने निर्णय गरेको छ । शुक्रबारै काठमाडौंमा बसेको संसदीय दलको बैठकमा बोल्ने प्रदेशसभा सांसदहरूले स्वविवेक प्रयोग गर्न पाउनुपर्ने माग गरेका थिए । स्वतन्त्रपूर्वक राजधानी र नामकरणका विषयमा बोल्न र मतदान गर्न पाउने निर्णय भएको कांग्रेस सचेतक छिरिङ दोर्जे लामाले बताए । केही सांसद पार्टीको पूर्वनिर्णयअनुसार अगाडि बढ्नुपर्छ भन्नेमा छन् । केही स्वविवेक प्रयोग गर्न पाउनुपर्छ भन्नेमा देखियो । अर्को बैठक पुस २१ गते हेटौंडामा बस्ने गरी सम्पन्न भएको छ । प्रदेशसभामा कांग्रेसको २२ मत रहेको छ ।"
आफन्तबाटै बलात्कार,"चितवन (कास) बलात्कार अभियोगमा चितवन जिल्ला अदालतले एक अभियुक्तलाई जन्मकैद फैसला गर्यो । सजाय पाएका ती व्यक्तिमाथि आफ्नै छोरीलाई बलात्कार गरेको अभियोग लागेको थियो । न्यायाधीश विनोदकुमार गौतमले गत मंसिर ३० मा बलात्कारकै घटनामा अर्का युवकलाई २३ वर्ष जेल सजाय सुनाए । उनले बहिनीलाई बलात्कार गरेका थिए । बालिका बलात्कारमा १८ वर्ष र हाडनाताभित्र करणी गरेकामा थप पाँच वर्ष गरी उनलाई २३ वर्ष कैद भएको छ । चितवन जिल्ला प्रहरी कार्यालयमा पुस ३ मा एउटा उजुरी पर्यो । नातामा काका पर्ने युवकले आफूलाई ६ वर्षदेखि बलात्कार गर्दै आएको भन्दै १८ वर्षकी किशोरीले उजुरी दर्ता गराएकी हुन् । इन्सेकका जिल्ला प्रतिनिधि दीपेन्द्र अधिकारीले पछिल्लो समय जिल्लामा बलात्कारका घटना बढ्दै गएको बताए । जसका कारण बालिकाहरू परिवार र आफन्तबाटै असुरक्षित हुन थालेका छन् । बलात्कार घटनाबाट यो वर्ष २५ जना बालिका पीडित भए । ६ बालिका यौन दुर्व्यवहारको सिकार भएको अधिकारीले बताए । उनका अनुसार अघिल्लो वर्ष बलात्कार र यौन दुर्व्यवहारबाट पीडित हुने बालबालिकाको संख्या २१ थियो । त्यसैगरी, घरभित्रै दुर्व्यवहारको सिकार हुने अर्थात् हाडनाता करणीबाट आठ जना पीडित भए । अघिल्लो वर्ष यो संख्या ६ मात्र थियो । यस्ता घटनाले घरपरिवारप्रति नै अविश्वास बढाउने यौनजन्य हिंसाविरुद्ध अभियानमा सक्रिय मीना खरेल बताउँछिन् । यस्तो प्रवृत्तिले परिवार नै असुरक्षित बन्दै गएको देखिन्छ, उनले भनिन् ।"
फूलचोकीमा १२ बजेपछि पैदलयात्रुलाई निषेध,"यी केही उदाहरण मात्र हुन् । प्रत्येक वर्ष फूलचोकीमा हिउँ खेल्न जाने, हाइकिङ जाने र पिकनिक जाने युवायुवती हराउने गरेका छन् । पदयात्रामा जाने कतिपयको मृत्युसमेत भएको घटनालाई मध्यनजर गरी महानगरीय प्रहरी परिसरले गोदावरीले बसपार्क क्षेत्रमा छुट्टै प्रहरीचौकी पनि स्थापना गरेको छ । प्रहरी प्रभाग बाडेगाउँले डेन्जर जोन भनी ठाउँठाउँमा होडिङ बोर्ड रोखेको छ । तैपनि फूलचोकी जाने कोही न कोही संकटमा परेकै छन् । छोटो दूरीको बाटो प्रयोग गर्नु नै हराउनुको मुख्य कारण रहेको प्रहरी बताउँछन् । महानगरीय प्रहरी प्रभाग बाडेगाउँका प्रहरी निरीक्षक अरुण भट्टराईका अनुसार फूलचोकी फेददेखि टुप्पोसम्म १३ किमि दूरी छ । लामो यात्रा गर्नुपर्दा प्रायः थाक्ने गर्छन् । जसरी भए पनि तल पुग्ने सोचले छोटो दूरीको बाटो प्रयोग गर्छन्, उनले भने, छोटो दूरीमै अलमलिँदा बाटो बिराएर हराउने गर्छन् । कसैले पनि अकालमा ज्यान गुमाउन नपरोस् भनेर १२ बजेपछि पैदलयात्रुलाई प्रवेश निषेध गरिएको बताए । १२ बजेअघि छिर्नेहरू दिउँसै हुने भएकाले हराउने सम्भावना कम हुन्छ, उनले भने । शनिबारदेखि बसपार्कभन्दा माथि उकालो चढ्ने ठाउँमा चेक प्वान्इट राखेर दैनिक जाँच थाल्ने योजना बनाइएको छ । प्रहरीले फूलचोकी घुम्न जाने व्यक्तिको नाम, फोन नम्बरसहित विवरण दर्ता गर्ने व्यवस्था मिलाउँदै छ । टुप्पामा राजदल गणको युनिट भएकाले त्यहाँका सेनासँग सहकार्य गरेर ३ बजेपछि तल पठाउने गरी व्यवस्था मिलाएको भट्टराईले बताए । फूलचोकीमा हिउँ भेटाउन करिब १० किमि डाँडामा चढ्नुपर्छ । हिउँ खेलर २ किमि तल झरेपछि डेन्जर जोनमा आइपुगिन्छ । प्रहरीले यहाँ खतराको संकेत दिने सूचनाको फ्लेक्स पनि राखेको छ ।डेन्जर जोनबाट काभ्रेको खानीगाउँ, चापाखर्क, फलामखानी र झरना खोला क्षेत्र जाने छुट्टाछुट्टै बाटो भेटिन्छ । यो बाटो भएर गन्तव्यमा पुग्न घना जंगल पार गर्नुपर्छ । प्रायः मानिस यहीँबाट हराउने गरेको प्रहरीको भनाइ छ । हराउनेले सुरुमा बाटो बिराएको पत्तो पाउँदैनन्, भट्टराईले भने, जति हिँडे पनि सडक नभेटिएपछि उनीहरूलाई बल्ल हराएको थाहा हुन्छ तर त्यतिबेलासम्म रात परिसकेको हुन्छ । फूलचोकीबाट काभ्रेको पनौती, लेले, नल्लु हुँदै मकवनापुरसम्म पुग्न सकिन्छ ।"
सुधारिँदै कान्ति,"(काठमाडौं)  एकातिर आईसीयू बेड नपाएका बालबालिका निजी अस्पताल जानुपर्ने बाध्यता, अर्कातिर अस्पतालसँग भएको आईसीयूको १५ बेड प्रयोगविहीन । दैनिक सात सय बिरामीको ओइरो । धमिलो पानी, शौचालय फोहोर त भइहाले, जनशक्ति अभावले पनि कान्ति बाल अस्पताल समस्यामा गुज्रिएको थियो । विशेष गरी गरिब बालबालिकाको आशाको केन्द्र यही अस्पतालमा ०७२ को भूकम्पले क्षति पुर्यायो । यस्ता कैयौं समस्यामा गाँजिएको महाराजगन्जस्थित अस्पतालले सुधारको संकेत देखाउँदै छ । थपिए आईसीयू बेडआईसीयूमा बेड अभाव अस्पतालको विकराल समस्या थियो । बेड नपाएकै कारण दैनिक १० बिरामी उपचारबिनै फर्किन्थे । ती बिरामी निजी अस्पतालमा १० देखि २० हजारसम्म तिरेर उपचार गर्न बाध्य हुन्थे । अस्पतालका निर्देशक डा आरपी बिच्छा भन्छन्, निजी अस्पतालको आईसीयू बेड खर्च धान्न नसकेपछि ती बिरामी फर्केर कान्तिमै आउँथे । आईसीयू नहुँदा कतिपटक बच्चाले अस्पतालमै ज्यान गुमाउँथे । यस्ता समस्या समाधान गर्न अस्पतालमा अहिले आठ बेडको पेडियाट्रिक इन्टरमेडिएट आईसीयू व्यवस्था गरिएको छ । यस्ता बेडमा भेन्टिलेटर नचाहिने खालका बिरामी राख्न मिल्छ । आईसीयूमा बसेर सुधार भएका बिरामी पनि राख्न सकिने डा बिच्छाले बताए । यस्तो बेडको सुविधा थपिएसँगै ७० प्रतिशत बिरामी बालबालिकालाई आईसीयू छैन भनेर फर्काउनुपर्ने अवस्था अब नभएको उनको भनाइ छ । अहिले कान्तिबाट दिनमा मुस्किलले दुईदेखि तीन जना मात्रै बिरामी आईसीयू बेड नपाएर फिर्ता हुन्छन् । जनशक्ति नथपी यो वार्डलाई दीर्घकालीन बनाउन चुनौती रहेको उनले बताए । पेडियाट्रिक इन्टरमेडिएट आईसीयूमा २० बेड भए बिरामीले आईसीयूका लागि बाहिर जानुपर्ने समस्याको समाधान हुन्छ, उनले भने, आउने आर्थिक वर्षसम्म अस्पतालबाट आईसीयूको शतप्रतिशत समस्या समाधान हुन्छ ।आफ्नै ब्लड बैंकदैनिक १२ वटा शल्यक्रिया हुने अस्पतालको आफ्नै ब्लड बैंक नहुँदा बिरामीका आफन्त राति पनि रगत खोज्न बाहिर दौडिनुपर्थ्यो । रगत आवश्यक परिरहने क्यान्सरका बिरामीलाई सास्ती थियो । अब अस्पतालको आफ्नै ब्लड बैंक छ । स्वास्थ्य मन्त्रालयले ब्लड बैंक स्थापनाका लागि आवश्यक सामग्री र उपकरण उपलब्ध गराएपछि यो सम्भव भएको डा बिच्छाले बताए । रेडक्रसको सहयोगमा अस्पतालका पाँच कर्मचारीलाई एक महिने तालिम दिएर ब्लड बैंक सञ्चालनमा ल्याइएको छ । रक्तदान कार्यक्रम गरी अस्पतालले रगत संकलन गरिरहेको छ । ब्लड बैंक चौबिसै घण्टा चल्ने भएकाले जुनसुकै बेला बिरामीले रगत लिन सक्छन् । टिचिङ र रेडक्रस सोसाइटी पनि हामीकहाँ रगत लिन आउँछन्, उनले भने ।आफैं अक्सिजन उत्पादन गर्दै सन् १९९४ मा जापान सरकारले अस्पतालमा अक्सिजन उत्पादन गर्ने उपकरण सहयोग गरेको थियो । उक्त उपकरण बिग्रिएपछि सन् २००६ पछाडि अस्पतालबाट अक्सिजन उत्पादन हुन छाड्यो । त्यसपछि अस्पतालले अक्सिजन सिलिन्डर खरिद गरेरै सेवा दिन बाध्य भयो । वार्षिक ७० लाख रकम त अक्सिजन खरिदमै खर्च हुन्छ, डा बिच्छाले भने, अब यो समस्याको समाधान निस्किएको छ, हामी आफैं अक्सिजन उत्पादन गर्दै छौं । दिनको ७० सिलिन्डर अक्सिजन उत्पादन हुने प्लान्ट बनाउन काठमाडौं महानगरपालिकासँग सम्झौता भइसकेको उनले बताए । यसका लागि टेन्डर प्रक्रिया अघि बढिसकेको छ ।कुरुवा घर बन्दैदेशभरिका अस्पतालबाट बिरामी बालकालिका रिफर भएर आउने केन्द्र हो, कान्ति बाल अस्पताल । टाढाबाट आएका बिरामीका कुरुवा उपचार नसकिएसम्म अस्पतालको चिसो भुइँमा सुत्छन् । पैसा हुनेहरू महँगो अस्पताल जालान् । यहाँ त गरिबका छोराछोरी बढी आउँछन्, डा बिच्छाले भने, होटलमा बस्न खर्च नहुनेहरू अस्पतालमै सुत्छन् । अब नेपाल उद्योग वाणिज्य महासंघको आर्थिक सहयोगमा अस्पतालले कुरुवाघर निर्माण गर्दै छ । जग्गा हामीसँग पर्याप्त छ । कुरुवाघर निर्माणको डीपीआर बनिसक्यो, उनले भने । यही आर्थिक वर्षभित्र ५० परिवार बस्न मिल्ने कुरुवाघर निर्माण हुने उनले जानकारी दिए ।"
सिसडोलमा भएका कमजोरी सच्याउँछौं,"काठमाडौं (कास) बन्चरे डाँडामा निर्माणाधीन ल्यान्डफिल साइटको सहरी विकास राज्यमन्त्री रामवीर मानन्धरसहितको टोलीले अनुगमन गरेको छ । शुक्रबार नुवाकोट र धादिङको सिमानामा बन्दै गरेको साइटको अनुगमनमा काठमाडौं महानगरपालिका मेयर विद्यासुन्दर शाक्य, ललितपुरका मेयर चिरिबाबु महर्जनसहित उपत्यकाका १८ वटै नगरपालिकाका जनप्रतिनिधि सहभागी थिए ।संघीय सरकारको सहयोगमा उपत्यकासँगै धादिङ र नुवाकोटको समेत फोहोर विसर्जन गर्न उक्त ल्यान्डफिल साइट निर्माण हुँदै छ । अनुगमनका क्रममा मन्त्री मानन्धरले काठमाडौं उपत्यकालाई सुन्दर सहर निर्माण गर्न बन्चरेडाँडा निर्विकल्प रहेको बताए । स्थानीय बासिन्दाको गुनासो सम्बोधन गरेर अघि बढ्छौं, उनले भने । स्थानीय आशिष ढुंगानाले साइडको काम समयमा सम्पन्न नभएको भन्दै असन्तुष्टि जनाए । अन्य स्थानीयको असन्तुष्टि सुनिसकेपछि मेयर शाक्यले भने, सिसडोलमा भएका कमीकमजोरी सच्याएर काम अघि बढाउँछौं, स्थानीयको मागअनुसार रोजगारी, स्वास्थ्य बिमालगायत विषयलाई ध्यान दिनेछौं । उक्त साइट निर्माण गर्न पहिलो चरणमा ३४ करोड ६८ लाख रुपैयाँ बजेट छुट्टिएको छ । यसका लागि सरकारले स्थानीयको १७ सय रोपनी जग्गा अधिग्रहण गरिसकेको छ ।सिसडोलमा अल्पकालीन रूपमा फोहोर राख्ने सम्झौता भए पनि १४ वर्षसम्म फोहोर फाल्नुपर्ने बाध्यता भएको मेयर शाक्यको भनाइ थियो । ०७४ सालमा निर्वाचित भएर आएपछि ककनी गाउँपालिका र धुनीबेँसी नगरपालिकाका जनप्रतिनिधि र स्थानीयसँग पटकपटक छलफल गरी अहिलेको अवस्थासम्म आउन सफल भयौं, उनले भने, संघीय सरकारको एक अर्ब ५६ करोड सहयोगमा साइट बनिरहेको छ ।"
महालक्ष्मीमा साढे १० करोड बेरुजु,"(ललितपुर)  साढे १० करोड बेरुजु देखिएको महालक्ष्मी नगरपालिकाको सामाजिक सुरक्षा भत्ता वितरणको हिसाबमा बैंकले समेत गडबडी गरेको पाइएको छ । महालेखा परीक्षकको कार्यालयले नगरपालिकाले वितरण गर्ने सामाजिक सुरक्षा भत्तामा १० करोड ५० लाख ८६ हजार रुपैयाँ बेरुजु देखाएको थियो । आर्थिक वर्ष ०७३०७४ मा ५ करोड ५० हजार ८ सय र ०७४७५ मा ५ करोड ५० लाख ३५ हजार २ सय बेरुजु देखिएको महालेखाको प्रतिवेदनमा उल्लेख छ । बैंकले रकम वितरणको भरपाई र वितरण हुन बाँकी नामसहितको लाभग्राहीको विवरण नगरपालिकालाई उपलब्ध नगराएको र नगरपालिकाले पनि अनुगमन गरी जाँचबुझ नगरेको महालेखाले कारण औंल्याएको छ ।नगरपालिकाले इमाडोल, टीकाथली, सिद्धिपुर, लुभु, लामाटार क्षेत्रका ज्येष्ठ नागरिक, एकल, विधवा, दलित, बालबालिका, आंशिक र पूर्ण अपांगता भएकालाई भत्ता वितरण गर्न सिद्धार्थ, एनएमबी र सनराइज बैंकसँग सम्झौता गरेको थियो । लाभग्राहीको नामसहित भत्ता वितरण गर्न पहिलो, दोस्रो, तेस्रो र थप किस्ता गरेर सिद्धार्थमा एक करोड २८ लाख २१ हजार ६ सय र र सनराइजमा नगरपालिकाले ३ करोड १६ लाख ४० हजार ४ सय रुपैयाँ जम्मा गरेको थियो । एनएमबीमा भने पहिलो किस्ताको मात्र एक करोड ५ लाख ७३ हजार २ सय जम्मा गरेको थियो ।सामाजिक सुरक्षा कार्यक्रम सञ्चालन कार्यविधि, २०७२ को दफा २४ (६) अनुसार बैंकले लाभग्राहीका खातामा रकम जम्मा भएको स्पष्ट देखिने गरी नाम, बैंक, खाता नम्बर र जम्मा भएको रकमसहितको विवरण चौमासिक रूपमा सम्बन्धित नगरपालिकामा पठाउनुपर्ने व्यवस्था छ । यसै विवरणलाई रकम वितरण भएको भरपाई मानिने कानुनी व्यवस्था छ । सोही दफाको उपदफा (झ) मा एक आर्थिक वर्षभरि कारोबार नगर्ने लाभग्राहीको खाता रोक्का राखी बैंकले सोको जानकारी नगरपालिकालाई दिनुपर्ने व्यवस्था छ तर बैंक र नगरपालिका दुवैले कार्यविधिअनुसार नगरेको महालेखाको ठहर छ । महालेखाले नगरपालिकालाई ०७५ चैत २९ मा बेरुजुको विस्तृत प्रतिवेदन दिएको थियो । नगरपालिकाले प्रमाण भएमा ३५ दिनभित्र बेरुजु फर्छ्योट गर्न सक्ने प्रावधान छ । फर्छ्योट गर्न पाउने अवधि असार मसान्तसम्म भए पनि फर्छ्योट गर्न सकेन । नगरपालिकाका मेयर रामेश्वर श्रेष्ठ बैंकले समयमै भत्ता वितरणको भरपाई उपलब्ध नगराएकाले फर्छ्योट गर्न नपाएको दाबी गर्छन् । यसबारे बैंकलाई पटकपटक ताकेता पनि गरेका छौं, उनले भने, बेरुजु नगरपालिकाको नाममा होइन, बैंकको नाममा छ । अहिले फर्छ्योटका लागि ०७५०७६ को लेखा परीक्षण गर्न आएको टोलीलाई समयमै पेस गरिसकेको उनको भनाइ छ । कतिसम्म भने सनराइज बैंकको विवरणमा हिसाब जोड्दा समेत कुल रकम बढी देखाइएको छ ।नगरपालिकाबाट प्राप्त चेक रकम र बैंकबाट भुक्तानी रकम जोड्दा त्रुटि देखिन्छ । प्रथम, दोस्रो र तेस्रो किस्ताका लागि नगरपालिकाबाट ३ करोड ४० लाख २६ हजार ८ प्राप्त भए पनि बैंकले बुझाएको विवरणमा ३ करोड ४१ लाख ९८ हजार ४ सय उल्लेख छ । भुक्तानी भएको रकममा पनि एक लाख ६७ हजार ४ सय रुपैयाँ फरक देखिएको छ ।सनराइज बैंक लुभु शाखाका प्रमुख पर्वत नेपालले आफू भर्खरै आएकाले यसबारे जानकारी नभएको बताए । बैंककै कर्मचारी सुनिल तुईतुईले भने आफूहरूले पेस गरेको विवरण नगरपालिकाले स्विकारिसकेको प्रतिक्रिया दिए । बुझाएको विवरणमाथि नगरपालिकाले कतै गडबड भयो भनेको छैन, उनले भने । पञ्जीकरण शाखा प्रमुख अभिषेक घिमिरेले भने एक्सल मा नभई वर्ड फाइल मा जोडेकाले विवरणमा गल्ती भएको जिकिर गरे । हामीले पठाएको वितरण र फिर्ता पठाएको रकम ठीक छ, उनले भने । नगरपालिकाअन्तर्गत १० वटा वडामध्ये १ देखि ४ सम्म सिद्धार्थ, ५ देखि ८ सम्म प्रथम किस्ता एनएमबी, ९ र १० सनराइजमार्फत भत्ता वितरण भएको थियो । ५ देखि ८ नम्बरसम्मको दोस्रो र तेस्रो किस्ता पनि सनराइजले वितरण गरेको थियो ।सरकारले ज्येष्ठ नागरिकलाई प्रत्येक चौमासिक ८ हजार, एक महिला र विधवालाई ४४ हजार, पूर्णआशिंक अपांगता भएकालाई क्रमशः ८ हजार र २ हजार ४ सय र दलित बालबालिकालाई एक हजार ६ सय दिने गरेको छ । त्यसमा नगरपालिकाले प्रत्येकलाई ५ सय रुपैयाँ थपिदिएको छ । पहिलो किस्ता असोज, दोस्रो माघ र तेस्रो जेठमा वितरण हुन्छ । सरकारी प्रावधानअनुसार प्रथम किस्ता बाँडिसकेपछि दोस्रोका लागि अनिवार्य फर्छ्योट गर्नुपर्छ तर नगरपालिकाले त्यसो नगरी दोस्रो र तेस्रो किस्ताको रकम वितरण गरेको थियो । पञ्जीकरण शाखा प्रमुख घिमिरेले आफू सरुवा भएर आउनुअघि बेरुजु देखिएको बताए । हामीले हिसाब मिलानका लागि महालेखा कार्यालयमा पठाइसकेका छौं, उनले भने ।"
इति शुभम्,"अन्त्यमा,गोकर्ण रिसोर्ट जमिन घोटाला मा कुनै पनि घोटाला भएको खबरलाई सम्माननीय प्रधानमन्त्री कमरेड खडगप्रसाद शर्मा ओलीले ठाडै अस्वीकार गरेका छन् । ठिकै हो । म त हदै सकारात्मक भएको नाताले यही त भन्ने प्रयास गरिरहेको छु नि ! हो, कतै कुनै घोटालासोटाला जस्ता केही भएको छैन । मैले यस्तो नकारात्मक कुरा किन गर्ने ? सबथोक यथोचित नै रहेको छ । हाम्रो प्रधानमन्त्री ओली पनि खुबै तन्दुरुस्त रहेका छन् । उनको स्वास्थ्यलाई केही भएको छैन । र जहाँसम्म उनको मन्त्रीमण्डलका मन्त्रीहरूका स्वास्थ्य छ, सबै भयङ्कर तवरले स्वस्थ देखिन्छन् । इति शुभम् !"
जो नेपालका सच्चा मित्र थिए,"डी पीटी से मिलो, वह तुम्हे कुछ रास्ता बत्ला देंगे प्राध्यापक आनन्द कुमारले भनेको यो वाक्य मेरो कानमा आज पनि घरिघरि घुमिरहन्छ । एउटा अटो (टेम्पो) पक्रेर म वसन्तकुञ्जको उनको डेरामा पुगेको थिएँ । यो नोभेम्बर २००२ को कुनै दिन थियो । उनी घरमा मलाई नै पर्खिरहेका रहेछन् । मैले नमस्कार भनेँ । उनले हातमात्र मिलाएनन्, मलाई अंकमाल गरे । मैले उनको अनुहार हेरेँ, चेहरा कठोर लागेन । उनको अनुहार हिस्सी परेको थिएन । उनका आँखा कमजोर लाग्थे । मैले उनलाई पहिलोपटक सर्वोच्च नेता गणेशमान सिंहको प्राङ्गणमा अलि टाढैबाट देखेको मात्रै थिएँ । त्यो पहिलो साक्षात्कार थियो । उनले विना औपचारिकता, कुछ लियोगे भनेर सोधे । मैले एक कप चाय भनेँ । उनको कोही सहयोगीले हामी दुवैका लागि चिया ल्याइदिए ।आपके बारेमा आनन्द साहव ने सब कुछ बतादिया हैं, मैले मेरो राजनीतिक पृष्ठभूमिबारे भन्नुपरेन । आनन्द सरले भनिसक्नुभएको रहेछ । उनले नेपालको राजनीतिक परिस्थितिबारे बताए । कसरी संवैधानिक राजतन्त्र सहितको संसदीय व्यवस्थाको तालासाँचो तत्कालीन प्रधानमन्त्री शेरबहादुर देउवाले तत्कालीन राजा ज्ञानेन्द्र वीर विक्रम शाहलाई किस्तीमा हालेर बुझाए । किन २००२ को अक्टोबरमा राजा ज्ञानेन्द्रले शेरबहादुरलाई सत्ताबाट फाल्दिए र सूर्यबहादुर थापालाई प्रधानमन्त्री बनाए । त्यो किन अस्थायी प्रबन्ध हो ? कसरी निरंकुशता लाद्न ज्ञानेन्द्र एकपछि अर्को मौकापरस्त दक्षिणपन्थी कट्टरपन्थी पार्टीहरूभित्रै सिकार खोज्न व्यस्त छन् ? कसरी राजनीतिक सत्व गुमाएका राजनीतिक दलहरूको आन्दोलन सडकछाप नौटंकी जस्तो लागिरहेका छन् ? उनले प्रश्न गरे र मैले आफूले जानेजति विस्तारमा बताएँ । कुरा गर्दै जाँदा दुई घन्टा बितेछ । उनलाई कतै जान थियो । उनले मेरो होस्टलको रुम नम्बर सोधे र भने, अच्छा बात अधुरी रही । हम जल्दी मिलेंगे, उनले मलाई जेएनयु गेटमा छोडिदिए । एक हप्तापछिको आइतबार होस्टलमा फोन आयो । आनन्द सरले आउन खबर छोड्नुभएको रहेछ । पूर्वाञ्चल होस्टल पछाडि आनन्द सरको क्वार्टरको अगाडिको आँगनमा डीपीटी अर्थात राजनीतिज्ञ डीपी त्रिपाठी, आनन्द सर र विजय प्रतापसँग गफिँदै रहेछन् ।भेट हुनासाथ उनले सोधे, के हुँदैछ नेपालमा ? सुन्नलायक कुरा केही छन् ? खास त्यस्तो नयाँ केही छैन । मैले प्रत्युत्तरमा भनेँ । उनी केही क्षण गम्भीर भए । अनि सरको मुखतिर हेरर भने, त्यत्रो लडाइँ लडेर ल्याएको प्रजातन्त्र मासिँदा पनि मानिस प्रतिकारमा किन ओर्लिएनन् ? म केही भनौं भन्दाभन्दै आनन्द सरले उछिन्नुभो, प्रजातन्त्र संस्थागत हुनसकेन, आम जनपक्षीय आर्थिक सुधारका कार्यक्रमहरू लागू गरिएनन् । त्यसैले दलहरूले यो दुई दशकमा जनताको आस्था गुमाएछन् भन्ने देखियो ।डीपीटीले मेरो मुखमा हेरे । मैले थपेँ, मुलुक अप्ठेरोमा धकेलिँदैछ । आम मानिसको संसदवादी दलमाथि भरोसा रहेन । सेना सहितको राजतन्त्रले जनअपेक्षा अनुसारको सुधार गर्छ भन्नेभन्दा पनि निरंकुशता नै लाद्छ भन्ने लाग्छ । अर्कोतर्फ लडाइँ लडिरहेको माओवादीमाथि भारत, युरोपेली संघ र संयुक्त राज्य अमेरिका भरोसा गर्दैनन् । यसले हाम्रो प्रजातन्त्रको भविष्यको के कुरा अस्तित्वकै अप्ठ्यारो आउने आशंका देखिन्छ । उनी मेरो कुरा सुनेर झन् बढी दुःखीजस्ता देखिन्थे र सोधे, यसको अर्थ त्रिपक्षीय शक्ति सन्तुलन हो ? मैले हाँमा मुन्टो हल्लाएँ । भारतमै पनि गुजरातमा मोदीको आगमनपछि हिन्दु राष्ट्रवाद अर्थात मेजोरोटरियन राज्यको अवधारणा बलवत रूपमा उठ्नथालेको थियो । दक्षिणपन्थीहरू सशक्त हुँदै गइरहेका थिए । २००३ को फेब्रुअरीको जाडोमा डीपीटीसँग जेएनयुमा नै अकस्मात भेट भयो । उनले मलाई फेरि पनि हालखबर सोधे । मैले दलहरूले चलाउन खोजिरहेको घिसेपिटे आन्दोलनबारे बताएँ । आन्दोलनले न जनतालाई छोइरहेको छ ? न त सत्ताकब्जा गरेका राजा र तिनका भारदारहरूमा कुनै त्रास उत्पन्न गरेको छ । प्रेसजगत लगभग सेल्फ सेन्सर्ड छन् । आम मानिसमा डर ब्याप्त हुँदै गइरहेको छ । सेना सहर र सडकमा व्याप्त थिए र माओवादी गाउँ र जंगलमा । राजनीतिप्रति आममानिसमा घोर नैराश्यता उत्पन्न भएको कुरा मैले उनलाई संक्षिप्तमा बताएँ । उनी फेरि पनि हतारमा थिए । फेरि एकपटक छिट्ट्र भेट्ने वाचा गरेर उनी विदा भए ।डीपी त्रिपाठी उत्तर प्रदेश शुल्तानपुरका रहेछन् । नेपालमा औपचारिक, अनौपचारिक आवतजावत गर्दारहेछन् । जेएनयुको राजनीतिशास्त्र विभागमा अध्ययन गर्दाताका उनी प्रदिप (गिरि) दाइसँग अन्तरंग सरसंगतमा रहेछन् । एकदिन उनले मलाई कुरैकुरामा भनेका थिए, व मेरा जिगरी हैं, लेकिन अक्सर उससे मेरा बहुत सारी मतभेद रहती हैं ।राजनीतिक रूपमा त्यतिबेला उनी शरद पवार नेतृत्वका नेसनलिष्ट कंग्रेस पार्टीका महासचिव थिए । शरद पवार, पूर्व लोकसभाका सभमुख पीए संग्मा र उनी मिलेर भारतीय राष्ट्रिय कांग्रेस फुटाएर पार्टी गठन गरेका थिए । राजीव गान्धीको हत्यापछि पीभी नरसिंह राव पार्टी तथा राज्य सत्ताको नेतृत्वमा आए । त्यतिबेला भारतीय कांग्रेसका महाराष्ट्रका प्रभावशाली नेता शरद पवार नरसिंह रावका प्रतिस्पर्धी र उत्तराधिकारी मानिन्थे । तर रावको समाप्तिपछि कांग्रेसभित्रका परिवारवादीहरूले पवार विरुद्ध गान्धी परिवार अर्थात सोनियालाई च्यापे । परिवारवाद वास्तवमा अर्को राजतन्त्रको सुरुवात हो भन्ने बुझ्नेहरूका लागि कांग्रेसमा रहिरहनुको कुनै अर्थ थिएन । डीपीटी जो भाकपामा मार्क्सवादीबाट आएका थिए, उनका लागि परिवारवादको पछ्यौरी समातेर हिँड्नु साँच्चिकै आत्मस्वाभिमानमै ठेस लाग्ने कुरा थियो । नेसनलिष्ट पार्टी गठन गरेपछि महासचिवका साथै उनी पार्टी प्रवक्ता पनि बनेका थिए । पत्रकारहरूले उनलाई पुरानो पार्टी फुटाएर किन नयाँ भन्ने प्रश्नको जवाफमा भनेका थिए, हम लय चाहते हें, विलय नहीं, वी आर देअर टु इमर्ज एन्ड कोअर्डिनेसन नट मर्ज एन्ड मर्जर । हिन्दी, उर्दु, अंग्रेजी, भोजपुरी, मैथिल, बंगाली लगायत कैयन भाषामाथि पकड भएका त्रिपाठी साँच्चिकै विद्वान राजनीतिज्ञ थिए ।आनन्द कुमार सरकै सौजन्यमा म डीपी त्रिपाठीको संगतमा पुगेको थिएँ । उनलाई सबैल डीपीटीे भनेर चिन्दारहेछन् । मलाई भने एकदिनभरि नामको गुत्थी फुकाउन समय लाग्यो । उनी भाकपा (मार्क्सवादी) सँग आबद्ध स्टुडेन्ट फेडरेसन अफ इन्डिया (एसएफआई) का तर्फबाट निर्वाचित विश्वविद्यालय युनियन (जेएनयुएसयु) का सभापति थिए । भाकपा (मा) का प्रकाश करातपछि उनी प्रेसिडेन्ट चुनिएका थिए । उनीपछि लगत्तै भाकपा (मा) का वर्तमान महासचिव सीताराम ंयचुरी । उनी सभापति भएकै बेला २५ जून १९७५ मा तत्कालीन प्रधानमन्त्री इन्दिरा गान्धीले इमरजेन्सी लगाएर सत्ता आफ्नो हातमा लिएकी थिइन् । इमरजेन्सीको विरोध सुरु भए पनि राजधानी घोर निद्रामा सुतेझैं लाग्थ्यो । डीपीटीको नेतृत्वमा जेएनयुले इमरजेन्सी विरुद्ध मसाल बाल्यो । आनन्द सरले एकदिन सुनाउनुभो, डीपीटीले आन्दोलनको यस्तो आगो बाल्यो, क्लासहरू हडतालमा थिए । उसले जर्मन भाषा पढिरहेकी प्रधानमन्त्रीकी बुहारी मेनका गान्धीलाई समेत कक्षामा पढ्न नसक्ने वातावरण बनायो र सफल भयो । पुलिसले राँको बालेर खोज्न थालेपछि डीपीटी भूमिगत भएर आन्दोलनमा डटिरहे । आफ्नै गाउँबाट दिल्लीको बाह्र खम्बामा आएर लुगा धुने पेसामा रहेका धोवीहरूकहाँ उनले सेल्टर बनाएका रहेछन् । उनी नोभेम्बरको अन्त्यमा मात्र पक्राउ परे । जुनबेला जयप्रकाश नारायणको आन्दोलनले देशव्यापी माहोल तताउन थालेको थियो । मेन्टेनेन्स अफ इन्टरनल सेक्युरिटी एक्ट (मिसा) अन्तर्गत जेल परेका डीपीटीको बीजेपीका अरुण जेट्लीसँग त्यही जेलमा भेट भएको थियो । तर आश्चर्यजनक ढंगले सन् १९८० को दशकमा उनले इन्दिरा गान्धीले नेतृत्व गरेकै भारतीय कांग्रेस प्रवेश गरे र पछि प्रधानमन्त्री राजीव गान्धीका विश्वासपात्र रानीतिज्ञ । तिनै डीपीटी सरद पवारसँगै सन् १९९९ मा भारतीय राष्ट्रिय कांग्रेसबाट बाहिरिए र नेसनलिष्ट बने । सन् २००२ को जूनजुलाईमा बिदा मनाउन म दिल्लीबाट काठमाडौं फर्किएको थिएँ । देउवाले किस्ती बुझाएपछिको काठमाडौंमा मुर्दातुल्य शान्ति थियो । हाम्रा लागि प्रजातन्त्रको अपहरण अपाच्य थियो । शेर बहादुर देउवालाई अक्षमको आरोप लगाएर राजाले सडकमा हुत्याउँदा पनि कोही एकजना प्रतिकारमा उत्रिएन । यो अस्वाभाविक थिएन । मुख्य ठूला दलहरूले जनताको पक्षमा देखिने, सुनिने र बुझिनेगरी दिगो र भरपर्दो कुनै उल्लेख्य काम गरेका थिएनन् । न आममानिसको जनजीविकामा सुधार, न कुनै औद्योगिक रूपान्तरण, न कुनै सामाजिक सुरक्षाको प्रत्याभूति । दलहरूमाथि जनताको राजनीतिक भरोसा लगभग सकिएको थियो । हाम्रो राजनीतिक आस्था र इमानदारीलाई नजिकबाट छामेका, हाम्रो नैराश्यलाई नजिकबाट हेरिरहेका गुरुबा, गुरुमा, पत्रकार मित्रहरू, सहरिया बुद्धिजीवीहरू सबैले केही गर्नुपर्छ, हाम्रो ऐक्यबद्धता रहनेछ भनेर उक्साइरहेका थिए । डीपीटीको लगन, साहस र आन्दोलन हाँक्ने सीप र मित्रहरूप्रतिको उनको लगाव र सहृदयता वा ऐक्यबद्धता थाहा पाएकाहरूले नै हामी नेपाली विद्यार्थीहरूलाई डीपीटी छेउमा पुर्याएका थिए ।२००५ को फेब्रुअरी १ अर्थात माघ १९ आयो । देउवाओली गठबन्धनको सरकार भंग गरेर राजा आफै मन्त्रिपरिषद अध्यक्ष भए । संवैधानिक राजतन्त्र सहितको संसदीय प्रजातन्त्रको सारा पर्दाहरू च्यातिए । हामीले आन्दोलन थाल्यौं । जेएनयुस्थित मै बस्ने सतलज होस्टलको भान्सा मिटिङमा डीपीटी आमन्त्रित्र गरिए । उनले हाम्रो आन्दोलनमा ऐक्यबद्धता मात्र जनाएनन् । उनले दिल्लीमा नेपालको लोकतान्त्रिक आन्दोलनको ऐक्यबद्धताका लागि सहकार्य गर्न राजनीतिक दलहरूबीच सञ्जाल तयार पार्ने वचनबद्धता दिए । झन्डै ३ महिनाको अथक प्रयत्नपछि भाकपा (मा) का महासचिव हरकिशन सिंह सुरजित अध्यक्ष र उनी महासचिव रहेको १८ पार्टीको सञ्जाल रहेको कार्यसमिति बन्यो । भारतीय कांग्रेसका दक्षिणपन्थीहरूलाई हाम्रो आन्दोलन नभाँड्न चेतावनी दिइरहे । सहजतापूर्वक विचारविमर्श र ऐक्यबद्धता जनाइरहे । साँचो अर्थमा उनी लोकतान्त्रिक समाजवादी थिए । सबैका प्यारा । सबैका साथी । जनवरी २ मा दिल्लीमा नेपालका एक सच्चा मित्र तथा लोकतान्त्रिक समाजवादी नेता डीपीटीको निधन भयो ।"
'जहिल्यै षड्यन्त्रको चस्माबाट हेरेर कहीँ पुगिँदैन',"पछिल्लो समय भारतको प्राथमिकता पनि सार्कभन्दा ॅलुक इष्ट पोलिसी कार्यान्वयनतर्फ देखिन्छ । यसबाट नेपालले कसरी फाइदा लिन सक्छ ?नेपाललाई सबैभन्दा बढी चाहिने बन्दरगाहसम्मको सहज पहुँच हो । अहिले कोलकाता र विशाखापटनमसम्म मात्र छ । अब अन्य बन्दरगाहसम्म पहुँच स्थापित गर्न भारतसँग वार्ता गर्नुपर्यो । नेपालले माग गर्नुपर्यो नि, खालि सार्वभौमिकताको कुरा गरेर हुँदैन । यत्तिका वर्षदेखि यसैमा हल्ला हुँदै आएको छ । यति धेरै नेपाली युवा अध्ययनका लागि विदेश गइरहेका छन् । जापान आईपीएसमा छ, उसलाई आईपीएस अन्तर्गतै नेपालमा अन्तर्राष्ट्रिय स्तरको विश्वविद्यालय बनाउन आग्रह गर्दा कसले रोक्छ ? सबैले नेपाललाई सुन्दर मुलुकको रूपमा हेर्छन् । भारतीय प्रधानमन्त्री नरेन्द्र मोदीले त देवभूमि नै भनिसकेका छन् । तर, सधैं शंकाउपशंका । केही दशक अघिसम्म भारत पनि यस्तै मानसिकताबाट गुज्रिरहेको थियो । नेपाल यसबाट चाँडोभन्दा चाँडो मुक्त हुनुपर्छ, त्यसैमा नेपाल र नेपालीको समृद्धि निर्भर छ ।"
रक्तअल्पता नियन्त्रणका उपाय,प्रज्ञा भण्डारीभण्डारी फिजिसियन तथा रगत रोग विशेषज्ञ हुन् ।
उफ् चाया !,"अन्य मौसमको तुलनामा जाडोमा चायाले धेरै मानिसलाई दुःख दिने गर्छ । यसको समस्या भएका मानिस घरबाहिर निस्कनुअघि कालो रङको कोट वा लुगा लगाउन हच्किन्छन् ।अंग्रेजीमा डैन्ड्रफ भनिने यो समस्यालाई चिकित्सकले सामान्य भने पनि यसले प्रभावित व्यक्तिलाई दिने दुःखको सूची भने लामै बन्छ । छाला रोग विशेषज्ञका अनुसार धेरैजसो चाया हानिरहित हुन्छन् । उनीहरूका अनुसार यो स्वास्थ्य नभई सौन्दर्यसम्बन्धी सामान्य हो । यसलाई कपाल खुइलिने प्रत्यक्ष कारणसमेत मानिँदैन । यो अवस्था संक्रामक र गम्भीर नभए पनि यसले प्रभावित व्यक्तिलाई निकै दुःख दिनुका साथै उपचार गर्न समेत कठिन हुन्छ । चाया गर्मीको दाँजोमा जाडो याममा बढी मात्रामा देखिन्छ । सामान्य भाषामा भन्ने हो भने मस्तकको छालाको सबैभन्दा माथिल्लो पातलो पत्र निष्क्रिय भएर पाप्राजस्तै निस्किने प्रक्रियालाई नै चाया आएको भन्ने गरिन्छ । हाम्रो छालाले निरन्तर नयाँ छालाको कोष निर्माण गरेर पुरानो कोषलाई छोपेर स्वस्थ राखिरहेको हुन्छ । नयाँ छाला निर्माण हुने यो चक्र छिटोछिटो हुन थालेपछि चायाको समस्या देखिन्छ । चाया निस्किँदा छाला कन्याउने गरेको खण्डमा कहिलेकाहीँ रातोसमेत हुने गरेको छ । चायाको समस्या जोसुकैलाई जुनसुकै उमेरमा पनि हुन सक्छ तर बालबालिकामा खासै हुँदैन, धुलिखेल अस्पतालका छाला रोग तथा सौन्दर्य विशेषज्ञ डा धर्मेन्द्र कर्ण भन्छन्, अधिकांश व्यक्तिमा देखिने यो समस्याले स्वास्थ्यलाई भने हानि पुर्याउँदैन, सौन्दर्यसम्बन्धी समस्याजस्तै देखिने गर्छ ।कर्णका अनुसार करिब पचास प्रतिशतजति व्यक्तिलाई जीवनको कुनै कालखण्डमा चायाको समस्या रहने गरेको देखिएको छ । महिलाको दाँजोमा पुरुषलाई चायाको समस्या बढी देखिने गरेको छ । अनुसन्धानकर्ताका अनुसार यसो हुनुमा पुरुष हार्मोन मुख्य कारक हो । युवा अवस्थादेखि मध्य उमेरकामा चायाको समस्या बढी देखिने गरेको भए पनि यो कुनै पनि उमेरमा देखिन सक्छ । चाया सरसफाइको कमीले गर्दा देखिने समस्या भने होइन तर यदि तपाईं नियमित रूपमा कपाल धुनुहुन्न भने यो समस्या देखिन सक्छ । यस्तै तनाव र जाडो यामले यो समस्या झन् बढाउन सक्छ । यो जीवन जोखिममा पार्ने वा सरुवा रोग नभए पनि हामीलाई चिलाउने आदि समस्याले गर्दा अप्ठ्यारामा पार्न सक्छ । चायाका प्रकारसामान्य ठानिने चाया विभिन्न कारणले गर्दा हुने भएकाले यो फरकफरक प्रकारको हुन्छ । चाया सुक्खा छाला, तेल, फंगस, रोग आदि विभिन्न कारणले हुने गरेको डा कर्ण बताउँछन् । धेरैजसो व्यक्तिलाई सुक्खा छाला भएका कारणले चायाको समस्या देखिन्छ । यो जाडो याममा झन् बढ्छ । यति मात्र नभई मस्तकबाट निस्किने तेल (सिवम) समेत चायाको कारण हुन सक्छ । यसले छालाको मृत कोशिका र फोहोरसँग मिलेर चिलाउने पत्रको निर्माण गर्न सक्छ । यस्तै मस्तकमा भएको अत्यन्त सानो फंगस (यिस्ट) को अत्यधिक वृद्घिसँग चाया को सम्बन्ध रहेको भनिन्छ । यो फंगस धेरैजसो व्यक्तिको मस्तकमा बिनाकुनै समस्या उत्पन्न गर्ने गरी सधैंभरि रहिरहन्छ तर कहिलेकाहीं यो अत्यधिक मात्रामा वृद्घि भएर छालालाई खिज्याउने गर्दा चाया उत्पन्न हुन्छ तर अझैसम्म यो फंगसको अत्यधिक वृद्घि हुने यकिन कारण थाहा भएको छैन । रोगसँग सम्बन्धित कारणसमेत चायाका लागि जिम्मेवार हुन सक्छ । एक्जिमा, सोराइसिस आदि समेत चायाको कारण हुन सक्छ । किन हुन्छ ?अत्यधिक मात्रामा चाया हुने यकिन कारण अझैसम्म थाहा छैन तर रुखो छाला, फंगसप्रति संवेदनशीलता, सेबोरिक डर्मेटाइटिस, फोहोर टाउको, मानसिक तनाव, छालासम्बन्धी रोग, खानपान, लामो समय औषधि वा स्टेराइड सेवन, एचआईभी एड्स आदि रहेको डा कर्ण बताउँछन् । छाला रुखो, सुक्खा हुनु समेत चाया हुने एउटा प्रमुख कारण हो । रुखो छाला भएकाहरूमा मस्तकको रुखो र मृत छाला पाप्रो बनेर चायाका रूपमा देखिन्छ । जाडो याममा छाला सुक्खा हुनुमा फंगसप्रति संवेदनशीलतासमेत हुन सक्छ । कान, अनुहार, टाउकाको छाला पहेंलो पात्रोयुक्त बन्ने स्थिति सेबोरिक डर्मेटाइटिस हो । यो समस्याले समेत चाया हुने गर्छ । टाउको सफा नराख्दा समेत चाया हुन्छ । टाउको सफा नराख्दा त्यहाँ फोहोर र मृत कोशिका थुप्रिन्छन् । यसले गर्दा टाउकामा चाया बढी मात्रामा देखिन थाल्छ । टाउकामा चाया हुनु शारीरिक मात्र नभएर मानसिक समस्याले समेत हुन सक्छ । मानसिक तनावले चाया बढी मात्रामा देखिन्छ । छालासम्बन्धी रोग एक्जिमा, सोराइसिस आदिले समेत चायाको समस्या बढाउँछ । हामीले खाने आहारसमेत चाया हुने एउटा कारण हो । हाल फास्ट फुडलगायतका स्वास्थ्यलाई हानि पुर्याउने खाद्य पदार्थको बढ्दो सेवनसमेत चायाका लागि जिम्मेवार मान्ने गरिन्छ । स्वस्थकर खानपान, ताजा सागसब्जी, फलफूल, पर्याप्त पानी आदिको सेवन नहुँदा चायाको समस्यामा वृद्घि हुने गरेको देखिएको छ । लामो समयसम्म वा बढी मात्रामा औषधि र स्टेराइडको सेवनले चायालगायत समस्या उत्पन्न गर्न सक्छ । क्यान्सरको उपचार केमोथेरापी गराइरहेकाहरू, अंग प्रत्यारोपण गराएकाहरू, एचआईभीएड्स प्रभावितलगायत समेत चायाको समस्याबाट बढी पीडित हुने देखिएको छ । उपचारयदि तपाईंलाई जाडो याममा सामान्य रूपमा चाया अलि बढी देखिन्छ भने यसको सबैभन्दा राम्रो उपचार कपाललाई नियमित रूपमा सफा गर्नु हो । सातामा दुईतीन पटक कम रसायन भएको स्याम्पु, साबुन, रिठ्ठा वा सफा पानीले नै कपाल धुने गर्दा टाउकामा चाया पर्ने समस्या कम हुन्छ ।सुक्खा छालाका कारण हुने चायामा नुहाउनुभन्दा अघि र पछि नरिवलको तेल लगाउनु धेरै फाइदाजनक देखिएको डा कर्ण बताउँछन् । यसले पनि समस्या समाधान नभए बजारमा पाइने एन्टी डैन्ड्रफ स्याम्पुले नियमित रूपमा कपाल धुँदा समेत चायाको समस्या धेरै हदसम्म हराउँछ । विश्वासिलो कम्पनीको चायाविरुद्घ उपयोग गरिने स्याम्पु फाइदाजनक हुन सक्छ । यस्ता स्याम्पुमा जिंक पाइरिथियोन, केटो कोनाजोल, सलिसिक्लिक एसिड, सेलेनियम सल्फाइड, कोलटारमध्ये एउटा अवयव (इनग्रिडियेन्ट) हुनुपर्ने औंल्याउँदै डा कर्ण भन्छन्, स्याम्पुमा लगाउने विधि, मात्रा, पटक आदि बारे लेखिएको जानकारी पढेर त्यसैअनुसार लगाउनुपर्छ । तर यस्ता स्याम्पु लगाउँदा हामीले कपालमा फिँज आउनासाथै तुरुन्त पखाल्ने गरेका छौं । यो पूर्णतः अवैज्ञानिक तरिका हो । यसले गर्दा चायाविरुद्घको गुण भएको यस्ता स्याम्पुले राम्ररी काम नगर्ने औंल्याउँदै डा कर्ण भन्छन्, कपालमा चायाविरुद्घको स्याम्पु लगाएर पाँचदेखि सात मिनेटसम्म त्यसै छोडेर त्यसपछि मात्र पखाल्नुपर्छ । यसो गरे मात्र स्याम्पुमा भएको चायाविरुद्घको अवयवले काम गर्छ ।उनका अनुसार हरेक व्यक्तिको कपालको प्रकृति फरक फरक हुन्छ, यसैले बजारमा पाइने जुनसुकै स्याम्पु उपयोग गर्नबाट बच्नुपर्छ । चायाविरुद्घको स्याम्पु नियमित रूपमा चारपाँच सातासम्म लगाउँदा पनि समस्या समाधान नभए वा बढ्दै गए छाला रोग विशेषज्ञको सल्लाह लिनु आवश्यक हुन्छ । छाला रोग विशेषज्ञले तपाईंको समग्र स्वास्थ्य स्थितिसँगै मस्तकको छालाको अवस्था परीक्षण गरेर चाया हुने कारण खोज्नेछन्, डा कर्ण भन्छन्, साथीभाइसँग सोधखोज, उस्ता उस्तै समस्या आदिका आधारमा आफैंले आफ्नो उपचार गर्नु हुन्न किनभने तपाईंको समस्याका लागि कुनै औषधि उपचार प्रक्रिया सही हुन्छ भन्नेबारे तपाईं यकिन गर्न सक्नुहुन्न ।फरकफरक स्याम्पु मायो क्लिनिकको तथ्यपत्रअनुसार चाया हटाउने दाबी गरिएको स्याम्पुलाई त्यसमा भएका औषधिका आधारमा वर्गीकरण गरिएको हुन्छ । यस्ता स्याम्पुलाई सुरुमा सातामा एकदेखि तीन पटकसम्म आवश्यकताअनुसार लगाउनुपर्छ । यसपछि बिस्तारै कम गर्दै सातामा एक पटक वा बचाउ र सम्भारका लागि धेरै कम लगाउनुपर्छ । औषधियुक्त स्याम्पुलाई नियमित रूपमा धेरै सातासम्म लगाउँदा समेत चाया कायमै रहँदा छाला रोग विशेषज्ञसँग जँचाउनुपर्छ । पाइरिथियोन जिंक स्याम्पु यो स्याम्पुमा जीवाणुको वृद्घि रोक्ने पदार्थ (एन्टी ब्याक्टेरियल) र च्याउको वृद्घि रोक्ने पदार्थ (एन्टी फंगल) जिंक पाइरिथियोन हुन्छ । टार आधारित स्याम्पु (न्युट्रोगेन टी) कोल टारले मस्तकमा भएको छालाको कोषको मृत्यु हुने र यो उप्किने गति मत्थर पार्छ । हल्का रङ भएको कपालका लागि यो स्याम्पुले कपालको रंगलाई झन् हलुका गर्न सक्छ । यसले मस्तकलाई सूर्यको प्रकाशप्रति झन् बढी संवेदनशील बनाउन सक्छ ।सैलिसिलिक एसिड भएको स्याम्पु यसले पाप्रा हटाउन सघाउँछ । सेलेनियम सल्फाइड स्याम्पु यो स्याम्पुमा च्याउप्रतिरोधी (एन्टी फंगल) अवयव हुन्छ । यो उत्पादनलाई कपालमा लगाएर राम्ररी धुनुपर्छ किनभने यसले कपाल र मस्तकको रङ बिगार्न सक्छ । केटोकोनाजोल स्याम्पु यो स्याम्पुले मस्तकमा रहने चाया उत्पन्न गर्ने ढुसीलाइ मार्छ । नियमित धुँदा कपाल झर्छ ?चाया भएका धेरैजसो व्यक्तिले नियमित रूपमा धुन लाग्दा आफ्नो कपाल झर्ने गुनासो गर्छन् । तर यो सही नरहेको औंल्याउँदै डा कर्ण भन्छन्, विश्वमा ५५ देखि ७० प्रतिशत महिलापुरुष चाया भए वा नभए पनि कपाल पातलो हुने, कपाल दुईमुखे हुनेजस्ता समस्यासँग जुधिरहेका हुन्छन् । चाया र कपाल झर्नुको प्रत्यक्ष सम्बन्ध छैन । चाया टाउको छालामाथि आएको पत्र हो । कपाल पातलो हुँदै जानु छालामा भएको कपाल निस्किने प्वाल (रोम छिद्र) को एउटा अवस्था हो । यस्ता व्यक्ति हरेक पटक टाउको धुँदा कपाल झरिरहेको देख्दा टाउको सफा गर्ने प्रक्रियालाई नै कपाल कम हुने कारण मान्न थाल्छन् । यसले गर्दा यस्ता व्यक्ति नियमित रूपमा निरन्तर कपाल धुन हच्किने गरेका छन् । धेरै ढिलो गरेर किन नधुनोस्, तपाईको कपाल झर्छ नै, केही कपाल बाहिर निस्किन नै पर्खिरहेको हुन्छ, डा कर्ण भन्छन्, तर नियमित रूपमा नधुँदा फोहोरले तपार्इंको टाउको चिलाउनेलगायत समस्याले गर्दा झन् बढी कपाल झर्ने गर्छ ।यदि तपाईंलाई चाया छ भने तपाईंको कपाल झर्ने वा नझर्ने भए पनि कपाल राम्ररी धुने गरे यो समस्याबाट मुक्ति मिल्छ ।"
स्वाद मात्रै बढाउँदैन धनियाँले,"नेपाली भान्सामा प्रयोग हुने सुगन्धित धनियाँ पाँच हजार वर्ष अघिदेखि खानपानमा उपयोग हुँदै आएको छ । आलु, काउली, मटरको तरकारीमा धनियाँको पात राख्दा तरकारीको स्वाद नै फरक पर्छ । सबैजसो तरकारी तथा सलादमा उपयोग गरिने धनियाँको चटनीले दिने स्वाद त झन् जीब्रामै अल्झिन्छ । स्वास्थ्यका लागि अत्यन्त उपयोगी मानिने धनियाँको उपयोग सामान्यतः सब्जीको सजावट, ताजा मसला र सुगन्धका रूपमा गरिन्छ । १८ औं शताब्दीमा धनियाँ बीउको उपयोग माउथ फ्रेसनर का रूपमा गरिन्थ्यो । मांसाहारी तथा शाकाहारी खाना, नमकिन, सुप आदिमा पनि धनियाँको उपयोग राम्रो मानिन्छ । यसले खानाको स्वाद बढाएर रुचिकर बनाउँछ । सामान्यतः धनियाँमा प्रोटिन तथा भिटामिन ए, सी, र के, पाइन्छ । यति मात्र नभई यसमा क्याल्सियम, पोटेसियम, फस्फोरस, नियासिन, थियामिन, कैरोटिनसमेत पाइन्छ । धनियाँको पातमा फाइबर आइरन, म्याग्नेसियम पनि पाइन्छ ।यसमा धेरै प्रकारको रोग हटाउने क्षमता हुन्छ । हरियो धनियाँले थकान हटाउँछ, स्फूर्ति ल्याउन समेत सहयोगी हुन्छ । धनियाँमा भिटामिन ए प्रशस्त मात्रामा पाइने भएकाले यो आँखाका लागि समेत अति उपयोगी मानिन्छ । यसैले यसको चटनी बनाएर वा तरकारीमा हालेर खानाले धेरै फाइदा हुन्छ । हरियो धनियाँले पेटको समस्यालाई समेत हटाउने मान्यता छ । यसले थकाइ, कमजोरी आदि समेत हटाउँछ । आयुर्वेदअनुसार धनियाँले पाचन शक्तिसमेत बढाउँछ । हरियो धनियाँको उपयोगले शरीरलाई आराम प्रदान गर्नुका साथै यसको उपयोगले निद्रासमेत राम्ररी आउँछ । आयुर्वेद विज्ञानका अनुसार धनियाँको पातलाई पिँधेर टाउकामा लगाउनाले दुखाइ निको हुन्छ । शरीरको कुनै अंग सुन्निएमा यसको लेपले फाइदा पुर्याउँछ । धनियाँको पातले स्मरणशक्ति बढाउँछ भने यो मुटुका लागि समेत फाइदाजनक मानिन्छ । यसमा पाइने लिनोलिक, ओलिक, पलिमिक, स्टेरिक तथा एस्कार्विक एसिडले रगतमा कोलेस्ट्रोलको स्तर कम गर्न सहयोग पुर्याउँछ । यसले धमनी र नसामा आन्तरिक सतहमा खराब एलडिएल कोलेस्ट्रोलको स्तरलाई कम गर्छ । यही खराब एलडिएल कोलेस्ट्रोल मुटुसम्बन्धी गम्भीर समस्या हृदयाघात, एथेरोस्क्लेरोसिस, स्ट्रोक उत्पन्न गर्न सक्छ । यसका साथै धनियाँले शरीरमा अम्लको स्थितिसमेत सन्तुलनमा राख्छ ।"
३ पटक दाँत सफा गरे हृदयाघातको जोखिम कम,युरोपमा गरिएको एउटा अध्ययनले दाँत सफा गर्ने र हृदयाघात रोक्नेबीच एउटा सम्बन्धको पहिचान गरेका छन् । युरोपियन सोसाइटी अफ कार्डियोलजीका अनुसन्धानकर्ताकहरूले एक लाख ६१ हजारभन्दा बढी व्यक्तिको मुटुको समस्याको इतिहाससँगै स्वास्थ्य तथ्यांकको जाँच गरे । १० वर्षसम्म फलो अपपछि तीमध्ये ३ प्रतिशतमा एट्रियल फिब्रिलेसन (मुटुको अनियमित धड्कन) र करिब ५ प्रतिशतमा हर्ट फेल्योर हुनेबारे बताए । दिनमा तीन पटक वा यसभन्दा बढी पटक टुथ ब्रस गर्नाले एट्रियल फिब्रिलेसनको जोखिम १० प्रतिशत कम र मुटुको असफलताको जोखिम १२ प्रतिशत कम हुन्छ । पछिल्लो अध्ययनले थाहा पाइएको थियो कि नराम्रो मुखको स्वच्छताले स्वास्थ्यमा नकारात्मक असर पर्न सक्छ । यसमा रगतमा ब्याक्टेरिया सामेल हुन्छ जसले शरीरमा सुन्नाइ हुन्छ । यसले मुटुको समस्या जस्तै एट्रियल फिब्रिलेसन र मुटुको असफलताको खतरा बढ्छ ।
कृत्रिम गुलियो जोखिमयुक्त,"यदि तपाईं मधुमेहबाट बच्न चिया, कफी आदिमा चिनीको सट्टा कृत्रिम गुलियो (आर्टिफिसियल स्विटनर) लिइराख्नुभएको छ भने सावधान रहनुस् । मधुमेहबाट बच्न उपयोग गर्ने कृत्रिम गुलियोले तपाईंको स्वास्थ्यमा उल्टो प्रभाव पार्न सक्छ । करेन्ट एथेरोस्क्लेरोसिस रिपोर्टमा प्रकाशित अनुसन्धानअनुसार जो व्यक्ति लो क्यालोरी स्विटनर (कम क्यालोरी भएको गुलियो) को उपयोग गर्छन्, उनीहरूको तौल घट्नुको सट्टा बढ्ने आशंका बढी हुन्छ । सँगै यो टाइप२ मधुमेहको कारणसमेत बन्न सक्छ । अनुसन्धानअनुसार पछिल्लो दुई दशकमा बच्चामा स्विटनरको उपयोग दुई सय प्रतिशत र वयस्कमा ५४ प्रतिशतले बढेको छ । अमेरिकामा ७ वर्षसम्म ५ हजार एक सय ५८ वयस्कमा अनुसन्धान गरियो । यसमा के पाइयो भने जो व्यक्तिले बढी मात्रामा स्विटनरको सेवन गरे, उनीहरूको तौल यसको उपयोग नगर्नेको दाँजोमा बढी वृद्घि भयो । विश्वभरि कृत्रिम गुलियोको बजार २४ हजार ९६ सय करोड रुपैयाँको छ । लो क्यालोरी स्विटनर मा क्यालोरीरहित गुलियोपना हुन्छ । यसअघि भएको क्लिनिकल ट्राइलमा पाइएको थियो कि कृत्रिम गुलियो तौल कम गर्छ तर हालको अनुसन्धानमा यसको उल्टो असर देखिएको छ । कृत्रिम गुलियोको सेवन गरेपछि व्यक्ति विशेषले सोच्छन् आफूले रुचाएको मिठाई सेवन गर्न सकिन्छ ।"
राष्ट्रिय सभाको उम्मेदवारी मनोनयन भोलि,"(काठमाडौं)  राष्ट्रिय सभा निर्वाचनका लागि आइतबार उम्मेदवारको मनोनयन दर्ता हुँदै छ । दुईवर्षे कार्यकाल पूरा गरेर रिक्त हुन लागेका १९ सदस्यमध्ये १८ पद निर्वाचनबाट र एक पद सरकारको सिफारिसमा राष्ट्रपतिबाट मनोनीत भएर पदपूर्ति हुनेछ । १८ जनाको चयनका लागि माघ ९ मा निर्वाचन हुन लागेको हो । निर्वाचन आयोगका अनुसार उम्मेदवारी मनोनयन सम्बन्धित प्रदेशमा खोलिएका निर्वाचन अधिकृतको कार्यालयमा हुनेछ । राष्ट्रिय सभाका उम्मेदवार तथा मतदान प्रदेशगत रूपमा हुने कानुनी व्यवस्था छ । ५९ सदस्यीय राष्ट्रिय सभामा प्रत्येक प्रदेशबाट कम्तीमा तीन महिला, एक दलित र एक अपांगता भएका व्यक्ति वा अल्पसंख्यकसहित आठ जना निर्वाचित हुने संवैधानिक व्यवस्था छ । राष्ट्रिय सभामा त्यसरी निर्वाचित ५६ र सरकारको सिफारिसमा राष्ट्रपतिबाट मनोनीत हुने तीन सदस्य रहन्छन् । पदावधि भने गोलाप्रथाबाट टुंगो लगाइएको थियो । एक तिहाइ सदस्यको दुई वर्ष, अर्को एक तिहाइको चार वर्ष र बाँकी एक तिहाइको छ वर्ष पदावधि रहने संविधानमा उल्लेख छ । त्यही व्यवस्थाअनुसार एक तिहाइ सभा सदस्यको दुईवर्षे पदावधि आगामी फागुन २० मा सकिँदै छ । ती पदमा नयाँ आउने व्यक्तिको पदावधि ६ वर्ष हुनेछ ।कानुनअनुसार म्याद सकिनु ३५ दिनअगावै निर्वाचन गर्नुपर्ने व्यवस्था छ । नयाँ निर्वाचित हुनेले फागुन २१ बाट पदबहाली गर्नेछन् । नेकपाका ३९ मध्ये ८, कांग्रेसका १३ मध्ये ७, राजपाका २ मध्ये २ र समाजवादीका २ मध्ये १ जना सदस्यको पदावधि सकिन लागेको छ । नेकपाले निर्वाचन हुने १८ मध्ये १६ स्थानका लागि उम्मेदवारी दिने तयारी गरेको छ । उसले प्रदेश २ को दुई सिट राजपालाई दिने गरी चुनावी गठबन्धन गरेको छ । बिहीबार पार्टीबाट सभामा उम्मेदवारहरूको नाम टुंग्याउँदा नेकपाले पदावधि सकिन लागेका ८ मध्ये कसैलाई दोहोर्याएको छैन । निर्वाचन कानुनअनुसार पदावधि सकिन लागेका व्यक्ति पनि उम्मेदवार बन्न सक्छन् । राष्ट्रिय सभा सदस्य निर्वाचन ऐनमा उम्मेदवार अयोग्यतामा त्यस्तो केही नलेखेकाले पदावधि सकिन लागेका व्यक्ति पनि उम्मेदवार हुन पाउँछन्, प्रमुख निर्वाचन आयुक्त दिनेशकुमार थपलियाले भने ।लाभको पदमा बहाल रहेका व्यक्ति उम्मेदवार हुन नपाउने भने पनि ऐनमा निर्वाचन वा मनोनयनद्वारा पूर्ति गरिने राजनीतिक पदलाई लाभको पद मानिएको छैन । नेपाली नागरिकता प्राप्त ३५ वर्ष उमेर पुगेका, नैतिक पतन देखिने फौजदारी कसुरमा सजाय नपाएका र कुनै संघीय कानुनले अयोग्य नभएका व्यक्ति राष्ट्रिय सभा सदस्यका लागि उम्मेदवार हुन पाउँछन् । तर उम्मेदवार हुनेले राष्ट्रिय सभा सदस्य निर्वाचन मण्डलको मतदाता नामावलीमा नाम दर्ता भएकामध्येबाट प्रस्तावक र समर्थक जुटाउनुपर्छ । निर्वाचक मण्डलमा प्रदेशसभाका सदस्य, नगरपालिका प्रमुख र उपप्रमुख तथा गाउँपालिकाका अध्यक्ष र उपाध्यक्ष छन् । राष्ट्रिय सभाका लागि प्रदेशसभा सदस्य ५ सय ५० र स्थानीय तहका प्रमुख, उपप्रमुख, अध्यक्ष र उपाध्यक्ष १ हजार ५ सय ६ जनासमेत कुल मतदाताको संख्या २ हजार ५६ छन् । प्रदेशसभा सदस्यको मतभार ४८ र स्थानीय तहका मतदाताको मतभार १८ निर्धारित छ ।यसपटक प्रदेशगत रूपमा प्रत्येक क्लस्टरबाट एकएक जना मात्रै चुनिने भएकाले बहुमत ल्याउने व्यक्तिले चुनाव जित्नेछन् । प्रत्येक प्रदेशमा सत्तारूढ नेकपा बहुमतमा देखिएकाले उसले उम्मेदवारी दिएका १६ वटै स्थान जित्ने सम्भावना छ । उम्मेदवारले पुस २५ मा निर्वाचन चिह्न पाएपछि निर्वाचन हुनुभन्दा ४८ घण्टापूर्व १० दिनको समयावधि प्रचारप्रसारका लागि पाउनेछन् ।"
प्र्रदेश २ मा कांग्रेससमाजवादी तालमेल,"काठमाडौं (कास) कांग्रेस र समाजवादी पार्टीले राष्ट्रिय सभा निर्वाचनका लागि प्रदेश २ का ४ सिटमा तालमेल गरेका छन् । दुईदुई सिट लिने गरी तालमेल भएको कांग्रेस केन्द्रीय सदस्य एनपी साउदले बताए । राजपाले केही दिनअघि सत्तारूढ नेकपासँग गठबन्धन गरेपछि समाजवादीले कांग्रेससँग तालमेल गरेको हो ।प्रदेश २ मा नेकपाराजपा गठबन्धनको बहुमत छ । अन्य प्रदेशमा नेकपा एक्लैको बहुमत छ । कांग्रेस र समाजवादीबीच गठबन्धन बने पनि आफ्नो पुरानै सिट जोगाउन यी दललाई कठिनाइ छ । यस क्षेत्रबाट यसअघि कांग्रेस र समाजवादीले एकएक सिट जितेका थिए भने राजपाले दुई सिट जितेको थियो । कांग्रेस र समाजवादीको दुई सिट नेकपाको पोल्टामा पर्ने र राजपाले आफ्नो पुरानै दुई सिट सुरक्षित बनाउने सम्भावना प्रबल छ । कांग्रेस नेता साउद भने थोरै मतको अन्तर रहेको र गोप्य मतदान भएकाले परिणाम जे पनि आउन सक्ने बताउँछन् ।प्रमुख प्रतिपक्षी कांग्रेसले प्रदेश २ मा मात्रै केही आशा राखेको छ । जित्ने सम्भावना नभए पनि उसले उम्मेदवार भने सबै स्थानमा उठाउने तयारी गरेको छ । कांग्रेसले शुक्रबार प्रदेश १ र गण्डकी प्रदेशमा उम्मेदवार चयन गरेको छ । प्रदेश १ मा मीना पुलामी मगर, राजेन्द्र घिमिरे र नीरबहादुर विश्वकर्मा तथा गण्डकी प्रदेशमा सूर्यनाथ रेग्मी र विमला गौतमलाई उम्मेदवार तोकिएको हो । सहमहामन्त्री प्रकाशशरण महतले वरिष्ठ नेता रामचन्द्र पौडेल पक्षसँग छलफल गरेर उम्मेदवार चयन गर्दा केही ढिलाइ हुन पुगेको बताए । भोलिसम्म सबै प्रदेशका उम्मेदवार छनोट भइसक्छन्, उनले भने ।राष्ट्रिय सभा निर्वाचनका उम्मेदवार चयनका लागि बिहीबार बोलाइएको केन्द्रीय कार्यसमिति बैठक पौडेल र पूर्वमहामन्त्री कृष्णप्रसाद सिटौला पक्षले बहिष्कार गरेका थिए । राष्ट्रिय सभा उम्मेदवार छनोटका लागि बोलाइएको छलफलमा भने पौडेल पक्ष सहभागी भएको छ । पौडेलले आफ्नो पक्षबाट केन्द्रीय सदस्य मीनेन्द्र रिजाललाई उम्मेदवारका विषयमा छलफल गर्न पठाएका थिए । राजपा र समाजवादीले शनिबार तय गर्ने राजपा र समाजवादीले पनि शनिबारसम्म उम्मेदवार तय गर्ने भएका छन् । उम्मेदवार छनोटका लागि राजपा अध्यक्षमण्डलको बैठक शुक्रबार पार्टी कार्यालयमा बसेको थियो । सर्वसम्मत बन्न नसकेपछि शनिबार मात्रै निर्णय गर्ने तयारी राजपाले गरेको छ । कांग्रेससँगको तालमेलपछि समाजवादीले प्रदेश २ मा दुई उम्मेदवार छनोटको गृहकार्य अघि बढाए पनि टुंग्याउन सकेको छैन ।"
बढुवा सिफारिसविरुद्ध डीआईजी पाठकको उजुरी,"काठमाडौं (कास) नेपाल प्रहरी अस्पतालको प्राविधिक एआईजीमा आशा सिंहलाई बढुवा सिफारिस गर्ने निर्णयविरुद्ध अस्पतालका वरिष्ठ डीआईजी बालरोग विशेषज्ञ मीनराज पाठकले उजुरी दिएका छन् । लोकसेवाको बढुवा तथा विभागीय सजाय परामर्श शाखामा शुक्रबार उजुरी दिँदै उनले आफूभन्दा कनिष्ठलाई बढुवा सिफारिस गर्ने निर्णय बदरको माग पनि गरेका छन् । ०५२ सालमा प्राविधिक प्रहरी निरीक्षकबाट सेवा प्रवेश गरेका पाठक डीएसपी, एसपी, एसएसपी र डीआईजी बढुवासम्म सधैं पहिलो नम्बरमा थिए । तर आफूलाई पछिल्लो तीन आवको कार्यसम्पादन मूल्यांकनमै अन्याय गरिएको भन्दै उनले त्यसको पनि छानबिन गर्न माग गरेका छन् । आफ्नो प्रतिस्पर्धीलाई अस्वाभाविक रूपमा नम्बर दिएको भन्दै उनले त्यसको पनि छानबिन गर्न माग गरेका छन् । गत सोमबार गृहसचिव प्रेमकुमार राई अध्यक्ष, प्रधानमन्त्री कार्यालयका सचिवसदस्य प्रहरी महानिरीक्षक सदस्यसचिव रहेको बढुवा सिफारिस समितिले प्रहरी अस्पतालको एआईजीमा वरीयताक्रममा दोस्रो नम्बरमा रहेकी सिंहलाई सिफारिस गरेको थियो ।इन्जिनियरिङ क्लस्टरमा पनि विवादआफूभन्दा पछि सेवा प्रवेश गरेका प्रशासन र स्वास्थ्य सेवातर्फका अधिकृतहरूको धमाधम बढुवा हुन थालेपछि प्रहरीको इन्जिनियरिङ क्लस्टर मा पनि असन्तुष्टि बढेको छ । इन्जिनियरिङतर्फ सञ्चार, कम्प्युटर, सिभिल इन्जिनियरिङ, सवारी र हातहतियार तर्फका प्राविधिक अधिकृतहरूले आफ्नो असन्तुष्टि प्रहरी महानिरीक्षकदेखि प्रधानमन्त्रीसम्मलाई भेटेर राखिसकेका छन् । हामीभन्दा पछि सेवा प्रवेश गरेका साधारण र स्वास्थ्यसेवातर्फ विशिष्ट श्रेणीमा पदोन्नति हुँदा इन्जिनियरिङतर्फ डीआईजीसम्म मात्रै हुन पाउने व्यवस्था छ, गृहसचिव राईलाई भेटेर एक अधिकृतले गुनासो गरे, प्रहरीको सांगठनिक संरचनामै विभेदपूर्ण र अन्यायपूर्ण प्रावधान छन्, यसलाई हटाउनुपर्छ, हामी पनि विशिष्ट श्रेणीका हकदार हौं ।सञ्चार निर्देशनालयका प्रमुखसमेत रहेका वरिष्ठ डीआईजी राजीव सुब्बाले सरकारले प्रहरी संगठनमा देखिएको असमान सांगठनिक संरचना हट्नेमा आफू आशावादी रहेको बताए । अहिलेको असमान व्यवहार र असमान सांगठनिक संरचनालाई सरकारले सच्याउँछ भन्नेमा हामी आशावादी छौं, डीआईजी सुब्बाले भने, कम्तीमा इन्जिनियरिङ सेवातर्फ पनि एउटा विशिष्ट श्रेणीको पद सिर्जना होस् भन्ने हाम्रो भनाइ हो । उनका अनुसार प्रहरीमा इन्जिनियरिङ सेवातर्फ तीन डीआईजीसहित करिब ४ हजार ५ सय जनशक्ति कार्यरत छन् ।"
६ वटा अन्तर्राष्ट्रिय उडान डाइभर्ट,"(काठमाडौं)  वर्षाका कारण शुक्रबार काठमाडौं अवतरण हुनै लागेका ६ वटा अन्तर्राष्ट्रिय उडान भारत, बंगलादेश र चीनतर्फ डाइभर्ट भएका छन् । तीनवटा अन्तर्राष्ट्रिय उडान भने रद्द गरिएका छन् । त्रिभुवन अन्तर्राष्ट्रिय विमानस्थलका प्रवक्ता देवचन्द्र लाल कर्णका अनुसार चीनको ग्वाङजाउबाट काठमाडौंका लागि आउँदै गरेको चाइना साउर्दनको विमान भिजिबिलिटी नपुगेपछि बंगलादेशको ढाकास्थित हजरत शाहजलाल अन्तर्राष्ट्रिय विमानस्थलमा डाइभर्ट भएको थियो । चीनको कुनमिङबाट आउँदै गरेको चाइना इस्ट्रनको जहाज नेपालभित्र आइसकेर उतै फर्किएको थियो । त्यस्तै बैंककबाट आउँदै गरेको थाई एयरको विमान पनि ढाका फर्किएको थियो । बैंककबाट उडेको थाई लाइन एयरको अर्को विमान पनि काठमाडौंमा अवतरण हुन नसक्ने भएपछि ढाकातर्फ फर्कियो । कतारको राजधानी दोहाबाट आउँदै गरेको कतार एयरवेजको विमान भारतको कोलकाता डाइभर्ट भयो । मस्कटबाट आउँदै गरेको सलाम एयरको विमान भारतको पटना डाइभर्ट भयो । दिल्लीबाट आउँदै गरेको नेपाली ध्वजावाहक नेपाल वायुसेवा निगमको विमान पनि उतै फर्किएको थियो । विमानस्थल टर्मिनल अनुसार चीनको छेन्दुबाट आउनुपर्ने एयर चाइना र दिल्लीबाट काठमाडौंका लागि तय गरिएको इन्डिगोले शुक्रबारको उडान रद्द गरेका थिए । त्यस्तै सिचुवान एयरले पनि काठमाडौं ल्हासा उडान रद्द गर्यो । विमानस्थलस्थित एयरपोर्ट अपरेसन विभागका अनुसार डाइभर्ट भएका अधिकांश विमान मौसममा सुधार आएपछि काठमाडौं फर्किने क्रम साँझ अबेरसम्म जारी रहयो ।आन्तरिकतर्फ भरतपुरबाट काठमाडौं आउँदै गरेको बुद्ध एयरको विमान पोखरा डाइभर्ट भएको थियो । १२ बजेपछि थुप्रै आन्तरिक उडान प्रभावित बने । प्रवक्ता कर्णका अनुसार वर्षाका कारण शुक्रबार १२ देखि २ बजेसम्म काठमाडौंमा भिजिबिलिटी घटेको थियो । शुक्रबार त्रिभुवन विमानस्थलको भिजिबिलिटी १२ सय मिटरसम्ममा झर्यो, भीओआरडीएमई अवतरण प्रणाली अपनाउने जहाजका लागि ५ हजार मिटरको भिजिबिलिटी हुनुपर्छ, कर्णले भने । काठमाडौंभित्र जहाज अवतरण गराउने दुइटा अप्रोच प्रणाली (मार्ग) छन् । भीओआर पुरानो प्रणाली हो भने अर्को आरएनपीएआर (रिक्वार्यड नेभिगेसन पर्फर्मेन्स अथोराइजेसन रिक्वायर्ड) प्रणाली छ । आरएनपीएआर एप्रोच प्रणालीमा भिजिबिलिटी ११ सय मिटर भए पनि जहाज अवतरण गर्न सकिन्छ । टावर र जहाजको सम्पर्क विच्छेदकाठमाडौं विमानस्थलको मुख्य टावरमा शुक्रबार विद्युत् आपूर्ति बन्द हुँदा करिब ५० मिनेट एयर ट्राफिक कन्ट्रोलर र जहाजबीचको सम्पर्क टुट्यो । विमानस्थलका एक एयर ट्राफिक कन्ट्रोलरका अनुसार मुख्य लाइन र ब्याकअप दुवैबाट विद्युत् आपूर्ति नहुँदा जहाजसँग सम्पर्क हुन सकेन । त्यसबेला रेडियो सञ्चारलगायत करिब एक दर्जन प्रणाली बन्द भएका थिए । काठमाडौं टावरमा समस्या आइपरेपछि एप्रोच टावरले आपतकालीन सहायता उपलब्ध गराएको एक अधिकारीले बताए । स्ट्यान्डबाई सिस्टमले पनि काम गरेन, स्रोतले भन्यो, दुइटा जहाजलाई अवतरण गराउने बेला सिस्टम नै बन्द भयो । एक वर्षयता विद्युत् आपूर्ति नभएर विमानस्थलको टावर र जहाजको सम्पर्क टुटेको यो तेस्रो घटना हो । विमानस्थलको इलेक्ट्रोकल तथा रेडियो विभागअन्तर्गतको टीएस डिभिजनको लापरबाहीले बेलाबेला यस्ता घटना हुने गरेको एक एटीसीले बताए । विभागका एक अधिकारीले भने शुक्रबार अत्यधिक चिसो बढेपछि धेरै हिटर र एसी चलेका कारण टावरको विद्युत् आपूर्तिमा समस्या आएको दाबी गरे ।"
देशैभर वर्षा र हिमपात,"काठमाडौं (कास) सूदूरपश्चिम हुँदै भित्रिएको न्यूनचापीय प्रणालीका कारण शुक्रबार मुलुकभर वर्षा र हिमपात भएको छ । जल तथा मौसम पूर्वानुमान महाशाखाका वरिष्ठ मौसमविद् बरुण पौडेलले माथिल्लो वायुमण्डलमा समेत न्यूनचापीय क्षेत्रको विकास भएपछि मुलुकभर मौसममा बदलाव आएको बताए ।पौडेलले कान्तिपुरसँग भने, सतहमा पूर्वी वायुको पनि प्रभाव भएपछि एकैपटक वर्षा र हिमपात हुन गयो । सूदूरपश्चिमको डडेलधुरा र दिपायललगायतका क्षेत्रमा बिहीबार रातिदेखि नै वर्षा सुरु भएको हो । डडेलधुरासहित उच्च पहाडी अधिकांश भागमा हिमपात भएको छ । महाशाखाका अनुसार बितेका २४ घण्टामा दिपायलमा सबैभन्दा बढी ६४, डडेलधुरामा २७, धनगढीमा १३, वीरेन्द्रनगरमा २५, नेपालगन्जमा ५, जुम्ला १३ र दाङमा १९ मिलिमिटर वर्षा भएको छ । काठमाडौंसहित पूर्वी भागमा भने थोरै मात्र वर्षा रेकर्ड भएको छ । मौसमविद् पौडेलले शुक्रबार रातिदेखि शनिबारसम्ममा काठमाडौंसहित मध्य र पूर्वी भागमा वर्षा बढी हुने देखिन्छ । काठमाडौंमा शुक्रबार बिहानैदेखि वर्षा र वरपरका चन्द्रागिरि, फुल्चोकी, शिवपुरी, नगरकोट, मकवानपुरको दामन र पालुङ, दोलखाको कालिञ्चोकलगायत स्थानमा हिमपात भएको छ । केही दिन अझै हिमपात र वर्षाको सम्भावना छ, उनले भने । काठमाडौंसहित देशका सबैजसो भागमा अधिकतम र न्यूनतम तापक्रम तल झरेको छ । अहिलेको मौसम पूर्णरूपमा सुधार आउन बुधबार, बिहीबारसम्म लाग्न सक्ने महाशाखाले अनुमान गरेको छ ।"
पूर्वगोर्खा सैनिकले भर्ती रोक्ने,"काठमाडौं (कास) समान कामका लागि समान ज्याला मागी आन्दोलन गर्दै आएको पूर्वगोर्खा सैनिकहरूको संयुक्त सत्याग्रह संघर्ष समितिले माग पूरा नभएसम्म बेलायती फौजमा नेपाली जवानको भर्तीमा रोक लगाउने घोषणा गरेको छ । वार्ताका लागि समिति गठन गर्न नेपाल र बेलायतका दुवै सरकारलाई अल्टिमेटम दिए पनि सुनुवाइ नभएको भन्दै संघर्ष समितिले नयाँ भर्ती रोक्ने निर्णय गरेको हो । बेलायत सरकारले आउने साता पोखरामा गोर्खा रेजिमेन्टका लागि नेपाली युवालाई भर्ती गर्दै छ । माग पूरा नभएपछि भर्ती अभियानलाई रोक्ने निर्णयमा पुगेका हौं, संघर्ष समितिका प्रमुख संयोजक कृष्णबहादुर राईले भने । समान पेन्सन नदिएको भन्दै पूर्वगोर्खाले बेलायत सरकारविरुद्ध आन्दोलन गर्दै आएका छन् ।"
ठगी आरोपमा शारडा पक्राउ,"काठमाडौं (कास) उपभोक्ता ठगेको आरोपमा व्यापारी महेन्द्र शारडा पक्राउ परेका छन् । महानगरीय अपराध महाशाखाको टोलीले शारडालाई थापाथलीस्थित कार्यालयबाटै पक्राउ गरेको हो । शारडा मोरङको टंकीसिनुवारीस्थित पायोनियर इलेक्ट्रिक प्रालिका सञ्चालक हुन् । महाशाखा प्रमुख सहकुल थापाका अनुसार इलेक्ट्रोनिक्स केबलको परिमाणभन्दा कम लम्बाइ राखेर सामान बिक्री गरेको आरोप शारडामाथि छ । एक रोलमा एक सय मिटर हुनुपर्नेमा कम्पनीबाटै ५ देखि २० मिटरसम्म कम परिमाण राखेर प्याकेट तयारी गर्ने गरेको पाइयो, उनले भने, उजुरीको अनुसन्धान गर्ने क्रममा पक्राउ गरिएको हो । प्रहरीले थापाथलीस्थित अधिकृत विक्रेताको कार्यालयमा प्रहरीले सिलबन्दी गरेको छ ।"
गोनविरुद्ध 'रेडकर्नर नोटिस',"(टोकियो)  जापानी कार निर्माण कम्पनी निसानका पूर्वप्रमुख कार्लोस गोनलाई पक्राउ गर्न अर्न्राष्ट्रिय प्रहरी संगठन इन्टरपोलले रेड कर्नर नोटिस जारी गरेको छ । जापानमा आर्थिक हिनामिनासम्बन्धी मुद्दा खेपिरहेका गोन सन् २०२० को पूर्वसन्ध्यामा रहस्यमय रूपमा जापानबाट भागेर लेबननको राजधानी बेरुत पुगेका थिए ।गोन सवार निजी विमान सुरुमा टर्कीको इस्तानबुलमा अवतरण गरेकाले टर्कीले पनि घटनाबारे अनुसन्धान गरिरहेको जनाएको छ । स्थानीय सञ्चार माध्यमका अनुसार घटनामा संलग्न भएको आशंकामा सात जनालाई पक्राउ गरिसकिएको छ । पक्राउ पर्नेमा ४ जना पाइलट, ढुवानी सेवा प्रदायक कम्पनीका म्यानेजर र दुईजना विमानस्थलका कामदार छन् । इन्टरपोलद्वारा जारी हुने रेड कर्नर नोटिस सहयोगले विश्वभरका प्रहरीले विभिन्न मुद्दाका अभियुक्तलाई पक्राउ वा आत्मसमर्पण गर्न गरिने अनुरोध हो । स्थानीय सञ्चार माध्यमका अनुसार गोन चढेको निजी विमान गत सोमबार स्थानीय समयअनुसार बिहान साढे ५ बजे इस्तानबुलमा अवतरण भएको थियो । उक्त विमान जापानको ओसाकाबाट उडेको बताइएको छ । टर्कीको आन्तरिक मामिला मन्त्रालयका अधिकारीले गोन विमानमा रहेको बारे सीमा प्रहरीलाई जानकारी नदिइएको र उनी टर्कीमा प्रवेश गरेको वा बाहिरिएको विवरण दर्ता नगरिएको जनाएका छन् । लेबननका आन्तरिक सुरक्षा निकायले संगठनबाट जारी नोटिस बुझेका भए पनि त्यसबारे न्यायालयसँग परामर्श भने नलिइएको समाचार संस्था रोयटर्सले जनाएको छ । लेबनन र जापानले भने हालसम्म सुपुर्दगी सन्धि गरेका छैनन् । फ्रान्स, लेबनन र ब्राजिलको नागरिकताबाहक गोनले लेबननको बैंकिङ तथा घरजग्गा व्यवसायमा लगानीसमेत गरेका छन् । फ्रान्सले गोन आफ्नो देश प्रवेश गरे उनलाई सुपुर्दगी नगर्ने प्रस्ट पारिसकेको छ । मुद्दा चलाइएपछि गोनले आफू जमानतमा रिहा हुनका लागि गत अप्रिलमा जापानी अदालतमा एक अर्ब येन तिरेका थिए । लेबनन पुगेपछि उनले आफूमाथि अन्याय भएको बताउँदै राजनीतिक उत्पीडनबाट उम्केको दाबी गरेका थिए । जापानबाट भाग्न पत्नीले सहयोग गरेको दाबी गरिएपछि उनले अस्वीकार गरेका छन् । कार निर्माण कम्पनी रेनोका समेत प्रमुख रहिसकेका गोनमाथि फ्रान्समा अनुसन्धान गरिए पनि कुनै आरोप भने लगाइएको छैन । रेनो फ्रान्सेली कम्पनी हो । गोनसँग रहेका ब्राजिल, फ्रान्स र लेबननको राहदानी जापानमा बुझाइएको थियो । कानुनी टोलीका अनुसार ती राहदानी उनीहरूसँगै छ । जापानभित्र भ्रमण गर्दा पहिचान देखाउन कानुनी रूपमै उनीसँग चौथो राहदानी रहेको हुन सक्ने जनाइएको छ ।"
इन्डोनेसियामा बाढी,"जाकार्ता इन्डोनेसियाको राजधानी जाकार्तामा आएको बाढीपहिरोमा परी कम्तीमा ४३ जनाको मृत्यु भएको छ । अधिकारीका अनुसार शुक्रबार साँझसम्म बाढीका कारण कम्तीमा ४ लाख मानिस विस्थापित भएका छन् ।अन्तर्राष्ट्रिय सञ्चार माध्यमका अनुसार तीमध्ये धेरैजसोको जाकार्तामा ज्यान गएको हो । अत्यधिक वर्षासँगै राजधानी जाकार्ता क्षेत्रमा ठूलो बाढी र पहिरो आएपछि जनजीवन निकै प्रभावित भएको छ । नदीहरूमा पानीको तह निकै बढेपछि राजधानी जाकार्तासहित १८२ वटा छिमेकी स्थानमा बाढी आएको हो । सयौं घरमा क्षति पुगेको छ । त्यसैगरी, बोगोर र डेपोक जिल्लामा पहिराले दर्जनौं घरमा क्षति पुगेको छ । अन्तर्राष्ट्रिय सञ्चार माध्यमका अनुसार बाढीपहिरोका कारण विस्थापित दसौं हजार स्थानीयलाई अस्थायी शिविरमा राखिएको छ । बाढी प्रभावित क्षेत्रमा कार पानीमा तैरिएका देखिन्छन् । सामाजिक मामिलामन्त्रीले मृत्यु हुनेको संख्या ४३ पुगेको जनाए । अत्यधिक वर्षासँगै पानीको सहत बढेपछि स्थानीय मानिस निकै आत्तिएका थिए । पानीको सतह निकै बढ्यो । हामीले के गर्ने भन्ने सोच्नै सकेनौं, स्थानीय एक महिलाले भनिन् । जाकार्तामा सन् २०१३ मा गएको विनाशकारी बाढीका कारण ५७ जनाको ज्यान गएको थियो ।"
किसानको भुक्तानी माघ ७ भित्र,"(काठमाडौं)  उखुको बक्यौता रकम नपाएको भन्दै करिब दुई सातादेखि काठमाडौंमा आन्दोलन गरिरहेका उखु किसान र सरकारबीच पाँचबुँदे सम्झौता भएको छ । उद्योग वाणिज्य तथा आपूर्तिमन्त्री लेखराज भट्ट, उद्योग सचिव यमकुमारी खतिवडा, वाणिज्य तथा आपूर्ति सचिव वैकुण्ठ अर्याल र उखु किसान सहभागी छलफलमा माघ ७ भित्र सबै भुक्तानी दिलाउने सम्झौतासँगै आन्दोलनका कार्यक्रम स्थगन गरिएको छ । किसानको मागमा सरकारले सहमति जनाएको छ, सरकारले निर्धारण गरेको अनुदान माघ ७ भित्र दिलाउने प्रतिबद्धता आएको छ, बैठकमा सहभागी उखु किसान राजेश यादवले भने, यससँगै हामीले आन्दोलनका कार्यक्रम रोकेका छौं । सरकारले तोकिएको समयमा सम्पूर्ण रकम उपलब्ध नगराए माघ ८ देखि पुनः आन्दोलन गरिने उनले चेतावनी दिए । समझदारीमा उखु किसान संघर्ष समितिका सचिव हरिश्याम राय र उद्योग वाणिज्य तथा आपूर्ति मन्त्रालयका प्रवक्ता दिनेश भट्टराईले हस्ताक्षर गरेका छन् । किसानको आन्दोलनकै क्रममा अन्नपूर्णले ५० लाख भुक्तानी गरेको छ । १ महिनाभित्र सम्पूर्ण रकम भुक्तानी गर्ने प्रतिबद्धता जनाएको छ, भट्टराईले भने । सबै उद्योगी मन्त्रालयको सम्पर्कमा आइसकेको उनको भनाइ छ । बिहीबारसम्म साढे ६ करोड रुपैयाँ भुक्तानी भइसकेको मन्त्रालयले जनाएको छ । अरू रकम पनि छिट्टै चुक्ता हुन्छ, भट्टराईले भने । मन्त्रालयले माघ ७ भित्र भुक्तानीको व्यवस्था मिलाउन उद्योग, वाणिज्य तथा आपूर्ति मन्त्रालयले आवश्यक समन्वय र सहजीकरण गर्ने, उखु किसान र सञ्चालकसँग सम्बन्धित उखुको उत्पादकत्व बढाउने किसानलाई समयमै मल, बीउलगायत मेसिन उपलब्ध गराउने सहमति भएको छ । नेपाली चिनी उद्योगीलाई आत्मनिर्भर र चिनी निर्यात गर्न सक्ने बनाउन उद्योगको सहउत्पादनको उपयोग, उखुबापतको रकम भुक्तानी गर्न चिनी उद्योगलाई आवश्यक चालु पुँजी र नगद प्रवाहको व्यवस्थाका उपाय सिफारिस गर्न र उखु किसानको भुक्तानी समस्याको दिगो समाधान गर्न उखु खरिदबिक्री गरेको रकम तुरुन्त भुक्तानी हुने स्वचालित प्रणालीमा ल्याउने सहमति भएको छ । सरकारबाट उखु किसानलाई उपलब्ध गराइने अनुदानबापतको रकम किसानले समयमै नपाएको सन्दर्भमा उद्योग मन्त्रालयले कृषि र अर्थ मन्त्रालयमा अनुरोध गरी पठाउने, उखु किसानको समस्या र भुक्तानीबारे गुनासो आए सम्बोधन गर्न आपूर्ति व्यवस्थापन महाशाखालाई सम्पर्क महाशाखाका रूपमा तोक्ने पनि सहमति भएको छ । लुकाइयो तथ्यांकउखु उत्पादक महासंघ र चिनी उद्योग संघले किसानलाई भुक्तानी गर्नुपर्ने रकम लुकाएको पाइएको छ । यसअघि यी दुई संस्थाले एभरेस्ट र रिलायन्स सुगर मिलले सबै भुक्तानी गरेको बताउँदै आएका थिए । तर कृषि तथा पशुपन्छी विकास मन्त्रालयले गृह मन्त्रालयमा उपलब्ध गराएको विवरणमा भने एभरेस्ट सुगर मिलले ७ करोड ३९ लाख रुपैयाँ भुक्तानी गर्न बाँकी छ । रिलायन्स सुगर मिलले ६१ लाख ४९ हजार रुपैयाँ भुक्तानी गरेको छैन । एभरेस्ट संघका अध्यक्ष शशिकान्त अग्रवाल र रिलायन्स संघकै उपाध्यक्ष राजकुमार अग्रवालका मिल हुन् । अध्यक्ष शशिकान्त अग्रवालले भने आफ्नो उद्योगले सबै रकम भुक्तानी गरेको दाबी गरे । उखु उत्पादक महासंघका अध्यक्ष कपिलमुनि मैनालीले पनि सबै उद्योगको केही रकम बाँकी रहेको स्विकारे । जिल्लाजिल्लाका प्रतिनिधिले पठाएका तथ्यांककै आधारमा हामीले उपलब्ध गराउने हो, उनले भने, अलिअलि जुन उद्योगको पनि बाँकी हुन्छ ।"
फेरि काठमाडौं आउन नपरोस्,"पातलो कपडाका भरमा काठमाडौं आएका किसानको खानपान र बसोबासको ठेगान नभएकाले समस्या भएको उनको भनाइ छ । त्यसमाथि दिनभर माइतीघरमा बस्दा गाडीको धूवाँ र धूलोले थप सताएको छ, त्यसैले सबको स्वास्थ्यमा गडबडी आएको हो, उनले भने । केही धूलो औषधि वृद्ध किसानको हातमा थमाए र उनले सकेसम्म जीउको ख्याल गर्न अह्राए । शुक्रबारको झरीमा दिनभर किसान माइतीघरमा रुझ्दै सरकारको निर्णय पर्खेर बसे । उद्योगमन्त्री लेखराज भट्ट सिंहदरबारमा चिनी उद्योगीसँग वार्ता गरी पैसा तिर्न भाखा तोक्नमा लागिपरे । अन्ततः साँझ किसानसँग सम्झौता भयो । पहिले पनि यस्ता सम्झौता भएका थिए, उद्योगी राकेश अग्रवाललगायत पक्राउ पनि परेका थिए । तर किसानको पैसा भने उठ्न बाँकी नै रह्यो । यसपटक फेरि हामीले सरकारलाई विश्वास गरेका छौं, माघसम्मलाई आन्दोलन रोक्ने निर्णयमा पनि पुगेका छौं, सिंहदरबारबाट बाहिरिएपछि साँझ कान्तिपुरसँग कुरा गर्दै किसान मायाशंकर यादवले भने, भोलि हामी घर फर्किन्छौं, यही कामका लागि फेरि काठमाडौं आउन नपरोस् ।"
१२ खर्बका लागि लगानीकर्ता पहिचान,"पश्चिम सेती निर्माणका लागि दुई कम्पनी इच्छुक रहेको उनको भनाइ छ । परियोजनालाई आकर्षक बनाउन पश्चिम सेतीसहित एसआर सिक्स आयोजनालाई पनि समेटिएको उनले बताए । यी दुवै आयोजनालाई एकै प्रवर्द्धकले निर्माण गर्दा लाभदायक हुन्छ, उनले भने । यसअघि आयोजना निर्माणको जिम्मा लिएको चिनियाँ कम्पनी थ्री गर्जेजले आयोजनाबाट प्रतिफल नहुने भन्दै निर्माणमा अनिच्छा देखाएको थियो ।निजगढ विमानस्थललाई सार्वजनिकनिजी साझेदारी मोडलमा निर्माण गर्न खोजिएको अधिकारीको भनाइ छ । संसारका प्रायः अन्तर्राष्ट्रिय विमानस्थल पीपीए मोडलमा बनेका छन्, उनले भने, निजगढलाई पनि हामीले सोही मोडलमा बनाउन खोजेका हौं । निजगढ विमानस्थल निर्माणका लागि धेरै चुनौती रहे पनि बहस रुखका विषयमा मात्रै अड्किएको उनको टिप्पणी थियो । मुलुकमा लगानीमैत्री वातावरण बनाउन धेरै काम गर्न बाँकी रहेको उनले बताए । सिमेन्ट उद्योगका लागि धेरै प्रस्ताव आएको उनको भनाइ छ । पहिला हामीले गुणस्तरयुक्त सिमेन्ट पाइरहेका थिएनौं, बाहिरको सिमेन्ट उद्योग आएपछि गुणस्तरीय सिमेन्ट पाउँछौं, अधिकारीले भने, हाम्रो सिमेन्ट अति महँगो थियो । अहिले केही घटेको अवस्था छ ।"
स्मार्टबाट खोसिएको योजना टेलिकमलाई,"(काठमाडौं)  काम गर्न नसकेपछि स्मार्ट टेलिकमबाट खोसिएको ३ अर्बको परियोजना नेपाल दूरसञ्चार प्राधिकरणले नेपाल टेलिकमलाई दिएको छ । प्राधिकरण र टेलिकमबीच परियोजना सञ्चालनका लागि शुक्रबार सम्झौता भएको हो । परियोजना कार्यान्वयनका लागि टेलिकमले प्राधिकरणबाट अधिकतम ३ अर्ब ८१ लख रुपैयाँ पाउनेछ । यसअघि स्मार्ट टेलिकमसँग यही परियोजनाका लागि ३ अर्ब ९४ लाखमा सम्झौता भएको थियो । जिम्मेवारी पाएको दुई वर्षसम्म पनि स्मार्टले काम अघि बढाउन नसकेपछि असोज ३० मा प्राधिकरणले एकतर्फी रूपमा ठेक्का रद्द गर्ने निर्णय गरेको हो ।परियोजनाअन्तर्गत कर्णाली र सुदूरपश्चिम प्रदेशका जिल्ला सदरमुकाम र नगरपालिका जोड्ने गरी अप्टिकल फाइबर विस्तार गरिनेछ । रुकुमको मुसिकोटदेखि बैतडीको झुलाघाटसम्म अप्टिकल फाइबर विस्तार गर्दा दुई प्रदेशका सबै जिल्लासहित बाँके र बर्दिया जिल्ला पनि समेट्नेछ । २० जिल्ला समेट्ने यो परियोजनाअन्तर्गत २ हजार ४ सय किमि अप्टिकल फाइबर बिछ्याउने तयारी छ । मध्यपहाडी लोकमार्ग, पूर्वपश्चिम राजमार्ग, उत्तरदक्षिण राजमार्ग र हुलाकी राजमार्ग हुँदै जाने अप्टिकल फाइबर न्यूनतम ९६ कोरको हुनेछ । सदरमुकाम र नगरपालिका छुने अप्टिकल फाइबरको क्षमता क्रमशः ४८ कोर र २४ कोरको हुनेछ । दूरसञ्चार प्राधिकरणले ग्रामीण दूरसञ्चार कोषको रकम प्रयोग गरी सातै प्रदेशका जिल्ला सदरमुकाम छुने गरी अप्टिकल फाइबर बिछ्याउन थालेको हो । परियोजनाअन्तर्गत प्रदेश १, २ र ३ मा अप्टिकल फाइबर बिछ्याउने जिम्मा नेपाल टेलिकमले यसअघि नै पाएको थियो । प्रदेश ४ र ५ मा अप्टिकल फाइबर बिछ्याउने काम यूटीएलले पाए पनि कुनै प्रगति भएको छैन । स्मार्टले पाएको कर्णाली र सुदूरपश्चिम प्रदेशका सबै जिल्लामा अप्टिकल फाइबर बिछ्याउने ठेक्का प्राधिकरणले असोजमा रद्द गरेको हो ।मन्त्रिपरिषद्को निर्णयअनुसार प्राधिकरणले यो परियोजना पनि नेपाल टेलिकमलाई दिएको हो । प्राधिकरण र टेलिकमबीच भएको सम्झौतामा टेलिकमले परियोजना अघि बढाउन तीन महिनाभित्र बोलपत्र प्रकाशित गर्ने उल्लेख छ । परियोजना अघि बढाउन टेलिकमले ठेकेदार कम्पनी छानेको दुई वर्षभित्र पूर्वाधार निर्माणको काम सक्ने सर्त पनि सम्झौतामा छ ।प्राधिकरण र स्मार्टबीच यसअघि २०७४ साउनमा सम्झौता भएको थियो । सम्झौताअनुसार स्मार्टले ०७६ साउनमा काम गरिसक्नुपर्ने थियो । तर परियोजना सक्नुपर्ने समयसम्म स्मार्टले १ प्रतिशत पनि काम गर्न नसकेपछि प्राधिकरणले सम्झौता रद्द गरेको हो । स्मार्टसँग सम्झौता रद्द गर्नुअघि यूटीएललाई दिइएको परियोजनाको सम्झौता पनि रद्द गरेको थिो । यूटीएलले प्रदेश ४ र ५ मा अप्टिकल फाइबर विस्तारको लागि २ अर्ब बराबरको सम्झौता गरेको भए पनि हालसम्म कुनै पनि काम सुरु गरेको छैन ।"
"धान उत्पादकत्व बढ्यो, उत्पादन घट्यो","(काठमाडौं)  उत्पादकत्व बढे पनि चालु आर्थिक वर्षमा धान लगाउने क्षेत्रफल र उत्पादन घटेको छ । आव २०७६७७ मा ५५ लाख ५० हजार ८ सय ७८ टन धान उत्पादन भएको कृषि तथा पशुपन्छी विकास मन्त्रालयले सार्वजनिक गरेको तथ्यांक छ । यो अघिल्लो आवको तुलनामा ५९ हजार १ सय ३३ टन कम हो । आव ०७५७६ मा ५६ लाख १० हजार टन धान उत्पादन भएको थियो । उक्त उत्पादन अहिलेसम्मकै उच्च भएको मन्त्रालयको दाबी थियो । अहिले उत्पादन पुनः घटेको हो । समयमै रोपाइँ हुन नसक्नु उत्पादन घट्नुको मुख्य कारण रहेको मन्त्रालयले बताएको छ । ढिलो गरी मनसुन सुरु हुँदा जमिन बाँझो भयो । केही स्थानमा किराको प्रकोप तथा बीउको समस्या पनि देखियो । मनसुनको ढिलाइ, गरिमा जातको नक्कली बीउ र फौजी किराका कारण उत्पादन केही घटेको छ, मन्त्रालयका प्रवक्ता हरिबहादुर केसीले भने, गत वर्षको तुलनामा सामान्य घटेको हो । तर अघिल्ला वर्षको तुलनामा यस वर्षको उत्पादन राम्रै हो । समयमै मल नपाउँदा पनि उत्पादनमा असर परेको उनको भनाइ छ ।धान लगाउने क्षेत्रफल पनि ३२ हजार ८ सय २९ हेक्टर घटेको मन्त्रालयको तथ्यांक छ । अघिल्लो आवमा १४ लाख ९१ हजार ७ सय ४४ हेक्टरमा धान खेती भएको थियो । चालु आवमा १४ लाख ५८ हजार ९ सय १५ हेक्टरमा मात्रै खेती गरिएको छ । उत्पादनशील युवा विदेश पलायन हुनु, कृषि श्रमिक उपलब्धतामा आइपरेको असहजता, घडेरीकरण जस्ता कारणले क्षेत्रफल घटेको हो । तराई क्षेत्रका जग्गा घडेरीमा विस्तार हुने क्रम बढ्दो छ । कृषियोग्य जमिन नै घडेरीमा परिणत हुँदा उत्पादनमा असर परेको हो । धान लगाउने क्षेत्रफल घटे पनि उत्पादकत्व बढेको मन्त्रालयको तथ्यांक छ । गत वर्षको तुलनामा धानको उत्पादकत्व बढेर प्रतिहेक्टर ३ हजार ८ सय ४ किलो पुगेको छ, केसीले भने । अघिल्लो वर्ष यस्तो उत्पादकत्व प्रतिहेक्टर ३ हजार ७ सय ६० किलो थियो । उत्पादकत्व बढ्नुको कारण उन्नत तथा हाइब्रिड जातका बीउको उपलब्धता रहेको मन्त्रालयको भनाइ छ । करिब तीन करोड जनसंख्यालाई वर्षभर ६५ लाख टन धान आवश्यक पर्ने मन्त्रालयका वरिष्ठ तथ्यांक अधिकृत रामकृष्ण रेग्मीले जानकारी दिए । तर उक्त जनसंख्यालाई करिब ९ लाख ५० हजार टन धान अपुग देखिन्छ । माग धान्न आयातमै निर्भर हुनुपर्छ । गत वर्ष अहिलेसम्मकै उच्च उत्पादन हुँदा मासिक २ अर्बभन्दा बढीको चामल आायात हुन्थ्यो, धानविज्ञ भोलामानसिंह बस्नेतले भने, अहिले त उत्पादन नै घटेको छ । यसले स्वतः आयात बढाउँछ । चामल मुख्यगरी भारतबाट आयात हुन्छ । मन्त्रालयले भने उपभोक्ताको आयस्तर बढेकाले मीठोमसिनो खाने बानीले बर्सेनि आयात बढेको दाबी गरेको छ । ढिला मनसुनसँगै तराई क्षेत्रमा आएको बाढी र गरिमाको नक्कली बीउले करिब १७ हजार ८ सय ६ हेक्टरमा क्षति पुर्याएको थियो । फौजी किराले करिब २० हजार हेक्टर उत्पादनमा क्षति भएको थियो । जसले करिब ८ प्रतिशत उत्पादन घट्ने मन्त्रालयको अनुमान थियो । तर आलोचना हुने डरले मन्त्रालयले तथ्यांक बढाएको हुन सक्ने विज्ञहरू बताउँछन् । मन्त्रालयले सार्वजनिक गरेको तथ्यांकमै शंका छ, बस्नेतले भने । मन्त्रालयका अनुसार प्रदेश १ मा धान उत्पादन ० दशमलव ६ प्रतिशतले बढेर १२ लाख ४५ हजार ५ सय ४५ टन पुगेको छ । त्यहाँ रोपाइँ हुने क्षेत्रफल भने १ दशमलव ७ प्रतिशत घटेको छ । धान उत्पादन हुने मुख्य क्षेत्र प्रदेश २ मा धान उत्पादन ५ प्रतिशत घटेर १४ लाख २० हजार ४ सय ३६ टनमा झरेको छ । रोपाइँको क्षेत्रफल पनि ६ प्रतिशत घटेको छ । प्रदेश ३ मा उत्पादन २२ प्रतिशत घटेर ५ लाख १० हजार २ सय टन उत्पादन भएको छ । प्रदेश ३ को क्षेत्रफल ३ प्रतिशत घटेको छ । गण्डकी प्रदेशमा उत्पादन ४४ प्रतिशत घटेर ४ लाख ८ हजार ७ सय ३७ टन पुगेको छ । उत्पादन क्षेत्रफल ४९ प्रतिशत घटेको मन्त्रालयले जनाएको छ । प्रदेश ५ मा धान उत्पादन ० दशमलव ३ प्रतिशत घटेर ११ लाख ८५ हजार ४ सय ९३ टन पुगेको छ । प्रदेश ५ मा पनि रोपाइँ हुने क्षेत्रफल १३ प्रतिशत घटेको छ । कर्णाली र सुदूरपश्चिममा भने उत्पादनसँगै रोपाइँको क्षेत्रफल पनि बढेको छ । कर्णालीमा ०६ प्रतिशत बढेर १ लाख ३४ हजार ४ सय ७ टन र सुदूरपश्चिममा ६७ प्रतिशतले बढेर ६ लाख ४६ हजार ५९ टन उत्पादन भएको छ ।"
आयातनिर्यात समस्याको समाधान खोज्छु,मोरङ (कास) परराष्ट्रमन्त्री प्रदीप ज्ञवालीले विराटनगर भन्सार नाका जोड्ने भारत जोगबनीको मिरगन्जस्थित प्रमाण नदी पुलको समस्या समाधानका लागि कूटनीतिक पहल गर्ने प्रतिबद्धता जनाएका छन् । मोरङ व्यापार संघले बिहीबार साँझ आयोजना गरेको छलफल कार्यक्रममा मन्त्री ज्ञवालीले उद्योगी व्यवसायीका समस्या समाधान गर्न सरकार तयार रहेको बताए । भारतको अररिया जिल्ला प्रशासनले पुल मर्मत गर्ने भन्दै पुस ३ देखि ११ गतेसम्म मालवाहक सवारी अवागमन रोक्दा विराटनगर नाका ठप्प थियो । पुलको एक लेन मर्मत सकिएपछि पुस १२ देखि आयात निर्यात सहज भएको छ ।
प्रदेशसँग विद्युत् ऐन मस्यौदामा छलफल,"(काठमाडौं)  अधिकार र कार्यक्षेत्रका विषयमा प्रदेश र केन्द्र सरकारबीच असन्तुष्टि देखापरिरहँदा ऊर्जा मन्त्रालयले भने कानुन निर्माण गर्दा प्रदेश सरकारसँग परामर्श गरेको छ । ऊर्जा मन्त्रालयले तयार पारेको विद्युत् ऐनको मस्यौदामा शुक्रबार सातै प्रदेश सरकारका प्रतिनिधि, प्रदेश योजना आयोग, नगरपालिका र गाउँपालिका महासंघ एवं संसद्को कृषि, सहकारी तथा प्राकृतिक स्रोत समितिका सदस्यहरूले छलफल गरे । विद्युत् ऐनको मस्यौदामा परामर्शका लागि आयोजित अन्तर्क्रियामा ऊर्जामन्त्री वर्षमान पुनले कानुन बनाउँदा प्रदेश, स्थानीय तह र सरोकारवालालाई उपेक्षा नगरिने दाबी गरे । विधेयक संसद्मा लैजानुअघि सबैको अपनत्व सुनिश्चित गरिन्छ, उनले भने, संसद्बाट पारित भएपछि पनि कुनै कारण सेवा प्रवाहमा समस्या देखिए ऐन परिमार्जन गर्न सकिन्छ ।स्थानीय तह र प्रदेशले आफ्नो अधिकार प्रयोग गर्दा कसैलाई भनसुन गर्न जान नपरोस् भनेर कानुन बनाउँदा सबैको सहभागिता ग्यारेन्टी गरेको उनले बताए । संघीय सरकारले प्रदेशलाई कम अधिकार दिन खोजेको र प्रदेशले बढी अधिकार लिन खोजेको रूपमा नबुझौं, मन्त्री पुनले भने । मन्त्रालयले नयाँ कानुनको मस्यौदा गर्दा जलविद्युत्मा मात्र केन्द्रित नरही सौर्य र वायु ऊर्जालाई समेत ध्यानमा राखेको उनको भनाइ छ । विद्युत् ऐन संसद् पुगेलगत्तै विद्युत् प्राधिकरण ऐनको मस्यौदा निर्माण हुने उनले बताए । संघीयताको मर्मअनुरूप सातै प्रदेशमा विद्युत् प्राधिकरण स्थापना गरिने उनले जानकारी दिए ।"
पाइपलाइनबाट युरो ६ डिजेल,"(पर्सा)  मोतीहारीरक्सौलअमलेखगन्ज पाइपलाइनबाट नौ दिनयता भारतीय पक्षले डिजेल दिएको छैन । डिसेम्बर २६ यता शुक्रबारसम्म पाइपलाइनमा भारतले इन्धन पठाएको छैन । जनवरीदेखि युरो ६ मापदण्डमा डिजेलको स्तरोन्नतिको काम भइरहेकाले भारतले पाइपलाइनबाट डिजेल नपठाएको नेपाल आयल निगम अमलेखगन्ज डिपोका प्रमुख प्रदीप यादवले जानकारी दिए । हालसम्म युरो ४ मापदण्डको डिजेल आइरहेको थियो तर अब युरो ६ मापदण्डको डिजेल आउने भएकाले यसको प्रशोधनमा केही समय लागेको हो, उनले भने, यो काम पनि पूरा भइसकेको छ, आईओसीले भारतको बरौनीस्थित आफ्नो प्लान्टबाट नेपालका लागि डिजेल शुक्रबार नै पठाइसकेको छ, त्यहाँबाट पटनासम्म आउन करिब १२ देखि १५ घण्टा लाग्छ, पटनाबाट नेपाल शनिबार बिहानसम्म डिजेल आउने सम्भावना छ । बरौनीमा रिफाइनरी प्लान्ट मर्मतको काम पनि भएकाले केही समय लागेको उनले दाबी गरे । यादवले डिसेम्बर २९ देखि (६ दिनयता) पाइपलाइनबाट डिजेल नआएको बताए पनि एनओसी अमलेखगन्ज डिपो स्रोतले डिसेम्बर २६ देखि नै भारतबाट पाइपलाइनमा डिजेल नआएको दाबी गरेको छ । डिसेम्बर २६ देखि नै भारतले पाइपलाइनबाट डिजेल पठाएको छैन, नाम उल्लेख नगर्ने सर्तमा स्रोतले भन्यो, हाल नेपालबाट गएका ट्यांकरले बरौनीबाट डिजेल ल्याइरहेका छन् । यादवले भने बरौनीबाट ट्यांकरमा डिजेल नआएको दाबी गरे । आईओसीको बरौनी प्लान्टमा प्राविधिक समस्या देखिएपछि त्यसको मर्मत भइरहेको छ । त्यसैले आईओसीले नेपालतर्फको पाइपलाइनमा डिजेल नपठाएको हो । तर आईओसीको रक्सौल डिपोमा भने बरौनीबाट रेलवे र्याकमा ढुवानी गरी डिजेल आइरहेको छ । त्यहाँबाट नेपालका लागि डिजेल दिनुपर्नेमा आईओसीले त्यसो नगर्दा करिब १५० किलोमिटर दूरीमा रहेको बरौनीबाट ट्यांकरमा नेपालसम्म डिजेल ल्याउनुपरेको छ । स्रोतका अनुसार २०१९ सेप्टेम्बर १० बाट मोतीहारीरक्सौलअमलेखगन्ज पाइप लाइनबाट डिजेल आउन थालेको हो । सुरुवातमा भारतले सातामा पाँच दिन पाइपलाइनमा डिजेल छाडिरहेको थियो । पछिल्ला दिनमा साताको दुई दिन मात्र डिजेल दिइरहेको छ । पछिल्लो समय पाइप लाइनबाट प्रतिघण्टा २ सयदेखि २२० किलोलिटर डिजेल आउने गरेको थियो, स्रोतले भन्यो, सामान्यतया तीन दिनसम्म पाइपलाइनमा इन्धन नआउँदा समस्या पर्दैन । तर त्यसपछि भने एनओसी अमलेखगन्ज डिपोमै डिजेलको मौज्दात सकिन्छ । अमलेखगन्ज डिपोको क्षमता हाल २० हजार किलोलिटर मात्र छ । पाइप लाइनबाट डिजेल आउन थालेपछि भैरहवातर्फ पनि अमलेखगन्जबाटै ट्यांकरमा डिजेल ढुवानी गरी लैजाने गरिएको छ । गत वर्षको सेप्टेम्बर १० देखि डिसेम्बर अन्त्यसम्म नेपालतर्फ पाइपलाइनबाट १ लाख ७५ हजार ६ य ८ किलोलिटर डिजेल आएको छ ।"
विद्युत् आयोजना निर्माण सुरु,"रसुवा (कास) १२० मेगावाट क्षमताको रसुवा भोटेकोसी जलविद्युत् आयोजना निर्माण थालिएको छ । गोसाइँकुण्ड गाउँपालिकामा निर्माण हुने आयोजनाको सिचुवान हुवानी इनर्जी इन्भेस्टमेन्ट कम्पनीका अध्यक्ष लिउ जेन सिङ, गोसाइँकुण्ड गाउँपालिकाका अध्यक्ष कैसाङनुर्पु तामाङ, लाङटाङ भोटेकोसी हाइड्रो पावरका दीपक खड्काले शिलान्यास गरे ।"
उधुम गफाडी थिए केपी,"राजनीतिले दिएको अवसरको कुरा गर्दा यो देशमा दुई मान्छेको तुलना गर्न मन लाग्छ मलाई । एउटा बीपी (विश्वेश्वरप्रसाद कोइराला) र अर्को केपी (खड्गप्रसाद शर्मा ओली) । इतिहासको अलगअलग कालखण्डमा जन्मिएका यी दुवैले अलगअलग समयमा चुनावमा बहुमत ल्याए र प्रधानमन्त्री बने । नेपालको इतिहासमा जम्मा दुई पटक भएको दुई तिहाइको सरकारका प्रमुख बीपी र केपीको जीवनचाहिँ आकाशजमिनको फरक रह्यो । बीपी जन्मजात सम्पन्न थिए । बाबु कृष्णप्रसादको राणाहरूसँग कुरा नमिल्दा उनी परिवारका साथ निर्वासनमा जानुपर्यो । त्यस बखत गरिबीका कारण नास्तामा चना र सक्खर खानुपर्ने अवस्था आइलागेको बीपीले लेखेका छन् । उनका लागि त्यो तुच्छ र गरिबले खाने भोजन त्यतिबेला आम नेपालीका लागि राम्रै खाना हो, जो हरकसैका लागि सजिलै पाइने वस्तु थिएन । यसबाट पनि थाहा हुन्छ, बीपी एक सम्भ्रान्त मानिस थिए । र नै त, त्यस्तो लखेटिएको जिन्दगीमा पनि उनले स्नातकसम्म पढ्न सके । राणाविरुद्ध निर्वासनमै बसेर संघर्ष गरेका बीपी २००७ सालपछि नेपाल फर्के । दरबार र दाजुसँगको संघर्षका माझ उनले २०१५ मा चुनाव जिते र दुई तिहाइको शक्तिशाली सरकार बनाए । तर, १८ महिनाभन्दा बढी काम गर्न पाएनन् । किनभने, सरकार जति शक्तिशाली भए पनि त्यसभन्दा माथि दरबार थियो, महत्त्वाकांक्षी राजा थिए । १८ महिनाको छोटो अवधि शासन गर्न पाउँदा पनि बीपी नेपाली राजनीतिको इतिहासमा एक जिउँदो मान्छे भएर बिते । उनलाई आज पनि उत्तिकै श्रद्धा र सम्मानका साथ मानिसले हेरिरहेका छन् । उनले गर्न केही पाएनन्, तर पनि बीपीसँग योजनाहरू थिए, गर्न सक्ने आँट अनि भरोसा थियो । त्योभन्दा बढी थियो उनको नेतृत्व क्षमता र मानिसबाट काम लिन सक्ने खुबी । यता केपीको सत्तालाई हलचल गराउने न दरबार छ, न अरू कुनै अदृश्य शक्ति नै । उनले दुई वर्षभन्दा बढी अवधि गुजारी पनि सके पाँच वर्षे सरकारको । तर पनि उल्लेख्य काम उनले गर्न सकेका छैनन् । तर उनले सपना भने राम्रै देखाइरहेका छन् । कहिले रेल ल्याउने कुरा गर्छन्, कहिले पानीजहाजको टिकट काट्नेहरू तयार हुनुस् भन्छन् । एक पटक उनले संसद्मै उभिएर अब एक वर्षपछि नेपालमा घर नहुनेहरू कोही पाइने छैनन् भने । यसरी हठात् घोषणा गर्दा कति मान्छेसँग घर छैन र उनीहरूलाई घर दिन कति खर्च आवश्यक पर्छ भन्ने कुनै तथ्यांकसम्म उनीसँग थिएन, दिने आर्थिक हैसियत त परको कुरा । अर्को पटक यस्तै हचुवाका भरमा उनले फेरि भने अब यो देशमा स्कुल नजाने बालबालिका हुने छैनन् । कति बालबालिका स्कुल जाँदैनन्, गएकाले पनि किन छाड्छन् भन्ने अनुसन्धान नै नगरी उनले यसो भनेका थिए । यस्ता बिना खोजबिनका केपीका कुरा सम्झ्यो भने अरू पनि बग्रेल्ती छन् । उनका यस्ता कुरा सुन्दा मलाई केपीका बाल्यकाल झलझल्ती याद आउँछ । सानामा उनी यस्तै उधुमका गफाडी थिए । उनलाई समूहमा आफू सबभन्दा जान्ने भएर प्रस्तुत हुन मन पर्थ्यो, उनका वरपर भएका चाहिँ उनलाई त्यस स्तरमा पत्याउँदैनथे । तयारी नगरी र क्षमता नभई बोल्ने उनको बानीले मान्छेको विश्वास गर्न सक्ने सामर्थ्य नै खत्तम पार्थ्यो । उनको नानीदेखि लागेको त्यही बानी अहिले प्रधानमन्त्री हुँदासम्म पनि गएको छैन । त्यसैले उनी तयारी नै नगरी मनमा लागेका विकासका कुरा फटाफट भनिदिन्छन् । अनि, मान्छेहरू उनका कुरा सुनेर हाँस्नुपर्ने अवस्थामा पुग्छन् । यस्तो बानीले गर्दा ओलीले देशलाई बदल्न सक्ने अवसर गुमाइरहेका छन् जस्तो मलाई लाग्छ । नत्र, कहीँ प्रधानमन्त्रीले मन्त्रीसँग र मन्त्रीले सचिवसँग करारनामा गराउँछ ? मन्त्री हुनु, सचिव हुनु नै काम गर्छु भन्ने करार हो नि, यसमा एनजीओ शैली निकालेर करार गर्ने कुरा कहाँबाट आयो ?रेल ल्याउँछु, पानी जहाज चलाउँछु भन्नु नराम्रो होइन । गर्न सके, यो बहुतै राम्रो हो । तर, के यसका लागि तयारी चाहिँदैन ? क्षमताको आवश्यकता पर्दैन ? कुनै अनुसन्धानै नगरी, केही नापजोखै नभई कसरी आउँछ रेल ? कसरी चल्छ पानी जहाज ? यो देशको मूल समस्या भनेको गरिबी हो । दुर्गममा बस्नेहरू धेरै छन् यो देशमा । तिनको जीवनस्तर पानीजहाज र रेलले होइन सडकसम्मको पहुँचले उठ्छ । गुणस्तरीय सडक सञ्जालले यो देशलाई जोड्ने योजना ल्याउनुपर्ने हो उनले । तर, यसमा उनको ध्यानै छैन । खालि पानीजहाज र रेलको सपना देखेर उनी बसिरहेका छन् । उही, झापामै हुँदाजस्तो उनी अरूका कुरा नसुन्ने, अरूले उनका कुरा नसुन्ने त भइरहेको छैन अहिले ? मेरै राजनीतिक नेतृत्वमा कम्युनिस्ट आन्दोलनमा लागेका केपी आखिर यस्तो किन भए त भनेर म अक्सर सोच्ने गर्छु । अनि म उनको विगतलाई नियाल्न पुग्छु । केपीको जिन्दगीको सुरुवात नै चरम गरिबी र एक्लोपनबाट भयो । सानैमा आमा बितेकी हुनाले केपीले मानवीय स्नेह नै पाएनन् । कतिपय त के पनि भन्छन् भने न्वारन नहुँदै केपीले मातृवियोग भोग्नुपर्यो । आमा बितिन् यता, उता बाबुले दोस्रो बिहे गरे । यसरी शैशवकालमै परित्यक्तजस्ता केपीलाई उनका बडाबाउले पाले । अलिपछि उनका तेह्रथुमे छिमेकी रामनाथ दाहालले केही भरथेग गरे । झापामा रामनाथको अथाह जमिन थियो र उनी नोकरचाकरसहित ठाँटले बसेका थिए । तर, अवाला र अभरमा परेकाप्रति उनको हृदय दयालु थियो । त्यसैले उनकोमा दुईचार केटाकेटी भोजन र आवासको सुविधा लिएर पढिरहेकै हुन्थे । यसरी पढ्ने बालकमा केपी पनि एक थिए, जसलाई रामनाथले विशेष माया गर्थे । किनभने, रामनाथमा भएका केटामध्ये सबभन्दा बाठा थिए उनी । केपी कम्युनिस्ट आन्दोलनमा लागेको पनि आफ्ना अन्नदाताकै प्रभावले हो । धनी भए पनि रामनाथ सामन्ती व्यवस्थाको विरोध गर्थे । त्यसको प्रभाव केपीमा पनि पर्न गयो र उनी पनि पार्टीमा लागे । त्यसै उपक्रममा उनीसँग मेरो भेट भएको थियो २०२७ सालतिर । तिनताक म मनमोहनको पार्टी हाँक्ने शैलीदेखि वाक्क भएको थिएँ । त्यसैले विद्रोह गरेर नयाँ मोर्चा खडा गरेँ, जसमा रामनाथ पनि सहभागी थिए । हामीले नयाँ ढंगले क्रान्ति गर्ने भनी २०२८ सालमा झापा विद्रोह सुरु गर्दा केपी पनि रामनाथको साथसाथै सक्रिय भएर लागे । मलाई २०२९ सालमा टीबी लागेपछि केपीलाई नै सचिव बनाइयो । तर, तीनमहिने सचिव कार्यकालमा केपीले कुनै बैठकै बोलाएनन्, केही निर्णय नै हुन पाएन । यसले देखाउँछ, अरूको सल्लाह लिन जरुरत छैन भन्ने उनलाई त्यतिबेलैदेखि लाग्ने रहेछ । उनी सचिव भएको अर्को वर्ष त हामी सब पक्राउ परिहाल्यौं । रामनाथलाई प्रहरीले गोली हानी मार्यो । मोहनचन्द्र भागेर भारत पसे । केपी पनि भागेर उहीँ पुगेछन् । दुई महिनापछि फर्केर नेपाल छिर्दा रौतहटबाट पक्राउ परे दुवै । उनीहरूलाई पनि केन्द्रीय कारागारमा ल्याइयो । उसै पनि पिलन्धरे उनी, जेलमा ज्यादै बिरामी परे । अल्सर भयो, क्षयरोगले समात्यो । दुर्बल भएर उनी हिँड्न पनि राम्रो गरी सक्दैनथे । तर, त्यस्तो समयमा पनि उनी जीवनप्रति आशावादी चाहिँ थिए । मलाई केही हुँदैन नै भन्थे । केपी अहिले निकै बिरामी छन्, तर पनि उनको त्यो जीवनप्रतिको भरोसा भने उत्तिकै छ, यो चाहिँ राम्रो पक्ष हो उनको । उनी निकै महत्त्वाकांक्षी मानिस हुन् उतिबेलै देखि, मैले जानेसम्म महत्त्वाकांक्षी मान्छेमा ज्यादा बाँच्ने इच्छा अरूमा भन्दा प्रबल हुन्छ । त्यसै कारण हुन्, उनी यस्तो अवस्थामा पनि अलिक छिट्टै तंग्रिएजस्ता देखिएका । तर, जेलमा हुँदा र अहिले तात्त्विक फरक के छ भने त्यतिबेला उनको उमेर थियो र उनका मुख्य अंगहरू सद्दे नै थिए । तर, अहिले उनको उमेर पनि धेरै छ, किड्नीजस्तो महत्त्वपूर्ण अंगले काम गरिरहेको छैन । यस्तोमा पनि उनी खटिन खोजिरहेका छन् र देश हाँक्न तयार देखिन्छन् । जेलमा हुँदाका अप्ठेरा दिनमा पनि उनको स्वभाव यस्तै थियो । तिनताक जेलमा दिनको ६० पैसा र एक माना चामल दिन्थ्यो सरकारले । त्यति पैसामा गतिलो खान केही नपाइए पनि केपीलाई खान चाहिँ मिठो मसिनो पर्थ्यो । गान्टे मुलामा एक पाथी झोल हालेर हामी भात त्यसैसँग खान्थ्यौं । केपीलाई यस्तो खान मन पर्दैनथ्यो । गान्टे मुलालाई उनी हवल्दार भन्थे किनभने हवल्दार पनि उनलाई मन पर्दैनथ्यो । जनमत संग्रह भएपछि जेलको सिदा ६० पैसाबाट बढाएर ३ रुपैयाँ पुर्याइयो । त्यसमाथि टीबीका बिरामीलाई दिनको सय ग्राम मासु पनि दिन थाल्यो । यसरी पैसा पनि बढेको र मासु पनि दिन थालेको स्थितिमा केपीले केही मिठो खान पाए । अनि उनी केही तंग्रिए पनि । तिनताक दुई तीन वर्षमा मलाई घरबाट भेट्न मान्छे आउँथे र महिनाको डेढ सय नियमित पठाइदिन्थे । त्यतिका वर्ष जेलमा बस्दा ओलीलाई भेट्न कोही आएन, न कसैले रुपैयाँ पैसा नै पठायो । २०३६ सालमा अलि खुकुलो भएपछि मैले भाइलाई केपीका हजुरआमा लिएर आउन लगाएँ । नख्खु कारागारमा सारेको थियो त्यतिखेर हामीलाई । केपीलाई जेलमा देखेपछि उनी निकै रोएको मलाई अहिले पनि याद आउँछ । यस्तो अप्ठेरो जिन्दगी थियो केपीको । तर पनि उनी विचलित थिएनन् । जेल जीवनमा उनी पाएसम्मका पुस्तक पढ्थे । भन्थे, हामीले नै अबको राजनीति सम्हाल्ने हो, हामीले नै यो देश बदल्ने हो । तर, समय अन्तरालमा केपी बदलिए । महाकाली सन्धिमा उनी माधवकुमार नेपालको पक्षमा उभिए । त्यसैबेला उनलाई राजनीतिमा अघि बढ्ने हो भने संगठन र पैसा चाहिन्छ भन्ने बोध भएछ । त्यसपछि उनी अलिक गुटउपगुट बनाउनतिर लागे । हुँदाहुँदा पार्टीको अध्यक्ष बने । अहिले त माओवादीलाई समेत मिसाएर उनी सबको मूली भएका छन् । यस्तो अनुकूलता नेपालमा कुनै राजनीतिज्ञ वा कुनै लोकतान्त्रिक शासकले पाएको थिएन । यस्तो बेला उनले विकास त भटाभट गर्न सक्नुपर्ने हो । तर, अपेक्षाअनुसार केही हुन भने सकिरहेको छैन । यसबाट जनता निराश छन्, उनको छवि पनि काम खासै नगर्नेका रूपमा बन्न लागेको छ । यसलाई रोक्ने हो भने केपीले आफ्नो कार्यशैली बदल्नैपर्छ । घनश्याम खड्कासँग कुराकानीमा आधारित"
खाली ठाउँमा को ?,"सर्वोच्च अदालतमा अहिले एउटा न्यायाधीशको ठाउँ खाली छ भने आगामी असार मसान्ततिर डम्बरबहादुर शाहीले अवकाश लिएपछि अर्को पनि रिक्त हुनेछ । सर्वोच्च अदालतका वरिष्ठतम् न्यायाधीश एवं न्यायपरिषद् सदस्यसमेत रहेका दीपक कार्कीको साथमा उपस्थित प्रधानन्यायाधीश जबरामाथि न्यायपरिषद्का निवर्तमान सदस्य पदम वैदिकको राजीनामा र उनलाई सर्वोच्च अदालतमा ल्याउने हल्लाबारे बारम्बार प्रश्न भयो ।अत्यन्त अमूर्त उत्तर दिएका जबराले वैदिकको सम्भावना पूरै अन्त्य भइनसकेको आशय आउने गरी जवाफ दिए । उहाँले राजीनामा दिएपछि सबैले उहाँका बारेमा (सर्वोच्च अदालतमा न्यायाधीश बनाउन) विचार गर्न लागे कि क्या हो भन्ने आशंका गरियो । अनि बारले (हुँदैन भनेर) विज्ञप्ति निकालिहाल्यो, उनले भने, मैले बुटवलमा ९९ प्रतिशत अब हुँदैन भनेको थिएँ । बारले निर्णय गरिसकेको अवस्थामा त्यसभन्दा पृथक् रूपमा प्रधानन्यायाधीश जान सक्दैन । मैले भनेको त्यही हो ।बाँकी एक प्रतिशतका बारेमा पनि उनले अर्थ लगाए । वैदिकलाई सर्वोच्च अदालतको न्यायाधीश हुन संविधान र कानुनले बन्देज नगरेको भन्दै उनले त्यसको सम्भावना त्यही एक प्रतिशत मा निर्भर रहेको बताए । आज त्यो एक प्रतिशत मैले यहाँ खोलिदिनुपर्छ, उनले भने, बारका साथीका बारेमा निर्णय गर्नुपर्छ, कुरा त्यति हो । मैले त्यसमा थप भन्न चाहिनँ, एक प्रतिशत उहाँहरूकै जिम्मा हो । न्यायाधीश नियुक्ति र उनीहरूको आचरणमाथि समेत कामकारबाही गर्ने निकायमा बसेको व्यक्ति न्यायाधीश बन्न नहुने भन्दै बारले आपत्ति जनाएको थियो ।"
'कम आँक्ने' संस्कार,"(झापा)  धेरै जना आकांक्षी थिए । निकै दौडधुपपछि तत्कालीन एमालेले रोशन शिवाकोटीलाई वडाध्यक्षको उम्मेदवार बनायो । तर पार्टीकै कार्यकर्ता टंक भट्टराई बागी उम्मेदवार बनिदिए । वडाका कतिपय कार्यकर्ता बागीको समर्थनमा लागे । तैपनि झापाको हल्दीबारी गाउँपालिका३ मा शिवाकोटीले १ सय ४४ मत अन्तरले चुनाव जितिन् । वडाध्यक्षको जिम्मेवारी सम्हालेको ६ महिना बित्न नपाउँदै उनले भ्रष्टाचारको आरोप खेप्नुपर्यो । कामै नगरी १० लाख घोटाला भनेर मेराविरुद्ध अख्तियार दुरुपयोग अनुसन्धान आयोगमा उजुरी परेको रहेछ, उनी भन्छिन्, अनुगमनका लागि अख्तियारको टोली आउँदा पो म झसंग भएँ । वडामा धमाधम बाटो बन्दै थियो । साउनभदौको बाढीले बगाउँदै पनि थियो । मैले एउटा बाटोको बजेट घटाएर भत्किएको बाटोमा प्रयोग गर्न उपभोक्ता समितिलाई निर्देशन दिएकी थिएँ, उनले भनिन्, त्यति कारणले अख्तियार धाउनुपर्यो । अख्तियारको अनुसन्धान टोलीले प्रमाण नपुगेको भनेर ०७५ साउनमा उनलाई सफाइ दियो । ०७४ पुसको पहिलो साता नागरिकताको सिफारिसका लागि वडा कार्यालय पुगेका थिए, पूर्वगाविस उपाध्यक्ष सन्तलाल मेचे । कर्मचारीसँग मेचेको विवाद भयो । त्यही मेसोमा वडाध्यक्ष शिवाकोटीसित पनि भनाभन भयो । मैले त प्रक्रिया पूरा गरेर आउनुस्, सिफारिस बनिहाल्छ भनेकी थिएँ, उनले भनिन्, तर उहाँ कुर्सी नै उचालेर आक्रमणमै उत्रिनुभयो । दुर्व्यवहारविरुद्ध शिवाकोटीले गाउँपालिकाको न्यायिक समितिमा निवेदन दिइन् । १४ पुस ०७४ मा गाउँपालिका उपाध्यक्ष तथा न्यायिक समितिका संयोजक डम्बर गिरीले आगामी दिनमा गल्ती नदोहोर्याउने सर्तमा मिलापत्र गराए । उनी भन्छिन्, कानुनविपरीत काम गर्दिनँ भन्दा विवाद भएको हो । मेरो कमजोरी भएको जस्तो गरी मिलापत्र गराइयो । बजेटमा उपेक्षाभद्रपुर३ की वडाध्यक्ष कमला थुलुङको अनुभवमा महिला जनप्रतिनिधिहरू पुरुष जसरी कार्यालयबाहिर सहजै भेटघाट गर्न नजाने भएकाले काम गर्न असहज छ । हामी पनि ठेकेदारको पार्टीमा चियर्स गर्दै सहभागी बन्ने हो भने हरेक योजना लागू गर्न सहज हुने रहेछ, उनी भन्छिन्, त्यस्तो नगरेपछि हामीलाई कसले टेर्ने ? हाम्रो काममा कसले सघाउने ? वडाध्यक्ष महिला भएकै कारण आफ्नो वडामा विकास बजेट कम परेको उनको बुझाइ छ । हामीले बजेट माग्दा कति गनगन गरेको भनिन्छ । जबकि पुरुष वडाध्यक्षले बजेट मागे त्यो उनीहरूको अधिकार हो भनेर बुझिन्छ, उनले भनिन् । बिर्तामोड९ की वडाध्यक्ष पवित्रा पाठकले वडाको विकासलगायतका गतिविधि गर्न नगरप्रमुखबाट अपेक्षित सहयोग नपाएको गुनासो गरिन् । उनका अनुसार वडाध्यक्ष महिलाहरूलाई सकेसम्म काम गर्न रोक्ने र हत्तपत्त विश्वास नगर्ने प्रवृत्ति छ । हामी मेयरलाई साथीलाई जसरी काँधमा धाप मार्दै मेरो वडामा यति बजेट हुनुपर्छ भन्न सक्दैनौं । पद्धतिभित्र बसेर आफ्नो हक खोज्छौं, त्यसैले उपेक्षित हुनुपरेको छ, उनले भनिन् । पाँचथरको फिदिम नगरपालिका१० की वडाध्यक्ष कांग्रेसकी वीरहाङमा राईको कथा पनि उस्तै छ । उनलाई चुनावमा आफ्नै दलका कार्यकर्ताले अन्तर्घात गरे । उनी भन्छिन्, अहिले पनि मेरो कुरा काट्ने र दुःख दिनेहरू सक्रिय छन् । तर अब त वास्तै गर्न छाडें । ताप्लेजुङको फुङलिङ नगरपालिका५ की वडाध्यक्ष भीमादेवी ओझालाई पनि आफ्नो वडालाई नगर नेतृत्वले बजेट विनियोजनमा उपेक्षा गरेको भन्ने लाग्छ । उनी भन्छिन्, भन्न त मेरो वडा सानो भनिन्छ तर मलाई त्यो मात्र कारण हो भन्ने लाग्दैन । नेतृत्वमा पितृसत्तात्मक सोच हाबी भएर विभेद गरिएको हो ।ताप्लेजुङकै सिरिजंघा गाउँपालिका१ की वडाध्यक्ष उर्मिला थेबेका समस्या पनि ओझाकै जस्ता छन् । थेबेले आर्थिक वर्ष ०७४७५ मा वडाको सिनाम माविमा विद्यार्थीका लागि कम्प्युटर शिक्षा सञ्चालन गर्न सूचना तथा सञ्चार मन्त्रालयसँग ३२ लाख बजेट माग गरेकी थिइन् । तर उनको प्रस्ताव मन्त्रालयले लामो समय त्यत्तिकै थन्क्यायो । त्यही शीर्षकको बजेट नजिकैका अरू स्कुलमा वितरण गरिएको थेबेले थाहा पाइन् । धेरै धाएपछि यस पटक चाहिँ बजेट ल्याएरै छाडें, उनले भनिन्, महिला अध्यक्ष भएको वडा भनेर उपेक्षा गरिएको रहेछ तर म त्यसै कहाँ छाड्थें र ।रामेछाप खाँडादेवी गाउँपालिका९ की चिनीमाया तामाङले वडाध्यक्ष निर्वाचित भएपछि पानीको पाइपका लागि तीन लाख बजेट छुट्याइन् । त्यो रकमको पाइप आफैं खरिद गरी वितरण गर्ने उनको योजना थियो । कसैले पाइप किन्दा कमिसन खान नसकोस् भनेर उनले आफैंले पाइप किन्ने सोच बनाएकी थिइन् । तर आफ्नै पार्टी नेकपाका कार्यकर्ताले उनलाई पाइप किन्न दिएनन् । उनीहरूले जबर्जस्ती पाइप खरिद र वितरण गर्ने ठेक्का मागे । दबाबमा परेर चिनीमायाले उनीहरूलाई पाइप किन्ने र वितरण गर्ने जिम्मा दिइन् । यत्रो दुःख गरेर जितायौं, सबै काम आफैं मात्र गर्ने हो भने हामीले के गर्ने भनेर दबाब दिए, उनले भनिन्, त्यसपछि छाडिदिएँ । काममै अवरोध उदयपुरको त्रियुगा नगरपालिका१३ की वडाध्यक्ष पशुपति चौधरी साढे दुई वर्षअघि चुनाव जितेर उत्साहित हुँदै वडा कार्यालय प्रवेश गरेकी थिइन् । तर नगरपालिकाले वडा कार्यालय बनाउन लागेको ठाउँबाट बस्तुभाउ हटाउन स्थानीय बासिन्दा तयार भएनन् । मलाई त्यसरी वडा कार्यालय बनाउन नै असहयोग होला भन्ने लागेको थिएन, उनी भन्छिन् । उनलाई पहिलो गाँसमै ढुंगा लाग्यो । तैपनि उनले कार्यालय बनाउन ५ लाख विनियोजन गरिन् । उनको त्यो कदमको स्थानीय शम्भु राउतलगायतले विरोध गरे । आफूले लामो समयदेखि गाईभैंसी बाँध्दै आएको ठाउँ भएकाले वडा कार्यालय बनाउन नहुने राउतको तर्क थियो । तथापि चौधरीले वडा कार्यालय मर्मत गरेरै छाडिन् । उनी भन्छिन्, मेरो साटो कोही पुरुष वडाध्यक्ष भएको भए त्यस्ता कुरामा अलमलिनुपर्ने थिएन । कसैले विरोध गर्न पनि सक्ने थिएनन् । वडाध्यक्ष चौधरीले सामना गर्नुपरेको अर्को घटना थियो चालु वर्षको बजेटबाट लक्ष्मीपुर स्कुल पछाडि कल्भर्ट बनाउन ५ लाख विनियोजन । मेरै पार्टी नेकपाका सदस्यले त्यसको विरोध गरे, उनी भन्छिन्, कल्भर्ट भन्दा पनि स्थानीय समाजसेवी हेमनारायण चौधरीको खेतमा इँटाको पर्खाल लगाउने काम महत्त्वपूर्ण भनेर अहिलेसम्म रोकिएको छ ।त्रियुगा नगरपालिकाकी उपप्रमुख देवीकुमारी चौधरीचाहिँ सहरी विकासले पहिल्यै नै कल्भर्ट बनाएको ठाउँमा पुनः कल्भर्ट बनाउन लागिएको भनेर जिल्ला प्रशासन कार्यालयमा उजुरी परेपछि निर्माण रोकिएको बताउँछिन् । उनी भन्छिन्, महिला भएकै कारण वडाध्यक्षमाथि कुनै बाधा व्यवधान भएजस्तो मलाईचाहिँ लाग्दैन । दुर्व्यवहार पनिबाराको करैयामाई गाउँपालिका४ मा नेकपाबाट निर्वाचित वडाध्यक्षसहित चारै जना महिला छन् भने एक मात्र सदस्य पुरुष कांग्रेसका छन् । वडामा नेकपाको बहुमत भए पनि दादागिरीचाहिँ कांग्रेसका सदस्य हरिन्दर साह कानुको चल्छ, वडाध्यक्ष जनावी खातुनका छोरा अफताब आलम दुखेसो गर्छन्, हाम्री आमालाई त डमी वडाध्यक्ष मात्र ठानेका छन् ।जेठ ०७६ मा भएको वडाको बैठकले ठूलो लौचनमा विद्युत् विस्तार गर्ने निर्णय गर्यो । तर वडा सदस्य कानुले मानेनन् । त्यति मात्र होइन, विद्युत् विस्तारका लागि गएका वडाध्यक्ष जनावी खातुन, सदस्यहरू सायरा खातुन, तेतरी खातुन र चन्दा देवीमाथि आफ्ना कार्यकर्ता उकासेर हातपात नै गराए, आलम सुनाउँछन् । यो घटनापछि वडाध्यक्षसहितले जिल्ला प्रशासन कार्यालयमा उजुरी दर्ता गराए । तर जिप्रकाले पीडित र पीडक पक्षलाई बोलाएर मिलापत्र गरायो । वडा सदस्य कानुको व्यवहार अहिले पनि उस्तै छ, वडाध्यक्ष खातुन भन्छिन्, विकास निर्माणका हरेक काममा बाधा व्यवधान खडा गर्ने, मान्छे उकास्नेबाहेक उनको अरू कामै छैन । वडा सदस्य कानुचाहिँ यो प्रकरणमा आफ्नो कुनै गल्ती नभएको दाबी गर्छन् । भन्छन्, उहाँहरूको बहुमत छ । त्यसैले सबैतिर एकलौटी गर्न खोज्दा मैले विरोध गरेको हुँ ।सुदूरपश्चिम प्रदेशमा पनि महिला वडाध्यक्षहरूको गुनासो उस्तै छ । कैलालीको गौरीगंगा नगरपालिकाको गत वर्षको नगरसभाले वडा नम्बर ४ को केन्द्र राजीपुर तोक्ने निर्णय गर्यो । तर त्यो निर्णयमा सोही वडाका सदस्य गोपालप्रसाद चौधरीले आपत्ति जनाए । केन्द्र आफ्नै टोलनजिकै तोकिनुपर्ने उनको अडान थियो । वडाध्यक्ष भागरथी विष्ट भन्छिन्, उहाँले मापदण्ड नपुगेको स्थानमा केन्द्र तोक्न दबाब दिनुभयो, हामीले मानेनौं । राजीपुरलाई केन्द्र तोक्ने निर्णयको विरोध गर्न दीर्घ सुन्वल र भरत केसीलगायतले चौधरीलाई उकासेको आरोप विष्टको छ । सुन्वल र केसी तत्कालीन एमालेका कार्यकर्ता हुन् । यी दुईले नगरसभाको त्यो निर्णय उच्च अदालत दिपायलसम्म पुर्याए । तर उच्च अदालतले नगरसभाको निर्णय सदर गर्यो । नगरप्रमुख भीमबहादुर देउवाले भने, विवाद साम्य भएर वडा कार्यालयसमेत बनिसक्यो, अब यो ठूलो विषय रहेन । सात प्रदेशमा महानगरको संख्या ६, उपमहानगरपालिका ११, नगरपालिका २ सय ७६ र गाउँपालिका ४ सय ६० छन् भने देशभरिमा वडाको संख्या ६ हजार ७ सय ४३ छ । निर्वाचन आयोगका अनुसार देशभरिमा महिला वडाध्यक्षको संख्या ५३ छ । प्रदेश १ का १२ वडामा मात्रै महिला वडाध्यक्ष छन् भने प्रदेश २ मा नौ जना छन् । प्रदेश ३ मा ६, गण्डकीमा १३, प्रदेश ५ मा ६, कर्णालीमा तीन र सुदूरपश्चिम प्रदेशमा चार जना महिला वडाध्यक्ष छन् । राष्ट्रिय मानवअधिकार आयोगकी सदस्य मोहना अन्सारीका भनाइमा महिला वडाध्यक्षले देशभरि नै विभेदको सामना गरिरहेका छन् । महिलालाई आर्थिक, सामाजिक कारणले अन्डरमाइन्ड गर्ने संस्कार छ, उनी भन्छिन्, पुरुष जनप्रतिनिधिलाई जति उनीहरूलाई विश्वास गरिँदैन । महिला जनप्रतिनिधि त्यसैको सिकार भइरहेका छन् ।"
सांसद साहलाई पक्रन अनुमति,"कपिलवस्तु (कास) कपिलवस्तु३ बाट निर्वाचित संघीय सांसद अभिषेकप्रताप साहलाई पक्राउ गरेर अनुसन्धान गर्न जिल्ला अदालतले अनुमति दिएको छ । यससँगै साहलाई पक्राउ गरेर ज्यान मार्ने उद्योगमा अनुसन्धान गर्न प्रहरीलाई बाटो खुलेको छ । कृष्णनगरका श्याम मिश्राले साह विरुद्ध ज्यान मार्ने उद्योगमा इलाका प्रहरीमा जाहेरी दिएका थिए । घटनाको १२ दिनपछि बिहीबार अबेर मुद्दा दर्ता भएको थियो । मिश्राले साहसँगै उनका सवारी चालक सोनु कहार भनिने शशि कश्यपविरुद्ध पनि जाहेरी दिएका थिए । अदालतले कहारलाई पनि पक्राउ गर्न अनुमति दिएको छ । साह कांग्रेसबाट निर्वाचित सांसद हुन् । उनी त्यसअघि संघीय समाजवादी फोरम नेपालबाट दुई पटक सभासद भएका थिए । प्रमुख नायब उपरीक्षक सुनील मल्लले संघीय सांसद भएकाले संसद्लाई जानकारी दिने प्रक्रिया बुझिरहेको बताए । मिश्राका अनुसार गत पुस ५ मा सांसद साहले घरमा काम छ भनेर उनलाई बोलाएका थिए । त्यसपछि साह र उनका चालकले कुटपिट गरेका थिए । चालक फरार छन् । मिश्राले शरीर बन्धक बनाएर ज्यान मार्ने उद्योग र डाँका गरेको भनी जाहेरी दिएका थिए । प्रहरीले दर्ता गर्न नमानेपछि यहाँका नेकपानिकट नेताले दबाब दिएका थिए । गृहमन्त्री रामबहादुर थापालाई समेत भेटेका थिए ।साहले मिश्राले आरोप निराधार र राजनीतिक चरित्र हत्या गर्ने उद्देश्यले प्रेरित भएको बताएका छन् । घटनामा मेरो संलग्नता छैन, उनले भने, मेरो लोकप्रियता देखर षड्यन्त्र गरेका हुन् ।"
बाघ बूढाको पासोमा चितुवा,"(तनहुँ)  शिरमा भादगाउँले टोपी । टिसर्टमाथि इस्टकोट, कम्मरमा कछाड । ७७ वर्षीय उनलाई चितुवाको प्रसंग आएपछि जिउमा जोस भरिन्छ । जिल्लामा चितुवाले आतंक मच्चाएका बेला उनी भने पाँच दशकअघिको घटना सम्झिरहेका छन् । जतिबेला उनले पहाडमा बाघ भनिने चितुवालाई थुनेका थिए ।त्यतिबेला बनेको उनको परिचय अहिले पनि कायम छ । यतिबेला गाउँमा उनी हरिभक्त ढकालभन्दा बाघ समात्ने बुढा का रूपमा परिचित छन् । गाउँमा चितुवाको आतंक रोक्ने प्रयासमा उनको त्यही पुरानो सीपले काम गर्यो । अनि उनी झन् चिनिए बाघ समात्ने बुढा ।भानु नगरपालिका२ फुस्रेटारका ढकालको परिचय सहजै फेरिएको भने होइन । दुई वर्षयता भानु नगरका १, २, ३ र ४ नम्बर वडामा चितुवाले बालबालिकालाई आक्रमण गरी ज्यानै लिन थालेपछि स्थानीय आतंकित थिए । प्रशासन, सुरक्षा निकाय, वन कार्यालय, नगरपालिका र सामुदायिक वनलगायतले पहल गरे पनि नरभक्षी बनेको चितुवा नियन्त्रणमा लिन सकेका थिएनन् । खेल्दै गरेका बालबालिकालाई घरघरमै आई चितुवाले आक्रमण गरी ज्यानै लिन थालेपछि साँझ नपर्दै गाउँ सुनसान हुन थाले । विभिन्न सामुदायिक वनमा थापिएको परम्परागत खोर (पासो) मा ६ चितुवा परेपछि अहिले त्रास हट्दै गएको छ । चितुवा पसेपछि समातिएका केही खोर ढकाल आफैंले बनाएका हुन् भने र केही भने उनैले सिकाएका अन्य स्थानीयले । चितुवा आतंक नियन्त्रणका लागि अपनाइएको वन डिभिजनको विकल्पले सफलता नमिलेपछि अगाडि आएको थियो परम्परात काठको खोरमा पासो थाप्ने काम । जोकोहीले सहजै यो काठको खोर बनाउने अवस्था पनि थिएन । बाघ समात्ने ढकालले खोर बनाउन सिकाए । ०२३ सालमा ढकाल साविक भानु४ मा बस्थे । २४ वर्षको उमेरमा उनले पहिलो पटक काठको त्यस्तो खोर बनाएका थिए । त्यो बेला उनले बनाएको खोरमा चितुवा परेको थियो । ढकालका अनुसार त्यो बेला पनि चितुवाको आक्रमणबाट दुई बालबालिकाले ज्यान गुमाएका थिए । आफ्नोलगायत गाउँलेको घरगोठमा पालेको गाई, बाख्रा मारेर चितुवाले सताएपछि ढकालले खोर बनाएका थिए । खोरमा थापेको पासोमा परेको चितुवालाई मारेपछि गाउँमा आतंक कम भएको थियो ।ठिटो एक्लै हँसिया र बन्चरो लिएर जंगलमा खोर बनाउँछु भनेर हिँडेको देखेर बूढापाका मद्दत गर्न आएका थिए, उनी भन्छन्, माघमा बनाएको काठको खोर फागुनको १२ गते पोथी चितुवा परेको थियो । त्यसलाई मारेपछि चितुवाले दुःख दिन छाडेको थियो । ०७४ साल फागुन १ देखि फेरि गाउँमा चितुवाले आतंक मच्चाएर बालबालिकाको ज्यानै लिन थालेपछि ०७५ माघमा फलामको खोर बनाएर पासो थापिएको थियो । तर, फलामको खोरमा चितुवा फसेन । त्यसपछि गाउँलेले जानेकै सीपमा आधारित काठको परम्परागत खोर बनाउने सल्लाह भयो । गाउँलेले ढकाललाई अघि सारेका थिए । चितुवा चलाख हुन्छ खोरमा पार्नु सजिलो होइन, उनी भन्छन्, आफूले जानेको तरिकाको खोर बनाइयो । भटाभट परे, आतंक घट्यो, यही आनन्द हो । उनले बनाएका चार खोरमध्ये तीनमा दुईवटा पोथी र एउटा भाले चितुवा परे । उनले सिकाएर गाउँलेले बनाएका अरू तीन खोरमा पनि तीन चितुवा समातिए । परम्परागत खोर बनाएका ढकाललाई डिभिजन वन कार्यालयले ६० हजार रुपैयाँ ज्याला दिएको छ । मानिसलाई आक्रमण गरी आतंकित बनाएको चितुवा खोरमा पारेर नियन्त्रणमा लिएपछि जीवितै अन्यत्र स्थानान्तरण गरिएको डिभिजन प्रमुख केदार बरालले बताए । खोर बनाई चितुवा समात्न योगदान गर्ने ढकालसँगै भानु३ का मनबहादुर राना, हिराबहादुर आले र भानु२ का दसबहादुर कुमाललाई नगरपालिका र डिभिजन वन कार्यालयले दोसल्ला, प्रमाणपत्र र जनही २५ सय रुपैयाँ नगद पुरस्कार दिएर सम्मान गरेका हुन् । भानुमा ५ हजार ७ सय ७७ हेक्टर क्षेत्रफलमा ९६ सामुदायिक वन छन् । यी वनसँग जोडिएका पातला बस्ती छन् । चितुवा प्रभावित वडाका नौ सामुदायिक वनमा नौवटा परम्परागत काठको खोर बनाएर पासो थापिएको छ । नियन्त्रणमा आएकामध्ये एउटा पोथी चितुवाले नै मान्छेलाई आक्रमण गरेको आशंका गरिए पनि पुष्टि हुन सकेको छैन ।"
खैरहनीलाई हात्तीपोलो उपाधि,(चितवन)  हात्ती महोत्सवमा भएको हात्तीपोलोको उपाधि खैरहनी नगरपालिकाले जितेको छ । शुक्रबार फाइनलमा खैरहनीले रत्ननगर नगरपालिकालाई १० गोलले पराजित गरेको हो । छावा फुटबलमा चितवन उद्योग संघ टिम विजयी भएको छ । संघले टानलाई २१ गोलले हरायो । पुस १० बाट सुरु हात्ती महोत्सव पनि शुक्रबारै सकिएको छ ।क्षेत्रीय होटल संघ चितवन सौराहाले सन् २००४ देखि हात्ती महोत्सव गर्दै आएको छ । २०१६ यता महोत्सवमा हात्तीपोलो खेल सुरुआत भएको हो । हात्तीपोलो चितवनमा सन् १९८२ देखि नै खेल्न थालिएको थियो । तर हात्तीपोलोको आयोजक टाइगर टप्सले जनावरलाई दुःख हुने भन्दै हात्तीपोलो र हात्ती सफारीसमेत बन्द गरेको छ ।हात्तीपोलो आयोजना र प्रायोजन पनि नगर्न पशुकल्याण क्षेत्रमा क्रियाशील अन्तर्राष्ट्रिय संस्था पेटाले अनुरोध गर्दै आएको छ । त्यसअनुसार यो पटक हात्ती महोत्सवमा प्रयोजकहरू जुट्न सकेन । तर आयोजकले पूर्वी चितवनका चार नगरपालिकालाई सहभागी बनाएर हात्तीपोलो सम्पन्न गरेको हो । कालिका र राप्ती नगरपालिका पोलोको पहिलो चरणबाट बाहिरिएका थिए । छावा फुटबलमा पनि चार टिम सहभागी थिए । नाटा र भियना वर्ड मुम्बई टिम पहिलो चरणबाट बाहिरिएका थिए ।
तारो खेलमा म्याग्दी विजयी,"(बागलुङ)  बागलुङमा जारी छैठौ बागलुङ महोत्सवमा भएको तारो हान्ने खेल प्रतियोगिता म्याग्दीको मंगला आर्चरी क्लबले जितेको छ । क्लबले सर्वाधिक अंक बटुल्दै विजेता बनेको हो । तारो खेल मगर र छन्त्याल समुदायमा बढी खेलिन्छ । शनिबारदेखि भएको खेलमा ९ टिमका ४५ खेलाडी सहभागी थिए । बागलुङसहित म्याग्दी, मुस्ताङ र पोखराका खेलाडी प्रतिस्पर्धी थिए । म्याग्दीकै रिभरसाइड आर्चरी क्लब दोस्रो र म्याग्दी पोखरा समाज पोखरा तेस्रो भए । विजेता टिमले ४५ हजार, उपविजेताले २५ हजार र तेस्रो हुने टिमले १५ हजार रुपैयाँ पुरस्कार पाए । गलकोटस्थित रुस्टी युवा क्लबका दुर्गाबहादुर घर्ती ६ खोल हानेर सर्वोकृष्ट घोषित भए ।"
छैटौं सगरमाथा कराते हुने,"काठमाडौं (कास) नेपाल सितोरियो कराते संघ शाखा डोजो नक्सालले २१ औं वार्षिकोत्सवका अवसरमा छैटौं सगरमाथा आमन्त्रित कराते प्रतियोगिता पुस २७ देखि गर्ने भएको छ । प्रतियोगितामा नेपालसहित भारत, बंगलादेश, पाकिस्तान, श्रीलंका र भुटानका करिब २ हजार खेलाडीको सहभागिता रहने जनाइएको छ । जुनियर, सिनियर, क्याडेटमा गरी ३७ स्वर्ण पदकनिम्ति प्रतिस्पर्धा हुने संयोजक एवं शाखा डोजो नक्सालका प्रमुख प्रशिक्षक गजेन्द्रबहादुर खपांगीले बताएका छन् । शाखा डोजो नक्सालले यसअघि विभिन्न २० प्रतियोगिता सम्पन्न गरिसकेको छ ।"
वर्षाका कारण समान अंक,"(इटहरी)  इनरुवामा भइरहेको दोस्रो मनमोहन स्मृति लिग (एमएमएल) क्रिकेटअन्तर्गत शुक्रबारको खेल रद्द भएको छ । खेल रद्द भएपछि प्रदेश ३ र प्रदेश ५ ले समान १ अंक बाँडेका छन् । दोस्रो इनिङ्स सुरु भएपछि परेको पानीले मैदान भिजेपछि खेल रद्द भएको हो । १ सय ९० रनको लक्ष्य पछ्याएको प्रदेश ५ ले २१ ओभर खेल्दै गर्दा पानी पर्न सुरु भएपछि खेल रोकिएको थियो । खेल स्थगित हुनुअघि प्रदेश ५ ले १ विकेट गुमाई ९ रन जोडेको थियो । शुक्रबार जित निकाल्न सकेको भए प्रदेश ५ को अगाडिको यात्रा तय हुने झिनो सम्भावना रहन्थ्यो । यद्यपि वर्षाको कारण खेल रोकिनु टोलीका लागि दुर्भाग्य बन्ययो । उद्घाटन खेलमा पराजित भएकाले प्रदेश ५ बाहिरिने लगभग निश्चित भएको छ । टस जितेर ब्याटिङ रोजेको प्रदेश ३ ले ४५२ ओभरमा सबै विकेट गुमाई १ सय ७९ रन जोडेको थियो । प्रदेश ३ का सुवास खकुरेलले सर्वाधिक ४२ रन बनाए । आदिल खानले २६, रित गौतमले २२, प्रतिश जिसीले १८, सोनु तामाङले १५ र रामनरेश गिरीले १७ रन जोडेका थिए । बलिङतर्फ प्रदेश ५ का विशालविक्रम केसी एक्लैले ५ विकेट लिएका थिए । उनी खेलको म्यान अफ द म्याच घोषित हुँदै ३ हजार ५ सय रुपैयाँ जित्न सफल भए । शनिबार प्रदेश १ र प्रदेश ३ बीच प्रतिस्पर्धा हुनेछ । विजेताले सेमिफाइनलमा स्थान सुरक्षित गर्नेछ ।"
राष्ट्रिय घोडचढी पुस २५ मा,"काठमाडौं (कास) नेपाल घोडचढी संघको आयोजनामा छैटौं राष्ट्रिय घोडचढी प्रतियोगिता पुस २५ देखि हुने भएको छ । प्रतियोगितामा टेन्ट पेगिङ, शो जम्प र हाइजम्पमा प्रतिस्पर्धा हुने शुक्रबार पत्रकार सम्मेलनमा आयोजक संघका अध्यक्ष रवि राजकर्णिकारले बताए । २० पुरुष र ६ महिला राइडर एकदिने प्रतियोगितामा प्रतिस्पर्धा गर्नेछन् । महिला खेलाडीको भने प्रतिस्पर्धा नभई प्रोत्साहनका लागि राखिएको आयोजकले जनाएको छ ।पुरुषतर्फ तीनै विधामा शीर्ष तीन स्थान हात पार्ने खेलाडीको पुरस्कार राशि समान राखिएको छ । विजेताले २० हजार, उपविजेताले १५ हजार र तेस्रो हुनेले १० हजार रुपैयाँ पाउने छन् । महिलामा सहभागी सबैलाई जनही ५ हजार प्रदान गरिने छ ।अध्यक्ष राजकर्णिकारले संघलाई अन्तर्राष्ट्रिय मान्यताका लागि पहल भइरहेको र यस वर्षसम्म मान्यता पाउने जनाए । उनले नेपाल ओलम्पिक कमिटीमा पनि आबद्धता लिने प्रयास भइरहेको बताए ।घोडचढी संघले तीन फरक संस्थासँग शुक्रबारै प्रायोजन सम्झौता गरेको छ । संघका अध्यक्ष राजकर्णिकार, टीभीएसका सेल्स एन्ड विजनेस डेभलपमेन्टका प्रबन्ध निर्देशक दीपकप्रसाद रौनियार, कतार एयरवेजका सेल्स म्यानेजर सारिका बोगटी र मित्सुविसी तथा लिओन मोर्टसका प्रतिनिधि निभा सिंहले सम्झौतापत्रमा हस्ताक्षर गरेका थिए । प्रायोजनवापत कतार एयरले नेपालदेखि जुनसुकै देशका लागि आतेजाते २ थान हवाई टिकट दिनेछ । बाँकी दुई संस्थाले २२ लाख प्रायोजन गर्ने जनाइएको छ ।"
आर्मी महिला फुटबल च्याम्पियन,"(धनकुटा)  त्रिभुवन आर्मी क्लबले सशस्त्र प्रहरीको एपीएफ क्लबलाई टाइब्रेकरमा हराएर सहिद रिदामाहाङरामलिहाङ महिला गोल्डकप फुटबल प्रतियोगिताको उपाधि जितेको छ । किरात आठपहरिया समाजको आयोजनामा तल्लो टुँडिखेलमा शुक्रबार सम्पन्न प्रतियोगिताको फाइनलमा आर्मी पेनाल्टी शुटआउटमा ३१ ले विजयी भयो । आर्मीले पाँच वर्षपछि एपीएफलाई हराएर उपाधि जितेको हो । वर्षाका कारण प्रभावित खेल निर्धारित समयमा गोलरहित बराबरीमा सकिएको थियो । पेनाल्टी शुटआउटमा आर्मीका रश्मिकुमारी घिसिङ, पूजा राना मगर र निशा बोहराले गोल गरे । एपीएफबाट मञ्जु दोङले मात्र गोल गरिन् । एपीएफका प्रभावशाली खेलाडी सावित्रा भण्डारी र गीता रानाको प्रहार बाहिरियो भने अनिता बस्नेतको प्रहार पोलमा लागेर फर्किएको थियो । पहिलो हाफमा एपीएफले अधिकांस समय बल कब्जा गरे पनि गोल गर्न चुक्यो । दोस्रो हाफपछि भने आर्मीले विपक्षीलाई दबाबमा राख्यो । पटकपटक आर्मी र एपीएफले गोल गर्ने मौका खेर फाले । विजेता आर्मीमा प्रशिक्षक चक्र तामाङले खेलाडीको लगनशीलताका कारण उपाधि जित्न सहज भएको बताए । उनले २०७१ सालपछि पहिलो पटक एपीएफलाई पराजित गर्न सक्नु आफ्नो टिमको सफलता भएका बताए । एपीएफका प्रशिक्षक जनक सिंहले खेलमा वर्षाका कारण मात्र पराजित हुनुपरेको भन्दै आफ्नो टिम पहिलेकै अवस्थामा बलिलो रहेको दाबी गरे । आर्मीले २ लाखसहित ट्रंफी जित्यो भने उपविजेता एपीएफले १ लाख पुरस्कार पायो । फाइनल वुमन अफ द म्याच आर्मीकी पूजा राना मगर घोषित भइन् । एपीएफकी सावित्रा भण्डारी सर्वोकृष्ट खेलाडी भइन् । फरवार्डमा आर्मीकी रश्मिकुमारी घिसिङ, मिडफिल्डरमा एपीएफकी रेनुका नगरकोटे, डिफेन्समा एपीएफकी गीता राना, गोलकिपरमा आर्मीकी अञ्जना रानामगर, सर्वाधिक गोलकर्तामा आर्मीकी शर्मिला थापा मगर र उदीयमान खेलाडीमा आयोजक धनकुटाकी सुस्मिता राई उत्कृष्ट घोषित भए । प्रशिक्षकमा आर्मीका चक्र तामाङ उत्कृष्ट भए । विजेतालाई धनकुटा नगरपालिका प्रमुख चिन्तन तामाङ, उपप्रमुख शकुन्तला बस्नेतलगायतले पुरस्कार तथा ट्रफी प्रदान गरे । पुस १३ देखि भएको प्रतियोगितामा तीन विभागीयसहित ८ टोलीको सहभागिता थियो ।"
आकारमा आउँदै रंगशाला,"(चितवन)  पूर्वपश्चिम राजमार्गअन्तर्गत चितवनको चौबीसकोठीबाट १० किलोमिटर पश्चिममा रामपुर बजार आउँछ । बजारबाट दाहिने मोडिएपछि डेढ किलोमिटर छेउ एउटा ठूलो भूभागलाई नीलो टिनले घेराबन्दी गरिएको छ । त्यसभित्र ३ सय १३ जना कामदार अत्याधुनिक सुविधासम्पन्न अन्तर्राष्ट्रिय क्रिकेट रंगशालासहित खेलपरिसर निर्माणमा तल्लीन छन् ।उनीहरूको खटनपटनमा हास्य कलाकार तथा धुर्मुससुन्तली फाउन्डेसनका अध्यक्ष सीताराम कट्टेल (धुर्मुस) आफै हुन्छन् । फाउन्डेसनले जनस्तरबाट सहयोग संकलन गरी निर्माण गर्ने आँट गरेको करिब ३ अर्बको यो प्रस्तावित गौतम बुद्ध अन्तर्राष्ट्रिय क्रिकेट रंगशाला परियोजनाका कारण भरतपुर महानगरपालिका वडा १६ मा पर्ने यो क्षेत्र पर्यटकीय स्थलजस्तो बनेको छ ।भित्र प्रवेश गरेलगत्तै बायाँपट्टि नमूना मैदान बनाइएको छ । कामचलाउ पिच बनेको छ । मैदानमा दुबो छैन । यहाँ च्यारिटी खेलको आयोजना गर्न सकिन्छ । यसले क्रिकेट माहोल बढाइरहेको छ भने मैदानको भाडा रंगशाला निर्माणका लागि संकलन हुनेछ । एउटा खेलका लागि १५ हजार सहयोग निर्धारण गरिएको छ । प्रवेशद्वारको दायाँपट्टि गोदाम घर, खाजाघर, अस्थायी प्रहरी पोस्ट, स्वास्थ्य केन्द्रलगायत छन् । कामदारलाई खानाको व्यवस्था त्यही खाजाघरमा हुन्छ । रंगशाला अवलोकनका लागि जानेहरूले पनि खाजानास्ता गर्न पाउने सुविधा छ । त्यसको नाफा रंगशाला निर्माणमै खर्च गरिनेछ । निर्माणस्थलको सुरक्षाका लागि २४ घण्टा प्रहरी तैनाथ हुन्छन् । कामदार बिमारी भएमा चिकित्सकसहितको उपचारकक्ष निर्माणस्थलमै छ । नमुना मैदानसँगै दक्षिणतर्फ मुख्य रंगशाला हुनेछ । गहिरो स्थान (घोल) रहेकाले यहाँ पानीले काममा केही समस्या पारेको छ । मैदानमा पिच निर्माण र परिधिबाहिर ड्रेन निर्माण भइरहेको छ । ७७ वटा प्रारम्भिक पिल्लरका लागि फाउन्डेसन सकिन लागेको छ । मैदानमा बन्ने सातवटा पिचका लागि करिब डेढ मिटर खाल्डोबाट ढुंगाको सोलिङ लगाउन सुरु भएको छ । त्यसमाथि गिट्टीबालुवा र तनहुँको जामुनेबाट ल्याइएको कालोमाटो प्रयोग हुनेछ । पिच निर्माणमा नेपालका वरिष्ठ क्युरेटर कोमल पाण्डेले सुपरिवेक्षण गरिरहेका छन् । अस्वस्थताका कारण काठमाडौं फर्किएका पाण्डेको अनुपस्थितिमा सिसन मण्डलले पिच निर्माणको नेतृत्व गरिरहेका छन् । केही दिनमा विदेशी विज्ञको उपस्थितिमा पिचको काम सम्पन्न गरिने फाउन्डेसनका अध्यक्ष कट्टेलले जानकारी दिए । मुख्य रंगशालाको दक्षिणपट्टि बुलडोजर प्रयोग गरी जमिन सम्याइँदै छ । त्यहाँ पश्चिमपट्टि फुटबल मैदान र पूर्वपट्टि बहुउद्देश्यीय कभर्डहल बन्नेछन् । रंगशालाका लागि आवश्यक दुबो पनि उमारिइसकिएको छ । सम्बन्धित कामका प्राविधिक र सुपरभाइजरहरू साइकलबाटै यताउता गरिरहन्छन् । निर्माणमा नेपाली श्रमिकहरूकै प्रयोग गरिएको छ । सम्पूर्ण किसिमले व्यवस्थित निर्माण कार्यको नमुना त्यहाँ देख्न पाइन्छ । कट्टेलको भनाइ मान्ने हो भने रंगशालाको काम अवलोकन गर्न ७७ जिल्लाका मानिसहरू आउन थालेका छन् । दैनिक २ देखि ३ सय जनासम्मले निर्माणस्थल अवलोकन गर्ने गरेका छन् । कतिपयले आफूले सकेको आर्थिक सहयोग हस्तान्तरण गर्छन् । उनको अधिकांश समय व्यक्तिगत र सामूहिक भेटघाट अनि सहयोग दिन आएकाहरूलाई रंगशालाको महत्त्व र निर्माण प्रक्रियाबारे बेलीविस्तार लगाउँदैमा बित्छ । सबैले भेटेर शुभकामना दिनुहुन्छ । कतिपयले मन ठूलो पारेर आर्थिक सहयोग पनि गर्नुहुन्छ, डेढ महिनायता निर्माण क्षेत्रमै खटिरहेका उनले भने, हामीले जनस्तरबाटै बनाउने आँट गरिसकेपछि देशभरका दाजुभाइ दिदीबहिनीले हाम्रो प्रयासमा होस्टे गरिराख्नुभएको छ । हामीलाई सबैभन्दा ठूलो ऊर्जा नै यसैले दिएको छ ।रंगशाला निर्माणमा सबैको अपनत्व महसुस गराउने प्रयासमा विभिन्न नामका अभियान सञ्चालित छन् । ठूलो परियोजनाका लागि ससाना अभियानले राम्रो प्रभाव पार्न नसक्ने आलोचना नभएका होइनन् । रंगशाला निर्माणस्थलमा ठेलाको व्यापार, भ्यू टावर, निर्माणस्थल परिसरमा नमुना मैदान बनाएर च्यारिटी क्रिकेटलगायतका अभियान अहिले चलिरहेका छन् । फाउन्डेसनका अध्यक्ष कट्टेलले राम्रोसँग बुझेका छन् कि यस्ता अभियानले अर्बौंको परियोजनामा एकछेउ पनि हुन्न । यो सबै आफ्नोपन आभाष गराउने प्रयास हो ।निर्माणस्थलको मुख्य गेटको पूर्वपट्टि भ्यू टावर निर्माण भएको छ । टावरबाट निर्माण क्षेत्र अवलोकन गर्न सकिन्छ । टावरबाट अवलोकन गर्न २० रुपैयाँ तिर्नुपर्छ । भ्यू टावरको फेदैमा एउटा ठेला छ । ठेलामा मौसमी फलफूल (हाल सुन्तला, बदाम) पानीलगायत खुद्रा सामान बिक्री हुन्छ । भ्यू टावरबाट दैनिक ५७ हजार संकलन हुने गरेको छ । ठेलाबाट खर्च कटाएर दैनिक ३४ हजार आम्दानी हुँदोरहेछ । ठेला चाहिँ रंगशाला निर्माण अभियानमा सुरुदेखि नै हामीसँगै रहनुभएका अर्जुन भुसालले राख्नुभएको हो । खर्च कटाएर सबै आम्दानी फाउन्डेसनलाई नै आउँछ, कट्टेलले भने, मलाई राम्रोसँग थाहा छ कि ठेलापसलले रंगशाला बन्ने होइन । सबैले अपनत्व लिउन् भनेर त्यसो गरिएको हो । अर्को कुरा यो पसल यहाँको आवश्यकता पनि हो । किनभने यहा ७७ जिल्लाबाटै मानिसहहरू आउनुहुन्छ । भोकाउनुहुन्छ, तिर्खाउनुहुन्छ यसले आँत भर्ने काम गर्छ । दिनको ३४ हजार रुपैयाँ संकलन हुँदा ४ जना कामदारको खर्च उठ्छ । यो बाध्यात्मक परिस्थिति पनि हो ।निर्माणस्थलको गेटबाट छिर्नेबित्तिकै एउटा सानो नमूना मैदान बनाइएको छ । एक महिनाअघि एउटा च्यारिटी खेलमार्फत त्यसको उद्घाटन गरिएको थियो । हामीले क्रिकेट रंगशालाको निर्माणस्थलमा नमुना मैदान बनाएर माहोल बनाउने प्रयास गरेका हौं । यसबाहेक मैदानका लागि १५ हजार भाडा निर्धारण गरेका छौं । यो रंगशाला निर्माणकै आर्थिक अभियानको एउटा पक्ष हो, कट्टेलले सुनाए । यसअघि तीन नमुना बस्ती निर्माण गरी चर्चा कमाएका धुर्मुससुन्तली फाउन्डेसनले सुरुदेखि नै रंगशाला निर्माणमा जनस्तरको साथ अपेक्षित रहेको बताउँदै आएको छ । फाउन्डेसनले निर्माणाधीन गौतमबुद्ध अन्तर्राष्ट्रिय रंगशालाका लागि श्रम सहयोगको अभ्यास थालनी पनि गरेको छ । फाउन्डेसनको अपिलमा अहिले पनि केही समूहले श्रमदान गरिरहेका छन् । यहाँ बसेरै लामो समयदेखि निःशुल्क काम गरिरहनुभएका ४५ जना हुनुहुन्छ । अरूहरू समूहसमूहमा आउनुहुन्छ । एक दिन काम गरेर फर्कनुहुन्छ, उनले भने ।कट्टेलले भनेका छन् कि देशभरका सबैले आआफ्नो स्थानमा सहयोगको प्रयास गर्ने हो भने ३ अर्ब रकम ठूलो होइन । हामीले ठूलो रकमको डर फैलाएका छौं तर देशभरका सबैले आफ्नो दायित्वबोध गर्ने हो भने यो ठूलो रकम होइन । हाम्रो रंगशालामा ७७ कक्ष हुनेछन्, त्यहीअनुसार प्रारम्भिक पिल्लरहरू छन्, कक्षको माथि ७७ कमलको फूलको पत्ता आकार हुनेछ । हरेक जिल्लाले एउटाएउटा कक्ष बनाउने जिम्मा लिउँ, रंगशाला बनिहाल्छ, उनले थपे, म सबै नेपालीलाई भन्न चाहन्छु कि आफूसँग जे छ त्यही योगदान गर्नुस् । खाद्य सामग्री दिनुस्, निर्माण सामग्री दिनुस् । केही दिन नसक्नेले आउनुस् सँगै मिलेर केही समय काम गरौं । राज्यको प्रतिष्ठासँग जोडिएको परियोजना मिलेर सफल पारौं ।अन्तर्राष्ट्रियस्तरको २५ हजार दर्शक क्षमताको क्रिकेट रंगशालाको अतिरिक्त यो परिसरभित्र दुईवटा अत्याधुनिक क्रिकेट अभ्यास मैदान, फुटबल मैदान, बहुउद्देश्यीय कभर्डहल, पौडी पोखरी, ब्याडमिन्टन, टेनिस कोर्ट पनि बन्नेछन् । क्रिकेट रंगशालाको परिधि ४ सय ७१ मिटरको छ । केन्द्र भागबाट ७५ मिटरको हुनेछ । रंगशालामा सातवटा पिच बन्नेछन् । यहाँ अहिले पिच निर्माण भइरहेको छ । रंगशालाको ड्रेन निर्माण तथा प्रारम्भिक पिल्लरका लागि फाउन्डेसन हुँदै छ ।कृषि तथा वन विश्वविद्यालयले २० विघा ६ कट्ठा क्षेत्रफल जग्गा फाउन्डेसनलाई उपलब्ध गराएपछि माघ १६ मा काठमाडौंमा रंगशाला निर्माणको घोषणा भएको थियो । त्यसको चार दिनपछि काम सुरु भयो । जेठ १५ मा केही स्थानीय आक्रमणमा उत्रिएपछि ठप्प भएको काम ३ महिनापछि भदौदेखि सुरु भएको हो । काँसघारी सम्याएर निर्माण कार्य सुरु भएको डेढ महिना भएको छ । क्रिकेट रंगशाला राष्ट्रिय आवश्यकता नै हो भन्ने बुझेर नमुना नेपाल निर्माणको महाअभियान थाँती राखी रंगशाला निर्माण सुरु गरेको फाउन्डेसनले अवरोधबीच आफ्नो अभियान स्थगित गर्न सकेन ।६ महिनाभित्र विस्तृत परियोजना प्रतिवेदन (डीपीआर) तयार गर्ने र त्यसको २ वर्षभित्र काम सम्पन्न गर्ने लक्ष्य लिइएको थियो । एक वर्ष बितिसकेको छ । असोजमा मात्र डीपीआर सार्वजनिक गरिएको थियो र मंसिरदेखि यहाँ युद्धस्तरमा काम सुरु भएको हो ।रंगशाला निर्माणको घोषणापछि क्रिएटिभ आर्किटेक्ट डिजाइन प्रालिले अन्तर्राष्ट्रिय कन्सल्टेन्सीसँगको सहकार्यमा डीपीआर तयार गर्नुअघि नै साइट अफिस, कम्पाउन्ड, गोदामघर, कामदार आवास र मैदानलाई आवश्यक दुबो पनि हुर्काइसकिएको थियो । यो सबै जेठ १५ भन्दा अगाडिका प्रगति हुन् ।हामीलाई प्राविधिक विषयमा काम गर्न निकै जटिल भएको थियो । दक्ष इन्जिनियर तथा विज्ञहरू सम्मिलित १७ जनाको प्राविधिक समिति छ । संसारभर रहेका नेपाली दक्ष जनशक्ति र विदेशीसँग समेत परामर्श गरी एउटा निष्कर्षमा पुग्न लाग्दा हामीमाथि ठूलो बज्रपात भयो । स्रोत व्यवस्थापनले मात्र हुने रहेनछ भन्ने बुझ्यौं । राजनीतिकरणको प्रयाससमेत गरियो, रंगशालामा अवरोध भएकोबारे कट्टेलले भने, यति ठूलो अभियानको सुरुआत भइसकेको अवस्थामा पछि हट्न पनि कठिन भयो । अन्ततः सम्पूर्ण सुरक्षाको प्रत्याभूति भएपछि हामीले भदौदेखि पुनः काम सुरु गरेका हौं ।उनको अर्को चिन्ता भनेको घोषणा भएको रकम उपलब्ध नहुँदा काममा बाधा हुन लागेको हो । कुराकानीको सुरुमै आर्थिक कारोबारबारे प्रश्न नसोध्न आग्रह गर्दै उनले भने, कति पैसा उठ्यो भनेर नसोध्नुस्, मैले एकाउन्टलाई सोधेको छैन । खर्च कति भयो भनेर पनि नसोध्नुस्, उधारोबाहेक केही छैन । यसबाट महाअभियानका सारथि आर्थिक संकटमा छन् भनेर बुझ्न कठिन छैन । तर, संकल्प उनले मर्न दिएका छैनन् । उनी भनिरहन्छन्, सुरु भइसक्यो । अब रंगशाला जसरी पनि बन्यो । मेरो मूल्य कति हो थाहा छैन, तर म आफू बेचिएर भए पनि रंगशाला बनाउँछु ।"
दशकभित्र फेरिएको फुटबल,"(लन्डन)  विश्व फुटबलको आधुनिक युग कहिले सुरु भयो भनेर ठ्याक्कै भन्न सकिन्छ । त्यो हो, सन् २०११ को जनवरी ९ । यो कहाँबाट सुरु भयो, त्यो पनि ठ्याक्कै भन्न सकिन्छ, रायन बाबेलको ट्वीटरबाट । त्यति बेला यी डच फरवार्ड लिभरपुलका लागि खेलिरहेका थिए । त्यही एक ट्वीटबाट विश्व फुटबल सधैंका लागि परिवर्तनबाट गुज्रियो । पुरानो ढाँचाको फुटबल एकैछिनमा नयाँ जस्तो भइदियो । त्यो दिन के भएको थियो, पहिले त्यसलाई सम्झौं । लिभरपुल एफए कपमा म्यानचेस्टर युनाइटेडसँग पराजित रह्यो । त्यतिबेला लिभरपुल प्रायः यस्ता खेलमा पराजित भइरहन्थ्यो । तर त्यो खेलमा रेफ्री होवार्ड वेबका निर्णय साह्रै विवादास्पद रहे । वेबले खेलको पहिलो मिनेटमै म्यानचेस्टरलाई पेनाल्टीको अवसर दिए । पछि लिभरपुलका कप्तान स्टेफन जेरार्डलाई रातो कार्ड देखाए । लिभरपुललाई वेबको निर्णय पटक्कै चित्त बुझेको थिएन । व्यवस्थापक रहेका केनी डग्लसले भनिहाले, पेनाल्टीको निर्णय त खाली जोक मात्र हो । बाबेलले आफ्नो रिस फरक तरिकाले पोखे । उनले आफ्नो ट्वीटरमा त्यस्तो तस्बिर पोस्ट गरे, जसमा वेबले म्यानचेस्टरको जर्सी लगाइरहेका थिए । हेर्दा यो सामान्य जस्तो हुनसक्छ, तर विश्व फुटबल फेरिएको त्यही बेलादेखि हो । वास्तवमै यो एक दशकमा विश्व फुटबल निकै तीव्र गतिमा परिवर्तन भएको छ । स्न २०१० मा जस्तो थियो, अब २०२० पुग्दा त्यस्तो रहेन । नोस्टालजिक हुने हो भने फुटबल कसरी फेरियो भने जति पनि लेख्न सकिन्छ ।यो दशक सुरु हुन्छ, विश्व फुटबलमा स्पेनको विश्वकप जितबाट । निकै लामो समयको व्यग्र प्रतीक्षा र लगातारको असफलतापछि स्पेनले ठूलो सफलता चुम्यो । त्यो पनि टिकीटाका शैलीको फुटबल मदतले । तर अहिले फुटबल निकै आक्रामक शैलीमा खेलिन्छ । जर्मनी र अर्जेन्टिनाका फुटबल स्कुलबाट निस्केका यी शैली खुबै द्वन्द्वमय छ । २०१० मा फुटबलमा सकेसम्म बल आफ्नो नियन्त्रणमा राख्ने रणनीति हुन्थ्यो, विपक्षी टिमलाई बल दिन नपाए राम्रो ।अनि यो दशक रह्यो, ठूल्ठूला क्लबको पनि । यी क्लब झन्झन् धनी हुँदै गए । तिनले केसम्म सोच्न थाले भने अब गरिब क्लब आवश्यक छनै । यो समयमा बार्सिलोना, रियल म्याड्रिड र बायर्न म्युनिखले प्रत्येक २२ वर्षको अन्तरमा युरोपेली च्याम्पियन्स लिग जित्यो । इंग्ल्यान्डलाई छाडेर युरोपमा अरू प्रमुख लिगमा लिग उपाधि जित्ने हक उनीहरूकै जस्तो मात्र देखियो । अयाक्स जस्तो समृद्ध इतिहास भएको क्लबलाई पनि च्याम्पियन्स लिगमा बाहिरिया टिम मान्न सुरु भयो ।त्यति मात्र होइन । यो दशक रह्यो, दुई ठूला सुपर स्टार खेलाडी पनि । ती तिनै थिए लियोनल मेसी र क्रिस्टियानो रोनाल्डो । पक्कै पनि यी खेलाडी समग्र विश्व फुटबल इतिहासकै अहिलेसम्मका सबैभन्दा राम्रा खेलाडीमध्येका हुन् । आखिरमा त्यो समय थियो, जतिबेला मेसीले १२ महिनामा ९१ गोल गरेका थिए । त्यस्ता दिन पनि रहे, जहाँ रोनाल्डोले प्रत्येक साता कुनै न कुनै नयाँ कीर्तिमान बनाउन सक्थे । यी दुईले वास्तवमै विश्व फुटबलको रूप फेरेको मान्न सकिन्छ ।अब मेसी र रोनाल्डो त्यो बिन्दुमा पुगेका छन्, जहाँ नयाँ पुस्ताका खेलाडीलाई पुग्न निकै गाह्रो हुनेछ । यस्तै यो दशकमा विश्व फुटबल विस्तारै विश्वकै सबैभन्दा धनाढ्यहरूको हातमा गयो । म्यानचेस्टर सिटी र पेरिस सेन्ट जर्मेन (पीएसजी) जस्ता दुई क्लब यस्ता भए, जुन कुनै देशका लागि कूटनीतिकको एउटा पक्ष रह्यो । सबैभन्दा रमाइलो त के भने अब खेलाडीलाई चिनियाँ सरकारले के सोच्छ र के गर्छ, त्यसमा पनि ध्यान दिनुपर्ने भएको छ ।यी रहे केही उल्लेखनीय परिवर्तन । तर विश्व फुटबललाई वास्तवमै परिवर्तन गरेको भने यही सामाजिक सञ्जालले पनि हो । सामाजिक सञ्जाल नहुँदो हो त विश्व फुटबल कस्तो हुँदो हो, कल्पना गर्न सकिन्न । बाबेलले गरेको त्यो ट्वीटपछि उनी कारबाहीमा परे, केही दिनको अन्तरमा । यसक्रममा उनी ट्वीटरमा केही लेखेवापत कारबाहीमा पर्ने पहिलो खेलाडी बने । अहिले यही ट्वीटर र अरू सामाजिक सञ्जाल क्लब र खेलाडीका लागि आम्दानीको राम्रो स्रोत बनेको छ ।बाबेलकै प्रसंगमा इंग्लिस एफएले भनेको थियो, ट्वीटरमा लेखेको पनि कुनै ठूलो मिडियालाई अन्तर्वार्ता दिएजस्तै हो । त्यसको ९ वर्षपछि अब क्लबले आफ्ना समर्थकसँग दोहोरो कुराकानी गर्ने माध्यम नै भएको छ, यिनै सामाजिक सञ्जाल । खेलाडी समर्थकसँग सम्पर्कमा रहने यसैबाट हो । तर अहिले यही सामाजिक सञ्जाल गलत समाचारको स्रोत पनि भएको छ । यसैले दुई पक्षबीच घृणा फैलाउने र शत्रुको व्यवहार गर्ने माध्यमपनि भएको छ ।सन् २०२० को सुरुसँग फेरि पनि विश्व फुटबलमा परिर्वतन आउने छ । नयाँ पुस्ताका खेलाडीले मेसी र रोनाल्डोलाई उछिन्ने प्रयास गर्नेछन् । क्लब र देशको फुटबल समीकरण पनि फेरिनेछ । र, यी सबै देखिने त्यही सामाजिक सञ्जालमै त हो । २०१० पछिको फुटबलले दिएको सबैभन्दा ठूलो योगदान यही हो । दिन सम्झौं, २०११ को जनवरी ९ । र, बाबेलले पोस्ट गरेको त्यो तस्बिर, जसमा वेब म्यानचेस्टर जर्सीमा छन् । सबै परिवर्तन यही बाबेलको एक ट्वीटबाट भएको थियो । न्युयोर्क टाइम्स"
हिउँचिहानको अभिलाषा !,डा हर्क गुरूङले हातले कोरेको नक्शा । यस नक्सामा १८ औं शताब्दीको नेपाल र गोरखाली राज्य विस्तारलाई देखाइएको छ ।
हिजो पनि छापिएका थिए खराब किताब,"पछिल्लो समय तपाईंलाई मन परेका या जङ चलेका पुस्तक कुनकुन हुन् ?कम्युनिस्ट घोषणापत्रदेखि मार्क्सवादका आधारभूत पुस्तकहरू फेरि एकपटक पढ्ने अभियानमा छौँ । त्यसलाई सघाउने वा सेरोफेरोका नयाँ किताबहरू पनि यसै अभियानसँग गाँसिएका छन् । यसबीच नेपालमा आएका नयाँ आख्यान र गैरआख्यानमा लेखकका आफ्नै निजत्वको सीमालाई नाघ्ने गरी लेखिएको देख्दिनँ । सञ्जीव उप्रेतीको हंस उपन्यासचाहिँ उनको अघिल्लो रचनाभन्दा पृथक् आयामको पाउँछु । समाजशास्त्र, विज्ञान, शिक्षाशास्त्र, राजनीति आदि विषयमा जर्नल र पत्रिकाका सरदर रचनाबाहेक डिस्कोर्स नै बदल्ने गरी नयाँ बहस सुरु भएको देख्दिनँ । तथापि नयाँ लेखकहरू फटाफट आइरहेका छन्, त्यो भने वर्तमानको राम्रो पक्ष हो ।आफ्नो संकलनबाट दोहोर्याइरहने रचनाहरू कुनकुन हुन् ?म्याक्सिम गोर्कीको कथा बूढी इजरगिल, हावर्ड फास्टको उपन्यास माई ग्लोरियस ब्रदर्स, चेखबका केही कथा । नेपालका रचनाहरू पनि केही दोहोर्याउँछु । तर, खासमा दोहोर्याइरहने बानी नै चाहिँ छैन ।यहाँ हप्तैपिच्छे पुस्तक विमोचनसहितको हल्लाखल्ला हुन्छ तर वर्षका उत्कृष्ट पाँच पुस्तकको सूची बनाउनै पनि सकस हुन्छ । यस्तो किन हुन्छ ?यसका कारण खोतल्न जरामै पुग्नुपर्ला । मेरो विचारमा जति धेरै अनुसन्धान गर्ने समाज भयो, लेखन उत्ति खारिएर आउँछ । तर, हाम्रो ऐतिहासिकतालाई हेर्दा निश्चित मान्छेहरूले मात्रै शब्दकर्म गर्ने समाज थियो । लेखक पनि अत्यन्तै थोरै जनसंख्याबीचबाट आउने भएकाले मात्रा कम हुने नै भयो । अनुपातमा गुणात्मकता पनि स्वतः कम भयो । कुनै बेला निश्चित जातिको मात्रै पठनपाठनमा कब्जा थियो, त्यो सीमाचाहिँ भत्किँदै गएको छ । विशेषतः ००७ सालपछि दलित र गैरहिन्दुले पनि सार्वजनिक शिक्षामा जान पाइने भएपछि मात्र जनजाति र दलितबाट पनि लेखकहरू आउन थाले, जसले लेखनमा विविधतासमेत ल्याउन सुरु त गर्यो तर त्यसको गति तीव्र छैन ।नेपालका विश्वविद्यालय र सरकारले अवलम्बन गरेको शिक्षाको ढाँचा नेपाली समाजको विशेषताअनुकूलको छैन । परम्परागत ढाँचाले किताब वा अक्षरबाहेकलाई शिक्षा नै मानेन । लेखपढ गर्ने मान्छेलाई मात्रै शिक्षित मानियो । जीवनका असीनब्बे प्रतिशत भौतिक आवश्यकता परिपूर्तिका खातिर सिर्जना गर्न सक्नेलाई अशिक्षित ठान्ने शासक विचार रह्यो । यस्तो विचारको जगलाई भत्काउने गरी हाम्रो शिक्षा आएन । त्यसमाथि हाम्रो समाजलाई प्रयोगशाला बनाउन युरोपेलीअमेरिकीले विकास गरेको शिक्षा लादियो । यसले हाम्रो मौलिक चिन्तन पद्धतिलाई मार्न सुरु गर्यो ।२००७ सालपछि जनजाति र दलितका विविधतामय दर्शन र ज्ञानलाई शिक्षाको मूलधारमा समेटेर ल्याउनुपर्थ्यो । केही व्यक्ति उत्पीडित समुदायबाट आए पनि उनीहरूको सभ्यतामूलक चेतना औपचारिक शिक्षामा आएन । यसले पाठ्यक्रमको निश्चित बुँदाले खोजेको सूत्रीय पात्रजस्तै शिक्षितहरू जन्मिए । विद्यालयविश्वविद्यालय जानुको अर्थ रोजगारीका लागि डिग्रीधारण गर्नुभयो । उस्तै डिग्रीधारीको संख्या बढ्दै गएपछि रोजगारीको संकट चुलिँदै गयो । पहिले अक्षर कोर्नुलाई मात्रै शिक्षितको काम मानियो, अलिपछि पेसा व्यवसाय गरेर खान सक्ने मान्छे उत्पादन गर्नुलाई शिक्षाको ध्येय मानियो । शिक्षाको मूल उद्देश्य त्यो होइन, हुनु हुँदैन । सबै क्षेत्रको ज्ञानलाई मानवजातिको उन्नयनमा लगाउन सक्नु र आलोचनात्मक चेतनालाई झन्झन् गुणात्मक बनाउँदै लैजानु नै असल शिक्षाको दायित्व हो । यो दायित्वलाई सिर्जनात्मक रूपमा पूरा गर्दै लाँदा व्यक्तिको जीविकाको समस्या पनि स्वतः हल हुँदै जानुपर्ने कुरा हो ।विश्वविद्यालयको उत्पादन र व्यक्तिगत पहलमध्ये कुनले बढी आलोचनात्मक चेतको विकास गर्यो भनेर हेर्नुपर्छ । स्वअध्ययन गर्नेहरूको भूमिका बढी छ किन भनिहाल्नु तर कमचाहिँ छैन । साहित्य र समाजशास्त्रमै देख्न सकिन्छ । जस्तो, व्यक्ति महेश चौधरीले जत्ति पनि विश्वविद्यालयका संकायले थारूबारे अध्ययन गरेन । यसरी हाम्रो शिक्षामा भएको अनुसन्धानको कमीका कारण पनि गम्भीर पुस्तक र मिहिनेतको स्वाद हामीले कम पाइरहेका छौँ । गर्न चाहने र सक्ने व्यक्तिलाई पनि जीविकाको समस्याले गाँज्ने दुर्भाग्यहरूका बीच ज्ञान उत्पादन कार्य भइरहेका छन् अर्थात् हाम्रो आर्थिक, राजनीतिक र सांस्कृतिक अवस्था र त्यसको दिशाको सीमा वा अड्चनहरूको सापेक्षताहरू पुस्तकहरूमा प्रकट भइरहेछन् । यो सापेक्षता र सीमालाई नाघ्न उत्प्रेरित गर्ने राजनीतिक आन्दोलन र लेखनको दावानल नै आजको मुख्य आवश्यकता हो भन्ने लाग्छ । बजारमा उपलब्ध विषय र पाठकले खोजेको विषयबीच अन्तर पाउनुहुन्छ ?सुरुको व्यापारिक पुँजीवादको बेला बजार एक प्रकारले जनसेवक थियो, आज बजार भनेको आम जनतामाथि लुट रच्ने सामाजिक यन्त्र भएको छ । यो यन्त्रले जसरी पनि आम पाठकलाई बढीभन्दा बढी लुट्न धराप थाप्छ । त्यसका लागि ऊ भड्किलो विज्ञापन गर्छ, अनेक आकर्षणका कथा हाल्छ । ज्ञान व्यापारको क्षेत्रमा पनि यसले यस्तो प्रोपागन्डा गर्छ नै । मुख्य विषयचाहिँ के हो भने ग्राहकले उन्नत चीज नभेट्दा पनि केही न केही त किन्ने नै भयो । जस्तो, संसदीय निर्वाचनमा धुमधाम प्रचारप्रसार गरेपछि प्रायः जनता भोट खसाल्न पुग्छन्, खराब वा असल मान्छे जो उठे पनि । तर, भोट खसाल्दैमा व्यवस्था र राजनीतिसँग कोही सन्तुष्ट रहेको प्रमाणित हुन्न, बरु नराम्रोसँग असन्तुष्टि र राम्रो चीज खोजिरहेको संकेत मात्र मिल्छ ।यसरी नै बजारमा पुस्तक छर्दै प्रकाशक, सञ्चारमाध्यम, लेखक, सरसंगतका सबै मिलेर प्रचार गरिसकेपछि पुस्तक पढ्न चाहने मान्छेले किन्छ नै । तर, किन्ने पाठकको आवश्यकता किनिएकै पुस्तक थियो भन्ने मान्न कसरी सकिन्छ र ? जस्तोसुकै खानेकुरा दिए पनि एउटा बालकले खान्छ तर त्यो उसको पोषणका लागि सही थियो भन्ने कुनै ग्यारेन्टी हुँदैन । कुपोषण भए पनि बालकले उपलब्ध खाना खाएजस्तै गतिलो विषय नभए पनि किताब बिक्री भइरहेको हुन सक्छ । पुस्तक छापिएर मात्रै वा पढेर मात्रै पनि हाम्रो समस्याको हल हुँदैन । हामीलाई चाहिएको बौद्धिक जनशक्ति उत्पादन भयो कि भएन ? त्यो मुख्य कुरा हो ।इतिहासलाई बेवास्ता गर्ने तर आधुनिक भनिएको शिक्षा लिइरहेको नयाँ पुस्ताले कस्तो पुस्तक अध्ययन गर्नुपर्छ ?आजको समाजलाई बुझ्न हिजो नबुझी हुँदैन । इतिहास परख गर्ने सन्दर्भमा समाजका तीन पक्षलाई नबुझी हुँदैन अर्थतन्त्र, संस्कृति र राजनीति । एउटा समाज व्यवस्थालाई अध्ययन गर्न त्यसका आधारभूत पक्षमा घोत्लिनैपर्छ । नेपाली समाज बुझ्ने हो भने सबभन्दा पहिले नेपाली समाज नै पढ्नुपर्छ । अर्को समस्या देख्दै छु नेपाली समाजको अध्ययन गर्नुभन्दा विश्लेषण गर्नुमा बढी रुचि हुने जमात बढ्न थाल्यो किनभने विश्लेषण गर्ने सिद्धान्त विश्वविद्यालयबाट सिकेर आएको हुन्छ । सिद्धान्त सही या गलत होला, त्यो अर्कै विषय भयो । तर, नेपाली समाजजस्तो हो, त्यस्तै अध्ययन गर्नुपर्यो पहिले । नेपाली समाज बुझ्नलाई नेपालकै भाषामा सोच्नुपर्छ तर यो कुनै भाषामुखी कुरा होइन । भाषा सोच्ने प्रविधि र निश्चित सभ्यताको संस्कृति हुने भएकाले यसो भनेको हो ।नेपाली समाजको हिजोका उत्पादन सम्बन्ध, उत्पादक शक्ति र अर्थतन्त्रको स्थितिलाई जानिसकेपछि त्यो अर्थतन्त्र कसरी बिग्रिँदै ढल्दै यहाँसम्म आइपुग्यो भन्ने ज्ञात हुन्छ । धरती घटेको छैन, उब्जनशीलता पनि आकाशपाताल घटेको होइन । तर, अन्न निर्यात गर्ने देश आज धेरैथोक आयात गरेर बाँच्नुपर्ने स्थितिमा कसरी खुम्चियो ? यो प्रश्नको जवाफ अर्थतन्त्रको अध्ययनले मात्र दिन सक्छ । नेपाली समाजको संस्कृति बुझेपछि थाहा हुन्छ नेतृत्वकारी दार्शनिकी के थियो ? सहजै बोध हुन्छ हिन्दु जातव्यवस्थामा आधारित दार्शनिकी थियो । विविध शाखासहितको बौद्ध मत थियो । किराँत दार्शनिकी थियो । मस्टोपूजक खस दार्शनिकी पनि थियो । इस्लाम र प्रकृतिपूजक दर्शन पनि थिए । विविध दार्शनिकीमा आधारित संस्कृति अध्ययन गरेर मात्रै नेपाली समाज बुझ्न सकिन्छ । विभिन्न महासभ्यताबाट आएका संस्कृतिबीचका टकराव, हारजित र त्यसको प्रभावमा विकसित सोच्ने तरिका आदिलाई पढ्नुपर्छ । एउटा व्यक्तिले सोच्ने, खाने, उपचार गर्ने तरिकादेखि मनोरञ्जन, औजार सबै कुरा संस्कृतिभित्रै पर्छन् । यसको अध्ययन नगरी अहिलेको नेपाली समाजको मनोविज्ञान कसरी बुझ्ने ? साथै विदेशी हस्तक्षेपका कुरा भुल्नु हुँदैन । १८१६ को सुगौली सन्धिपछि सीधासीधा औपचारिक रूपमै विदेशी हस्तक्षेप आयो । त्यसले संस्कृतिमा प्रभाव पारेकै हो । यसरी शृंखलामा अध्ययन गर्दा मात्रै नेपाली संस्कृतिको स्थिति बुझिन्छ । संस्कृतिको एउटा अध्याय हो, हाम्रो सोच्ने तरिका । अनि राजनीतिक पृष्ठभूमिको अध्ययन । यसरी जुनसुकै भाषामा भए पनि समग्रतामा पढ्नुपर्यो । त्यसैले निश्चित किताबको सिफारिस गरेर मात्रै हुँदैन ।हरेक पाठ र रचना राजनीतिक हुन्छ भन्ने मतलाई कसरी हेर्नुहुन्छ ?पहिलो कुरा हरेक पुस्तक राजनीतिबाट प्रभावित भएर लेखिन्छ भन्ने सही होइन । मार्क्सवादी भनेर प्रचार गरिएको एउटा भनाइ थियो हरेक मान्छे या सिर्जनाका पछाडि एउटा राजनीति हुन्छ । तर, मार्क्सवादको आधारभूत कुरा त्यो होइन । कुनै साहित्यको पछाडि विचारधारा अनिवार्य र मुख्य हुन्छ । त्यसपछि राजनीति आउन पनि सक्छ, प्रत्यक्ष राजनीति नआउन पनि सक्छ ।साहित्यमा भोकाएको र अघाएको लेखन फरक हुन्छ भनिन्छ । पुस्तक छनोट गर्दा पाठकले कसरी चिन्ने ?छनोट गर्दा पुस्तक पढिसकेका वा जानकारसँग छलफल गर्नु राम्रो हो । तर, केका निम्ति पढ्ने भन्नेमा पनि वर्गीय रुचि हुन्छ । जो मान्छे सम्पन्न छ या अरूलाई शोषण गरेर बाँच्ने ठाउँ र वैचारिकीमा छ, उसको अध्ययन विशेषतः जानकारी लिन, आफ्नो पेसाव्यवसायलाई टेवा पुर्याउन, आफूलाई जान्ने मान्छे देखाउन, मनोरन्जन लिनमा केन्द्रित होला । तर, जो श्रम नगरी बाँच्न सक्दैन, जसको श्रम शोषण भइरहेको छ या कठिनाइपूर्वक बाँचिरहे पनि भविष्यको सूनिश्चिततासमेत छैन, त्यस्ता श्रमजीवी नागरिकले केका लागि पढ्ने भन्ने कुरा गम्भीर छ । उत्पीडित, शोषित र न्यायप्रेमीहरूको अध्ययन खराबका विरुद्ध संघर्ष गर्नका लागि हो । त्यसकारण लड्नका लागि पढ्ने र पढेपछि लड्ने हुनुपर्यो । केवल पढ्ने मात्रै भयो भने त्यो त बौद्धिक विलास भयो ।आज अध्ययनको आयाम पनि विस्तारित भएको छ । हिजो पनि ज्ञान पुस्तकबाट मात्रै आउँदैनथ्यो । आज त झन् ज्ञान प्राप्त गर्ने स्रोतहरू व्यापक रूपमा उपलब्ध भएका छन् । पुस्तकमा निश्चित भाषामा लेखिएका अक्षर हुन्छन्, जसको काम जानकारी दिनु हो । जानकारी दिने चीज केके आए त ? सिनेमा, नाटक र इन्टरनेट पुस्तककै नयाँनयाँ रूप हुन् । सबभन्दा आधारभूत पुस्तक त मानवीय जीवन र समाज नै भइहाल्यो । त्यसलाई संश्लेषण गरिएका कला सामग्री हिजोभन्दा आज बढेका छन् । कागजमा छापिएका अक्षरको संग्रहबाहेकका जानकारीमूलक र ज्ञानबर्द्धक सामग्रीलाई पनि पुस्तकको दायरामा समेटेर बुझ्नु र प्रयोग गर्नुपर्यो ।त्यसो भए इन्टरनेटको प्रयोगले पठन संस्कृति खुम्चियो भन्ने चिन्ताको विषय होइन ? हो भने कसको चिन्ता हो ?यो त प्रयोगकर्तामा भर पर्ने कुरा भयो । आफ्नो रुचिको ज्ञान विस्तार गर्न इन्टरनेट वा वेभसाइटलाई प्रयोगमा ल्याए त्यो उत्तम बाटो हो । पुस्तकालय गए बराबरै भयो त्यो । निहित स्वार्थ र आवेगहरूलाई भड्काउनमा प्रयोग गरे त्यो खराब हुन्छ । हिजो पनि छापिएका सबै पुस्तक असल थिए र ? खराब पुस्तक पनि थिए, असल पनि । इन्टरनेटमा असल सामग्री पनि छन् र खराब पनि । मेरो बुझाइमा इन्टरनेटको सहज पहुँचले अध्ययनको दायरा व्यापक र विविध भयो । पुस्तक अध्ययन ज्ञान संकलनको विधि हो भने त्यस ज्ञानलाई कपरछान गर्न अनिवार्यतः छलफलको विषय बनाइनुपर्छ । पहिलेपहिले औपचारिक र अनौपचारिक स्टडी सर्कलहरू बनाइन्थे र पुस्तक पढेपछि तिनमाथि छलफल गरिन्थ्यो । आजभोलि यस्तो चलनमा साह्रै कमी आएको देखिन्छ, यो भने राम्रो लक्षण होइन ।ज्ञानको क्षेत्र अहिले कुन वर्गको कब्जामा छ ?संसारका अधिकतम ज्ञानमाथि सधैँ मध्यम वर्गको नै प्रभुत्व रहँदै आएको छ । जसले जीविकाको संकटबाट अलिकति पार पाउँछ, उसले नै अतिरिक्त सोच्ने समय पाउँछ । राज्यले त निश्चित वर्गलाई मात्रै आफ्नो ज्ञानको सीमाभित्र राख्छ । नेपालमा पनि त्यस्तै हो । राज्यले डिजाइन गरेको ज्ञानको सीमालाई तोड्नका लागि श्रमिक वर्गलाई समेटेर न्यायपूर्ण ज्ञानप्रसारको व्यापक आन्दोलन चलाउनुपर्छ । हिजो पनि आन्दोलन र क्रान्तिका बेला विद्यालयविश्वविद्यालयबाहिरबाटै संगठित आन्दोलनले ज्ञान प्रसार गरेको थियो । अब पनि त्यस्ता आन्दोलनको जरुरी छ ।अध्ययन र कलाको मुख्य दायित्व संघर्ष र परिवर्तन हो भने संस्कृतिकर्मी भनिने नेपाली लेखककलाकारले आफ्नो गहन भूमिका निर्वाह गरिरहेका छन् त ?नेपाली समाजमा सांस्कृतिक रूपान्तरणका निम्ति व्यवस्थित र संगठित अभियानमा काम गर्नुपर्ने जुन नयाँ आवश्यकता देखिएको छ, त्यसमुताबिक अगाडि बढ्न व्यवस्थित प्रयत्नमा भाग लिने सिर्जनशील संस्कृतिकर्मीहरूमा त्यति रुचिको समय छैन । हिजो राज्यव्यवस्थासँग लड्ने सांस्कृतिक संगठनहरू थिए, स्वतन्त्र बस्नेहरूले पनि केही न केही वैचारिक रचनात्मक काम गर्थे र पार्टीमा भए पनि नभए पनि ती कहीँ न कहीँ वैचारिक त्यान्द्रोले जोडिन्थे । हिजो प्रगतिको दिशामा जान चाहने सांस्कृतिक संगठनहरूको ठूलो हिस्सा आज यथास्थितिको रक्षा गर्ने पंक्तिमा पतन भयो । संसद् र सरकारमा रहेका दलसम्बद्ध सांस्कृतिक संगठनहरू घुमाइफिराइ माउ पार्टीको रक्षार्थ खटिरहेका देखिन्छन् । केही व्यक्ति अपवाद पनि होलान् । सत्ता र संसद्बाहिरका सांस्कृतिक संगठनहरू आफूलाई पुनर्गठित गर्न लागिरहेका छन् तर उनीहरू धेरै कठिनाइ र संकटका बीचमा छन् । नयाँ आएको युवा पुस्ताले समेत संगठित रूपमा वैचारिक हस्तक्षेप गर्ने साहस गरिरहेको छैन । कतिपय विश्लेषकले त औपचारिक फोरममै लेख्न र बोल्न थालेका छन्, अहिले एक्लाएक्लै हिँड्नु नै ठीक छ । मलाई यस्तो भनाइ दुर्भाग्यपूर्ण लाग्छ र प्रश्न पनि जाग्छ संसारमा इतिहासको कुन त्यस्तो क्षण थियो, जहाँ परिवर्तनका पक्षपाती चिन्तकहरू एक्लाएक्लै हिँड्नु ठीक भएको ? शतप्रतिशत ठीक विचार नबनेसम्म सँगै हिँड्न नमिल्ने हो ? संगठित भएर हिँडेर दस प्रतिशत सही विचारलाई शतप्रतिशत बनाउन नमिल्ने हो ? यस्तो सोच कसरी जन्मिरहेका छन् त ? आधारभूत परिवर्तनका सिद्धान्त र आफ्नो निष्ठाप्रति हिच्किचाहट किन पैदा भइरहेको छ ?हो, सिद्धान्त र विचारहरूप्रति पूरै विश्वस्त नहुन सकिन्छ । शंकाहरू हुन सक्छन् तर आफ्नो मुक्ति र निष्ठाप्रति ढुक्क हुन नसक्ने किन ? जीवनपर्यन्त श्रमजीवी जनता र आफ्नै निष्ठाका खातिर लडिरहन के कुराले अविश्वास हुन्छ ? न्यूनतम विचार मिल्नेहरूसँग संगठित भएर हिँड्न केले रोक्छ ? ज्ञानको पूर्णताबाट मात्रै आन्दोलन र परिवर्तनको प्रारम्भ हुन्छ भनी सोच्न मिल्ने कुरा पनि होइन । वर्षमा एक दिन मात्रै जुलुसमा आउन भ्याउने श्रमिक ज्ञानले पूर्ण भएर कहिले संगठित हुन सक्छ ? जोसँग जति ज्ञान छ, उसले त्यति नै अरूसँग जोड्न खोज्ने हो । सीमासहित परस्परमा जोडिएर मात्रै आन्दोलन बन्छ । इतिहाससिद्ध छ, एक्लाएक्लै हिँडेर जित्न सकिन्न । त्यसैले नयाँ पुस्तामा देखिएको हिच्किचाहट तोडिनु आवश्यक छ ।कुराकानी ः गुरुङ सुशान्त"
मिडलक्लास मेनिया,"लुगालुगा किन्नुपर्यो । कहाँ जाने ? सिभिल मल, लाबिम मल, सिटी सेन्टर । मल गयो, एउटा लुगाको मूल्यमा बाहिरतिर ३४ वटा आउँछन् । अनि कहाँ फेसनसँग चल्न सक्नु । बच्चाबच्चीलाई लुगा किन्दिनुपर्यो भने अर्कै छ किस्सा । लामो र ठूलो लुगा किन्दिने अनि कारण देखाउने बढ्ने बच्चालाई ठीकै हुन्छ । २३ वर्षसम्म किन्दिने टन्टै साफ । अझ २३ वर्ष फरकका सन्तान छन् भने एक जोर लुगाको रोटेसन चर्खेपिङझैं चलिरहन्छ । यो वितरण प्रणाली उस्तै परे मिल्ने छिमेकीका सन्तानसम्म पुग्छ ।मनोरञ्जनएक दिन रमाइलो गर्छु भन्यो, महिनाभरको बजेट गडबड हुन्छ । क्यूएफएक्समा फिल्म हेर्न जानुअघि थुप्रै पटक सोच्नुपर्छ । फिल्ममात्र हेरेर भएन पपकर्न, पेय पदार्थ आदि खानैपर्यो । बजेटले २ हजार नाघ्छ । अनि त्यही अन्तिम उपाय शनिबारको दिन बिहानै उठेर सस्तोवाला शो । कि बुधबारको सस्तोवाला टिकट । नाइट शो हेर्ने मन हुँदाहुँदा मर्निङ शोमा खुम्चिन्छौं । बच्चाहरू भिडियो गेम्स, थ्रीडी, भीआर हेर्ने भन्छन् । ओहो, कति महँगो हो ! अनि बच्चालाई फकाईफुकाई त्यही भृकुटीमण्डपको पिङ खेलायो । बच्चाहरू पनि सुरुसुरुमा त धेरै माग गर्छन् तर बुझ्दै गएपछि क्या मिडल क्लास परिवारमा जन्मिएछ यार भन्दै भृकुटीमण्डपमै चित्त बुझाउँछन् ।विदेश त छँदै छ । देशभित्रै घुम्नेहरूको कहानी पनि कम्ता रोचक छैन । ठाउँ पुग्न पाएको हुन्न, फोटो खिचिहाल्नुपर्छ । अनि उत्तिखेरै अपलोड नगरेर भो त ?त्यो ठाउँको आनन्द लिने, प्रकृतिको काखमा चुर्लुम्म डुबेर जीवनका आयामहरूबारे घोत्लिने ! अहँ ! तुरुन्त क्यामेरा निकालेको छ, सयौं फोटो खिचेको छ, अपलोड गरेको छ । वास्तवमा मानिसहरू आजभोलि कुनै ठाउँ पुगेर पनि त्यो ठाउँ राम्ररी हेर्दैनन् । कसैलाई क्यामेरा र फोन लग्न नदिने हो भने लेखेर राख्नुस् घुम्ने मान्छे दुईतिहाइले घट्छन् । तर, होइन भिजिट नेपाल २०२० प्रवर्द्धन गर्नुपर्छ ।अचेल धेरैजसो जग्गा र घर किन्दैबेच्दै गर्नेहरू रातारात मध्यमवर्गीयबाट उच्च मध्यमवर्गीयमा चढेका देखिन्छन् । न्युली टर्न रिचहरू । यिनीहरूका चटक देखेर दंग पर्छु ।तरकारी किन्न जानुपर्यो कार निकालेको छ ।टोलको बैठकमा जानुपर्यो कार निकालेको छ ।बच्चालाई नजिकै स्कुल पुर्याउनु छ कार झिकेको छ ।यस्ता टुप्पेहरू जगिङ जाँदा पनि कारै लिएर गए भने अचम्म नमान्नुहोला ।अनि कनीकनी अंग्रेजी पनि यिनीहरूलाई नै बोल्नुपर्छ । दूध पनि नछोडेको बच्चालाई बेटा, डन्ट डु दिस, बेटा, ह्वाट डिड आई टेल यु ! झन् वरपर कोही छ भने त नेपाली फिटिक्क निस्किन्न ।झन् मध्यमवर्गीय केटीहरूको त कुरै नगरौं । सबैले पाकिस्तानी सिरियल जिन्दगी गुलजार है हेरेका हुन्छन् । त्यसकी पात्र कसफसँग आफूलाई दाँज्छन् । तर, उनीहरूको जीवनमा कोही जारुन हुँदैन, न त हुन्छ सरकारी जागिर । म पनि त्यही कोटामा पर्छु ।कोही मन परेर डेट गइहाल्न पनि मिडल क्लासकालाई धेरै समस्या । अहिले त मान्छेहरू निकै फरवार्ड भइसके तर आफ्नो त टिन्डर एप खोले भने पनि प्रोफाइल फोटोमा गुलाबको फूल राख्छु होला । थोपडा राख्ने आत्मविश्वास अहिलेसम्म पलाएको छैन । हो, यो हिम्मत ल्याउन पनि मिडल क्लासबाट अलिकति माथि हुनुपर्ने रहेछ ।आजकल म अलि गरिब भएकी छु । ह्यासट्याग कफीप्रेमी भन्दै पोस्ट गर्ने म क्याफेनले एन्जाइटी हुन्छ, सो आई प्रिफर हट लेभन विथ हनी एन्ड जिन्जर भन्छु । हुन पनि आजकल कफीले एन्जाइटी हुन्छ । एउटा साथीले जिस्क्याई त हाल्यो, अदुवाचाहिँ मन नपर्ने रे ! महँगा रेस्टुराँमा गएपछि हट लेमन विथ जिन्जर चाहिने । हेर मान्छेका दुःख !बाहिर डिनर खान जानुपर्यो भने अलि सस्तो थकाली कहाँ छ ? साथीहरू भेट्यो भने उही भृकुटीमण्डप र संकटाको चिया जिन्दावाद । हाम्रो भने टाउकोमाथि छत त छ आफ्नो नामको घर छैन । हिँड्नलाई ५० लाखका बसमाइक्रो छन् तर सानै भए पनि आफ्नै गाडी चाहिएको छ । बरु किस्तामा पैसा तिरौंला ।अर्को मन लाग्छ मध्यमवर्गीयहरू भाग्यमानी हुन् । किस्तैकिस्तामा भए पनि आफ्ना रहर त पूरा गर्न पाउँछन् । चाहेको जति त शाहरूख खानलाई पनि पुगेन । कुन हो, प्राइभेट जेट किन्न पैसा पुगेन रे उनलाई ! योचाहिँ क्लासअनुसारको गरिबी हो । केही समय भयो मलाई रोयल इन्फिल्ड चलाउन मन लागेको । सपनामा देखिरहन्छु । कट्रिना कैफले जिन्दगी ना मिलेगी दोबारा मा चलाएजस्तै । अनि फेरि काठमाडौंको बाटो सम्झिन्छु र तर्सन्छु । फेरि साइकल नि छैन भनेर झसंग हुन्छु । एउटा सपना पूरा हुनै लाग्दा अरू नयाँनयाँ केके आइसक्छन् । आफ्नो मन परेको कुरा आउटडेटेड भइसक्छ । ट्रेन्डसँग चल्न त अकुत पैसा हुनुपर्छ । सोसल मिडियामा हुन्छन् त्यस्ता मानिसहरू । बजारमा आएको भोलिपल्ट उनीहरूको हातमा हुन्छ । कति सकस छ विचराहरूलाई । ट्रेन्डसँग चल्नैपर्यो । केही गरी ऊ ट्रेन्डबाट छुट्यो भने सोधिहाल्ने र यसले किन किनेन होला भनेर सोच्ने मजस्ताको कमी छैन ।टिम कुकदेखि यति रिस उठ्छ ! बल्लबल्ल पैसा जोहो गरेर वा कसैको गिफ्ट पाएर आईफोन ७ बोक्ने हैसियत बनायो, बजारमा आईफोन ११ आइसकेको हुन्छ । सबैले सधैं गिफ्ट नि किन दिन्थे ? अनि यस्तो संसारमा मिडल क्लास मान्छे कसरी टिक्न सक्छन् ? अनि यहाँनेर आउँछ एउटा प्रसिद्ध भनाइ, घाँटी हेरी हाड निल्नू ।अरे ! म शाहाकारी हो यार ! त्यही पनि हाड नि निल्छन् र ??"
आवेगको प्रतिक्रिया न्यायसंगत हुँदैन,"अभिवादन फेयर फ्याक्स, भर्जिनिया अमेरिका"
चङ्गाजस्तो मन आकाशगङ्गातिर उडिजान्छ,"सुनसान करिडोरको भित्तामा अडेस लागेर म चुपचापगुमसुमचुपचाप उभिएको थिएँ । मनमा अनेक कुरा खेलिरहेका थिए । एउटी अधबैंसे नर्स मसामु आएकी थिई र भनेकी थिई ः तपाईं नै हो कुमार नगरकोटी ? हो, म नै हो । तपार्इंको वाइफको नाम सावित्री कार्की हो ? हो । सावित्री कार्की मेरो वाइफ हो । लौ ! तपाईंलाई बधाई छ । वाइफले छोरा जन्माउनु भाछ ।यो जगत्मा हामीमार्फत एउटा नयाँ मान्छे आओस् भनी कामना गरेका थियौँ । मात्र एक सन्तान । पुत्र या पुत्री । छोरा भए ठीकै छ, छोरी भए झन् ठीक । सावित्रीले छोरा र मैले छोरीमा एक हजारको बाजी राखेका थियौँ । छोरा भएमा ग्रिश्मिल र छोरी भएमा ग्रिश्मिला । यही नाम जुराएका थियौँ । तिनताका किनकिन मलाई ग्रिश्म ऋतु खुब मन पर्थ्यो । ग्रिश्ममा चल्ने बतासलाई म ग्रिश्मिलबतास भन्थेँ । कोमा : अ पोलिपिटकल सेक्सकी नायिकाकी नाम ग्रिश्मिला जुराउँथेँ । तसर्थ छोरा भए ग्रिश्मल, छोरी भएर ग्रिश्मिला । सावित्रीले त्यो दिन ठीक १२ः३१ बजे ग्रिश्मिललाई जन्म दिएर बाजी मारेकी थिई । एक हजार रुपैयाँ जितेकी थिई । आज मंसिर २८ गते । बालकुमारी मन्दिरमा मैले १० वर्षअघि सावित्री कार्कीसित आजैका दिन विवाह गरेको थिएँ । आज एक दशक पूरा भएछ । बाजीको हजार रुपैयाँ सावित्रीलाई मैले कहिल्यै दिइनँ । चुरोटको खाली बट्टा बेचेर आएको हजारको नोटलाई मैले जोगाएर राख्नुपर्थ्यो । मबाट भयंकर भूल भएछ । नत्र द्रव्य चुक्ता गर्ने आज कस्तो स्वर्ण अवसरसाइत थियो । गोल्डन मौका चुक्योगुम्यो । थुइक्क पाजी ! कस्तो कोल्ड ब्लडेड ठिस् लोग्ने रहेछु । बेकारमा स्यान्डल किनेछु । जे होस् ! अब त्यो स्यान्डललाई झोलाबाट निकाल्नु छ । पत्नीलाई म्यारिज एनिभर्सरीको हार्दिक शुभकामना दिनु छ । यत्तिका वर्ष मलाई झेल्दै दुःखसुखमा साथ दिने, मायाहेरविचार गर्ने, लेख्नपढ्न वातावरण मिलाइदिने सावित्रीको हातमा या खुट्टामा त्यो स्यान्डल उपहारस्वरूप सुम्पनु छ । अन्त्यमा, गुलाबी झोला बोकी बतासमा बयली खेल्दै आकाशमा उड्ने ओस्कर उर्फ द म्यान विदाउट ग्राभिटीको सम्झनामा अ कपल अफ् पंक्तिज् छाडी तपार्इंसँग पनि बिदा लिनु छ । अस्तु ! ।। चङ्गाजस्तो यो मन आकाशगङ्गातिर उडिजान्छलट्टाईको धागो हो जीवन बतासमै कतै चुँडिजान्छ ।।"
आसभिलमा स्यान्डवर्ग,"२० जुलाई २०१९ ।भोलि छोरीको जन्मदिन । अमेरिकामा अरू चाडभन्दा आफ्नो जन्मदिनलाई विशेष दिनका रूपमा मनाइने चलन छ । तर, अघिल्लो दिनको रातको १२ बजेपछि मात्र जन्मदिनको रूपमा मान्ने विश्वव्यापी चलन भएकाले आजको दिन कतै गएर बिताऔं भन्ने सल्लाह भयो । धेरै दिनदेखि जानुपर्ला भनेर थाती राखेको एउटै ठाउँ सबैको मनमा थियो आसभिल । नर्थ क्यारोलिनाको सार्लेट कन्कर्डबाट त्यहाँ जान आफ्नो गाडीमा दुई घण्टा जति लाग्ने र फर्कंदा पनि त्यति नै लाग्ने । हो, त्यहाँ जाने र फर्कंदा चढ्न पाइने चिम्नी पहाड पनि हेर्ने निर्णय भयो । बाटैमा पर्ने लुरे नदीको भंगालो, प्राकृतिक सासाना चट्टानहरू र सफा नीलो पोखरी पनि हेर्ने भनेर जीपीएसले देखाएको बाटोबाट दक्षिणपूर्वतिर लागिहाल्यौं । हल्का ब्रेकफास्ट गरेर हिँडेकाले लन्चका लागि हामी म्याकडोनाल्डको भर परेका छौं । आआफ्नो रुचिअनुसारको खाना खान्छौं । मलाई भने माछाको परिकार र रोटी मनपर्छ यस्तो यात्रामा ।बाटोमा एक ठाउँ ठूलो अक्षरले सुम्याकरको नाम देखेर मलाई पुरानो कुराको सम्झना भयो । बीपी कोइराला राष्ट्रिय मेलमिलापको नीति अख्तियार गरेर नेपाल फर्केका बेला २०३२३३ सालतिर मलाई फर्कायो त्यो नामले । सानो पुँजीबाट सानै रूपमा उद्योग सञ्चालन गरेमा देशलाई आत्मनिर्भर, सबल र धनी बनाउन सकिन्छ भन्थे बीपी त्यो बेला । उदाहरणको रूपमा उनले फिलिपिन्सको नाम लिएको मलाई सम्झना हुन्छ । त्यो सानो नै सुन्दर हुन्छ (स्मल इज ब्युटिफुल) का सिद्धान्तकारको रूपमा उनले इजरायलका अर्थशास्त्री सुम्याकरको नाम लिएका थिए । उनको पुस्तकको हिन्दी अनुवादसमेत कतै खोजेर प्रदीप कोइरालाले मलाई पढ्न भनेर दिएका थिए । शशांकका दाजु पनि कृषि विकास बैंकमा कम्प्युटर सल्लाहकारका रूपमा काम गर्थे त्यो बेला । म त त्यहाँको जागिरे नै थिएँ । हामी दिनभरजस्तो आर्थिक, राजनीतिक गफ गरेर समय बिताउँथ्यौं । आसभिल जान भनेर हिँडेको पहिलो घण्टामै सुम्याकरले यति कुरा सम्झयो । बीपीको मृत्युपछि त्यो नाम मेरो अवचेतनामा बास बसेको रहेछ । बीपीको मृत्यु (२०३९) पछि त कसैले पनि ती महान् सिद्धान्तकारको नाम लिएको मलाई थाहा छैन । गर्मीले थिल्थिलो बनाएको शरीरलाई बाटोमा परेको एकझर पानीले निकै शान्ति दियो । पूरै प्राकृतिक वातावरण छ पहाडी बाटो । तर, लड्ने डर कतै छैन । २ लेनको बाटो भए पनि बीचमा पहेंलो रङको रेखा तानेर जाने र आउने बाटो मज्जाले छुट्टिएको । दुवैतिर ठूलाठूला रूखहरूको जंगल । कतै अनौठो, अकल्पनीय ठाउँतिरको यात्राजस्तो लागिरहने । स्वात्तै ओरालो र त्यस्तैत्यस्तै उकालो पनि । गाडी हाँक्नेले आफूलाई निकै सन्तुलित र संयमित राख्नुपर्ने । नजिक आउँदै गयो, आसभिल सहर । ठ्याक्कै सार्लेटको मिनी रूप । सबै चीज छ तर सानो । सानो सडक । ससाना घर चिटिक्क परेका । व्यवस्थित र सानो ट्राफिक । सडकमा हात हल्लाउँदै निस्फिक्री हिँडिरहेका बालक, वृद्ध र तरुनी तन्नेरीहरू । हूल देख्दा हामी कतै नयाँ बानेश्वरतिरै डुलिरहेका पो छौं कि जस्तो पनि लाग्ने । एउटा सानो पुस्तक पसल पनि देखियो आरडीको ह्वाइट लोटसजस्तो । भित्र पसें । एक डलरमा पाइने पुस्तकको थाकमा कम्युनिस्ट मेनिफेस्टो पनि रहेछ । थुप्रै थाक मिलाएर राखिएका आधुनिक उपन्यास र विविध राष्ट्रबारे लेखिएका परिचयात्मक पुस्तकहरू । चीन, भियतनाम, श्रीलंका, बंगलादेश, थाइल्यान्ड, भारत, पाकिस्तानको नाम पढें तर नेपाल भनेर लेखिएको कतै देखिनँ । कविताको पुस्तक पनि कुनै देखिएन । संसारमै कविता मरिसकेको हो कि ? मान्छेले लेख्नै छाडे कि कविता ? कविता बिक्री नै हुन छाड्यो कि ? यस्तैयस्तै त्रासले छोपिरह्यो मलाई । आफू बढी कविता नै लेखिरहने भएकाले कविताको पुनर्मूल्यांकनको समय आइसकेको हो कि जस्तो लागिरह्यो । एलेन गिन्सवर्गको हाउल खोजेको कतै पाइएन । सडकको छेउमा नै एउटा आसभिल नामक पत्रिका निःशुल्क राखिएको देखें । छेउकै पसलमा बसेर कफी खाँदै त्यही हेर्न थालें । त्यसबाट केही कुरा थाहा भयो । यो सहरको बीचमा कतै ठूलो पार्क छ र त्यहाँ दिनभर गफ गरेर बस्न पाइन्छ । अमेरिकाकै बोल्डर सहरको जस्तो व्यवस्था छ यहाँ पनि । आजै शनिबार त्यो पार्कमा उभ्भिएर बिहान कविता, कथा पनि अरूलाई सुनाउन पाइने रहेछ । अलि छिटो यहाँ आएको भए अमेरिकाका नयाँ कविहरू माइकल रेनो हारेल, रे क्रिस्चियन, लिलियन चेस, क्याथरिना एल, सेरेटाका कविता र कथा सुन्न पाइने रहेछ । यहाँ आइपुग्न अलि ढिलो भएछ । अनि मलाई सडकमा उभ्भिएर चिच्याऊँजस्तो लागिरह्यो कविता मरेको छैन । एक हूल स्त्रीहरू मस्तीसित बियर र वाइन पिउँदै एउटै लामो साइकल चलाएर सडकमा जताततै गीत गाउँदै हिँडिरहेको दृश्य पनि निकै रोचक लाग्यो । अनि रोचक लाग्यो, जताततै चित्रकला बिक्रीको सूचना र प्रचारप्रसार । कलाकार रेनेको कर्मभूमि भन्ने त थाहा थियो तर मैले तुरुन्तै पत्ता लगाएँ यो त प्रसिद्ध अमेरिकी कवि कार्ल स्यान्डलवर्गको जन्मभूमि नै रहेछ । उनी यहाँ जन्मिएका मात्र होइनन्, जीवनको अधिकांश समय पनि यहीं बिताएका रहेछन् । कार्ल स्यान्डवर्ग प्रसिद्ध कवि र अब्राहम लिंकनका जीवनी लेखक पनि थिए । उनी एक असल पति र असल पिता पनि थिए । उनी सधैं आफ्नी श्रीमती र छोरीहरूलाई खाना खाने बेला टेबुलमा सधैं कुनै न कुनै नयाँ रचना सुनाउँथे, गीतहरू गाउँदै । कार्ल स्यान्डवर्गजस्तो प्रतिभाशाली कवि आजपर्यन्त आसभिलमा जन्मेकै छैन । ८१ नम्बरको सडकको नाम नै कार्ल स्यान्डवर्ग सडक भनेर एउटा बाक्लो र चाक्लो ढुंगामा लेखेर राखिएको छ । उनीबारे अरू जान्नुपरे ८२८ ६९३ ४१७८ मा फोन गरेर सोधे पनि हुन्छ । उनीबारे त्यहाँ लेखिएको छ ःह्वाइल द वर्ल्ड न्यु हिम एज अ फेमस पोयट एन्ड लिंकन्स बायोग्राफर, स्यान्डवर्ग वाज अल्सो अ फादर एन्ड हसब्यान्ड हु स्याङ टु हिज वाइफ एन्ड डटर्स। मलाई सारै मनपर्ने कविमध्ये एक हुन कार्ल स्यान्डवर्ग । उनको जन्मस्थल नै यसरी घुमिरहँदा मलाई गर्वको अनुभूति भयो र इतिहासमाथि हिँडिरहेको स्वैरकल्पना मनमा ब्युँझिरह्यो । हिँड्दाहिँड्दै एक ठाउँ देखियो काठमाण्डू किचेन । यहाँ केके पाइने रहेछ भनेर बुझ्दा गाईगोरुको मासुको मोमो मात्र । अलि पर रहेको एउटा पसलले हामीलाई सोझै नजिक बोलायो, चाय पानी लेखिएको हिन्दु खानाको पसलमा । यहाँ हामीले खाने गरेका सम्पूर्ण खानेकुरा पाइने रहेछ सिंगडा, चप, पानीपुरी, पाऊ भाजी सप्पै अलि महँगो । यो पसलमा एउटै पनि भारतीय काम गर्दैनन् सबै अमेरिकन मात्रै काम गर्छन् । तर, बेच्छन्भारतीय खाद्य परिकार मात्र । आफैं बनाउँदैनन् । कुनै भारतीय सेफ पनि छैन । सबै गोरा छालाहरूले मात्र चलाएको भारतीय रेस्टुराँ । तर, कति व्यस्त भने टेबुल पाउन झन्डै १ घण्टा कम्तीमा कुर्नुपर्ने । लेखिएकै रहेछ हिन्दीमा टेबुल पाने के लिए कुछ देर प्रतीक्षा करना पडेगा । कुर्नका लागि एउटा सुविधा भने छ भित्रै गएर वेटरलाई आफ्नो नाम र फोन नम्बर टिपाउने । अनि आफू घुम्न जाने । टेबुल खाली भएपछि वेटरले फोनमै सूचना दिन्छ नाउ यु मे कम । अनि आउने र सफासफ खाने । हामी पनि त्यसै गर्यौं । चिया अलि चिसोजस्तो लागे पनि अरू खानेकुरा स्वादिला थिए । वेटरहरू सुन्दरी थिए र आकर्षक । फर्कंदा चिम्नी चट्टान नहेरी के फर्कनु भनेर हामी त्यता लाग्यौं । अब सुरु भयो चट्टाने पहाडको यात्रा । अलि डरडरजस्तो लाग्ने प्रशस्त ठाडो उकालो र ओरालोको मोटर यात्रा । दामनतिर उक्लेजस्तो बाटो । बीचमा एउटा सानो बजार देखियो । ऊ मुग्लिङ भनेर मैले परिवारलाई हसाएँ । छेउमै कलकल बगिरहेको खोला त्रिशूलीजस्तो । त्यहाँबाट अझमाथि लागेपछि सुरु हुने रहेछ चिम्नी चट्टानको खास यात्रा । चढ्ने एक जनाको शुल्क लाग्ने रहेछ १७ डलर । लिफ्टबाट त्यो पार गरेपछि ५०० खुड्किला मात्र चढे हुने । काठको भर्याङ चढ्दै जानुपर्ने माथिमाथि पहाडसम्म । माथि पुग्न झन्डै ६ हजार खुट्किला रहेछन् । मोटो मान्छेलाई निकै गारो । चिम्नीजस्तो रूपको चट्टान भएर होला नाम राखिएको चिम्नी चट्टान । नेपाली भाषामै गफ चुटिरहेको एउटा समूह भेटियो यहाँ । एउटा बूढालाई सोधें पनि, तपाईं कहाँबाट ? उसले हाँसेरै जवाफ दियो, हामी भुटानी । थुप्रै आएका छौं । उनी टेनेसीबाट आएका रहेछन् । अन्तिम खुड्किलासम्म कोही पुग्न सकेजस्तो लागेन । थकान र डर पनि सँगै । चट्टान चर्कंदै गएको कल्पना आउने । माथिबाट तल हेर्दा विशाल लुरे नदीले बनाएका पोखरीहरू, भंगालाहरू जेटबाट तल हेरेजस्तो लाग्ने ।घर फर्क्यौं बेलुकीतिर । छोरीले २३ समूहबाट आएको जन्मदिनको केक स्वीकार गरेर ल्याउने कुरियरको रसिदमा सही गरी । राति १२ बजेर १ मिनेटमा ह्याप्पी बर्थ डेको आवाजले टोल थर्क्यो ।"
भीडमा अदृश्य रास्कोलनिकोभ,"उसले आफ्नो कोटको टाँक खोल्यो र बन्चरो बाँधेको सुर्कने फुस्कायो । तर, पूरै बाहिर भने निकालेन । त्यसलाई दायाँ हातले कोटभित्रै समाएर राखिरह्यो । उसका दुवै हात लथ्रक्कै गलेका थिए । उसलाई आफ्ना हात लाटिँदै र अररो बन्दै गएको महसुस हुन थाल्यो । बन्चरो कतै हातबाट चिप्लिएर खस्ला कि भन्ने डर भयो । अचानक उसलाई चक्कर लागेर आयो । हैन, के च्यापेर राखेको त्यसरी ? दिक्क मानेको स्वरमा बूढी आइमाई कराउँदै ऊतिर आई । उसले एक क्षण पनि खेर फाल्न हुन्थेन । त्यसैले बन्चरो स्वाट्ट निकाल्यो र दुवै हातले हावामा मच्चायो । झन्डै अचेतझैँ कुनै बल नलगाई र यान्त्रिक ढंगले बन्चरोको पासो बूढीको थाप्लोमा बजार्यो । उसलाई आफूले बल लगाएझैँ लागेन, तर पहिलो प्रहारपछि भने आफ्नो जीउमा शक्ति फर्किएको महसुस भयो । त्यो बूढी आइमाईको टाउको सधैँ खाली हुन्थ्यो । ऊ आफ्नो पातलो खैरो कपाल बाक्लो तेलले चिप्लित्त पार्थी र पछाडि लगेर मुसाको पुच्छरझैं बटार्थीे । त्यसरी बाटेको कपाललाई ऊ भाँचिएको सिङले बनेको काइँयोले अड्काउँथी, जुन उसको गर्दनमा टक्रक्क अडेको देखिन्थ्यो । होची भएकीले बन्चरोको पासो उसको थाप्लोमै बज्रियो । ऊ चिच्याई तर निकै झिनो आवाजमा र दुवै हात टाउकोतिर उठाउँदै भुइँमा थेच्चारिई । बूढीको हातले अझै कसैको धरौटी समाइराखेको थियो । टाउकाको त्यही भागमा उसले बन्चरोको पासोले एकपछि अर्को गरी प्रहार गरिरह्यो । गिलासबाट पानी घोप्टिएझैँ उसको टाउकोबाट रगत ह्वालह्वाल्ती बग्न थाल्यो । बूढीको शरीर पछिल्तिर लड्यो । ऊ अलि पछि हट्यो र थरथर काप्दै गरेको शरीरलाई पूरै ढल्न दियो । घोप्टिएर बूढीको अनुहार नियाल्यो ऊ मरिसकेकी थिई । खोपिल्टोभित्र धसिएका उसका अँखा टोलाएझैँ देखिन्थे, आखिभौँ र पूरै अनुहार थर्थराउँदै सोरिएको थियो । माथिको पाशविक घटना क्राइम एन्ड पनिसमेन्ट (अपराध र सजाय) को पाठ्यभूगोलको पृष्ठ ६८ मा घटेको हो । यस पाठ्यभूगोलको सिर्जना रसियन आख्यानकार फिओदोर दोस्तोएभ्स्कीले १५४ वर्षअघि गरेका थिए । बन्चरो हान्नेको नाम रास्कोलनिकोभ हो । रसियाको सेन्ट पिटरस्बर्गको कुनै अभावग्रस्त बस्तीमा डेरा गरी बस्ने २३ वर्षीय यो युवक अकिञ्चन जीवन बाँचिरहेको छ । पढाइ शुल्क तिर्न नसकेर विश्वविद्यालयबाट निष्कासित हुनुपरेको पीडा बोकेर ऊ सहरका गल्लीहरूमा अदृश्य प्रायः भौतारिन्छ र अँध्यारो बुइँगलमा मुढोझैँ लडिरहन्छ । मारिने बूढी आइमाई एलिओना इभानोभ्ना हो । उसले अकुत सम्पत्ति थुपारेकी छे । सामान बन्धकी लिएर ऊ रास्कोलनिकोभजस्ता अभावले प्यारालाइसिस भएकासँग चर्को ब्याजमा ऋण दिन्छे । ऊ आफ्ना ग्राहकप्रतिको निर्दयी व्यवहारका निम्ति चिनिएकी छे । बूढीलाई भुइँमा ढालेर भाग्नै लाग्दा उसका अगाडि अकस्मात् बूढीकी सौतनी बहिनी टुप्लुकिन्छे । एउटा अपराध लुकाउन ऊ अर्को अपराध गर्न बाध्य हुन्छ । उसले बन्चरोको धारले लिजाभेटको खप्परमा हान्यो । एकै प्रहारमा उसको खप्पर चिरियो । तत्क्षण ऊ भुइँमा डङ्ग्रङ्ङ ढली । रास्कोलनिकोभले उसको कुम्लो झट्कारेर तान्यो, तर हतासमा कुम्लो भुइँमै खस्यो । त्यसपछि ऊ त्यहाँबाट हलतर्फ कुद्यो (पृ ७१) । बन्धकी व्यवसायी बूढी आइमाई र उसको निर्दोष सौतनी बहिनीको हत्याको मियोमा समग्र उपन्यासको कथा बुनिएको छ । बूढीको हत्याको योजनाबाट आरम्भ भएको यस आख्यान पाठ्यभूमिको कित्ता योजनाको सफल कार्यान्वयन, हत्यापछिको रास्कोलनिकोभको मानसिक छटपटी, चित्तभ्रान्ति, अवसाद, द्वैधचरित्र, अपराध स्वीकारोक्ति, साइबेरियाको कारावास र पाप मोचनको अनुभूति र अन्त्यमा उसको आध्यात्मिक रूपान्तरणमा पुगेर टुंगिन्छ । यस बीचमा पाठकले ४६५ पृष्ठको लामो आख्यान यात्रा पूरा गर्छन् । दोस्तोएभ्स्कीको समग्र जीवन वियोगान्त नाटकजस्तो छ, यिनको भोगाइ कहालीलाग्दो, सिर्जनात्मक ऊर्जा ईर्ष्या लाग्दो, जीवन दर्शन अनुकरणीय । मृत्युचेत, जीवनाशक्ति, मानसिक उथलपुथल, शारीरिक रुग्णता, संघर्ष दोस्तोएभ्स्कीको जीवन र सिर्जनाको अकाट्य अंशका रूपमा रह्यो । क्राइम एन्ड पनिसमेन्ट ले दोस्तोएभ्स्किो तुफानी जीवनको धेरै पक्षको उजागर गर्छ । कतिपय स्थानमा रास्कोलनिकोभ र दोस्तोएभ्स्कीको संघर्ष, दर्शन, कष्टसहन उस्तैउस्तै लाग्छन् । रास्कोलनिकोभले इभानोभ्नालाई घृणा गर्नु स्वाभाविक हो । एकातिर उसको जीवन अभावग्रस्त छ, पिटरस्बर्गका गल्लीहरू अभावको दुर्गन्धले लतपतिएका छन् । अर्कातर्फ त्यो बूढी आइमाईको सन्दुकमा प्रयोजनविहीन धन थुप्रिरहेको छ । तथापि उसको ज्यान नै लिनुपर्ने कारण भने देखिँदैन । हत्यापछि उसको कोठाबाट सानो थैली लिएर भागे पनि चोरी गर्ने नियतले रास्कोलनिकोभ बूढीकोमा गएको हुँदैन । उसले जेजति लगेको थियो त्यो पनि केही समय ढुंगामुनि लुकाएर राख्छ र पछि भित्र के थियो त्यो पनि नहेरी थैली नहरमा फ्याँकिदिन्छ । वास्तवमा इभानोभ्ना रास्कोलनिकोभको तर्क, दर्शन, युटोपियन समाजवादी दृष्टिकोण तथा मेगलोमेनिया अर्थात् महत्त्वोन्मादको सिकार भएकी छे । सहरमा एक्लो छ, अभावमा बाँचेको छ । भौतिक रूपले सहरको यान्त्रिकतासँग जोडिए तापनि मनोसामाजिक रूपले ऊ सबैबाट विच्छेदित छ । एकान्त रोज्छ, एकान्तमा नै रमाउँछ । ओबसेसिस थिङ्किङबाट ग्रसित छ । नसोची ऊ बस्नै सक्दैन । उसको मानसिक अवस्था देख्दा दार्शनिक जे कृष्णमूर्तिले जे भने त्यो सही भनेझैं लाग्छ थिङ्किङ इज द प्रोब्लम् । जागा रहँदा एकलापमा रम्छ, निद्रामा प्रायः बर्बराइरहन्छ । कानुनको विद्यार्थी, तर्कमा ऊ सधैँ अरूलाई पछाडि पार्छ । उसको तर्कशक्ति उसले प्रहार गरेको बन्चरोभन्दा पनि धारिलो छ । गुफाझैँ लाग्ने अँध्यारो बुइँगलमा प्रायः भोकभोकै घोत्लिरहने, कहिले ज्वरोले हनहनिँदै गल्लीमा एकलाप गर्दै हिँड्ने यो युवक आफूलाई असाधारण मानव हुँ भन्ठान्छ । मस्तिष्कको अगम्य गर्तमा नेपोलियन बोनापार्टको प्रतिविम्ब बोकेर ऊ आफ्नै गुप्त योजनामा हराइरहन्छ । उसको समग्र समस्या र पीडाको जरो यही मानसिक प्रक्षेपण या भनौँ भ्रममा गडेर रहेको छ । सोनिआसँग पहिलोपटक आफ्नो अपराध स्विकार्दै ऊ भन्छ हो कुरो त्यही हो । म नेपोलियन बन्न चाहन्थेँ । त्यसैले मैले त्यस बूढीलाई मारेँ (पृ ३५०) । ऊ थप्छ म त्यो बूढीमा आफ्नो सिद्धान्तको पहिलो प्रयोग गर्न गएको थिएँ (पृ३५४) । सहरको भीडमा अदृश्य प्रायः बाँचिरहेको रास्कोलनिकोभ त्यही भ्रान्तिलाई मलजल गरिरहन्छ । नेपोलियनझैँ ऊ पनि आममानिस भन्दा भिन्न छु भन्ने सोच्छ । आफ्नो जीवनको उच्च उद्देश्य छ भन्ठान्छ । समाज इभानोभ्नाजस्ता अर्थ पिपासुका कारण प्रदूषित छ । निर्मल समाजको निर्माण र समग्र मानव समुदायको हितका निम्ति यस्ता प्रदूषकलाई नष्ट गर्नुपर्छ । ऊ तर्क गर्छ सोनिआ, मैले एउटा जुम्रा मारेँ । एउटा निकम्मा, घिनलाग्दो, हानिकारक प्राणीलाई सिध्याइदिएँ (पृ३५३) । बूढीलाई उसको कर्मअनुसारको सजाय दिएको उसको आफ्नै निष्कर्ष छ । कानुनले त्यो अधिकार नदिए तापनि ऊ आफ्नो विवेकले त्यसलाई सही ठम्याउँछ । एकातर्फ हजारौँ मानिस पिटर्सबर्गका गल्लीहरूमा अभावले छटपटाइरहेका छन्, भोका बालबालिकाहरू भीख मागिरहेछन्, मरिरहेछन्, सोनिआजस्ता नवयुवतीहरू परिवार धान्न शरीरको व्यापार गर्न बाध्य छन् । अर्कातर्फ इभानोभ्नाहरूको सन्दुकमा सम्पत्तिको रास लागिरहेको छ । यसरी प्रयोजनहीन रूपमा सम्पत्ति थुपार्नु नै उसको अपराध हो भन्ने रास्कोलनिकोभको ठहर छ । यस्तो सम्पत्तिको प्रयोग बृहत्तर मानवहितका लागि हुनुपर्छ भन्ने ऊ ठान्छ । यही अभिप्रायलाई मूर्तरूप दिन उसले बन्चरो चलाएको बुझिन्छ । रास्कोलनिकोभले आफ्नो राजनीतिकदार्शनिक दृष्टिकोण पिरियोडिकल रिभ्यु जर्नलमा छापिएको लेखमा व्यक्त गरेको थियो । विश्वविद्यालयमा हुँदाखेरि नै प्रकाशित उक्त लेखमा ऊ मानवजातिलाई इन्फेरियर अर्थात् निम्नकोटि र गिफ्टेड अर्थात् प्राकृतिक रूपले नै क्षमतावान् गरी दुई वर्गमा विभाजन गर्छ । उसको विचारमा अधिकजन निम्नकोटिमा पर्छन्, जो मूलतः भौतिक जीवन बाँच्छन्, वर्तमानभन्दा पर सोच्न सक्दैनन् । नयाँ विचार सोच्नु, व्यक्त गर्नु र त्यसलाई जीवन परिवर्तनका निम्ति प्रयोग गर्नु यिनीहरूको क्षमताभन्दा बाहिरको कुरा हो । स्वभावैले पुरातनवादी यो जनसमूह कानुनको पालना गर्नु आफ्नो धर्म ठान्छ । त्यसैले यी परनियन्त्रणमा बाँच्छन् र नियन्त्रित जीवन रुचाउँछन् । यिनलाई स्वतन्त्रताभन्दा पनि सुरक्षा ज्यादा मूल्यवान् हुन्छ । मलाई यहाँनेर जर्मन दार्शनिक नित्सेको याद आउँछ ।रास्कोलनिकोभले यस्ता व्यक्तिहरूलाई ध्वंसक भनेको छ, जसले पुराना सामाजिक, राजनीतिक संरचना ध्वस्त पारेर नव संरचनाको आरम्भ गर्छन् । कालान्तरमा समाजले यस्तै ध्वंसक स्वप्नद्रष्टाहरूको उपासना गर्छ । यसको एक उत्तम उदाहरण ऊ नेपोलियनलाई मान्छ । वास्तवमा यस्ता व्यक्तिहरूबाट हुने कानुनको उल्लङ्घन, ध्वंस र अपराधलाई रास्कोलनिकोभ समाज परिवर्तनका लागि अपरिहार्य ठान्छ । नेपोलियनझै ऊ आफू पनि त्यही अल्पसंख्यक असाधारण जागृत समूहमा पर्छु भन्ने भानमा छ । त्यसैले ऊ आफूले गरेको हत्यालाई अपराधका रूपमा लिन तयार छैन । अपराध स्विकार्न दिदीले सम्झाउँदा ऊ क्रोधपूर्ण प्रतिवाद गर्छ अपराध ? के अपराध ? मैले एउटा विषालु कीरा मारेँ । त्यसलाई मारेर मेरा ४० पाप काटिए । त्यसले गरिबको जीवन चुसिरहेकी थिई । के त्यस्तालाई सिध्याउनु अपराध हो ? (पृ ४४०) साइबेरियाको कारागारमा कष्टप्रद जीवन भोगिरहँदा एक दिन ऊ आफैँसँग प्रश्न गर्छ अपराध के हो ? यसमा उसको आफ्नै दृष्टिकोण छ मेरो काम देखेर उनीहरू किन त्यति भयभीत भएका होलान् ? किनकि त्यो अपराध थियो ? अपराध भनेको के हो ? हो, मैले जे गरेँ त्यो कानुनी अपराध थियो । कानुनका अक्षरका लागि मलाई जे सजाय दिनु छ देऊ, ठीक छ । त्यसो हो भने हरेक मानव उद्धारक उसले उठाएको पहिलो कदममा नै दण्डित हुनुपर्ने हो । तर, ती आफ्नो योजनामा सफल भए त्यसैले ती सही ठहरिए । म असफल भएँ त्यसैले गलत ठहरिएँ । मैले त्यो कदम उठाउनु गलत भयो (पृ ४६०) । बूढी आइमाईबाट लुटेको धनको ऊ कुनै प्रयोजन देख्दैन । न त त्यसलाई ऊ आफ्नो भोक शमनका निम्ति प्रयोग गर्न सक्छ, न त अन्य कसैको जीवन उत्थानका निम्ति । न त हत्यापछि उसको मिसन सोचेझैँ अगाडि बढ्छ । त्यसपछि ऊ दिग्भ्रमित हुँदै जान्छ, चेत र अर्धचेतको दोसाँधमा बर्बराइरहन्छ । आफ्नो अपराध स्विकार्ने या लुकाउने भन्ने दुविधाले विचलित बन्दै जान्छ । आफू असाधारण हुँ भन्ने भ्रान्तिको पर्दा च्यातिन थाल्छ । जतिजति ऊ भ्रान्तिबाट बाहिर आउँछ त्यतित्यति उसको आफूप्रतिको धारणा बदलिँदै जान्छ । उसलाई आफू नेपोलियन होइन भन्ने महसुस हुन थाल्छ । उसको तर्कको धार बोधो हुँदै जान्छ । तर्कको स्थान आस्थाले लिन्छ । अन्ततः ऊ स्विकार्छ के मैले त्यो बूढीको हत्या गरेँ ? बूढीको होइन, मैले आफ्नै हत्या गरेँ । मैले आफैँलाई सदाका लागि सिध्याएँ (पृ ३५५) । यसै आत्मानुभूतिसँगै ऊ आफ्नो अपराध कबुल गर्छ र साइबेरियाको कष्टप्रद निर्वासित जीवनलाई कुनै गुनासो बेगर स्विकार्छ । प्रतिरोधविहीन कष्टसहनबाट उसलाई मुक्तिको अनुभव हुन थाल्छ । त्यही मुक्तिको अनुभवबाट उसको नवजीवनको आरम्भ हुन्छ भौतिक रूपमा उही, तर रूपान्तरित अन्तस्करण । तर्कमात्र पर्याप्त छैन जीवनका लागि । तर्कभन्दा माथि आस्था छ भन्ने बुझ्छ । तर्कभन्दा बलियो छ प्रेम र सद्भाव । आस्थाका लागि ऊ न्यु टेस्टामेन्ट को शरणमा जान्छ, प्रेम, सद्भाव र करुणाका निम्ति सोनिआको सहारा लिन्छ । तर्क र महत्त्वोन्मादको गुफामा निसासिएको उसको जीवन आस्था र प्रेमको प्राणवायु पाएर पुनः बौरिन्छ । प्रेमबाट नै उसको अन्तररूपान्तरणको यात्रा आरम्भ हुन्छ । यसलाई दोस्तोएभ्स्कीले नयाँ जीवनको कथा भनेका छन् ।दोस्तोएभ्स्कीको क्राइम एन्ड पनिसमेन्ट पढ्न अधिक धैर्य चाहिन्छ । म पठनमा पीडामिश्रित आनन्द रुचाउँछु जसलाई मैले पीडानन्द भनेको छु । पीडानन्द फ्रेन्च शब्द जुइसाँसको भावानुवाद हो जुन मैले फ्रान्सेली मनोविश्लेषक ज्याक लकाँबाट लिएको हुँ । म प्रायः त्यस्तो पुस्तक रोज्छु जसको भाषा, विषयवस्तु र शैलीले पाठकलाई चुनौती दिओस्, सोच्न बाध्य बनाओस्, कल्पनाको उडान र विचारको गहिराइमा लैजाओस् । फ्रान्सेली चिन्तक रोलाँ बार्टले आफ्नो पुस्तक द प्लेजर अव द टेक्स (इ१९७३) मा व्यक्त गरेको अवधारणालाई समाएर भन्नुपर्दा क्राइम एन्ड पनिसमेन्ट को मेरो पठन अनुभव केवल आनन्दमा सीमित रहेन । त्यसले आनन्दसँगै पीडा मिसाएर गयो । अझै पनि त्यो मानसिक पीडा म अनुभव गरिरहेछु । रास्कोलनिकोभको त्यो धारिलो बन्चरो हिंसा र न्याय दुवैको प्रतीक होझैं लाग्छ । उसको द्वैधवृत्तिक चरित्र देखेर म सोचमग्न छु । ऊ पीडित हो ऊप्रति सहानुभूति जाग्छ । ऊ पीडक हो उसलाई सम्झिँदा घृणा जागेर आउँछ । उसको महत्त्वोन्माद र तर्कसँग म सहमत छु, असहमत पनि । म उसलाई प्रेम र घृणा बराबर गर्छु । उसले मलाई प्रेमको आनन्द र घृणाको पीडामिश्रित अवस्था अर्थात् पीडानन्दमा छाडेको छ ।"
कानीन : कन्याको छोरो,"केही वर्षअघिको कुरा । काठमाडौंमा रहेकी एक जना सहृदयी साथीको कोठामा बस्न गएकी थिएँ । बेलुकीको खानपिनपछि त्यो रात हामीले अनेक सामाजिक विषयमा अन्तरंग कुरा गर्दै आधा रात बितायौं । कुरैकुरामा साथीले वैवाहिक जीवनमाथिको आफ्नो अरुचि व्यक्त गरी । भनेकी थिई, यार, म त बिहे गर्दिनँ । दुई वर्षमा विच्छेद गर्नुपर्ने सम्बन्ध म किन गासौं ? ऊ एक छिन रोकिई र उत्साहित हुँदै भनी, विवाह नै नगरे पनि बच्चाचाहिँ जन्माउँछु । उसको आवाजमा एकप्रकारको निश्चयभाव थियो । मैले भनेँ, कसैले तँलाई रोक्न सक्दैन । यसमा तैँले जितिस् भने समाजलेतँलाई देवी भनेर पूजा गर्छ, हारिस् भने चरित्रहीन मान्छेका रूपमा चित्रण गरिरहनेछ । यो कुरा उसलाई मैले वैदिककालीन नारीको दृष्टान्तसहित सुनाएकी थिएँ । त्यस संवाद यताको समयमा नेपालमा शुक्रकीट बरो (मागेर) गरेर पनि बच्चा जन्माउन पाउने कानुनी प्रबन्ध हुँदै छ । त्यो कानुन संसद्मा छलफल हुनै बाँकी छ । तर, के यस्तो प्रचलन अब समाजमा सुरु हुन लागेको हो ? यस्तो प्रचलनलाई पारिवारिक विखण्डन मान्नुपर्ने हो कि हाम्रो प्राचीन सभ्यतामै यस्ता चलन थिए ? एकपटक यतातिर विमर्श गर्नु आवश्यकता छ । आज हामीलाई एकदमै नयाँ लागे पनि पाँचसात हजार वर्षपहिलेका वैदिक ग्रन्थहरूमै कुमारी आमाबारे उल्लेख छ । परिवार संस्कृतिलाई व्यवस्थित गर्ने क्रममा बनेका संहितासँगै यस्तो प्रचलनले सामाजिक मान्यता गुमाउँदै गयो । त्यसक्रममा नारी जातिले आफ्नो स्वतन्त्रतामा अलि बढी नै कुर्वानी गर्नुपर्यो । बाबुको सामाजिक पहिचानबिना आमा बन्ने कुरा चलिरहँदा आज हरेकजसो परिवारभित्र किन विद्रोह छ भन्ने मनन गर्नुपर्छ । यसरी विद्रोह गरिरहेको तप्का नियालेर हिजो समाज विकास क्रममा परिवार किन बनेको थियो भन्ने विषयमा चर्चा गर्न जरुरी छ । परिवार नहुँदा पनि मान्छे शारीरिक सम्बन्धमा हुन्थे । यौनाचार सृष्टिसँगै जन्मियो र पारिवार प्रथा समाजको विकास क्रममा जन्मियो । त्यसबेला परिवार हुँदैनथे, तर बच्चा त जन्मिन्थे । लोग्नेस्वास्नी भन्ने संस्था थिएन । तर, सृष्टि चलेकै थियो । यसरी रहँदाबस्दा जन्मिएका बच्चाहरूले स्याहार नपाउने, आमाहरू सुत्केरीमै मर्ने, बच्चा हुर्काउने सहयोगी नहुँदा उसको सहज लालनपालन नहुने र समाज स्वस्थ तरिकाले अघि नबढ्ने समस्या ज्यादा हुन्थ्यो । सन्तान उत्पादनमा सहभागी दुई जना सँगै भएपछि बच्चा हुर्काउन सहज हुने, आफ्नो परिवार भएपछि लालनपालन पनि सहज हुने, भौतिक जीवन व्यवस्थित हुने, परिवारमा रहेर भौतिक आवश्यकता पूरा गर्न सकिने भएकाले परिवारमा बस्ने संस्कृति अघि बढ्यो । यसै क्रममा सुरु भएको पारिवारिक परम्परा सात हजार वर्षसम्म चल्दै आएको छ । बिस्तारै विवाहइतर सम्बन्धलाई नैतिकताको कसीमा हेर्ने चलन चल्यो । यो परम्परा सुरु हुनुअघि यौनाचार र सन्तान उत्पादन नैतिक मूल्यभित्र समेटिएको थिएन । जब परिवारसंस्कृति थालनी भयो, तब त्यसलाई सामाजिक र सांस्कारिक मान्न थालियो । जो परिवारबाट बाहिर निस्क्यो, उसलाई सामाजिक मान्यता भाँडेको आरोप लगाइन थालियो । भलै त्यस्ता महिलापुरुषलाई विद्वान् र विदुषीको स्थानमा राखेर आजैसम्म पनि पुजिन्छ । प्राचीन प्राकृत धर्मविपरीत नभएकाले र उनीहरूले आफ्नै पौरखले सामाजिक हैसियत कायम गर्न सकेकाले बिनाविवाह सन्तान जन्माउनेलाई आजसम्म पनि पञ्चकन्याका रूपमा पूजा गरिन्छ । प्राचीनकालका कुमारी आमाहरू सहजै वा त्यस्तो अधिकार पाएरै कुमारी आमा भए ? या उनीहरूले त्यसबापत सामाजिक कहर खेप्नुपर्यो ? एकपटक यसलाई पनि हेरौं । परिवारसम्बन्धी लिपिबद्ध भएको पहिलो मुलुकी ऐनमा कानुनी नागरिकको व्यवस्था थियो । यसले पनि समाजमा त्यसबेला कुमारी आमा थिए भन्ने बुझिन्छ । कुमारी आमाबाट जन्मिएको सन्तानलाई संस्कृत भाषामा कानीन भनिन्छ । शब्दहरू त्यसै बन्दैनन् । व्याकरणवेत्ता पाणिनिले आफ्नो अष्टाध्यायीमा कुमारी आमाको कोखबाट जन्मिएको सन्तानलाई कानीन भनिन्छ भनेर लेखेका छन् । कानीन संस्कृत शब्द हो । यसको अर्थ कन्याको छोरो भन्ने हुन्छ । अर्कोतिर समाजलाई मातृसत्ता र पितृसत्ता भनेर सत्तावर्गीकरण गर्ने गरिन्छ । तर, समाजमा न हिजो मातृसत्ता थियो, न आज पितृसत्ता छ । बरु समाज कहिले मातृप्रधान भयो भने कहिले पितृप्रधान । मातृप्रधान समाज लामो कालखण्ड चलेको थियो । यसलाई बुझ्न महाभारत र वैदिककाल हेरे पुग्छ । महाभारतमा पनि कर्ण कानीन ब्यास भनी लेखिएको छ । यसको अर्थ हुन्छ कर्ण र व्यास कुमारी आमाबाट जन्मिएका सन्तान हुन् । महाभारतका अरू केही अंश पनि हेरौं । माझीहरूका राजा केवटराजकी छोरी सत्यवती, जसले कुमारी छँदै पराशर मुनिसँगको संसर्गबाट व्यासलाई जन्म दिएकी थिइन् । महाभारतमा व्यास ऋषि भनेर चिनिने उनलाई सबैले पुज्य मानेका छन् । त्यसबेला पनि उनलाई सबैले सम्मान गर्थे । पछि सत्यवतीको विवाह शान्तनुसँग हुन्छ, जसबाट चित्रांगद र विचित्रवीर्य गरेर दुई सन्तान जन्मन्छन् । तर, विवाहपछि एकको अल्पायुमा र अर्कोको युद्धमा परेर मृत्यु हुन्छ । उनीहरूको विवाह अम्बिका र अम्बालिकासँग भैसकेको हुन्छ । दुवै अल्पआयुमै मरेपछि राजकाज चलाउन सन्तान चाहिएको हुन्छ । यस्तोबेला उनै सत्यवतीले आफ्नो विवाहभन्दा पहिले जन्मेको छोरा व्यासलाई दरबार झिकाउँछिन् र अम्बालिका र अम्बिकासँग समागम गर्न लगाउँछिन् ।(यसलाई नियोग वा शुक्रकीट बरो भन्न सकिन्छ ।) अनि अम्बालिकाबाट धृतराष्ट्र, अम्बिकाबाट पाण्डु र दासीबाट विदुरको जन्म हुन्छ । (महाभारत, आदि पर्व, अंशावतरण खण्ड १०४ र १०५ अध्ययाय ) यसरी जन्माइएको बच्चालाई नियोग गरेर जन्माइएको भनिएको छ । अहिलेको हामीले भन्ने गरेको कुमारी आमा र शुक्रकीट बरो (मागेर या किनेर लिनु) गर्ने काम त्यहीबेला सहज प्रयोग प्रएको कुरा स्पष्ट हुन्छ । यस घटनामा सत्यवतीले कुमारी हुँदै आमा भएको कुरा सार्वजनिक गरिन् भने शुक्रकीट मागेर पनि बच्चा जन्माइएको अर्को घटना छ । सत्यवतीको मात्र होइन, कुमारी छँदै बच्चा जन्माएकी कुन्तीले पछि पनि अरूकै नियोग अर्थात शुक्रकीट मागेरै बच्चा जन्माएको उल्लेख छ । पाण्डुबाट बच्चा हुँदैन । र, देवताको अनुग्रहबाट पाँच पाण्डवको जन्म भएको उल्लेख छ । (महाभारत आदि पर्व अंशावतरण खण्ड अध्याय ११०) कुमारीमै बच्चा जन्माउने अर्की आमा हुन् कुन्ती । कुन्तीले बाल्यकालमै दुर्वासा ऋषिबाट पाएको मन्त्र प्रयोग गर्दा सूर्यदेव कुन्तीसामु आए । वशीकरण गर्ने मन्त्र प्रयोग गरेर बोलाएपछि त्यसै फर्किन नमिल्ने भनेर कुन्तीलाई बाल्यकालमै सूर्यदेवले सन्तान दिएको र बच्चाको नाम कर्ण रहेको कथा छ । यसको अर्थ कुन्तीले कुमारी छँदै बच्चा जन्माएकी थिइन् । तर, बच्चा जन्मेपछि भने लोकनिन्दाबाट डराएकी उनले बच्चालाई बाकसमा हालेर गंगामा बगाउँछिन् । वेदमा उल्लिखित पुरुरवा र उर्वशी मातृप्रधान समाजका पात्र हुन् । बच्चा जन्माउनकै लागि गन्धर्वसम्प्रदायकी एक सुन्दरी ल्याइएको हुन्छ, जो उर्वशी नाम गरेकी अप्सरा हुन्छिन् । तिनै अप्सरासँग राजा पुरुरवा प्रेममा पर्छन् । वेदमा पुरुरवा र उर्वशीद्वारा प्रणयका कुरा उल्लेख छन् । प्रेममा परेका पुरुरवाले अप्सरालाई पुरुरवाको बच्चा जन्माइदिने सर्तमा चार वर्षको निम्ति जाया (सन्तान जन्माउन सम्झौताद्वारा ल्याइएकी स्वास्नी) को रूपमा आफ्नो घरमा ल्याएका हुन्छन् । चार वर्षपछि सर्तअनुसार उर्वशी बच्चा छोडेर जान्छिन् । तर, पुरुरवा भने अत्यन्त विलाप गर्छन् । (ऋग्वेद आठ अष्टक, पाँच अध्याय, १४ वर्ग) यसरी वैदिककालदेखि निश्चित समयका लागि स्वास्नी बनाएर सन्तान पाउनेदेखि सन्तानका लागि मात्र सम्बन्ध राख्ने सबै खालका प्रचलन सहज थिए भन्ने देखाउँछन् यी घटनाले । यस्ता घटनाले अहिलेभन्दा वैदिक र महाभारतकालमा हाम्रो समाज फराकिलो र उदार चिन्तनबाट निर्देशित थियो भन्ने देखिन्छ । हिन्दु सभ्यतामा मात्र होइन, पश्चिमी सभ्यतामा पनि कुमारी आमाहरू प्रशस्तै थिए । त्यसको एउटा उदाहरण हुन् येशुकी आमा मरियम । इसापूर्व पहिलो शताब्दीकी गलीलको यहुदी समुदायकी महिला थिइन् येशुकी आमा । उनले कुमारी अवस्थामै गर्भधारण गरेकी थिइन् । उनको गर्भबारे थाहा पाएर हुन लागेको विवाह पनि भाँडिएको थियो । पछि गर्भ रहेकै अवस्थामा जोसेफसँग उनको विवाह भएको र येशुको जन्म भएको प्रसंग बाइबलमा छ (बाइबल, नयाँ करार मत्तिको, एक अध्याय, १८२४ पद ) । मरियमको मत्ताबारे कुरानमा पनि उल्लेख छ । जसले समाजको धारणा नै परिर्वतन गर्ने काम गरिन्, उनी जिससकी आमा थिइन् कुरानमा लेखिएको छ । ख्रिष्ट मात्र होइन, तत्कालिक ग्रीक, रोमन, सिरियन, पर्सियन, अफ्रिकन र मिश्री सभ्यताका देवता र नायकहरू स्त्रीबाट र देवता पुरुषबाट जन्मिएको देखाउँछन् । किनकि कुमारी आमाबाट बच्चा जन्मिएपछि सो पुरुषको खोजी गर्नुभन्दा अथवा पुरुष देखाउन नसकेको र देखाउन नचाहेको अवस्थामा बाबुचाहिँ अलौकिक भएको देखाइने चलन पूर्वीय सभ्यतामा मात्र होइन, पश्चिमा सभ्यतामा पनि देखिन्छ । त्यसरी बच्चा जन्माउनेलाई अहिलेजस्तो अपराध नभएर, अलौकिक शक्ति सञ्चय भएका स्त्रीको रूपमा पूजा गरिन्थ्यो ।आकाश देवताका रूपमा उपासना गरिने मिश्री सभ्यताका एक प्रमुख देवता होरस पनि कुमारी आमाबाट जन्मिएका थिए । उनकी आमा इसिरिस थिइन् र बाबुचाहिँ देवता थिए भनिएको छ । यसको अर्थ कुमारी आमाबाटै जन्मिएका थिए होरस । पश्चिमका दार्शनिक प्लेटो, जसलाई देवताकै सन्तानको रूपमा ग्रीक सभ्यतामा वर्णन गरिएको छ उनी इसापूर्व ४२९ मा एथेन्समा कुमारी आमाबाट जन्मिएका थिए । पश्चिमका विश्वविजेता भनेर चिनिने अलेक्जेन्डरलाई पनि देवताका छोरा भनेर चिनाइएको छ । जो पानी पार्ने, वज्र धारण गरेको, उर्वरताको देवताको रूपमा जुपिटर नामले चिनिन्छन् । रोमन मिथका नायक हर्कुलस देवताको सहयोगीको रूपमा देखापरेका छन् । यी दुवैका आमा मानिस र बाबुचाहिँ देवता हुन् भनी उल्लेख छ । डियोनाइसिस रोम ग्रीक सभ्यतामा कुमारी आमाबाट जन्मेका अर्का देवता हुन् । यी थिए विवाह परम्परा सुरु हुँदै गरेको समयमा महिलाको सामाजिक अवस्था । तर, जब पूर्ण रूपमा विवाह परम्परा सुरु भयो, तब आइमाईका स्वतन्त्रता पुरुषबाट नियन्त्रित हुँदै गए । नेपालमा लिच्छविकालदेखि राणाकालसम्म आइपुग्दा ५२ वटीसम्म स्वास्नी राख्ने चलन समाजमा थियो । परिवार संस्कृति बसेपछि र अझ त्यसमा पुरुषप्रधान बन्दै गएपछि पारिवारिक प्रथा आइमाईका लागि बन्धनयुक्त बन्दै गयो । उनीहरूको स्वतन्त्रता र शारीरिक स्वामित्वसमेत नियन्त्रित हुँदै गयो । हाम्रो प्राचीन समाजमा जस्तो स्वतन्त्रता र खुलापन थियो, त्यो बाँधिँदै गयो । तर, आज हामी समाजमा महिलाको स्थान कमजोर हुनुमा हाम्रो प्राचीन समाज र प्राचीन शास्त्रलाई दोषी ठान्छौं । वैदिक र ऐतिहासिक कालखण्डका ग्रन्थहरूको अध्ययनले हाम्रा प्राचीन मान्यताहरू स्त्रीद्वेषी थिएनन् । बरु त्यसपछि चलाइएका सामाजिक प्रथाहरूले महिलालाई पछि पारेको छ । बिहे नगरी सन्तान जन्माउने मेरी सखीको त्यस रातको अठोटलाई मैले वैदिककालीन नारी चरित्रको पुनरावृत्तिका रूपमा लिएकी छु ।"
"न ज्ञान, न विज्ञान !","सेन्सलेस्ली लभ एन्ड माइन्डलेस्ली हेट नेपाली समाजको चरित्र बनेको छ( ननसेन्स् चरित्र ! हामी यति आधुनिक र सम्य भयौं कि संस्कृतलाई सिधैं टपरे भाषा भनिदियौं । तर के विश्वविख्यात हारभर्ड विश्वविद्यालयमा पढाउने सामग्री केही नभएर त्यो टपरे भाषा संस्कृत पढाइएको हो ? उही दर्जाका क्याम्ब्रिज र अक्सफोर्डमा किन संस्कृत पढाइन्छ ? सिलिकन सिटी नजिकैको युनिभर्सिटी अफ क्यालिफोर्निया, बर्क्लीले अरू विषय पढ्ने विद्यार्थी पाएन ? किन त्यही अक्सफोर्डले १८ औं शताब्दीदेखि नै संस्कृत पढाउन थाल्यो ? के ती संस्कृतका पश्चिमा विद्वान् सबै टपरा थापेर खाँदै छन् ? किन लाग्छ, जर्मनका चौध विश्वविद्यालयमा संस्कृत पढ्नेको घुइँचो ? एटम बम बनाउँदा अमेरिकाको एउटा वैज्ञानिक गीता र महाभारतमा किन घोत्लिन्छ ? आइन्स्टाइनले परमाणुमा शक्ति पत्ता लगाए । त्यो खोजको स्रोत के हो ? प्रेरणा के हो ? के छ त्यो संस्कृतभित्र ? जर्मनीलाई आज पनि संस्कृतको ज्वरोले गाँजेको छ । सन् २०१५ अप्रिल, डेलीमेल यूकेले आफ्नो एउटा खोजपूर्ण रिपोर्टमा लेखेको छ, संस्कृत पढ्न चाहने विद्यार्थीको घुइँचो जर्मन युनिभर्सिटीले थेग्न सकेनन् । जर्मनीका अधिकांश संस्कृत विद्वान् हारभर्ड, बर्क्ली र इङ्ल्यान्डका युनिभर्सिटीमा पढाउँछन् । युनिभर्सिटी अफ हाइडलवर्गका संस्कृतका गुरु डा एलेक्स माइकल्स नेपाल र भारतजस्ता देशलाई सुझाव पनि दिन्छन्, राजनीतिक र धार्मिक बहसमा समय बिताउनुको साटो सम्पदा (संस्कृत) लाई संरक्षण गर । विडम्बना ! सुन्ने र मनन गर्ने संस्कृति हामीमा छैन । हाम्रो समाजमा छैन । हाम्रो ननसेन्स समाजले जन्माएको सेन्सलेस नेतृत्वमा झन् छँदै छैन । वस्तुतः नेतृत्व, आकाशबाट झर्दैन( । देवदूत बनेर आउँदैन । हरेक समाजले आफ्नो योग्यता र हैसियतअनुसारको नेतृत्व जन्माउँछ । हाम्रो समाजले आफ्नै योग्यताअनुसारको नेतृत्व पाएको छ । हामी अंग्रेजीलाई भाषा मान्छौ तर संस्कृतप्रति हेयभाव राख्छौं ! अंग्रेजीमा प्रवृत्त भयौं, जरुरी पनि छ । तर, संस्कृतलाई प्रवृत्ति बनाउन सकेनौं । अन्ततः मेन्युअल विहीन भयो नेपाली समाज । अंग्रेजी विज्ञापनको भाषा हो तर संस्कृत ज्ञानको भाषा हो, बुद्धिको भाषा हो, चेतनाको भाषा हो । अंग्रेजी आफूलाई बेच्ने भाषा हो, संस्कृत आफूलाई चिन्ने भाषा हो । हामीले सोचेनौं, खोजेनौ, बुझेनौ ।वास्तवमा हामी सोच्दैनौं, खोज्दैनौं, बुझ्दैनौं तर पनि सबै जान्ने भएका छौं । त्यसैले हामी केही नबुझी सबै जान्ने र केही नजानी सबै बुझ्ने भएका छौं । गीताको किताब घरमा पूजा गरेर राख्छौं तर त्यही गीताको भाषा संस्कृतलाई टपरे भाषा भन्छौं । हेला गर्छौं । कहिल्यै पढ्दैनौं ।यद्यपि संस्कृत नै पढ्नुपर्छ, जान्नुपर्छ, बुझ्नुपर्छ भन्ने पनि छैन । जान्दा र बुझ्दा झन् राम्रो । तर, संस्कृतको ज्ञान(दर्शन जनुसुकै भाषामा पढ्न सकिन्छ । उल्था गरिएका किताब नेपाली र अंग्रेजीमा प्रशस्त छन् । पुराना ज्ञानसँग नयाँ विज्ञानको के सम्बन्ध छ ? १९ औं शताब्दीको सुरुआतसँगै यो प्रश्नले संसारका बौद्विक मस्तिष्कलाई गिजोल्न थाल्यो । फिलोसफीमाथि रिलिजन एन्ड साइस थपियो । युरोपका युनिभर्सिटीमा अध्ययन र अध्यापन पनि थालियो । विषयले झन् व्यापकता त्यतिबेला पायो, जतिबेला अल्बर्ट आइन्स्टाइनले ऐलान गरे, धर्मबिनाको विज्ञान लंगडो छ ! विज्ञानबिनाको धर्म अन्धो छ । सन् १९४० सेप्टेम्बर, न्युयोर्कमा साइन्स, फिलोसफी एन्ड रिलिजन मा बोलेका कुरा आइन्स्टाइनको आफ्नै किताब रिलिजन एन्ड साइन्स मा पनि छापिएको छ ।फरक थियो आइन्स्टाइनको आध्यात्मिक विश्वास । कस्मिक रिलिजन (ब्रह्माण्डीय धर्म) भन्थे उनी । जसले मलाई वैज्ञानिक कार्यमा स्थिर गर्यो, उनकै शब्द हुन् यी पनि, हामीले एकअर्काबाट अलग गर्नु दृष्टिगत भ्रम मात्र हो । दर्शन र विज्ञानलाई जोड्दै आइन्स्टानले थपेका यी शब्दले के संकेत गर्छन् ? । ब्रह्माण्डीय शब्दले पूर्वीय संस्कृत दर्शनज्ञानलाई संकेत गर्छ कि गर्दैन भन्ने बहस निरन्तर छ । कस्मिक रिलिजन को अवधारणा आइन्स्टाइनभन्दा अरू कसैमा पाइँदैन ।प्राचीन पूर्वको वैदिक ज्ञान, संसारको बौद्विक बजारमा संस्कृत फिलोसफी का नाउँले पनि चिनिन्छ ।ज्ञानदर्शन र विज्ञानको स्रोतमा एउटा बौद्विक बाझाबाझ चलिरहेको थियो । त्योसँगै दोस्रो विश्वयुद्ध पनि । अमेरिकाले भित्रभित्रै डरलाग्दो मिसन चलाइरहेको थियो । हिट्लर साम्राज्य जर्मनीसँग मिलेको जापानलाई थेग्ने शक्तिको खोजी गर्दै थियो, अमेरिका । त्यो मिसन थियो, द मेन्ह्याटन प्रोजेक्ट । मिसन सफल भयो संसार विनाशक अस्त्र, एटम बम बन्यो ! त्यो अस्त्र अगस्ट ६, १९४५ मा जापानको हिरोसिमा खस्यो । तीन दिनपछि नागासाकीमा । जापान आत्मसमर्पण गर्न बाध्य भयो । दोस्रो विश्वयुद्ध समाप्त भएको घोषणा भयो । एकै घानमा लाखौंलाई जलाएर जसले दोस्रो विश्वयुद्ध समाप्त गराए( ती थिए जे रोबर्ट ओपनहाइमर (सन् १९०४१९६७) । त्यो अमेरिकी मिसनको मुली । एटमबमले हिरोसिमा र नागासाकी खरानी बनायो । आकाशमा बारुदको बादल मडारिरहको थियो । एटम बमका पिता जे रोबर्ट ओपनहाइमरले मुख खोले । गीता सम्झँदै संसारलाई सन्देश दिए, म भागवद् गीताको त्यो हरफ सम्झन्छु । म संसारलाई नास गर्न सक्ने मृत्यु बनेको छु । जुन वचन श्रीकृष्णले विश्वरूप देखाउँदै अर्जुनलाई भनेका थिए कालोऽस्मि लोकक्षयकृत्प्रवृद्धो लोकान्समाहर्तुमिह प्रवृत्तः (अध्याय ११ श्लोक २५ श्रीमद्भागवद् गीता) । म संसारलाई नास गर्ने काल हुँ । सबैलाई नास गर्न यहाँ आएको छु । ओपेनहाइमरको बोलीलाई शब्दमा उतारेका छन् अस्ट्रियन लेखक रबर्ट जंकले । अमेरिकाको द मेन्ह्याटन प्रोजेक्ट र जर्मन एटोमिक बम प्रोजेक्ट का कथा र वैज्ञानिकका गाथा कोरेका छन्, उनले, ब्राइटर देन थाउजेन्डस् सन्स : ए पर्सनल हिस्ट्री अफ द एटमिक साइन्सटिस्ट् मा । एउटा वैज्ञानिकको खोजको गहिराइ, सोचको गहनता र चिन्तनको आयतन कति विशाल छ ?ओपनहावरले दुःसाध्यलाई कसरी उल्टाएर साध्य बनाए ? दुःसाहसलाई साहसमा कसरी उल्था गरे ? के थियो यसको सूत्र ? किन त्यतिबेला उनले गीताको त्यो श्लोक सम्झिए ? किन जोडे त्यहाँ महाभारत र गीता ? ती महान् वैज्ञानिक, जसले संसार दग्ध गर्ने सामर्थ्य प्राप्त गरे अर्जुन र कर्णजस्तै ! श्रीकृष्णको उद्घोषकै उच्चारण किन गरे ? के यी प्रश्नले अर्को एउटा मूल प्रश्न जन्माउँदैन के यी सबै प्रश्न वैदिकज्ञान र विज्ञानको सम्बन्धको सेतु बन्न सक्दैनन् ? अनुमान लगाउनु, प्रस्ट हुनु वा नहुनु स्वयंमा निर्भर हुन्छ । तर के उनको स्वीकारोक्तिले जन्माएका यी प्रश्नले प्रस्ट हुन सहयोग गर्दैन ? एटम बमका पिता ओपनहाइमरले गीता(, महाभारत र वेदउपनिषद् पनि पढेका थिए । उनले ती पूर्वीय दर्शनशास्त्रमा भएका ज्ञानसँगै कृष्ण, कर्ण र अर्जुन पनि पढेको थिए । कर्णको भार्गवास्त्र र अर्जुनको ब्रह्मास्त्र पनि पढेका थिए । प्राचीन पूर्वका बुद्धि र ज्ञानका शास्त्र र सागरभित्र पनि डुबेका थिए । नत्र ती अस्त्रको स्वामी बन्ने थिएनन्, जुन महाभारत कल्पित अर्जुन र कर्णको अस्त्रजस्तै अजेय छन् । ओपनहाइमरका अभिव्यक्तिलाई सूक्ष्म अध्ययन गर्दा यो पनि स्पष्ट हुन सक्छ एटम बमको खोजको स्रोत गीता र महाभारत हो दिव्यास्त्र र भार्गवास्त्र हो । नत्र फेरी पनि प्रश्न उठ्छ किन गए त संस्कृत सिक्न युनिभर्सिटी अफ क्यालिफोर्निया, बर्क्ली ? अर्को गीता लेखे युनिर्सिटी अफ म्यासेच्युसेट्स्का प्रोफेसर जेम्स ए हाजियाले द गीता अफ जे रबर्ट अपनहाइमर । पूर्वीय दर्शनशास्त्रका प्रोफसर अर्थर राइडरसँग सन् १९३३ मा उनले मूलभाषा (संस्कृत) मा गीता पढेको प्रमाण बोकेर बसेको छ, हालियाको यो किताब । उस्तै लाग्छ तर बुद्धि र ज्ञानको स्थान आआफ्नो ठाउँमा अग्रणी छ । बुद्धिको स्थान ज्ञानले लिन सक्दैन । न ज्ञानको स्थान बुद्धिले लिन सक्छ । सम्बन्ध कुखुरा र अण्डाजस्तै बुद्धिको बीज ज्ञान हो कि ज्ञानको बीज बुद्धि ? एटम बमका आविष्कारको त्यो ज्ञान र बुद्धिको बीज के हो ? उही द गीता अफ जे रबर्ट अपनहाइमर मा एउटा लाईन यस्तो छ, बम बनाउने उनको संकल्पलाई दृढ बनाउन ओपनहाइमले गीताको सहारा लिए । प्रोफेरसर हाजियाको यो लाइनले के संकेत गर्छ ? वाँण अर्थात् अस्त्रलाई मिसाइल र धनुष अर्थात् शस्त्रलाई लन्चरका विम्बका रूपमा बुझ्न सकिन्छ । विज्ञानले त्यही विम्बज्ञानको प्रयोग गरेन भन्ने ठोकुवा पनि गर्न सकिँदैन । स्टिफन थमसन अक्सफोर्ड युनिभर्सिटीका वेदान्त लिट्रेचरका प्रोफेसर हुन् । उनी थप्छन्, उनको कामले बोध गराउँछ, पूर्वीय दर्शनमा ओपनहइमरको रुचि साउन्डबाइटभन्दा धेरै बढी थियो । वैज्ञानिकहरू आध्यात्मिक र धार्मिक हुन्छन् । आध्यात्म र धर्म भनेको घन्टी बजाउनु र भजन गाउनु हैन । विज्ञानलाई फिलोसफी नै भनिन्थ्योरू नेचुरल फिलोसफी । आध्यात्मकै एउटा टर्म हो, दर्शन अर्थात् फिलोसफी । त्यसैलाई तत्त्वज्ञानका रूपमा बुझिन्छ । ब्रिटिस तत्त्वज्ञानी विलियम ह्विवेल (सन् १७९४१८६६) हुन् त्यो शब्द क्वाइन गर्ने । सन् १८३३ मा जुन शब्दलाई उनले सासन्स भन्दिए । त्यसैलाई हामी विज्ञान भन्छौं । विज्ञान शब्दको किस्सा रमाइलो छ । उनी शब्दका आविष्कारक पनि थिए र कवि पनि । एक कवि मित्रले नै ह्विहेललाई विज्ञान शब्दको आविष्कार गर्न वाध्य बनाए । कवि स्यामुअल टी कुलरिज, जसले नेचुरल फिलोसफी को ठाउँमा नयाँ शब्द खोज्न च्यालेन्ज गरेका थिए । ज्ञानलाई प्रयोग गरियो भने त्यो विज्ञान हुन्छ । सजिलो गरी बुझ्नका लागि विज्ञानले प्रमाण खोज्छ, ज्ञानले तर्क । बुद्धिले तिनलाई अगाडि बढाउँछ । विज्ञानका विशेषण हुन् अल्बर्ट आइन्स्टाइन (सन् १८७९१९५५) । केहीले उनै अमेरिकी वैज्ञानिक ओपनहाइमरलाई देखाए पनि एटम बमका पिताका स्थानमा आइन्स्टाइनलाई नै राखिन्छ । आइन्स्टाइनले आग्रह मात्र गरेनन्, नाजी जर्मनीभन्दा पछि परे अमेरिका ध्वस्त हुन सक्ने चेतावनी पनि दिए । एडल्फ हिटलर पनि आणविक हतियारको खोजीमा जुटेका थिए । शरणार्थी स्ट्याटस मा अमेरिकी नागरिक बनेका आइन्सटाइनले चेतावनी नदिएको भए सायद अमेरिका पहिलो एटोमिक पावर राष्ट्र हुने थिएन । अमेरिकाको नापनक्सा पनि फरक हुन सक्थ्यो । उनै आइन्स्टाइन, जसले एउटा इक्वेसन निर्माण गरे ई इक्वेएल एम सी टू । भौतिक विज्ञानमा नयाँ युग सुरु भयो । परमाणुको त्यही शक्ति (एटोमिक पावर) प्रयोग गरेर एटम बम बनाइयो । अणुपरमाणुमा शक्ति छ भन्ने कुरा साबित भयो । आइन्स्टाइन, जसले जीवनभर भौतिक संसारलाई खोतले, उत्खनन गरे । हामी उनको एउटा पाटोलाई खोतलौं । उनको सोच र खोजको एउटा भागलाई उत्खनन गरौं । अणुपरमाणुमा शक्ति छ भन्ने खोजलाई आइन्स्टाइनले साध्य बनाए तर के त्यो नयाँ थियो ? अवश्य नयाँ थियो तर तिनका लागि झन् नयाँ भयो जति बाँकी संसारले नयाँ ठानेको थियो । आइन्सटाइन इराकै हुन् ब्रिटिस दर्शनशास्त्री एल्डुस् हस्ली, स्विट्जरल्यान्डका मनोविज्ञ कार्ल युंग, जर्मन कवि हर्मन ह्यास, जर्मनकै मानवतावादी दर्शनशास्त्री अल्बर्ट स्वेचर, नोबेल विजेता अमेरिकी कवि टीए एलिएट र स्वयं ओपनहाइमर । यी सबैले वेद(उपनिषद् र गीताजस्ता संस्कृत साहित्य(दर्शनको गहिरो अध्ययन गरेका थिए । प्राचीन पूर्वको जुन ज्ञानले कणकणमा ईश्वरको उपस्थितिलाई दर्साएको छ, आइस्टाइनको खोजले त्यसलाई प्रमाणित मात्र गरेन, त्यो विश्वासमाथि नयाँ विश्वास थपिदियो । यहाँनेर आइन्स्टाइनले ईश्वरलाई इनर्जी को सिम्बल मानेर परमाणुमा शक्ति खोजेको संकेत भेट्न सकिन्छ कि सकिँदैन ? यो प्रश्न गतल हुन सक्छ तर हुँदै होइन भन्ने ठोकुवा झन् गलत हुन सक्छ ।अथर सोपेनहावरको दर्शनमा विश्वास गर्ने आइन्स्टाइनले यो पनि भनेका छन्, दशर्नज्ञान र विज्ञान एकअर्कामा निर्भर छन् । । गीता र उपनिषद्का उपाशक थिए प्रसिद्ध जर्मन दर्शनशास्त्री सोपेनहावर । संस्कृतदर्शन परम्परामा जर्मन बुद्धि विकसित भएको यथार्थसामु त्यही जर्मनीमा जन्मिएका आइन्स्टाइन संस्कृतसँग ज्ञान नजिक थिएनन् भनेर पत्याउन सजिलो छैन । तर के थियो त्यो, जुन जानेर सबै कुरा थाहा हुन सक्छ ? वास्तवमा आइन्स्टाइनको खोजको स्रोत र संकेत के थियो ? । विज्नेस इनसाइडरले एउटा प्रश्न उठाउँदै बहस पनि चलाएको छ, किन महाभारत र वेदले आज पनि आधुनिक हतियार र युद्धविज्ञानलाई प्रभावित पार्छन् ? एटम अर्थात् कण, अणुपरामणु अथवा विन्दुको पनि विन्दु । जुन अणुपरमाणुमा आइन्स्टाइनले इनर्जी भेटे, त्यही अणुपरमाणुदेखि ब्रह्माण्ड र ब्रह्मसम्मका कुरा प्राचीन पूर्वका दर्शनशास्त्रमा किन लेखियो ? पूर्वका पुराना ज्ञानले आधुनिक विज्ञानको आविष्कारलाई संकेत गर्छ कि गर्दैन ? महाभारतको वाईप्रडक्ट हो गीता । महाभारत मिथ हो भन्ने कुरामा अझै मलाई विश्वास छ । तर, महाभारत र गीतामा कुँदिएका दर्शनज्ञानविज्ञानबुद्धि र विवेकको खोपीबाट म आफूलाई बाहिर निकाल्न सक्दिनँ । जसरी क्वान्टम सिद्धान्तका एक सिद्धान्तकार अर्विन स्रोडिन्जर सक्दैनन् । द न्युयोर्क टाइम्स (७ जनवरी १९९०) ले क्वान्टम मेकानिक्स शीर्षकमा लेखेको छ अर्विन स्रोडिन्जरको जीवनमा दुई प्रमुख स्थिर विचार थिए वेदान्त र यौनको पूर्वीय दर्शन । द टेलिग्राफले पनि उनका शब्दलाई न्यारेट गरेको छ, वैदिक दर्शनले ऊर्जाको रूपमा रेहको पदार्थको पहिचान गरेको छ । नोबेल विजेता यी अस्ट्रियन भौतिक विज्ञानी पनि अथर सोपेनहावरका सच्चा प्रशंसक थिए । युनिभर्सिटी अफ क्यालिफोर्निया अंग्रेजीको प्रोफेसर थिए एकनाथ ईश्वरन । भारतीय मूलका यी अमेरिकी लेखक ठोकुवा गर्छन्, आइन्स्टाइनको खोज हिन्दु ग्रन्थमा भएको विषय हो । एक तहमा आध्यात्मिक गुरुका रूपमा पनि आफ्नो परिचय बनाएका ईश्वरनले धम्मपद, भागवद्गीता र उपनिषद्लाई अंग्रेजीमा उल्था गरेका छन् । गीता मेरो प्रेरणाको मुख्य स्रोत हो, वैज्ञानिक अनुसन्धानको उद्देश्य र मेरा सिद्धान्तहरूको गठनका लागि मार्गनिर्देशक पनि । अल्बर्ट आइन्स्टाइनको भनाइका रूपमा ए वर्ड अफ गडभागवद् गीता र गिल्म्पसेस अफ हिन्दु जिनियस् किताबमा बोल्ड अक्षरमा छापिएका छन् । तर, भारतीय लेखक अजय गुप्ता र रवि कुमारका यी किताब फेब्रिकेटेड हुन् भन्ने बलिया खण्डन पनि त्यति नै भेटिन्छन् । धेरै छन् यस्ता ।यथार्थतः बुद्धको अनैतिक व्यापार गर्ने भारतीय प्रधानमन्त्री नरेन्द्र दामोदर मोदीदेखि कतिपय भारतीय लेखक र वैज्ञानिकहरूको इन्डोसेन्ट्रिक अनुहार सबैसामु छ । विश्वास गर्नुअघि स्टिफन हकिन्सले हिन्दु ग्रन्थका बारेमा बोलेको कुरालाई प्रमाणित गर्न नसक्दा इन्डियन साइन्स कंग्रेसको समेत बेस्सरी आलोचना भएको थयार्थलाई पनि बिर्सनुहुँदैन । सबै विश्वासयोग्य छैनन् । खप्पिस छन् भारतीयहरू प्रोपोगान्डा, मिथ र सुपरस्टिसनलाई बजारीकरण गर्न । पूर्वमा ज्ञान छ, पश्चिममा विज्ञान ! तर, आज हामीसँग न ज्ञान छ, न विज्ञान ! हामी कति आधुनिक र सभ्य भयौं योग्यताबिनाको हाम्रो सभ्यता ?"
खान्डो अर्थात् चिमाल फूल,"यो कथा हुम्लाको खगाल गाउँको हो । दुई लोग्ने भएकी एक सासू र बुहारी खान्डोको । हो, बुहारीको नाम खान्डो थियो । ऊ मर्न चाहन्थी । मर्न नसकेको कुराले उसलाई निकै पीडा दिन्थ्यो । एकपटक भीरबाट हामफालेर पनि बाँचेकी थिई । दुईपटक कर्णाली नदीसम्म पुगेर फर्किएकी थिई । जानैपर्ने ठाउँ कतै थिएन । भेट्नैपर्ने कोही आफ्ना थिएनन् । आफ्ना ठानेका आफ्ना हरूले भर्खरै बेघर बनाइदिएका थिए । दूध खाँदै गरेको दुईवर्षे छोरोलाई काखबाट खोसेर लगेका थिए उनीहरूले । विछोडको यो पीडालाई झन् ठूलो बनाइदिएको थियो गानिएको स्तनले ।उसलाई संसार शून्य लागिरहेको थियो । मौनताको चीत्कार कत्ति भयानक हुँदोरहेछ, उसले त्यो दिन थाहा पाई ।आमाबुवा ऊ सानै छँदा बिते । बूढा बाजेबजैले हुर्काए । अलि ठूली भएपछि बाजेबजैले खोजेकै घरमा बिहे भयो । उसले पनि नाइँनास्ती गरिनँ । अहिलेसम्म जुत्ता त आफूले रोज्न पाएकी थिइनँ, लोग्ने रोज्नु त झन् परको कुरा थियो । गाउँकै धनीमध्येको परिवारमा पुगी । दुई ससुरा, तीन छोरा र सासूसमेत ६ जना थिए परिवारमा । प्रायः शान्त हुन्थ्यो त्यो घर । तर, सधैं शान्त रहन सकेन । सुरुसुरुमा झगडा पनि मसिनो स्वरमा हुन्थ्यो । भित्र जत्तिसुकै झगडा भए पनि दुनियाँका अगाडि उनीहरू यस्तो व्यवहार गर्थे, मानौं घरभित्र केही भएकै छैन । शान्त घरको शान्त झगडा बिस्तारै होहल्ला, कोलाहलमा बदलिन थाल्यो । घरझगडाको खास कारण थियो दुई जना देवरले भाउजू नस्विकार्नु । सासूससुरा घर बाँड्न चाहँदैनथे । हुन पनि धेरै पहिलेदेखि घर बाँडिएको थिएन । सासूका दुई लोग्ने थिए । खान्डोको लोग्ने कुङ्गा पनि भाइहरूसँग मिलेर बस्न चाहन्थ्यो । तर, कुङ्गाको दुई भाइलाई भाउजू मन परेन । अब जसरी हुन्छ भत्किन लागेको घर जोगाउनु थियो । घर बाँड्ने चाहना कसैको थिएन । साँझ कामबाट लखतरन भएर घर फर्केकी बुहारीसँग कचकच गरिरहन्थी सासू । खान्डोलाई बानी परिसकेको थियो, कचकच सुन्ने । दुईटा कान हुनुको फाइदा उसले भरपूर उठाएकी थिई । खान्डो निराश थिई । सासूको कचकच, देवरससुराको रूखो व्यवहारले दिक्क थिई । सहने बानी नै परिसकेको थियो । लोग्ने कुङ्गाको व्यवहारमा पनि बिस्तारै परिवर्तन आउँदै थियो । सधैं छ्याङ पिएर आउनु, घरमा पस्नेबित्तिकै खान्डोलाई लात्ती उज्याउनु, कपाल तानेर घिर्सानु कुङ्गाको दैनिकी बनिसकेको थियो । खान्डो बस् रोइरहन्थी । उसलाई सान्त्वना दिने कोही थिएनन् । यातनाले खाण्डो दुब्लाउँदै गई । शरीरभरि नीला डाम थिए । अनुहारमा चायापोतो । ऊ अब एउटा च्यातो (बुख्याँचा) जस्तै देखिन्थी । छातीका करङ प्रस्टै देखिन्थे । हड्डी र छाला मात्रै बाँकी थिए शरीरमा । उसको पीडाबारे सबै जान्दथे । तर, सबै मौन थिए । यसैबीच खान्डो गर्भवती भई । आमा बन्ने कुराले खान्डोको उदास अनुहारमा अलिकति चमक भरिएको थियो । सोचेकी थिई, बच्चा जन्मिएपछि सबै ठीक होला । तर, त्यस्तो केही भएन । खान्डोको दुःख कसैगरी कम भएन । आफ्नाले एक्लो बनाए । तर, दुःख साथै रह्यो । उसले त्यसपछि पटकपटक मर्ने कोसिस गरी । छोराको मायाले मृत्युको मुखबाट फर्काउँथ्यो । परिवार चाहन्थे खान्डो घर छोडेर आफैं बाटो लागोस् । तर, ऊ तमाम यातना सहेरै बसी । जत्ति गर्दा पनि घर नछोडेपछि उसलाई अनेक आरोप लगाएर घरबाट निकालियो । घरबाट निस्किँदा उसँग जम्मा दुई चीज थिए लिउ (ऊनीको बाक्लो कम्बल र फेरे) र सेतो थाक्प (डोरी) । अमुल्य जिन्दगीका दिव्य ९ वर्ष एउटा घरमा बिताएपछि उसले पाएका उपहार तिनै थिए । दुःख गरेरै भए पनि खान्डो आफ्नो छोरालाई आफैंसँग राख्न चाहन्थी । तर, त्यो सम्भव भएन । एकपटक बाटोमा हिँडिरहेको कुङ्गाको खुट्टा समाएर खान्डोले बिन्ती बिसाएकी थिई, मात्र एकपटक छोरालाई हेर्न दिनुस् ! अन्तिमपटक दूध खुवाउन दिनुस् । तर, त्यो रुवाइको कुनै अर्थ भएन । एक दिन खान्डो छोराको अनुहार हेर्न घर पुगी । आधा लिस्नु मात्र उक्लिएकी के थिई, सासूले लिस्नुबाट धकेलिदिई । गानिएका उनका स्तनले उसले छोरा बिर्सन सकिनँ । खान्डोलाई घरबाट निकालेको हप्ता दिन नबित्दै कुङ्गाले अर्को बिहे गर्यो । अब घर नबाँडिनेमा दाजुभाइ, सासूससुरा खुसी थिए । तीन दाजुभाइ पालैपालो काममा जान्थे । दुई दाजुभाइ टाढा काममा जाँदा एक जना घरमै हुन्थ्यो । हिउँदमा अछामतिर पाठा लैजाने काम पनि पालैपालो हुन्थ्यो । नयाँ श्रीमती छोमुको स्वभाव खान्डोको ठीक विपरीत थियो ऊ न कसैको एक वचन सहन्थी, न कसैको सुझाव सुन्थी । महिना दिन पनि नबित्दै सासूससुरा छोमुको कुरा काट्न थाले । तर, छोमुअघि एक शब्द पनि बोल्ने उनीहरूको हिम्मत थिएन । छोमु सासूससुरालाई कुनै मानभाउ गर्दिनथी । घर बाँडिने डरले खान्डोलाई निकालेर छोमु भित्र्याइएको थियो । तर, घर बाँडिने नै भयो । घरमा फेरि अशान्त ! फेरि कोलाहल ! दुइटा बच्चा छोडेर छोमु घरकै कान्छो लोग्नेसँग भागी । निकै खोज्दा पनि उनीहरूको पत्तो लागेन । छोमु भागेको केही दिनपछि माइलो लोग्नेले अर्की बिहे गर्यो । घर नबाँडियोस् भनेर खान्डोलाई घरबाट निकालियो, दूध खाँदै गरेको बच्चालाई आमाबाट खोसियो । तर, त्यही घर आज चार भागमा बाँडिएको थियो तीन छोरा र आमाबा छुट्टाछुट्टै । जग्गा भाग लगाउँदा पनि झगडा । पाठा बाँड्दा पनि झगडा । हरचीज बाँड्दा झगडा । सासूससुराकुङ्गालाई खान्डाप्रति गरिएको व्यवहारले अब पछुतो मात्रै दिएको थियो । हिउँ परिरहेको थियो । अनकण्टार भिरालो, सुनसान गाउँ, जहाँ वरिपरिका अग्ला हिमाल र नाङ्गा उभिएका रूखहरू मौन थिए । लाग्थ्यो, हिमाल र रूखहरू हिउँको बर्को ओडेर चुपचाप निदाइरहेका छन्, भर्खर जन्मिएको शिशुजस्तै । सुनसान गाउँमा ठूलो कोलाहल मच्चाएर भर्खरै हिउँपहिरो गएको थियो । हातमा लोटा बोकेर खान्डो घरबाट निस्किनु र हिउँपहिरो जानू एकैपटक भयो । खान्डो ढोका खोलेर बाहिर निस्किँदा गाउँभन्दा अलि पर हिउँपहिरो गइरहेको उसले देखी । हिउँपहिरोले केही रूखबिरुवा, ढुंगा र मलिलो माटो पनि बगायो । त्योभन्दा कैयौं गुणा ठूलो हिउँपहिरो जीवनमै भोगिसकेकी खान्डोलाई हिउँको चर्को कोलाहलले केही फरक पारेन । एउटै गाउँमा भएर पनि उसले आफ्नो छोराको अनुहार हेर्न पाएकी थिइन । जीवनमा न सपना बाँकी थियो, न कुनै रहर । डर त त्योसँग हुन्छ, जसको आफ्नो सबैथोक हुन्छ । खान्डोको त केही थिएन । कोही थिएन । सपनासमेत मरिसकेको मान्ठालाई कुनै विषयले प्रभाव पार्दैन । सबै गुमिसकेको मान्ठालाई गुमाउनुपर्ने केही थिएन । चन्द्रमाको मधुरो प्रकाश पछ्याउँदै खान्डोले बाजेबजैले दुई वर्षपहिले छाडेर गएको खाली घर छोडी । आफ्नो छोरा मस्त सुतिरहेको गाउँ छोडी । मुडुलो टाउको, रातो पहिरनमा ओरालो झर्दै गरेकी उनी अर्थात् खान्डो रातो रतुक्प म्हेन्दोक (चिमाल फूल) जस्तै देखिएकी थिई ।"
अ (रोमा),"रोमा स्वअस्तित्वको खोजले डोहोर्याएका सम्झनाहरूको श्यामश्वेत सेलेब्रेसन हो । जिन्दगीको सेलेब्रेसन हो । र, अझ विराट् अर्थमा, ती सबै सेलेब्रेसन हरूकै सेलेब्रेसन हो । भ्याकेसन मा गएको बेला सोफियाको कान्छो छोरोलाई उर्लिँदो छालबाट क्लिओले बँचाएको दृश्य र विद्यार्थीहरूको विरोध हिंसामा परिणत हुँदाखेरि क्लिओलाई व्यथाले च्यापेको सिक्वेन्स, फिल्मका आइकोनिक अंशहरू हुन् । जंगलमा आगो लागेको दृश्य र मार्सलआर्ट को ट्रेनिङ को बेलाको फोकस एक्सरसाइज को कम्पोजिसन ले फिल्मको एस्थेटिक्स लाई झनै उँचो बनाएका छन् । रोमा को कविता त्यसको मौनतामा छ र मौनताले प्रस्ट देखाएको कल्याङमल्याङमा छ । कुनै कालबेलाको कुनै भूगोललाई फर्की हेर्दा देखिएका मसिना कथा, जसले घटनाहरूको ऐतिहासिकतामा सोझो प्रभाव कसैगरी पारेनन् बरु आफूचाहिँ ती सबैबाट प्रभावित भइरहे, तिनलाई दृष्टिदोष भए कि भनेर करेक्टिभ लेन्स बाट हेर्ने प्रक्रिया पनि होजस्तो लाग्छ, कहिलेकाहीँ, कुनै फिल्म । रोमा मा इतिहासको सोझो चित्रण छैन र केन्द्रमा इतिहास होइन मान्छेहरू छन् । त्यो अर्को मन परेको कुरा । चुपचाप कतैबाट आइरहेको मीठो अरोमा, रोमा, अल्फोन्सो कुवारोन ले दृश्यहरूले लेखेको कविता । मलाई दृश्यले कविता लेख्ने निर्देशकहरू मन पर्छन् । उनले भनेका कुराहरू मैले अक्षरहरूमा पढेँ, अक्षरहरूको आवाज कस्तो थियो, सुन्न मन छ । म अर्को सेसन पर्खिरहेछु, अल्फोन्सो कुवारोन इन पर्सन । पर्खिरहेछु, हिउँ परेको भुइँमा कुनै हवाइजहाजको छाया ।"
आफ्नै अनुहार खोजिरहेकाहरुलाई,(नेपालभाषाबाट अनुवाद : सुरेश किरण)
