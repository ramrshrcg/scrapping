शीर्षक,विवरण
'सूचना प्रविधि विधेयक सच्याऊ',"सामाजिक सञ्जालमार्फत राजनीतिक नेतृत्वलाई व्यंग्य गरेको आलोचना गरेका सर्वसाधारणदेखि कर्मचारीसम्म त्यही ऐनका आधारमा थुनामा परिसकेका छन् । नयाँ कानुनले विद्युतीय कारोबार ऐनलाई विस्थापन गर्ने भए पनि नयाँ प्रावधान अझै कठोर रहेकाले त्यसको दुरुपयोगको धेरै सम्भावना रहेको सञ्चारविद् रामकृष्ण तिमिल्सिनाले बताए । उनले प्रस्तावित नयाँ कानुनले अभिव्यक्ति स्वतन्त्रतालाई हतोत्साही गर्ने बताए । स्वतन्त्र रूपमा अभिव्यक्ति राख्ने र छलफल गर्ने प्रजातन्त्रको विशेषतालाई विधेयकका कतिपय प्रावधानले त्रासमा राख्ने उनले बताए । यसबाट सरकारले शक्ति दुरुपयोग मिडिया र आम नागरिकमाथि गर्न सक्ने सम्भावना बढाउँछ, उनले भने, यही अवस्थामा यो विधेयक पारित हुनुहुँदैन । सूचनाको हक, अभिव्यक्ति स्वतन्त्रता र गोपनीयताको हकअनुकूल हुने गरी विधेयकमा पुनर्विचार आवश्यक छ । सामाजिक सञ्जाललाई नियमन गर्ने नाममा नियन्त्रणको प्रयास गरिनु ठीक नभएको उनले बताए । लोकतन्त्रमा छलफलबाटै सरकार चल्छ । तर, कानुन बनाएर स्वतन्त्र छलफललाई नियन्त्रणको प्रयास गरिँदै छ । यो लोकतान्त्रिक व्यवस्थाअनुकूलको आचरण होइन, उनले थपे, अभिव्यक्तिका सन्दर्भमा सजाय फौजदारी संहितामा जघन्य अपराधलाई भन्दा बढी हुनु सजाय निर्धारणको सिद्धान्तविपरीत हो । सहायक प्राध्यापक दाहालले गालीबेइज्जती र मानहानिसम्बन्धी अन्य कानुन पर्याप्त हुँदाहुँदै सूचना प्रविधि विधेयकमा फौजदारी संहिता, व्यक्तिको गोपनीयताको हकसम्बन्धी कानुनमा रहेका प्रावधान दोहोर्याइनु ठीक नभएको बताए । राजनीतिक नेतृत्व विचारभन्दा भावना र आत्मनिर्णयबाट निर्देशित हुँदा त्यसको सिधा असर अभिव्यक्ति स्वतन्त्रतामा पर्छ, उनले भने । पत्रकार महासंघका पूर्वअध्यक्ष शिव गाउँले सूचना प्रविधिमार्फत गरिने अभिव्यक्तिलाई कसुर मानेर सोझै जेल पठाउन खोज्नु गम्भीर विषय भएको बताउँछन् । परिभाषित नगरिएका शब्दहरूले सत्ता र शक्तिलाई गरिएको प्रश्न र टिप्पणीका आधारमा पनि पत्रकारहरू जेल पर्ने सम्भावना रहन्छ, उनले भने, प्रतिनिधिसभाको फुल हाउसले विधेयकलाई पुनर्विचार गर्नुपर्छ । यत्तिकै पास हुन दिनुहुँदैन । विधेयकमा के छ ? विधेयकमा कसैले विद्युतीय प्रणालीका माध्यमबाट कुनै अश्लील सामग्री उत्पादन, संकलन, सम्प्रेषण, वितरण, प्रकाशन, प्रसारण बिक्री वा सञ्चय गरे १० लाख रुपैयाँसम्म जरिवाना वा तीन वर्षसम्मको कैद सजाय हुने प्रावधान छ । विद्युतीय माध्यमबाट जातीय भेदभाव वा छुवाछूतलाई दुरुत्साहन गर्ने, श्रमप्रति अवहेलना गर्ने, अपराधका लागि दुरुत्साहन गर्ने, शान्ति सुरक्षा भंग हुने कार्यलाई बढावा दिने वा कानुनले प्रकाशन वा प्रसारण गर्न रोक लगाएको कुरा प्रसारण वा सम्प्रेषण गर्ने वा सार्वजनिक सदाचार र नैतिकताको प्रतिकूल हुने कुनै कार्य गरे १५ लाख रुपैयाँसम्म जरिवाना वा पाँच वर्षसम्मको कैद वा दुवै सजाय हुने भनिएको छ । कानुनले बिक्री तथा वितरण गर्न निषेध गरेको सामग्री बिक्री गर्न वा सो सम्बन्धमा विज्ञापन प्रकाशन, प्रसारण वा प्रचलित अपराधका रूपमा निषेध गरेको कार्य गर्न वा गराउन विद्युतीय प्रणाली प्रयोग गरे पनि त्यस्तै सजाय निर्धारित छ ।विधेयकमा सामाजिक सञ्जालमार्फत कुनै व्यक्तिलाई जिस्क्याउने, झुक्याउने, होच्याउने, हतोत्साही गर्ने, हप्काउने, घृणा तथा द्वेष उत्पन्न गराउने वा प्रापकलाई भ्रमित पार्ने आशयले सन्देश प्रवाह गरिएको पाइए वा बिना तथ्यआधार कसैको चरित्रहत्या गर्ने उद्देश्यले वा प्रचलित कानुनबमोजिम गालीबेइज्जती मानिने कुनै कार्य गरे १५ लाख रुपैयाँसम्म जरिवाना वा ५ वर्ष कैद वा दुवै सजाय हुने प्रावधान छ ।"
खिचातानीले धकेलियो संसद्,"उनले भनिन्, पार्टीको असहमतिका कारण संसद्लाई बन्धक बनाउनु हुँदैन । उनले सांसदहरूका लागि संसद् अवसर र आवश्यकता भएको बताउँदै संसद् अवरोध हुँदा कतिपय अत्यावश्यक विषयवस्तु उठाउन नपाएको गुनासो गरिन् । नेकपाका महासचिव विष्णु पौडेलले दुई अध्यक्ष छलफल गरेर साझा निष्कर्षमा पुग्ने प्रयासमै रहेकाले संसद् बैठक पछि धकेलिएको र संसद्को काम प्रभावित नहोस् भन्नेमा होसियार रहेको बताए । अब सदनको बैठक सूचना टाँसेर स्थगित गर्नुपर्ने अवस्था आउँदैन, पौडेलले भने, त्यसअघि नै हार्दिकतापूर्वक सहमति भइसक्छ ।सामान्यतः संसद्को हिउँदे अधिवेशन पुस सुरुदेखि फागुनको अन्त्यसम्ममा डाकिसक्नुपर्ने परम्परा छ । यसपालि पनि प्रधानमन्त्री ओलीको सिफारिसमा राष्ट्रपति विद्यादेवी भण्डारीले पुस ४ गतेका लागि अधिवेशन आह्वान गरेकी थिइन् । नेकपाका दुई अध्यक्षले सभामुखबारे टुंगो लगाएकाले अधिवेशन बोलाइएको आकलन धेरैको थियो । संविधानअनुसार नै उपसभामुख तुम्बाहाङ्फेले संसद्को बैठक सञ्चालन गरेको भए पनि संविधानले उपसभामुखलाई कार्यकारी अधिकार दिएको छैन । त्यही कारण प्रतिनिधिसभाको अघिल्लो अधिवेशनमै पारित सातवटा विधेयक प्रमाणीकरण हुन सकेका छैनन् । अहिले पनि प्रतिनिधिसभामा २७ वटा विधेयक छन् । प्रतिनिधिसभा बैठक नै अवरुद्ध हुँदा ती विधेयकमाथिको छलफल पनि प्रभावित भएको छ ।"
सातामै भत्काइए ५४५ छाउगोठ,"(अछाम)  अछाममा छाउगोठ भत्काउने अभियानले तीव्रता पाएको छ । जिल्लाका १० स्थानीय तहका ९१ वडा र प्रत्येक टोलमा छाउगोठ भत्काउने अभियान अघि बढेको हो । गत मंसिर १५ मा साँफेबगर३ सिद्धेश्वरकी २१ वर्षीया पार्वती बुढा रावतको छाउ बार्न गोठमा बसेका बेला मृत्यु भएको थियो । उक्त घटनापछि गृह मन्त्रालयको निर्देशनमा प्रहरीको नेतृत्वमा छाउगोठ भत्काउन थालिएको हो । भत्काउने अभियानको सुरुवात साँफेबगर नगरपालिकाले गरेपछि अन्य नौवटा स्थानीय तहले पनि चासो देखाएका हुन् । महान्यायाधिवक्ताको कार्यालय, प्रहरी हेडक्वार्टर र गृह मन्त्रालयले छाउगोठ नष्ट गर्नु, जनचेतनाका कार्यक्रम सँगसँगै गर्नु र अटेर गर्नेलाई कारबाही गर्नु भन्ने लिखित निर्देशन दिएको अछामका प्रमुख जिल्ला अधिकारी भोजराज श्रेष्ठले बताए । स्थानीयस्तरमा पटकपटक छलफल गर्दा र कानुनका बारेमा जानकारी दिँदा पनि छाउगोठमा मृत्यु हुने क्रम नरोकिएपछि प्रहरी र प्रशासनले नेतृत्व लिनुपरेको उनले बताए ।१० वटै स्थानीय तहका सरोकारवालासँग सर्वदलीय बैठक गर्दैछौं । कहिलेसम्म छाउगोठ हटाइसक्ने भन्नेबारे छलफल थालेका छौं, प्रमुख जिल्ला अधिकारी श्रेष्ठले भने, अटेर गर्नेलाई कारबाही गर्ने र सेवा सुविधा रोक्न सक्ने अवस्था पनि आउने देखिन्छ । स्थानीयसँगको सहकार्यमा एक सातामा अछामका विभिन्न ठाउँमा हालसम्म ५ सय ४५ वटा छाउगोठ भत्काइएको प्रहरी प्रमुख डीएसपी दीपक भारतीले बताए । मनमा बसेको कुरा हट्न समय लाग्ने देखिन्छ । तर स्थानीयको साथले मात्रै छाउगोठ भत्काउन सम्भव भएको हो, उनले भने । साविकको महिला तथा बालबालिका कार्यालयले २०७३ मा छाउपडी अवस्था विश्लेषणसम्बन्धी घरधुरी सर्वेक्षण गर्दा अछाममा ३३ हजार १८ छाउगोठ भेटिएका थिए । महिनावारी हुँदा घरमा बसाउने परिवार ८ हजार ६ सय ५१ मात्र थिए । तीन वर्षको अवधिमा घरमा बसाउनेको संख्यामा खासै परिवर्तन नआएकाले कानुन कार्यान्वयनसँगै छाउगोठ भत्काउने अभियान जारी राख्नुपर्ने देखिएको सरोकारवाला बताउँछन् ।धामीझाँक्रीले गरे हस्ताक्षर ७० प्रतिशत जमिन नै देवीदेवताको नाममा भएको पञ्चदेवल नगरपालिका८ बारलामा पनि ७० छाउगोठ भत्काइएको वडाध्यक्ष तारा खनालले बताए । पहिले ३४ घरमा मात्रै छाउगोठ थिएनन् । ती परिवारलाई समाजले छाउ नबार्ने भन्दै बहिष्कार गरेका थिए, उनले भने, गाउँमा ठूलो छलफल भयो । धामी र पुजारीसँग बहस भएको छ । बारला गाउँका ३० जना धामी र पुजारीले महिनावारी भएकी महिलालाई घरमा सुरक्षित रूपमा राख्ने र कानुन मान्ने भन्दै हस्ताक्षर गरेका छन् ।महिनावारी भएकी महिलालाई छाउगोठमा नराख्ने, राखे कानुनअनुसार कैद र जरिवानाको सजाय भोग्न तयार रहेको भन्दै उनीहरूले हस्ताक्षर गरेका हुन् । धामी र पुजारीकै घरमा राति पनि प्रहरी बसे । उनीहरूलाई सम्झाए, वडाध्यक्ष खनालले भने, बारलामा त यो धेरै प्रगति भएको हो । कानुन लाग्छ भनेपछि सबै डराएका छन् ।त्रिपाल टाँगेर बस्छन् छाउगोठमुक्त गाविस घोषणा गरेका साबिकका गाविसका महिलाहरू त्रिपाल टाँगेर बस्ने गरेका घटना बाहिर आउन थालेपछि योतर्फ पनि ध्यान दिन थालिएको ढकारी गाउँपालिकाका अध्यक्ष धनबहादुर बुढाले बताए । गोठ भत्काएर घरमा बस्छु भनेर प्रतिबद्धता जनाएका महिलाहरू फेरि त्रिपाल टाँगेर बस्न थालेका छन् । परम्परा तोड्न नसकिने भन्दै फेरि बाहिर त्रिपाल टाँगेर बस्न थालेको साबिकको बलाता गाविसकी नन्दा साउदले बताइन् । पहिलेभन्दा अहिले बढी दुःख पाइन थालेको छ, उनले भनिन्, गाउँभरिका मान्छेले सल्लाह गरेर घर नबस्ने कुरा गरे । एक्लैले घरमा बसे गाउँ समाजबाट अलग हुनुपर्छ । ढकारी४ की सिर्जना योगीको माइती नेपालगन्ज हो । माइतीमा छाउ बारिनन् । जब बिहे गरेर ढकारी आइपुगिन् त्यसपछि उनले सोचेभन्दा फरक तरिकाले छाउ बार्नुपर्यो । माइतीमा हुँदा छाउपडी गोठमा बस्छन् भन्ने त सुनेकी थिएँ तर देखेकी थिइनँ, उनले भनिन्, खुट्टा तन्काउन पनि नमिल्ने सानो ठाउँ, सोचेभन्दा फरक र अप्ठ्यारो महसुस भयो । कति दिन म छाउगोठमा रोएकी छु । महिलाहरू आफैं बाहिर बस्ने, सम्झाउन बुझाउन जाँदा गाली गर्ने गरेको ढकारी१ की सामाजिक अभियन्ता हस्तना बुढाले बताइन् ।"
"पुस्ता बदलियो, संस्कार उस्तै","(रूपन्देही)  सुमित्रा क्षत्रीको बाल्यकाल र किशोरावस्था पर्वतको बिहादीमै बित्यो । पहिलोपटक महिनावारी (छाउ) हुँदा उनी गोठमा बसिन् । आमाले बार भनेपछि हामीले त्यही गर्यौं, अहिले तिलोत्तमा६ मा बस्दै आएकी ४२ वर्षीया उनले भनिन्, समाजले नै त्यस्तै चलन बसाएको थियो । मकैका खोस्टामा सुत्थ्यौं, पालैपालो कुर्न आउँथे । खाली गोठमा राख्दा दिउँसै डराएर भागूँझैं हुन्थ्यो ।उनकी ६५ वर्षीया आमा खगिसरा भुजेल भने आफ्नो पालामा जस्तो थियो, छोरीलाई पनि त्यस्तै गर्न लगाएको बताउँछिन् । परम्परादेखि चलेकाले गरायौं, उनले भनिन्, अहिले त सुविधा छ नि, हाम्रा पालामा त धेरै दुःख बेहोर्नुपर्यो । हिँड्दा हिँड्दै रगत थाम्न राखेको कपडा झरेर उठाउनु न छोड्नु भएको उनलाई अझै सम्झना छ । पहिलोपटक महिनावारी हुँदा उनी ११ दिनसम्म गोठमा बसेकी थिइन् । दुई दिनसम्म बाटोमा हिँड्न दिँदैन थिए । हिँड्यो भने बाटै भासिन्छ भन्थे, उनले भनिन्, तर भासिएको देखिएन । अहिले भने महिनावारीका बेला महिलालाई केही छुट दिन थालिए पनि भान्सा र पूजा कोठामा प्रवेश नदिने गरेको उनको भनाइ छ । सुमित्राकी सासू टिकीसराको भोगाइ पनि उस्तै छ । भगवान्का पालादेखि चलिआएको परम्परा मान्नुपर्छ, ६८ वर्षीया टिकीसराले भनिन्, आजकालकाले बार्न खोज्दैनन् । उनका माइला छोराबुहारी बेलायतमा छन् । उनीहरू छाउ बार्दैनन् । उता जाँदा आपत्ति नजनाउने टिकीसरालाई घरमा नातिनी र बुहारीले भान्सा र पूजा कोठा नछोइदिए हुन्थ्यो भन्ने लाग्छ । नातिनी समीक्षा हजुरआमाको मन राख्नकै लागि भान्सा र पूजा कोठामा पस्तिनन् । सफा भएर बसेपछि सहजै हुन्छ, उनले भनिन्, आमाहजुरआमाले बार्दै आएकाले त्यसरी नै अनुसरण गरियो । कलेजमा पनि सेनेटरी प्याड उपलब्ध भएकाले पहिलेका पुस्ताले जस्तो अप्ठ्यारो नपर्ने उनको अनुभव छ ।स्याङ्जाको गल्याङकी सावित्रा भुर्तेल पहिलोपटक महिनावारी हुँदा नौ रात गोठमै बस्नुपर्यो । दोस्रोमा सात दिन र तेस्रोपटक महिनावारी हुँदा पाँच दिन गोठमै बसेकी उनले चौथोपटक भने घरकै कुनामा बसेर महिनावारी बारिन् । त्योबेला प्याड थिएन, कपडा प्रयोग गर्दा लुगासमेत राताम्मे हुन्थ्यो, ३२ वर्षीया भुर्तेलले सुनाइन्, पाँच दिनसम्म नुहाउन र लुगा फेर्न पनि पाइन्थेन । परालमा बोरा ओछ्याएर सुतेका ती दिन सम्झिँदा त थुक्क महिलाको जीवन भनेजस्तो लाग्छ । त्यसबेला छाउ हुनेले दूध खानु हुँदैन भन्थे । स्कुल जाने त कुरै थिएन । अहिले उनी महिनावारी भएनभएको अरूले थाहा पाउँदैनन् । सफा भएर बस्छिन् । तर, महिनावारीका बेला श्रीमान्ले खाना पकाउँछन् । चार दिनपछि नुहाएर मात्रै आफूले पकाउने गरेको उनले बताइन् । तिलोत्तमा६ की विनिता आचार्यको भोगाइ झन् पीडादायी छ । अलग्गै खान दिन्थे । केही छुन हुन्न थियो । पहिलोपटक महिनावारी हुँदा पुरुषको मुख हेर्न नहुने भनेर लुकाएर राख्थे । दोस्रोपटक त उनी बेहोस भइन्, तर कसैले स्वास्थ्यप्रति वास्ता गरेनन् । बेस्सरी पेट दुख्यो, अस्पताल लाने चलन नभएकाले पानी फुकाएर खान दिए, उनले सम्झिइन् ।सुमित्रा, सावित्रा र विनिताको भोगाइभन्दा नयाँ पुस्ताका किशोरीमहिलाको पीडा कम छ । तिलोत्तमा५ की सत्या भट्टराईले कक्षा ७ मा पढ्दा विद्यालयमै पहिलोपटक महिनावारी भएको थाहा पाइन् । साथीले सेनेटरी प्याडको व्यवस्था गरिदिए । प्रयोग गर्ने तरिका सिकाए । घर आएपछि बाबालाई सुनाइन् । बाबाले आफ्नै कोठामा गएर बस्न लगाए । आमा कार्यालयबाट फर्केपछि त्यही कोठामा चार दिनसम्म बस्न लगाइन् । बाहिर आउजाउ गर्न उनलाई रोकावट भएन । पाँच दिनपछि उनलाई सामान्य व्यवहार गरियो । अहिले पनि उनलाई महिनावारी हुँदा आफ्नै कोठामा सुत्ने अनुमति छ । मन्दिर जान परिवारका सदस्यले रोक्दैनन् । उनी मन्दिर जाने, भजनकीर्तन गर्ने गर्छिन् । निश्चित उमेर पार गरेपछि महिनावारी हुनु प्राकृतिक नियम हो । यो स्वाभाविक भए पनि धर्मसित जोडेर पाप तथा अभिशापका रूपमा परिभाषित गर्दा यसप्रतिको कठोर धारणा उस्तै छ । महिनावारीका बेला कसैलाई छोए अनिष्ट हुने, देवीदेवता रिसाउने, पाप लाग्नेजस्ता अन्धविश्वास कायम रहेकाले महिलाले पीडा भोगिरहेका छन् । रूपन्देहीकै नारायण (थर खुलाउन चाहेनन्) ले बहिनी महिनावारी हुँदा छुँदैनन् । यो घरको नियम हो । जनै लगाएकाले छोएमा फेरि नुहाउनुपर्ने र जनै फेर्नुपर्ने परम्परा छ । त्यसैले बहिनीसँग तीन दिन टाढै रहने गरेको छु, उनले सुनाए । बहिनी सन्ध्या भने यसरी बार्न रुचाउँदिनन् । तर, आमाको डरले बार्नैपर्छ । दाइलाई छोएमा आमाले गाली गर्ने उनले बताइन् । बार्नुपर्छ भनेकाले बाध्य छु, उनी भन्छिन् । विद्यालय जाँदा उनी अन्य दिनझैं व्यवहार गर्छिन् । विद्यालयमा महिनावारी भएकालाई प्याड दिने व्यवस्था छ । कतिपय भने लजाएर माग्नै नजाने गरेको उनले बताइन् । कालिका मानवज्ञान मावि कक्षा ११ मा पढ्ने सम्झना श्रीश र सेलिना सिञ्जालीलाई भने रजस्वला र अन्य बेला एउटै व्यवहार गरिन्छ । उनीहरूले पहिलोपटक महिनावारी हुँदा पनि बार्नुपरेन । न पुर्खाले बारे, न हामी बार्छौं, सम्झनाले भनिन्, पूजा गर्दैनौं, अरू त सबै सधैंको झैं हो । विद्यालय गएका बेला महिनावारी भएमा लुगामा रगत लागेर आत्तिने गरे पनि अहिले ख्याल गरेर प्याड बोक्ने या कलेजमा माग्ने गरेको उनीहरूले बताए । रजस्वला हुँदा शरीरबाट रगत बग्ने भएकाले अझै बढी ख्याल गर्नुपर्ने प्रसूति तथा स्त्रीरोग विशेषज्ञ अनुपा थापाले बताइन् । यौनांगबाट रगत बग्ने भएकाले सरसफाइमा विशेष ध्यान दिनुपर्छ, उनले भनिन्, सरसफाइमा कमी भए संक्रमण हुन सक्छ । यस्तो बेला प्रोटिनयुक्त खाना बढी खान उनको सुझाव छ । झोलिलो पदार्थ र फलफूल धेरै खानुपर्छ, भारी चीज उठाउनु हुँदैन, उनी भन्छिन्, सेनेटरी प्याड, टेम्पोनको प्रयोग गर्नुपर्छ । प्याड भिजे या नभिजे पनि दुईतीन घण्टाको अन्तरमा फेर्नुपर्छ ।"
तीन दिन वर्षा र हिमपात,काठमाडौं (कास) जल तथा मौसम विज्ञान विभागले मंगलबार रातिदेखि तीन दिनसम्म वर्षा र हिमपात भई जाडो बढ्ने जनाएको छ । जम्मुकश्मीर हुँदै नेपाल प्रवेश गरेको न्यून चापीय प्रणाली बुधबार साँझसम्म अझै सशक्त हुने र पश्चिमी क्षेत्रका अतिरिक्त मध्य र पूर्वका उच्च पहाडी तथा हिमाली भूभागमा हिउँ पर्ने सम्भावना रहेको मौसमविद्ले जनाएका छन् । बुधबार र बिहीबार देशैभर बदली भई तापक्रम घट्ने र चिसो बढ्नेछ ।जल तथा मौसम पूर्वानुमान महाशाखाले मंगलबार विशेष बुलेटिन जारी गरी मंगलबार रातिदेखि बिहीबारसम्म तराई र पहाडी क्षेत्रका केही स्थानमा हल्कादेखि मध्यम वर्षा हुने जनाएको छ । बुलेटिनमा मौसममा आउने बदलीसँगै वर्षा र हिमपातको सम्भावना रहेकाले चिसोको प्रभावबाट बच्नका लागि सतर्कता अपनाउनसमेत आग्रह गरिएको छ ।
पाल्छु भन्नेले नै लुटे,"(कञ्चनपुर)  चिसो अत्यधिक बढेको थियो । साँझका लागि दाउरा जोहो गर्न उनी नजिकैको सालघारी गइन् । तीन वर्षीया छोरी भित्रै सुतेकी थिइन् । एकडेढ घण्टापछि फर्कंदा घरबाहिरै श्रीमान्ले छोरी बितेको सुनाए । उनी अक्क न बक्क परिन् । भित्र पसेर हेर्दा छोरीको गुप्तांगबाट रगत बगिरहेको थियो । उनले तत्काल छिमेकी गुहारिन् । वरिपरिका महिला जम्मा भए । उनीहरूले महिलाका श्रीमान्ले नै छोरीलाई बलात्कार गरेको भन्दै पिट्न थाले । केही बेरपछि प्रहरी आएर नियन्त्रणमा लियो ।भित्र पसेर हेर्दा पनि मलाई विश्वास लागेन, बालिकाकी आमाले रुँदै भनिन्, यस्तोसम्म गर्ला भन्ने सोचेकी थिइनँ । उनका अनुसार श्रीमान्ले नै छोरी आफूले हेरिदिने भन्दै उनलाई दाउरा लिन पठाएका हुन् । उनी तीन महिनाअघि पुरानो घर छाडी भीमदत्त नगरपालिका१८ सालघारीमा भागी विवाह गरेर आएकी हुन् । पहिलेका पतिबाट जन्मिएकी छोरीलाई परशुराम नगरपालिकास्थित माइतमै छाडेकी थिइन् । पछिल्ला पतिले बालिकालाई आठ दिनअघि मात्रै यहाँ ल्याएका हुन् । माइजू, नाइँ म जान्नँ भन्दै थिई, बालिकाकी माइजूले भनिन्, मेरा छोराछोरी केही छैन, यसलाई राम्ररी पाल्छु भनेर ल्याएको हो, यस्तो गर्न पो ल्याएको रहेछ ।सोमबार साँझको घटनापछि बालिकाकी आमा बोल्नै नसक्ने अवस्थामा छिन् । पुरानो घर छाडेर आएकामा अहिले पछुतो मान्दै छिन् । जिल्ला प्रहरी कार्यालयका डीएसपी नरेन्द्र चन्दका अनुसार बालिकाको मंगलबार साँझ पोस्टमार्टम गरिएको छ । आफन्तले ढिलो गरी जाहेरी दिएकाले पोस्टमार्टम गर्न ढिलाइ भएको उनले बताए । बालिकाकी आमाले नै सौतेलो बुबाविरुद्ध जाहेरी दिएकी छन्, चन्दले भने, हामी अनुसन्धानमै छौं, पोस्टमार्टम रिपोर्ट आएपछि थप कुरा खुल्दै जानेछ । स्थानीयले घटनामा संलग्नलाई हदैसम्म कारबाही हुनुपर्ने माग गरेका छन् ।बालिका र किशोरी जोगाउनै मुस्किलडेढ वर्षअघि निर्मला पन्तको बलात्कार र हत्या पनि सालघारीमै भएको हो । अहिलेसम्म अपराधी पत्ता लाग्न नसकेको उक्त प्रकरणपछि पनि कञ्चनपुरमा बलात्कारका ४ दर्जनभन्दा बढी घटना भइसकेको जिल्ला प्रहरीको तथ्यांक छ । तीमध्ये अधिकांश पीडित १० देखि १५ वर्षसम्मका छन् । बालिकाहरू साँच्चिकै जोखिममा छन्, तिनीहरू अरूबाट होइनन्, आफन्तबाटै असुरक्षित छन्, माइती नेपाल कञ्चनपुरकी संयोजक महेश्वरी भट्टले भनिन्, धेरैजसो बलात्कारका घटनामा बालिका पीडित भएका छन् ।माइती नेपालले गत वर्ष जिल्ला प्रहरीमा बलात्कारका दुई मुद्दा दर्ता गराएको छ । दुवैमा पीडित बालिका १० वर्षमुनिका छन् । संयोजक भट्टका अनुसार दुवै जना आफन्तबाटै पीडित भएका हुन् । लागूऔषध र दुर्व्यसनले मानसिकता नै दरिद्र भएको छ, उनले भनिन्, सामाजिक सञ्जालको दुरुपयोग पनि कारण देखिएका छन् ।जिल्ला प्रहरीका अनुसार चालु वर्ष जबर्जस्ती करणीका १८ मुद्दा दर्ता भएका छन् । एक वर्षअघि पनि छोरी बलात्कारकै आरोपमा पुनर्वास नगरपालिकाबाट एक जना पक्राउ परेका थिए । श्रीमती घरमा नभएको मौका छोपी ती व्यक्तिले बलात्कारसँगै अश्लील भिडियो बनाएर छोरीलाई धम्कीसमेत दिने गरेको पाइएको थियो । आमाले मोबाइलमा भिडियो देखेपछि घटना बाहिरिएको हो । लगत्तै उनले श्रीमान्विरुद्ध जाहेरी दिइन् । गत वर्षै भीमदत्त नगरपालिका१२ ऐरीमा तीन वर्षीया बालिका छिमेकी बालकबाट बलात्कृत भएकी थिइन् ।"
बम्जनका अनुयायीद्वारा अरूका धार्मिक गतिविधिमा रोक,"(बारा)  विवादित तपस्वी रामबहादुर बम्जनका अनुयायीले उनको जन्मथलो वरपर अरू धार्मिक गतिविधिमा रोक लगाउँदै अटेर गरे भौतिक आक्रमण गर्ने धम्की दिएका छन् । बम्जनको जन्मस्थलमा निर्माणाधीन बौद्ध गुम्बाको काम पनि उनीहरूले रोकेका छन् । बम्जनको जन्मथलो निजगढ नगरपालिका१२ रतनपुरीको बुङ्जोर गाउँमा पर्छ । निर्माणाधीन गुम्बा त्यहाँबाट दुई किमिको दूरीमा छ ।उहाँ (रामबहादुर बम्जन) को मैत्रीय धर्मबाहेक अन्य धर्मको कुनै पनि गतिविधि नगर्न अनुयायीले उर्दी जारी गरेका छन्, गुम्बा निर्माण समितिका अध्यक्ष वीरबहादुर थिङले भने, गुम्बा बनाउनेलाई हातखुट्टा भाँचिदिने धम्की आएको छ । उक्त धम्कीपछि समितिले शान्ति सुरक्षाको माग गर्दै गुम्बा निर्माण जारी राख्ने वातावरण बनाउन जिल्ला प्रशासन कार्यालय र निजगढ इलाका प्रहरी कार्यालयमा निवेदन दिएको छ । गुम्बा निर्माण रोक्न बम्जनका भाइसमेत सक्रिय छन् । बम्जनले सिन्धुली बोलाए पनि डरले जान नसकेको एक सदस्यले बताए । उनका अनुयायीमध्येका स्थानीय वेदबहादुर थिङले भने गुम्बा निर्माणमा रोक नलगाएको दाबी गरेका छन् । जग्गाको विवादले निर्माणमा समस्या भएको हो, हामीसित त्यसको सरोकार छैन । रोक लगाएका छैनौं, उनले भने । निर्माण समितिले जिल्ला प्रशासन कार्यालयमा गत पुस ६ गते उजुरी दिएको थियो । उजुरीपछि प्रमुख जिल्ला अधिकारी फणीन्द्रमणि पोखरेलले जिल्ला प्रहरी कार्यालयमार्फत सम्बन्धित वडाका प्रहरी चौकीलाई पत्र काटेका छन् । निजगढ इलाका प्रहरी कार्यालयमा बम्जनका अनुयायीविरुद्ध ठाडो उजुरीसमेत आएको प्रहरी निरीक्षक विकास थपलियाले बताए । विवाद चर्केपछि गाउँमै विवाद समाधानको प्रयास भइरहेको बारे वडाध्यक्ष ज्ञानबहादुर गोलेले आफूलाई जानकारी दिएको प्रहरी निरीक्षक थापा बताउँछन् । गुम्बा निर्माणको काम तीन महिनादेखि रोकिएको छ । चुरेसँगै जोडिएको ६ कट्ठा ऐलानी जग्गामा गुम्बा निर्माण भइरहेको हो । वडा कार्यालयले गुम्बा निर्माणका लागि पाँच लाख रकम उपलब्ध गराएको छ । पूजाका लागि टहरा बनाउन खोज्दा बम्जन र उनका अनुयायीले निर्माणमा रोक लगाएको समितिका अध्यक्ष थिङको भनाइ छ ।"
अझै फरार सूचीमा,"काठमाडौं (कास) एक वर्षयता फरार रामबहादुर बम्जनलाई प्रहरीले अझै फेला पार्न सकेको छैन । आश्रमका अनुयायीको हत्या गरेको, बेपत्ता पारेको तथा यौनहिंसा गरेको उजुरीपछि प्रहरीको केन्द्रीय अनुसन्धान ब्युरो तथा २ र ३ नम्बर प्रदेश प्रहरीले उनको खोजी गरेका थिए । ब्युरोको टोली सिन्धुलीस्थित आश्रममै पुगेर अनुसन्धान गरे पनि उनी अहिलेसम्म भेटिएका छैनन् । बाराको जंगलमा आश्रम बनाएर बसेका बम्जनविरुद्ध सिन्धुली र सिन्धुपाल्चोकमा हत्या, यौन शोषण र मानिस बेपत्ता पारेको कसुरमा पीडित परिवारले प्रहरीमा उजुरी दिएका थिए । अनुसन्धानकै क्रममा सिन्धुपाल्चोक र सिन्धुलीस्थित उनको आश्रममा प्रहरीले छापा मारेपछि भागेको स्रोतले दाबी गरेको छ । खोजीमा संलग्न एक प्रहरी अधिकारीले उनी भारतमा लुकेको आशंका गरे । काठमाडौं, सिन्धुपाल्चोक, सिन्धुली, मकवानपुर, बाराका प्रहरीको सूचीमा उनी फरार अभियुक्त हुन् । गतवर्ष विभिन्न अपराध अभियोगमा अनुसन्धान अघि बढाएपछि उनी फरार छन्, प्रदेश २ का प्रहरी प्रमुख डीआईजी प्रद्युम्नकुमार कार्कीले कान्तिपुरसँग भने, उनी हाम्रो खोजी सूचीमै छन् । ०७५ भदौमा रौतहटकी १८ वर्षीया गंगामाया तामाङले ललितपुरमा पत्रकार सम्मेलन गरेर बम्जनले आफूमाथि बलात्कार प्रयास गरेको आरोप लगाएकी थिइन् । बम्जनले आश्रममै तीन जना आनी (अनुयायी) बेपत्ता पारेको र एक जनाको हत्या गरेको उजुरी प्रहरीमा परेको थियो । बाराका प्रहरी प्रमुख एसपी विकास खनालले बम्जनविरुद्ध मुद्दा दायर नभए पनि गत वर्ष प्रहरीले उनको खोजी गर्न देशभर सर्कुलर गरेको बताए । अहिले उनी कहाँ छन् भन्ने हामीलाई यकिन छैन, खनालले भने, गत वर्ष अनुसन्धान गर्ने क्रममा बम्जनको देशभर खोजी भएको थियो ।"
बैठक तोक्न भारतसँग परामर्श,"(काठमाडौं)  परराष्ट्रमन्त्री प्रदीप ज्ञवालीले नेपालको भूभाग आफ्नोपट्टि पारेर भारतले सार्वजनिक गरेको राजनीतिक नक्साका कारण उब्जेको विवादका सम्बन्धमा छलफलका लागि मिति तय गर्न दुवै मुलुकका अधिकारीबीच परामर्श चलिरहेको बताएका छन् । भारतले गत ३ गते पत्राचार गरेर समस्या समाधान गर्नका लागि वार्तामा बस्न तयार रहेको जनाएको सुनाउँदै उनले यताबाट अर्को मिति राखेर पत्राचार गरिएको र त्यसमा दुवै मुलुकका अधिकारीबीच छलफल भइरहेको बताए ।संसद्को राज्यका निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिले मंगलबार आयोजना गरेको छलफलमा उनले बैठकका लागि भारतले अनुकूल समय खोजिरहेको बताए । भारतले गत २ नोभेम्बरमा जारी गरेको राजनीतिक नक्सा सन् १८१६ मार्च ४ को सुगौली सन्धिको धारा ५ विरुद्ध रहेको लिखित जानकारी गराइएको भन्दै उनले सरकार अडानमा प्रस्ट रहेको बताए । भारतले समस्या समाधान गर्न तयार रहेको जानकारी दिएकाले यसलाई कूटनीतिक ढंगले हल गर्न सकिन्छ भन्ने विश्वास छ, उनले भने । सुगौली सन्धिबाट निर्धारित सीमा नै कायम हुनुपर्ने भन्दै मन्त्री ज्ञवालीले १८५७ देखि चलखेल भएको देखिएको बताए । पानी ढलोलाई सीमा मानेर कालापानी नामको कृत्रिम नदी तयार पारेर नक्साबाट सीमा परिवर्तन गर्ने प्रयास भारतले गरेको देखिन्छ, उनले भने । उनले नेपालको प्रशासनिक पक्षबाट सीमा सुरक्षामा भएका कमजोरीका कारण पनि कतिपय विषय अहिले जटिल बनेको बताए । विभिन्न माध्यमबाट आफ्नो पक्ष बलियो बनाउन प्रमाण जुटाइरहेको उनले बताए । इतिहास, तथ्य र नक्साले जे बताउँछ त्यो नै नेपालको आधार हो । महाकाली वा काली नदीको मुहान के हो भन्ने विषयमा विवाद निकाल्ने गरेको देखिन्छ, उनले भने, तर त्यसको समाधान गर्ने अन्तर्राट्रिय मापदण्ड छ, उनले भने । आठौं संस्करणको नक्सामा काली भनेर त्यही नदीलाई उल्लेख गरेको तर त्यसको १५ दिनपछि जारी नवौं नक्सामा काली उल्लेख नगरेको उनले बताए । मन्त्री ज्ञवालीले सीमामा जनता पास लिई भारतीय भूमि भएर नेपाल आउनुपर्ने अवस्था हटाउने तयारी सरकारले गरेको बताए । सीमा क्षेत्रका बासिन्दालाई जतिसक्दो सुविधा दिने तयारी सरकारले गरेको छ, उनले भने । लगभग एक सय ४० वर्ष पुरानो समस्या हल गर्ने अवसर आएको पनि उनले बताए । उनले गत कात्तिक २९ मा मन्त्रिपरिषद्ले नेपालभारत सीमा समिति गठन गरेको पनि जानकारी दिए । समितिकी सभापति निरादेवी जैरुले भारतले सीमा अतिक्रमण गरेको विषयमा जानकारी गराउन मन्त्रीलाई रुलिङ गरेकी थिइन् । समितिमा वनमन्त्री शक्तिबहादुर बस्नेतले कालापानी, लिपुलेक र लिम्पियाधुरा क्षेत्रमा सीमा प्रहरी पोस्ट राख्न वन क्षेत्र प्रयोगका लागि स्वीकृत भइसकेको जानकारी दिए । गृहमन्त्री रामबहादुर थापाले भारतसँग जोडिएका एक सय ५ र चीनसँग जोडिएका ७ स्थानमा सुरक्षा पोस्ट राख्ने तयारी गरेको बताए । उनले कालापानी क्षेत्रका बासिन्दालाई आवतजावत गर्न गोरेटो निर्माण प्रक्रिया सुरु गरेको जानकारी दिए । भूमि व्यवस्था, गरिबी निवारण तथा सहकारी मन्त्री पद्मा आर्यालले उपयुक्त समयमा नेपालले पनि नक्सा सार्वजनिक गर्ने तयारी गरिरहेको जानकारी दिइन् । उनले भारतको असहमतिका कारण सुस्ता र कालापानीको नापनक्सा गर्न नसकिएको बताइन् । सांसदहरूले कालापानी क्षेत्रमा बाह्रै महिना सुरक्षाकर्मी बस्न सक्ने गरी पोस्ट बनाउन सुझाव दिए । नेकपाका नेता भीम रावलले सरकारले आफ्नो नक्सा जारी नगरेर कमजोरी गरेको बताए । कांग्रेसका सांसद राधेश्याम अधिकारीले सीमामा सुरक्षा पोस्ट बढाउन माग गरेका थिए । सांसद अनिल झाले सीमा विवादलाई राजनीतिक खपतका लागि मात्र उठाउन नहुने भन्दै स्थायी समाधान खोज्नुपर्ने बताए । उनले दक्षिण मात्र होइन, उत्तरी सीमाको अवस्थामा पनि ध्यान दिन आग्रह गरे । नेकपाका गणेशसिंह ठगुन्ना, खेमप्रसाद लोहनी, कालीबहादुर मल्ल तथा कांग्रेस सांसद लक्ष्मी परियारले सीमामा सेना तैनाथ गर्न, सीमा सुरक्षाका लागि अल्पकालीन एवं दीर्घकालीन योजना बनाउन सुझाए ।सुरक्षाकर्मी तैनाथ गर्न निर्देशनछलफलपछि संसदको निर्देशक सिद्धान्त नीति र दायित्वको कार्यान्वयन अनुगमन तथा मूल्यांकन समितिले लिपुलेक, कालापानी र लिम्पियाधुरा क्षेत्रलाई आफ्नो नियन्त्रणमा ल्याउन सरकारलाई निर्देशन दिएको छ । समितिले सीमा क्षेत्रमा आवश्यकता अनुसार सेना, नेपाल प्रहरी, सशस्त्र प्रहरी तैनाथ गर्न र उनीहरूका लागि बाह्रै महिना बस्न सक्ने संरचना बनाउन समेत समितिले निर्देशन दिएको छ । समितिले कालापानी सीमाका नेपालीका लागि शिक्षा, स्वास्थ्यलगायतका विकास योजना सञ्चालन गर्न पनि निर्देशन दिएको छ । समितिले अतिक्रमित सीमाको रक्षा गर्न र सबै सीमा स्तम्भ अनुगमन गरी आवश्यक कदम चाल्न पनि भनेको छ । अतिक्रमित भूभाग समावेश गरी तत्काल नेपाली नक्सा जारी गर्न पनि समितिले निर्देशन दिएको छ । दसगजा खाली गर्न, सीमामा तत्काल गोरेटो बाटो निर्माण गर्न बजेटका व्यवस्था गर्न र सडक निर्माणका लागि तत्काल योजना बनाउन पनि निर्देशन दिइएको छ ।"
संस्थापनइतरले अर्को बैठक पनि बहिष्कार गर्ने,"(काठमाडौं)  कांग्रेसमा संस्थापनइतर खेमाले पुस १७ को केन्द्रीय कार्यसमिति बैठकसमेत बहिष्कार गर्ने भएको छ । सभापति शेरबहादुर देउवाले गत शुक्रबार एकपक्षीय निर्णय गरेको जनाउँदै वरिष्ठ नेता रामचन्द्र पौडेलले त्यसलाई नसच्याएसम्म बैठकमा सहभागिता नजनाउने निर्णय भएको बताए । संस्थापनइतरको बहिष्कारकै बीच बसेको केन्द्रीय कार्यसमिति बैठकले तल्ला तहदेखि केन्द्रीय महाधिवेशनसम्मको कार्यतालिका ल्याउनुका साथै कार्यसमितिको कार्यकाल बढाउने, पार्टीको क्रियाशील सदस्यतासँग सम्बन्धित विधानका दफा निलम्बन गर्ने, पार्टीका विभागको संख्या बढाउने र कार्यकाल सकिएको तरुण दलको म्याद बढाउने निर्णय गरेको थियो । यी सबै निर्णय आगामी महाधिवेशनलाई प्रभावित पार्न भएको ठहर गर्दै मंगलबार केन्द्रीय कार्यालयमा बसेको पौडेल समूहको बैठकले निर्णय सच्याउनुपर्ने बटमलाइन अघि सारेको हो । पौडेल पक्षको बैठक यसअघि नेताहरूको निवासमा हुँदै आएको थियो । त्यसले गलत सन्देश जान थालेको भन्दै मंगलबारदेखि पार्टी केन्द्रीय कार्यालयबाटै गतिविधि सुरु गर्ने उक्त समूहको निर्णय छ । निर्णय सच्चिनुपर्छ, नसच्चिएसम्म देशभर संवादमा जान्छौं, नेताकार्यकर्ता, बुद्धिजीवी र शुभेच्छुकहरूसँग अन्तर्क्रिया गर्छौं, पौडेलले भने । सभापति देउवा बहुमतबाट अघि बढ्न खोजेपछि संस्थापनइतर खेमाले आफ्नो पक्षका जिल्ला सभापतिसँग समेत छलफल गर्ने भएको छ । त्यसका लागि उनीहरूलाई पुस २१ गते केन्द्रीय कार्यालयमा बोलाइएको छ । पूर्वमहामन्त्री कृष्णप्रसाद सिटौला पक्षका केन्द्रीय सदस्यले भने मंगलबार बैठकमा सहभागी नभई देउवालाई ध्यानाकर्षणपत्र बुझाएका छन् । साँझ बूढानीलकण्ठस्थित निवासमै पुगेर बुझाइएको पत्रमा विवाद अन्त्यका लागि शुक्रबारको निर्णय तत्काल सच्याउन माग गरिएको छ । बैठकमा सहभागी नभए पनि मुद्दामा संस्थापनइतर खेमा एकै ठाउँ उभिएका छन् । शुक्रबारको निर्णय पार्टीको परम्पराविपरीत त छ नै, आजको विषम परिस्थितिमा पार्टी र लोकतन्त्रको हितविपरीत पनि छ । पार्टीको महाधिवेशन जस्तो सर्वाधिक महत्त्वपूर्ण विषयको कार्यतालिका र कार्यविधि बहुमतअल्पमतबाट निर्णय गर्ने कुरालाई कुनै पनि तर्क र बहाना वा परिस्थितिले औचित्य पुष्टि गर्न सक्दैन, ध्यानाकर्षणपत्रमा सिटौलाले भनेका छन्, यसले सरकारविरुद्धको पार्टीको आवाजलाई समेत कमजोर बनाउने सम्भावना बढेको छ । उनले महाधिवेशन हुनेनहुने आशंका मेट्दै विश्वसनीय वातावरण बनाउन सभापतिलाई चारबुँदे सुझावसमेत दिएका छन् । क्रियाशील सदस्यताको छानबिन समिति निर्माण र महाधिवेशन कार्यतालिकाबारे पार्टीको पूर्ण बैठकबाट निर्णय लिन आग्रह गर्दै उनले विभाग र समितिहरू विधानसम्मत रूपमा गठन गर्नुपर्ने, भ्रातृ तथा शुभेच्छुक संस्थालाई नियमित रूपमा विधानबमोजिम नेतृत्व चयन गर्ने वातावरण बनाउनुपर्ने, बहुमत र बैठक बहिष्कारको प्रवृत्ति अन्त्य गर्नुपर्ने माग राखेका छन् । तपाईं कुनै गुटको होइन, कांग्रेसको सभापति हो भन्ने कुरा स्मरण गरी सबै पूर्वाग्रहबाट मुक्त भएर उदार र कुशलतापूर्वक निर्णय गर्नुपर्छ, पत्रमा सिटौलाले भनेका छन्, पार्टीको बृहत्तर हितमा एकतालाई मजबुत बनाउन पार्टीको विधान प्रयोग र त्यसअनुरूप सहमतिबाट निर्णय गर्न पार्टी सभापतिका रूपमा पहलकदमी लिन आग्रह गर्दछु । उपसभापति विमलेन्द्र निधिका अनुसार पुस १७ को केन्द्रीय कार्यसमिति बैठकमा राष्ट्रिय सभा निर्वाचनसँग सम्बन्धित एजेन्डा मात्रै छलफलका लागि तय गरिएको छ । समाजवादी पार्टीले राष्ट्रिय सभा निर्वाचनमा तालमेल गर्ने प्रस्ताव अघि सारेपछि त्यसबारे औपचारिक निर्णय लिन कांग्रेसले बैठक बोलाएको हो । तर, पौडेल पक्षले बहुमतको निर्णय नसच्याएसम्म बैठकमा सहभागी नहुने जनाएको छ । निर्णय सच्याउन औचित्यपूर्ण छ भने सभापति देउवासहित हामी छलफल गर्न तयार छौं, तर केके सच्चिनुपर्छ भन्नुभएको हो उहाँहरूले अघि सार्नुपर्यो, निधिले भने, लोकतन्त्र र विधिको कुरा गर्ने साथीहरूले अनन्तकालसम्म बैठक बहिष्कार गर्नु राम्रो होइन । केन्द्रीय सदस्य अर्जुननरसिंह केसीले पनि शुक्रबारका निर्णय सच्याएर अघि बढे पार्टीभित्रको विवाद अन्त्य हुने बताए । महाधिवेशनको कार्यतालिका, केन्द्रीय कार्यसमितिको कार्यकाल बढाउने र विधानका दफा निलम्बन गर्ने कुरा एकपक्षीय रूपमा हुनै नसक्ने उनको तर्क छ । संसद्मा नियम निलम्बन गर्दा होस् या राष्ट्रिय निर्वाचनको मिति घोषणा गर्दा, विपक्षीसँग छलफलबाटै हुन्छ । पार्टीभित्रै बहुमत छ भनेर एकपक्षीय निर्णय गर्नु लोकतन्त्रको मान्य परम्परालाई ध्वस्त बनाएर पार्टी कब्जा गर्ने नियत हो । यसलाई कुनै हालतमा मानिँदैन ।"
ठेक्का नसकिए सचिवलाई कारबाही,"(काठमाडौं)  निर्माण व्यवसायीले समयमै ठेक्का सम्पन्न नगरे सम्बन्धित मन्त्रालयको सचिव जिम्मेवार बन्नुपर्ने नियम सरकारले बनाएको छ । सार्वजनिक खरिद नियमावली २०६३ को नवौं संशोधनमा निर्माण कार्यको दैनिक प्रगतिको अनुगमन, मूल्यांकन र कारबाही समयमै नगर्ने पदाधिकारीलाई प्रचलित कानुनबमोजिम कारबाही गर्ने उल्लेख छ । नयाँ नियमअनुसार भौतिक पूर्वाधार तथा यातायात मन्त्रालय, ऊर्जा, जलस्रोत तथा सिँचाइ मन्त्रालय, खानेपानी तथा सरसफाइ मन्त्रालय र सहरी विकास मन्त्रालयका सचिव कारबाहीमा पर्न सक्छन् । यी प्रमुख विकासे मन्त्रालय हुन् । हचुवाका भरमा निर्माण व्यवसायी छनोट गरेको देखिएकाले कर्मचारीलाई जिम्मेवार बनाउन यस्तो नियम ल्याइएको हो, भौतिक पूर्वाधार मन्त्रालयका एक अधिकारीले भने । ठेक्का पाउनेबित्तिकै निर्माण व्यवसायीले २० प्रतिशतसम्म मोबिलाइजेसन खर्च पाउने र त्यसबाट आफ्नोसमेत स्वार्थ पूर्ति गर्न पाइने भएपछि कर्मचारीले हचुवाका भरमा ठेक्का आह्वान गर्ने गरेको उनको भनाइ छ । प्रधानमन्त्री कार्यालयका कानुन विज्ञ बाबुराम दाहालले थपिएको म्यादभित्र काम गराउन नसक्ने कर्मचारीलाई निजामती ऐनअनुसार कारबाही हुने दाबी गरे । नियमावली कसैको पक्षविपक्षमा छैन, समग्र राष्ट्रको हितमा छ, उनले भने, काम लगाउने अनि काम गराउन नसक्ने अधिकारीले जिम्मेवारी त लिनुपर्यो नि ? माथिल्लो निकायको अधिकारी सचिव भएकाले त्यसको जिम्मा सचिवले लिनुपर्छ भन्ने हो । अख्तियार दुरुपयोग अनुसन्धान आयोगले गत वर्ष करिब १८ सय ठेक्का समस्याग्रस्त रहेको तथ्यांक सार्वजनिक गरेको थियो । हाल उक्त संख्या २२ सयभन्दा बढी पुगेको छ । लामो समयसम्म काम नगर्ने ठेकेदारको बैंक ग्यारेन्टी जफत गर्ने कानुनी प्रावधान हुँदाहुँदै कर्मचारीले त्यसप्रति कुनै हेक्का नराखेको दाहालको भनाइ छ । समस्याग्रस्त ठेक्कालाई एक वर्षभित्र सक्न म्याद दिइएको भौतिक मन्त्रालयका अधिकारीले बताए । यस्तै, सार्वजनिक खरिद अनुगमन कार्यालयले म्याद थपका लागि सूचना जारी गरेको छ । विभिन्न कारणवश म्याद थपका लागि निवेदन दिन नसकेका सम्बन्धित निर्माण व्यवसायी, आपूर्तिकर्ता सेवा प्रदायक वा परामर्शदाताले यो नियम (नवौं संशोधन) प्रारम्भ भएको मितिले १५ दिनभित्र निवेदन दिन सक्ने सूचनामा भनिएको छ ।"
तपोवनले फिर्ता गरेन वन,"(काठमाडौं)  ओशो तपोवनबाट धार्मिक वन फिर्ता गर्ने निर्णय भएको १४ महिना बित्दा पनि कार्यान्वयन नभएपछि शिवपुरी नागार्जुन निकुञ्जअन्तर्गतका मध्यवर्ती क्षेत्र व्यवस्थापन समिति, सामुदायिक वन उपभोक्ता र तारकेश्वर नगरपालिकाले वन तथा वातावरण मन्त्रालय र निकुञ्ज विभागको ध्यानाकर्षण गराएका छन् । ओशो तपोवनले नियमविपरीत आफूखुसी सडक, पुल र अन्य भौतिक संरचना बनाएर धार्मिक वनभित्र आर्थिक मुनाफा हुने खालका गतिविधि गरेको पाइएपछि निकुञ्जले गत वर्ष कात्तिक ८ मा वन फिर्ता लिने निर्णय गरेको थियो । मध्यवर्ती क्षेत्र व्यवस्थापन नियमावली २०५२ मा वातावरणमा प्रतिकूल असर पर्ने वा सार्वजनिक रूपमा हानि नोक्सानी हुने र जलाधार क्षेत्रमा भूक्षय हुने गरी रूख काट्न नपाइने व्यवस्था छ । ओशो तपोवनले धार्मिक वनमा त्यसविपरीत गतिविधि गरेको भन्दै तत्कालीन निकुञ्ज प्रमुख कमलजंग कुँवरले ३७ रोपनी वन क्षेत्र फिर्ता लिने निर्णय गरेका हुन् । नियमावलीको नियम २२ (४) मा सम्बन्धित धार्मिक निकाय, समूह वा समुदायले मध्यवर्ती धार्मिक वनमा गर्नुपर्ने कार्य सञ्चालन गर्न नसके धार्मिक वन संरक्षक (निकुञ्ज प्रमुख) ले त्यस्तो धार्मिक वन फिर्ता लिन सक्ने व्यवस्था छ ।निकुञ्जले ओशो तपोवन धार्मिक वन फिर्ता गरी मुड्खु सिर्जनशील महिला सामुदायिक वन उपभोक्ता समुहमा समावेश गर्न भनी गत वर्ष गरेको निर्णय कार्यान्वयन गराउन पटकपटक मौखिक ध्यानाकर्षण गराए पनि विभागले अटेर गरेको सरोकारवालाहरूको भनाइ छ । निकुञ्जको वन फिर्ता लिने निर्णय कार्यान्वयन नभएपछि संयुक्त रूपमा ध्यानाकर्षण पत्र दिएका छौं, निकुञ्जअन्तर्गतको गोलढुंगा जितपुर उपभोक्ता समितिका अध्यक्ष निराजन तामाङले कान्तिपुरसित भने, निर्णय कार्यान्वयन भएन भने अदालत जान्छौं । तारकेश्वर नगरपालिका ५ का वडाध्यक्ष वासुप्रसाद गौतमले ओशो तपोवनले पुनरावलोकनका लागि दिएको निवेदनलाई देखाएर निकुञ्ज विभागले निर्णय कार्यान्वयन गराउन ढिलाइ गरेको बताए । विभागले निर्णय कार्यान्वयनमा आलटाल गरिरहेको छ, त्यसो किन भएको हो भनेर हामीले जवाफ मागेका छौं, उनले भने । धार्मिक वन फिर्ताको निर्णय भएपछि ओशो तपोवनले पुनरावलोकनका लागि विभागका तत्कालीन महानिर्देशक मनबहादुर खड्कासमक्ष निवेदन दिएको थियो । महानिर्देशक खड्काले धार्मिक वनभित्र ओशो तपोवनले गरेका गतिविधिबारे अध्ययन गर्न विभागका इकोलोजिस्ट हरिभद्र आचार्यको नेतृत्वमा समिति गठन गरेका थिए । समितिले पनि निकुञ्जले मध्यवर्ती क्षेत्र व्यवस्थापन नियमावलीविपरीत भौतिक संरचना खडा गरेको, धार्मिक वनलाई व्यावसायिक केन्द्र बनाएको र धार्मिक वनले गर्नुपर्ने काम नगरेको ठहर गर्दै निकुञ्जले गरेको निर्णय सदर गर्नुको विकल्प नरहेको सुझाव दिएको छ । अध्ययन समितिको प्रतिवेदनमा ओशो तपोवनले आफूखुसी सडक, पुल र अन्य भौतिक संरचना बनाएर व्यापार सञ्चालन गरेको उल्लेख छ ।तपोवनले मध्यवर्ती धार्मिक वनमा वातावरणमा प्रतिकूल असर पर्ने सडक, पुल र भवन निर्माण गरी वन क्षेत्रलाई अन्य प्रयोजनमा लगेको र जलाधार क्षेत्रमा भूक्षय हुन सक्ने गरी रूख काटेको पाइएकाले वन फिर्ता लिइएको पत्र निकुञ्जले ओशो तपोवनलाई दिएको थियो । खड्काको विभागबाट राष्ट्रपति चुरे तराई मधेस संरक्षण विकास समितिमा सरुवा भइसकेको छ । निकुञ्ज विभागका महानिर्देशक गोपालप्रकाश भट्टराईले कार्य व्यस्तताले उक्त विषयमा निर्णय लिन नसकेको बताए । उनले भने, पहिला के भएको रहेछ अब हेर्छु । तत्कालीन जिल्ला वन कार्यालय, काठमाडौंले २०६२ पुस १५ मा ओशो तपोवनलाई नागार्जुनको ३७ रोपनी वन क्षेत्र धार्मिक वनका रूपमा हस्तान्तरण गरेको थियो । नागार्जुन क्षेत्र गणतन्त्र घोषणापछि निकुञ्जमै गाभिएको छ । उक्त वन क्षेत्र गोलढुंगा जितपुर उपभोक्ता समितिको कार्यक्षेत्रभित्र पर्छ । धार्मिक हिसाबले महत्त्व बोकेको, परम्परादेखि नै धार्मिक स्थल र समुदाय रहेको वनक्षेत्र थप संरक्षण होस् भनेर हस्तान्तरण गर्न सकिने व्यवस्था वन ऐन, २०४९ मा भए पनि तत्कालीन जिल्ला वन अधिकृत कमलभक्त श्रेष्ठले त्यसविपरीत हस्तान्तरण गरेका थिए । परापूर्वकालदेखि रहेको कुनै धार्मिकस्थल वा धार्मिक निकाय, समूह वा समुदायलाई मात्र धार्मिक वन हस्तान्तरण गर्न मिल्छ । ओशो तपोवन कुनै धार्मिक निकाय होइन । जिल्ला प्रशासन कार्यालय, काठमाडौंमा दर्ता भएको एउटा गैरसरकारी संस्था मात्र भएकाले उसलाई धार्मिक वन दिन नमिल्ने मध्यवर्ती क्षेत्र व्यवस्थापन समितिका पदाधिकारीहरूको भनाइ छ ।"
"केयूमा ताला, परीक्षा स्थगित","काभ्रे (कास) काठमाडौं विश्वविद्यालय (केयू) का प्राध्यापक र कर्मचारीले केन्द्रीय हाताका शैक्षिक र प्रशासनिक कार्यालयमा अनिश्चितकालीन तालाबन्दी गरेका छन् । यसअघि उनीहरूले प्रशासनिक कार्यालयमा मात्रै तालाबन्दी गर्दै आएका थिए । सम्झौता कार्यान्वयन नभएपछि सम्पूर्ण कार्यालयमा ताला लगाएको प्राध्यापक संघका पूर्वसभापति विभूतिरञ्जन झाले बताए । केन्द्रीय हाताभित्रका डिन कार्यालय, परीक्षा नियन्त्रणको कार्यालय, टेक्निकल ट्रेनिङ सेन्टरसहित प्रशासकीय भवनमा भएको तालाबन्दीका कारण बुधबारदेखि हुने परीक्षा स्थगित गरिएको सूचना परीक्षा नियन्त्रण कार्यालयले जारी गरेको छ । जसका कारण विज्ञान र इन्जिनियरिङ संकाय स्नातक तहका आंशिक परीक्षा स्थगित भएको छ । यसअघि पनि आन्दोलित शिक्षकहरू विश्वविद्यालयले लिएको परीक्षामा सहभागी नभएपछि विद्यार्थीलाई नै निरीक्षक राखेर परीक्षा सञ्चालन गरिएको थियो । विश्वविद्यालय सभा र कार्यकारी परिषद्मा सहभागी गराउने पूर्वसहमति विपरीत प्रशासनले बेवास्ता गरेको भन्दै प्राध्यापक र कर्मचारी आन्दोलनमा छन् । विश्वविद्यालय सभामा सहभागी गराए पनि बोल्नसमेत नदिएको उनीहरूको भनाइ छ । सिनेटमा सहभागी भए पनि हात उठाउँदासमेत बोल्न नदिएर अपमान गरियो, संघका पूर्वसभापति झाले भने, भदौ ३० को सम्झौता अक्षरशः पालना नभएसम्म आन्दोलन जारी राख्छौं । विश्वविद्यालयमा भइरहेका नीतिगत र आर्थिक भ्रष्टाचारका विषयमा छानबिन गर्न संघले माग गरेको छ । तर, कारबाहीको साटो संरक्षण गरेको, संघसँग विभिन्न समयमा भएका प्रतिबद्धता कार्यान्वयन नभएको भन्दै प्राध्यापक र कर्मचारी आन्दोलित छन् । ४० दिनको निरन्तर तालाबन्दीपछि भदौ ३० गते भएको सम्झौतामा विश्वविद्यालय सभामा प्राध्यापक र कर्मचारीका एकएक प्रतिनिधि आमन्त्रित गर्ने सहमति भएको थियो । २५औं दीक्षान्तअन्तर्गत पहिलो चरणको कार्यक्रमअघि बसेको सभामा प्राध्यापकका प्रतिनिधि सहभागी थिएनन् ।"
इन्द्रसरोवरमा प्याराग्लाइडिङ,"इन्द्रसरोवर, हेटौंडा (कास) प्रदेश ३ सरकारले मकवानपुरको इन्द्रसरोवरमा प्याराग्लाइडिङको परीक्षण उडान गरी अंग्रेजी नयाँ वर्षसँगै पर्यटन वर्ष २०२० को स्वागत गरेको छ । मानव निर्मित इन्द्रसरोवर जलाशय किनारमा पर्यटन वर्षमा व्यावसायिक उडान गर्ने गरी मंगलबार प्याराग्लाइडिङको परीक्षण गरिएको हो । इन्द्रसरोवरको गुम्बाडाँडाबाट ४ जना प्याराग्लाइडरले उडान गरेका थिए । उडान गर्ने प्यराग्लाइडरहरू इन्द्रसरोवरका विशाल लामा र पोखराका पवन शर्मा, नारायणप्रसाद तिवारी र दावा शेर्पालाई हुन् । इन्द्रसरोवरबाट करिब पाँच सय मिटर उचाइमा रहेको गुम्बाडाँडाबाट प्याराग्लाइडिङ उडान उपयुक्त रहेको प्याराग्लाइडर विशालले बताए । उपयुक्त ठाउँ छ, करिब आधा घण्टा आकाशमा उडेर यस क्षेत्रका मनोरम दृश्यावलोकन गर्न सकिन्छ, उनले भने ।पर्यटन वर्ष लक्षित गरी आवश्यक प्रक्रिया पूरा गरेर प्याराग्लाइडिङको व्यावसायिक उडान गर्ने गाउँपालिका अध्यक्ष जीवन लामाले बताए । हामीले पर्यटन वर्षको मुख्य आकर्षणको रूपमा इन्द्रसरोवर जलाशयमा मोटरबोटसँगै प्याराग्लाइडिङ थप गर्छौं, उनले भने ।"
नीति आयोग नेतृत्वविहीन,"मकवानपुर (कास) प्रदेश ३ को नीति तथा योजना आयोग ६ महिनादेखि नेतृत्वविहीन अवस्थामा रहेको छ । आयोगका पूर्वउपाध्यक्ष खिमलाल देवकोटाले राजीनामा दिएसँगै आयोग नेतृत्वविहीन बनेको हो । उनले नियुक्त भएको १३ महिनामा गतसाउन १ गते राजीनामा दिएका थिए । मुख्यमन्त्री तथा मन्त्रिपरिषद्को कार्यालयले गत पुस १० मा सदस्य श्याम बस्नेतलाई आयोगको कायममुकायमको जिम्मेवारी दिएको थियो । मुख्यमन्त्री कार्यालयबाट उपाध्यक्षले गर्ने सवै काम गर्ने गरी पत्र प्राप्त भएको छ । नेतृत्व नहुँदा पनि हामीले काम गरिरहेका छौं, बस्नेतले भने । आवश्यक तथ्यांक नहुँदा आयोगलाई काम गर्न समस्या भइरहेको उनले बताए । हालसम्म आयोग पूर्णसमेत हुन सकेको छैन । मुख्यमन्त्री अध्यक्ष रहने आयोगमा उपाध्यक्षसहित पाँच सदस्यीय हुने व्यवस्था रहेको छ । हालसम्म तीनजना सदस्यमात्र मनोनीत भएका छन् । आयोगमा बस्नेतसहित, रामचन्द्र ढकाल र डा यमुना कँडेल सदस्य रहेका छन् । अझै थप एक सदस्य मनोनित हुन बाँकी छ । प्रदेश सरकारलाई आवश्यक सल्लाह, सुझाव र तथ्यांक उपलब्ध गराउने निकाय नै नेतृत्वविहीन हुँदा समस्या परिरहेको मन्त्रीहरूले बताइरहेका छन् । नीति आयोग थिंक ट्यांकको रूपमा काम गर्ने निकाय भएको कारण आयोगलाई चुस्तदुरुस्त राख्न सके प्रदेशको विकासमा कोसेढुंगा सावित हुने मन्त्रीहरू बताउँछन् ।"
भूमिहीनलाई लालपुर्जा,"धादिङ (कास) जग्गा नभएर आावास निर्माण गर्न नपाएका ८४ घरधुरीलाई लालपुर्जा वितरण गरिएको छ । प्रदेश ३ का आन्तरिक मामला तथा कानुनमन्त्री शालिकराम जमरकटेलले मंगलबार बेनीघाट ९ मझिमटारमा भूमिहीन भूकम्प पीडितहरूलाई आवास निर्माण गर्न लालपुर्जा हस्तातरण गरेका हुन् । लालपुर्जा नभएर हालसम्म आवास निर्माण गर्न नपाएका जिल्लाका ८४ घरधुरीमध्ये ३८ घरलाई राष्ट्रिय पुनर्निर्माण प्रााधिकरणले ४ आनाका दरले जग्गा किनिदिएको छ । बाँकी ४६ घरधुरी आफैंले हकभोग गर्दै आएको ऐलानी जग्गालाई नै लालपुर्जा प्रदान गरिएको छ । लालपुर्जा श्रीमान्श्रीमतीकै नाममा संयुक्त रूपमा प्रदान गरिएको प्राधिकरणका आयोजना प्रमुख जयराम श्रेष्ठले बताए । लालपुर्जा पाउने विपन्न चेपाङ, दलित र एकल महिला छन् ।"
आँखा उपचार सेवा,"सिन्धुपाल्चोक (कास) बाह्रबिसे बजारस्थित प्राथामिक स्वास्थ्य केन्द्रमा आँखासम्बन्धी सेवा सुरु गरिएको छ । केन्द्रमा सोमबार अत्याधुनिक मेसिनसहित आँखाको सम्पूर्ण समस्याको उपचार थालिएको हो । जिल्ला सामुदायिक आँखा केन्द्रका इन्चार्ज डाकृजन सुवालले बाह्रबिसेबाट स्टिल ल्याम्प, अटो रिस्याक्रोनिटरजस्ता नेत्र यन्त्रबाट आँखा परीक्षण, दृष्टिसम्बन्धी उपचार सेवा थालिएको बताए । उनले भने, झन्डै ८० भन्दा बढी वृद्धवृद्धाले सहरी आँखा क्लिनिक उद्घाटनलगत्तै आँखा परीक्षण गराएर आवश्यक औषधि र परामर्श लिए ।"
हामी कहिले बन्ने ?,"मैले होश सम्हालेदेखि सुन्दैछु, भारतमा रोजगारी खोज्न पूर्वदेखि पश्चिम पहाडी भेगका सोझा र निरक्षर ठूलो समूह दिनानुदिन बढ्दैछन् । कश्मीरमा स्याउ टिप्नेदेखि कन्याकुमारीमा फोहोर टिप्नेसम्म । तथ्यांक हेर्दा भारतमा भन्दा गरिबी नेपालमा कम छ, तर पनि यो बेरोजगारको लर्को झन् लामो हुनुमा को दोषी ? काठमाडौंसहित नेपालका मुख्य सहरहरूमा भारतीय मजदुरहरूको भेलै लागेको हामी सबैले देखेकै छौं । तैपनि त्यो लस्कर यता नसोझिएर किन सीमापारि गएका होलान् ? जवाफ सिधा छ यातायातको असुविधा । वर्षभरि रगतपसिना चुहाएर जम्मा गरेको केही हजार पनि भारतीय सुरक्षा फौजले रित्याइदिन्छन् । यो दर्दनाक पीडाको समाप्ति कहिले होला ? चीन र भारतबाट सुरुङ बनाई रेल ल्याएर यो समाधान होला र ? १० खर्ब लागत निकालेर हात बाँधेर बस्नुभन्दा २३ खर्ब खर्च गरेर ती गरिब किसानहरूलाई आफ्नै देशको भूभागमा सजिलै आउजाउ गर्न र आफ्नै माटोमा दुई मुठी अनाज उब्जाउने मेसो मिलाउने सोच कहिले पलाउला ? केदारनाथ त्रिपाठी, बूढानीलकण्ठ, काठमाडौं"
रेलभन्दा पहिला बस !,"प्रधानमन्त्री केपी शर्मा ओलीले नेपालमा रेल र पानीजहाज कुदाउने प्रतिबद्धता गरेका थिए । मुलुक नयाँ युगमा प्रवेश गरेको भन्दै विकासको मूल फुटाउँदै समृद्धिको मार्गमा लाने कुरा ओलीले बताउँदै आएका छन् । तथापि प्रधानमन्त्रीले भने अनुसारको विकास हामी आम सर्वसाधारणले अनुभव गर्न पाएका छैनौं । ओलीको प्रतिबद्धता अनुसार अब पोखरा, लुम्बिनी रेलमार्ग बन्ने कुरा पनि हुँदैछ । मिनी पानीजहाज पनि सञ्चालनमा आएको समाचार सुनिँदैछ । देश विकास हुँदा खुसी नहुने कुरै भएन । गाउँदेखि सहरसम्मका सडकहरू चिल्ला होउन्, जताततै यातायातको सुविधा होस्, गाउँका कुनाकुनामा बिजुलीले झिलीमिली होस् । गाउँगाउँमा उत्पादन भएका वस्तुहरू यातायातमार्फत सहरमा ल्याएर बिक्री गर्न पाइयोस् । यस्ता चाहना आम नेपाली जनमानसमा हुनु स्वाभाविक हो । तथापि अहिले ठिक उल्टो भइरहेको छ । अस्पताल आवश्यक छ, तर भ्युटावर बन्दैछ । सडक आवश्यक छ, तर रेलमार्ग बन्ने लक्ष्य लिइएको छ । नदी वारपार गर्न पुल आवश्यक छ, तर पानीजहाज तयार भयो रे । सबै विकासका काममा आफ्नै जश जाओस् भन्ने सोच भएर प्रधानमन्त्रीले हतारमा जताततै विकासका ठूला सपना बाँड्दै हिँडेको कुरामा दुईमत छैन । अहिलेको पहिलो प्राथमिकता भनेकै सडक सञ्जालको फैलावट नै हो । गोविन्द विक, बुनपा१२ कपन, काठमाडौं"
भ्रमण वर्षलाई गिज्याउने ३ सडक,"जनवरी १ देखि सुरु भ्रमण वर्षलाई सफल पार्नु सरकारको मात्र कर्तव्य नभई नागरिक र यसमा लागेका व्यवसायीहरूको पनि दायित्व हो । त्यसको सुरुवात विमानस्थलदेखि नै हुनुपर्छ । विमानस्थललाई बुटिक एयरपोर्ट बनाउने कुरा के भयो ? थाहा हुनसकेको छैन । पर्यटकहरूलाई मुस्कान सहितको आतिथ्यता दिने, कुनै ठगठाग नगर्ने, पर्यटकीय गन्तव्यका बाटाघाटा र वातावरण धुवाँ, धुलोमुक्त बनाउने काम गर्नसके त्यसले भ्रमण वर्षलाई सफल बनाउन मद्दत गर्छ । तर सरकारले तदनुरुप तयारी गरेको अनुभूति भएको छैन । जसको ज्वलन्त नमुना हो, भैरहवालुम्बिनी सडक, बौद्धजोरपाटीको सडक र चावहिल गौशाला सडकको दुरवस्था । यी तीनवटा सडकले भ्रमण वर्षलाई नै गिज्याइरहेका छन् । के यही तालले २० लाख पर्यटक नेपाल आउलान् त ? गोपाल देवकोटा, जोरपाटी, काठमाडौं"
प्रदेश कब्जामा लिने संघीयता,"झन्डैझन्डै दुइटै संविधानसभासम्म पनि तत्कालीन राजनीतिक दलका बीचमा प्रदेशको संख्या, नाम र राजधानीबारे सहमति जुट्नसकेको थिएन । २०७२ असोजमा संविाधन घोषणा गर्ने तयारी भइरहँदा एउटा सहमति बन्यो प्रदेश ७ वटा कायम राख्ने र प्रदेशको नाम र केन्द्र तोक्ने जिम्मा प्रदेशसभालाई दिने । संविधानमा त्यही लेखियो । संविधानतः प्रदेश ७ वटा कायम गरियो । अहिले ७ वटै प्रदेश सरकार छन् । ७ वटै प्रदेशसभा कायम छन् । तर, निर्णय भने केन्द्रबाट भइरहेको छ । त्यो निर्णय नेकपाको सचिवालय बैठकले गरे पनि, सरकारले गरे पनि उस्तै हो, किनकि यतिबेला नेकपा र नेपालको संघीय सरकार पर्यायवाची हुन् । त्यसैले नेकपाले गरेको निर्णय नै सरकारको निर्णयजस्तै बन्ने गरेको छ । संविधानमा प्रदेशको नाम र राजधानी तोक्ने जिम्मा प्रदेशसभालाई दिने भनिए पनि त्यसमाथि केन्द्र (संघ) बाट सिधै हस्तक्षेप भएको छ । यसले के बुझाउँछ भने संघीयताको जग बलियो छैन, यो जुनसुकै बेला पनि ढल्न सक्छ । यसलाई कुन तर्कले पनि पुष्टि गर्न सकिन्छ भने संघीयता लागू हुन सक्दैन, संघीयता आउनु र बयलगाडा चढेर अमेरिका पुग्नु उस्तै हो भन्ने खड्गप्रसाद शर्मा ओली यतिबेला प्रधानमन्त्री छन् । संघीयता ल्याइछाड्छौं भन्ने पुष्पकमल दाहाल पनि यतिबेला नेकपाकै दोस्रो अध्यक्ष छन् । उनी पनि कताकता कम्युनिष्टको जनवादी केन्द्रीयताको धङधङीमै छन् जस्तो देखिन्छ । नत्रभने कसरी प्रदेशको संवैधानिक अधिकार खोसेर केन्द्रीकृत गर्न चाहिरहेका छन् त ? उनीहरूकै दलको नेतृत्वमा बहुमतीय सरकार छ । पूर्व एमाले र पूर्व माओवादीको हैसियतमा हेर्ने हो भने यतिबेला संघीयता विरोधीको बहुमत पुग्ने देखिन्छ । प्रदेश २ बाहेक अन्य ६ वटै प्रदेशमा नेकपाको सरकार छ । प्रदेशले काम नगरेको जस्तो देखाउने र संघको निर्णय अनुसार चल्ने अनि प्रदेश सञ्चालनका लागि सम्बन्धित प्रदेश सरकार असफल भएको देखाएर प्रदेशमाथि हस्तक्षेप गरी संघीयता सिध्याउने खेलमा सरकार छ कि भन्ने लाग्नथालेको छ । किनकि यतिबेला जतासुकै नेकपाको बर्चस्व छ, प्रतिपक्षी कांग्रेस आफैभित्र हराइरहेको अवस्थामा नेकपाले जे गर्न पनि सक्छ । सुजन देवकोटा, पालुङटार४, गोरखा"
नृजातीय सत्ताको हर्षबढाइँ,"पौष परम्परागोर्खाका शासक पृथ्वीनारायण काशीबाट गुरु, ज्ञान एवं साधनको जोहो गरेर असली हिन्दुस्थाना निर्माण गर्ने महायज्ञमा होमिएका थिए । स्वाभाविक हो, उनको युद्धनीति हिन्दु धर्मशास्त्रको वीर भोग्या वसुन्धरा मान्यताबाट अभिप्रेरित थियो । श्लोकको बाँकी भागले भन्छ न लक्ष्मी कुल क्रमानुसार हिँड्छिन्, न त आभूषणमा नै त्यसको मालिकको आकृति कुँदिएको हुन्छ । खड्गको बलमा विजयी हुनेले धरतीको भोग गर्छ । देशको प्रजापालकभन्दा पनि विजित भूखण्डको मालिक भएर सबै जातको फूलबारी रूपी राज्यको भोग गर्ने शासन सञ्चालन विधि राजा पृथ्वीनारायणको दिव्योपदेश भनिने दस्तावेजको मूलमर्म हो । त्यसै परम्परालाई पछ्याउँदै जंगबहादुर कुँवर जसको तरबार, उसको दरबार एवं चन्द्रशमशेर जसले हान्यो, उसले जान्यो नीति अख्तियार गरेर महाराज बन्न पुगेका थिए । पृथ्वी जयन्तीलाई सबैले एकता दिवस भनेर मनाउनुपर्ने आग्रह नयाँ संविधानले खसआर्य नामकरण गरेको गोर्खाली सम्भ्रान्तको एकताको परिभाषा विजेताले निर्धारण गर्छ भन्ने मानसिकता एवं विजयी नृजातीयताको अहंकारबाट जन्मिएको हो । गोर्खाली विजेतालाई पिण्ड चढाउने नेपालका अतीतजीवीहरू खसआर्य सर्वोच्चता (सुप्रिमासिजम) सार्वजनिक रूपमा प्रदर्शन गरिरहेका हुन्छन् ।राजा महेन्द्रले पनि जसले हान्यो, उसले जान्यो सिद्धान्त अनुसार नै सत्ता हत्याएका हुन् । तर, उनको शासनकालसम्म आइपुग्दा आन्तरिक एवं बाह्य वैधानिकता आवश्यक भइसकेको थियो । राजदण्डको डर एवं राज्यकोषको लोभ देखाएर उनले आन्तरिक समर्थन प्राप्त गरे । बाह्य स्वीकार्यता प्राप्त गर्न उनका लागि शीतयुद्धको भूराजनीति सहायक भयो । शासनसत्ता हत्याउनुभन्दा पहिले सन् १९५८ को मध्यतिर राजा महेन्द्र तत्कालीन सोभियत संघको राजधानी पुगेका थिए । त्यहाँ उनलाई ख्रुश्चेवले गुरुमन्त्र दिएका थिए अरे कुनै पनि हालतमा शासनको नियन्त्रण आफ्नो हातबाट फुत्किन नदिनु । पश्चिमा शैलीको संसदीय व्यवस्थाले बित्यास निम्त्याउँछ । त्यस्तै पाठ अमेरिकीहरूले पनि पढाएपछि राजा महेन्द्र सर्वेसर्वा बन्न हौसिएका थिए । संसदीय व्यवस्था नेपालमा फाप्दैन भन्ने राजनीतिक मान्यताका प्रवर्तक राजा महेन्द्र हुन् । पुस १ गते नारायणहिटी संग्रहालय मार्गमा भेला भएर पूर्वराजाका दिवंगत पिताको सालिकमा माल्यार्पण गर्नेहरू जुन व्यवस्थाले तिनलाई त्यस्तो कर्ममा संलग्न हुन स्वतन्त्रता प्रदान गरेको हो, त्यसै राजनीतिक प्रणालीको खिल्ली उडाइरहेका हुन्छन् । राजा महेन्द्रको तर्पण गर्नेहरू नेपालको राजनीतिमा भारतबाहेक अन्य सबै शक्तिराष्ट्रको हस्तक्षेपलाई सहर्ष स्वीकार गर्नुपर्ने मान्यताका पृष्ठपोषक हुन् ।राजा वीरेन्द्रको दुर्दान्त अन्त्यले उनको शासनकालका सबै ज्यादतीलाई छोपिदिएको छ । दागबत्ती दिनुपर्ने छोराको हातबाट मारिनुपर्ने नियतिले उनीप्रति दयाभाव उतपन्न हुनु स्वाभाविक हो । तर, नेपालको राजनीतिक संस्कार निर्माणमा उनको भूमिकासमेत खासै सकारात्मक पाइँदैन । नियन्त्रित शासन व्यवस्थाका लागि छलछामद्वारा जनमतको वैधानिकता प्राप्त गर्ने उनको रणनीतिले युद्ध र प्रेममा जस्तै राजनीतिमा समेत जे पनि जायज ठहरिने मान्यता स्थापित भयो । सन् १९९० पछि पनि सैन्य नियन्त्रण एवं सञ्चालन आफ्नो हातबाट फुत्किन नदिएर उनले प्रजातान्त्रिक राज्य व्यवस्थालाई असहाय बनाइदिएका थिए । माओवादीहरूको प्रभाव विस्तारमा राजदरबारको हात थियो वा थिएन भन्ने कुरा फगत अनुमानको विषय हो । तर, सशस्त्र संघर्षका विरुद्ध सेना परिचालन गर्न राजाले अवरोध उत्पन्न गरेको कुरा कम्तीमा उनका दुई प्रधानमन्त्रीले सार्वजनिक रूपमा स्वीकार गरेका थिए । कृष्णप्रसाद भट्टराई हस् सरकार भन्दै घर फर्किए । गिरिजाप्रसाद कोइराला दरबारको साटो सरकारको नियन्त्रणमा रहने अर्धसैनिक प्रकृतिको सशस्त्र प्रहरीबल गठन गर्नतिर लागे । आखिर समर्पण वा विक्षेपणमध्ये कुनै पनि रणनीति काम लागेन । नेपाली सेना गणतान्त्रिक नेपालको स्वायत्त शक्ति हो भन्ने कुरा कटुवाल काण्ड ताका राष्ट्रपतिको अग्रसरता एवं प्रधानमन्त्रीको निरीहताद्वारा सुस्पष्ट रूपमा प्रकट भएको थियो । राजा वीरेन्द्रलाई पुसको जाडोमा सम्झिनेहरूले शाहीसैनिक शासनको संस्कृतिलाई परोक्ष वैधानिकता प्रदान गरिरहेका हुन्छन् ।पुसमा पिण्ड पाउने राजाहरूले स्थापित गरेका मूलमान्यतालाई स्वामी तुलसीदासकृत अवधी भाषाको रामायणको एउटा पंक्तिले समेट्छ समरथ कहुँ नहीं दोषु गोसाई । त्यस वाक्यको व्याख्याले भन्छ सूर्य, अग्नि एवं गंगाजल जस्तै समर्थलाई कुनै दोष लाग्दैन । सर्वेसर्वा केपी शर्मा ओलीलाई नेपालका लगभग सबै दलका राजनीतिकर्मीहरूले खसआर्य समुदायको नृजातीय मुख्तियारका रूपमा स्वीकार गरेका हुन् । त्यस अर्थमा उनी पुस महिनाले प्रतिविम्बित गर्ने नेपालको महान् गौरवशाली राजनीतिक परम्पराका संवाहक हुन् । समसामयिक राजनीतिबारे टिप्पणी गर्दा नेपालको संस्कारजन्य धरातलीय यथार्थलाई बेवास्ता गर्न सकिँदैन । सर्वेसर्वा शर्मा ओली जेजस्ता निर्णय गरिरहेका छन्, त्यस्तो गर्नु उनको संस्कारजन्य बाध्यता हो । राजा पृथ्वीले कनफट्टा योगीहरूलाई सुराकी बनाएर नेपाल उपत्यकाको तीन सहर जित्ने तारतम्य मिलाएका थिए । तत्कालीन एमालेको अध्यक्षता हासिल गर्न सर्वेसर्वा शर्मा ओलीले त्यसरी नै प्रतिबद्ध पत्रकारहरूको प्रचारक दस्ता परिचालन गरेका थिए । चतुर चन्द्र आफ्ना दाजु खड्गशमशेरलाई हान्न लगाएर जान्ने भएका थिए । सर्वेसर्वा शर्मा ओलीले आफ्नो क्षमताभन्दा अत्यधिक बढी महत्त्वाकांक्षा भएका राजनीतिक प्रतिद्वन्द्वी सुशील कोइरालालाई अगाडि सारेर तीव्रपथको संविधान बनाउँदै नृजातीय मुख्तियार हुने मैदान बनाएका हुन् । राजा महेन्द्र एवं राजा वीरेन्द्रबाट उनले राष्ट्रवादलाई राजनीतिक औजारका रूपमा प्रयोग गर्ने रणनीति सिकेका छन् । सर्वेसर्वा शर्मा ओली जे गर्दै छन्, त्यसमा नितान्त नौलो केही छैन । मतादेशलाई जनादेश भनेर अर्थ्याउँदै दलीय अनुशासनको कोर्राले हिर्काएर तीव्रपथको संविधानले जन्माउने शासकको आद्यरूप (आर्किटाइप) सर्वेसर्वा शर्मा ओली हुन् । त्यसैले उनको जयजयकार गर्नु नेपाली कांग्रेस लगायत विद्यमान संविधानका सबै पक्षधरको नृजातीय जिम्मेवारी हुन आउँछ !सूर्य आराधनाबेकार, अर्थहीन एवं यथेष्ट सोचविचार नगरी गरिने विरोधलाई उर्दु भाषामा हायतौवा मचाना भन्ने चलन छ । तेस्रो मधेस विद्रोहताका सर्वेसर्वा ओलीका सबभन्दा उग्र समर्थक रहेका शब्दकर्मीहरू अहिले त्यस्तै हायतौवा मच्चाइरहेका छन् । गणतन्त्र, संघीयता, धर्मनिरपेक्षता एवं समानुपातिक समावेशिताप्रति आफ्नो वैरभावलाई सर्वेसर्वा शर्मा ओलीले कहिल्यै लुकाएनन् । अहिले आएर उनीबाट त्यस्ता लोकतान्त्रिक मूल्यमान्यता प्रबर्द्धन हुने अपेक्षा राख्नु नीमको रूख रोपेर आँप फलेन भनी गुनासो गर्नुसरह हो । नीम पनि गुणकारी रूख नै हो, त्यसको हावा स्वस्थकर हुन्छ । त्यसैमा रमाउन सिक्नु नृजातीय मुख्तियारका मतदाता एवं मनदाता जमातको परम कर्तव्य हो । त्यस्तै, पूर्वएमालेको राजनीतिक सिद्धान्त मार्क्सवादलेनिनवाद थियो । पूर्वमाओवादीको प्रतिबद्धता नामबाटै झल्किन्छ । त्यस्ता दुवै थरी मान्यतामा अभिव्यक्ति स्वतन्त्रताको प्रत्याभूति खोज्नु पलाँसको फूलमा सुगन्ध एवं काँचो हलुवावेदमा स्वाद खोज्नुसरह हो । पलाँसको सौन्दर्य एवं हलुवावेदको रंग तथा आकारलाई स्वीकार गर्न सिक्नुपर्छ ।शक्ति केन्द्रीकरण, अन्तरपार्टी सम्बन्ध एवं आफ्नो दलभित्रको आन्तरिक शक्ति सन्तुलनबारे समेत सर्वेसर्वा शर्मा ओलीविरुद्ध आधारहीन आक्षेप लाग्ने गरेको छ । चाहेको गर्न पाइने अवस्था रहेन भने सर्वेसर्वा हुनुको अर्थ रहँदैन । त्यस्तै, नेपाल विशेष सेवा जस्तो संयन्त्रको गठन एवं सञ्चालनबेगर समर्थक एवं आलोचक दुवै थरीलाई ठाउँमा कसरी राख्न सकिन्छ ? त्यति कुरा ठम्याउन रूसका राष्ट्रपति पुटिनको मातृसंस्था केजीबीको इतिहास पल्टाइराख्नुपर्दैन । लुटतन्त्रमा भाग खोजेकाले लोकमानसिंह कार्कीलाई भित्तामा पुर्याएर भाग्न लगाइयो । त्यस्तो महत्त्वाकांक्षी पदाधिकारीको उदय हुने सम्भावनालाई रोक्ने सबभन्दा राम्रो उपाय त्यस्तै प्रकृतिको संयन्त्र कार्यकारी प्रमुखको प्रत्यक्ष नियन्त्रणमा राख्नु हो । नेपाल ट्रस्टको सम्पत्तिमा यति होल्डिङ्स भनिने व्यापारिक निकायको रजाइँ सम्बन्धी समाचारलाई पनि अनावश्यक रूपले अतिरञ्जित तुल्याइएको हुन सक्छ । भनाइ नै छ, राजनीतिक शक्तिको वास्तविक परीक्षण त्यसको दुरुपयोगद्वारा मात्र गर्न सकिन्छ । सर्वेसर्वा शर्मा ओलीलाई आफ्नो शक्ति प्रयोगको प्रतिरक्षामा स्वयं उत्रिनुपर्ने परिस्थिति उत्पन्न हुनु उनका दरबारियाहरूको अक्षमताको प्रमाण हो ।एमसीसी, आईपीएस एवं बीआरआई जस्ता आद्याक्षरले समेट्ने भूराजनीतिक अस्त्रबारेको विमर्श पनि पानीले पानीको सतहमा पानी लेख्ने उद्यमभन्दा बढी केही होइन । दरबारिया विद्वान्हरूलाई बुद्धिविलासको खेलमा थकाइसकेपछि अन्ततः सर्वेसर्वा शर्मा ओलीले चाहेको निर्णय गराउन निष्ठावान् विधायिका तथा स्वामिभक्त कार्यपालिकालाई निर्देशन दिनेछन् । न्यायपालिकाको प्रतिबद्धता परीक्षण हुनेछ । सर्वेसर्वाको समुपस्थितिमा वफादारीको शपथग्रहण गरेका स्वामीभक्त पत्रकारहरूले आफ्नो प्रचार एवं प्रभाव प्रदर्शन गर्न पाउनेछन् । र, सत्यको साटो पुनः एक पटक सत्ताको विजय हुनेछ । नेपालको वर्चस्वशाली समुदायले जे खोजेको थियो, त्यही पाएको छ । तिनका लागि अहिले सत्ताको आलोचना नभएर आराधना गर्ने समय हो । प्रतिरोधको आँट जुटाउने जिम्मेवारी तिरस्कृत एवं बहिष्कृत जमातको हो ।"
विकासशील राष्ट्र बन्ने अवसर !,"आगामी कार्यदिशा स्तरोन्नति भएका मुलुकहरूका सूचना विश्लेषण गर्दा, विकास सहयोगको मात्रा केही घटेको भए पनि प्रत्यक्ष वैदेशिक लगानी भने बढेको छ । नेपालका सन्दर्भमा वैदेशिक सहायता र ऋण कुल बजेटको २३ प्रतिशत हाराहारी छ, जसमा ऋण करिब १९ प्रतिशत मात्र छ भने सहायताको अंश न्यून । राजनीतिक तथा प्रशासनिक प्रतिबद्धता हुने हो भने सहायता बराबरको रकम भ्रष्टाचार नियन्त्रण, खर्चमा मितव्ययिता गरेर पनि परिपूर्ति गर्न सकिन्छ । विश्व बैंक, अन्तर्राष्ट्रिय मुद्राकोष लगायतले ऋणको प्रकार अनुसार ब्याजदर तोकेका हुन्छन् । त्यसैले स्तरोन्नति हुनासाथै त्यस्ता वित्तीय ऋणमा उच्च ब्याजदर तिर्नुपर्ने नहुन सक्छ । स्तरोन्नतिको प्रक्रियामा कम्तीमा पनि थप सातआठ वर्ष लाग्ने देखिन्छ । यस अवधिमा वैदेशिक व्यापार सुदृढ गर्न कमजोर क्षेत्रहरूलाई पहिचान गरी रणनीतिक ढंगले सुधार गर्दै अगाडि बढ्नु आवश्यक छ । केहीअघि सार्वजनिक विश्व बैंकको प्रतिवेदनमा नेपालले मध्यम आय भएको मुलुकमा स्तरोन्नति गर्न उत्पादकत्व र प्रतिस्पर्धात्मक क्षमता अभिवृद्धि गर्नुपर्ने, नागरिकमाथिको लगानी बढाउँदै थ्री आई (पूर्वाधार, लगानी र समावेशीकरण) मा केन्द्रित हुनुपर्ने उल्लेख छ ।"
श्रीलंकाली अनुभवमा एमसीसी,शुभाङ्ग पाण्डे पाण्डे कोलम्बोस्थित हिमाल साउथ एसियन म्यागजिनका एक सम्पादक हुन् ।
मेलमिलाप नीतिको सान्दर्भिकता,"प्रजातान्त्रिक आन्दोलन र संघर्षहरूलाई एकाएक रोकी राष्ट्रिय मेलमिलापको नीति लिएर स्वदेश फर्कने बीपी कोइरालाको निर्णयले धेरैलाई आश्चर्यमा पारेको थियो । सारनाथ (बनारस) मा एक बिहान सधैंझैं पारिवारिक चियापानमा बीपीले जब स्वदेश फर्कने कुरा सुनाउनुभयो, गिरिजाबाबु किंकर्तव्यविमूढ हुनुभयो । बीपीसँगै भारत निर्वासनमा रहेका गणेशमान सिंहले पनि अचम्मित हुँदै त्यस्तो कदम आत्महत्यासरह हुने बताउनुभयो । बीपीका शुभेच्छुक भारतीय नेताहरू, विशेष गरी जयप्रकाश नारायण (जेपी) पनि निकै चिन्तित बन्नुभयो । देशभरिका कार्यकर्ता एवं शुभचिन्तकहरूसमेत गम्भीर चिन्तामा थिए । यसको कारण थियो बीपीविरुद्ध फाँसीसम्म हुन सक्ने राष्ट्रद्रोहका मुद्दाहरू ।अन्ततः गणेशमान सिंहसहितलाई लिएर २०३३ पुस १६ को ठिहीलाई चिर्दै बीपी त्रिभुवन अन्तर्राष्ट्रिय विमानस्थलमा अवतरण हुनुभयो, जहाँ उहाँको स्वागतार्थ उल्लेख्य कार्यकर्ता एवं शुभेच्छुकहरू पुगेका थिए, जसलाई चरम अभद्र व्यवहार गरियो । महिलाहरूलाई समेत अपमानित गर्न छाडिएन । उग्रपञ्च र सरकारको नियोजित घटना थियो यो । बीपीलाई विमानस्थलबाट सोझै सुन्दरीजलको सैनिक जेल लगियो, जहाँ उहाँले सत्र सालको काण्डपछि आठवर्षे बन्दी जीवन बिताइसक्नुभएको थियो । राष्ट्रिय मेलमिलापको नीतिप्रति अनेक अफवाह फैलाइए । कतिपयले राजासमक्ष आत्मसमर्पण भने । यस्तो भन्नेमध्ये अधिकांश वामपन्थी थिए । कतिपयले भारतमा इन्दिरा गान्धीले इमर्जेन्सी लगाएपछिको बाध्यात्मक परिस्थितिको उपज ठाने । पञ्चहरूको एउटा समूहले त बीपीलाई फाँसी दिनुपर्छ भनी पञ्च भेलाबाट प्रस्ताव नै पारित गरेको थियो । स्वदेश फर्किनुअघि बीपीले राष्ट्रियअन्तर्राष्ट्रिय परिस्थितिको विश्लेषण र मूल्यांकन गर्नुभएको थियो । बीपीकै शब्दमा, हामीहरूले राष्ट्रिय र अन्तर्राष्ट्रिय परिस्थितिको सूक्ष्म विश्लेषण गर्यौं । उहाँको विश्लेषणमा, २०१७ पुस १ को राजाको कदम प्रजातन्त्रको हत्या मात्र थिएन, त्यसले स्वेच्छाचारी शासक मात्रै जन्माएन, अपितु यहाँको राजनीतिमा सक्रिय भूमिका खेल्न विदेशीहरूलाई बडो ठूलो अवसर दियो । उहाँको विवेचनामा, तर राजालाई त्यतिखेर (प्रजातन्त्रले) आफ्नो स्वेच्छाचारितामा बाधा परेको मात्र लागेको थियो । प्रजातन्त्रले आफूलाई भन्दा पनि ठूलो बाधा विदेशी तत्त्वहरूलाई पारेको थियो भन्ने राजाले बुझेनन् ।बीपी दक्षिण एसिया अशान्त क्षेत्र बन्दै गएको निष्कर्षमा पुग्नुभएको थियो । त्यतिखेर उहाँको विश्लेषणप्रति प्रायः सहमत देखिन्थेनन् । उहाँको विचारमा, राजाले आफू सुदृढ रहेको महसुस गरेका थिए । विदेशमा पनि राजाको स्थिति बलियै मानिन्थ्यो । त्यस्तै, भारतमा इन्दिरा गान्धी एकदम बलियी थिइन् । पाकिस्तानको राष्ट्रपतिमा जनताबाट निर्वाचित, इतिहासमा सबभन्दा लोकप्रिय जुल्फीकर अली भुट्टो थिए । अफगानिस्तानमा राजा हटेपछि दाउद खाँले राष्ट्रपति भएर शासन चलाइरहेका थिए । त्यहाँ पनि विदेशी शक्तिहरूले सहायताको खोलो बगाइरहेका थिए । श्रीलंकामा श्रीमती भण्डारानायके थिइन्, जसले पछि चुनाव हारिन् । पाकिस्तान र अफगानिस्तानको स्थिति पछि के भयो, स्पष्ट छ । यस क्षेत्रमा जोजो शक्तिशाली देखिन्थे, एकएक गर्दै या त चुनाव हारे या सत्ताबाट हटाइए या हत्या गरिए या फाँसीमा चढाइए । यिनै सन्दर्भलाई बीपीले गम्भीरताका साथ लिन सजग गराउनुभएको थियो । बीपीलाई स्वदेश फर्कन नदिन सुवर्णजीसमेत प्रयत्नरत हुनुहुन्थ्यो । उहाँ भन्नुहुन्थ्यो, नेता जेल गएपछि छुटाउन ठूलो मूल्य चुकाउनुपर्छ । त्यो गलत थिएन, किनभने सुवर्णजीले १९६८ को मेमा मेलमिलापकै नीति झल्किने वक्तव्य जारी गरेपछि मात्रै बीपी सहितका नेताहरू सुन्दरीजल जेलबाट छुट्नुभएको थियो । तर दस वर्षसम्म पनि राजाले अपेक्षित परिवर्तन महसुस गराउन सकेनन् । त्यसरी लामो समय निष्क्रियप्रायः रहनु पार्टीका लागि हितकर नहुने बोध सुवर्णजीलाई पनि भइरहेकै थियो । बीपी नेपाली कांग्रेसलाई जीवन्त राख्न र परिवर्तनको सम्भावनालाई निरन्तर बचाइराख्न सक्रिय राजनीतिका पक्षमा हुनुहुन्थ्यो । त्यसैले छिमेकी मित्रराष्ट्रहरूलाई सन्तुलनमा राख्दै प्रजातन्त्रको संघर्ष अघि बढाउन सक्छु भन्ने आँट बीपीमा थियो । बीपीले हामीलाई छाडेको ३७ वर्ष र भारत निर्वासनबाट फर्केको ४४ वर्ष भैसके पनि राष्ट्रिय मेलमिलापको नीतिको औचित्य झन् बढ्दै गएको छ । यो अझै छलफलको विषय बनिरहनुले यसको महत्ता पुष्टि गरिरहेकै छ । आखिर मेलमिलापको नीति के हो ? यसलाई सजिलै बुझ्न उहाँले स्वदेश फर्किंदा देशवासीका नाममा गर्नुभएको अपिल सहयोगी हुनसक्छ, हाम्रो देश अहिले राष्ट्रिय संकटमा छ । हिजोसम्म हाम्रो संघर्ष जनताको प्रजातान्त्रिक अधिकारको निम्ति थियो, आज यसमा एउटा नयाँ आयाम थपिएको छ, नेपाली कांग्रेसलाई दोहोरो जिम्मेवारी आइपरेको छ देशको अस्तित्वसमेत रक्षा । त्यसैले राष्ट्रवादी शक्ति र प्रजातन्त्रवादी शक्तिहरूबीच राष्ट्रिय मेलमिलापका लागि उहाँले अपिल गर्नुभएको थियो । त्यसैलाई पञ्चहरूको उग्रपक्षले पनि विरोध गरेको थियो ।भारत छाड्नुअघि हिमेसिया टाइम्स पाक्षिकका सम्पादकसँगको अन्तर्वार्तामा बीपीको जवाफ उल्लेखनीय छ । म एक नयाँ परिस्थितिमा, नयाँ परिस्थिति अनुरूप, नयाँ राजनीतिक दृष्टिकोण उत्पन्न गर्ने उद्देश्यले (स्वदेश) फर्किंदै छु । उहाँको हामी हाम्रो सिद्धान्त, आदर्श र मूल्यमान्यतामा सम्झौता गर्दैनौं, तर हाम्रो विचार अनुरूप लक्ष्यप्राप्तिको उपायका सम्बन्धमा विचार गर्न सक्छौं उक्तिबाट स्पष्ट हुन्छ, उहाँको स्वदेशफिर्ती विरोधीहरूले प्रचार गरे जस्तो राजासँगको आत्मसमर्पण थिएन । राष्ट्रमा संकट नआओस् भनेर राष्ट्रिय एकताका निम्ति उहाँको विवेकले ठहर गरेको निर्णय थियो यो । राष्ट्रिय मेलमिलापको राजनीतिक निर्णयको गहिराइ बुझ्न बीपी स्वदेश फर्किनुअघि दक्षिण एसियामा भएका दुई घटनालाई बिर्सनु हुँदैन । ती हुन् बंगलादेशको उदय र सिक्किमको भारत विलय । सन् १९५० तिर तिब्बतमा चिनियाँ लालसेनाको प्रवेशपछि भारत र चीन दुवै आमनेसामने भए र परिस्थिति १९६२ को युद्धसम्म आइपुग्यो । तर त्योभन्दा जटिल स्थिति अमेरिकासोभियत संघ द्वन्द्व र शीतयुद्धले जन्माएको अफगानिस्तानको थियो । यसबाट दक्षिण एसिया क्षेत्र प्रत्यक्ष प्रभावित हुँदै गर्दा नेपालमा समेत त्यसको असर पर्दै छ भन्ने बीपीको विश्लेषण थियो । स्वदेश फर्कंदा देशवासीका नाममा जारी अपिलमा उहाँले भन्नुभएको थियो, प्रत्येक राष्ट्रको इतिहासमा यस्तो घडी पनि आउँछ, जब यसका बासिन्दाले आफ्नो ज्यानसमेत खतरामा हालेर यसको अस्तित्वको रक्षा गर्नुपर्छ । मलाई लाग्छ, आज नेपालमा त्यो घडी आएको छ । निर्दलीय व्यवस्थाको चरमोत्कर्षमा उहाँको यस्तो विश्लेषणलाई धेरैले हल्का ढंगले लिएका थिए । समय बित्दै जाँदा उहाँका भनाइ, तर्क र भविष्यवाणी बेजोड साबित भए, भइरहेका छन् । उहाँको व्यक्तित्व, तीक्ष्ण बौद्धिकता, राजनीतिक सोचलाई लिएर प्रो यदुनाथ खनालले गर्नुभएको टिप्पणी सदैव मननीय छ, उनी (बीपी) एकसाथ राजनीतिशास्त्री (पोलिटिकल साइन्टिस्ट), राजनेता (पोलिटिसियन) र नीतिद्रष्टा (स्टेट्सम्यान) थिए ।पोखरेल नेपाली कांग्रेसका नेता हुन् ।"
मलेसियाको न्यूनतम तलब ३३ हजार,"(काठमाडौं)  मलेसिया सरकारले जनवरी १ (बुधबार) देखि लागू हुने गरी न्यूनतम तलब १२ सय रिंगेट (करिब ३३ हजार रुपैयाँ) तोकेको छ । यो मलेसियामा कार्यरत स्थानीय र आप्रवासी कामदारलाई समान रूपमा लागू हुनेछ । क्वालालम्पुरस्थित नेपाली दूतावासका अनुसार न्यूनतम पारिश्रमिकमा सय रिंगेट बढाएर १२ सय रिंगेट पुर्याइएको हो । नेपाली कामदारको प्रमुख गन्तव्य मुलुकमध्ये कामदारको न्यूनतम तलब मलेसियाले मात्रै तोक्ने गरेको छ । यसअघि मलेसियामा कार्यरत कामदारको न्यूनतम तलब ११ सय रिंगेट थियो । मलेसियाली सरकार आफैंले न्यूनतम तलब तोकेकाले कार्यान्वयन हुन्छ, मलेसियाका लागि नेपाली राजदूत उदयराज पाण्डेले कान्तिपुरसित भने, दूतावासले समेत न्यूनतम पारिश्रमिक कार्यान्वयनमा सहयोगी भूमिका निर्वाह गर्नेछ । मलेसियाको औद्योगिक उत्पादन, कृषि र सुरक्षा सेवामा नेपाली कामदार गइरहेका छन् । दूतावासले जनवरी २ देखि नयाँ मागपत्र पेस गर्ने रोजगारदातालाई करारपत्रमा १२ सय रिंगेट समावेश गर्न सूचना जारी गरेको छ । १२ सय रिंगेट समावेश भएका मागपत्र मात्रै दूतावासबाट प्रमाणीकरण हुनेछ, राजदूत पाण्डेले भने, नयाँ तलबमान नयाँ मात्र होइन पुराना कामदारको हकमा समेत लागू हुनेछ । मलेसियामा हाल वैध रूपमा मात्रै झन्डै चार लाख नेपाली कार्यरत छन् । मलेसिया सरकारद्वारा दिइएको आममाफीमा झन्डै सात हजार नेपाली फर्किसकेका छन् । मंगलबारबाट आममाफीको म्याद सकिएको छ । मलेसियाको सत्तारूढ पार्टीले चुनावी घोषणापत्रमा कामदारको न्यूनतम तलब १५ सय रिंगेट पुर्याउने प्रतिबद्धता गरेको थियो । मानव संसाधन मन्त्रालयले पाँच वर्षभित्रमा न्यूनतम पारिश्रमिक १५ सय रिंगेट पुर्याउने जनाएको छ । मलेसियाले अन्तर्राष्ट्रिय श्रम संगठनको मापदण्डअनुसार कामदारलाई अधिकार दिन श्रम ऐन१९५५ र ट्रेड युनियन ऐन१९५९ लाई संशोधन गर्ने पनि जनाएको छ । राजदूत पाण्डेले नयाँ तलबमानले नेपालीलाई ठूलो आर्थिक लाभ हुने बताए । नेपालीले ओभरटाइम गर्ने गर्छन् । जसले गर्दा पैसा बढी आउनेछ, उनले भने, ओभरटाइमसहित अब कम्तीमा १५ सय रिंगेट तलब पाउनेछन् । सुरक्षा गार्डमा काम गर्नेले ओभरटाइमसहित २१ सय रिंगेट (करिब ४२ हजार रुपैयाँ) हात पर्ने उनले बताए । मलेसियाले नेपालबाट मात्रै सुरक्षा गार्ड लैजाने गरेको छ । मलेसियासँग श्रम समझदारी भएपछि कात्तिकदेखि नेपालबाट नयाँ कामदार जान थालेका छन् । दूतावासले ४० हजार नेपाली कामदारको मागपत्र प्रमाणीकरण गरिसकेको छ । श्रम समझदारीअनुसार कामदारले म्यानपावरलाई एक रुपैयाँ पनि बुझाउनुपर्ने छैन ।"
ल्होसार आँशीमाला,"(काठमाडौं)  शिरमा सुनौला शिरबन्दी । कानमा चेप्टे सुन । मखमली चोली अनि रंगीचंगी जामामा सजिएका युवतीहरू नृत्यको अनेक मुद्रा र हाउभाउ गरिरहँदा सडक किनारका धेरैले मोबाइलबाट तस्बिर लिन थाले । गुरुङ समुदायको चर्चित घाँटु नृत्य मंगलबार राजधानीको सडकमै नाचिँदै थियो । अर्कोतिर सोरठी, लामा नाच अनि मौलिक परिधानमा सजिएका लस्करै युवायुवतीहरू । एकअर्काको सेल्फी खिच्दै उनीहरू शुभकामना साटिरहेका थिए, ल्होसारको आँशीमाला। तमु ल्होछार मनाउन गुरुङ समुदाय राजधानीको मुटु टुँडिखेलमा सांस्कृतिक झाँकीसहित निस्केका हुन् । हरेक वर्षको पुस १५ लाई यो समुदायले नयाँ वर्षको रूपमा मनाउँदै आएका छन् । यसपटक मुलुकभरका गुरुङ समुदायले मृग (फो ल्हो) वर्षलाई बिदाइ गर्दै मुसा (च्यु ल्हो) वर्षलाई स्वागत गरेका छन् । जीवजन्तुको नाममा हरेक १२ वर्षमा फेरिने वर्षचक्रका आधारमा यसपटक मुसा वर्ष परेको हो । वर्ष चक्रमा मुसा, गाई, बाघ, बिरालो, गिद्ध, सर्प, घोडा, भेंडा, बाँदर, चरा, कुकुर हुँदै मृग वर्ग समावेश छन् । गुरुङ समुदायमा ल्हो को अर्थ वर्ष र सार को नयाँ हुन्छ । पुराना वर्षका नराम्रा दोष र दुःख बिर्सेर नयाँ वर्षको आरम्भसँगै सुख, समृद्धि र उत्साहका लागि उत्सव मनाइने ल्होसार मूल आयोजक समितिका प्रेस संयोजक डण्ड गुरुङले बताए । तमु हृयुल छोँज धीँ (गुरुङ राष्ट्रिय परिषद्) काठमाडौंद्वारा टुँडिखेलमा आयोजित समारोहको राष्ट्रपति विद्यादेवी भण्डारीसँगै महिला, बालबालिका तथा जेष्ठ नागरिक मन्त्री पार्वत गुरुङलगायतले अवलोकन गरेका थिए । मन्त्री गुरुङले तमु ल्होसारलाई राष्ट्रिय पर्वका रूपमा लिनुपर्ने धारणा व्यक्त गरे । उनले यस्ता संस्कृति र पर्वको प्रवर्द्धनले भ्रमण वर्षलाई पनि सघाउने बताए । ल्होसार मनाउन विभिन्न जिल्लाबाट राजधानी आएर बसोबास गरिरहेका गुरुङ टुँडिखेलमा भेला भएका थिए । छिटको गुन्यू, मखमली चोली, घलेक, पटुकी, कण्ठमाला, शिरबन्दी, भोटो, भाङ्ग्रा, कछाड, कालो टोपीलगायतको मौलिक परिधानमा युवायुवतीहरूदेखि वृद्धवृद्धासमेत सजिएर आएका थिए । क्रस खुकुरीसहितको कालो टोपी र भाङ्ग्रा लगाएका गोरखाका ७३ वर्षीय चन्द्रबहादुर गुरुङले टुँडिखेलको दृश्यलाई सांस्कृतिक जात्राको रूपमा लिँदै रमाइलो लागेको बताए । उनले पहिलो पटक काठमाडौंमा यसरी ल्होसार मनाएका हुन् । मान्छे हेर्न आएको जस्तो हुँदो रहेछ, उनले भने, हाम्रोतिर एउटै समुदायका मानिस भेला भएर नाचगान गरेर रमाइलो गरिन्छ । यता त को कहाँबाट आएको केही थाहा छैन । ल्होसार मनाउनकै लागि धादिङबाट आएकी कोपिला गुरुङले आफ्ना दुई छोरीलाई गुरुङ भेषभूषामा नै सजाएर ल्याएकी थिइन् । झन्डै आधा दशकदेखि राजधानीमै रहेकी उनले आफ्नो मौलिक संस्कृति र पर्वबारे छोरीहरूले थाहा पाऊन् भनेर टुँडिखेल ल्याएको बताइन् । तर, गाउँघरतिर जस्तो राजधानीमा खासै विशेष रूपमा ल्होसार नमनाउने भएकाले त्यति रमाइलो नभएको उनले जनाइन् । टुँडिखेलमै भेट्टिएका काठमाडौंकी अलिशा गुरुङ र गोरखाकी आकृति गुरुङले पनि कोपिलाकै जस्तो विचार राखे । परिषद्का केन्द्रीय कार्यसमिति अध्यक्ष रेशम गुरुङले चाहिँ राष्ट्रिय पर्वको रूपमा रहेको तमु ल्होसारमा सरकारले दिँदै आएको सार्वजनिक बिदा कटौती गरेकोमा आक्रोश पोखे । पर्वकै अवसरमा रहकाली गुरुङ समाज, पाँचथर गुरुङ समाज, ललितपुर गुरुङ समाजलगायत दुई दर्जनभन्दा बढी संघसंस्थाबाट झाँकीसहित सांस्कृतिक प्रदर्शन गरिएका थिए । त्यस्तै झन्डै २ सयको हारहारीमा रहेको स्टलमा गुरुङ समुदायलगायत अन्य समुदायका परिकार राखिएका थिए । सोही अवसरमा परिषद्ले आइतबारदेखि तीनदिने दोहोरी र नृत्य प्रतियोगितासमेत गरिरहेको गुरुङले जनाए । २५ वटा समूहको दोहोरी तथा नृत्य रहने प्रतिस्पर्धाको अन्तिम परिणाम मंगलबार रातिमात्रै हुने बताइएको छ । कार्यक्रममा कुसुम गुरुङ, तेजेन्द्र गुरुङ, खुश्बु गुरुङलगायत एक दर्जनभन्दा बढी गायकगायिकाले गुरुङ समुदायको संस्कार झल्कने गीत प्रस्तुत गरे । त्यस्तै पश्चिमाञ्चल सांस्कृतिक केन्द्रले चुड्का नृत्य, मिर्लुङ तमु समाजले कति राम्रो कमल फूल, पाचोक नौथर तमु समाजले ङोल्स्यो रामरानी, आँधीखोला तमु समाजले आयो ल्होसार गीतमा नृत्य प्रस्तुति दिए । नृत्यमा डेढ दर्जनभन्दा बढी समूह सहभागी थिए । नृत्य समूहको छनोटका लागि यम गुरुङ, वीरबहादुर गुरुङलगायत तीन जनाको निर्णायक समूह थियो । दोहोरीबाट भने उत्कृष्ट तीन समूह छनोट गरिने संयोजक गुरुङले जनाए । टुँडिखेलको मूल उत्सव बुधबार समापन हुनेछ ।"
चिनियाँ राजदूतको टुरिजम मोडलिङ,"काठमाडौं (कास) नेपाल भ्रमण वर्षको औपचारिक आरम्भ बुधबारदेखि हुँदै छ । मंगलबार दिनभर भने सामाजिक सञ्जाल र अनलाइनतिर चिनियाँ राजदूत हाउ यान्छीको मोडलिङ तस्बिरको चर्चा भइरह्यो । राजदूत यान्छीले आफ्नो ट्वीटर ह्यान्डिलमार्फत २०२० नेपाल भ्रमण वर्षको शुभकामना लेख्दै चारवटा मोडलिङ तस्बिर पोस्ट गरेकी छन् । कालो र रातोको संयोजन गरिएको पहिरनमा उनी निकै खुलेकी छन् । पाटन दरबार स्क्वायरमा मन्दिरलाई पृष्ठभूमिमा पारेर खिचिएको तस्बिरसँगै पाटन संग्रहालयभित्रको कलात्मक ढोका र झ्यालसँगै खिचिएका तस्बिरमा मल्लकालीन नेपाली वास्तुकला झल्किन्छ । राजदूत यान्छीले अंग्रेजीमा लेखेकी छन् साँचो सुन्दरताले सधैं मुटुको गहिराइलाई छुन्छ । इतिहास, विविधता र प्रकृतिले भरिपूर्ण सुन्दर नेपाल भ्रमण गर्नै पर्छ । नेपाल भ्रमण वर्ष २०२० सफल रहोस् । यो ट्वीटमा उनले भिजिट नेपाल २०२० र संस्कृति, पर्यटन तथा नागरिक उड्ययन मन्त्री योगेश भट्टराईलाई ह्यास ट्याग गरेकी छन् । मंगलबार साँझसम्ममा उनको ट्वीटलाई झन्डै दुई हजार जनाले लाइक गरेका छन् ।"
सम्झनामा कविशिरोमणि,"काठमाडौं (कास) एयरपोर्ट गेटको ठीक अघिल्तिर सडक छेवैमा छन् स्वर्ण रंगका तीन मूर्ति । पूर्णकदका यी मूर्ति नेपाली भाषा साहित्य साधक कविशिरोमणि लेखनाथ पौड्याल, नाट्यसम्राट् बालकृष्ण सम र महाकवि लक्ष्मीप्रसाद देवकोटाका हुन् । सोमबार यिनै त्रिमूर्ति साक्षी राखेर स्रष्टाहरूले नेपाली भाषासाहित्यको चर्चा गरे, कविता सुनाए । सन्दर्भ थियो, १३६औं लेखनाथ जयन्तीको । यी तीनैजना साधकको सम्मानमा स्थापित त्रिमूर्ति निकेतनले लेखनाथ पौड्यालको सम्झना गरेको हो । निकेतनकी अध्यक्ष एवं साहित्यकार इन्दिरा प्रसाईंले इतिहासको सन्दर्भ कोट्याउँदै विसं २००८ साल असार २९ गते पौड्याललाई राजा त्रिभुवनद्वारा कविशिरोमणिको पदवी र मासिक दुई सय रुपैयाँ आजीवन भत्ता प्रदान गरको बताए । उनका अनुसार विसं २०११ मा काठमाडौंमा पौड्यालको रथयात्रा गरिएको थियो । गोपाल पाण्डे असीमको अग्रसरतामा देवकोटा र समसमेत भएर पौड्याललाई रथारोहण गराइएको थियो, जुन नेपाली साहित्यको इतिहासमै पहिलो रथारोहण थियो । पौड्यालको पूर्णकदको सालिकमा माल्यार्पण गरी सुरु गरिएको कार्यक्रममा लेखनाथ पौड्याल काव्यसभाका संयोजक प्राराजेन्द्र सुवेदी, बालकृष्ण सम फाउन्डेसनका संयोजक मदनदास श्रेष्ठ, त्रिमूर्ति निकेतनका सदस्यसचिव नरेन्द्रराज प्रसाईं र कार्यक्रम संयोजक यादव भट्टराईले कविशिरोमणि, नाट्यसम्राट् र महाकविको योगदानको चर्चा गरे । स्रष्टा सीता भट्टराई, यादव भट्टराई, ललिता दोषी र भगवती बस्नेतले लेखनाथको सम्झनामा कविता सुनाए ।"
बागलुङमा गलबन्दी च्यातियो,"(बागलुङ)  केही दिनदेखि मौसम चिसिएको छ । कतै हिउँ जमेको छ, कतै तुसारोले बसिसक्नु छैन । यही चिसो समयमा बागलुङ बजारमा भने गलबन्दी च्यातियो गीतले मौसम ततायो । छैटौं बागलुङ महोत्सवको अवसर छोप्दै धौलागिरि बहुमुखी क्याम्पस प्रांगणमा सयौं युवा यो गीतमा नाचे ।गायक प्रकाश सपूत आफ्नै गृह जिल्लामा अतिथि गायक बनेर झुल्केका थिए । उनले अढाइ घण्टासम्म दर्जनबढी गीत गाए । गीतमा दुई जनाको स्वर भए पनि उनले एक्लै गाउँदा सयौं तन्नेरीले साथ दिए । उनको गीतमा महिला स्वरसमेत स्थानीयले दिएका थिए । मञ्चमा उक्लन नपाउँदै दर्शकले गलबन्दीको माग गरेका थिए । तर उनले बोलमाया, ब्याटल दोहोरी, चरर परर धरर जस्ता दर्जनबढी गीत गाए । सुरुमा बोलमाया बाट धेरैलाई गम्भीर बनाएपछि उनले ब्याटल र गलबन्दी मा नचाएका हुन् ।जाडोको मौसम भए पनि गीत संगीतले गरमागरम बनायो, स्थानीय मञ्जुल शाक्यले भने । गत शुक्रबारदेखि सुरु भएको महोत्सवले कलाकारहरूको जमघटको माहोल बनाएको छ ।बागलुङमै जन्मेका गायक वसन्त थापाले पनि दर्शकलाई खुब नचाए । लोकदोहोरी क्षेत्रमा सपूत र थापा चर्चामा छन् । थापाका बागलुङ बजारमा, बाघको सालिक, वारि घुम्टे पारि गाजा, माछा मीठो दरम खोलाको जस्ता गीत चर्चामा छन् । गायक प्रकाश सपूत र थापा दुवै पञ्चेबाजाका गीतमा पनि अब्बल छन् । पञ्चेबाजा बजेपछि बागलुङे युवायुवती छमछमी नाच्छन् ।बागलुङकै श्रीकृष्ण बम मल्ल, रामकृष्ण बम मल्लजस्ता कलाकारको उपस्थितिले महोत्सव उत्सवमय बनेको छ । दिनभर खेलकुद र लोकदोहोरीमा झुम्ने बागलुङे साँझ राष्ट्रिय कलाकारको गीतसंगीतमा रमाइरहेका छन् । आफ्नो गाउँमै आएर अतिथि बनेर सम्मानित हुन पाएर धेरै खुसी छु, सपूतले भने । जिल्लाको विकट धम्जा गाउँमा जन्मेका सपूत दुई छाक खाने र परिवारको जिम्मेवारी पूरा गर्ने अभियानमा हिँड्दा गायक बनेका थिए । बाबु बलबहादुर बिक र आमा मीना कुमारीको मिहिनेतबाट पढेका सपूत सानैदेखि लोकदोहोरी गीत भनेपछि हुरुक्कै हुन्थे ।"
पुस्तकमा सर्वजित,"पोखरा (कास) जातीय छुवाछुतविरुद्ध संघर्ष गर्ने नेपालको पहिलो संगठन विश्व सर्वजन संघ का संस्थापक भगत सर्वजित विश्वकर्माको जीवनी समेटिएको पुस्तक सार्वजनिक भएको छ । रणेन्द्र बरालीले लेखेको पुस्तक संघर्षशील युगपुरुष भगत सर्वजित विश्वकर्मा को पोखरामा गण्डकी प्रदेश प्रमुख अमिक शेरचनले लोकार्पण गरे ।भगत सर्वजित विश्वकर्मा प्रतिष्ठान बागलुङले पुस्तक प्रकाशन गरेको हो । बरालीले भगत सर्वजितको पारिवारिक पृष्ठभूमि, बाल्यकाल, दलित आन्दोलनको थालनी, संगठित संघर्ष, आरनको टुँडो भाँच्ने आन्दोलन, पाल्पा कारागारको यातना, मोहन शमशेरबाट लालमोहरलगायत प्रसंग पुस्तकमा उल्लेख गरेका छन् । विश्वकर्मा थरको थालनी, लेखन र कृतिकरण, संघर्षको सिंहावलोकन, जात र भेदभावसम्बन्धी आलेख पुस्तकमा समेटिएका छन् । बरालीले आफ्नो पुस्तकमा सर्वजितले विसं २००३ मा विश्व सर्वजन संघ गठन गरी संगठित दलित आन्दोलनको सुरुवात गरेको उल्लेख गरेका छन् ।विसं १९५० मा बागलुङको मूलपानीमा जन्मिएका सर्वजित सानैदेखि विद्रोही थिए । उनले भारतको बनारसबाट संस्कृतमा आचार्य गरे । हिन्दु धर्मग्रन्थका वेद, उपनिषद्, पुराण, स्मृतिलगायत ग्रन्थको गहिरो अध्ययन गरे । विश्व सर्वजन संघ गठन गरेर दलितका मुद्दा उठाए । जेलनेल भोगे । विसं २०१२ मा उनको निधन भयो । साहित्यकार खगेन्द्र संग्रौलाले पुस्तकको भूमिकामा लेखेका छन्, भगत आफ्नो समयका दलित नायक हुन्, प्रथम पुरुष हुन् । बरालीले लामो समय अनुसन्धान गरी पुस्तक लेखेको प्रतिष्ठानका अध्यक्ष ओमबहादुर विश्वकर्माले बताए । उनका यसअघि नेपालमा अछुत जातीय संघर्ष (२०३८), आफ्नै व्यथा (नाटक२०५६), इतिहासको एक पैका उपन्यास (२०६५), चीनको कोसेली यात्रा संस्मरण (२०६६) लगायत कृति प्रकाशित छन् ।"
डढेलो फैलिएपछि हजारौं मानिस समुद्री तटमा,"मेलबर्न अस्ट्रेलियाको तटीय क्षेत्रमा डढेलो फैलिएपछि हजारौं मानिस भागेर समुद्रको किनार पुगेका छन् ।भिक्टोरिया राज्यमा महिनौंअघिदेखि लागिरहेको डढेलो तटीय सहर मल्लाकुटातर्फ फैलिएपछि धुवाँ र खरानीले घरहरू ढाकिएका छन् । स्थानीय बासिन्दाहरूका अनुसार डढेलो फैलिएपछि आकाश रातो भएको जनाए । बीबीसीका अनुसार समुद्री किनारमा भेला भएका स्थानीयले सीमित सामग्रीको भरमा रात बिताएको जनाएका छन् । डढेलोको राप अनुभव भएपछि न्यु साउथ वेल्थका पर्यटकीय सहरहरू बेर्मागुई र बाटेमान्स बेका बासिन्दाहरू मंगलबार बिहानै समुद्रको किनारतर्फ गएका थिए । उनीहरूले मंगलबार बिहान समुद्री किनारामा खरानीको वर्षा भएको बताएका बीबीसीले उल्लेख गरेको छ । एक स्थानीयले भने, आकाश रातै छ र जताततै खरानी उडेको छ । यस्तो डरलाग्दो स्थिति मैले जीवनमा पहिलोपटक सामना गरिरहेको छु । अधिकारीहरूका अनुसार न्यु साउथवेल्स राज्यमा डढेलोका कारण थप दुई जनाले ज्यान गुमाएका छन् । योसँगै गत सेप्टेम्बरदेखि फैलिएको डढेलोले मृत्यु हुनेको संख्या १२ पुगेको छ । अधिकारीका अनुसार न्यु साउथ वेल्स र भिक्टोरियामा ४ जना हराइरहेका छन् । डढेलो फैलिएपछि सिड्नी र मेलबर्नको बीचमा पर्ने बिदा मनाउने दर्जनौं स्थान बन्द गरिएको छ । मल्लाकुटाको तटीय क्षेत्रमा कम्तीमा ४ हजार मानिस उद्धार पर्खिरहेका बीबीसीले जनाएको छ । डढेलोको प्रभाव बढेपछि न्यु साउथ वेल्स र भिक्टोरियामा सेना परिचान गरिएको जनाइको छ । ती क्षेत्रमा आपत्मा परेका मानिसलाई सैनिक जहाज र डुंगाबाट उद्धार गरिने अधिकारीहरूले जनाएका छन् । न्यु साउथ वेल्स र भिक्टोरियाको ५ सय किलोमिटर क्षेत्रमा आपत्कालीन स्तरका एक दर्जनभन्दा बढी डढेलो फैलिइरहेका छन् । भिक्टोरियाका राज्य प्रमुख ड्यान्यल एर्न्ड्युजले जलसेनाको जहाजलाई सडक बन्द भएका सहरमा खाना, पानी र बिजुली उपलब्ध गराउन बोलाइएको बताए । उक्त क्षेत्रको मुख्य राजमार्ग भने बन्द गरिएको छ । सडक बन्द भएका कारण डढेलोको चपेटामा परेका केही स्थानमा समुद्रको बाटो जान सकिन्छ, उनले भने । अस्ट्रेलियामा उच्च तापक्रम र तीव्र गतिको वायुका कारण डढेलो बढेको छ । अधिकारीहरूले डढेलोका कारण फैलिएको धुवाँ तथा खरानी र निरन्तर चम्किरहेको बिजुलीका कारण उद्धारमा कठिनाइ भइरहेको बताएका छन् ।"
इराकस्थित अमेरिकी दूतावासमा आक्रमण,बग्दाद अमेरिकी सेनाले इराकका विभिन्न स्थानमा हवाई हमला थालेफछि त्रुद्ध विद्रोहीले मंगलबार बग्दादस्थित अमेरिकी दूतावासमा आक्रमण गरेका छन् ।अमेरिकी सुरक्षाकर्मीले आक्रमणमा संलग्न इराकीहरूलाई अश्रुग्यास प्रहार गरी तितरबितर पारेका बीबीसीले जनाएको छ । आक्रमणका क्रममा सुरक्षाकर्मीको एक सेन्ट्री पोस्ट ध्वस्त भएको छ । अमेरिकी सेनाले गत आइतबारदेखि इराक र सिरियास्थित केही स्थानमा आक्रमण गरेको थियो । अमेरिकाका अनुसार उक्त आक्रमण दुवै देशमा रहेका इरान समर्थित लडाकु शिविर लक्षित रहेको छ । इराकी अधिकारीका अनुसार अमेरिकी आक्रमणमा कम्तीमा पनि २५ जना कताइब हेजबोल्लाह लडाकुको ज्यान गएको छ । ५० जना घाइते भएका छन् । अमेरिकी रक्षा मन्त्रालय पेन्टागनका अनुसार आफ्नो देशको सेनाले आइतबारदेखि कताइब हेजबोल्लाहका अखडा र उनीहरूको हातहतियार भण्डारण स्थललाई निसाना बनाएको हो । आइतबार मारिएका कताइब हेजबोल्लाहको अन्त्येष्टि गरिएलगत्तै मंगलबार अमेरिकी दूतावासअगाडि विरोध गरिएको थियो । इराकी सरकारी कार्यालय तथा अमेरिकी दूतावास रहेको क्षेत्र ग्रिन जोन मा विद्रोही नेतासहित हजारौं मानिसले जुलुस निकालेका थिए । इराकी सुरक्षाकर्मीले विरोध प्रदर्शनका लागि ग्रिन जोन प्रवेश गर्न दिएको जनाइएको छ । कडा सुरक्षा रहेको ग्रिन जोनमा प्रवेश गर्न विभिन्न सुरक्षाजाँच पार गर्नुपर्छ । उक्त स्थलमा प्रवेश गरेपछि कताइब विद्रोहीले आफ्ना झण्डा फहराउँदै अमेरिकाविरोधी नाराबाजी गरेका थिए । प्रदर्शनकारीले मुख्य गेटमा ढुंगा हान्नुका साथै पर्खालमा आगाजनी गरेका थिए । त्यसलगत्तै आक्रोशित भीडले दूतावासको एउटा प्रवेशद्वारा तोडफोड गरी भित्र प्रवेश गर्न खोजेपछि अमेरिकी सुरक्षाकर्मीले अश्रुग्यास प्रहार गरेका थिए । इराकमा रहेका अमेरिकी सेनामाथि केही दिनअघि आक्रमण गरिएपछि अमेरिका कुद्ध भएको हो । इराकी सहर किर्कुकमा गरिएको आक्रमणमा एकजना अमेरिकी ठेकेदारको मृत्यु भएको थियो । आक्रमणमा केही अमेरिकी सेना तथा इराकी अधिकारी घाइते भएका थिए ।इराकमा केही समययता सक्रिय कताइब हेजबोल्लाहले पश्चिमी इराकका कतिपय स्थान नियन्त्रणमा लिएका थिए । इराकी सुरक्षाअधिकारीले ती क्षेत्र आफ्नो नियन्त्रणमा आइसकेको दाबी गरेका छन् । इराकी प्रधानमन्त्री अदेल अब्दुल महदीले अमेरिकी हवाई आक्रमणले आफ्नो देशको सार्वभौमिकताको ठाडो उल्लंघन भएको बताएका छन् । अन्तर्राष्ट्रिय सञ्चारमाध्यमका अनुसार महदीले अमेरिकासँगको सम्बन्धबारे गम्भीर समीक्षा गर्ने बेला भएको समेत जनाएका छन् । कताइब हेजबोल्लाहका कमान्डर अबु महदी अलमुहान्दिसले इराकस्थित अमेरिकी सेनाका लागि आफ्ना लडाकुले दिने प्रतिक्रिया झेल्न निकै गाह्रो पर्ने चेतावनी दिएका छन् । इरानले अमेरिकी आक्रमणलाई आतंवादको प्रस्ट उदाहरण भएको जनाएको छ । अमेरिकाले कताइब हेजबोल्लाह समूहलाई आतंकवादी संगठनका रूपमा व्यवहार गर्ने गरेको छ । गत आइतबार वासिङ्टन डीसीमा बोल्दै अमेरिकी विदेशमन्त्री माइक पोम्पियोले आफ्नो देशका नागरिकको ज्यान जोखिममा परे अमेरिकाले प्रतिकार गर्ने चेतवानी दिएका थिए ।
इरान जिम्मेवार,"अमेरिकी राष्ट्रपति डोनाल्ड ट्रम्पले इराकस्थित दूतावासमा भएको आक्रमणमा इरान जिम्मेवार रहेको आरोप लगाएका छन् । ट्रम्पले आक्रमणप्रति गम्भीर चासो व्यक्त गर्दै इराकी सरकारले दूतावासमा सुरक्षाकर्मी खटाउनु पर्ने बताए । इरानले गोप्य रूपमा अमेरिकी राजदूतावासमा आक्रमण गरेको छ । यसका लागि इरान पूर्णरूपमा जिम्मेवार छ, ट्रम्पले ट्वीटरमा लेखेका छन्, हामी चाहन्छौं अमेरिकी दूतावासको सुरक्षाका लागि इराकले आफ्ना सुरक्षाबल तैनाथ गरोस् ।"
"ताप्लेजुङको सुकुटी, हिलेको तोङ्बा","(धनकुटाताप्लेजुङ)  हिलेको तोङ्बाधनकुटाको हिले, हिलेको तोङ्बातोङ्बाको रसैले झुमझुम बनायोझुमझुम बनायो मलाई,तोङ्बाको रसैले झुमझुम बनायोराजेशपायल राईको स्वरमा गुन्जिने यो गीतको शब्द जस्तै हिलेको तोङ्बाले पारखीको मन तताउँछ । हिले भन्नेबित्तिकै तोङ्बाको पहिचान आउँछ भने ताप्लेजुङले सुकुटी । त्यसो त हिलेमा सुकुटी र ताप्लेजुङमा तोङ्बा पनि पाइन्छन् । यी दुई चिजको संयोजन भयो भने पारखीको मन फुरुङ्ग हुन्छ । हिलेमा चार पुस्तादेखि तोङ्बा र ताप्लेजुङमा तीन पुस्तादेखि सुकुटी बन्न थालेको हो । हिले पुग्नेबित्तिकै तोङ्बाको सालिकले स्वागत गर्छ । यहाँको पहिचान नै तोङ्बाको सालिकले दिन्छ । धनकुटा सदरमुकामबाट १३ किमि उत्तरस्थित हिले बजार करिब १९ सय मिटर उचाइमा छ । बाह्रैमास चिसो हुने यो ठाउँमा पुग्दा घुमन्ते प्राकृतिक सुन्दरतामा रमाउनुका साथै तोङ्बा र सुकुटीको स्वाद लिन्छन् । तोङ्बाको आकर्षण भएकाले सानाठूला होटलमा अनिवार्य रहेको स्थानीय होटल व्यवसायी पेम्बा लामा बताउँछन् । हामीले चार पुस्तादेखि तोङ्बा बनाउँदै आएका छौं, उनी भन्छन्, घुम्न आउनेले अगाडि नै फोन गरेर तोङ्बा अर्डर गर्छन् । तोङ्बासँगै सुकुटी नभए मज्जा हुँदैन । उता ताप्लेजुङ कतिपय स्थानीय तरकारीमा सुकुटी नभए भान्सा चल्दैन । फुङलिङ नगरपालिका४ जौबारीकी कमला राजभण्डारी श्रेष्ठ हरेक तरकारीमा सुकुटी मिसाउँछिन् । तरकारीमा सुकुटी नमिसाए के नपुगे जस्तो हुन्छ, उनले भनिन् । बाहिरबाट त्यहाँ जानेहरूको मनमा सुकुटी बस्ने नै भयो । हिले पुग्दा बजारको मुख्य चोकमा सजिएको एक अग्लो वृत्ताकार भाँडो पर्यटकको स्वागतमा उभिएको छ । यही सालिकले आगन्तुकलाई तोङ्बाको विशेष क्षेत्र भनेर बुझाउँछ । स्थानीय प्रयासमा तोङ्बाको २२ फिट अग्लो र ४ मिटर गोलाइ आकारको सालिक बनाइएको हो । तोङ्बा हिलेमा मुख्य पेय पदार्थका रूपमा स्थापित भएको होटल व्यवसायी तथा उद्योग वाणिज्य संघका पूर्वअध्यक्ष लालचन गोङ्बा बताउँछन् । स्थानीय को प्रयासमा करिब १० लाखको लागतमा निर्माण गरिएको तोङ्बा पार्कलाई हिलेको मौलिकतासँग गाँस्न खोजिएको निर्माण समिति उपाध्यक्ष राम तामाङले बताए । तोङ्बाले यहाँको मौलिकता झल्काउने भएकाले सालिक बनाइएको हो, उनले भने ।हिले पुग्ने अधिकांशले बजारको पुछारमा सजिएको तोङ्बाको आकर्षक भाँडोमा सेल्फी खिचेर पुगेको सन्तुष्टि लिन्छन् । काठमाडौंबाट परिवारसाथ त्यहाँ पुगेका सुजल महर्जनले तोङ्बा पिउँदा जस्तै सेल्फी खिच्दा आनन्द महसुस भएको बताए । तोङ्बा यहाँ सदावहार भएकाले ग्राहकहरू यसको स्वाद लिन जाने गरेका छन् । हिलेमा तोङ्बा बेच्ने सानाठूला करिब ५० होटल छन् । मज्जाले तोङ्बाको स्वाद लिने हो भने कम्तीमा एक घण्टाको समय लिनैपर्ने व्यवसायी बताउँछन् । हरेक दिन हिलेका होटलमा तोङ्बा र सुकुटी खानेको भीड हुने स्थानीय मञ्जु तामाङ बताउँछिन् । तोङ्बालाई तातो पानीमा भिजाएर कम्तीमा चार पटकसम्म स्वाद लिन सकिने पेम्बा लामाले बताए । होटलैपिच्छे फरक दर छ । डेढ सयदेखि तीन सयसम्म यसको मूल्य छ । तोङ्बा बनाउन कोदो प्रयोग गरिन्छ । कोदो भने यो क्षेत्रमा खेती हुन छाडेको छ । सबै बाहिरबाटै आउँछ, यहाँ फल्दैन, व्यवसायी पेम्बाले भने । हिलेको तोङ्बा प्रसिद्धिबारे व्यवसायी ऊबेलाका राजाका कुरा गर्छन् । क्षेत्रीय भ्रमणका क्रममा एक महिनासम्म राजा वीरेन्द्र धनकुटा बस्थे । एक दिन हिलेको एउटा होटलमा तोङ्बा पिउन पुगे । बसेर पिउँदापिउँदै स्थानीयसँग निकैबेर नाचेको स्थानीय वृद्धहरू सुनाउँछन् । कसरी बन्छ तोङ्बा ?सुरुमा कोदोलाई पकाइन्छ । जंगली जडीबुटीबाट तयार पारिएको मर्चा मिसाएर केही दिन गुम्स्याइन्छ । स्थानीयले यो अवस्थालाई ओथारा राखिनु भन्छन् । जडीबुटी मिसाइएको मर्चा चामलको पिठोमा मिसाएर सुकाइन्छ । मर्चा मिसाएर तयार भएपछि कोदोलाई कलात्मक भाँडामा राखेर तातोपानीले ढड्याउने गरिन्छ । यसरी तयार भएको सेतो रङको झोललाई सुइरोले तान्दै स्वाद लिइन्छ । यो मादक पदार्थ हो तर रक्सी जति नशा नदिने भएकाले पारखीले हलुका पेय पदार्थका रूपमा लिन्छन् । तोङ्बा खान हिले र आसपासका होटलमा काठको भाँडामा पित्तल र तामाले बेरेर कलात्मक भाँडो प्रयोग गरिन्छ । सालिक पनि तिनै भाँडालाई प्रतीक मानेर बनाइएको छ । वृद्धवृद्धाका अनुसार खासगरी धरान, धनकुटा सडक नहुँदा भरियाको भरमा नुन र खाद्यान्न बोकेर भोजपुर, तेह्रथुम, संखुवासभा, ताप्लेजुङलगायत जिल्लामा लैजाने क्रममा हिलेको बाटो प्रयोग हुन्थ्यो । यही क्रममा लेकाली भेक भएकाले जाडो छल्न जाँड र यसपछि तोङ्बाको प्रयोग हुने गरेको स्थानीय दोर्जे लामाको भनाइ छ । हिजोआज दैनिक २० पाथी (एक मुरी) कोदोको तोङ्बा खपत हुने हिलेका होटल व्यवसायी खगेन्द्र विष्ट बताउँछन् । एक पाथीमा एक माना वा एक कुरुवा मापन गरिन्छ । हिलेमा कोदोको मूल्य प्रतिकुरुवा ५० देखि ६० रुपैयाँमा खरिदबिक्री हुन्छ । हिले आफैंमा व्यापारिक केन्द्र भएकाले अन्यसँगै तोङ्बाको कारोबार पनि फस्टाएको उद्योग वाणिज्य संघका अध्यक्ष उमेश घिमिरेको भनाइ छ । बिदाका दिन धनकुटा बाहिरका जिल्ला र भारतबाट समेत हिलेको तोङ्बा पिउन धाउनेको लर्को उल्लेख्य हुने गरेको छ । घरघरमा सुकुटीप्रदेश १ का सांसद प्रतापप्रकाश हाङ्गाम सुकुटीका पारखी हुन् । घरमा एकदुई टुक्रा नभई उनलाई चित्तै बुझ्दैन । उनी सुकुटीको पारखी बनेको उहिल्यै हो, राजनीति सुरु गर्दाताका । सुरुसुरुमा सुकुटी खुवाउन उनलाई नेता विष्णु मादेनले सिदिङ्वा गाउँपालिकाको मेहेलेसम्म लिएर जान्थे । तत्कालीन जिल्ला पञ्चायत सभापति श्रीप्रसाद भण्डारीको घरमा सुकुटी खान्थे । सिकार खेल्न पाइने त्यो समयमा आफ्ना साथीलाई खुवाउन भण्डारीले केही न केही जोहो गरेका हुन्थे । अचेल उनको रोजाइ राँगाको सुकुटी हो । माइतीमै स्वाद लिए पनि घरमा आएपछि मात्रै पकाउन जानेकी फुङलिङ४ जौबारीकी कमला राजभण्डारी श्रेष्ठ हरेक तरकारीमा सुकुटी मिसाउँछिन् । पहिलापहिला सुकुटी मात्रै खाने चलन भए पनि पछिल्ला वर्ष उनले सबै प्रकारका तरकारी पकाउँदा सुकुटी मिसाउन थालेकी हुन् । टमाटर जस्तो दुईचार टुक्रा मिसाउँदा त्यसले तरकारीमा फरक स्वाद दिने गरेको छ । दक्षिण कोरियामा रहेका ज्वाइँ र काठमाडौंमा भएकी छोरीलाई कोसेली उनी राँगाको सुकुटी नै पठाउँछिन् । लामो समय रहने र स्वादिलो हुने भएकाले अरूको तुलनामा सुकुटी नै पठाउने कमला बताउँछिन् । भान्सामा होस् या कोसेली सुकुटीको सबैभन्दा बढी प्रयोग भने तोङ्बासँग हुने गरेको छ । तातोपानी हाल्दै लामो समयसम्म बसेर पिइने तोङ्बा भन्नासाथ सितनमा सुकुटी नै अघि आउँछ । पिरोपिरो पारेर बनाएको सुकुटी ग्राहकले जिब्रो फड्कारेर खाने गरेको रेडपाण्डा होटलका सञ्चालक किपा शेर्पा बताउँछिन् । तोङ्बा खान आउने हरेकले पहिला सुकुटी छ कि छैन भनेर सोध्छन्, उनले थपिन्, छ भनेपछि बल्ल तोङ्वा भिजाउनका लागि अर्डर दिन्छन् । तोङ्बा र सुकुटी खानेहरूका लागि पिपाबाट तोङ्बा तानेपछि सुकुटीको स्वाद लिने तिर्सना हुन्छ, मैवाखोला गाउँपालिका५ फाकुम्बाका मात्रिका शेर्पाले भने, त्यो तानिसकेपछि आनन्द हुन्छ । मात्रिकाको बुझाइमा समाज किनिमाको स्वादपछि सुकुटीतिर गएको हो । पहिला गाउँमा किनिमा खाने चलन थियो । किनिमा भटमास, सिमीको बनाइन्छ । भटमास र सिमीलाई उसिनेर भाँडामा हालिन्छ र केही दिन गुम्स्याएर राखिन्छ । त्यहाँबाट निकालेपछि त्यसलाई नुन र खोर्सानी लगाएर सितनका रूपमा प्रयोग गरिन्छ । सुकुटीले यसलाई विस्थापित जस्तै बनाएको उनले सुनाए । आदिवासि जनजाति समुदायमा मासुको प्रयोगबाट सुकुटीको विकास भएको प्रतापको बुझाइ छ । दसैंतिहारमा हाम्रो जातिमा धेरै मासु खाने चलन छ, प्रतापले थपे, उब्रिएको मासु लामो समयसम्म राख्न र उपयोगमा ल्याउन यसको सुरुवाती भएको हुनुपर्छ । ज्वाइँचेला पाहुना आउँदा मासु अनिवार्य खुवाउनुपर्ने चलन पनि छ । अरू मासु नभए पाहुनालाई कुखुरा काटेर ख्वाइन्छ । कतिपयले कुखुरा पनि नखाने र खसी, बोका काट्ता खर्चिलो हुने, मासु पूरै खपत नहुने भएपछि सुकुटी बनाएर राख्न थालेका हुन् । सुकाएको फल मासु आफैंले सुकुटी बनाउने कमला राजभण्डारीका अनुसार फल मासु उत्तम हुन्छ । यसमा छाला र हड्डी हुँदैन । मासुको झुत्ताबाट काटेर ससानो त्यान्द्रो बनाइन्छ । त्यसलाई नाङ्लो वा चाल्नोमा राखिन्छ र अँगेनाको भारमा सुकाइन्छ । अँगेनामा भने राम्रो कोइला हुने दाउरा बाल्नुपर्छ । धूवाँ आउनु हुँदैन र आगोको रापमात्रै निस्कनुपर्छ । त्यही रापले आलो मासो सुक्दै गएर सुकुटी बन्छ ।मैले हतारमा एकै दिनमा सुक्ने गरी पनि सुकाएँ, दुईतीन दिन लगाएर पनि सुकाएँ, उनले भनिन्, तीन दिन लगाएर सुकाएको राम्रो हुन्छ । सुकाएको तीन महिनासम्ममा खाए राम्रो हुने उनको भनाइ छ । ६ महिनासम्म राखेर पनि खान सकिने सुकुटीको तीन महिनापछि भने स्वाद कम हुँदै जाने उनले बताइन् ।सुकुटी पकाउँदा पहिला तेल वा घिउ हालिन्छ । त्यसमा मसला पड्काइन्छ र सुकुटी हालेर भुटिन्छ । त्यसमा प्याज, टिमुर, टमटरलगायतका वस्तु लगाइन्छ । स्वाद ग्राहकको रोजाइमा भर पर्छ । किपाका अनुसार कतिपयले खरिएको खाने भन्छन् । यसका लागि निकैबेर भुट्नुपर्छ । अलि गिलो खानेका लागि पानी हालेर पकाइन्छ । हरेकको रोजाइ सुकुटीमा अकबरे खोर्सानी हुन्छ । पिरोको स्वाद आए धेरैले जिब्रो पड्काउने गरेको विक्रेता बताउँछन् । यसमा टिमुर पनि मिसाएपछि स्वाद बेग्लै बन्छ । १० किलो आलो मासुबाट ३ किलोसम्म सुकुटी बन्ने गरेको छ । ताप्लेजुङ कोसेली घरका सञ्चालक ललित गुरुङका अनुसार राँगाको सुकुटी प्रतिकिलो २ हजार रुपैयाँ पर्छ । गाउँघरमा अलि सस्तो पनि पाइन्छ । तर सुकुटी बनाएर बेच्नेहरूको संख्या भने कम छ । ताप्लेजुङ सदरमुकाममा मात्रै वार्षिक सात सय केजी सुकुटी खपत हुने स्थानीय मासु व्यवसायी प्रकाश लामाले बताए । स्थानीयले घरघरमा आफैं बनाउने सुकुटीको परिमाण पनि उल्लेख्य हुने गरेको छ । घरमा बनाउनेहरूले व्यावसायिक रूपमा किनबेच गर्दैनन् । परिवार भेला हुँदा खाने र कोसेलीमा आफन्तलाई पठाउँछन् ।"
निवर्तमान प्रजिअ रिजाल पक्राउ,काठमाडौं (कास) अख्तियार दुरुपयोग अनुसन्धान आयोगको टोलीले दोलखाका निवर्तमान प्रमुख जिल्ला अधिकारी खगेन्द्रप्रसाद रिजाललाई पक्राउ गरेको छ । प्रजिअ हुँदा आफ्नो क्षेत्राधिकारभित्रका मुद्दाका आरोपितसँग घूस लिएको आरोपमा उनी पक्राउ परेका हुन् । छानबिनका क्रममा उनले केही व्यक्तिसँग रकम मागेर मोबाइलबाट म्यासेज गरेको खुलेको स्रोतको भनाइ छ । आयोगले यसअघि नै उपसचिव रिजाललाई निलम्बन गर्न गृह मन्त्रालयमा पत्राचार गरेको थियो । घूस प्रकरण सार्वजनिक हुनासाथ गृह मन्त्रालयले रिजाललाई मन्त्रालयमा तानेको थियो ।
आफ्नै संगठन चिनाउँदै सेना,"काठमाडौं (कास) नेपाली सेनाले सैनिकहरूका लागि सञ्चालित आफ्नै सेनालाई चिन अभियान गुल्म तहसम्म विस्तार गरेको छ । संगठनको गन्तव्य र दिशा एउटै कायम गर्न गत वर्ष पृतना र वाहिनी तहमा सञ्चालित यो अभियानलाई देशभरका इकाईमा विस्तार गरिएको हो । सैनिक प्रवक्ता सहायक रथी विज्ञानदेव पाण्डेले अभियानबाट सेनाको तल्लो तहसम्म नेतृत्व तह तथा जंगी अड्डाको सोच तथा अभिप्रायः प्रस्ट बनाउने र कार्यान्वयनमा एकीकृत प्रयास हुने विश्वास लिइएको बताए । प्रधानसेनापति पूर्णचन्द्र थापाले १४ महिनाअघि जारी गरेको प्रधानसेनापति कमान्ड मार्गनिर्देशन का लक्ष्य प्राप्त गर्न यो अभियानले मद्दत गर्ने सैनिक प्रवक्ता पाण्डेले जनाए । अभियानका लागि पूर्वी, मध्य, पश्चिम र उपत्यका पृतनाबाट सेनाको टोली खटाइएको छ ।"
कांग्रेस नेता राईको निधन,"काठमाडौं (कास) कांग्रेस नेता प्रेमराज राईको ७२ वर्षको उमेरमा निधन भएको छ । केही वर्षदेखि कलेजोसम्बन्धी रोगबाट पीडित उनको लैनचौरस्थित मनमोहन सामुदायिक अस्पतालमा सोमबार राति निधन भएको हो । राई ओखलढुंगा कांग्रेसका पूर्वजिल्ला सभापति हुन् । उनी २०२९ सालमा तरुण दल काण्ड, २०३१ साल टिम्बुरबोटे काण्ड, २०३६ र २०४२ साल पटकपटक गरी साढे पाँच वर्ष जति जेल परेका थिए । पूर्वमन्त्री बलबहादुर राईका जेठा छोरा प्रेमराज कांग्रेस महासमिति सदस्य थिए ।"
आविष्कार केन्द्रलाई विद्यार्थीको सहयोग,काठमाडौं (कास) अभियन्ता महावीर पुनको राष्ट्रिय आविष्कार केन्द्रलाई विद्यार्थीले चन्दा उठाएर सहयोग गरेका छन् । चाबहिलस्थित एपेक्स लाइफ स्कुलका विद्यार्थीले केन्द्रलाई मंगलबार १ लाख १ हजार १ सय ५ रुपैयाँ दिएका हुन् ।
पक्राउको चेतावनीपछि सम्पर्कमा आए उद्योगी,"(काठमाडौं)  सरकारले पक्राउ गरेरै भए पनि किसानको भुक्तानी भराउने चेतावनी दिएपछि चिनी उद्योगीहरू सम्पर्कमा आएका छन् । उनीहरूले तत्काल रकम भुक्तानी गर्ने प्रतिबद्धतासमेत जनाएका छन् । रिलायन्स, वाग्मती, महालक्ष्मी र श्रीराम सुगर मिलका मालिकले मंगलबार उद्योग, वाणिज्य तथा आपूर्तिमन्त्री लेखराज भट्टलाई भेटेरै प्रतिबद्धता जनाएका हुन् । अन्नपूर्ण सुगर मिलका सञ्चालक राकेश अग्रवाल पनि सम्पर्कमा आइसकेको मन्त्री भट्टले बताए । रिलायन्स, वाग्मती, श्रीराम र महालक्ष्मी सुगर मिलका सञ्चालक सम्पर्कमा छन् । छिट्टै भुक्तानी गर्ने प्रतिबद्धता जनाएका छन्, उद्योगमन्त्री भट्टले भने, अन्नपूर्ण सुगर मिलका मालिक राकेश अग्रवाल पनि सम्पर्कमा आएको जानकारी पाएको छु । उखु मिलबाट भुक्तानी नपाएपछि पीडित किसान ११ दिनदेखि राजधानीमा आन्दोलनरत छन् । उखु उद्योग सम्पर्कमा नआएको भन्दै उद्योग मन्त्रालयले चिनी उद्योगी खोजिदिन गृह मन्त्रालयमा आइतबार पत्राचार गरिसकेको छ । उद्योगको पत्र गृहले सोमबार दर्ता गरेको जानकारी दिएको छ । सोमबारै उद्योग तथा वाणिज्य र श्रम तथा उपभोक्ता हित समितिले पनि चिनी उद्योगीलाई पक्रिएरै भए पनि किसानको भुक्तानी दिलाउन उद्योग र कृषि मन्त्रालयलाई निर्देशन दिइसकेको छ । गृहले बक्यौता नतिर्ने व्यापारीलाई पक्राउ गर्न मंगलबार प्रहरी प्रधान कार्यालयलाई निर्देशन दिइसकेको छ । गृहले प्रहरी मुख्यालयलाई अत्यन्त गोप्य पत्र पठाउँदै चिनी उद्योग सञ्चालक राकेशकुमार अग्रवालसहित आधा दर्जन उद्योगीलाई पक्राउ गरेर उद्योग वाणिज्य तथा आपूर्ति मन्त्रालयअन्तर्गतको औद्योगिक तथा लगानी प्रवर्द्धन महाशाखालाई बुझाउन निर्देशन दिएको हो । यही कारणले पक्राउ परिएला कि भन्ने त्रासमा उद्योगीहरू मन्त्रालयको सम्पर्कमा आाएका हुन् । महालक्ष्मी सुगर मिलका सञ्चालक वीरेन्द्र कनोडियाले पुस २५ भित्र सबै भुक्तानी गरिसक्ने प्रतिबद्धता जनाएको मन्त्रालयले बताएको छ । महालक्ष्मीले करिब २० करोड भुक्तानी गर्न बाँकी छ । किसानलाई १० दिनभित्र भुक्तानी नगरे कानुनी प्रक्रिया थालिने मन्त्री भट्टले जानकारी दिए । प्रतिबद्धताअनुसार १० दिनको समय दिएका छौं, उनले भने, भनेको समयमा भुक्तानी नभए अब कानुनी प्रक्रियामा जान्छौं । मन्त्री भट्टले मंगलबार बसेको प्रतिनिधिसभाको उद्योग तथा वाणिज्य र श्रम तथा उपभोक्ता हित समिति बैठकमा पनि उखु उद्योगी र व्यापारी मन्त्रालयको सम्पर्कमा आएको बताएका थिए । कनोडिया प्रदेश २ मा कांग्रेसबाट सांसद छन् । श्रीराम सुगर मिलले किसानको भुक्तानी पनि गर्छु र मिल पनि सञ्चालन गर्छु भनेको जानकारी भट्टले समितिलाई गराएका थिए । श्रीरामले करिब ४२ करोड रुपैयाँ भुक्तानी गर्न बाँकी छ । श्रीरामका सञ्चालक हितेश गोल्छा र विशाल अग्रवाल हुन् । लुम्बिनी सुगर मिलका सञ्चालक मनीष अग्रवालको निधन भइसकेकाले परिवारसँग सम्पर्क गराइदिन अनुरोध गरेको उनले बताए । लुम्बिनी सरकारकै मिल हो, भाडामा अग्रवालले सञ्चालन गरिरहेका थिए, मन्त्री भट्टले भने, सञ्चालक बितेपछि समस्या देखिएको छ । परिवार सम्पर्कमा आएपछि त्यसको पनि टुंगो लाग्छ । उखु किसानले भुक्तानी नपाएपछि तत्कालीन उद्योग वाणिज्य तथा आपूर्तिमन्त्री मातृका यादवको पहलमा गृहले चिनी उद्योगी राकेश अग्रवाललाई पक्राउ गरेको थियो । प्रहरीले पक्राउ गरेपछि तत्काल भुक्तानी गर्ने सर्तमा अग्रवाल रिहाइ भएका थिए । चिनी उद्योगीहरू कसको बलमा चलेका छन् । त्यो बुझ्न सकिएन, यादवले भने, त्यसको मारमा किसान छन् । अब किसानले उखु मिलमा लैजानेबित्तिकै भुक्तानी दिलाउने गरी कार्यविधि बनाइने मन्त्री भट्टले बताए । त्यसको पहल भइरहेको छ, उनले भने । राज्यले दिने अनुदान पनि ढिला नगरी किसानलाई पुर्याइने उनको भनाइ छ । यसबारे अर्थमन्त्रीसँग छलफल भएको उनले बताए । उखु किसान काठमाडौंमा आएर आन्दोलित हुनुपर्ने अवस्था सिर्जना भएको भन्दै नेपाल घरेलु तथा साना उद्योग महासंघले ध्यानाकर्षण भएको जनाएको छ । किसानलाई भुक्तानी दिने सम्बन्धमा एक वर्षअघि नै निजी क्षेत्रसमेतको सहभागितामा उद्योग मन्त्रालयमा सहमति भइसकेको हो, महासंघले जारी गरेको विज्ञप्तिमा भनिएको छ, हालसम्म पनि किसानले भुक्तानी नपाउनु दुःखद हो । चिनी उद्योगीहरूलाई उखु किसानको रकम अविलम्ब भुक्तानी दिन आग्रह छ । किसानले भुक्तानी नपाएको विषयमा राष्ट्रिय मानव अधिकार आयोगले पनि गम्भीर ध्यानाकर्षण भएको बताएको छ ।"
एनसेलले बुझाउन थाल्यो लाभकर,"(काठमाडौं)  अन्ततः एनसेलले किस्ताबन्दीमा पुँजीगत लाभकर बुझाउन थालेको छ । ठूला करदाता कार्यालयले निर्धारण गरेको २२ अर्ब ४४ करोडमध्ये कम्पनीले मंगलबार ४ अर्ब ५० करोड रुपैयाँ पुँजीगत कर बुझाएको हो । बाँकी लाभकर बुझाउन एनसेलको अनुरोधअनुसार ठूला करदाता कार्यालयले किस्तामा तिर्ने सुविधा दिएको छ ।एनसेललाई यो आर्थिक वर्षभित्र बाँकी रकम तिर्ने सुविधा दिइएको ठूला करदाता कार्यालयका प्रमुख झलकराम अधिकारीले बताए । यो अवधिमा एनसेलले एकै पटक वा पटकपटक गरी बाँकी रकम बुझाउन सक्छ, उनले भने, तर यो अवधिको ब्याज र जरिवाना भने लाग्छ ।ठूला करदाता कार्यालयले एनसेललाई कर तिर्न १५ दिन म्याद दिँदै मंसिर २० गते पत्र पठाएको थियो । उक्त पत्रमा एनसेलले लाभांशबापत तिर्नुपर्ने कर २२ अर्ब ४४ करोड ५३ लाख निर्धारण गरिएको छ । ठूला करदाता कार्यालयले दिएको १५ दिने समय सकिएपछि एनसेलले लाभकर तिरेको हो । समयभित्र उसले कर नबुझाएपछि ब्याज र जरिवानासहित एनसेलले बुझाउनुपर्ने रकम २२ अर्ब ६८ करोड रुपैयाँ पुगिसकेको छ । मंगलबार बुझाएको रकम घटाएर त्यसको ब्याज र जरिवाना रकम अर्को किस्तामा बुझाउनुपर्ने ठूला करदाता कार्यालयले जनाएको छ । लाभ कर तिर्नुनपर्ने भन्दै अन्तर्राष्ट्रिय मध्यस्थता गुहारेको एनसेलसँग तत्काल कर असुल गर्नू भन्ने अन्तरिम आदेश जारी भएको छ । तर आदेश सरकारले भने पाइनसकेको जनाएको छ । विश्व बैंक समूहअन्तर्गतको इन्टरनेसनल सेन्टर फर सेटलमेन्ट अफ इन्भेस्टमेन्ट डिस्प्युट (आईसीएसआईडी) ले डिसेम्बर १८ मा एनसेलको कर निर्धारण गर्दै ठूला करदाता कार्यालयले पठाएको पत्र तत्काल कार्यान्वयन नगर्न फैसला गरेको थियो । सर्वोच्च अदालतको फैसलाअनुसार ठूला करदाता कार्यालयले एनसेलमाथि कर निर्धारण गरी असुलीको प्रक्रिया अघि बढाएको हो ।सर्वोच्चमा पूर्वसचिव द्वारिकानाथ ढुंगेलसहितले एनसेललाई विपक्षी बनाएर दायर गरेको रिटमा सुनुवाइ गर्दै अदालतले सुरुमा टेलियाले नेपाल छाडिसकेको अवस्थामा तिर्नुपर्ने पुँजीगत लाभकरको दायित्व आजियाटा र एनसेलको जिम्मेवारी भएको फैसला गरेको थियो । सोही फैसलाअनुसार ठूला करदाता कार्यालयले एनसेलको कर निर्धारण गर्यो । जरिवाना र ब्याजसहित एनसेलमाथि ६२ अर्ब ६३ करोड ४९ लाख ७५ हजार कर निर्धारण भएको थियो । एनसेलले त्यसअघि नै २३ अर्ब ५७ करोड ४२ लाख ९० हजार रुपैयाँ बुझाइसकेको छ । बाँकी ३९ अर्ब ६ करोड रुपैयाँ बुझाउन ठूला करदाता कार्यालयले पत्राचार गरेको थियो । ठूला करदाताको पत्र लिएर एनसेल १८ अर्ब रुपैयाँ कर बढी भएको भन्दै त्यो घटाउन माग गर्दै पुनः सर्वोच्च अदालतमा मुद्दा दायर गर्यो । सर्वोच्चले १७ अर्ब ९५ करोड कर र अन्य रकमसहित करिब २२ अर्ब रुपैयाँ कर तिर्नुपर्ने फैसला सुनाएको थियो । यसमध्ये केही रकम मात्रै एनसेलले बुझाएको हो । एनसेलको ८० प्रतिशत सेयर १ खर्ब ४४ अर्ब ७ करोड रुपैयाँमा बिक्री भएको थियो ।एनसेललाई १८०० मेगाहर्ज ब्यान्डमा फ्रिक्वेन्सी लिन पनि पुँजीगत लाभकर तिर्नैपर्ने अवस्था थियो । नेपाल दूरसञ्चार प्राधिकरणले पुस २ मा गरेको फ्रिक्वेन्सी लिलामी प्रक्रियामा एनसेलले प्रतिमेगाहर्ज ५ करोड ८० लाख रुपैयाँ तिर्ने भन्दै लिलामीमा विजयी बनेको थियो । यसअघि दूरसञ्चार प्राधिकरणले एनसेलले लिलामी प्रक्रिया जितेको १५ दिनभित्र लाभकर तिरेमा मात्रै फ्रिक्वेन्सी प्रयोग गर्न दिने निर्णय गरेको छ । उक्त याद बिहीबार सकिँदै छ ।एनसेलले भने लाभकर नतिरी फ्रिक्वेन्सी लिने प्रयाससमेत गरिरहेको छ । फ्रिक्वेन्सी लिलामी जितेको दोस्रो दिन पुस ४ गते एनसेलले आफूले लिन मिल्ने १९ मेगाहर्जको फ्रिक्वेन्सी शुल्कबापत ५२ करोड २० लाख रुपैयाँ सञ्चार तथा सूचना प्रविधि मन्त्रालयको राजस्व खातामा जम्मा गरेको थियो ।"
डेपुटी गभर्नर श्रेष्ठसँग स्पष्टीकरण,"काठमाडौं (कास) सरकारले डेपुटी गभर्नर शिवराज श्रेष्ठसँग स्पष्टीकरण सोधेको छ । श्रेष्ठमाथि सम्पत्ति शुद्धीकरणसहित आधा दर्जन आरोपमा छानबिन गर्न समिति बनाई उसले सिफारिस गरेको आधारमा मन्त्रिपरिषद् बैठकले स्पष्टीकरण सोध्ने निर्णय गरेको थियो । पाँच दिनको समय दिएर श्रेष्ठसँग लिखित स्पष्टीकरण मागिएको छ, अर्थ मन्त्रालय स्रोतले भन्यो, जवाफ चित्त नबुझे उनलाई बर्खास्त गरिनेछ ।करिब डेढ महिनाअघि राष्ट्र बैंकले सञ्चालक श्रीराम पौडेलको संयोजकत्वमा समिति गठन गरी छानबिन सुरु गरेको थियो । समितिको प्रतिवेदन सञ्चालक समितिमार्फत मन्त्रिपरिषद्को बैठकमा पेस भएको थियो । ०७६ असोज ३० को मन्त्रिपरिषद्को बैठकले श्रेष्ठमाथि छानबिन गर्नुपर्ने निर्णय गरेको थियो । श्रेष्ठमाथि वित्तीय क्षेत्रमा अनुचित गतिविधि गरेको, सम्पत्ति शुद्धीकरण निवारणका लागि गरेको प्रयासलाई अवमूल्यन गरेको, पदीय आचरणअनुसार काम नगरेको, विदेश भ्रमण जाँदा फर्जी कागजात पेस गरेको, बैंक तथा वित्तीय संस्थाको नियमनमा बद्नियत राखेको, बैंक तथा वित्तीय संस्थामा प्रभावित गर्ने काम गरेको, तोकिएको भन्दा बढी सुविधा लिएर राष्ट्र बैंकलाई हानि पुर्याएकोलगायत आरोप छन् ।"
पर्यटनमा बढ्यो लगानी,"(काठमाडौं)  बैंक तथा वित्तीय संस्थाले पर्यटन क्षेत्रमा सवा खर्ब रुपैयाँ ऋण लगानी गरेका छन् । यो गत कात्तिकसम्म पर्यटन र होटल क्षेत्रमा बैंक तथा वित्तीय संस्थाले गरेको लगानी हो । जसमध्ये चालु वर्षको चार महिनामा मात्र यो क्षेत्रमा थप साढे ९ अर्ब रुपैयाँ लगानी विस्तार भएको छ । यो भ्रमण वर्ष २०२० को आसपासमा गरिएको लगानी हो । भ्रमण वर्षका कारण पछिल्ला महिनामा यो क्षेत्रमा लगानी बढेको छ । गत असारको तुलनामा गएको चार महिनामा पर्यटन क्षेत्रमा वित्तीय संस्थाको लगानी करिब साढे ८ प्रतिशतले बढेको छ । ०७५ कात्तिकसम्म यस्तो लगानी करिब साढे ११ प्रतिशतले बढेको थियो । राष्ट्र बैंकको तथ्यांकअनुसार गत कात्तिकसम्म पर्यटन क्षेत्रमा बैंक तथा वित्तीय संस्थाले १ खर्ब २३ अर्ब ७४ करोड रुपैयाँ ऋण लगानी गरेका छन् । गत आवको सोही अवधिमा यस्तो लगानी ९५ अर्ब ८५ करोड रुपैयाँ थियो । होटल, ट्रेकिङ, रिसोर्टलगायत क्षेत्रबाट ऋणको माग बढेको, निश्चित प्रतिशत रकम पर्यटन क्षेत्रमा प्रवाह गर्नुपर्ने राष्ट्र बैंकको निर्देशनलगायत कारण यो क्षेत्रमा वित्तीय संस्थाको लगानी बढेको बैंकरहरू बताउँछन् । राष्ट्र बैंकले प्राथमिकता क्षेत्रमा राखेपछि पर्यटन क्षेत्रमा लगानी बढेको छ, बैंकर्स संघका अध्यक्ष भुवन दाहालले भने, ठूलो संख्यामा स्वदेशी र विदेशी पर्यटक भित्र्याएर यसलाई दिगो बनाउने चुनौती छ । काठमाडौं उपत्यकामा मात्र नभएर मोफसलका प्रमुख सहरमा पनि पर्यटनमा लगानी बढेको उनले जानकारी दिए ।ट्रेकिङ, रिसोर्ट, र्याफ्टिङ, क्याम्पिङलगायत क्षेत्रमा प्रवाह गरेको लगानीलाई बैंक तथा वित्तीय संस्थाले पर्यटन शीर्षकमा राख्ने गरेका छन् । पछिल्ला वर्षमा यी क्षेत्रमा ऋणको माग बढेको हो । चालु आवको पहिलो चार महिनामा पर्यटन शीर्षकमा बैंक लगानी ९७ प्रतिशतले बढेको छ, राष्ट्र बैंकको चार महिनाको प्रतिवेदनमा भनिएको छ, सोही अवधिमा होटलमा बैंक तथा वित्तीय संस्थाको लगानी वृद्धिदर ८१ प्रतिशत छ । प्रतिवेदनअनुसार गत कात्तिकसम्म पर्यटन क्षेत्रमा क्षेत्रमा मात्र बैंक तथा वित्तीय संस्थाको लगानी २५ अर्ब र होटलमा ९८ अर्ब ६८ करोड रुपैयाँ छ । पर्यटन क्षेत्रमा लगानी विस्तारका लागि राष्ट्र बैंकले पनि विभिन्न सुविधा दिएको छ । यसअघि वाणिज्य बैंकहरूले कुल लगानीको न्यूनतम १० प्रतिशत कृषिमा र पर्यटन तथा ऊर्जामा न्यूनतम १५ प्रतिशत लगानी गर्नुपर्ने निर्देशन थियो । एक साताअघि राष्ट्र बैंकले सो निर्देशन परिमार्जन गरी पर्यटन, ऊर्जालगायत अन्य क्षेत्रमा कुल लगानीको न्यूनतम १५ प्रतिशत लगानी गर्नुपर्ने व्यवस्था गरेको छ । पर्यटन क्षेत्रमा प्रवाह भएको लगानीबापत राष्ट्र बैंकले पुनर्कर्जा सुविधा दिएको छ । बैंकहरूले पर्यटन क्षेत्रमा लगानी गरेबापत राष्ट्र बैंकबाट ३ प्रतिशत ब्याजदरमा पुनर्कर्जा पाउँछन् । यो सुविधाअन्तर्गतको कर्जा बैंकले ६ प्रतिशतमा लगानी गर्नुपर्छ । पर्यटकीय सम्भावना रहेका तर तुलनात्मक रूपमा विकास हुन नसकेका पर्यटकीय गन्तव्य पाथिभरा, माईपोखरी, भीमेश्वर, कालिञ्चोक, हलेसी, लाङटाङ, स्वर्गद्वारी, माथिल्लो मुस्ताङ, गढीमाई, जनकपुरधाम, रारा तथा खप्तड क्षेत्रमा सुविधा सम्पन्न स्तरीय होटल स्थापनाका लागि ऋण प्रवाह गर्ने बैंक तथा वित्तीय संस्थाले वार्षिक ३ प्रतिशतमा पुनर्कर्जा पाउँछन् । ४ अर्ब विदेशी लगानी गत असारसम्म नेपालको पर्यटन क्षेत्रमा करिब ४ अर्ब रुपैयाँ विदेशी लगानी आएको छ । यो पर्यटन क्षेत्रका होटल, ट्रेकिङ, रिसोर्ट, र्याफ्टिङ, क्याम्पिङलगायत क्षेत्रमा भएको विदेशी लगानी हो । पछिल्ला वर्षमा नेपालको पर्यटन क्षेत्रमा विदेशी लगानीकर्ताको आकर्षण बढेको छ । गत असारसम्म राष्ट्र बैंकले पर्यटन क्षेत्रमा ११ अर्ब ४१ करोड ७९ लाख विदेशी लगानी ल्याउन अनुमति दिएको छ । त्यसमध्ये ३ अर्ब ९९ करोड ८१ लाख रुपैयाँ आएको मात्र आएको छ । पछिल्ला महिनामा आएका विदेशी लगानीका आवेदनमध्ये धेरै जलविद्युत्, पर्यटन र सिमेन्ट क्षेत्रसँग सम्बन्धित रहेको राष्ट्र बैंकले जनाएको छ ।"
चिसोले घटे पर्यटक,"(लमजुङ)  एक महिनाअघि चक्रीय अन्नपूर्ण पदमार्गमा पर्यटकको चापाचाप देखिन्थ्यो । पछिल्लो तीन सातामा पर्यटक आगमन ह्वात्तै घटेको छ । नोभेम्बर अन्तिम साता एक दिन र डिसेम्बर दोस्रो साता दुईतीन दिन लगातार हिमपात भएपछि मनाङमा निकै चिसो बढेको छ । यही कारण पर्यटक घटेको स्थानीय बताउँछन् । एक महिनाअघिसम्म पदमार्गमा पर्यटकको लस्कर देखिनेमा अहिले फाट्टफुट्ट मात्रै देखिएको मनाङ ङिस्याङ गाउँपालिका अध्यक्ष कान्छा घलेको भनाइ छ । नोभेम्बरमा औसत दैनिक १४२ जना पर्यटक आउने गरेको चक्रीय अन्नपूर्ण पदमार्गमा अहिले दैनिक २५३० जना मात्रै देखिने गरेको अन्नपूर्ण संरक्षण क्षेत्र आयोजना (एक्याप) को धारापानी चेकपोस्टले जानकारी दिएको छ । कहिलेकाहीँ दैनिक १५ जना मात्रै पनि हुने गरेको धारापानी चेकपोस्टकी पर्यटन सहायक सोमी गुरुङले बताइन् । अक्टोबरमा ६ हजार ८ सय ६६ जना पर्यटक चक्रीय अन्नपूर्ण पदमार्गमा भित्रिएको उनले जानकारी दिइन् । नोभेम्बरमा घटेर ४ हजार २ सय ८३ पर्यटक आए । डिसेम्बरदेखि घट्न थालेको पर्यटक आगमन डिसेम्बर दोस्रो सातादेखि दैनिक २०२५ जनामा सीमित भयो, उनले भनिन् । यस वर्ष हिमपात छिट्टै भएकाले चिसो पनि चाँडै बढेको उनले बताइन् । बेंसीसहरबाट सुरु हुने चक्रीय अन्नपूर्ण पदमार्गको बाटो हुँदै पर्यटक लमजुङको उत्तरी क्षेत्र, मनाङ, मुस्ताङ, म्याग्दी, पर्वत भएर कास्कीको पोखरा पुग्छन् । पदमार्गमा पर्ने संसारकै अग्लो पदमार्ग भन्ज्याङ थोराङला (५,४१६ मि) र तिलिचो (४९१९ मि) पर्यटकको प्रमुख गन्तव्य हुन् । चिसो बढेसँगै पदमार्गको गन्तव्यमा पर्यटक कम गएको एक्यापले जानकारी दिएको छ । थोराङलातिर पर्यटक दैनिक १५२० जना गइरहेको एक्याप मनाङका पर्यटन सहायक बृजबहादुर गुरुङले बताए । तिलिचोतर्फ २४ जना पर्यटक जाने गरेका छन् । राति माइनस १५ डिग्री सेन्टिग्रेटसम्म तापक्रम हुने गरेको उनको भनाइ छ ।"
एनसेलको नयाँ वर्ष योजना,काठमाडौं (कास) एनसेलले आफ्ना ग्राहकका लागि अंग्रेजी नयाँ वर्षका दिन छुट योजना ल्याएको छ । यो दिन ग्राहकले ५० प्रतिशत छुटमा मासिक डेटा प्याकमार्फत सुलभ दरमा डेटा सेवा लिन सक्छन् । एनसेलका प्रिपेड तथा पोस्टपेड ग्राहकले ५० प्रतिशत छुटमा १६ जीबी र ६ जीबी मासिक डेटा प्याक लिन सक्नेछन् ।
पञ्चकन्यालाई एनएस चिह्न,काठमाडौं (कास) पञ्चकन्या ग्रुपको सीपीभीसी पाइप्स ले पहिलो नेपाल गुणस्तर चिह्न (एनएस) प्राप्त गरेको छ । गुणस्तर चिह्नसँगै ग्रुपको पाइप्स एनएस ५७० प्राप्त गर्ने पहिलो कम्पनी भएको छ । नौ वर्षदेखि बजारमा आएको पञ्चकन्या सीपीभीसी पाइप्स फस्टाएको कम्पनीको दाबी छ ।
लुम्बिनी सहयात्रा मुद्दती खाता,काठमाडौं (कास) लुम्बिनी विकास बैंकले लुम्बिनी सहयात्रा मुद्दती खाता योजना सार्वजनिक गरेको छ । निक्षेप बचत खातामा ग्राहकले दुर्घटनाबाट मृत्यु वा पूर्ण तथा आंशिक अशक्तताका लागि १० लाख रुपैयाँसम्मको बिमा सुविधा तथा १ लाख रुपैयाँसम्मको औषधोपचार बिमा सुविधासमेत प्राप्त गर्नेछन् । लकर सुविधामा ५० प्रतिशत छुट छ ।
माछापुच्छ्रेमास्रिक सम्झौता,काठमाडौं (कास) माछापुच्छ्रे बैंकले दुबईस्थित मास्रिक बैंकबाट १ अर्ब रुपैयाँ (१० मिलियन अमेरिकन डलर) भन्दा बढी रकम नेपाल ल्याउने भएको छ । आइतबार यससम्बन्धी सम्झौतापत्रमा माछापुच्छ्रे बैंकका प्रमुख कार्यकारी अधिकृत सुमन शर्मा र मास्रिक बैंकका नेपालका लागि प्रमुख देशीय प्रतिनिधि हेमा अधिकारीले हस्ताक्षर गरे । उक्त रकम नेपाल ल्याउन नेपाल राष्ट्र बैंकमा समेत स्वीकृतिका लागि निवेदन पेस गरिएको छ । नेपाल राष्ट्र बैंकको स्वीकृतिलगत्तै बैंकले उक्त रकम नेपाल भित्र्याउने बताएको छ ।
रिचार्जरको बिग सेल मेला,काठमाडौं (कास) भ्रमण वर्ष २०२० लाई लक्ष्य गरी मोबाइल एप रिचार्जरले रिचार्जर बिगसेल २०२० घोषणा गरेको छ । भ्रमण वर्षलाई प्रवर्द्धन गर्ने उद्देश्यले रिचार्जरले माघ ६ गते भ्रमण प्याकेजसहित बिग सेल मेला सञ्चालन गर्ने भएको छ । सेलका दिन एक हजारभन्दा बढी उत्पादन तथा सेवामा ७० प्रतिशतसम्म छुट दिइने आयोजकले बताएको छ ।
गरिमाको नयाँ शाखा,काठमाडौं (कास) गरिमा विकास बैंकले सोमबार जितपुर सिमरा उपमहानगरपालिका२ मा नयाँ शाखा सञ्चालन गरेको छ । नेपाल राष्ट्र बैंक वीरगन्जका निर्देशक राजनविक्रम थापाले शाखा कार्यालय उद्घाटन गरे ।
रंगेलीमा एनसीसीको शाखा,काठमाडौं (कास) नेपाल क्रेडिट एन्ड कमर्स बैंक (एनसीसी) ले मोरङको रंगेलीमा आफ्नो १२१औं शाखा सञ्चालनमा ल्याएको छ ।
मेलिसालाई ग्लोबल स्टुडेन्ट अवार्ड,काठमाडौं (कास) त्रिभुवन विश्वविद्यालयकी मेलिसा घिमिरे ग्लोबल स्टुडेन्ट आन्ट्रप्रेनर अवार्ड बाट सम्मानित भएकी छिन् । यसमा प्रत्येक देशमा हुने आन्तरिक प्रतियोगिताबाट छानिएर एक विद्यार्थीले उद्यमी प्रतियोगिताको विश्व संस्करणमा भाग लिने मौका पाउँछन् ।
नाडाको अध्यक्षमा दाहाल,"काठमाडौं (कास) नाडा अटोमोबाइल्स एसोसिएसन अफ नेपालको अध्यक्षमा कृष्णप्रसाद दाहाल निर्वाचित भएका छन् । नाडाले पुस १४ मा दाहालसहित २५ सदस्यीय केन्द्रीय कार्यसमिति चुनेको हो । नवनिर्वाचित पदाधिकारीको उपाध्यक्षमा आकाश गोल्छा र करण चौधरी, महासचिवमा सुनिल रिजाल र सचिवमा अनुप बराल छन् ।"
ज्योतिका तीन शाखा,काठमाडौं (कास) ज्योति विकास बैंकले एकसाथ तीन शाखा उद्घाटन गरेको छ । काठमाडौंको रातोपुल र सीतापाइला एवं ललितपुरको झम्सीखेलमा शाखा सञ्चालन गरिएको हो ।
पुस अन्तिम साता ज्वेलरी एक्स्पो,"काठमाडौं (कास) नेपाल रत्न तथा आभूषण संघ (नेग्जा) ले पुस २५ देखि २७ गतेसम्म तेस्रो नेपाल जेम एन्ड ज्वेलरी एक्स्पो२०२० होटल सोल्टी क्राउन प्लाजा, ताहाचलमा आयोजना गर्ने भएको छ ।"
एनआईसीको नयाँ शाखा,काठमाडौं (कास) एनआईसी एसिया बैंकले काठमाडौंको ढुंगेधारा नर्सरीचोकमा नयाँ शाखा कार्यालय सञ्चालनमा ल्याएको छ । संविधानसभा सदस्य भीष्मनाथ अधिकारीले शाखा कार्यालय उद्घाटन गरे ।
शीतलहरले सुत्केरीलाई सकस,"(जनकपुर)  एक साताअघि जन्मेको छोरालाई समस्या देखिएपछि रौतहट चन्द्रपुर१० मुसहर बस्तीकी २४ वर्षीया अञ्जलीदेवी राम अत्तालिइन् । उनी छोरो च्यापेर हतपत चन्द्रनिगाहपुर अस्पताल आइन् । चिकित्सकले आमाबच्चा दुवैलाई चिसोको असर देखिएकाले न्यानोमा बस्न सुझाव दिए । चार दिन अस्पताल बसेर उनीहरू घर त फर्किए । तर, चिसोबाट जोगिने न्यानो कपडा राम परिवारमा छैन । तराईमा एक सातायता शीतलहर चलेकाले विपन्न परिवार समस्यामा छन् । शीतलहर चलेका बेला आफूसँगै बच्चालाई जोगाउन निकै समस्या हुन्छ, अञ्जलीले भनिन्, गरिबलाई यस्तै बेला धेरै पीडा हुने रहेछ । यो बस्तीमा १० जना सुत्केरी छन्, उनीहरू सबैको साझा पीडा उही हो । झुपडीमा बस्ने मुसहर समुदायलाई जाडोका बेला ओढ्नेकै समस्या पर्छ । उनीहरूका बालबालिका यही मौसममा धेरै बिरामी पर्छन् । न्यानो कपडा अभावमा अधिकांश सुत्केरी घरमै धुनी बालेर बच्चालाई न्यायो पार्ने गर्छन् । १० दिनअघि सिरहाको लहान नगरपालिका२० की सञ्जु सदाय मुसहरले लहान अस्पतालमा सामान्य अवस्थामा छोरालाई जन्माइन् । घर पुर्याएपछि भने चिसोबाट कसरी जोगाउने भन्ने चिन्ता उनमा छ । ऐलानी जग्गामा बसोबास गर्दै आएकाले सुत्ने ठाउँ र पोसिलो खानेकुरा अभावमा बच्चा हुर्काउन समस्या पर्ने उनी बताउँछिन् । पोषण अभाव र न्यानो लुगा नहुँदा यहाँका सुत्केरीशिशु चिसोको कष्ट भोग्न बाध्य छन् । दलित बस्तीका अधिकांशको जाडो काट्ने मेलो भनेकै पराल र घुर (आगो) को सहारा हो । अधिकांश ज्याला मजदुरीमा काम गर्छन् । जाडो लाग्नासाथ गुइँठा र पराल बालेर रात काट्ने चलन छ । शिशुलाई ॅकोल्ड डायरियाकठ्यांग्रिँदो जाडोका कारण सर्लाही, हरिपुर नगरपालिका४ की नीतुदेवी चिसो कोठामै थिइन् । मंगलबार पारिलो घाम लागेपछि भने १० दिने छोरो च्यापेर आँगनमा निस्किइन् । चिसोबाट आफूसहित बच्चालाई नजोगाए ज्वरो, निमोनिया, दमको समस्या आइलाग्ने चिन्ता उनमा छ । त्यसकारण चिसोबाट जोगिन हरसम्भव प्रयास गरिरहेकी छन् । बाँसले बुनेको डालामा पराल र त्यसमाथि राखिएको मोटो कपडामा छोरोलाई राख्ने गर्छिन् । दुई हप्ताको शीतलहर त झेलियो, अझै आधा पुस र माघ महिना बाँकी छ, नीतुले भनिन्, के गर्दा यो दुई महिना कट्छ, थाहा छैन । दलित तथा विपन्न परिवारका सुत्केरीले पोसिलो खानेकुरासमेत पाएका छैनन् । वीरगन्ज हेल्थ केयरका सञ्चालक डा अबुलेश अन्सारीका अनुसार सुत्केरी र बच्चालाई जाडोबाट जोगाउन तातोपानी र झोल पदार्थ पर्याप्त दिनुपर्छ । प्रदेश अस्पताल जनकपुरका स्त्रीरोग विशेषज्ञ डा रामनरेश पण्डित जाडोका कारण गर्भवतीमा श्वासप्रश्वास, छाती र पिसाबको संक्रमण र उच्च रक्तचापलगायतका रोगको सम्भावना बढी हुन्छ । जाडोमा पानी थोरै खाने बानीले पिसाबको संक्रमण बढ्छ । रक्तचाप बढेर मूर्छा पर्ने सम्भावना पनि हुन्छ, डा पण्डितले भने । प्रदेश अस्पताल जनकपुरमा प्रसूति गराउन आउने महिलामा यो समस्या बढी देखिएको उनले बताए । जाडोले नवजात शिशुलाई झनै असर परेको बालरोग विशेषज्ञ जामुनप्रसाद सिंह बताउँछन् । अहिले जाँच गराउन आउने एक सय शिशुमध्ये ६० जनामा जाडोजन्य रोग देखिएको उनको भनाइ छ । जाडोका कारण नवजात शिशुमा हाइपोथर्मिया, अलि ठूला बच्चामा कोल्ड डायरियाको समस्या देखिएको छ । जाडोजन्य रोगबाट जोगिन शरीरलाई न्यानो बनाइराख्न तथा तातो खानेकुरा मात्र खान उनी सल्लाह दिन्छन् । फलामको तगारीमा आगो बालेर सुत्केरी र नवजात शिशु बस्ने कोठालाई न्यानो बनाउने पुरानै शैली तराईमा अझै कायम छ । कोठाभित्र आगो बाल्दा धूवाँले बच्चाको श्वासप्रश्वासमा समस्या आउने जिल्ला स्वास्थ्य प्रमुख दुनियालाल यादवले बताए । हिटर वा वार्मर राखेर सुत्केरी राख्ने कोठा न्यानो पार्नुपर्ने उनको सुझाव छ । तर, निम्न वर्गीय परिवारमा यो सम्भव छैन । सप्तरीमा कुल २७ वटा बर्थिङ सेन्टर भए पनि १८ वटा मात्र सञ्चालनमा छन् । तालिम प्राप्त दक्ष प्रसूतिकर्मीको अभावमा ९ वटा बर्थिङ सेन्टर बन्द छन् । बर्थिङ सेन्टरमा प्रसूति गराउन आउँदा यातायात खर्चबापत एक हजार र न्यानो झोला भने अनिवार्य दिनुपर्ने स्वास्थ्य प्रमुख यादवले बताए । न्यानो झोलाभित्र आमा र बच्चालाई न्यानो पार्ने केही लुगा रहन्छन्, उनले भने, त्यसले केही हदसम्म न्यानोपनको महसुस गराउन सक्छ । बच्चा जन्मिँदा २४ घण्टासम्म बाहिरी वातावरण पचाउन लाग्ने भएकाले बर्थिङ सेन्टरमै उपयुक्त तापक्रम मिलाउने उपकरण आवश्यक पर्ने उनको भनाइ छ ।अवधेश झा (सप्तरी), भरत जर्घामगर (सिरहा), श्यामसुन्दर शशि (जनकपुर), ओमप्रकाश ठाकुर (सर्लाही), शिव पुरी (रौतहट), लक्ष्मी साह (बारा) र भूषण यादव (पर्सा)"
भुक्तानी माग्दै प्रदर्शन,"(जनकपुर)  प्रदेश सरकारले गत आर्थिक वर्षको ९१ करोड रुपैयाँ भुक्तानी नगरेको भन्दै धनुषा र महोत्तरीका तत्कालीन उपभोक्ता समिति पदाधिकारीले मंगलबार प्रदेशसभामा प्रदर्शन गरेका छन् । नाराबाजी गर्दै उनीहरूले प्रदेशसभा बैठकमा सहभागी हुन जाने सांसद र मन्त्रीहरूलाई अवरोधसमेत गरे । उपभोक्ता समितिका पदाधिकारीले मुख्यमन्त्री लालबाबु राउत र आर्थिक मामिलामन्त्री विजय यादवको राजीनामासमेत माग गरेका छन् । उनीहरूलाई विपक्षी दल नेकपा, कांग्रेस र सत्तासीन दल राजपाका सांसदहरूले भुक्तानीका लागि आफूहरूले संसद्मा आवाज उठाइरहेको भन्दै छिट्टै भुक्तानी हुने आश्वासन दिएका थिए । उपभोक्ता समितिका पदाधिकारीसँगै रहेका कांग्रेस सांसद प्रमिला दासले भूमि व्यवस्था, कृषि तथा सहकारी राज्यमन्त्री योगेन्द्रराय यादवलाई रोक्न खोजेपछि उनीहरूबीच भनाभन भएको थियो । प्रदेशसभा बैठक अवरुद्ध भएपछि पुगेका राज्यमन्त्री यादवलाई सांसद दासले हात समाएर धर्नामा बसाउन खोजेपछि भनाभन भएको हो ।प्रदेश २ का चार मन्त्रालयले उपभोक्ता समितिमार्फत काम गराएका करिब ५ सय आयोजनाको भुक्तानी कमिसन नदिँदा रोकिएको थियो । प्रदेशसभामा सांसदहरूले भुक्तानीको माग गरेपछि छानबिनका लागि सभामुखकै संयोजकत्वमा उच्चस्तरीय समिति गठन गरिएको थियो । प्रदेशसभाको भदौ २२ गतेको बैठकमा सत्तापक्ष र विपक्षी दलका सांसदले योजनाको भुक्तानीमा ३० प्रतिशतसम्म कमिसन मागिएको र कमिसन नदिँदा भुक्तानी नगरिएको आरोप लगाएपछि समिति गठन गरिएको हो । समितिले १७ जना प्राविधिकको सहयोगमा स्थलगत अध्ययन गरेर ९१ करोड रुपैयाँ भुक्तानी गर्न सरकारलाई निर्देशन दिएको डेढ महिना पुगेको छ । प्रदेश सरकारले भुक्तानीको प्रक्रिया मिलाउन समय लाग्ने बताइरहेको छ । गत आर्थिक वर्षको भुक्तानी गर्न कानुनी अड्चन देखिएपछि मिल्नेनमिल्ने भनी राय बुझ्न मुख्यमन्त्रीको कार्यालयले संघ सरकारलाई पत्र लेखेको छ । पुरानो भुक्तानी, जनता आवास कार्यक्रमको कार्यविधि, संसदीय विकास कोषको कार्यविधि र ससर्त अनुदानबारे विपक्षीले उठाएको मुद्दामा मुख्यमन्त्री लालबाबु राउतले मंगलबारको प्रदेशसभा बैठकमा जवाफ दिने कार्यसूची थियो । जनकपुरमै दलको आन्तरिक कार्यक्रममा व्यस्त रहेका मुख्यमन्त्री राउत मंगलबारको प्रदेशसभाको बैठकमा उपस्थित नहुँदा विपक्षी दल नेकपा र कांग्रेसले प्रदेशसभाको बैठक चल्न दिएनन् । सत्तासीन राजपाका दुई सांसद उपेन्द्र महतो र बिक्की यादवले पनि भुक्तानीका विषयमा विपक्षी दललाई साथ दिएका थिए । सभामुख सरोज यादवले बैठक प्रारम्भ गरेलगत्तै विपक्षी दल नेकपा र कांग्रेसका सांसदले उभिएर बैठक अवरुद्ध गरेका थिए । सभामुख यादवले नेकपाका सांसद शत्रुघ्न महतोलाई बोल्न समय दिए । उनले विपक्षीले उठाएका मुद्दामा मुख्यमन्त्रीले आएर जवाफ दिनुपर्ने बताए । जनकपुरमै हुँदा पनि मुख्यमन्त्रीजी किन बैठकमा आउनुभएन । उहाँको प्रस्ट जवाफ नआएसम्म संसद् चल्न दिन्नौं, उनले भने । कांग्रेसका सचेतक उपेन्द्र कुशवाहाले मुख्यमन्त्रीले प्रदेशसभालाई गम्भीरतापूर्वक नलिएको आरोप लगाए । जनता आवास कार्यक्रमको कार्यविधि सच्याउन यसअघि पनि बैठक अवरुद्ध गर्यौं । सहमति भए पनि त्यसको पालना भएको छैन, उनले भने, धेरै जिल्लामा सत्तासीन दलले जनता आवास कार्यक्रममा आफ्ना नेताकार्यकर्ता भर्ती गरेका छन् । प्रदेश सरकारका आन्तरिक मामिला तथा कानुनमन्त्री ज्ञानेन्द्रकुमार यादवले मुख्यमन्त्रीका तर्फबाट संसद्मा जवाफ दिन आफू उपस्थित रहे पनि विपक्षी दलले संसदीय मर्यादा मिचेर बैठक अवरुद्ध गरेको आरोप लगाए । प्रदेशसभाको अर्को बैठक बिहीबार १ बजे बोलाइएको छ ।"
पर्यटनमन्त्री र युनियन अध्यक्षबीच चर्काचर्की,"(काठमाडौं)  नागरिक उड्डयन प्राधिकरणलाई नियमनकारी र सेवाप्रदायी संस्थाका रूपमा विभाजन गर्न तयार गरिएको विधेयकबारे संस्कृति, पर्यटन तथा नागरिक उड्डयनमन्त्री योगेश भट्टराई र प्राधिकरणको आधिकारिक ट्रेड युनियनका अध्यक्ष श्रवणकुमार यादवबीच मंगलबार सार्वजनिक मञ्चमै चर्काचर्की भएको छ । प्राधिकरणको २१ औं वार्षिकोत्सवमा मन्त्री भट्टराईले जस्तोसुकै विरोध भए पनि विधेयक चाँडै सदनमा दर्ता गरिने बताएका थिए । प्राधिकरणलाई विभाजन गर्न ल्याइएको विधेयक कसैले पनि रोक्न नसक्ने उनको भनाइ थियो । कन्भिन्स गर्नुहोस् तर बन्द, हडताललगायत विरोधका कार्यक्रमले रोकिँदैन, उनले भने । तत्कालीन हवाई विभागलाई सरकारले ०५५ पुस १६ गते नेपाल नागरिक उड्डयन प्राधिकरणमा रूपान्तरण गरेको थियो । युरोपियन युनियन लगायतले नेपालमा हवाई नियमनकारी र सेवाप्रदायक निकाय एउटैमा रहेकाले अलग्याउनुपर्ने दबाब बारम्बार दिँदै आएका छन् । युरोपियन युनियनले नेपालका वायुसेवा कम्पनीलाई आफ्ना सदस्य मुलुकमा उडान रोकेको छ । उसकै सुझावकै आधारमा मन्त्रालयले प्राधिकरण विभाजन गर्न बनाइएको विधेयक मन्त्रिपरिषद्मा पेस गरिसकेको छ ।प्राधिकरणको आधिकारिक ट्रेड युनियनले प्रस्तावित विधेयकको विरोधमा संघर्षका कार्यक्रम सार्वजनिक गरिसकेको छ । संस्था संरचना विभाजनको विरोधमा आजको कार्यक्रम (वार्षिकोत्सव) बहिष्कार गर्ने निर्णय थियो । कार्यक्रम बहिष्कार गर्नुभन्दा मन्त्रीसहित सबै हुने भएकाले आयौं, आधिकारिक ट्रेड युनियनका अध्यक्ष यादवले भने, चारैतिरबाट दबाब आएकाले यो कार्यक्रम बहिष्कार गरेनौं । पर्यटन मन्त्री तथा सचिव केदारबहादुर अधिकारीलगायत विशिष्ट अधिकारी उपस्थित कार्यक्रममा उनले प्राधिकरणलाई टुक्र्याएर हाल सञ्चालनमा रहेका र निमार्णाधीन विमानस्थललाई सरकारले निजीकरण गर्न खोजेको आरोप लगाए । यो संस्था भन्सार र मालपोत कार्यालय हो र ? उनले भने, यो निजीकरण प्रपञ्च हो । हाम्रो आन्दोलनलाई कमजोर नआँक्नुहोस् । भोलि जे पनि हुनसक्छ ।उनले रूपान्तरणको खाँचो प्राधिकरणमा मात्रै नभई समग्र क्षेत्रमा रहेको तर्क गरे । मन्त्री भट्टराईलाई लक्षित गर्दै नेकपा निकट कर्मचारी संगठनका नेतासमेत रहेका अध्यक्ष यादवले भने, भोलि लड्नै परे लडौं । तपाईं पनि बहुमत भएको सरकारको मन्त्री हो । म पनि दुई तिहाइ मत प्राप्त कर्मचारी संगठनको अध्यक्ष हुँ । तपार्इंले जुन स्कुलिङबाट कम्युनिस्ट सिक्नु भो, म पनि त्यही स्कुलबाट कम्युनिस्ट सिकेर आएको हुँ ।यादव ९ सय हाराहारी कर्मचारी रहेको प्राधिकरणको युनियनमा ३ सय ५८ मत प्राप्त अध्यक्ष हुन् । उनले आफ्नो संस्थामा ६ सय ५० सदस्य रहेको बताए ।यादवपछि पर्यटनमन्त्री भट्टराईले जवाफ फर्काएका थिए । उनले अहिलेको सरकारलाई नजरअन्दाज नगर्न सुझाउँदै भने, सरकारमा बस्ने कोही पनि मान्छे धेरै हन्डरठक्कर खाएको हुन्छ । जनअनुमोदित हुन्छ । हामीसँग अन्तर्राष्ट्रिय जवाफदेहिता हुन्छ । भट्टराईले हडताल गरेर सार्वजनिक सम्पत्तिमा क्षति पुर्याउँदा त्यो हडताल गर्नेबाटै क्षतिपूर्ति भराउने कानुन बनाउँदै गरेको पनि बताए । सार्वजनिक सम्पत्ति तोडफोड गर्ने ४५ वटा संस्थाले क्षतिपूर्ति पनि तिरिसकेका छन्, उनले भने । हात काटिदिने चेतावनी आधिकारिक ट्रेड युनियनका अध्यक्ष यादवले २० वर्षदेखि खाइपाई आएको आवास तथा स्टेसनबापतको भत्ता काट्ने मन्त्रालयका जो कोहीको हात काटिदिने धम्की दिएका छन् । यादवले पर्यटनमन्त्री भट्टराई, पर्यटन सचिव केदारबहादुर अधिकारी, प्राधिकरणका महानिर्देशक राजन पोखरेल, मन्त्रालयका सहसचिवहरू सुरेश आचार्य, बुद्धिसागर लामिछानेसहित सहभागी समारोहमा भने, हाम्रो आवास तथा स्टेसन भत्ता काट्ने हिम्मत छ कसैको ? म ओपन च्यालेन्ज दिन्छु । ल काटेर देखाओस् । त्यो मान्छेको हात काटिन्छ । सत्तारूढ दल सम्बद्ध कर्मचारी संगठनका नेतासमेत रहेका यादवले भने, मन्त्रीजीलाई लाग्यो होला, आवेशमा आयो तर आवेशमा आउने अवस्था छ ।यादवले पर्यटनमन्त्री नै प्राधिकरणको सञ्चालक समिति अध्यक्ष भएको बैठकले अनुमोदन गरेको विषय मन्त्रालयमा पुगेपछि रोकिएको कान्तिपुरसँग बताए । २१ वर्षअघि तत्कालीन हवाई विभागलाई स्वायत्त प्राधिकरणमा रूपान्तरण गरिँदा त्यसतर्फ जाने कर्मचारीलाई आधारभूत तलब भत्तामा यातायात, खाजा र आकर्षणका रूपमा आवास (घर भाडा) तथा स्टेसन भत्ता दिन थालिएको हो ।प्राधिकरणको अर्थ विभागका एक अधिकारीका अनुसार, यो भत्ता सुरुमा तलब हाराहारी नै थियो । हाल मासिक तलबको अनुपातमा यो ६२ प्रतिशत हाराहारी छ । तर साउनयता प्राधिकरणको तालुक निकाय संस्कृति, पर्यटन तथा नागरिक उड्डयन मन्त्रालयले यो भत्ताबारे संशोधनका लागि पठाइएको नेपाल नागरिक उड्डयन प्राधिकरण कर्मचारी नियमावलीको अनुसूची संशोधन भएको छैन । पर्यटन मन्त्रालयले यसबारे अर्थलाई अस्पष्ट पत्र लेखेर आवास तथा स्टेसन भत्ता नै कटौती गर्न लागेको आरोप यादवले लगाए । ०७३ सालमा समग्र कर्मचारीको तलब वृद्धि हुँदा अर्थ मन्त्रालयले लेखिपठाइसकेको विषयमा पुनः विवाद सिर्जना गर्नुलाई प्राधिकरणका कर्मचारीहरूले मन्त्रालयको नियतमा खोट रहेको आरोप सार्वजनिक कार्यक्रममा लगाउँदै आएका छन् ।"
वृद्धभत्ता नपाएपछि घेराउ,सप्तरी (कास) सामाजिक सुरक्षा भत्ता वितरणको माग गर्दै गाउँपालिका कार्यालय घेराउ गरेको भीडले मंगलबार छिन्नमस्ताका अध्यक्ष सूर्यनारायण मण्डल र उपाध्यक्ष उषाकुमारी मण्डललाई कार्यालयमै ६ घण्टा थुनेको छ । उनीहरूलाई वृद्धवृद्धा र नेकपाका कार्यकर्ताहरूले थुनेका हुन् । घेराउका क्रममा नेकपाका कार्यकर्ताहरूले आफूमाथि हातपातसमेत गरेको अध्यक्ष मण्डलले बताएका छन् । चालु आर्थिक वर्षको ६ महिना बित्दासमेत सामाजिक सुरक्षा भत्ता र गत वर्ष उपभोक्ता समितिमार्फत भएका कामको भुक्तानी नदिइएको लगायतका १४ बुँदे मागसहित नेकपाका कार्यकर्ताको अगुवाइमा वृद्धवृद्धाहरू समेतको भीडले कार्यालय घेराउ गरेको हो ।
प्रिन्स र कविता उत्कृष्ट,मोहन बुढाएर
हाफ म्याराथन दनुवारलाई,"कञ्चनपुर (कास) दोस्रो जैविक धार्मिक हाफ म्याराथन नेपाली सेनाका जितेन्द्र दनुवारले जितेका छन् । उनले १ घण्टा ७ मिनेटमा निर्धारित दूरी पार गर्दै उपाधिसँगै ४० हजार पुरस्कार जितेका छन् । भीमदत्त नगरपालिकाले मंगलबार आयोजना गरेको दौडमा नेपाली सेनाकै श्रीकाश राई र शिवबहादुर रायमाझी क्रमशः दोस्रो र तेस्रो भए । राईले ३० हजार र रायमाझीले २० हजार प्राप्त गरे । महिला खुलातर्फ वेदकोट नगरपालिका२ जडेपानीकी पुष्पा पाण्डेय प्रथम भइन । उनले गत वर्ष पनि जितेकी थिइन् । दोस्रो र तेस्रोमा क्रमशः लक्ष्मी सुनार र पुष्पा चन्द भए । महिलातर्फ पहिलो, दोस्रो र तेस्रो हुनेले क्रमशः २० हजार, १५ हजार र १२ हजार प्राप्त गरे । छात्रतर्फ विवेक सुनार पहिलो, लक्ष्मण भण्डारी दोस्रो र प्रविन बुढाऐर तेस्रो भए । छात्रातर्फ लक्ष्मी पन्त पहिलो, शोभा क्षत्री दोस्रो र गरिमा पन्त तेस्रो भए । छात्रछात्रातर्फ पहिलो, दोस्रो र तेस्रो हुनेले क्रमश १५, १२ र १० हजार पुरस्कार प्राप्त गरे । पुरुष खुलातर्फ साढे २१ किलोमिटरमा १ सय २९, महिला खुलातर्फ १५ किलोमिटरमा २५ जना र छात्रछात्रातर्फ २ सय १५ गरी जम्मा ३ सय ६९ जना सहभागि थिए । उद्घाटन महेन्द्रनगरको खुलामञ्चमा सूचना तथा सञ्चारमन्त्री गोकुल बाँस्कोटाले गरेका हुन् । भीमदत्त नगरपालिकाले चुरे फेदीमा निर्माण गरेको जैविक धार्मिक मार्गको प्रचारप्रसारका लागि उक्त प्रतियोगिता आयोजना गरिएको हो । गत वर्षदेखि सुरु भएको प्रतियोगितालाई नगरपालिकाले नियमित रूपमा सञ्चालन गर्ने जनाएको छ ।"
"एउटा शतक, अर्को प्रतीक्षा",आजका खेलसंकटाविरुद्ध पुलिस११ः ३० बजेआर्मीविरुद्ध थ्रीस्टार१५ः ०० बजेएन्फा कम्प्लेक्स
बिच भलिबल एपीएफलाई,"(चितवन)  सौराहामा जारी हात्ती महोत्सवमा आयोजना भएको बिच भलिबलको विजेता सशस्त्र प्रहरीको एफीएफ क्लबको ए टिम भएको छ ।एपीएफले मंगलबार फाइनलमा नेपाल प्रहरीको ए टिमलाई पराजित गरेको हो । बिच भलिबलमा विभागीय टोली त्रिभुवन आर्मी क्लब, नेपाल पुलिस क्लब र सशस्त्र प्रहरीको एपीएफ क्लबबाट दुई दुई टोली गरेर महिला भलिबलका ६ टोलीले तीन दिन प्रतिस्पर्धा गरेका थिए । पुलिसकै बी टिमले तेस्रो स्थान प्राप्त गर्यो । त्यसैगरी मंगलबार नै हात्तीसँग सम्बन्धित खेल हात्ती पोलोको दोस्रो खेल सम्पन्न भएको छ । राप्ती नगरपालिकालाई २ का विरुद्ध पाँच गोलले पराजित गरेर रत्ननगर नगरपालिका फाइनलमा पुगेको छ । उपाधिका लागि रत्ननगरले आउँदो शुक्रबार खैरहनी नगरपालिकासँग प्रतिस्पर्धा गर्नेछ । हात्ती पोलोमा चार टिम सहभागी थिए । पूर्वी चितवनका चारवटा नगरपालिका खैरहनी, रत्ननगर, कालिका र राप्तीले पोलोमा प्रतिस्पर्धा गरेका थिए । हात्ती महोत्सवको समापन नै शुक्रबार हुँदै छ । सोही दिन पोलोसँगै छावाहरूको फुटबलको पनि फाइनल खेल हुने महोत्सवको खेलकुद संयोजक अञ्जन पाण्डेले जानकारी दिए ।हात्ती महोत्सवको सर्वाधिक आकर्षणका रूपमा हात्तीको पिकनिक रहने गर्दछ । उक्त कार्यक्रम बुधबार मध्याह्न आयोजना हुने आयोजक संस्था क्षेत्रीय होटल संघ सौराहा चितवनका अध्यक्ष दीपक भट्टराईले बताए । त्यसैगरी हात्तीहरूको सुन्दरी प्रतियोगिता पनि महोत्सवमा हुने गर्दछ । उक्त कार्यक्रम बिहीबार दिउँसो हुनेछ । बिहीबार नै इलिफेन्ट फास्ट वाकको पनि फाइनल हुने छ । १६ वर्षदेखि सौराहामा क्रिसमस र अंग्रेजी नयाँ वर्षको अवसर पारेर महोत्सव आयोजना हुँदै आएको छ ।"
हेटौंडा२ र ३ फाइनलमा,"मकवानपुर (कास) हेटौंडा उपमहानगरको२ र ३ नम्बर वडा दोस्रो संस्करणको बीपी कप फुटबल प्रतियोगिता२०७६ को उपाधिका लागि भिड्ने भएका छन् ।हेटौंडा४ स्थित लोकतान्त्रिक मैदान (हुप्रचौर) मा जारी प्रतियोगिताअन्तर्गत मंगलबार सेमिफाइनलमा हेटौंडा२ ले गढी गाउँपालिकालाई टाइब्रेकरमा ३२ तथा हेटौंडा३ ले १९ नम्बर वडालाई २० गोलअन्तरले पराजित गर्यो । टाइब्रेकरमा हेटौंडा२ बाट अनिल थापा, लक्ष्मण विडारी र गणेश राईले तथा गढीबाट सुमन भोम्जन र दीपेन्द्र लामाले गोल गरे । विजयी टोलीका गोलरक्षक सफल लामिछाने म्यान अफ दी म्याच भए ।हेटौंडा३ लाई फाइनलमा पुर्याउने क्रममा बादल थिङ एक्लैले दुई गोल गरे । उनी खेलको म्यान अफ दी म्याचसमेत घोषित भए । प्रतियोगिताको फाइनल बुधबार हुनेछ । नेपाल लोकतान्त्रिक खेलकुद संघको आयोजनामा जारी प्रतियोगिताको विजेताले नगद ५० र उपविजेताले २५ हजार रुपैयाँ प्राप्त गर्नेछन् । प्रतियोगिताको सर्वोत्कृष्ट खेलाडी तथा विधागत रूपमा उत्कृष्ट खेलाडीलाई समेत पुरस्कारको व्यवस्था गरिएको प्रतियोगिता संयोजक प्रदीप कँडेलले जानकारी दिए ।"
रौतहट सेमिफाइनलमा,"धनकुटा (कास) सहिद रिदामाहाङरामालिहाङ आठपहरिया प्रथम महिला गोल्ड कप नकआउट फुटबलमा रौतहट फुटबल क्लब आयोजक धनकुटा फुटबल क्लबलाई ८० गोलले हराई सेमिफाइनल पुगेको छ । तल्लो टुँडिखेलमा क्वाटरफाइनलमा रौतहटले दुवै हाफमा ४४ गोल गरेको थियो । रौतहटकी स्ट्राइकर दिलकुमारी राना मगरले ह्याट्रिक पूरा गरिन् । रजनी थोकरले २ गोल गरिन् भने सलोनी राना मगर, मनीषा राउत र निकिता थोकरले ११ गोल गरे । वुमन अफ दी म्याच दिलकुमारी राना मगर भइन् । आयोजक धनकुटाका तर्फबाट गोल पोस्टमा अनेक पटक प्रहार भए पनि रौतहटकी गोलकिपर सपना राईले गोल हुनबाट रोकेकी थिइन् । पहिलो सेमिफाइनल खेल बुधबार दुई विभागीय टिम नेपाल पुलिस क्लब काठमाडौं र सशस्त्र प्रहरी बलबीच हुनेछ ।"
