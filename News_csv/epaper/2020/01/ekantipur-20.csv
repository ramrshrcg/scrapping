शीर्षक,विवरण
सभामुख उम्मेदवारी : नेकपामा फेरिएको समीकरण,"विगतमा कुशलतापूर्वक संसद् चलाएको र अनुभवी व्यक्ति सभामुख हुँदा राम्रो हुने उनको तर्क थियो । नेम्बाङको क्षमताका विषयमा पूर्वमाओवादी पक्षको पनि आपत्ति थिएन । सुवासजी योग्य हुनुहुन्छ, उहाँसँग अनुभव पनि छ, यसमा कसैको विमति थिएन, स्थायी कमिटी सदस्य जनार्दन शर्माले भने, तर पार्टीभित्रको मनोविज्ञानलाई सम्बोधन गर्न सहमत भएर नेताहरूले पार्टीलाई थप मजबुत बनाउनुभएको छ ।तत्कालीन एमाले र माओवादी केन्द्रबीच चुनावी गठबन्धन भएपछि राष्ट्रपति, उपराष्ट्रपति, प्रधानमन्त्री, सभामुख, राष्ट्रिय सभा अध्यक्ष भागबन्डा गरिएको थियो । जसअनुसार तत्कालीन माओवादीबाट कृष्णबहादुर महरा सभामुख भएका थिए । यौन दुर्व्यवहारको आरोप लागेर उनले राजीनामा दिएपछि रिक्त पदमा पूर्वमाओवादी पक्षले दाबी गरेको थियो । त्यसमा पूर्वएमाले पक्षकै केही नेताहरूको पनि साथ थियो । पार्टी एकता प्रक्रियाका क्रममा भएका समझदारीलाई भत्काएर जानु हुँदैन, वरिष्ठ नेता खनालले भने, दुई पक्षको विगतको समझदारी प्रतिविम्बित हुने गरी पार्टीले गरेको निर्णयले एकतालाई सुदृढ गरेको छ । भैंसेपाटी भेलापछि ओली र दाहालको टकराव चुलिँदा प्रतिनिधिसभा बैठक सर्दै आएको थियो । संसद्लाई बन्धक बनाएको भन्दै आलोचना हुन थालेपछि नेकपाका अन्य नेताहरूले दुई अध्यक्षलाई साझा प्रस्ताव ल्याउन दबाब दिए । अध्यक्षद्वयले सहमति गरेपछि सचिवालयमा एकमत भयो, महासचिव विष्णु पौडेलले भने, यसमाथि खेल्न सकिन्छ कि भन्ने केहीलाई लागेको थियो होला, त्यो पूरा भएन ।यो बीचमा दुई अध्यक्षलाई सहमतिमा ल्याउन पार्टी एकताका बेला सक्रिय भूमिका खेलेका पूर्वएमालेका पौडेल, पूर्वमाओवादीका शर्मालगायत नेताले कसरत गरे । बालुवाटार र खुमलटारमा पूर्वएमाले र पूर्वमाओवादी पक्षका छुट्टाछुट्टै भेला पनि भए । ती भेलाको निष्कर्ष तत्काललाई विगतको मनोविज्ञान सम्बोधन गरेर जानुपर्छ भन्ने थियो । नेम्बाङलाई सभामुख बनाउँदा संसद्मार्फत सरकारमाथि आइलाग्ने अप्ठेराहरू घट्छन् भन्ने प्रधानमन्त्री ओलीको बुझाइ थियो । दाहाललाई कार्यकारी अध्यक्षको भूमिका दिएपछि सभामुख पद पूर्वएमाले पक्षले लिनुपर्छ भन्ने धारणा राख्ने नेताहरूले उनलाई आड दिएका थिए । पछिल्लो समय सरकार अमेरिकी सहयोग निकाय एमसीसीसँग भएको सम्झौता संसद्बाट अनुमोदन गराउनुपर्ने बाध्यतामा छ । महराले उक्त सम्झौता अनुमोदन प्रक्रिया अघि नबढाएर सरकारलाई अप्ठेरो पारेको ओलीले सार्वजनिक रूपमै बताएका थिए । उता पूर्वमाओवादी पक्षका नेताहरूले अध्यक्ष दाहालले कार्यकारी अध्यक्ष पाएपछि सभामुख पद छाड्न खोजेको आरोप लगाए । यसक्रममा संवैधानिक परिषद्मा पूर्वमाओवादी पक्षको उपस्थिति रहेकै बेला ओलीले एकलौटी गरेका निर्णयको फेहरिस्त पनि उतारियो । सभामुख पूर्वएमालेलाई सुम्पिँदा पूरै समर्पण गरेको सन्देश जान सक्ने आकलन पनि गरियो । पूर्वमाओवादी धारलाई चिढ्याएर अघि बढ्न दाहाललाई सम्भव भएन । त्यसैले उनले पूर्वएमाले नेताको सहयोग लिन कोसिस गरे । त्यसलाई भैंसेपाटी भेलाले सहज बनाइदियो । पूर्वमाओवादीले सभामुख नछाड्ने भएपछि तीन दिनअघि नै ओली केही लचिलो भइसकेका थिए । तर सापकोटामाथि द्वन्द्वकालीन मुद्दा रहेकाले भोलि राष्ट्रिय तथा अन्तर्राष्ट्रियस्तरमा बदनाम हुने अवस्था आउने हो कि भन्ने उनको चासो थियो । सचिवालय बैठकमा आइतबार दाहालले सापकोटाको मुद्दा सत्य निरूपण तथा मेलमिलाप आयोगले टुंग्याउने खालको रहेको स्पष्टीकरण दिएपछि उनको नाम अनुमोदन भयो ।"
सापकोटालाई सभामुख बनाइने,"दाहालले भने, ॅकार्यकर्ताको मनोविज्ञान सम्बोधन भयोबैठकपछि अध्यक्ष दाहालले नेकपाभित्र विभिन्न शक्ति खेल्न खोजे पनि सफल हुन नसकेको निचोड निकालेका छन् । बैठकलगत्तै आफ्नै निवास खुमलटारमा केही स्थायी कमिटी सदस्यसँगको छलफलमा दाहालले पार्टीभित्रको मनोविज्ञानलाई सम्बोधन गर्न आफूहरू सफल भएको निचोड सुनाएका हुन् । हामीलाई असफल बनाउन बाहिरी शक्ति जसरी खेलिरहेका थिए, त्यसलाई आजको निर्णयले चिर्न सफल भएको छ, उनको भनाइ उद्धृत गर्दै निजी सचिवालयका एक सदस्यले भने, यो निर्णयले पार्टीलाई नयाँ ढंगले अघि बढाउने कुरामा बल पुगेको छ । स्थायी कमिटी सदस्य जनार्दन शर्माले पनि पार्टीभित्रको मनोविज्ञान स्थापित गर्न नेताहरू सचेत देखिएको टिप्पणी गरे । शर्माले सभामुख चयनका सन्दर्भमा देखिएको असमझदारी अन्त्य गर्न समन्वयकारी भूमिका खेलेका थिए । दुवै अध्यक्ष आफूअनुकूल व्यक्तिलाई सभामुख बनाउनुपर्छ भन्नेमै केन्द्रित रहेर छलफल गरिरहँदा पूर्वमाओवादी र पूर्वएमाले नेताहरू विभाजितजस्तै भएका थिए । पूर्वएमालेमा अध्यक्ष ओली खेमा एकातिर थिए पनि सचिवालयकै अरू नेता पूर्वमाओवादीलाई सभामुख दिनुपर्छ भन्नेमा थिए । एकीकरणताका सभामुख पूर्वमाओवादीले पाएको र पार्टी अझै दुई भागमा छ भन्ने मनोविज्ञान भत्किनसकेकाले उनीहरूका पक्षमा माहोल थियो । ओली पक्षधर नेताहरू भने पार्टी एक भइसकेपछि पूर्वपश्चिम भनेर विभाजित हुन नहुने तर्क गरिरहेका थिए । यही पृष्ठभूमिलाई आधार मानेर दाहालले आइतबार साँझ आफूनिकटसँग भने, पार्टी सम्पूर्ण रूपमा एक हुन समय लाग्छ भन्ने मनोविज्ञानलाई सम्बोधन गर्न नेकपा सफल भएको छ, हामी सफल भएका छौं ।सचिवालय बैठक बस्नुअघि दुई अध्यक्षबीच छुट्टै छलफल गरेका थिए । दाहालले सचिवालयमा प्रस्ताव लैजानुअघि अरू सदस्यसँग पनि छुट्टाछुट्टै परामर्श गरेकाले नाम सर्वसम्मत रूपमा चयन गर्न सजिलो भएको बैठक स्रोतको बुझाइ छ । आइतबारै दाहालले नेता नेपालसँग भेटेर र अरू सदस्यसँग फोनमा कुराकानी गरेका थिए । उसो त भैंसेपाटी भेलामा सहभागी भएका सदस्य सभामुख पूर्वमाओवादीलाई दिनुपर्छ भन्नेमै थिए । सुरुमा असहमत देखिएका वामदेव गौतम पछि सभामुख उम्मेदवारको प्रस्ताव कार्यकारी अध्यक्षले गर्नुपर्ने बताउँदै आएका थिए । सापकोटा नै किन ? तत्कालीन सभामुख कृष्णबहादुर महराले राजीनामा दिएपछि पूर्वमाओवादी पक्षका धेरै नेताले सभामुखमा दाबी गरिरहेका थिए तर अध्यक्ष दाहालको पहिलो रोजाइ सापकोटा थिए । उनले सापकोटालाई आगामी सभामुखका लागि तयारी अवस्थामा बस्नसमेत भनिसकेका थिए । यसका पछाडि दुईवटा कारण छन्, दाहालनिकट स्रोत भन्छ, एक, सापकोटा अध्यक्ष कमरेडको सबैभन्दा निकट पात्र हुन्, द्वन्द्वकालीन मुद्दाकै कारण पार्टीमा योगदान गरेका नेताहरू कहिलेसम्म पछि परिरहने भन्ने उहाँको भनाइ थियो ।सापकोटालाई सभामुखमा अघि सारेर दाहाल द्वन्द्वका बेला भएका घटनालाई एउटा समझदारीमा टुंग्याउनुपर्छ भन्ने संकेत पनि दिन चाहन्थे । यही पृष्ठभूमि बनाउन उहाँले टुँडिखेलबाटै सशस्त्र युद्धमा मारिएका मध्ये पाँच हजारको जिम्मेवारी लिन तयार छु भन्नुभएको हो, स्रोतको दाबी छ, सशस्त्र संघर्षकालीन घटनाबाट अहिले शक्तिमा रहेका अधिकांश नेता अछुतो छैनन् भन्ने सन्देश उहाँले दिन चाहनुभएको हो । यिनै तयारीका कारण सभामुख चयनका बेला देखिएका संघर्ष र भएका वादविवादमा सापकोटा कतै सहभागी भएनन् । यसबीचमा भएको नेकपा स्थायी कमिटी बैठकमा समेत उनले सन्तुलित अभिव्यक्ति दिएका थिए । ०५२ मा सशस्त्र संघर्ष थालेर ०६२६३ पछि शान्तिपूर्ण राजनीतिमा आएको माओवादी पक्षबाट सभामुख हुने सापकोटा तेस्रो नेता हुन् । यसअघि ओनसरी घर्तीमगर र कृष्णबहादुर महराले संसद्को नेतृत्व लिइसकेका छन् ।शिक्षकदेखि सभामुखसम्म०१४ साल फागुन २४ गते सिन्धुपाल्चोकको कुविन्डेमा जन्मिएका सापकोटा ०३४ मा नेपाल कम्युनिस्ट पार्टीमा आबद्ध भए । १५ वर्षको शिक्षण पेसाबाट ०४८ मा राजीनामा दिएर उनी पूर्णकालीन राजनीतिमा होमिएका हुन् । ०५२ देखि माओवादीको भूमिगत राजनीति थालेका उनले विभिन्न ब्युरोको नेतृत्व गरेका थिए । ०६२ चैत १४ मा सिन्धुपाल्चोकको ठोकर्पामा भएको सभामा सेनाले हानेको गोली लागेर घाइते भएका उनी ०६४ को संविधानसभा चुनावमा सिन्धुपाल्चोक २ बाट विजयी भएका थिए । त्यसपछिका दुईवटा चुनावमा पनि सापकोटा सिन्धुपाल्चोकबाटै विजयी भएका हुन् । सापकोटा ०६८ मा पहिलोपटक सूचना तथा सञ्चारमन्त्री भए भने ०७२ को सरकारमा वन तथा भूसंरक्षणमन्त्री भएका थिए । अहिले नेकपाको स्थायी कमिटी सदस्य रहेका उनी सिन्धुपाल्चोक१ बाट प्रतिनिधिसभा सदस्य छन् । सशस्त्र संघर्षयता राजनीतिक हिसाबकिताब र दाउपेचमा अध्यक्ष दाहाललाई सघाउँदै आएका सापकोटाले अब नेकपाको स्थायी कमिटीबाट राजीनामा दिएर संसदीय अभ्यासमा तटस्थ भूमिका निभाउनुपर्नेछ । मेरो के गल्ती थियो ? ः उपभामुखसचिवालय बैठक बस्नुअघि उपसभामुख शिवमाया तुम्बाहाङ्फे प्रधानमन्त्री केपी शर्मा ओलीलाई भेट्न बालुवाटार पुगेकी थिइन् । आइतबारको भेटमा पनि उनले प्रधानमन्त्रीसँग मेरो गल्ती के थियो भनेर सोधेकी थिइन् । एकजना चारित्रिक अपराधमा जेल जाने, मलाई सजाय हुने भयो, उनको भनाइ उद्धृत गर्दै उनीनिकट स्रोतले भन्यो, मैले उपसभामुख छोड्नुपर्ने कारण के हो ? पार्टीले लिखित देओस् ।जवाफमा प्रधानमन्त्री ओलीले शक्तिसन्तुलन मिलाउनुपर्दा यस्तो निर्णय गर्नुपरेको बताएका थिए । यसअघि पनि तुम्बाहाङ्फे बारम्बार आफू सभामुखको स्वाभाविक दाबेदार रहेको बताउँदै आएकी थिइन् । उनलाई केही समयसम्म प्रधानमन्त्री ओलीको साथ पनि थियो तर सभामुख चयनको सन्दर्भलाई लिएर संसद्लाई अरू लामो समय बन्धक बनाउन नहुने निष्कर्षमा पुगेपछि ओलीले तुम्बाहाङ्फेलाई सम्झाएका थिए तर उहाँ प्रधानमन्त्रीज्यूको जवाफबाट सन्तुष्ट हुनुहुन्न, स्रोतले कान्तिपुरसँग भन्यो ।तुम्बाहाङ्फेसँग सोमबार बिहान नेकपा नेतृत्वले छलफल गर्ने र त्यसका आधारमा संसद्को कार्यतालिका बनाउने निधो भएको छ । सभामुखबारे दुई अध्यक्षबीच खिचातानी हुँदा पुस ४ देखि रोकिएको संसद् बैठक सोमबारका लागि डाकिएको छ । नेकपा नेताहरूसँगको छलफलपछि तुम्बाहाङ्फेले राजीनामा दिने तयारी छ । उनको राजीनामापछि ज्येष्ठ सदस्य महन्थ ठाकुरमार्फत सभा सञ्चालन गर्ने तयारी छ । ठाकुरलाई पनि अध्यक्षता गर्नका लागि तयारी अवस्थामा बस्न संसद् सचिवालयले खबर गरिसकेको छ । ज्येष्ठ सदस्यको अध्यक्षतामा बस्ने बैठकले सभामुख निर्वाचनको मिति तोक्नेछ ।"
भनाभनमा 'क्रिमिनल चार्ज',"(काठमाडौं)  गायिका आस्था राउत र प्रहरी जवान रमिता श्रेष्ठबीच त्रिभुवन अन्तर्राष्ट्रिय विमानस्थलमा भएको भनाभन लाई स्थानीय प्रशासनले कठोर सजाय हुन सक्ने गरी अनुसन्धान गर्न निर्देशन दिएको छ । प्रशासनले राउतमाथि मुलुकी अपराध संहिता २०७४ को दफा ११८ अनुसार कारबाही गर्न अनुमति दिएको हो । कसुर पुष्टि भए १ वर्षसम्म कैद वा १० हजार रुपैयाँ जरिवाना वा दुवै सजाय हुन सक्ने व्यवस्था उक्त दफामा छ । सुरक्षा र कानुन मामिलाका जानकारहरूले भनाभन आचरणव्यवहारसँग जोडिएको तर प्रशासनले अपराधका रूपमा डिल गरेको टिप्पणी गरेका छन् । दुई पक्षबीच मिलापत्र गराएर राउतलाई आफन्त वा आबद्ध संस्थाको जिम्मा लगाउन सकिने बाटो हुँदाहुँदै प्रशासनले प्रतिशोध साध्न अपराध आरोप लगाएको उनीहरूको भनाइ छ । राउतबाट आफूमाथि अभद्र व्यवहार भएको भन्दै जवान श्रेष्ठले शुक्रबार महानगरीय प्रहरी परिसर काठमाडौंमा उजुरी दिएकी थिइन् । दुई दिनपछि आइतबार जिल्ला प्रशासन कार्यालय काठमाडौंले राउतलाई पक्राउ गरेर अनुसन्धान अघि बढाउन प्रहरीलाई अनुमति दिएको हो । प्रशासनले पक्राउ पुर्जी जारी गरेसँगै कानुनअनुसार राउत प्रहरीको फरार सूचीमा परेकी छन् । उनले आफू सांस्कृतिक कार्यक्रममा भारतको सिक्किममा रहेको र फर्कनेबित्तिकै प्रहरीलाई घटनाबारे जानकारी दिने बताएकी छन् । राउत बुधबार पश्चिम सिक्किमको रिम्बी माघे मेलामा प्रस्तुतिका लागि गएकी हुन् । त्यहीँ जाने क्रममा बुधबार त्रिभुवन विमानस्थलको प्रस्थान कक्षमा प्रहरी जवान श्रेष्ठ र राउतबीच भनाभन भएको थियो । आफूमाथि प्रहरीबाट दुर्व्यवहार भएको भन्दै गायिका राउतले फेसबुकमार्फत आक्रोशपूर्ण अभिव्यक्ति दिएपछि विमानस्थलमा भएको भनाभनको सीसीटीभीको भिडियो फुटेज भोलिपल्ट बाहिरिएको थियो । फुटेज बाहिरिएपछि आफूले आवेशमा आएर केही शब्द बढी बोलेको भन्दै राउतले फेसबुकमार्फत माफीसमेत मागिसकेकी छन् । प्रहरी पनि सुध्रिनुपर्ने उनले माग गरेकी छन् । त्यसलगत्तै जवान श्रेष्ठ गायिका राउतमाथि कारबाही गर्न माग गर्दै महानगरीय प्रहरी आयुक्त कार्यालयमार्फत काठमाडौं प्रहरी परिसर टेकु पुगेकी हुन् ।वरिष्ठ अधिवक्ता विष्णु भट्टराईले मुलुकी फौजदारी अपराध संहिताको अभद्र व्यवहार गर्न नहुने भन्ने कानुन नै लोकतान्त्रिक मूल्यमान्यता र अभिव्यक्ति स्वतन्त्रतालाई नियन्त्रण गर्न ल्याइएको प्रतिक्रिया दिए । गायिका राउतविरुद्ध पक्राउ पुर्जी जारी गरिएको घटना पनि नियन्त्रित शासन प्रणालीको एउटा उदाहरण भएको तर्क उनले गरे । घटनाबारे दुवै पक्षलाई बोलाएर सोधपुछ गर्न सकिने विकल्प हुँदाहुँदै पक्राउ पुर्जी जारी गर्नुले राज्य नियन्त्रणमुखी भएको स्पष्ट हुने उनको भनाइ छ । सार्वजनिक स्थानमा नागरिकले शासक, राज्यका निकाय र तिनका प्रतिनिधिसँग चर्को स्वरले बोल्नै नहुने ? प्रश्न गर्नै नहुने ? किन यस्तो गरेको भनेर भन्नै नहुने ? भनिहाल्यो भने ठेगान लगाउन पक्राउ गरिहाल्ने ? जेल हालिहाल्ने ? यही हो नागरिकको अभिव्यक्ति स्वतन्त्रता ? भट्टराईले भने । उनले अभद्र व्यवहारसम्बन्धी कानुन संशोधन नभएसम्म नागरिकले संविधानले दिएको अधिकारअनुसार निर्धक्क भएर आफ्ना गतिविधि गर्नसमेत नपाउने बताए ।नेपाल प्रहरीका पूर्वअतिरिक्त महानिरीक्षक (एआईजी) राजेन्द्रसिंह भण्डारीले गायिका राउतमाथि पक्राउ पुर्जी जारी गरिहाल्नुपर्ने अवस्था नभएको बताए । आस्था राउत र प्रहरी जवानबीच भएको विवाद अपराध होइन, एटिच्युड प्रोब्लम हो, यसको समाधान त्यहीअनुसार हुनुपर्थ्यो, उनले भने, कानुन कार्यान्वयनमा सुन अनि थुनको नीति अपनाउनुपर्छ तर थुन अनि सुनको अभ्यास भइरहेको छ, यो उपयुक्त होइन । राउतलाई अपराधको मुद्दा लगाएर न्याय निरूपण गर्दा प्रहरी संगठनलाई समेत नकारात्मक असर पर्ने उनको भनाइ छ । प्रहरी र स्थानीय प्रशासनले दुवै पक्षलाई बोलाएर न्याय निरूपण गर्नुको सट्टा पक्राउ पुर्जी जारी गरेर कठोर नीति अपनाउनुमा प्रतिशोध पनि देखिएको उनले बताए । बेलायतमा सार्वजनिक हितविपरीत वा अभद्र व्यवहारसम्बन्धी केसमा दुवै पक्षबीच समन्यायका लागि समन्वयात्मक ढंगले न्याय निरूपण हुने गरेको उनले सुनाए । फिल्डमा खटिने हरेक सुरक्षाकर्मीको तनाव व्यवस्थापनका लागि संगठनले विशेष कदम चाल्नुपर्ने पूर्वएआईजी भण्डारीको सुझाव छ । काठमाडौंका सहायक प्रमुख जिल्ला अधिकारी जीवन आचार्यले कानुनले दिएको अधिकारअनुसार नै गायिका राउतमाथि अनुसन्धान गर्न प्रहरीलाई अनुमति दिइएको बताए । अभद्र व्यवहार भयो भनेर कसैमाथि आरोप लगाउँदै निवेदन पर्छ भने त्यसको निरूपण हुनुपर्छ, निरूपणकै लागि अनुसन्धान गर्न प्रहरीलाई अनुमति दिइएको हो, उनले भने, बाँकी कुरा अनुसन्धानबाट खुलेअनुसार नै होला । पूर्वएआईजी भण्डारी भने कुन केसमा क्रिमिनल चार्ज लगाउने र कुनमा आपसी समन्वयमा समाधान गर्ने भन्ने कुरामा प्रशासनका अधिकारीले विवेक पुर्याउनुपर्ने बताउँछन् । यस्ता विषयमा सर्वसाधारणलाई अपराधको चार्ज लगाउँदै जाने हो भने सरकार वा प्रहरीस्थानीय प्रशासनप्रति नै आम नागरिकमा वितृष्ण पैदा हुन्छ, उनले भने, यसप्रति सरकारी पक्ष नै बढी सहनशील बन्नुपर्छ । काठमाडौं प्रहरी प्रवक्ता डीएसपी होबीन्द्र बोगटीले उजुरी परेपछि त्यसको निरूपण गर्नकै लागि प्रशासनबाट अनुमति लिइएको बताए । दुवै पक्षलाई सँगै राखेर छलफलबाट विवाद निरूपण गर्न सकिने विकल्प पनि कायम रहेको उनले बताए । डीएसपी बोगटीका अनुसार राउत सम्पर्कमा आएकी छैनन् । गायिका राउतले आफू नभागेको र कानुनी प्रक्रियामा जान तयार रहेको कान्तिपुरलाई बताइन् । मैले सिक्किममा माघ १२ गतेसम्मका कार्यक्रमको पेस्की लिइसकेकी छु, उनले भनिन्, प्रहरीलाई अनुसन्धानमा सघाउँछु । आवश्यक पर्दा बीचैमा कार्यक्रम छाडेर पनि आउन सक्छु । उनले नियतवश प्रहरीलाई गाली नगरेको उल्लेख गर्दै भनिन्, मैले फेसबुकमा माफी मागिसकेकी पनि छु ।"
निगमबाट बाहिरिए खरेल,"(काठमाडौं)  प्रधानमन्त्री केपी ओलीको रोजाइमा नियुक्त नेपाल वायुसेवा निगमका कार्यकारी अध्यक्ष मदन खरेलले कार्यकाल पूरा नहुँदै आइतबार पदबाट राजीनामा दिएका छन् । उनले राजीनामा दिएको संस्कृति, पर्यटन तथा नागरिक उड्डयनमन्त्री योगेश भट्टराईले पुष्टि गरे । निगमको सञ्चालक समितिमा पर्यटन सचिव अध्यक्ष रहने व्यवस्था संशोधन गर्दै प्रधानमन्त्री ओलीले आफ्नै जिल्लावासी खरेललाई ०७५ भदौ अन्तिम साता चार वर्षका लागि नियुक्त गरेका थिए । दुइटा वाइडबडी विमान खरिद गरेका तत्कालीन महाप्रबन्धक सुगतरत्न कंसाकारको आठ महिना कार्यकाल बाँकी छँदै प्रधानमन्त्रीले भूमिका कटौती गरेर खरेललाई पहिले सञ्चालक समितिको सदस्यमा ल्याएका थिए । त्यसको तीन दिनपछि तत्कालीन पर्यटन सचिव कृष्ण देवकोटालाई अध्यक्ष पदबाट राजीनामा बुझाउन लगाउँदै खरेललाई कार्यकारी अध्यक्ष नियुक्त गरेका थिए । सिंहदरबारमै पुगेर १६ महिनाको कार्यकालको बिट मार्दै निगमबाट बाहिरिएपछि खरेल दिनभर फोन अफ गरेर सम्पर्कबाहिर रहे । खरेलको पारिवारिक स्रोतका अनुसार उनी आइतबार राति नै अस्ट्रेलियातर्फ उडेका छन् । खरेल निगम प्रमुखको भूमिकामा दोस्रोपटक आएका थिए । यसअघि उनी खुला प्रतिस्पर्धाबाट ०६९ मंसिरमा चार वर्षका लागि नियुक्त भएका थिए । त्यसबेला निगमले दुइटा एयरबसको न्यारोबडी जहाज खरिद गरेको थियो ।न्यारोबडी जहाजले पहिलो दिल्ली उडान गर्न नसकेपछि तत्कालीन मुख्यसचिव लीलामणि पौडेलको संयोजकत्वमा सरकारले छानबिन कमिटी गठन गरेको थियो । त्यसै निर्णयप्रति असन्तुष्टि जनाउँदै खरेलले २१ महिनामै राजीनामा दिएका थिए । त्यसपछि उनको स्थानमा सरकारले ०७२ जेठमा महाप्रबन्धकमा कंसाकारलाई चार वर्षका लागि नियुक्त गरेको थियो ।कंसाकारको नेतृत्वमा निगमले वाइडबडी विमान खरिद गरेपछि खरेल पुनः प्रधानमन्त्रीमार्फत निगममा आउन चाहे । उनी आउँदा पर्यटनमन्त्री रवीन्द्र अधिकारी थिए । खरेललाई सरकारले कार्यकारी अध्यक्षमा नियुक्त गर्ने बैठकमा तत्कालीनमन्त्री अधिकारी उपस्थित थिएनन् । अधिकारीको निधनपछि पर्यटन मन्त्रालय सम्हाल्न आइपुगेका योगेश भट्टराई खरेलप्रति सन्तुष्ट थिएनन् । मन्त्री निकट स्रोतका अनुसार उनले खरेललाई थुप्रै पटक राजीनामा दिई सहजीकरण गर्न दबाब दिँदै आएका थिए । खरेल र मन्त्रीबीच सुरुदेखि नै राम्रो सम्बन्ध थिएन, मन्त्रालय स्रोतले भन्यो ।निगमको सञ्चालक समितिका सदस्य अच्युत पहाडीले कार्यकारी अध्यक्ष खरेल पछिल्ला दिन संस्थाको हितभन्दा व्यक्तिगत स्वार्थमा बढी लागिपरेको दाबी गरे । खरेल खरिदमा कमिसनलगायत आर्थिक लाभ उठाउन चाहन्थे तर बोर्डका अन्य सदस्यले नीति बनाएर रोक्यौं । उनी लामो बिदामा जान चाहिरहेका थिए । बिदा पनि स्वीकृत गरेनौं, निगमबाटै अवकाशप्राप्त सञ्चालक समिति सदस्य पहाडीले दाबी गरे, पछिल्लोपटक निगमका दुईजना निर्देशकलाई मात्रै च्याप्न थालेपछि हामीले स्पष्टीकरण पनि सोधेका थियौं । पहाडीले खरेल भगौडा भएको आरोप लगाए । पहिले पनि भागेर गएका थिए, प्रधानमन्त्रीले व्यापारीहरूको स्वार्थ पूरा गर्न नियम मिचेर ल्याए, यसपटक पनि कसैलाई जानकारी नगराई सुटुक्क राजीनामा दिएर भागे, उनले भने ।"
कुसुन्डा भाषामै बर्बराउँछिन् उनी,"(दाङ)  कुसुन्डा भाषाकी एक मात्र ज्ञाता ज्ञानीमैया कुसुन्डा थलिएकी छन् । अस्पतालको शय्या होस् या घरको ओछ्यान, जता पनि उनी कुसुन्डा भाषामै बर्बराउँछिन् । सधैं भाषा संरक्षणमा चिन्तनशील ८२ वर्षीया उनी ओछ्यान पर्दा पनि भाषाकै चिन्तामा छिन् । उनी पुस अन्तिम सातादेखि बिरामी परेकी हुन् । हिँडडुल गरिरहेकी थिइन् । काम छाडेकी थिइनन् । दुई साताअघि रिँगटा लागेर एक्कासि लडिन् । हतारमा लमहीस्थित फ्लोरेन्स अस्पतालमा लगियो । थप उपचारका लागि दोस्रो दिन कोहलपुर मेडिकल कलेज पुर्याइयो । सुधार नभएपछि शुक्रबार लमही नगरपालिका६, कुलमोहरस्थित घरमा ल्याइएको छ । उनलाई दम र रक्तचापको समस्या बढेको उपचारमा संलग्न डा पुष्प भुसालले बताए ।बुहारी आशा पुनमगर स्याहारमा खटिरहेकी छन् । लमही हुँदै कोहलपुर पुर्याउँदा पनि सन्चो नभएपछि आशा आत्तिएकी छन् । डाक्टरले ब्लडप्रेसर धेरै नै बढ्यो भनेका छन् । फोक्सोमा दाग छ भनेका छन्, उनले भनिन्, सन्चो हुने नहुने केही भनेका छैनन् । ज्ञानीमैया अस्पताल हुँदा कुसुन्डा भाषामै बोलिरहेको उनले बताइन् । कुसुन्डा भाषामा के के बोलिरहनुहुन्छ । हामी केही बुझ्दैनौं, उनले भनिन्, उहाँलाई त्यही भाषाकै चिन्ता छ । उनीसँग कुसुन्डा भाषामै कुरा गर्न सक्ने काकाकी छोरी कमला कुसुन्डा शनिबार भेट्न घरमै पुगिन् । ज्ञानीमैयाको कुरा उनले मात्र बुझिन् र कुसुन्डा भाषामै केही समय कुरा गरिन् । ज्ञानीमैयाले आफ्नो अवस्था ठीक नभएको र भाषा कसरी बचाउने भनेर चिन्ता व्यक्त गरेको उनले बताइन् । उनी चक्कर लागेर उठ्न सक्दिनन् । धेरैबेर बोल्न सक्दिनन् । बोल्दाबोल्दै बेसुर हुन्छिन् । ज्ञानीमैयालाई भेट्न रोल्पाको रुन्टीगढीस्थित जबाङ गाउँमा रहेकी कान्छी छोरी लीला घर्ती भेट्न आएकी छन् । भारतमा बस्ने जेठी छोरी रजनी घर्ती पनि आमालाई छाडेर जान सकिरहेकी छैनन् । स्वास्थ्य राम्रो हुँदा, बोल्न सक्दा वरिपरि झुम्मिनेहरू अहिले थला पर्दा नजिक नआएको देख्दा बुहारी आशाको मन साह्रै कुँडिएको छ । उहाँ बोल्दा कति मानिस आएर कुसुन्डा भाषाका बारेमा सिके, सुने, लेखे तर अहिले उहाँको स्वर बस्दा कसैलाई केही चासो छैन, उनले भनिन्, मैले धेरैलाई खबर गरेँ तर कसैले पनि उपचारमा चासो दिएनन् ।ज्ञानीमैयाका एक मात्र छोरा प्रेमबहादुरको ६ वर्षअघि करेन्ट लागेर मृत्यु भएको हो । त्यसयता उनको हेरचाह बुहारीले गर्दै आएकी छन् । दुई छोरीको विवाह भइसकेकाले सधैं साथमा हुँदैनन् । नातिहरूको पनि विवाह भइसक्यो । पनातिसम्म देख्न पाएकी छन् । बिरामी हुनुअघिसम्म उनी पनाति खेलाएर बस्थिन् । बच्चासँगै भुल्थिन् । अहिले केही गर्न सक्दिनन् । उनको उपचारमा सरकारले ध्यान दिनुपर्ने कान्छी छोरी लीलाले बताइन् । उहाँ देशकै सम्पत्ति हो । अब उहाँपछि कुसुन्डा भाषा कसले बोल्छ हामी कसैलाई थाहा छैन, उनले भनिन्, उहाँलाई बचाउन सरकार नै लाग्नुपर्छ । उहाँ रहे भाषा पनि जीवित रहन्छ ।उनको बाल्यकाल जंगलमा बित्यो । कुसुन्डा जाति फिरन्ते अवस्थामा थिए । बास बस्न जंगलमा ओढार खोज्दै हिँड्नुपर्थ्यो । गाउँमा पसेर भिक्षा माग्ने अनि फेरि जंगल फर्किएर खाने गरिन्थ्यो । समाजमा बस्ने, आफ्नै घर बनाउने, सम्पत्ति जोड्ने कुरामा कुनै चासो हुँदैनथ्यो । आफ्नै भाषा र परम्परा थियो । यसरी फिरन्ते जीवन सधैं चल्न सकेन । यो जातिको जंगली जीवनको समाप्तिसँगै भाषा संस्कृति पनि संकटमा पर्यो । भाषा बोल्ने कोही भएनन् । त्यसपछि बचेकी ज्ञानीमैया एक्लै भाषा बचाउने अभियानको नेतृत्वकर्ता भइन् । अहिलेसम्म उनीबाहेक कसैलाई पनि कुसुन्डा भाषाका बारेमा जानकारी छैन । उनकी बहिनी नाता पर्ने ४२ वर्षीया कमला कुसुन्डा मात्रै उनीसँग कुरा गर्न र बुझ्न सक्छिन् । भाषाको सम्पूर्ण ज्ञान भने ज्ञानीमैयालाई मात्रै छ । उनीबाट सुनेर धेरैले कुसुन्डा भाषाबारे अध्ययन गरेका छन् । पुस्तक लेखेका छन् । उनी आफैंमा एक्लो इतिहास हुन् । जंगलमा हिँड्दा कुसुन्डालाई सबैले वनका राजा मान्थे । सिकार खेल्ने, गिट्ठाभ्याकुर खाने उनीहरूको जीवनशैली थियो । कति जंगलमै लडेर मरे, कति बिरामी भएर मरे । बिस्तारै संख्या घट्दै गयो । अनि, फिरन्ते कुसुन्डा जाति जीवन बचाउन गाउँ पस्यो । त्यही गाउँ पस्ने समूहकी एक मात्र जीवित थिइन्, ज्ञानीमैया । उनकी आमा गोकुली पुनले रोल्पाको जुर मसिनाबाट भागेर जंगलमा बस्ने कुसुन्डा बलबहादुर सेन ठकुरीसँग विवाह गरेकी थिइन् । कुसुन्डासँग भागेको भनेपछि उनलाई घरपरिवारले स्विकार्न सकेनन् ।भागी विवाह भएको १९ वर्षपछि मात्र गोकुली माइती फर्किएकी थिइन् । दाङको हर्नोकस्थित जंगलमा श्रीमान्को मृत्यु भएपछि गोकुली दुई छोरा र तीन छोरीलाई लिएर माइती फर्किएकी हुन् । विभिन्न समयमा अन्य सबैको मृत्यु भयो । एक्ली कुसुन्डाका रूपमा बचिन् माइली छोरी ज्ञानीमैया । उनले बाआमाको साथमा जंगली जीवन बिताउँदा कुसुन्डा भाषा बोलिन् । त्यही बाल्यकालमा सिकेको भाषा उनले अहिलेसम्म बचाएकी छन् । उनको सहयोग लिएर लमहीमा भाषा आयोगले कुसुन्डा भाषाको औपचारिक कक्षा नै चलायो । पहिलो चरणको कक्षा पूरा भएर दोस्रो चरणको सुरु गर्नुअघि उनी बिरामी परिन् । उनले धेरैलाई झर्को नमानेर कुसुन्डा भाषा सिकाइन् । कुसुन्डा भाषाका विषयमा अध्ययन गर्नेहरू उनको घरमा महिनौंसम्म बसेर काम गरेका छन् । उनले पूरै समय दिएर सिकाएकी छन् । कुसुन्डा लोपोन्मुख जातिमा पर्छ । जंगलमा घुम्ने, बस्ने वातावरण नभएपछि र अग्रजहरूको मृत्यु भएपछि पछिल्लो पिंढी त्यत्तिकै लोप हुँदै गएको हो । कुसुन्डा विकास समाजका अध्यक्ष धनबहादुर कुसुन्डाका अनुसार दाङमा ९८ र देशभर २ सय ७३ जना कुसुन्डा छन् ।"
आज रातिदेखि मौन अवधि,"काठमाडौं (कास) राष्ट्रिय सभाका १८ सदस्यका लागि बिहीबार हुने निर्वाचनका लागि सोमबार राति १२ बजे मौन अवधि सुरु हुँदै छ । निर्वाचन आचारसंहिता बमोजिम ४८ घण्टा अगाडि मौन अवधि सुरु हुने आयोगले जनाएको छ । आयोगले निर्वाचनलाई स्वच्छ, स्वतन्त्र, निष्पक्ष बनाउन मौन अवधि र निर्वाचन आचारसंहिताको पूर्ण पालना गर्नगराउन केन्द्र तथा प्रदेश सरकार, स्थानीय तहलगायत सरोकारवालाको ध्यानाकर्षण गराएको छ । राष्ट्रिय सभा सदस्यको चुनावका लागि सातै प्रदेशका उच्च अदालत रहेका जिल्ला मोरङ, धनुषा, ललितपुर, कास्की, दाङ, सुर्खेत र डोटीमा मतदान केन्द्र राखिएको छ । मौन अवधिमा निर्वाचन प्रचारप्रसार गर्नगराउन नपाइने, निर्वाचन, मतदाता र मतदान कार्यलाई प्रभाव पार्ने गरी छलफल, अन्तर्क्रिया, पत्रकार भेटघाट वा यस्तै प्रकृतिका कुनै पनि कार्य गर्नगराउन पाइने छैन ।"
प्रदेश १ मा थपिए ४ राज्यमन्त्री,"मोरङ (कास) चार राज्यमन्त्री थप्दैप्रदेश १ सरकार गठन भएको दुई वर्षपछि आइतबार मुख्यमन्त्री शेरधन राईले प्रदेश मन्त्रिपरिषद् विस्तार गरेका छन् । भूमि व्यवस्था, कृषि तथा सहकारी मन्त्रालयमा रामबहादुर मगर, भौतिक पूर्वाधार विकास मन्त्रालयमा अम्बिरबाबु गुरुङ, सामाजिक विकास मन्त्रालयमा जसमाया गजमेर र उद्योग, पर्यटन, वन तथा वातावरण मन्त्रालयमा विजयकुमार विश्वासलाई नियुक्त गरिएको हो । मगर इलाम, गुरुङ ओखलढुंगा, गजमेर झापा र विश्वास मोरङका हुन् । विश्वास पूर्वमाओवादीका हुन् भने अन्य तीन जना पूर्वएमालेबाट परेका छन् । संविधानले राज्यका हरेक निकायमा महिलाको प्रतिनिधित्व ३३ प्रतिशत हुनुपर्ने भनेकामा प्रदेश सरकारले एक जना महिलालाई मात्रै राज्यमन्त्रीमा नियुक्त गरेपछि अन्य महिला प्रदेशसभा सदस्यले असन्तुष्टि जनाएका हुन् ।"
कार्बन बिक्रीबारे वार्ता टोली,"काठमाडौं (कास) रूखले सोसेर राखेको कार्बन बेच्ने प्रक्रियाबारे विश्व बैंकसँग वार्ता गर्न सरकारले टोली गठन गरेको छ । मन्त्रिपरिषद्ले वन तथा वातावरण मन्त्रालयका वैदेशिक सहयोग समन्वय महाशाखा प्रमुख एवं प्रवक्ता सहसचिव सिन्धुप्रसाद ढुंगानाको संयोजकत्वमा ५ सदस्यीय टोली बनाएको हो । टोलीमा अर्थ र कानुन मन्त्रालय तथा महालेखा नियन्त्रकको कार्यालयका प्रतिनिधि सदस्य छन् भने वन तथा वातावरण मन्त्रालयअन्तर्गतको रेड कार्यान्वयन केन्द्र का प्रमुख सहसचिव बुद्धिसागर पौडेल सदस्य सचिव छन् । केन्द्रले १० वर्ष लगाएर तराईका १३ जिल्लामा रूखले सोसेर राखेको कार्बन बिक्री प्रक्रिया अन्तिम चरणमा पुर्याएपछि मूल्यलगायतबारे टुंगो लगाउन वार्ता टोली बनाइएको हो । कति मूल्यमा बेच्ने र कहिलेदेखि रकम पाउने विषय वार्ताबाट टुंगो लगाउँछौं, ढुंगानाले भने । नेपालले एक टन कार्बनको १५ अमेरिकी डलर दाबी गर्दै आए पनि विश्व बैंकले अरू मुलुकसँग ५ अमेरिकी डलरमा खरिद सम्झौता गरिसकेकाले त्यही मूल्य हुनुपर्ने तर्क गर्दै आएको छ ।"
विधेयक सच्याउन देशभर प्रदर्शन,"काठमाडौं (कास) प्रमुख प्रतिपक्षी कांग्रेसले सूचना प्रविधि तथा नेपाल विशेष सेवा गठन र सञ्चालनसम्बन्धी विधेयक सच्याउन सरकारलाई दबाब दिँदै आइतबार देशभर प्रदर्शन गरेको छ । स्थानीय जिल्ला प्रशासनमार्फत सरकारलाई विरोधपत्रसमेत बुझाएको छ । पुस १७ गतेको केन्द्रीय कार्यसमितिको निर्णयबमोजिम कांग्रेसले देशव्यापी रूपमा विधेयक संशोधनको मुद्दा उठाएको हो । कांग्रेस बैठकले पुस २८ गते नै देशभर विरोधपत्र बुझाउने निर्णय लिएको थियो । त्यतिबेला पार्टीको आन्तरिक विवाद बढेको र संस्थापन इतरपक्षीय जिल्ला सभापतिको राजधानीमा भेला भएकाले रोकिएको थियो । शुक्रबारको संसदीय दल बैठकको निर्णयअनुसार आइतबार देशव्यापी रूपमा विरोधपत्र बुझाइएको पार्टीका मुख्य सचिव कृष्ण पौडेलले बताए । उनका अनुसार तराईका सिरहा र पर्साबाहेकका ७५ जिल्लामा विरोधपत्र बुझाइएको छ । छुटेका जिल्लामा सोमबार विरोधपत्र बुझाउने तयारी छ । विरोधपत्र बुझाउन पार्टीका केन्द्रीय नेताहरू आआफ्नो गृह जिल्ला पुगेका थिए । कांग्रेसले सूचना प्रविधि र विशेष सेवा गठनसम्बन्धी विधेयकले नागरिकको फोन ट्यापसमेत गर्न सक्ने, सामाजिक सञ्जालमा कसैलाई व्यंग्य गरेबापत ५ वर्ष जेल र १५ लाख जरिवाना तिर्नुपर्नेजस्ता प्रावधानले संवैधानिक अधिकार हनन हुने र नागरिकको स्वतन्त्रतालाई समेत समाप्त पार्ने जनाएको छ । सोमबार सुरु हुने प्रतिनिधिसभामा पनि कांग्रेसले यी विधेयकका विरुद्ध सशक्त आवाज उठाउने तयारी गरेको छ ।यस्तै दाङमा कांग्रेस सभापति शेरबहादुर देउवाले मिलेनियम च्यालेन्ज कर्पोरेसन (एमसीसी) सँग भएको सम्झौता नेपालको आर्थिक विकासका लागि महत्त्वपूर्ण रहेकाले आफ्नो पार्टीको पूर्ण समर्थन रहेको बताएका छन् । प्रेस युनियनले आइतबार तुलसीपुरमा गरेको पत्रकार सम्मेलनमा उनले एमसीसी सम्झौतामा नेपालको विकासबाहेक अन्य कुनै षड्यन्त्र नरहेको बताए । एमसीसी परियोजना लागू भए नेपालले भारतलाई विद्युत् बिक्री गर्न सक्छ, उनले भने, नेपालको विद्युत् र सडकको विकासमा आएको सहयोग फिर्ता गर्न हुँदैन ।"
बेपत्ताको उद्धारमा कठिनाइ,"(पोखरा)  अन्नपूर्ण पदमार्गको हिमपहिरोमा हराइरहेका चार कोरियाली र तीन नेपालीको खोजीमा निरन्तरको हिमपातले अवरोध पुर्याएको छ । शुक्रबारदेखि बेपत्ता उनीहरूको खोजीमा ट्रेकिङ एजेन्सिज एसोसिएसन नेपाल (टान) का प्रतिनिधि, पर्यटक प्रहरी, होटल व्यवसायी र स्थानीय सम्मिलित ८ सदस्यीय उद्धार टोली घटनास्थल पुगे पनि उद्धारमा खट्न सकेन । पदमार्गमा रहेको हिंकु केभ र देउरालीबीचको खोल्सामा शुक्रबार बिहान साढे १० बजेतिर हिमपहिरो खसेको थियो । समुद्री सतहबाट ३ हजार २ सय मिटर उचाइमा रहेको घटनास्थल पुग्न पोखराबाट दुई दिन लाग्छ । पोखराबाट घान्द्रुकको मत्क्युसम्म गाडीमा गएपछि पैदल जानुपर्छ । मत्क्युबाट झिनुडाँडा, छोम्रोङ, सिनुवा, बम्बु, दोभान, हिमालय हुँदै देउरालीसम्म पुग्न डेढ दिन हिँड्नुपर्छ । देउरालीबाट माछापुच्छ्रे आधार शिविर (एमबीसी) हुँदै अन्नपूर्ण आधार शिविर (एबीसी) पुग्न आधा दिन लाग्छ । दोभानदेखि देउरालीमाथिको बगरसम्म हिमपहिरोको जोखिमपूर्ण क्षेत्र मानिन्छ । बर्खामा समेत यी ठाउँमा पहिरो खस्ने डर हुन्छ ।हिमालय कटेर डेढ घण्टा उकाले चढेपछि हिंकु केभ आइपुग्छ । ठूलो ढुंगामुनि ओढार रहेको उक्त ठाउँबाट खोल्सा कटेर देउराली पुग्नुपर्छ । शुक्रबार नै उद्धार सामग्रीसहित टोली त्यसतर्फ लागेको थियो । शनिबार पनि बाक्लो हिमपात भएपछि टोली दोभानमै रोकियो । आइतबार विजय केसी नेतृत्वको टोली घटनास्थल पुगे पनि बाक्लो हिमपातका कारण खोजी कार्यमा जुट्न सकेन । टान पोखराका अध्यक्ष हरि भुजेलले हिमपहिरो आएको स्थानमा बाक्लो हिउँ जमेकाले उद्धार कठिनाइ भएको बताए । उनका अनुसार हिउँचुली हिमालको फेदीबाट हिउँको ठूलो ढिस्को हिंकु केभ र देउरालीको बीचमा खस्यो । खोल्साको अलिमाथि पहाडमा ठोक्किएर ढिस्को दुईतिर बाँडियो । देउरालीपट्टि धेरै पहिरो गएतिर ४ कोरियाली र नेपाली पथप्रदर्शक सहयोगी मीनबहादुर लामा र छिरिङ भोटे परे । हिंकु केभतिर झरेको सानो पहिरोले नेपाली पथप्रदर्शक सरोज परियारलाई बेपत्ता बनाएको छ । सानो पहिरोतिर हिउँ पग्लिन १०१२ दिन लाग्ला, भुजेलले भने, अरू ६ जना बेपत्ता भएकोतिर हिउँ पग्लिन ३०३५ दिन लाग्न सक्छ । हिउँ नपग्लिकन उद्धारमा खट्न सम्भव नभएकाले टोलीलाई फिर्ता बोलाएको उनले बताए । चितवन घर भएका सरोजको खोजीमा उनका दुई दाइ र भेना घटनास्थल पुगेका थिए । आइतबार भने एबीसी, एमबीसी र देउरालीमा आश्रय लिएर बसेका १ सय ३० पदयात्री, पथप्रदर्शक र भरियाको हेलिकप्टरबाट उद्धार गरिएको छ । बाक्लो हिमपातले बाटो अवरुद्ध भएपछि उनीहरू त्यहाँ रहेका होटलमा आश्रय लिएर बसेका थिए । हिमपहिरोमा परी घाइते भएकी चिनियाँ पर्यटक झाङ यिङ र नेपाली पथप्रदर्शक सहयोगी जगदीश खत्रीलाई शनिबार उद्धार गरी पोखराको फेवा सिटी अस्पताल ल्याइएको थियो । जगदीशलाई हिमपहिरोले बगाउँदै मोदी खोलामा पुर्याएको थियो । उनी पौडिएर जोगिएका थिए । खराब मौसमका कारण आइतबार पनि घटनास्थलतर्फ हेलिकप्टर पुग्न सकेन । टानका उद्धार संयोजक दीपक अधिकारी हिमपहिरोमा हराउनेको संख्या बढी हुन सक्ने बताउँछन् । पदयात्री सूचना व्यवस्थापन प्रणाली (टिम्स) काटेर पदयात्रामा गएका पर्यटकको मात्रै तथ्यांक आएको उनले सुनाए । टिम्स नकाट्ने, गाइड, भरियाबिना एक्लाएक्लै ट्रेकिङ जाने पर्यटक धेरै हुन सक्छन्, उनले भने, पर्यटन बोर्डले यसतर्फ चासो दिएर खोज्नुपर्छ । उनले मौसममा आउन सक्ने खराबीबारे पथप्रदर्शकलाई सचेत बनाएको दाबी गरे । हामीले सूचना दिएपछि उनीहरू देउरालीबाट एबीसीतिर नगई फर्किंदै थिए, उनले भने, फर्कने क्रममै हिमपहिरो खस्यो । कोरियाली टेलिकम, उम होङ गिल ह्युमन फाउन्डेसन र नेपाल पर्वतारोहण संघले ३६ सय मिटर उचाइमा रहेको माछापुच्छ्रे आधार शिविरमा उद्धार केन्द्र खोलेको थियो । हराएका पर्यटक खोज्ने ड्रोनसहितका सामग्री उद्धार केन्द्रमा राखिएका छन् । उक्त क्षेत्रमा रहेका होटल सञ्चालक र कामदारलाई उद्धार केन्द्रमा रहेका सामग्री उपयोग गर्न १५ दिनको तालिमसमेत दिइएको थियो । उद्धार केन्द्रका प्रतिनिधि उत्तम गुरुङले उद्धार केन्द्रको साँचो होटल सञ्चालकलाई दिएको बताए । साँचो दियौं तर बाक्लो हिमपात हुन थालेपछि होटल सञ्चालक र कामदार पनि पोखरा झरे, उनले भने, प्रतिकूल मौसममा जनशक्ति नहुँदा ती सामग्री प्रयोगमा आएनन् । सोमबार कोरियाली प्राविधिकसहितको टोली उद्धार केन्द्र पुग्ने उनले बताए । हराएका कोरियाली स्वयंसेवी शिक्षकहराएका चार कोरियाली पर्यटक दक्षिण कोरियाको दक्षिण छुङछियोङ प्रदेशका हुन् । ३० वर्षकी किम सुक जा र ५० वर्षकी चोई ह्यो वन तथा ५०५० वर्षका जियोङ पिल बोङ र ली मिन सु हिमपहिरोमा परी बेपत्ता भएका हुन् । १० विद्यालयका ११ कोरियाली शिक्षक जनवरी १५ मा एबीसी पदयात्रामा निस्किएका थिए । दुईजना बिरामी भएपछि बीच बाटोमै बसे । हिमपात सुरु हुँदाहुँदै शुक्रबार ९ जना कोरियाली हिमालयबाट नेपाली सहयोगीसहित एबीसीतर्फ लागेका थिए । देउराली पुगेपछि अगाडि बढ्न नसक्ने स्थिति आएकाले उनीहरू त्यहाँबाट फर्किंदै थिए । फर्किने क्रममा हिमपहिरो खसेको हो । उनीहरूको समूहमा रहेका ५ कोरियाली र अन्य नेपाली सहयोगी भने अघिअघि भएकाले बचेका थिए । आफ्ना नागरिक हराएपछि कोरियाली सरकारले चासो देखाएको छ । कोरियाली परराष्ट्र मन्त्रालयका २, प्रादेशिक शिक्षा कार्यालयका २ अधिकारी, ३ पर्यटन एजेन्सी र हराएकाहरूका ६ आफन्त नेपाल आइसकेका छन् । आफन्तको टोली आइतबार नै घटनास्थलतर्फ प्रस्थान गरेको छ । दक्षिण छुङछियोङ प्रदेश शिक्षा कार्यालयले वैदेशिक स्वयंसेवा कार्यक्रमअन्तर्गत ३ समूहमा ३९ शिक्षकलाई जनवरीमा नेपाल पठाएको थियो । यो कार्यक्रम सन् २०१२ देखि लागू छ । पहिलो समूह आइतबार कोरिया फर्किसकेको छ । अर्को समूह मंगलबार कोरिया पुग्नेछ । हराएकाहरू तेस्रो समूहका हुन् । कोरियाली राष्ट्रपति मुन जाइइनले आइतबार ट्वीट गर्दै सम्पर्कविहीन भएका मानिस र उनीहरूका परिवारले लुनार नयाँ वर्षको बिदा अघि जीवन र मरणको दोसाँधमा बसेर गरिरहेको संघर्ष सम्झेर आफू दुःखी भएको बताएका छन् । हामी नेपाल सरकारसँगको सहकार्यमा खोजी र उद्धारमा यथाशक्य काम गर्नेछौं, उनले भनेका छन् । मनाङमा सम्पर्कविहीन भनिएका चार चिनियाँ पर्यटक भने सम्पर्कमा आएको प्रहरीले जनाएको छ ।यस्तै नुवाकोट संवाददाताका अनुसार गोसाइँकुण्ड पदयात्रामा हिँडेका दुई जना झरीसँगैको बाक्लो हिमपातका कारण दुई दिनदेखि सम्पर्कविहीन छन् । काठमाडौंको गोकर्णेश्वर७ का १९ वर्षीय जापान तामाङ र उनका एक साथी सम्पर्कविहीन भएका हुन् । उनीहरू नुवाकोटको दुप्चेश्वर१ फेदीबाट सम्पर्कविहीन भएको रसुवाका प्रमुख जिल्ला अधिकारी अर्जुन भण्डारीले बताए । तामाङ दिदी सुस्मितासँग शुक्रबारसम्म सम्पर्कमा रहेको र दुई रात हिउँ परेका कारण फेदीमा बसेको बाहेक थप थाहा भएको छैन, प्रजिअ भण्डारीले भने । खोजीका लागि शनिबार एभरेस्ट र आइतबार सिम्रिक एयरको हेलिकप्टर परिचालन गरे पनि पत्ता लागेको छैन । गत सोमबार मेलम्ची हिँडेका उनीहरू नुवाकोट र सिन्धुपाल्चोक सीमा मागिनगोठबाट गोसाइँकुण्डतर्फ लागेका उनीहरू हिउँ परेका कारण फेदीमा बसेका थिए । फेदीमा ४ फिट हिउँ जमेको छ । तापक्रम माइनस २१ डिग्री छ ।"
द्वन्द्वपीडितलाई पाँच करोड,"मकवानपुर (कास) वागमती प्रदेश सरकारले द्वन्द्वपीडितलाई पाँच करोड रुपैयाँ सहायता रकम वितरण गर्ने भएको छ । द्वन्द्व प्रभावित व्यक्ति तथा परिवारलाई स्वास्थ्य उपचार, सीप विकास र स्वरोजगारमूलक व्यवसायका लागि प्रदेशले सहायता रकम प्रदान गर्न प्रदेश सरकारले चालु आर्थिक वर्षमा ५ करोड रुपैयाँ विनियोजन गरेको हो । प्रदेशको आन्तरिक मामिला तथा कानुन मन्त्रालयले द्वन्द्व प्रभावितलाई सहायता रकम माग गर्न निवेदन पेस गर्न आह्वानसमेत गरिसकेको छ । फागुन मसान्तसम्मको समयसीमा निर्धारण गरी सम्बन्धित स्थानीय तहमार्फत सहायता रकमका लागि निवेदन दिन सूचना प्रकाशित गरिएको मन्त्रालयका सूचना अधिकारी ज्ञानदीप राईले जानकारी दिए । सहायता रकम वितरणका लागि मन्त्रालयले कार्यविधिसमेत बनाइसकेको छ । कार्यविधिमा तोकिएअनुसार स्वास्थ्य उपचार, सीपमूलक तालिम र स्वरोजगारमूलक व्यवसाय गर्न रकम प्रदान गरिनेछ । सूचना अधिकारी राईका अनुसार गणतन्त्र प्राप्तिका लागि भएका अन्दोलनमा बेपत्ता भएका, घाइते तथा अपांग भएका, द्वन्द्वबाट प्रभावित परिवारलाई स्वास्थ्य, सीप विकास एवम् व्यवसायमा सहयोग गर्न सहायता रकम प्रदान गरिनेछ । जिल्ला प्रशासन कार्यालयमार्फत द्वन्द्व प्रभावित परिचयपत्र पाएकाहरूले कार्यविधिमा तोकिएबमोजिम कागजातसहित तीन शीर्षकमा सहायता रकम माग गर्न सक्नेछन् । प्रदेशले बनाएको कार्यविधिअनुसार औषधि उपचारका लागि प्रति प्रभावितले बढीमा २५ हजार रुपैयाँसम्म पाउनेछन् । त्यसका लागि सरकारी अस्पतालमा उपचार तथा औषधि गर्दा लागेको खर्च तथा बिरामी र कुरुवाको खानाको बिल पेस गर्नुपर्नेछ । बिमाले समेट्न नसकेका रोग लागेका बिरामीलाई पनि स्थानीय समितिको सिफारिसबमोजिम रकम प्रदान गरिने राईले बताए ।१३ जिल्लाका ११९ वटा स्थानीय तहका लागि विनियोजन गरिएको कुल पाँच करोड रुपैयाँमध्ये गत वर्ष एक करोड ९० लाख रुपैयाँ मात्र खर्च भएको थियो । प्रदेशका ११९ स्थानीय तहमध्ये ४५ वटाबाट मात्र द्वन्द्व प्रभावितको प्रस्ताव परेको थियो । गत वर्ष शिक्षातर्फ २६१ जनालाई छात्रवृत्ति, ४८१ जनालाई औषधि उपचार र १५३ जनालाई सीप विकासका लागि मन्त्रालयले स्थानीय तहमार्फत रकम उपलब्ध गराएको थियो ।आर्थिक वर्ष २०७५०७६ मा पनि बजेट विनियोजन गरिएको भए पनि द्वन्द्वपीडितले माग नगरेका कारण बजेट फ्रिज भएको थियो । सूचना निकाल्न ढिलाइ हुँदा कम प्रस्ताव परेका मन्त्रालयका अधिकारी पेशलकुमार पोखरेलले बताए ।"
सुनकोसीमा लागेन ठेक्का,"(रामेछाप)  रामेछापतर्फको सुनकोसी नदी किनार यस वर्ष निकै सुनसान देखिन्छ । एकदुई डोजर, एक्स्काभेटरले मात्रै बालुवा खोतलिरहेका देखिन्छन् । विगतका वर्षहरूमा सुनकोसी किनारमा बर्गेल्ती देखिने यस्ता मेसिन कम भएसँगै बालुवा भर्न लाइन लाग्ने टिपर पनि खासै देखिँदैनन् । अनि बालुवा सोहोर्ने र उठाउने कामदारको भीड पनि नदी किनार देखिँदैन । कुरुवा बस्ने जस्ताका छाप्रा पनि विगतमा जस्ता देखिँदैनन् । उक्त क्षेत्रमा गत वर्ष गरिएको नदीजन्य सामग्रीको निकासीको ठेक्काबाट मात्रै खाँडादेवी गाउँपालिकाले ३ करोड रुपैयाँ कमाएको थियो । उत्खनन गरिएको करिब २५ प्रतिशत सामग्री जिल्लामा खपत भएको अनुमान छ । बाँकी बालुवा काठमाडौं भित्रिएको थियो । तर यस वर्ष बालुवाको माग काठमाडौं र स्थानीय स्तरमा स्वाट्टै घटेपछि गाउँपालिकाको आम्दानी पनि स्वाट्टै घटेको छ । खाँडादेवी गाउँपालिकाका अध्यक्ष प्रेमबहादुर तामाङका अनुसार यो वर्ष ३ पटक ढुंगा, गिट्टी, बालुवा निकासीका लागि गाउँपालिकाले ठेक्का निकाल्यो । दुईपटकसम्म आवेदन नपरेपछि तेस्रोपटक निकालेको ठेक्कामा ३ वटा प्याकेजमा बोलपत्र दर्ता भयो । दर्ता भएका बोलपत्रदातामध्ये पनि एउटाले अहिलेसम्म सम्झौता गरेको छैन । २ वटा प्याकेजमा सम्झौता भयो । गत वर्षकै हाराहारीमा कमाइ हुने अपेक्षा गरिएको ढुंगा, गिट्टी, बालुवा ठेक्काबाट यो वर्ष जम्मा १ करोड १२ लाखको सम्झौता भएको तामाङले बताए । अन्य दुइटामा ठेक्का लागेन । तामाङका अनुसार ४ प्याकेजमध्ये ठेक्का नलागेको २ प्याकेजमा अमानतबाट पैसा उठाउन थालिएको छ । यस्तो माध्यमबाट ठेक्काको जस्तो एकमुष्ट पैसा आउँदैन । सबै गरी २ करोड जति पुग्ला कि भन्ने आशा छ, उनले भने । त्यसैगरी, रामेछाप नगरपालिकाले यो वर्ष पहिलोपटक नदीजन्य सामग्रीको निकासीका लागि ठेक्का आह्वान गरेको थियो । २ पटकसम्म आह्वान गर्दा पनि कसैले ठेक्का कवोल गरेनन् । नगरप्रमुख नरबहादुर थापामगरले भने, दोस्रोपटक पनि ठेक्का नपरेपछि वडा कार्यालयमार्फत रसिद काटेर आम्दानी लिन थालिएको छ । गत वर्षसम्म ठेक्का नलगाएको नगरपालिकाले सुनकोसी किनारको हर्दिनी, नवलपुर र बिर्ताटारको बालुवालाई प्रमुख स्रोत मानेर करिब अढाई करोडको ठेक्का आह्वान गरेको थियो । उत्तरी रामेछापको उमाकुण्ड गाउँपालिकाको अवस्था पनि रामेछाप नगरपालिकाको भन्दा फरक छैन । गाउँपालिकाले निकालेको ठेक्काको अवधि सकिंदा कुनै पनि बोलपत्र दर्ता भएनन् । प्रमुख प्रशासकीय अधिकृत ईश्वरीप्रसाद सुवेदीले भने, दोस्रोपटक सूचनाको तयारी भइरहेको छ । दोरम्बा र लिखु तामाकोसी गाउँपालिकाले यो वर्ष ठेक्का आह्वान नै गरेनन् । लिखु तामाकोसी गाउँपालिकामा तीव्र विवादका कारण सबै काम प्रभावित भएको छ भने दोरम्बा गाउँपालिकामा वातावरणीय अध्ययन प्रतिवेदनले निकासी गर्ने परिमाणा नभएको देखाएको छ । पश्चिमी रामेछापको सुनापति गाउँपालिकाले समेत ठेक्काका लागि दोस्रोपटक सूचना निकाल्ने तयारीमा रहेको गाउँपालिका प्रमुख धावा लामाले बताएका छन् । निर्माणको कामका हिसाबले सबैभन्दा बढी सामग्री खपत हुने मन्थली नगरपालिकामा समेत यो वर्ष १ करोड ६३ लाखको मात्र ठेक्का लाग्यो । नबुघाट क्षेत्रको प्याकेजमा कसैले ठेक्का हालेनन् । उक्त क्षेत्रको बालुवाबाट नगरपालिकाले फाइदा लिन सकेन । नगरप्रमुख रमेशकुमार बस्नेतका अनुसार नगरपालिकाले गत वर्ष नदीजन्य सामग्रीबाट १ करोड ७९ लाख रुपैयाँ कमाएको थियो । यो वर्ष १६ लाख कमाइ घट्यो । गोकुलगंगा गाउँपालिकाका अध्यक्ष खड्गबहादुर सुनुवारका अनुसार नदीजन्य सामग्री निकासीमा १८ लाखको ठेक्का लागेको छ । बल्लबल्ल १८ लाखको ठेक्का लाग्यो, सुनुवार भन्छन्, त्यसमा पनि ४० प्रतिशत प्रदेशमा पठाउनुपर्छ । चारैतिर नदीले घेरिएको रामेछापका स्थानीय सरकारको सबैभन्दा ठूलो आन्तरिक कमाइ भनेको नदीजन्य सामग्रीको निकासी नै हो । हरेक वर्ष यसको कमाइ उत्तिकै हुनुपर्ने आशा जनप्रतिनिधिहरूले गर्ने गर्छन् । तर परिस्थिति सधैं उस्तै हुँदैन । कुनै बेला निर्माण सामग्रीको अभाव हुन्छ, त्यसबेला मारामार हुन्छ, अरू बेला प्रायः ठप्प हुन्छ, सुनकोसीमा बालुवा प्रशोधन उद्योग सञ्चालन गर्दै आएका व्यवसायी भुवन विक्रम घिमिरे भन्छन्, उद्योग सुनसान छ, माग न्यून छ । उठाएको बालुवाको पनि भनेको समयमा पैसा आउँदैन । सुनकोसीको बालुवा काठमाडौं भित्रिने गरेको थियो । गत वर्ष खुर्कोट, सेलेघाटसम्मको बालुवा काठमाडौं पुग्यो । यो वर्ष परिस्थिति ठीक उल्टो भइदियो । योपटक हाम्रो सामग्री काठमाडौं भित्र्याउन काभ्रेको बाटो सहज भएन, खाँडादेवी गाउँपालिकाका अध्यक्ष प्रेम तामाङ भन्छन्, बाटोकै कारण काठमाडौं सामग्री लैजान कठिन भएपछि माग घट्यो । धुलिखेल भएर रामेछापको बालुवा काठमाडौं छिराउन सहज परिस्थिति नभएकाले रामेछापसम्म बालुवा लिन आउने टिपर नै छैनन् । नदीजन्य सामग्री गिट्टी बालुवाको उपयोग घट्नुको अर्को कारण भूकम्पपछिको पुनर्निर्माण सकिनु पनि हो । रामेछापमा मात्र करिब ४५ हजार घर पुनर्निर्माण भइसकेका छन् । ४८ हजार घर निर्माण गर्ने लक्ष्य रहेको रामेछापमा हाल फाटफुट मात्र निर्माण कार्य चलिरहेको राष्ट्रिय पुनर्निर्माण प्राधिकरण जिल्ला आयोजना कार्यान्वयन एकाइ (भवन) का आयोजना प्रमुख वीरबहादुर रावलले बताए । उनका अनुसार निजी आवासतर्फ करिब ८५ प्रतिशत काम पूरा भइसकेको छ । नदीजन्य सामग्रीको निकासी नै रामेछापका स्थानीय सरकारको प्रमुख आयस्रोत हो । सिफारिस र अन्य आम्दानीको तुलनामा नदीजन्य सामग्रीबाट मनग्यै पैसा आर्जन हुन्छ । नदीजन्य सामग्री खपत हुने ठूला सहरबजार र निर्माण कार्य नहुँदा आयस्रोत हुने वस्तुको निकासी गर्न स्थानीय सरकारले नसकेका हुन् । स्थानीय स्रोत मनग्य हुँदा विकास निर्माण र कर्मचारीको व्यवस्थापनमा सहयोग मिल्छ । खाँडादेवी गाउँवपालिकाका अध्यक्ष प्रेम तामाङ भन्छन्, आयस्रोत नहुँदा केन्द्र र प्रदेश सरकारले पठाएको अनुदानमा खुम्चिनुपर्छ । आयस्रोतकै बलमा खाँडादेवी गाउँपालिकाले चिकित्सकदेखि दक्ष जनशक्तिको आन्तरिक व्यवस्थापन मजबुद गरेको छ । अन्य स्थानीय सरकार पछि परेका छन् । मन्थली नगरपालिकाका प्रमुख रमेशकुमार बस्नेत आन्तरिक आयबाट धेरै पूर्वाधार निर्माणको काम गर्न सकिने बताउँछन् । जनताबाट उठेको कर र निकासीजन्य सामग्रीको करबाट हामीले थुप्रै विकास निर्माण र दैनिक कार्यहरूमा खर्च जुटाएका छौं, बस्नेतले भने, आगामी दिनमा अझ व्यवस्थित बनाएर आन्तरिक आय बढाउनेतिर लैजाने सोच छ ।"
अध्ययनबिनै बन्छन् कानुन,"(मकवानपुर)  प्रदेश सरकारले हतारमा कानुन निर्माण गरेका कारण कार्यान्वयनमा नआउँदै संशोधनको झन्झट हुने गरेको छ । प्रदेश सरकार गठन भएको करिब दुई वर्षको अवधिमा निर्माण भएका ४५ वटा कानुनमध्ये आधा दर्जनभन्दा बढी कानुन संशोधन भइसकेका छन् । सरकारले चालु आर्थिक वर्षबाट नै लागू गर्ने गरी बनाएको प्रदेश सवारी तथा यातायात व्यवस्था ऐन लागू नै नभई संशोधन गरियो । संघीय कानुनसँग धेरै बुँदाहरू बाझिएपछि प्रदेशले कानुन संशोधन गरी कार्यान्वयनमा ल्याएको छ । संशोधित ऐनमा पनि धेरै अव्यावहारिक व्यवस्था राखिएको भन्दै सरकारले नै गठन गरेको सुझाव समितिले दोस्रोपटक संशोधन गर्नुपर्ने सुझाव दिएको छ । करको विषयमा संघीय कानुनविपरीत प्रदेश सरकारले कानुन बनाएपछि चालु आर्थिक वर्षको करिब डेढ महिना प्रदेशको यातायात कर प्रभावित भएको थियो । यस्तै प्रदेश सरकारले प्रदेशमा वन क्षेत्रको व्यवस्थापन गर्न तयार गरेको वन ऐनको अहिले चर्को विरोध भइरहेको छ । सामुदायिक वनलाई तेहेरो कर तिर्नुपर्ने व्यवस्थासहितको ऐन बनेपछि सामुदायिक उपभोक्ता महासंघले आन्दोलन गरिरहेको छ । सूचनाको हकसम्बन्धी ऐनका केही प्रावधानहरूमा सञ्चारकर्मीहरूको असन्तुष्टि छ । वागमती सरकारले बनाएको स्थानीय तहको पदाधिकारीहरूलाई दिइने सुविधासम्बन्धी ऐन कार्यान्वयनमा सर्वोच्च अदालतले रोक लगाएको छ । प्रदेश सरकारले आफूले बनाउने कानुन पर्याप्त अध्ययन र सरोकारवाल पक्षसँग छलफल नै नगरी बनाउन थालेपछि अहिले कार्यान्वयनमा जटिलता देखिन थालेको छ । प्रदेश सरकारअन्तर्गतका सम्बन्धित मन्त्रालयका कर्मचारी र मन्त्रीले जे भन्यो त्यही कानुन बन्ने गरेको छ, विवेकशीलका वागमती प्रदेशका सांसद रमेश पौड्याल भन्छन्, कानुन बनाउँदा सरोकारवालासँग पक्षसँग पर्याप्त छलफल नै हुँदैन । उनले पर्याप्त छलफल र विज्ञको सल्लाहबिना साँघुरो दायराभित्र रहेर कानुन निर्माण गर्दै त्यसबाट समस्या सिर्जना भएपछि ऐन संशोधन गर्नमा प्रदेश सरकार व्यस्त रहेको बताए । प्रमुख प्रतिपक्षी दल नेपाली कांग्रेस वागमती प्रदेशका सचेतक छिरिङ दोर्जे लामाले प्रदेशसभाबाट पास भएका अधिकांश ऐन हतारमा भइरहेको बताए । समितिको बैठकहरू प्रदेशसभा बस्ने समयमा मात्र बस्छ । सांसदलाई आउजाउमै भ्याईनभ्याई भइरहेको हुन्छ । ऐनको दफाहरूमा मसिनो ढंगबाट छलफल गरेर अपनत्व गराउनेभन्दा पनि बहुमतले पारित गर्ने गरी सत्तापक्षको प्रस्तुत रहने हुँदा समस्या भइरहेको हो । यस्तै, वरिष्ठ अधिवक्ता केशव काफ्ले पनि प्रदेश सरकारले कानुन निर्माणको क्षेत्रमा सरोकारवालासँग छलफल नै नगरेको कारण यस्ता अवस्था सिर्जना भइरहेको बताउँछन् । कानुन निर्माणमा प्रदेश सरकारलाई केही जटिलता आउन सक्छन्, उनले भने, तर, सरकारले गैरसरकारी संस्थाले आयोजना गर्ने छलफलमा भाग लिन्छ तर हामी कानुन व्यवसायीहरूसँग भने छलफल नै गर्दैन । कानुन निर्माणमा छलफल नहुँदा कार्यान्वयनमा जटिलता देखिनु स्वाभाविक भएको बताउँछन् । प्रदेशसभा गठन भएको करिब दुई वर्षको अवधिमा आधा दर्जन ऐन संशोधन भइसकेका छन् । हालसम्म प्रदेशसभा पदाकिकारी तथा सदस्यहरूको सेवासुविधासम्बन्धी ऐन२०७५, प्रदेशभित्र केही सार्वजनिक लिखतसम्बन्धी ऐन, कर तथा गैरकर राजस्वसम्बन्धी ऐन, प्रदेश आर्थिक ऐन, प्रदेश सवारी तथा यातायात ऐन तथा प्रदेशसभा सचिवालय सम्बन्धमा व्यवस्था गर्न बनेको ऐन संशोधन भइसकेका प्रदेशसभा कानुन उपसचिव विनोद अमात्यले जानकारी दिए । कर तथा राजस्वमा मात्रै विवाद सरकारले पर्याप्त आवश्यक छलफल र विज्ञहरूसँग सुझाव नै नगरी कानुन बनाएको वागमती प्रदेशका आन्तरिक मामिला तथा कानुनमन्त्री शालिकराम जमकट्टेलले पनि स्वीकार्छन् । कानुनको मस्यौदा बनाउँदादेखि नै सरोकारवाल पक्ष र विज्ञसँग छलफल गर्नुपर्ने हुन्छ । अधिकांश कानुनहरूमा छलफल भएका छन् । केही नभएको हुन सक्छ, उनले भने । वागमती प्रदेशको सूचनाको हकसम्बन्धी ऐनको प्रशंसा भएको भन्दै उनले सञ्चारकर्मीका केही विषय नसमेटिएका गुनासो रहे पनि अहिले सकारात्मक प्रतिक्रिया आउन थालेको प्रक्रिया दिए । सुविधा ऐन संशोधनको तयारी सर्वोच्च अदालतले कार्यान्वयन नगर्न आदेश दिएपछि प्रदेश सरकारले स्थानीय तहका पदाधिकारीहरूलाई दिइने सुविधासम्बन्धी ऐनको संशोधन गर्ने तयारी गरेको छ । कात्तिक २ मा सर्वोच्च अदालतले उक्त ऐन कार्यान्वयन नगर्न आदेश जारी गरेपछि प्रदेश सरकारले यसको संशोधनको तयारी गरेको आन्तरिक मामिला तथा कानुनमन्त्री जमकट्टेलले जनाए । प्रदेशका स्थानीय तहका पदाधिकारीहरूले संविधानविपरीत पारिश्रमिक सेवा लिएको भन्दै सर्वोच्च अदालतको संवैधानिक इजलासमा परेको रिटको सुनुवाइ गर्दै प्रधानन्यायाधीश चोलेन्द्रशमशेर नेतृत्वको इजलासले कानुन कार्यान्वयन गर्न आदेश दिएको थियो । वागमती प्रदेशले बनाएको कानुनमा स्थानीय तहका पदाधिकारीहरूलाई सुविधा को नाममा मासिक पारिश्रमिक उपलब्ध गराइएको थियो । वागमती प्रदेशको प्रदेशसभाले २०७५ वैशाख २० गते जारी गरेको स्थानीय तहका पदाधिकारी तथा सदस्यले पाउने सुविधाको सम्बन्धमा व्यवस्था गर्न बनेको ऐनअनुसार गाउँपालिका, नगरपालिका, उपमहानगरपालिका, महानगरपालिका र जिल्ला समन्वय समितिका पदाधिकारीहरूले पाउने सुविधाको स्पष्ट व्यवस्था गरेको थियो । यो कानुन संशोधनको तयारी प्रदेश सरकारले गरिरहेको छ । सरकार गम्भीर प्रदेश सरकारले आफैंले बनाएको कानुनमा जटिलता आएपछि यो विषयमा गम्भीर भएको बताएको छ । आन्तरिक मामिला तथा कानुनमन्त्री शालिकराम जमकट्टेलले कानुन निर्माणमा मन्त्रालयसँगै संसद्को विषयगत समिति पनि गम्भीर हुनुपर्नेमा जोड दिए । प्रदेशका कानुनहरूमा यसरी प्रश्न उठ्नु स्वाभाविक भए पनि हामी गम्भीर छौं, उनले भने, हामीले बनाउने कानुनमा आवश्यक छलफल गरेका छौं । तर, आर्थिक विषय, कर र राजस्वसम्बन्धी विषयमा सबैको चासो देखिन्छ । यही विषयमा विवाद पनि देखिन्छ ।"
निषेधाज्ञा तोड्दै प्रदर्शन,"सिन्धुपाल्चोक (कास) बाह्रबिसे नगरपालिकाले जथाभावी संरचना भत्काएको भन्दै आन्दोलित स्थानीयले आइतबार जिल्ला प्रशासनले जारी गरेको निषेधआज्ञा तोड्दै प्रदर्शन गरेका छन् । आइतबारको प्रदर्शनका सहभागीले विरोधका क्रममा प्रहरीले दमन गरेको भन्दै सडकमा चर्का नाराबाजी गरे । सडक विस्तारका क्रममा बिनामापदण्ड पक्षपातपूर्ण रूपमा सडक आसपासका घरटहरा भत्काइएको भन्दै शनिबारदेखि स्थानीयहरू विरोधमा उत्रेका हुन् । आन्दोलित स्थानीयले बाह्रबिसे नगर कार्यालयको गेटमा ताला लगाएपछि हूलदंगा हुने आशंकामा जिल्ला प्रशासन कार्यालयले बिहान ८ बजेदेखि बेलुकी ५ बजेसम्म निषेधआज्ञा जारी गरेको थियो । हूलदंगा र अशान्ति हुने देखिएपछि स्थानीय प्रशासन ऐन २०२८ को दफा ३ (क) बमोजिम निषेधाज्ञा लगाइएको हो, इलाका प्रहरी बाह्रबिसे प्रहरी निरीक्षक नवराज न्यौपानले भने । उनका अनुसार बाह्रबिसे बजारदेखि ३ सय मिटर पूर्व, पश्चिमतर्फ भोटेकोसी नदीको मोटरेबल पुल, उत्तरमा इलाका प्रहरी कार्यालय र दक्षिणमा पिस्कर, क्षमादेवी जाने स्थानसम्म निषेधाज्ञा जारी गरिएको हो । निश्चित मापदण्ड तोकेर सडक विस्तार गरिनुपर्ने र नगरपालिकाले छलफल गरी निर्णय गर्नुपर्ने स्थानीयको माग छ । बजारलाई सुन्दर बनाउने गुरुयोजना र कुन संरचना, कति मिटर भन्ने मापदण्ड नबनाई संरचना भत्काउने कार्य पूर्वाग्रहपूर्ण रहेको बाह्रबिसे पीडित सरोकार समितिका अगुवा हरिशरण श्रेष्ठले बताए । बाह्रबिसे नगरपालिकाका मेयर निमफुन्जो शेर्पाले भने नगरक्षेत्रको सडक फराकिलो पार्न सडक ढाकेर बनाइएका संरचना हटाइएको दाबी गरे । यसो गर्दा कसैको बास उठेको छ भने नगर सहयोग गर्न तयार छ, शेर्पाले भने, पक्षपात भएको छैन । चरिकोट सडक डिभिजन कार्यालयले २५ मिटर मापदण्ड तोकिसकेकाले नगरबाट कुनै सडक मापदण्ड निर्धारण नगरिएको उनले तर्क गरे ।"
सार्वजनिक जग्गामै प्लानिङ,"(काठमाडौं)  भूमाफियाले काठमाडौंमा सार्वजनिक जग्गा हडपेर प्लानिङ गरेको खुलेको छ । जिल्ला प्रशासन कार्यालय काठमाडौंले अतिक्रमण भएका सार्वजनिक जग्गाको खोजी गर्दा प्लानिङ, बाटो, व्यक्तिका घरटहरा बनाउन प्रयोग गरेको पाइएको हो । सबैभन्दा बढी शंकरापुर नगरपालिकाका साँखु र सुन्टोल तथा नागार्जुन नगरपालिकामा सार्वजनिक जग्गा मिचेर प्लानिङ गरिएको प्रशासनले जनाएको छ । प्रशासन स्रोतका अनुसार नागार्जुन नगरपालिकाको स्युचाटारमा काष्टमण्डप ल्यान्ड डेभलपरले सार्वजनिक जग्गा अतिक्रमण गरेको यकिन भएको छ । त्यस्तै, कागेश्वरी मनोहरा नगरपालीको मूलपानीमा ज्ञानेन्द्र (थर नखुलेका) व्यक्तिले गरेको प्लानिङमा पनि सार्वजनिक जग्गा रहेको अनुसन्धानबाट खुलेको छ । नागार्जुन नगरपालिका७ मा कालुराम पुनले गरेको प्लानिङमा पनि सार्वजनिक जग्गा अतिक्रमण गरेको पाइएको प्रशासनले जनाएको छ । स्थानीय तहसँग समन्वय गरिव्यक्तिले हडपेको जग्गा सार्वजनिक कायम गरिने काठमाडौंका प्रमुख जिल्ला अधिाकारी जनकराज दाहालले बताए । बालाजुमा त बाटोलाई नै व्यक्तिका नाममा नामसारी गरिसकेको पाइएको छ । कहीँ सुकुम्बासीको नाममा टहरा बनाएर बसेको प्रशासनले जनाएको छ । धोबीखोला करिडोरमा सार्वजनिक जग्गा मिचेर घर नै बनाइएको पाइएको छ । कसले मिचेको भन्ने पहिचान भइसकेको छ, दाहालले भने, यी जग्गा संरक्षण गर्न स्थानीय तहसम्म समन्वय भइरहेकोले कारबाही प्रक्रिया लम्बिएको हो । कीर्तिपुर नगरपालिका६, मोर्डन इन्डियन स्कुल नजिकैको १५ रोपनी सार्वजनिक जग्गा अतित्रमण गरेको पाइएको छ । यो जग्गामा विभिन्न व्यक्तिले घरटहरा बनाएर व्यवसाय गरिरहेको पाइएको प्रमुख जिल्ला अधिकारी दाहालले बताए । नगरपालिकाले यहाँ बनाइएको संरचना हटाउन खोजे पनि अटेर गरेपछि दाहालसहितको टोलीले स्थलगत अनुगमन गरेर तत्काल हटाउन निर्देशन दिइसकेका छन् । त्यहाँ बनाइएका संरचना आफैं नभत्काए डोजर चलाउँछु भनेपछि केही त आफैं गए । अझै अटेर गरे डोजर लगाएर भत्काउँछौं, दाहालले भने । सामाखुसी, गंगबु, बल्खु, सतुंगल टेकु, पचली भद्रकाली, गंगबु, महाराजगन्ज, भीमसेनगोला, कमलपोखरी, चाबहिललगायतको स्थानमा सार्वजनिक जग्गा अतिक्रमण गरी घरटहरा निर्माण भइसकेका पाइएको प्रशासनले जनाएको छ । २०४९ साल पुस १६ मा सार्वजनिक जग्गाको अध्ययन गर्न पूर्वसचिव रामबहादुर रावलको अध्यक्षता गठित आयोगको प्रतिवेदनमा काठमाडौंमा मात्रै एक हजार ८ सय रोपनी जग्गा अतिक्रमण भएको उल्लेख छ । प्रतिवेदन भूमि व्यवस्था, सहकारी तथा गरिबी निवारण मन्त्रालयले २५ वर्षसम्म गुपचुप राखेपछि खोज पत्रकारिता केन्द्रले सूचनाको हक प्रयोग गरेर सार्वजनिक गरेको थियो । केन्द्रले १ हजार ३५० पृृष्ठको प्रतिवेदनका आधारमा तयार गरेको समाचारअनुसार सार्वजनिक तथा सरकारी जग्गा मिच्ने भनेर रावल आयोगले पहिचान गरेका व्यक्तिहरूको नाम, ठेगाना, कित्ता नम्बर र मिचेको जमिनको क्षेत्रफल नै उल्लेख छ । प्रतिवेदनमा १ हजार ८५९ रोपनी १४ आना जग्गा मिचिएको खुलासा गरेको छ । चाबहिल, बौद्ध, बत्तीसपुतली, थापाथली, बानेश्वर, कोटेश्वर, हाँडीगाउँ, बूढानीलकण्ठ क्षेत्रमा धेरै जग्गा मिचिएको छ । पोखरी, मन्दिर, खोला, कुवा, ढुंगेधारा, गुठीका घरजग्गा, सार्वजनिक पेटी, बाटो धेरै मिचिएका छन् । कमलपोखरी मिचिएको विवरण प्रतिवेदनमा उल्लेख छ । केन्द्रको समाचारअनुसार मालपोत कार्यालय काठमाडौंका अनुसार कित्ता नम्बर ४०४१ को १५ आना १ पैसा ३ दाम पदमकुमारी गुरुङ र कित्ता नम्बर ४०४ को २ रोपनी १० आना १ पैसा १ दाम जग्गा मणिरत्न गुरुङको नाममा लगेका छन् । यो कमलपोखरी भएको जग्गा हो । कित्ता नम्बर १३४० को ४ आना सीता तामाङको नाममा र कित्ता नम्बर १८५१ को जग्गा कृष्णमाया भन्ने व्यक्तिको नाममा दर्ता छ । यो पनि कमलपोखरीको जग्गा हो । प्रमुख जिल्ला अधिकारी दाहालले पहिलो चरणमा काठमाडौंको सार्वजनिक जग्गा अतिक्रमण भएका ४१ ठाउँको पहिचान गरी फिर्ता ल्याउन स्थानीय तहसँग सहकार्य भइरहेको बताए । अतिक्रमणमा परेको सार्वजनिक जग्गा संरक्षण गर्न काठमाडौंका सबै मेयरसहितको बैठकले कार्यदल गठन गरिसकेको छ । अख्तियार दुरुपयोग अनुसन्धान आयोगले पनि काठमाडौंमा अतिक्रमण भएका सार्वजनिक जग्गाको अनुसनधान गरिरहेको छ । आयोगमा परेका उजुरीमध्ये केहीको आफैं छानबिन गरिरहेको छ भने केहीबारे छानबिन गरी कारबाही गर्न प्रशासनलाई निर्देशन दिएको छ ।"
सिंहदरबारको गुरुयोजना संशोधन गरिँदै,"(काठमाडौं)  सरकारले कार्यपालिका, व्यवस्थापिका र न्यायपालिकालाई सिंहदरबारको एउटै परिसरमा राखेर दैनिक आउजाउका लागि एकीकृत सुरक्षा प्रणालीजडित छुट्टाछुट्टै प्रवेशद्वार बनाउन गुरुयोजना संशोधन गर्ने भएको छ । ८ सय ७ रोपनी जमिनमा सर्वोच्च अदालत, संघीय संसद् र प्रधानमन्त्री तथा मन्त्रिपरिषद् कार्यालय र मन्त्रालयहरूलाई थप व्यवस्थापन गर्न गुरुयोजनालाई १३ औं पटक संशोधन गर्न लागिएको हो । सहरी विकास मन्त्रालयअन्तर्गतको संघीय सचिवालय निर्माण तथा व्यवस्थापन कार्यालयले गुरुयोजना संशोधनलाई अन्तिम रूप दिइरहेको छ । आगलागीबाट सिंहदरबार जलेपछि २०३७ सालमा पहिलो पटक गुरुयोजना बनाइएको थियो । भूकम्पले भत्काएको सिंहदरबारस्थित राणाकालीन मूल भवनलाई हाल पुनर्निर्माण प्राधिकरणले रेटोफिट (प्रबलीकरण) गरिरहेको छ । सरकारले सिंहदरबार परिसरकै पुरानो संसद् भवन (ग्यालरी बैठक) भत्काउने तयारी गरेको छ । प्रतिनिधिसभाको विकास तथा प्रविधि समितिले ग्यालरी बैठक भत्काएर आवश्यकताअनुसारको संरचना बनाउन निर्देशन दिइसकेको छ । भूकम्पले काम नलाग्ने गरी भत्काएपछि राणकालीन उक्त बैठक हल प्रयोगविहीन छ । संशोधित गुरुयोजनामा सिंहदरबार परिसरमा पुतलीबगैंचाको ५२ रोपनी जमिनमा बगैंचा निर्माण गर्ने योजना समेटिनेछ । सर्वसाधारणले सिंहदरबार कस्तो छ भनेर देख्ने ठाउँ नै उक्त बगैंचा हुने सचिवालय निर्माण तथा व्यवस्थापन कार्यालयका प्रमुख रवीन्द्र बोहराले जानकारी दिए । बिजुलीको तार, पानीका पाइप तथा टेलिफोन एवं टेलिभिजनका केबुलहरूलाई भूमिगत रूपमा व्यवस्थापन गर्ने योजनालाई संशोधनमा राखिने भएको छ । यस्तै सुरक्षाका सबै संयन्त्रलाई एकीकृत रूपमा राख्ने योजना छ । परिसरमा संघीय संसद् भवन एक सय ७३ रोपनी ८ आना जमिनमा निर्माण सुरु भइसकेको छ । चिनियाँ कम्पनीले मूल्य अभिवृद्धि कर (भ्याट) बाहेक ५ अर्ब २ करोडमा निर्माण गरिरहेको हो । दुवै सदन (प्रतिनिधिसभा र राष्ट्रिय सभा) को उक्त भवन स्टेट अफ आर्ट का एउटा नमुना हुने सहरी विकास तथा भवन विभागले जनाएको छ । विभागका अनुसार भवनमा युगअनुसारको प्रविधि र सुविधा उपलब्ध हुनेछ । गुरुयोजनाअनुसार आधुनिक संसद् भवन र सर्वोच्च अदालत प्रवेशका लागि छुट्टाछुट्टै बाटो बनाइनेछ । सर्वोच्च अदालतको पूर्वतर्फ अर्को भवन बनिरहेको छ । योजनाअनुरूप सर्वोच्च प्रवेशका लागि हाल कायम रहेको सिंहदरबारको पश्चिमको बाटो नै कायम राखिनेछ । हाल स्वास्थ्यबाहेक सबै मन्त्रालय सिंहदरबारभित्रै छन् । पाँचवटा मन्त्रालयको आफ्नै भवन छैन । रक्षा मन्त्रालयको नयाँ भवन बनिसकेको छ । उक्त मन्त्रालय नयाँ भवनमा सरेपछि संसद् भवन बन्दै गरेको स्थानमा रहेको चण्डीदल गणका केही सेनालाई हाल रक्षा मन्त्रालय र सुरक्षा परिषद्को सचिवालय रहेको भवनमा सारिने भएको छ । भवन विभागका महानिर्देशक मणिराम गेलालका अनुसार सेनालाई सिंहदरबारभित्रै राख्न थप टहरा बनाइनेछ । यसका लागि बजेट विनियोजन भइसकेको छ । उक्त गणमा करिब ८ सय सेना छन् ।"
मेलम्चीको पाइप बिछ्याउने काम सुस्त,"(काठमाडौं)  मेलम्ची खानेपानी आयोजनाअन्तर्गतको पाइप लाइन बिछ्याउने तथा फोहोर पानी प्रशोधन केन्द्रको काममा सुस्तता आएको छ । सरोकारवाला निकाय आयोजना कार्यान्वयन निर्देशनालयले कडाइ नगरेपछि काममा सुस्तता आएको हो । गत वर्षको तुलनामा पाइप लाइन र फोहोर पानी प्रशोधन केन्द्रको निर्माण सुस्ताएको हो । यो मेलम्ची आयोजनाको दोस्रो ठूलो काम हो । ६ वटै फोहोर प्रशोधन केन्द्रको ठेक्का भइसके पनि गुह्येश्वरीस्थित प्रशोधन केन्द्रको मात्र निर्माण सम्पन्न भइसकेको छ । गुह्येश्वरीमा ३ करोड २४ लाख लिटर क्षमताको केन्द्रको केही दिनभित्रै उद्घाटन हुने जानकारी खानेपानी तथा सरसफाइ मन्त्रालयका एक अधिकारीले दिए । पानी सुन्दरीजलमा आउनेमा करिब करिब ढुक्क छौं तर पाइप बिछ्याउनेलगायत अन्य काम सुस्त भए, ती अधिकारीले भने । सुन्दरीजलदेखि महांकालसम्मको ११ किमिमा बिछ्याइएको मुख्य पाइपको क्षमता चाहिनेभन्दा कम भएको उनले बताए । १७ करोड लिटर क्षमताको पाइप बिछ्याइएको छ, फागुन, चैत, वैशाख र जेठबाहेक ८ महिना मेलम्चीबाट दैनिक ५० करोड लिटरसम्म पानी आउँछ, ती अधिकारीले कान्तिपुरसँग भने, याङग्री र लार्के त पछिको कुरा हो । याङग्री र लार्केबाट दैनिक थप ३४ करोड लिटर पानी आउनेछ । यसरी सुन्दरीजलदेखि महांकालसम्मसमेत पाइप लाइन बिछ्याउनसमेत नसकेकामा उनले आश्चर्य प्रकट गरे । मुख्य पाइपलाइन बिछ्याइएको छैन, अरूको के कुरा गर्नु ? ती अधिकारीले भने । सल्लाघारी र कोड्कुमा एकएक वटा तथा धोबीघाटमा दुइटा फोहोर पानी प्रशोधन केन्द्र निर्माण भइराखे पनि तिनको काम निकै सुस्त छ । सल्लाघारीमा १ करोड ४२ लाख, धोबीघाटमा ८ करोड ७७ लाख र कोड्कुमा १ करोड ७५ लाख लिटर प्रतिदिन फोहोर पानी प्रशोधन गर्ने योजना छ । धोबीघाटमा २२ करोड, कोड्कुमा १ करोड ७० लाख, गुह्येश्वरीमा १ करोड ६० लाख लिटर क्षमताको फोहोर पानी प्रशोधन गर्ने केन्द्र निर्माण गरिनेछ । सन् २०१८ मा ६ वटै केन्द्रको निर्माण सम्पन्न हुने योजना भए पनि हालसम्म काम अघि बढ्न सकेको छैन । मेलम्ची खानेपानी आयोजना सम्पन्न भइसकेपछि उपत्यकामा दैनिक ५१ करोड लिटर पानी थपिनेछ । मेलम्ची खानेपानी आयोजनाले पहिलो चरणमा निर्माणाधीन ६ वटा फोहोर पानी प्रशोधन केन्द्रले उपत्यकाको २० प्रतिशत फोहोर पानी मात्र प्रशोधन गर्नेछ । आयोजनाका अनुसार ८० प्रतिशत फोहोर पानी प्रशोधन गर्न थप प्रशोधन केन्द्र निर्माण गर्ने तयारी भइरहेको छ । ६ वटा फोहोर पानी प्रशोधन केन्द्र निर्माण भइसकेपछि गोकर्ण, टुकुचा र भक्तपुरको हनुमानघाटमा समेत विकेन्द्रित फोहोर पानी प्रशोधन केन्द्र निर्माण हुनेछन् । गोकर्ण (२० लाख लिटर), हनुमानघाटमा १० लाख लिटर र टुकुचामा १० लाख लिटर क्षमताका प्रशोधन केन्द्र निर्माण गरिनेछ । हनुमानघाट, गोकर्णमा आयोजना कार्यान्वयन निर्देशनालय र टुकुचामा अधिकार सम्पन्न वागमती एकीकृत विकास समितिले प्रशोधन केन्द्र निर्माण गर्नेछ । आयोजना कार्यान्वयन निर्देशनालयका प्रमुख भोजविक्रम थापाले चिनियाँ ठेकेदारले काममा ढिलाइ गरेको बताए । केही ढिलाइ भएको छ, ठेकेदारलाई बोलाएर छलफल गरिसकेका छौं, अब काम चाँडै गर्छु भनेका छन्, उनले भने, मेलम्चीको पानी ल्याउनुअघि नै अधिकांश संरचना निर्माण हुन्छन्, प्रशोधन केन्द्र अन्य स्थानमा पनि निर्माण हुन्छन् ।प्रशोधन केन्द्रसम्म पुग्न ढलहरूको निर्माण वागमती र धोबीखोला वारिपारि भइसकेको छ । मनोहरा, हनुमन्ते र खस्याङखुसङ खोलामा ढल निर्माण भइरहेको छ । मनोहरामा ११ किमि, हनुमन्तेमा २५ किमि र खस्याङखुसङमा ७ किमि ढल बिछ्याउने काम भइरहेको छ । हनुमन्ते, मनोहरा र खस्याङखुसङ खोलामा ४५ किमि लामो इन्टरसेप्टर (ठूला पाइप) पाइपलाइन बिछ्याइनेछ । सन् २०३० सम्म ५४ लाख जनसंख्यालाई लक्षित गरेर फोहोर पानी प्रशोधनको व्यवस्था गर्न लागिएको आयोजनाको दाबी छ । २०६८ को जनगणनाअनुसार उपत्यकाको जनसंख्या करिब ३० लाख छ । हाल गुह्येश्वरीमा रहेको फोहोर पानी प्रशोधन केन्द्रले सुरुङमार्फत तिलगंगास्थित वागमतीमा पानी मिसाएको पनि अब गुह्येश्वरीबाट सिधै वागमतीमा प्रशोधित पानी मिसाइनेछ । पशुपतिनाथ मन्दिरस्थित आर्यघाटमा नुहाउनयोग्य पानी बनाइनेछ । ललितपुर महानगरको २० प्रतिशत र आयोजनाको ८० प्रतिशत लगानीमा पाटन दरबार क्षेत्रमा ढल बिछ्याउने काम भइरहेको छ । काठमाडौं महानगरपालिकाको ठमेल, वसन्तपुरलगायत मुख्य भागमा ढल बिछ्याउनका लागि पनि पहल भइरहेको छ साथै वर्षातको समयमा बाढीको पानी प्रशोधन केन्द्रको क्षमताले धान्न नसक्ने हुँदा विभिन्न नदी किनारमा बनाइएका ओभरफ्लोम्यान होल बाट सिधै नदीमा जानेछ । प्रशोधन केन्द्र वातावरणमैत्री बनाउनका लागि वरपर बोटबिरुवा तथा फूल रोपिनेछ । त्यसका साथै पानी जम्मा हुने स्थानलाई सिमेन्टको ढलानले छोपिन्छ ।"
मध्यपुरमा फोटो प्रदर्शनी,"भक्तपुर (कास) मध्यपुर सञ्चार समाजले आइतबार मध्यपुर थिमि चिनाउने फोटो प्रदर्शनी गरेको छ । मध्यपुर थिमि क्षेत्रलाई पर्यटकीय गन्तव्य बनाउने उद्देश्यले समाजले फोटो प्रदर्शनी गरेको हो । मध्यपुर नगरका १८ जना फोटो पत्रकारले खिचेका २ सय ३५ वटा फोटो प्रदर्शनीमा राखिएको समाजका अध्यक्ष बाबुकाजी साःछेँ श्रेष्ठले बताए । राष्ट्रिय विभूति शंखधर साख्वाःको सालिकसँगै प्रदर्शनी स्थल बनाएर नगरको कला, संस्कृति, जीवनशैलीदेखि राजनीतिक विषयको फोटो प्रदर्शनमा राखिएको थियो । नगरप्रमुख मदनसुन्दर श्रेष्ठले प्रदर्शनीको उद्घाटन गर्दै नेपाल भ्रमण वर्ष २०२० लाई सफल बनाउनुपर्ने बताए । नगरभित्रका फरक विषयलाई फोटोमार्फत प्रदर्शनी गरिँदा मध्यपुरलाई संसारले चिन्ने उनले बताए ।"
नक्कली नोटसहित २ पक्राउ,काठमाडौं (कास) महानगरीय प्रहरी वृत्त कालीमाटीले काठमाडौंको कलंकी चोकबाट नक्कली नोटसहित दुई जनालाई पक्राउ गरेको छ । पक्राउ पर्नेमा बारा निजगढका २७ वर्षीय अनुस थापा मगर र २२ वर्षीय रवि आलेमगर छन् । उनीहरूको साथबाट प्रहरीले १ हजार दरका ३१ थान नेपाली नक्कली नोट बरामद गरेको जनाएको छ ।
जुवाखालबाट ७ लाख बरामद,ललितपुर (कास) गोदावरी नगरपालिका१३ झरुवारासीस्थित केदार राउतको घरमा जुवातास खेलिरहेको अवस्थामा प्रहरीले ११ जनालाई पक्राउ गरेको छ । प्रहरीका अनुसार जुवा खेलाउने नीतेश थापासहित ११ जना पक्राउ परेका छन् । उनीहरूका साथबाट ७ लाख १३ हजार ३७२ रुपैयाँ र तीन बुक तास बरामद गरेको महानगरीय प्रहरी वृत्त चापागाउँले जनाएको छ ।
हरिणको सिङसहित पक्राउ,काठमाडौं (कास) महानगरीय प्रहरी प्रभाग कोटेश्वरले हरिणको सिङसहित एक जनालाई पक्राउ गरेको छ । प्रहरीले चेकजाँचको क्रममा काठमाडौंको जडीबुटीबाट रामेछाप खाँडादेवी गाउँपालिका३ घरभई ललितपुर च्यासल बस्ने २१ वर्षीय आयुष रानामगर हरिणको एक जोडी सिङसहित पक्राउ गरेको हो ।
मिटर ब्याजीको उक्लिँदो हैसियत,"बैंक तथा वित्तीय संस्थाहरूमा सर्वसाधारणको सहज पहुँच र सजिलै कर्जा पाउने प्रणाली स्थापित नहुँदा कर्जाका निम्ति स्थानीय सुदखोरहरूको भर पर्नुपर्ने अवस्था पछिल्ला वर्षहरूमा बढ्दो देखिन्छ । सरकारी नियमनको छातामुनि रहेका बैंक तथा वित्तीय संस्थाहरूले कसलाई र कस्तो सर्तमा कर्जा प्रवाह गरिरहेका छन् भन्ने प्रश्नको उत्तर खोज्ने हो भने किन सामान्य मानिसहरू कर्जाका निम्ति अनौपचारिक स्रोततिर आकषर््िात छन् भन्ने जवाफ पनि भेटिन्छ ।सुदखोरहरूले थापेको कर्जाको पासोमा परेर बिल्लीबाठ भएपछि न्याय माग्न भन्दै काठमाडौं धाउनेहरूको शृंखला पछिल्ला वर्षहरूमा निरन्तर दोहोरिरहेको छ । यसरी न्याय माग्न आउनेहरूमा दुई नम्बर प्रदेशका मधेसी दलितहरू सबभन्दा धेरै देखिन्छन् । कर्जाका निम्ति स्थानीय साहु महाजन वा पैसाको चलखेल गर्ने एजेन्टहरूको भर पर्नुपर्ने बाध्यताका पछाडि बैंक तथा वित्तीय संस्थाहरूको केन्द्रीकृत संरचना र यस्ता संस्थाहरूको कर्जा प्रवाहको नीति सामान्य जनतामुखी नहुनु नै हो । मिटर ब्याजको पासो थापेर बसेकाहरूको शरणमा पर्न बाध्य हुनेहरू सामान्य आर्थिक हैसियतका मानिसहरू नै धेरै देखिन्छन् ।त्यसो त गैरकानुनी ढंगले सञ्चालित ढुकुटी अर्थतन्त्रको बढ्दो स्वरूप, छिटो पैसा कमाउनका निम्ति जस्तोसुकै सर्त मानेर पनि कर्जा लिन तयारहरूको बढ्दो संख्या र राज्यको कमजोर नियमनका कारण मिटर ब्याजीहरूको बढ्दो हैसियत यसको कारक देखिन्छन् । बेलाबखत प्रहरीका उच्च अधिकारी, सरकारी निकायकै भ्रष्ट अधिकारी र बाहुबलीका भरमा आफ्नो आर्थिक हैसियत उकासिरहेकाहरू पनि बारम्बार मिटर ब्याजको धन्दामा संलग्न भएका खबरहरू सार्वजनिक भइरहेकै छन् ।बैंक तथा वित्तीय संस्थाहरूको ढोकाभित्र सबैको पहुँच नहुने र अवैध अर्थतन्त्रको खेलमा लाग्दा छिटोछिटो प्रगति हुने जुन प्रणाली बलियो बन्दै गइरहेको छ, त्यसले मिटर ब्याजीहरूकै हैसियत बढाइरहेको छ । अनि यस्ता मिटर ब्याजीहरूको फन्दामा तिनै मानिसहरू परिरहेका छन्, जसले सजिलै बैंक तथा वित्तीय संस्थाबाट कर्जा पाइरहेका छैनन्, जसले सामान्य गर्जो टार्नसमेत कर्जा लिन बाध्य छन् अनि सजिलै पाइने कर्जाको लोभमा परेर आफ्नो सर्वस्व गुमाइरहेका छन् । कतिपय त ब्याजको मिटर बढ्दै जाँदा र आसामीको धम्की खेप्दाखेप्दै आत्महत्या गर्न नै बाध्य भइरहेका छन् । २०६९ जेठमा प्रहरी प्रधान कार्यालयले ढुकुटी कारोबार नियन्त्रण गर्न भन्दै देशैभरका प्रहरी इकाईलाई आन्तरिक परिपत्र जारी गरेको थियो । त्यतिबेला नेपाली सेना, सशस्त्र प्रहरी र नेपाल प्रहरीका उच्च अधिकारीका श्रीमतीहरू नै ढुकुटीको खेलमा लागेको भन्दै प्रहरीको विशेष टोलीले निगरानीसमेत बढाएको थियो । लगत्तै ढुकुटीको कारोबारमा संलग्न केहीलाई पक्राउ गरी कारबाहीसमेत चलाइयो । तर, प्रहरीको यस्तो सक्रियताले निरन्तरता पाएन । किनभने ढुकुटीको कारोबार र त्यसैमा संलग्न भएर मिटर ब्याजको धन्दा चलाउनेहरूको तार उच्च पदस्थ हरूसँगै जोडिएको थियो । जग्गा कारोबारी, म्यानपावर कम्पनीका बिचौलिया, अवैध रूपमा क्यासिनो खेल्नेहरूलाई कर्जा दिनेदेखि ढुकुटी खेल्नेलाई समेत चर्को ब्याजमा कर्जा दिने समूहहरू प्रहरीको अनुसन्धान अलमलिएपछि फेरि सतहमा देखिए । यो उपक्रम अहिले झनै बढेको देखिन्छ । करको छाताबाहिर बसेर कारोबार विस्तार गर्नेहरू र रातारात अकुत आर्जन गर्नेहरू नै मिटर ब्याजको पासो थापेर बसेको देखिन्छ । यस्तो अभ्यासको हिस्सा अर्थतन्त्रमा कति छ भनेर यकिन अनुसन्धान त भएको छैन, तर अनौपचारिक अर्थतन्त्रको बढ्दो आकार देख्दा मिटर ब्याजीहरूको हैसियत अनुमान गर्न सकिन्छ । गत असारमा सार्वजनिक आर्थिक गणनाले यस्तो अर्थतन्त्रको आकार ४९ दशमलव ९ प्रतिशत रहेको देखाउँछ । केन्द्रीय तथ्यांक विभागले सार्वजनिक रिपोर्टका अनुसार देशभर ९ लाख २३ हजार ३ सय ५६ प्रतिष्ठानमध्ये ४ लाख ६० हजार ४ सय २२ प्रतिष्ठान सरकारी निकायमा दर्ता छैनन् । अर्थतन्त्रको यो तस्बिरले राज्य संयन्त्रको छाताभन्दा बाहिर कसरी अर्थतन्त्र चलिरहेको छ भन्ने देखाउँछ ।बैंक तथा वित्तीय संस्थाहरूले घरजग्गा, व्यापार, सवारीलगायतका क्षेत्रमा अधिक कर्जा प्रवाह गरिरहेको देखिन्छ । अर्थशास्त्रीहरूका अनुसार सर्वसाधारणको वित्तीय पहुँच कमजोर हुनु र कर्जा लिने बैंकिङ प्रणाली झनै जटिल बनाइनुले पनि मिटर ब्याजीहरूको हैसियत बढाएको तर्क गर्छन् । संघीयता लागू भएपछि राज्य प्रणाली विकेन्द्रीकरणमा गएपछि राष्ट्र बैंकको निर्देशानुसार बैंक तथा वित्तीय संस्थाहरू मर्जर को अभ्यास गर्दै झनै केन्द्रीकृत भइरहेका छन् । मर्जरको नीतिपछि त ८८ वटा विकास बैंकहरू गाभिएर २५ र ७९ वित्त कम्पनी २२ मा झरेका छन् । केही वर्षयता कर्जा प्रवाहमा कडाइको नीति लागू भएपछि सर्वसाधारणहरूका निम्ति स्थानीय साहु महाजनहरू कर्जाका स्रोत भएका छन्, जसले थापेको मिटर ब्याजको पासोमा पर्नेहरू भने समय क्रममा चर्को कर्जा तिर्नै नसक्ने परिस्थितिमा पुग्छन् । मुखले मात्रै समाजवादको रटना लगाउने तर सर्वसाधारणलाई सानोतिनो कर्जाका निम्तिसमेत साहुमहाजनको दैलो धाउनुपर्ने परिस्थितिको निर्माण गर्दा निश्चित मान्छे धनी भइराख्ने र कर्जा लिनेहरूको घाँटीमा ब्याजको पासो झुन्डिराख्ने अवस्था उत्पन्न भएको छ । कर्जा तिर्न नसकेरै आत्महत्याको बाटो रोज्ने घटनाहरूको जुन शृंखला निर्माण भएको छ, त्यसले राज्यको सामाजिक जिम्मेवारीको भने खिल्ली उडाइरहेको छ ।"
आयोगमा राजनीतिक भागबन्डा,"सत्य निरुपण र बेपत्ता आयोगमा राजनीतिक दलको पहुँचका आधारमा गरिएको भागबन्डाले जनताले न्याय पाउने कुरा अनिश्चित बन्दै गएको छ । सत्य निरुपण र बेपत्ता आयोगमा कुनै पनि दलको पहुँचभन्दा बाहिरको व्यक्ति नियुक्त हुनुपर्ने हो । तर यी दुई आयोगमा मात्रै होइन, यस्ता सबैजसो आयोग वा संवैधानिक निकायमा राजनीतिक पहुँचकै आधारमा भागबन्डा हुने गर्छ । राजनीतिक पहुँचमा हुने गरेको आयोग वा संवैधानिक निकायको भागबन्डाले कुनै पनि कार्यसम्पादन निष्पक्ष रूपमा गर्न सक्दैन । बिभिन्न किसिमका आयोग, संवैधानिक निकाय, समितिउपसमितिहरू भनेका बाहिर देखाउने ढोकामात्रै हुन् । त्यो ढोकाभित्र बसेर काम गर्ने भनेका दलहरू नै हुन् वा उनीहरूको निर्देशनमा त्यहाँ नियुक्त भएका कारिन्दाले निणर्य गर्ने हुन् । सुजन देवकोटा, पालुङटार४, गोरखा"
लागूऔषधको प्रभाव,"लागूऔषध देशको ज्वलन्त समस्याका रूपमा खडा हुँदै गर्दा यसको निराकरणमा सरकारी उदासीनता तोड्नुपर्ने बेला भएको छ । लागूऔषध दुर्व्यसन भुसको आगोझैं भित्रभित्रै फैलिरहेको छ । घरघरमा आमाहरू रोएका छन्, लागूऔषध र मदिरा दुर्व्यसनीको जगजगी बढेसँगै सामाजिक सद्भाव खलबलिएका छन् । हत्या, हिंसा र अपराधका घटना बढ्नुमा लागूऔषध वा मदिरा दुर्व्यसन नै प्रमुख कारण रहेको छ । सवारी दुर्घटना होस् या बलात्कार जस्तो जघन्य अपराधमा मदिरा दुर्व्यसन नै मुख्य कारण रहेको सर्वविदित छ । सामाजिक अपराधमा लागूऔषध र मदिरा दुर्व्यसन नै मुख्य कारण रहेको मात्र होइन कि सामाजिक सञ्जालमा व्यक्त हुने अनेकौं गालीगलौज र अस्वाभाविक अभिव्यक्ति पछाडिका कारण पनि लागूऔषध नै रहेको तथ्य सार्वजनिक भैरहेका छन् । पारिवारिक कलह, नानी बाबुहरूप्रति गरिने बेवास्ता, विद्यालयप्रतिको अति भरोसा, आफ्ना बच्चालाई आवश्यकताभन्दा ज्यादा पैसा दिने बानीजस्ता कारणले लागूऔषध या मदिरा दुर्व्यसनमा विद्यार्थीहरू आकर्षित भएको पाइन्छ । यसको रोकथामको मुख्य उपाय भनेकै पारिवारिक निगरानी हो । उत्तम पुडासैनी, जोरपाटी, काठमाडौं"
लगानी जोगाऊ सरकार,"माओवादीले सशस्त्र आन्दोलन गर्दा मुलुकले ठूलो धनजनको क्षति व्यहोर्नुपर्यो । माओवादी मूल राजनीतिक धारमा त आयो, तर उसले सिकाएको बाटो हिंसाको राजनीति भने फेरि बल्झिएको छ । तत्कालीन माओवादीबाट असन्तुष्ट नेता नेत्रविक्रम चन्दले राजनीतिको नाममा हिंसात्मक गतिविधि जारी राखेका छन् । हालसम्म उनको समूहले भौतिक कारबाहीको नाममा कसैको हत्या नगरे पनि विस्फोटनमा नागरिक र स्वयं पार्टीकै कार्यकर्ताहरूसमेतको ज्यान गएको छ । हाल मुख्य रूपमा यो समूहको निसानामा देशको ठूलो मध्येको एक अन्तर्राष्ट्रिय कम्पनी एनसेल परेको छ । पटकपटक एनसेलका टावरहरूमा आक्रमण गर्दै आएको छ । यो समूहले आर्थिक लाभ लिन एनसेललाई हिंसामार्फत चेतावनी दिएको बुझ्न गाह्रो छैन । उसको अभिष्ट जेजस्तो भए पनि यस्ता घटनाले विदेशी लगानीकर्ताहरूलाई झस्काउँछ । दूरसञ्चार जस्तो अत्यावश्यकीय सेवामा यसरी दिनदहाडै आक्रमण हुँदा पनि राज्यले प्रभावकारी कदम चाल्न नसक्नुले लगानीकर्ताको मनोबल खस्काउँछ । मुलुकमा ठूलो मात्रामा सरकारलाई कर बुझाउने व्यापारिक घरानाहरू सुरक्षित छैनन् भन्ने संकेत यस्ता घटनाले गरेका छन् । पछिल्लो समय सरकारले विदेशी लगानी प्रबर्द्धन गर्ने नीति त लिएको छ, तर त्यसका लागि अनुकूल वातावरण तयार भइसकेको छैन । अनमोल केसी, नयाँबानेश्वर, काठमाडौं"
एमसीसीबारे स्पष्टताको खाँचो,"पछिल्लो पटक काठमाडौंस्थित अमेरिकी दूतावासले एमसीसीबारे केही कुरा उल्लेख गरे पनि अझै स्पष्ट हुन धेरै बाँकी छ । तसर्थ अझै सबैले सबै बुँदाको सरल तरिकाले बुझ्नेगरी अरु स्पष्ट पार्नुपर्ने भएको छ । होइन भने देशै बिक्री गर्न लाग्यो, सबै दलको मिलीभगत छ कि भन्ने कुरा पनि आएको छ । त्यसकारण नेपाल कसैको कब्जामा गएको होइन भन्ने तथ्य र संविधानसम्मत बुँदाबुँदामा जवाफ दिन जरुरी छ । ७७ पृष्ठको एमसीसी सम्झौताबारे बुँदाबुँदाको जवाफ चाहियो । गोलमटोल जवाफमा सैन्य मामिला जोडिएको छैन भन्ने अमेरिकी सरकारको जवाफले नेपालीहरू स्पष्ट हुन सकिरहेका छैनन् । तसर्थ नेपालीलाई ढुक्क पार्न मिलेनियम च्यालेन्ज कर्पोरेसन (एमसीसी) बारे विस्तृत रूपमा सबैले बुझ्ने भाषामा बताइदिन अमेरिकी सरकारलाई अनुरोध छ । हर्कनारायण श्रेष्ठ, त्रियुगा नपा१०, उदयपुर"
ऋणको भारले परिवारै स्वाहा,"तनाव व्यवस्थापनमा चुक्दा समाचारले साह्रै दुःखी बनायो । व्यस्थापन विषयका उपप्राध्यापक विनय लामिछानेले ऋण तिर्न नसक्ने भएपछि परिवारसहित आत्महत्या गर्ने प्रयास गरेर अबोध बालकको जीवनलीला समाप्त पारे । यसले मानसिक विचलनको चरम अवस्थालाई इंगित गर्छ । विनयको निर्णयले स्वस्फुर्त रूपमा बाँच्न पाउने बालबालिकाको अधिकार खोसिएको छ । के दोष थियो र तिनको ? पछिल्लो समय मान्छे कसरी हुन्छ धेरैभन्दा धेरै पैसा कमाउने ध्याउन्नमा लाग्ने र सोचेजस्तो प्रगति नभएपछि तुरुन्तै मार्ने र मर्ने अवस्थामा पुग्न थालेको छ । आफैले आफैलाई सम्हाल्न नसक्नेगरी मान्छे पैसाका पछाडि दौडिने प्रवृत्तिले आत्महत्याको अवस्था भयावह बन्दै गइरहेको छ । विनयको बढी पैसा कमाउने सोचले निम्त्याएको डरलाग्दो परिवेशले अबोध दुई बालक र उनकी पत्नीले ज्यान गुमाउनुपर्यो । ऋण हो, कमाएर तिरौंला नसोची आफूसहित परिवारको नै लीला समाप्त पार्नतिर लागे । मान्छेले जब समस्यालाई नजिकबाट केलाएर निराकरणका लागि धैर्य भएर योजना बनाउँदैन, तब उसले तत्काल जीवनलीला नै समाप्त पार्ने निर्णय गर्छ । पछिल्लो समय सामुहिक आत्महत्या भयावह बन्दै गइरहेको छ । गोविन्द विक, बुनपा१२, कपन, काठमाडौंयो घटनाको मुख्य कारण व्यापारमा घाटा, व्यापारमा लगानी गर्दा लिएको ऋण तिर्न नसक्दा ऋणको भार दिनप्रतिदिन बढिरहने त्यसको ब्याज, ब्याजको पनि स्याज अनि केके ? निरन्तर व्यापार घाटामा ऋणदाताको दिनहुँको कचकचले दिनहुँ मानसिक तनाव सहिरहनुभन्दा जिन्दगीलाई नै त्याग गर्दा यस्ता समस्याको सामना गर्नु नपर्ने सोचाइले यो घटना भएको देखिन्छ । यो घटनाबाट के सिक्न जरुरी छ भने आत्महत्या आवेगमा आएर मात्र गरिने होइन रहेछ । यो पारिवारिक सल्लाह बमोजिम पनि हुने रहेछ भन्ने पुष्टि हुन्छ । श्रीमानले मात्र आत्महत्या गर्ने योजना श्रीमतीलाई सुनाउँदा श्रीमतीले त्यस योजनालाई विफल बनाउनु त कता हो कता उल्टै श्रीमानलाई समर्थन गर्दा २ नाबालकको अनाहकमा ज्यान जाने अवस्था बन्यो । ऋणमा डुबेका श्रीमानले श्रीमतीसंँग आत्महत्या गर्ने योजना सुनाउँदा एक असल श्रीमती र एक असल आमाको भूमिका निर्वाह गर्दै तिनले त्यस्तो अप्रिय योजनालाई विफल पुर्याउनसकेको भए यस्तो दुर्घटना निम्तिने सायदै थिएन । ऋण कसलाई लाग्दैन र ? ऋण लाग्यो भन्दैमा आत्महत्या गर्दै जाने हो भने सायदै ऋण नभएको मानिस यस धर्तीमा औंलाले गन्न सकिने मात्र हुन सक्छन् । त्यसैले समस्याको सामना गर्नु नै बुद्धिमानी मान्न सकिन्छ । समस्याबाट भाग्न खोज्दा झन् समस्या थपियो । विनोद पौडेल, नमोबुद्ध नपा५, काभ्रेपलाञ्चोक"
द्वारिकाको क्यामेरा र अख्तियार,"विगत २ सातादेखि द्वारिका होटलको निकै चर्चा चलेको छ । चर्चा होटल राम्रो र कलात्मक भएको भनेर होइन, बरु मंसिर १५ गते घुस लेनदेनको कुरा उक्त होटलमा बसेर गरिएको हो भन्ने दुर्गा प्रसाईंको आरोप अनि म उक्त दिन उक्त होटलमा गएकै छैन भन्ने कृष्ण गिरीको प्रतिवादले द्वारिका होटल चर्चामा आएको हो । के त्यति स्तरीय होटलको मूलद्वारमा सिसिटिभी जडान गरिएको छैन र ? छ भने यो विवादको विषय नै होइन । सिसिटिभी फुटेज हेर्नासाथ कसले साँचो बोलेको र कसले झुठो बोलेको १ मिनेटमै पत्ता लाग्छ । यसर्थ होटल द्वारिकाले यस कुरालाई प्रस्ट गर्नुपर्छ । जहाँसम्म बी एन्ड सी कलेजलाई सम्बन्धन दिन २० करोड रुपैयाँ मागेको भन्ने दुर्गा प्रसाईं र मैले पैसा मागेकै छैन, म द्वारिका होटल गएकै छैन भन्ने कृष्ण गिरीको प्रतिवाद छ, त्यसमा सरोकार पक्ष मौन बस्दा समस्या झन् रहस्यमय भएको छ । सर्वसाधारण अलमलिएका छन् । पत्रकार सम्मेलन गरेरै पैसा लेनदेनको कुरा आइसकेपछि छानबिन गर्न गठन भएका निकायहरू मौन भएर बस्नु गैरजिम्मेवारीपना हो । तर अहिलेसम्म अख्तियार र सीआईबी जस्ता निकायले सक्रियता देखाएको छैन । किन हो ? यो विषय कुनै २ जनाको व्यक्तिगत विषय होइन । अबको छानबिनमा यो यो घुस काण्डको कोकोसित कहाँकहाँसम्म कनेक्सन छ, त्यो पनि खोजिनुपर्छ । गोपाल देवकोटा, गोकर्णेश्वर८, काठमाडौं"
युवा नेताहरूले सोच्ने बेला,"आइतबार प्रकाशित कृष्ण खनालको निर्णायक नेतृत्वको संघारमा कांग्रेसमा नेतृत्वको लागि चलिरहेको संघर्षको चिरफार छ । अहिले कांग्रेसका नेताहरू नेतृत्व लिन गुट, उपगुटमा विभिन्न ठाउँमा भेला भइरहेका छन् । महाधिवेशन हुने समयको टुङ्गो छैन । पार्टीलाई बलियो बनाएर लैजाने क्षमता भएका नेताहरू भनेको युवा पुस्ताबाट खडा हुनुपर्ने हो । तर युवा पुस्ताका नेताहरू पनि कुनै न कुनै गुटमा आबद्ध छन् । गुटउपगुटविना उनीहरूको पनि अस्तित्व खतरामै परेको देखिन्छ । युवा पुस्तामा गगन थापा आस गरिएका नेता हुन् । जसको सार्वजनिक छवि र विचार सबैमाझ चर्चाको रूपमा रहेको पाइन्छ । तर अन्य शीर्ष नेताहरूको गुट र उपगुटमा गगन पनि विलय भएको अवस्था छ । कांग्रेसलाई जीवन्त तुल्याएर अग्रगमनतिर बढाउन ऊर्जाशील र नयाँ जोश भएको युवा नेताहरूको नै खाँचो देखिन्छ । अहिलेको अवस्थामा यो पनि सम्भव देखिंँदैन । कांग्रेसमा माथिदेखि तलसम्मै गुटउपगुटको लहराले जेलिएको अवस्था छ । कसले कुन पद ओगट्ने भन्ने पदीय लडाइँमा नेताहरू रनभुल्ल परेका छन् । तल्लो स्तरका कार्यकर्ताहरू त आफ्नो गुटका नेताले जे बोल्यो, त्यसैमा ताली बजाएर बस्नु बाहेक अरु के गर्न गर्न सक्छन् र ? राणा शासनदेखि राजाको शासनसम्म ढालेको इतिहास देखाएर राजनीति गर्ने समय होइन यो । जनतामा काम र प्रस्ट नीति लिएर आउन सक्ने नेताको खाँचो परेको देखिन्छ । पार्टीलाई पुनर्जीवन दिन यसभित्र भएका युवानेताहरूले सोच्ने बेला आएको छ । रेशमकुमार सुनुवार, नेपाल ल कलेज, काठमाडौं"
भावी राजनीतिको संकेत,"नेपालको लोकतन्त्र गहिरो संकटमा परिसकेको छ । व्यवस्थाका सबै अंगप्रत्यंंग कुहिने अवस्था (डिके)मा पुगेका छन् । दुई मुख्य राजनीतिक दल नेपाल कम्युनिस्ट पार्टी (नेकपा) र नेपाली कांग्रेस (नेका) आफ्नै अस्तित्वको लडाइंँ लडिरहेका छन् जसको प्रभाव लोकतन्त्रको रक्षा र सम्बर्द्धनमा नराम्ररी परेको छ । नेपाली कांग्रेको सिद्धान्त र पृष्ठभूमिमा विश्वास गर्नेहरूका लागि अब यस दलको लोकतन्त्रप्रतिको प्रतिबद्धतामा शंका लाग्न थालेको छ । यसको प्रमुख कारण दलका नेता बीचको स्वार्थको झगडा र संस्थागत परिचालनको समस्या हो । व्यक्तिगत महत्त्वाकांक्षा, शक्ति र पदप्रतिको आशक्तिले आज लोकतन्त्रका नाममा भाँडभैलोतन्त्रको विगविगी देखिन थालेकोले नत यसले व्यवस्थाको स्थायित्व यकिन हुनसक्छ, न दलको क्षयीकरण रोकिन सक्छ । नेता र संगठन नै स्वच्छ र चलायमान नभए कसरी आजका उर्लिंंदा समस्या हल हुन सक्छन् ? यदि नेकामै भरोसा रहेन भने नेपालको उदार लोकतन्त्रको भविष्यप्रति विश्वस्त हुने आधार सकिन्छ । किनभने जतिसुकै कमीकमजोरी यसका सञ्चालकहरूमा देखिए पनि यसको सान्दर्भिकता रहिरहने सम्भावना झन् बढेको छ ।आजको नेपाली राजनीतिमा मुख्य तीन धार देखिएका छन् ः नेकपा, नेका र मधेसी दल । तर राष्ट्रिय विकल्पका दृष्टिले नेकपाको विकल्प नेकालाई नै मान्नुपर्छ । नेकपामा जस्तो नेकाको सिद्धान्त मूलभूत रूपमा चलायमान छैन । किनभने यस दलले लोकतन्त्रको उत्कर्ष मानिएको संविधानसभाको चुनाव, गणतन्त्र र उदार लोकतन्त्रका लागि अरुभन्दा कम भूमिका खेलेको छैन । यसको निर्णायक नेतृत्व र भूमिकामा नेपालका ठूला परिवर्तन सम्भव भएका तथ्य आफैं बोल्छन् । राजतन्त्रको वर्चस्व रहेका बखत लोकतन्त्रको बाटो सहज थिएन । किनभने महत्त्वाकांक्षी, परम्परावादी संस्था लोकतन्त्रसित समाहित हुन नसक्दा द्वन्द्वको अवस्था घरिघरि आयो र लोकतन्त्रमाथि घात भयो । कतिपय अवस्थामा यस दलका नेताको भूमिका र महत्त्वाकांक्षाले लोकतान्त्रिक अभ्यासमा अप्ठ्याराहरू आएकाले अन्य अलोकतान्त्रिक शक्तिको उदय भएको हो ।वर्तमान नेपालको राजनीतिमा अकल्पनीय परिस्थिति आउन थालेको महसुस धेरैलाई भएको छ । भूराजनीति र यसको टड्कारो प्रभाव आन्तरिक राजनीतिमा पर्नथाल्दा राजनीतिक अभ्यास कस्तो हुने हो भन्न सकिंँदैन । भूराजनीतिले जुनसुकै क्षेत्र र देशलाई कुनै न कुनै रूपमा प्रभाव पारिरहेको हुन्छ । नेपालको बनोट र सीमित गतिविधिले राजनीतिक, आर्थिक र सामाजिक रूपमा सकारात्मक या नकारात्मक प्रभाव पारेको हुन्छ । नेपाल दुई ढुंगा बीचको तरुलको उदाहरण आजको सन्दर्भमा त्यति सान्दर्भिक नभए पनि मोटामोटी रूपमा भूराजनीतिको राप र ताप बेलाबेलामा महसुस गरिएकै छ । तर अति चेप्टिएर बस्नुपर्ने स्थिति समय र परिस्थिति अनुसार बदलिएको पाइन्छ । संयुक्त राष्ट्रसंघको सदस्यता, विश्वमानचित्रमा आफ्नै पहिचान राख्न र सबै शक्ति राष्ट्रहरूसितको भूमिकाले नेपाललाई निरीह राष्ट्रका रूपमा हेर्नुपर्ने अवस्था छैन । तर पनि भूबनोट प्रत्येक राष्ट्रका लागि अभिशाप र वरदान दुवै हुनसक्छन् भन्ने प्रमाण पनि आज विश्वका धेरै देशका घटनाचक्रले देखाएका छन् ।छिमेकी र अन्य शक्ति राष्ट्रहरूको मूल्यांकनमा नेपालप्रतिको धारणामा अलि फरकपना आएको छ । आज दोस्रो विश्वयुद्धपछिको शीतयुद्धको जस्तो शत्रुतापूर्ण प्रतिस्पर्धा नभए पनि चीनको उदय र यसप्रतिको सहयोग र प्रधिस्पर्धाको सम्बन्ध अनुकूल स्थिति बनाउन नेपालका लागि ठूलो चुनौती आएको छ । अबको सम्बन्धलाई पहिलेको जस्तो तटस्थताले मात्र सघाउ पुर्याउँंदैन । सकारात्मक, पारदर्शी र यथार्थवादी चिन्तनमा आधारित परराष्ट्र नीतिले मात्र आफ्नो स्वतन्त्र अस्तित्वको सुनिश्चितता हुनसक्छ । परम्परावादी सन्तुलन (व्यालेन्स)को रणनीति र मौकामा एकको विरोधमा अर्को छिमेकीलाई आफ्नो अनुकूल नीति लागू गर्न सकिने अवस्था आज छैन । देशको बनोट, असंख्य सीमितता र प्राकृतिक, भौगर्भिक अवस्थाले नेपालको दायरा साँघुरिएको छ ।देशको राजनीतिक अवस्था, दलहरूको भूमिका, अभिमुखीकरण, सैद्धान्तिक विचलन र कार्यकर्ता तथा नेताको मौकापरस्त गतिविधिसित परराष्ट्र सम्बन्ध गाँसिएको हुन्छ । उदाहरणका लागि नेकपाको हालको गृह र परराष्ट्र नीतिमा देखिएको सैद्धान्तिक र रणनीतिक अस्पष्टता (याम्बीगुइटी) र यसले सिर्जना गर्न खोजेको असन्तुलनले नेपालको दीर्घकालीन हित होला भन्न सकिँंदैन । एकातिर भारतको परम्परामा अडिएको भूमिका कमजोर हुँदै गएको र उसले नेपालजस्तो अति नजिकको छिमेकीसितको सम्बन्धलाई नयाँ सन्दर्भमा परिभाषित गर्दै कार्यान्वयन गर्न नसकेको र अर्कोतिर नेपालभित्रको राजनीतिक चित्र बदलिएको, नेकपाको लोकतान्त्रिक छविको आवरण बदलिन थालेको आभाष जनता र विदेशीहरूले समेत थाहा पाउन थालेकाले यस दलको उद्देश्य र भूमिकामा आश्वस्त हुने ठाउँं हराउँदैछ । नेकपा आज सैद्धान्तिक दोधारमा छ । एकदलीय सर्वसत्तावाद र त्यसको प्राप्तिको उद्देश्य राखेर शक्ति आर्जन गर्न नसकिने निष्कर्षमा एमाले (पहिलेको माले) र माओवादी पुगेकाले संसदीय व्यवस्थाको आहालमा पौडी खेल्न पुगेका हुन् । अब यी दुई दल मिलेर नेकपा बनेको र यिनीहरू अझै एकदलीय अधिनायकवादको धङधङीबाट मुक्त हुनसकेका छैनन् ।आज सत्ताधारी र प्रतिपक्ष दुवै दल अस्तित्वको संकटमा छन् । नेकपाको करिब दुई तिहाइको बहुमत भुत्ते खुकुरीजस्तो प्रमाणित भइरहेको छ । यसका ठूला वाचा अर्थहीन भइरहेका र दलको क्षणिक एकीकरणको उन्माद सकिन थालेको र नेताहरू बीचको लेनदेनको संघर्ष उत्कर्षमा पुग्न थालेको छ । यो कुनै सैद्धान्तिक कलह नभई पदको भागबन्डाका साथै व्यक्तिगत अहम्(इगो)को प्रतिफल हो । तर दुई दल हठात रूपमा एक भएको सन्देशले नेकपालाई विशेषगरी यसका नेता खड्गप्रसाद शर्मा ओलीलाई फाइदा पुगे पनि यसले नेकपाको अस्तित्वको समस्या बढाएको छ । माओवादी आफू निमिट्यान्न हुने सम्भावनाप्रति चिन्तित छ भने ओली माओवादीलाई गलाउँंदै लग्ने रणनीतिमा लागेका छन् । त्यसैले एमाले र माओवादीको एकीकरणलाई कतिपयले तेल र पानीको मिश्रणजस्तो ठान्छन् । पुष्पकमल दाहालको अस्थिर स्वभाव, महत्त्वाकांक्षा र बोलीले सरकार सञ्चालनमा अप्ठ्यारो पर्नगएको अनुमान गर्न सकिन्छ । भेनेजुयला र इन्डोप्यासिफिक क्षेत्र या रणनीतिप्रतिको परस्परविरोधी बोलीले ओली सरकारको विश्वसनीयता र कार्यक्षमतामा असर परेको छ । प्रतिनिधिसभाको सभामुख चयनमा लामो माथापच्ची हुनुको कारण पनि भागबन्डाकै राजनीतिको पराकाष्ठा हो । यसबाट नेकपालाई मात्र होइन, संसदलाई पनि ठूलो क्षति पुग्यो । नेकपा भित्रको विवादका अनेक पहलु भए पनि यी माथि भनिएका मुद्दाका बहानामा एकअर्कालाई कमजोर पार्ने खेल भइरहेको कुरा सर्वविदितै छ । यसमा माओवादी हार्दै गरेको जुवाडेजस्तो देखिएको र ओली आफ्नो वर्चस्व राखिछाड्न उद्यत देखिन्छन् । एकीकृत भनिएको दलभित्रको यस्तो अस्तव्यस्तताले मुलुकको राजनीतिक भविष्य अन्योलपूर्ण बन्ने निश्चित छ ।शिवमाया तुम्बाहाङ्फेलाई एमालेले उपसभामुख छानेको भए पनि उनले संविधानको भावना र अक्षर अनुसार आफूलाई कुनै दलको सदस्यका रूपमा नलिन भन्दा उनलाई नेकपा सचिवालयले पदबाट राजीनामा गर्न आदेश (ह्विप) गरेपछि उनले त्यसको प्रतिकार गरिन् । उनले निष्पक्ष भएर उपसभामुखको जिम्मेवारी बहन गर्ने सपथ लिएकीले त्यसो गर्नु स्वाभाविक पनि थियो । उनको यस कदमले संविधान र संसदीय मर्यादालाई ख्याल गर्न सत्ताधारी र प्रतिपक्ष दुवै थरीलाई सचेत गराएको थियो । नेकपाले उनलाई राजीनामा गर्न बाध्य पारे पछि उनको अडान अब निरर्थक प्रमाणित भएको छ । तर भागबण्डाको राजनीतिले कसरी संसदीय विकृति बढाइरहेछ भन्ने तथ्य पनि उजागर गरेको छ । प्रमुख दुई राजनीतिक दलको अगुवाइमा जनताले ल्याएको लोकतन्त्र धरापमा पर्ने त होइन भन्ने आशंका बढ्दा यी दुई दलको भविष्य पनि उज्यालो हुनेछैन । सरकार र प्रतिपक्ष दुवैको छवि राम्रो छैन । तापनि बढी दोष शासनमा बसेको दललाई जान्छ । किनभने यसले कुनै उल्लेख्य काम गर्नसकेको छैन । नत नेकाले गतिलो प्रतिपक्षको भूमिका निर्वाह गर्न सकेको छ । यसका नेताप्रति जनअविश्वास बढिरहेको र दल भने विभिन्न गुटमा विभाजित भई आफ्नो लोकतान्त्रिक छवि बिगार्दा लोकतन्त्रको भविष्य के होला भन्न थालिएको अवस्था छ । तर आजको नेकपाको विकल्प नेका नै रहनेछ । किनभने अरु दल पनि सप्रन सकेका छैनन् । मधेसका दुई दलको स्थिति यथावत रहनसके यिनीहरूले सम्भावित गठबन्धनको राजनीतिमा आफ्नो भूमिका खेल्न सक्ने सम्भावना छ । तर नेकपाको स्वरुप र बाह्य प्रभाव कस्तो रहन्छ, त्यसमा नै नेपाली राजनीतिका धेरै कुरा भर पर्ने छन् ।"
पुँजीगत खर्चमा छुटेको पाटो,"ठेकेदारको क्षमता वृद्धिमा लगानी हामीले पुँजीगत खर्च गर्न नसक्नु, राम्रा आयोजनाहरू आफै डिजाइन गर्न र सम्पन्न गर्न नसक्नुका कारण केके होलान् भनेर घोत्लिन थालेको धेरै समय भएको छ । अर्थमन्त्री यादवप्रसाद पन्तका पालामा त्रैमासिकबाट चौमासिक निकासा दिन थाले र जिल्लाजिल्लामा कोष तथा लेखा नियन्त्रक कार्यालय खोले स्थितिमा सुधार होला कि भन्ने सोचेर काम गरियो । पछिका केही हस्तक्षेपमा आयोजनाको छनोट राम्रो बनाउनुपर्ने (२०४८), आयोजना प्रमुखलाई बढी अधिकार दिने, वर्षको सुरुमै निकासा गर्ने पेस्की रकम बढाउने (२०४९) जस्ता काम भए । विसं २०५० मा गाउँगाउँमा बजेट बढी पठाइएकाले त्यहाँ खर्च गर्ने क्षमता बढाउनुपर्छ भनेर स्थानीय विकास प्रशिक्षण प्रतिष्ठान खोलियो । यसरी ४० र ५० का दशकका सरकारी प्रयासहरूमा सरकारी अधिकृतको क्षमता अभिवृद्धि, बेलामा रकम निकासीको क्षमतामा सुधार, आयोजना प्रमुख छनोट तथा उसमा प्रत्यायोजित अधिकारको सीमामा पुनरवलोकन आदि मुख्य रहे । गत दशकमा भने सबैभन्दा धेरै दोष प्रक्रियागत खोटलाई दिइयो, जसको प्रमुख तारो सार्वजनिक खरिद नियमावलीका प्रावधान बने ।यसबीच ठेकेदारहरू कतै हराए । सरकारी दस्तावेजहरूमा ठेकेदारहरूको क्षमता अभिवृद्धिका कुरा साह्रै कम आउँछन्, जुन दुःखद हो । हाम्रो संरचना भनेकै, एक विद्वान्ले भनेजस्तै, नेताहरूले विकासको मुख्य दिशा पहिल्याउने, कर्मचारीले ठेक्का लगाउने र ठेकेदारले विकास गर्ने हो । त्यो अर्थमा विकास खोज्ने जनताका आँखाबाट हेर्दा, ठेकेदार र सरकारको घाँटी जोडिएको छ । तर पनि ठेकेदारहरू सधैंजसो योजना निर्माणबाट पर भए र उनीहरूका सीमितता बुझ्ने र त्यसलाई नीतिमार्फत सम्बोधन गर्ने प्रयास कम भए ।कि ठेकेदारहरू नेता भए कि त नेताहरूले पैसा लगेर आफ्ना मान्छेलाई ठेकेदार बनाए भन्ने अर्को प्रश्न पनि ६० को दशकसँगसँगै आयो । विक्रम पाण्डे, बहादुर लामा, रामकृष्ण आचार्य, हरिनारायण रौनियार जस्ता केही ठेकेदार आफै नेता भए । यदि आयोजनाहरू समयमै सम्पन्न हुने गरेका भए यी कुराले कसैलाई समस्यामा पार्दैनथेÙ अमेरिकामा स्टिफेन बेक्टेल र विलियम लेभिट, कोरियामा चेबाललाई मानेजस्तै हाम्रा ठूलठूला ठेकेदारलाई राष्ट्रनिर्माताका रूपमा हामीले इज्जत गर्ने स्थिति हुन्थ्यो । तर लगभग सबैजसोतिर यस्तो हुन सकेन । ठेकेदारहरू राम्राराम्रा संरचना बनाएर ठूलो मान्छे बन्नेतिर लाग्नुभन्दा राजनीतिमा लागेर ठूलो मान्छे बन्न खोज्नु नै श्रीमद्भगवद्गीतामा भगवान् श्रीकृष्णले स्वधर्मे निधनंश्रेयः परधर्मो भयावहः भनेझैं मुलुकको दुर्भाग्य बन्यो ।सरकारले ठेकेदारहरूका लागि उपकरण र जनशक्तिमा दीर्घकालीन लगानी गर्ने भरपर्दो आधार दिन नसक्नाले ठेकेदारहरूको पुनर्लगानी गरेर क्षमता अभिवृद्धि गर्ने कुरामा पनि संकुचन आएको छ । सरकारले बीसपच्चीसवर्षे क्षेत्रगत रणनीति बनाएर लगानी प्रत्याभूति गर्ने हो भने ठेकेदारहरू आफ्नो क्षमता अभिवृद्धि गर्न त्यही तरिकाले लाग्थे होलान् । सरकार यसबारे पूर्ण रूपले अनभिज्ञचाहिँ छैन र गत दुई दशकमा केही काम पनि गरेको छ । जस्तो विसं २०४८ पछि ठेकेदारहरूले सहज रूपमा उपकरण पाऊन् भन्नेतिर केही सुधार भयो । सुरुमा सरकारले आफै आफ्ना मेसिनहरू ठेकेदारलाई भाडामा दिन्थ्यो र संयुक्त रूपमा प्रयोग गर्ने प्रयास पनि गरेको थियो । ६० को दशकमा उपकरणहरू खरिद गर्न प्रोत्साहन दिने नीति ल्याइयो, जसले गर्दा मुलुकमा तिनको बिक्री पनि बढ्यो । भौतिक पूर्वाधार मन्त्रालयले पनि निर्माण व्यवसायीलाई प्रवर्द्धन गर्न सानो कोष बनाउने, निजी क्षेत्रका इन्जिनियरलाई केही कम्प्लायन्स लगायतमा तालिम दिने काम थाल्यो । पञ्चवर्षीय मर्मतसम्भार ठेक्का दिँदा लामो समयका लागि कर्मचारी भर्ना गरेर ठेकेदारहरूको क्षमता अभिवृद्धि हुन्छ कि भन्नेतर्फ पनि सरकारले केही समय सोच्यो । तर यी सबै कुरा संयुक्त रूपमा यथेष्ट भएनन् ।समयमै नबनेका सडक, बनेका नराम्रा सडक, अलपत्र परेका पुल, समय र लगानी ओभर रन भएका धेरै आयोजनाले मुलुकका ठेकेदारहरूको क्षमतामा आज पनि प्रश्नचिह्न लगाएका छन् । यसले एकातर्फ ठेकेदारहरूको कमजोरी इंगित गर्छ भने, अर्कातर्फ सरकारको कमजोरी पनि देखाउँछ । ठेकेदारहरूलाई साथ लिएर हिँंड्ने र सरकारले जहाँ जे बना भने पनि बनाउन तयार हुने स्टिफेन बेक्टेलजस्ता ठेकेदार हाम्रा सरकारहरूले निर्माण गर्न सकेनन् । सधैंजसो सरकारले पुँजीगत खर्च किन भएन भनेर हेर्दा आफ्ना कर्मचारीको दक्षता, आफ्नो रकम निकासा गर्ने क्षमता आदिलाई मात्र दोष दिएको देखिन्छÙ ठेकेदारसँगको आफ्नो सम्बन्ध वा ठेकेदारहरूले भोग्नुपरेको समस्या (साथै नीतिनिर्माताहरूको दीर्घकालीन रणनीति बनाउन सक्ने क्षमता) लाई हेरेको देखिन्न, जबकि मुलुकको विकास गर्ने प्रमुख कार्यकारी पात्र ठेकेदार नै हुन् । पुँजीगत खर्च गर्न या त सरकार आफै आयोजना सम्पन्न गर्न सक्षम हुनुपर्यो या ठेकेदारहरूको समस्या बुझेर आयोजना सकिने समय र लागत प्रक्षेपण गर्न सक्ने अनि त्यही अनुसार बजेट विनियोजन गर्नसक्ने हुनुपर्यो । त्यसैले अबको सरकारको दृष्टि ठेकेदारहरूको क्षमता अभिवृद्धि, उनीहरूको संरचनागत सुदृढीकरण, उनीहरूको वित्तीय हैसियत निर्माण तथा वित्तमा पहुँच, उनीहरूको प्रविधि प्रयोगको क्षमता अभिवृद्धि आदिमा केन्द्रित हुनुपर्छ ।"
समृद्धिको बाधक भ्रष्ट आचरण,यज्ञराज प्रसाईं
ह्यारी र मेगनको शाही पदवी खोसिने,"(लन्डन)  बेलायती राजकुमार ह्यारी तथा उनकी श्रीमती मेगन मार्कलको शाही पदवी खोसिने भएको छ । उनीहरूले आउँदो वसन्त ऋतुदेखि हिज, हर रोयल हाइनेस् भन्ने पदवी र शाही कोष पनि प्रयोग गर्न नपाउने बकिङ्घम राजदरबारले शनिबार घोषणा गरेको छ । तर ह्यारीलाई राजकुमार र ड्युक अफ ससिक्स् एवं मेगनलाई डचेस अफ ससिक्स् भनेर चाहिं सम्बोधन गरिनेछ । केही शाही विश्लेषकले यसलाई महारानी एलिजाबेथ द्वितीयाको कडा निर्णयका रूपमा लिएका छन् । द ड्युक एन्ड डचेस अफ ससिक्स् ले विन्डजोर बर्कसायर स्थित आफ्नो निवास फ्रगमोर कटेज मर्मतका लागि करदाताबाट लिएको २४ मिलियन पाउन्ड पनि तिर्ने भएका छन् । उनीहरू सैन्य नियुक्तिबाट हट्ने र बेलायती महारानीको औपचारिक प्रतिनिधित्वसमेत नगर्ने बीबीसीले जनाएको छ । विज्ञप्तिमा ह्यारी दम्पतीको सुरक्षा प्रबन्धबारे भने केही खुलाइएको छैन । महारानीले महिनौंको छलफलपछि नाति र उनको परिवारका लागि रचनात्मक एवं सहयोगी बाटो पहिल्याएको भन्दै खुसी व्यक्त गरेकी छन् । उनले ह्यारी, मेगन र उनीहरूका छोरा आर्ची आफ्नो परिवारमा सधैं प्रिय रहिरहने पनि उल्लेख गरेकी छन् । ह्यारी परिवारमा खुसी र शान्तिपूर्ण नयाँ जीवनको कामना पनि उनले गरेकी छन् । विज्ञप्तिमा ह्यारी दम्पतीले आफूहरूको नयाँ स्वतन्त्र जीवनका लागि महारानी र राजपरिवारबाट प्राप्त समर्थनप्रति आभार व्यक्त गरेको पनि जनाइएको छ । ह्यारी दम्पतीको शाही भूमिका परित्यागबारे महारानीले गत सोमबार आफ्ना परिवारका वरिष्ठ सदस्यहरूसँग स्यान्ड्रिङ्घम दरबारमा छलफल गरेकी थिइन् । ह्यारी दम्पतीले राजपरिवारको वरिष्ठ सदस्यका रूपमा आफूहरू जिम्मेवारीबाट अलग्गिने र आर्थिक रूपमा आत्मनिर्भर हुन काम गर्ने घोषणा गरेपछि महारानीले दरबारमा छलफलका लागि बोलाएकी थिइन् । उनीहरूको चाहनाप्रति आफ्नो पूर्ण सहयोग रहने बताउँदै उनले संक्रमणको अवधिभर संयुक्त अधिराज्य तथा क्यानडामा समय बिताउन सहमति जनाएकी थिइन् ।ह्यारी दम्पतीले गत अक्टोबरमा शाही जीवनको चुनौती र केही बेलायती अखबारले आफूहरूको पिछा गरेको भन्दै चिन्ता व्यक्त गरेको समाचार प्रकाशित भएका थिए । ह्यारीले मिडियाका कारण मेगनले आफ्नी आमा डायनाकै नियति भोग्नुपर्ने त्राससमेत व्यक्त गरेका थिए । बेलायतको राजनीति तथा स्वास्थ्य क्षेत्रमा निकट रहेर काम गरिरहेका डा बच्चुकैलाश कैनी राजपरिवारमा सिर्जित यो संकट ह्यारी र मेगनमा २१ औं शताब्दीमा आधुनिक र स्वतन्त्र बन्ने सोचका कारण आएको बताउँछन् । आजको पुस्तामा स्वन्तन्त्रताको महत्त्व कति छ भन्ने यो एउटा उदाहरण हो, कैनी भन्छन्, आजको पुस्ता कसैको दबाबमा बस्न सक्दैन भन्ने पनि यसबाट बुझ्न सकिन्छ । बेलायती राजपरिवारसँग सम्बन्धित रीतिरिवाज, संस्कार र परम्परा सयौं वर्ष पुराना छन् । साथै बेलायतीहरू राजसंस्थालाई निकै आदरसम्मान गर्छन् । त्यसैले पनि यो घटनाले बेलायती राजपरिवारको संरचना र राजपरिवारलाई हेर्ने नजरमा खासै फरक नआउने कैनीको भनाइ छ ।"
लाम बेइजिङकी कठपुतली !,"सार्वजनिक पार्कमा भेला भएका हजारौं प्रदर्शनकारीलक्षित गर्दै प्रहरीले दर्जनौं सेल अश्रुग्यास प्रहार गरेको हो । मुखमा मास्क लगाएका कालो पहिरनधारी प्रदर्शनकारी हङकङको प्रमुख विधायन परिषद् भवननजिकैको चाटर गार्डेनमा भेला भएका थिए । प्रदर्शनकारीमध्ये केहीले स्वतन्त्र हङकङ लेखिएको ब्यानर बोकेका थिए भने केहीले अमेरिकी र बेलायती झन्डासमेत फहराएका थिए । हामी वास्तवमै विश्वव्यापी मताधिकार चाहन्छौं, प्रदर्शनकारीले नारा लगाए, प्रहरी दमन बन्द गर, स्वतन्त्र हङकङ जिन्दावाद ।बेलायतको उपनिवेशमा रहेको हङकङ सन् १९९७ मा चीनलाई फिर्ता गरिएको थियो । हङकङमा एक देश, दुई प्रणाली रहेको छ । यसैका कारण मुख्यभूमि चीनमा भन्दा हङकङमा बढी लोकतान्त्रिक अभ्यास रहेको भए पनि प्रदर्शनकारीले वर्तमान चिनियाँ राष्ट्रपति सी चिनफिङको नेतृत्वमा आफूहरूको अधिकार कुण्ठित भइरहेको आरोप लगाएका छन् । लोकतन्त्र पक्षधर र चिनियाँ कम्युनिस्ट पार्टी नेतृत्वको हङकङ सरकारबीच पछिल्लोपटक गत जुनदेखि समस्या उत्पन्न भएको हो । हङकङकी प्रमुख कार्यकारी क्यारी लामले मुख्यभूमि चीनतर्फ सुपुर्दगी गर्नेबारेको विधेयक संसद्मा पेस गरेपछि लोकतन्त्र पक्षधरले प्रदर्शन सुरु गरेका थिए । मुख्यभूमि चीनतर्फ सुपुर्दगी गर्न सकिने प्रावधान समावेश गरिएको सो विधेयक हाल फिर्ता लिइएको भए पनि प्रदर्शनकारीले बृहत् लोकतान्त्रिक सुधारलगायतका माग राख्दै सात महिनादेखि प्रदर्शन गरिरहेका छन् । विधेयक फरक राजनीतिक विचार राख्नेप्रति लक्षित हुन सक्ने भन्दै लोकतन्त्र पक्षधरले त्यसलाई नमान्ने घोषणा गर्दै प्रदर्शन सुरु गरेका थिए । पछिल्लो समय सरकार र विद्यार्थी प्रदर्शनकारीबीच हङकङ पोलिटेक्निकल विश्वविद्यालयमा घम्साघम्सी भएको थियो । विश्वविद्यालयभित्र बसेर प्रदर्शनमा उत्रिएका विद्यार्थीलाई कैयौं दिन लगाएर सरकारले हटाएको थियो । सो क्रममा कैयौं विद्यार्थी पक्राउ परेका थिए । प्रमुख कार्यकारी लामले सुरुमा सुपुर्दगीसम्बन्धी सो विधेयक स्थगन गरिएको जनाएकी थिइन् । यद्यपि यो आश्वासनले मात्रै प्रदर्शनकारीको मन बुझेन र उनीहरूले प्रदर्शनलाई निरन्तरता दिए । अन्ततः विधेयक फिर्ता लिन प्रशासन बाध्य भयो । सुपुर्दगी विधेयक फिर्ता हुनुपर्ने माग पूरा भए पनि मताधिकार र आन्दोलनका क्रममा प्रहरी दमनबारे स्वतन्त्र अनुसन्धानको माग पूरा नभएको भन्दै हङकङमा निरन्तर प्रदर्शन भइरहेको छ । सुरुमा शान्तिपूर्वक सुरु भएको प्रदर्शनमाथि सरकारको प्रतिक्रियालाई लिएर आक्रोशित प्रदर्शनकारीले हिंसात्मक बाटो रोजेका थिए । कार्यकारी लामले आफूहरूको मागलाई बेवास्ता गरेको र दमन गर्न प्रहरी प्रयोग गरेको उनीहरूको आरोप छ । सहरको विधायन परिषद् कार्यालयनजिकै हजारौंका संख्यामा प्रदर्शनकारी भेला भएपछि हङकङ सरकारले एउटा विज्ञप्ति प्रकाशन गरेको छ । विज्ञप्तिमा एक व्यक्ति, एक मत को अन्तर्राष्ट्रिय मान्यतालाई हङकङको आधारभूत वास्तविक कानुन भनिने संविधानको अन्तिम उद्देश्यका रूपमा अर्थ्याउँदै उसले यो विस्तारै र क्रमिक रूपमा लागू हुने जिकिर गरेको छ । एक व्यक्ति, एक मतको लक्ष्यलाई प्राप्त गर्न, सबै सहरवासीले यो प्रस्ट रूपमा बुझ्न जरुरी छ की हङकङप्रति वफादार हुनुबाहेक सार्वभौम निर्वाचनबाट निर्वाचित प्रमुख कार्यकारीलाई केन्द्रीय सरकारले नियुक्त गरेको हो त्यसैले केन्द्रीय सरकारप्रति पनि वफादार हुन आवश्यक छ, विज्ञप्तिमा भनिएको छ । प्रदर्शनलाई चीनको केन्द्रीय सरकार र राष्ट्रपति सीप्रतिको अपमानका रूपमा अर्थ्याउँदै केही प्रदर्शनकारीले लामलाई बेइजिङको कठपुतली को संज्ञासमेत दिँदै आएका छन् । लामले भने यस्तो आरोप अस्वीकार गर्दै आइरहेकी छन् ।हङकङ प्रदर्शनकारीले प्रहरीमाथि इँटा र पेट्रोल बमसमेत प्रहार गर्दै आइरहेका छन् । त्यसको प्रतिक्रियास्वरुप प्रहरीले उनीहरूमाथि रबरको गोली र केही घटनामा गोलीसमेत चलाएको छ । निरन्तरको प्रदर्शनका कारण आर्थिक नगरी हङकङको अर्थतन्त्र डामाडोल हुँदै गएको छ । प्रहरी र प्रदर्शनकारीबीचको झडपका कारण पसलहरू बन्द भएका छन् र पर्यटकको संख्यामा पनि कमी आएको छ । आइतबारको प्रदर्शन फरक थियो । प्रहरीले र्याली आयोजनाको अनुमति दिएको थियो । यद्यपि आयोजकहरूले भने प्रदर्शनको तयारी गरेका थिए । सडक अवरुद्ध पार्न प्रदर्शनकारीले इँटा, छाता र ट्राफिक छेकबारको प्रयोग गरेका थिए । प्रहरीले गैरकानुनी भेलामा उपस्थित भएको भन्दै पहेंलो झन्डा देखाउँदा प्रदर्शनकारीहरू प्रहरीमाथि नै जाइलागेका थिए । काठको लौरोले आक्रमण गर्दौ दुई अधिकारीको टाउको फुटेको प्रहरीले जारी गरेको विज्ञप्तिमा उल्लेख छ ।"
सीसँग फेसबुकले माफी माग्यो,"यांगुन चिनियाँ राष्ट्रपति सी चिनफिङसँग फेसबुकले माफी मागेको छ । बर्मेली भाषाबाट अंग्रेजीमा अनुवाद गर्दा सीको नाममा प्राविधिक कारणले अर्कै अर्थ लाग्ने शब्द देखिएको भन्दै उसले शनिबार माफी मागेको हो ।सी हाल दक्षिणपूर्वी एसियाली राष्ट्र म्यानमार भ्रमणमा छन् । भ्रमणको दोस्रो दिन सी र म्यानमारकी प्रजातन्त्रवादी नेत्री आङ साङ सुकीबीच दर्जनौं सम्झौता भएका थिए । सोही सम्झौतापछि सुकीको आधिकारिक फेसबुक पेजमा सीबारे उल्लेख गरिएको थियो । तर जब फेसबुकमा त्यसको अंग्रेजी अनुवाद गरियो राष्ट्रपति सीको नाममा अश्लील अर्थ लाग्ने अंग्रेजी शब्द देखियो । स्थानीय न्युज जर्नल द इर्रावाड्डी मा सोही गलत अंग्रेजी शब्दसहितको हेडलाइन समेत प्रकाशित भएको थियो । फेसबुकमा बर्मेलीबाट अंग्रेजी भाषामा भएको गलत अनुवादसम्बन्धी प्राविधिक विषयलाई हामीले समाधान गरेका छौं । यस्तो गल्ती हुनुहुँदैन्थ्यो र भविष्यमा यस्ता गल्ती नहोऊन् भनेर हामीले कदम चालेका छौं । यो गल्तीका लागि हामी इमानदारीका साथ माफी माग्छौं, फेसबुकले जारी गरेको विज्ञप्तिमा उल्लेख छ । बर्मेली डाटाबेसमा राष्ट्रपति सीको नाम छैन, कम्पनीले बताएको छ । बर्मेली भाषाको सी र शी बाट सुरु हुने सबै शब्दमा फेसबुक अनुवादले एउटै अर्थ उत्पादन गर्ने गरेको पनि उसले जनाएको छ । यस विषयमा चिनियाँ विदेश मन्त्रालयले भने प्रतिक्रिया दिन अस्वीकार गरेको छ । चीनमा फेसबुक प्रतिबन्धित छ । यद्यपि हङकङमा भने यसमा बन्देज छैन । साथै, चीन आधारित कम्पनीहरूले अन्य राष्ट्रमा फेसबुक विज्ञापन प्रयोग गर्छन् । यही कारणले गर्दा फेसबुकले गर्ने आम्दानीका आधारमा अमेरिकापछि चीन उसको सबैभन्दा ठूलो राष्ट्र हो ।"
मूल्य वृद्धिदर ६५५ !,"अमेरिकी डलरमा शोधनान्तर स्थिति अघिल्लो वर्षको पाँच महिनामा ७५ करोड १ लाखले घाटामा रहेकामा समीक्षा अवधिमा २० करोड ५९ लाखले बचतमा छ, राष्ट्र बैंकले भनेको छ । गत वर्षको तुलनामा यो वर्ष वैदेशिक ऋण सहायता परिचालन दोब्बरभन्दा बढी पुगेको छ । चालु आवको पाँच महिनामा ३४ अर्ब ५ करोड रुपैयाँ वैदेशिक ऋण सहायता परिचालन भएको छ । गत वर्षको सोही अवधिमा यस्तो ऋण परिचालन १५ अर्ब ७६ करोड रुपैयाँ थियो । यही कारण यो वर्ष शोधनान्तर स्थितिमा सुधार भएको राष्ट्र बैंकले जनाएको छ । शोधनान्तर स्थितिमा सुधार भए पनि चालु खाता घाटामा भने सुधार आउन सकेको छैन । राष्ट्र बैंकका अनुसार गत मंसिरमा चालु खाता ७० अर्ब ३२ करोड घाटामा छ । अघिल्लो वर्षको सोही अवधिमा यस्तो घाटा १ खर्ब १९ अर्ब ३३ करोड थियो । गत मंसिरमा रेमिट्यान्समार्फत ३ खर्ब ७६ अर्ब ९९ करोड रुपैयाँ नेपाल भित्रिएको छ । गत वर्षको तुलनामा यो ०१ प्रतिशत बढेको हो । अघिल्लो वर्षको मंसिरमा रेमिट्यान्स आप्रवाह ३१९ प्रतिशत बढेको थियो । अमेरिकी डलरमा रेमिट्यान्स ०७ प्रतिशत वृद्धि भएको छ, राष्ट्र बैंकले भनेको छ, अघिल्लो वर्ष यस्तो आप्रवाह १९२ प्रतिशत बढेको थियो ।गत मंसिरमा पनि बैंक तथा वित्तीय संस्थाको निक्षेप संकलन दरभन्दा कर्जा वृद्धिदर उच्च छ । पाँच महिनाको अवधिमा बैंक तथा वित्तीय संस्थामा रहेको निक्षेप ४० प्रतिशत बढेको छ । अघिल्लो वर्षको सोही अवधिमा यस्तो निक्षेप ६२ प्रतिशत बढेको थियो । वार्षिक विन्दुगत आधारमा ०७६ मंसिरसम्म बैंक तथा वित्तीय संस्थाको निक्षेप १५६ प्रतिशत बढेको छ । मंसिरसम्म बैंक तथा वित्तीय संस्थाबाट प्रवाहित कर्जा ६२ प्रतिशत बढेको छ । अघिल्लो वर्षको सोही अवधिमा यस्तो कर्जा १०२ प्रतिशत बढेको थियो । वार्षिक विन्दुगत आधारमा ०७६ मंसिरसम्ममा बैंक तथा वित्तीय संस्थाबाट निजी क्षेत्रतर्फ प्रवाहित कर्जा १५ प्रतिशत बढेको छ ।"
किसानले अझै पाएनन् एक अर्ब,"(काठमाडौं)  सरकार र उखु किसानबीच भएको सम्झौता सकिन दुई दिन मात्र बाँकी रहँदा उद्योगीले १५ करोड ७४ करोड रुपैयाँ मात्रै भुक्तानी गरेका छन् । यो रकम पनि महालक्ष्मी, अन्नपूर्ण र इन्दिरा सुगर मिलले बुझाएको उद्योग वाणिज्य तथा आपूर्ति मन्त्रालयले जनाएको छ । १० सुगर मिलले अझै ९९ करोड ५१ लाख रुपैयाँ भुक्तानी दिन बाँकी छ । सम्झौतापछि केही उद्योगले दिए जस्तो गरे, सबैले भुक्तानी गरेनन्, मन्त्रालयका प्रवक्ता दिनेश भट्टराईले भने, दुई दिनभित्र सम्पूर्ण भुक्तानी नगरे कडा रूपमा प्रस्तुत हुन्छौं । करिब दुई साता लामो आन्दोलनपछि उद्योग वाणिज्य तथा आपूर्तिमन्त्री लेखराज भट्ट र उखु किसानबीच पुस १८ गते पाँचबुँदे सहमति भएको थियो । माघ ७ भित्र सबै भुक्तानी दिइसक्नुपर्ने सहमतिमा उल्लेख थियो । अहिलेसम्म केही उद्योगी मन्त्रालयको सम्पर्कमै छैनन् । मिलले किसानलाई वितरण गरेको भनिएको रकम किसानले पाएनपाएको पनि अभिलेख छैन । सम्झौताअनुसार किसानले ४ लाख रुपैयाँ पाउनुपर्नेमा १ लाख मात्र पाएका छन् । कुनकुन किसानलाई भुक्तानी दिइयो भन्नेबारे अभिलेख पनि छैन, किसान संघर्ष समितिका संरक्षक राकेश मिश्रले भने, उद्योगीका सामु सरकार कमजोर देखियो । किसानले भुक्तानी पाउनेमा हामी विश्वस्त छैनौं । महालक्ष्मी सुगर मिलले १० करोड ५० लाख रुपैयाँ दिए पनि १० करोड ९० लाख भुक्तानी गर्न बाँकी रहेको मन्त्रालयले जनाएको छ । अन्नपूर्णले ३ करोड ९० लाख भुक्तानी गरेको र १० करोड ४८ लाख अझै बाँकी रहेको मन्त्रालयले बताएको छ । अन्नपूर्णले भुक्तानी नदिएपछि सर्लाही र रौतहटका करिब डेढ सय किसान राजधानीमा आई आन्दोलन गरेका थिए । अन्नपूर्णका सञ्चालक राकेश अग्रवालले चिनी बिक्री गरेर मात्रै भुक्तानी दिने बताएका थिए । त्यसमा हाम्रो सरोकार छैन, पैसा चाहियो भनेर आन्दोलन गरेका थियौं, संघर्ष समितिका सचिव हरिश्याम रायले भने, मिल बन्द छ, चिनी बिक्री गरेर भुक्तानी सम्भव थिएन ।इन्दिराले पनि ७४ लाख रुपैयाँ मात्रै भुक्तानी गरेको मन्त्रालयको तथ्यांक छ । इन्दिराले अझै १० करोड ४८ लाख रुपैयाँ तिर्न बाँकी छ । इन्दिराका सञ्चालक पनि राकेश अग्रवाल नै हुन् । भुक्तानी गर्न आलटाल गरेपछि मन्त्रालयले इन्दिरा र अन्नपूर्णलाई तत्काल भुक्तानी गर्न पत्राचार गरेको छ । माघ ३ गते यी दुई उद्योगलाई चिठी पठाएका छौं, प्रवक्ता भट्टराईले भने, उद्योगीले समयमै भुक्तानी नगरे कडा कारबाही हुन्छ । कृषि तथा पशुपन्छी विकास मन्त्रालयको तथ्यांकअनुसार श्रीराम सुगर मिलले पनि २६ करोड ७७ लाख ७८ हजार भुक्तानी गर्न बाँकी छ । एभरेस्ट सुगर मिलले पनि ७ करोड ३९ लाख रुपैयाँ भुक्तानी नगरेको मन्त्रालयको तथ्यांक छ । एभरेस्ट चिनी उद्योग संघका अध्यक्ष शशि अग्रवालको हो । उनले किसानलाई छिट्टै भुक्तानी गर्ने भनेर सम्झौता गरेको मन्त्रालयको दाबी छ । अध्यक्ष शशिकान्त अग्रवालले भने सबै भुक्तानी गरेको दाबी गर्दै आएका छन् । किसानलाई सबै भुक्तानी भएको छ । किसानबाट पनि हामीप्रति कुनै गुनासो छैन, उनले भने । कृषि मन्त्रालयले गृह मन्त्रालय र मानव अधिकार आयोगमा बुझाएको विवरणअनुसार वागमती खाडसारीले पनि किसानलाई ६ करोड ७५ लाख रुपैयाँ दिन बाँकी छ । वागमती खाडसारीका सञ्चालक सम्पर्कमै आएनन्, प्रवक्ता भट्टराईले भने । यीबाहेक रिलाइन्स सुगर मिलले ११ लाख ५३ हजार भुक्तानी गर्न बाँकी छ । रिलाइन्स चिनी उद्योग संघका उपाध्यक्ष राजकुमार अग्रवालको हो । उपाध्यक्ष अग्रवालले एकदुई दिनमै किसानको रकम भुक्तानी गरिने दाबी गरे । आयातित चिनीका कारण स्वदेशी चिनी बिक्री नहुँदा भुक्तानीमा समस्या भएको उनको भनाइ छ । महाकाली सुगर मिलले पनि किसानलाई ६२ हजार भुक्तानी गरेको छैन । उक्त मिलका सञ्चालक पनि सम्पर्कविहीन छन् । बाबा बैजुनाथ मिलले २५ लाख ५६ हजार रुपैयाँ भुक्तानी गर्न बाँकी रहे पनि सञ्चालक पनि सम्पर्कमा छैनन् । लुम्बिनी चिनी मिलले १० करोड ७४ लाख रुपैयाँ तिरको छैन । यता संघर्ष समितिले भने माघ ७ भित्र सम्पूर्ण भुक्तानी नभए पुनः आन्दोलनको चेतावनी दिएको छ । संघर्षका कार्यक्रम तय गर्न सर्लाहीमा किसान भेला गरिने संरक्षक मिश्रले जानकारी दिए । त्यसपछि काठमाडौं केन्द्रित आन्दोलन घोषणा गर्छौं, उनले भने ।"
तमोर निर्माणका लागि समझदारी,"(काठमाडौं)  ७४२ मेगावाटको तमोर जलाशययुक्त आयोजना निर्माणका लागि लगानी बोर्डले जलविद्युत् लगानी तथा विकास कम्पनी लिमिटेडसँग जेभी (संयुक्त उपक्रम) रहेको पावर कन्स्ट्रक्सन कर्पोरेसन अफ चाइना लिमिटेडसँग समझदारीपत्रमा हस्ताक्षर गरेको छ । आइतबार बोर्ड कार्यालयमा पावर कन्स्ट्रक्सन कर्पोरेसन अफ चाइना लिमिटेडका प्रतिनिधि र बोर्डका प्रमुख कार्यकारी अधिकृत (सीईओ) महाप्रसाद अधिकारीले समझदारीमा हस्ताक्षर गरे । समझदारी भएको २४ महिनाभित्र प्रवर्द्धक कम्पनीले आयोजनाको विस्तृत सम्भाव्यता अध्ययन सकिसक्नुपर्ने बोर्ड कार्यालयले जनाएको छ । प्रदेश १ को ताप्लेजुङ, तेह्रथुम र पाँचथर जिल्लामा बन्ने आयोजना ऊर्जा उत्पादनका हिसाबले महत्त्वपूर्ण मानिन्छ । गत चैत १५ र १६ गते काठमाडौंमा आयोजित लगानी सम्मेलनका क्रममा बोर्डले यो आयोजनालाई सोकेस परियोजना का रूपमा राखेको थियो । सम्मेलनका क्रममा र सम्मेलन सकिएपछि पनि सोकेस आयोजनामा लगानी गर्न इच्छुकबाट आवेदन मागिएको थियो । यी आयोजनामा पाँच वटा विभिन्न कम्पनीले इच्छा देखाएका थिए ।तीमध्ये जलविद्युत् लगानी तथा विकास कम्पनी लिमिटेडसँग जेभी रहेको पावर कन्स्ट्रक्सन कर्पोरेसन अफ चाइना लिमिटेड तथा नेब्रास पावर कतार होल्डिङसँग जेभी रहेको फुजी इलेक्ट्रिक कम्पनी लिमिटेड जापानसँग सिलबन्दी प्रस्ताव माग गर्ने निर्णय गरेको हो । ऊर्जा, जलस्रोत तथा सिँचाइमन्त्री वर्षमान पुनको संयोजकत्वको प्राविधिक समितिले दुवै कम्पनीबाट प्राप्त प्रस्तावको मूल्यांकन गरी बोर्ड कार्यालयलाई सिफारिस गरेको हो ।बोर्ड कार्यालय मातहत आउनुअघि नेपाल विद्युत् प्राधिकरणले यो आयोजनाबारे अध्ययन गरिरहेको थियो । विद्युत् विकास विभागले तमोर जलाशययुक्त आयोजना अध्ययनका लागि ०७० साउन १६ मा प्राधिकरणलाई सर्वेक्षण अनुमतिपत्र दिएको थियो । एसियाली विकास बैंक (एडीबी) को सहयोगमा प्राधिकरणले आयोजनाको विस्तृत परियोजना प्रतिवेदन तयार गर्ने प्रक्रिया अघि बढाए पनि सर्वेक्षण अनुमतिपत्रको म्याद सकिएपछि आयोजना बोर्ड मातहत लगिएको हो । आयोजना सन् १९८५ मा जाइकाले पहिचान गरेको हो । कोसी नदी जलस्रोत विकास गुरुयोजना तयार पार्ने क्रममा आयोजना पहिचान गरिएको हो । पूर्वी नेपालको तेह्रथुम, पाँचथर र ताप्लेजुङको सिमानामा बन्ने आयोजना ७६२ मेगावाट जडित क्षमतामा बनाउने सकिने भन्दै प्राधिकरणले विद्युत् विकास विभागमा अनुमतिपत्र संशोधनका लागि निवेदन दिएको थियो । तर कुनै निर्णय भने भइसकेको छैन ।प्राधिकरणले गरेको प्रारम्भिक अध्ययनअनुसार यो आयोजना सुक्खायाममा दैनिक आठ घण्टा सञ्चालन गर्न सकिन्छ । वर्षायाममा भने १६ घण्टा लगातार सञ्चालन गर्न सकिनेछ । ऊर्जा उत्पादनका हिसाबले यो आयोजना महत्त्वपूर्ण हुने प्राधिकरणले गरेको अध्ययनले देखाएको छ । आयोजनाले सुक्खायाममा १ हजार १ सय ११ गिगावाट आवर र वर्षायाममा १ हजार ८ सय ७२ गिगावाट विद्युत् उत्पादन गर्न सक्छ । आयोजनालाई ७६२ मेगावाट जडित क्षमतामा निर्माण गर्दा यसले ३७ मेगावाटको काबेली ए र २१ मेगावाटको तल्लो हेवा आयोजनालाई असर गर्ने देखाएको छ । यी दुवै आयोजना अहिले निर्माणको चरणमा छन् । तमोर आयोजना पूर्ण क्षमतामा निर्माण गर्दा असर पर्ने दुवै आयोजनालाई तमोरले क्षतिपूर्ति दिनुपर्ने हुन्छ ।यो आयोजना निर्माण सम्पन्न हुँदासम्म काबेली ए र तल्लो हेवा सञ्चालन भई सरकारलाई हस्तान्तरणको चरणमा आइसक्ने र केही वर्षको ऊर्जा बराबरको मात्रै क्षतिपूर्ति तिर्नुपर्नेछ । प्राधिकरणले आफैंले यो आयोजना अघि बढाउन इच्छा देखाएको थियो । लगानी सम्मेलनको पूर्वसन्ध्यामा तयार पारिएको सार्वजनिक निजी साझेदारी तथा लगानी बोर्ड ऐनले २ सय मेगावाटमाथिका आयोजना लगानी बोर्डबाट परिचालन हुने व्यवस्था गरेको छ ।"
गैरकृषि पेसामा महिलाको पहुँच बढ्दै,"(काठमाडौं)  कमला सुवेदी पहिल्यैदेखि हस्तकलामा रुचि राख्थिन् । एकपटक हस्तकलासम्बन्धी प्रदर्शनीमा बंगलादेश जाने अवसर पाइन् । त्यहाँको महिला उद्यमीले हातले बनाइएका क्रिस्टलका चुरा, माला, ब्रासलेट, टप, झुम्का, औंठी बनाएर व्यापार गरेको देखिन् । प्रदर्शनी अवलोकन गर्दागर्दै बनाउने तरिका, नाफाघाटाबारे जानकारी लिइन् । नेपाल आएपछि सिर्जनशील क्रिस्टल हस्तकला उद्योग दर्ता गरिन् । छ वर्षअघि कलंकीमा ५ हजार लगानी गरेर थालेको उनको व्यवसाय अहिले १ करोड रुपैयाँ हाराहारीको भएको छ । हेटौंडामा शाखा छ । दुवैतर्फ अरू ५० जनाले रोजगारी पाएका छन् ।व्यवसायमा लागेपछि सुवेदीप्रति पति, परिवार र समाजको दृष्टिकोण फेरिएको छ । चुलाचौकाभन्दा बाहिर निस्किन पाइँदैनथ्यो, ४७ वर्षीया सुवेदी भन्छिन्, आर्थिक रूपमा महिला सक्षम भएपछि अरूको साथ पाइने रहेछ । सुवेदीको विवाह १६ वर्षकै उमेरमा भएको थियो । बिहेपछि खर्चका लागि पति र परिवारको भर पर्नुपर्यो । दुई छोरा जन्मिएपछि जिम्मेवारी झनै बढ्यो । ०७० सालमा छोराहरूको पढाइका लागि सुवेदी सपरिवार हेटौंडाबाट काठमाडौं आएकी हुन् । सुवेदी डिजाइन गरेर अरूलाई बनाउन दिन्छिन् । उनीहरूले कच्चा पदार्थ घरैमा लिएर जान्छन्, बनाउँछन्, ल्याइदिन्छन् । त्यसबापत ज्याला दिन्छिन् । सुवेदीले मुलुकभरका २३ हजार महिला उद्यमीलाई सीप विकासको तालिम दिइसकेकी छन् । उनी तालिम, प्रदर्शनी र व्यापारको सिलसिलामा विदेश पनि गइरहन्छिन् । त्यति बेला पतिले व्यवसाय धान्छन् । कुनै बेला घरको दैलोबाट निस्कन श्रीमान् र परिवारको डर मान्नुपर्थ्यो, अहिले चाहेका बेला घरबाट निस्कन सक्छु, आफ्नो कमाइले सन्तुष्ट छु, उनले भनिन् । स्याङ्जा पुतलीबजारकी २९ वर्षीया सुनीता क्षेत्रीले पनि सफल उद्यमीको परिचय बनाएकी छन् । क्रिस्टल, धातु र मोतीका टप, औंठी, पोते डिजाइन, कुसन र गुडियालगायतका हस्तनिर्मित सामग्री बनाउने उनले चार वर्षअघि क्रिस्टलको सानो पसल खोलेकी थिइन् । ऋणपान गरी १ लाख जुटाएर सुरु गरेको पसल अहिले आदर्श हस्तकला उद्योग बनेको छ । व्यवस्थापन संकायमा प्रवीणता प्रमाणपत्र पास गरेकी उनलाई स्नातक सकेर बैंकको जागिरे बन्ने लक्ष्य थियो । पढाइ नसक्दै विवाह भयो । बच्चाकी आमा भइन् । आवश्यकता बढ्न थाले । उनका पति वैदेशिक रोजगारीका लागि कतार हानिए । उनले घर व्यवहार सम्हाल्न थालिन् । त्यही बेला छरछिमेकीको सिको गरेर व्यवसायमा हामफालेकी हुन् ।अहिले १० जना महिलालाई जागिर दिएकी छन् । तीन वर्षयता ललितपुर, पोखरा र बेनी तथा जिल्लाका गरी पाँच सयभन्दा बढी महिलालाई तालिम दिइसकेकी छन् । केही समयअघि इन्डोनेसियामा भएको महिला उद्यमी तालिममा छनोट हुने उनी नेपालकी एक्ली थिइन् । उद्यमको कमाइले आठ वर्ष र चार वर्षका छोरालाई निजी स्कुल पढाउन सकेकी छन् । वैदेशिक रोजगारीमा गएका पतिलाई स्वदेश फर्काउने तयारीमा छिन् । दुवै भएर उद्योग थप विस्तार गर्ने उनको लक्ष्य छ । राष्ट्रिय योजना आयोगको मानव विकास प्रतिवेदनले पनि पछिल्लो समय कमला र सुनीताजस्तै महिलाको आर्थिक आत्मनिर्भरता बढ्दै गएको देखाएको छ । राष्ट्रिय जनगणनाका आधारमा तयार भएको प्रतिवेदनमा गैरकृषि पेसामा महिलाको पहुँच बढेको पाइएको छ । सन् २००३ मा गैरकृषिमा स्वरोजगार बन्ने महिला ६७ प्रतिशत मात्रै थिए भने सन् २०११ मा यो अनुपात बढेर १६७ प्रतिशत पुगेको छ । सन् २००३ मा कृषिमा स्वरोजगार हुने महिला ७४६ प्रतिशत थिए भने सन् २०११ मा यो अनुपात घटेर ५७१ प्रतिशतमा झरेको छ । महिलाको आर्थिक उपार्जन वृद्धि हुँदै जाँदा देशको विकास र मानव विकास सूचकांकमा सकारात्मक प्रभाव पर्ने राष्ट्रिय योजना आयोगकी पूर्वसदस्य एवं राष्ट्रिय सभा सदस्य विमला राई पौडेल बताउँछिन् । आर्थिक रूपमा आत्मनिर्भर हुँदा महिलाले कसैको भर पर्नु परेन, थिचोमिचोमा पर्नु परेन, शिक्षा, स्वास्थ्यमा पहुँच स्वतः बढ्छ, उनले भनिन्, महिलाको कमाइको अधिकांश हिस्सा सन्तान र परिवारको पोषणयुक्त खाना, गुणस्तरीय शिक्षा, स्वास्थ्यमा खर्च हुन्छ, यसले दिगो विकास लक्ष्यमा सहयोग पुग्छ । दिगो विकास लक्ष्यअनुसार लैंगिक समानताको लक्ष्य प्राप्त गर्न लैंगिक सशक्तीकरणलाई जोड दिइएको छ । संयुक्त राष्ट्रसंघका अनुसार नेपालमा लैंगिक सशक्तीकरण सूचकांकको मान ०५७ छ । सन् २०३० सम्ममा यसलाई बढाएर ०६९ पुर्याउने लक्ष्य छ । यसका लागि राष्ट्रिय योजना आयोगले मातहतका मन्त्रालयमा लैंगिक सशक्तीकरणका कार्यक्रमहरू लागू गरेको छ ।"
रिचार्जरको बिग सेल सुरु,काठमाडौं (कास) मोबाइल एप रिचार्जरको बिगसेल२०२० सुरु भएको छ । भ्रमण वर्ष २०२० लाई लक्ष्य गरी रिचार्जरले सस्तो मूल्यमा विभिन्न वस्तु तथा सेवा उपलब्ध गराउनेछ । सेलमा ग्राहकले ६० प्रतिशतसम्म छुट पाउँछन् ।
हिमालयनका ग्राहकलाई ७५ स्थानमा छुट,"काठमाडौं (कास) हिमालयन बैंकले आफ्ना ग्राहकलाई काठमाडौं, पोखरा, चितवनका विभिन्न ७५ भन्दा बढी स्थानमा छुटको व्यवस्था गरेको छ । बैंकको २७औं वार्षिकोत्सवका अवसरमा ग्राहकले होटल, रेस्टुरेन्ट, अस्पताल, गहनागृह, कपडा, चस्मा तथा घडी पसल, मोबाइल, फर्निचरलगायत स्थानमा छुट पाउनेछन् । बैंकले ती स्थानसँगको सहकार्यमा आफ्ना ग्राहकलाई ३५ प्रतिशतसम्म छुटको व्यवस्था गरेको छ ।"
धनगढीमा एनएमबीको शाखा,काठमाडौं (कास) एनएमबी बैंकले आइतबारदेखि धनगढीको चौराहामा शाखा सञ्चालनमा ल्याएको छ । बैंकका सञ्चालक राजेन्द्र काफ्ले र प्रदीपराज पाण्डेले शाखा कार्यालय उद्घाटन गरे ।
सनफ्लोको विजेता घोषणा,काठमाडौं (कास) सनफ्लो सनफ्लावर तेलले आइतबार सनफ्लावर तेल हिराको उपहार योजनाका चौथो विजेता घोषणा गरेको छ । विजेतामा पाल्पाका खिमबहादुर बिकले हिराको हार जितेका छन् । पेप्सीकोलाका सौरभ श्रेष्ठ र विराटनगरकी नम्रता राईले हिराको लकेट र वसुन्धाराकी जुनु श्रेष्ठ एवं पाल्पाकी केशमाया पुनले हिराको टप जितेका छन् ।
कामनाका दुई शाखा,काठमाडौं (कास) कामना सेवा विकास बैंकले आइबारदेखि नवलपरासीको बर्दघाट र रूपन्देहीको मणिग्राममा शाखा सञ्चालनमा ल्याएको छ । बर्दघाट नगरपालिकाका प्रमुख धीरज शर्मा बस्याल र बैंकका सञ्चालक भीमप्रसाद तुलाचनले ती शाखाको उद्घाटन गरे ।
सानिमाग्रान्डी सहकार्य,काठमाडौं (कास) सानिमा बैंक र ग्रान्डी अन्तर्राष्ट्रिय अस्पतालबीच स्वास्थ्योपचारमा छुटसम्बन्धी सम्झौता भएको छ । सम्झौताअनुसार अस्पतालको उपचार खर्चमा बैंकका ग्राहकले ७५ प्रतिशतसम्म छुट पाउनेछन् । बैंकका प्रमुख निक्षेप अधिकृत बबिसिंह गड्तौला र अस्पतालका प्रमुख मार्केटिङ अधिकृत दिनेश पौडेलले सम्झौतापत्रमा हस्ताक्षर गरे ।
महिला उद्यमी सम्मेलन हुने,"काठमाडौं (कास) नेपाली युवा उद्यमी फोरमले छैटौं महिला उद्यमी सम्मेलन२०२० आयोजना गर्ने भएको छ । र्याडिसन होटल, काठमाडौंमा माघ १२ मा हुने सम्मेलनमा उद्यमी, श्रमिक महिला, विभिन्न व्यवसायीलगायत ३ सयभन्दा बढीको सहभागिता रहने आयोजकले बताएको छ ।"
नाट्टामा गुरागाईं,"काठमाडौं (कास) नेपाल एसोसिएसन अफ टुर एन्ड ट्राभल एजेन्ट (नाट्टा) को अध्यक्षमा अच्युत गुरागाईं निर्वाचित भएका छन् । गुरागाईंले शुक्रबार भएको नाट्टाको चुनावमा १५०, प्रतिस्पर्धी भीमप्रसाद पन्तले १२६ र मिहिका धाख्वाले १०९ मत प्राप्त गरेका थिए ।"
धर्मको आवरणमा अपराध,"(काठमाडौं)  धार्मिक आवरणमा हुने गरेका जघन्य अपराधका यी केही तथ्य हुन् । प्रहरीको अपराध अभिलेखअनुसार अन्य थुप्रै घटनामा मन्दिरका पुजारी, चर्चका पास्टर, गुम्बाका रिम्पोछेलगायत व्यक्ति हत्या, बलात्कार, ठगीजस्ता अपराधमा जघन्य तथा आर्थिक अपराधसँग जोडिएका छन् । बारम्बार यस्ता घटना दोहोरिएपछि केही अनुयायी बाध्य भएर तथाकथित धर्मभिरु का अपराधविरुद्ध प्रहरीमा पुग्ने गरेका छन् । पीडकहरूको पहुँच र प्रभाव शक्तिकेन्द्रसम्म जोडिने गरेको पनि देखिन्छ ।विश्व हिन्दु महासंघ अन्तर्राष्ट्रिय समितिका अध्यक्ष उपेन्द्रबहादुर गौतम धर्मगुरु र बाबा को भेषमा अपराध गर्नेलाई कुनै हालतमा उन्मुक्ति दिन नहुने बताउँछन् । जोगी, बाबा, रिम्पोछे, पादरीलगायतको खोल ओढेर अनुयायीमाथि बलात्कार र करणीजस्ता जघन्य अपराध गर्ने तथाकथित धर्मगुरुलाई मोलाहिजा नगरी दण्डित गर्नुपर्छ, अध्यक्ष गौतमले कान्तिपुरसँग भने, कुनै पनि धर्मले दुर्व्यवहार गर, अपराध गर भन्दैन र गेरु वस्त्रधारी सबै धर्मगुरु पनि होइनन् भन्ने चेत आमनागरिकमा हुन जरुरी छ । नेपाल प्रहरीका पूर्वडीआईजी केशबहादुर शाही धर्मगुरु को खोल ओढेर बसेका व्यक्ति अपराधमा संलग्न हुनुमा मनोचेत नियन्त्रण गर्न नसक्नु प्रमुख कारण रहेको बताउँछन् । जब मनोचेत नियन्त्रणमा रहँदैन तब त्यसले अपराधको रूप लिइहाल्छ, शाहीले कान्तिपुरसँग भने, बलात्कार अभियोगमा जति पनि धर्मगुरु पक्राउ परेका छन्, सबै यसैको उपज हो । शाहीले बलात्कारका घटनामा पीडित भनिएका पक्ष किन पीडित हुँदाहुँदै पनि बारम्बार धर्मभिरुकै शरणमा जान्छन् भन्नेबारे विशेष अनुसन्धान हुनुपर्ने बताए । पहिलोपटक जबर्जस्ती करणी भएको हो भने त्यो छुृट्टै कुरा तर बारम्बार किन गए ? घटना भएको धेरैपछि मात्रै किन सार्वजनिक हुन्छ ? यो अर्को पाटो हो । दुवैलाई एकै ठाउँमा राखेर अनुसन्धान गरिनुपर्छ, उनले भने ।कुनै पनि घटना हुनुअघि पीडकलाई पीडितले नै अपराधमा सहजीकरण गरिरहेको शाहीको भनाइ छ । कथित धर्मगुरु र अनुयायी वा अरू कुनै पक्षबीच सुरुमा निकटता हुन्छ, त्यही निकटता अपराधको सशक्त माध्यम बनेर आउँछ, शाहीले भने ।मनोविश्लेषकका अनुसार मनोचेतले विपरीत लिंगीबीच सम्बन्ध बढाउन ग्रिडी अर्थात् लोभी बनाउँछ । दुवैबीचको निकटताले सेलिब्रेसन खोज्छ । त्यो सेलिब्रेसन खानपान, कुराकानी, निकटता, एकान्त वा शारीरिक सम्बन्धसम्म पुग्न सक्छ । सुरुमा सहयोग आदानप्रदान वा शान्त हुन निकटताको खोजी हुन्छ । विपरीत लिंगीसँग निकटता भइसकेपछि पुरुषमा टेस्टोस्टेरोन हर्मोनले इमोसन पैदा गर्छ, यो हर्मोन क्रमशः बढ्दो क्रममा उत्पादन हुन थालेपछि स्वाभाविक रूपमा उसले शारीरिक सम्बन्धको अपिल गरिरहेको हुन्छ, मनोविद् गोपाल ढकाल भन्छन्, त्यसबेला पुरुषले हर्मोनको असरलाई नियन्त्रणमा लिन सक्यो भने त्यो स्वाभाविक र अपराधबाट बाहिरै रहन्छ, मनलाई नियन्त्रण गर्न सकेन वा आफूले चाहेको पूरा भएन भने अपराधका रूपमा करणी, जबर्जस्ती, हातपात वा बाध्यतामा पारेर इच्छा पूरा गर्नेतर्फ लाग्छ । ढकालका अनुसार जे चाहेको हो, त्यो पूरा भइसकेपछि क्रमशः अपराध गर्ने वा जबर्जस्ती गर्ने पक्ष विस्तारै टाढिन खोज्छ तर त्यसबेला अर्को पक्षले निकटता रहिरहोस् भन्ने चाहना राख्छ । त्यो पूरा नभएपछि यसलाई म ठीक पारिदिन्छु भन्ने प्रतिशोधको भाव विकास हुँदा दुई पक्षबीच भएका गोप्य हर्कत बलात्कार, करणी, हातपात, गालीगलौजसम्बन्धी अपराधका रूपमा बाहिर आउने भनाइ उनको छ ।२०७१ पुसमा काभ्रे मण्डनदेउपुरस्थित कश्यपेश्वर महादेव मन्दिरका पुजारी अर्जुनकुमार सिलवालले शारीरिक उत्तेजना सहन नसकेर आफ्नो लिंग हँसियाले काटेका थिए । साधु भएर पनि शारीरिक उत्तेजना आएको र मन विचलित भएको भन्दै उनले लिंग छेदन गरेका थिए ।"
लामिछानेसहित तीनै जना निर्दोष,"(काठमाडौंचितवन)  जिल्ला अदालत चितवनले आत्महत्या दुरुत्साहन को अभियोगबाट पत्रकार रवि लामिछाने, युवराज कँडेल र अर्की एक युवतीलाई सफाइ दिएको छ । पत्रकार शालिकराम पुडासैनीको आत्महत्यामा दुरुत्साहन गरेको आरोपमा चितवन प्रहरीले तीन जनामाथि मुद्दा चलाएको थियो । न्यायाधीश हेमन्त रावलको इजलासले तीन जनामाथि कसुर स्थापित नहुने ठहर गर्दै आरोपबाट सफाइ दिएको हो ।पुडासैनी गएको साउन २० मा चितवनको कंगारु होटलको २०२ नम्बर कोठामा झुन्डिएको अवस्थामा फेला परेका थिए । प्रहरीले बरामद गरेको उनको मोबाइलमा रहेको भिडियो रेकर्डमा शालिकरामले आफूसँग प्रेम सम्बन्धमा रहेकी युवतीले आफ्नाबारेमा नकारात्मक समाचार बनाउन सिधा कुरा जनतासँग कार्यक्रमका सञ्चालक रवि लामिछाने र युवराज कँडेललाई उक्साएकाले आत्महत्या गर्न बाध्य हुनुपरेको बताएका थिए । भिडियो सार्वजनिक भएपछि शालिकरामकी पत्नी सम्झना र दाजु बासुको जाहेरीका आधारमा प्रहरीले तीनै जनालाई साउन ३० मा पक्राउ गरेको थियो । प्रहरी प्रतिवेदनअनुसार टीभीमा कार्यक्रम बनाएर आफ्नो बेइज्जत गर्न खोजिएको भन्दै शालिकरामले भिडियो रेकर्ड गरी आत्महत्या गरेका थिए । तीनै जनालाई आत्महत्या दुरुत्साहन गरेको आरोपमा मुद्दा दायर गरिएको थियो । सरकारी वकिलको कार्यालयले उनीहरू विरुद्ध ५ वर्ष कैद र ५० हजार जरिवाना मागदाबी गरेको थियो ।फैसलामा के छ ? चितवन जिल्ला अदालतको फैसलाअनुसार शालिकराम पुडासैनीको मृत्यु आत्महत्याबाटै भएको हो । मृत्युको कारणका रूपमा उनी झुन्डिएको भन्ने पोस्टमार्टम रिपोर्ट छ भने अरू घाउचोट र डाम भेटिएको थिएन । उनले खिचेको सेल्फी भिडियोमाथि प्रश्न उठेकोमा इजलासले फोटोग्राफीमा अभ्यस्त एउटा व्यावसायिक फोटोग्राफरले राम्ररी सेल्फी फोटो र भिडियो खिच्न सक्छ भनी विशेषज्ञले गरेको बकपत्रलाई प्रमाणका रूपमा लिएको छ । नेपालमा आत्महत्या दुरुत्साहनसम्बन्धी नजिर छैन । ०७४ सालमा नयाँ मुलुकी फौजदारी संहिता ऐन आएपछि मात्रै आत्महत्याका लागि गरिने दुरुत्साहन कसुरका रूपमा परिभाषित भएको हो । दुरुत्साहनका मुद्दा सर्वोच्चमा पुगेर फैसला पनि भएका छैनन् । भारतमा भने त्यहाँको सर्वोच्च अदालतले नै प्रेम सम्बन्धको असफलता र त्यससँग जोडिएका विषयले आत्महत्याको दुरुत्साहन गरेको अवस्था स्थापित हुन सक्दैन भनी नजिर स्थापित गरेको छ ।अनाहकमा मुछिइन् युवती ती युवती आफूसँग प्रेममा रहेको शालिकरामको दाबी थियो । उनले आफू शालिकरामको परिचित साथीसम्म रहेको भनी अदालतमा स्विकारेकी थिइन् । शालिकरामको दाबीअनुसार ती युवतीको प्रेमबारे रवि र उनको टिमले टेलिभिजन कार्यक्रम बनाउँदै थियो । आत्महत्याको घटनापछि न्युज २४ का पत्रकारहरूले आफूलाई सम्पर्क गर्न खोजेको र उनीहरूले कार्यक्रम बनाउन खोजेको भन्ने युवतीको बयान थियो । बयानको यो भागलाई प्रहरीले आत्महत्याअघिको घटनाका रूपमा चित्रित गरी रवि र युवराजका साथमा उनीसमेत योजनाकार रहेको भनी चित्रित गरेको थियो ।इजलासले विवाहित शालिकरामको यही व्यवहारलाई सफा मन नभएको अर्थ लगायो । युवतीले विवाहित रहेका शालिकरामले यथार्थ विवरण नखुलाई आफूलाई धोका दिएको बताएकी थिइन् । यथार्थ विवरण थाहा पाएपछि आफू ऊसँग टाढा हुन खोजेको अनि सम्बन्ध राम्रो नहुँदा पनि फोन गरी दुःख दिएको विवरण खुलाएकी थिइन् । शालिकराम स्वयंले विवाहेत्तर सम्बन्ध राखेको, अनि घरमा श्रीमतीलाई नभनेको औंल्याएको छ ।प्रहरीले अभियोग लगाए पनि यथार्थ फरक थियो । प्रहरीकै प्रतिवेदनमा समावेश युवतीको बयानअनुसार एक साताअघि शालिकराम विवाहित भएको थाहा पाएपछि उनी टाढा हुन खोजेकी थिइन् । त्यसपछि शालिकरामले फोन गरी बाटोसमेत छेकेर दुःख दिने गरेका थिए । रविहरूलाई भनेमा मलाई पिछा गर्न छुटाइदिन्छन् कि भन्ने सोचेकी हुँ, युवतीले प्रहरीसँगको बयानमा भनेकी थिइन्, अनि अनिललाई भेटेर रविलाई जानकारी दिनु भनेकी हुँ । घटना भएपछि अनिलले कुनै म्यासेज डिलिट नगर्नु भनी खबर गरेपछि मात्रै थाहा भयो । उनीहरूले भेट्न खोजेका थिए तर मैले भेटिनँ । तथ्यलाई भ्रममा पारी गरिएको कपटपूर्ण प्रेम सम्बन्धलाई ती युवतीले यथार्थ थाहा पाएपछि अस्वीकार गरिन् । फैसलाले पुडासैनीको आग्रह, आकांक्षा र विवाहको प्रस्तावलाई युवतीले मन नपरे पनि स्वीकार गर्नु जायज हुन नसक्ने ठहर्याएको छ । त्यति मात्रै होइन, शालिकरामले गर्ने कुनै गलत वा आत्मघाती निर्णयको दुष्परिणाम ती युवतीले व्यहोर्नुपर्छ भन्ने भनाइ न्यायोचित हुन नसक्ने ठहरसहित फैसलामा भनिएको छ, अवैध कामबाट वैध परिणाम अपेक्षित हुँदैन भन्ने कानुनी सिद्धान्तमा आधारित छ । अवैध कार्यको दुष्परिणामको भागीदार त्यो काम गर्ने व्यक्ति स्वयं हुनुपर्छ ।जिल्ला अदालत चितवनले युवतीसँगको अनुचित प्रेम सम्बन्ध र त्यसबाट सिर्जित तनावसहितको द्रवित अभिव्यक्तिलाई आधार मानी युवतीलाई दोषको भागीदार बनाउन नमिल्ने राय दिएको छ । भोलिका दिनमा आफूसँगको प्रेम नछाडेमा टीभी कार्यक्रममार्फत प्रसारण गराउँछु भनेकै भए पनि र त्यसरी कार्यक्रम बनाएकै भए पनि गैरकानुनी भनी भन्न नमिल्ने अवस्था रहेको भन्दै न्यायाधीश रावलको इजलासको फैसलामा भनिएको छ, टीभी कार्यालयअगाडि उभिएर फोटो खिचेर पठाएको भरमा आत्महत्याको दुरुत्साहन तहसम्मको आपराधिक कार्य गरेको भनी भन्न मिल्ने अवस्था देखिएन ।उजुरीकर्ताको दाबीअनुसार ती युवतीले शालिकरामको बारेमा टीभी कार्यक्रम बनाउन रवि लामिछाने र युवराज कँडेललाई प्रयोग गरेकी थिइन् । फैसलामा दुवैबीच ती युवतीसँग सम्पर्क र कुराकानी भएको प्रमाण नभेटिएको उल्लेख छ । टीभी कार्यालयको ल्यान्डलाइनबाट फोन भए पनि जाँचबुझ नगरी दुई जनालाई मात्रै प्रतिवादी बनाएको भन्दै त्यसले दाबी स्थापित नहुने ठहर गरेको छ । प्रहरीले कतिसम्म आरोप लगाएको थियो भने रविहरूको कार्यक्रमलाई प्रभावित बनाई शालिकराम पुडासैनीले अन्यत्र टेलिभिजनमा समानान्तर कार्यक्रम सञ्चालन गरेको भनी रविको समूहले रिसइबी लिई बसेको देखिन्छ । युवराजमाथि समेत त्यही आरोप दोहोर्याउँदै सरकारी वकिल यदुनाथ शर्माले रिसइबी साध्न दुरुत्साहन गरेको अभियोगपत्र तयार परेका थिए । रिसइबी साध्न आफूलाई प्रेम गरी धोका दिएको भनी बदला लिन चाहेकी युवतीसँग मिली शालिकरामका फोटाहरू तथा म्यासेजहरू प्रसारण गरिदिने भनी डरत्रास देखाई अनावश्यक रूपमा मानसिक यातना तथा दुःख हैरानी दिएको, अभियोगपत्रमा थियो । आधारभूत रूपमा प्रमाण नै नपुग्ने यी विवरणलाई जिल्ला अदालतले व्याख्या गर्नसमेत जरुरी ठानेन । प्रमाण ऐन र सर्वोच्च अदालतले प्रतिपादन गरेका विभिन्न नजिरअनुसार मृत्युकालीन घोषणा प्राथमिक प्रमाण होइनन् । ज्यानसम्बन्धी मुद्दामा तब मात्रै मृतकले मर्ने बेलामा बोलेको कुरालाई प्रमाणका रूपमा स्वीकार गर्न मिल्छ, जब त्यसलाई अन्य प्रमाणले पुष्टि गरेको हुन्छ । प्राथमिक प्रमाणबिना मृत्युकालीन घोषणा मुद्दाको निर्णायक प्रमाण हुन सक्दैन । अर्कोतर्फ आत्महत्याका क्रममा दिइने वक्तव्य वा नोटलाई कानुनतः मृत्युकालीन घोषणा मानिँदैन । प्रहरीले भिडियो रेकर्डका आधारमा दुरुत्साहनको मुद्दा चलाएको थियो । अभियोग पुष्टि गर्ने अवसरबाट प्रहरी चुकेको थियो, जुन जिल्ला अदालतको आइतबारको फैसलाबाट पुष्टि भएको छ । पुडासैनीले न्युज २४ मा जागिर छाडेपछि लामिछाने र कँडेलबीच सम्पर्क लेनदेन वा अन्य व्यवहार भएको देखिएको थिएन । घटनाका बेला उनीहरू घटनास्थलमा पनि थिएनन् । शालिकराम पुडासैनीले मर्नुअघि बोलेको कुरालाई काम, आचरण अभिव्यक्ति, उपस्थिति, भौतिक तथ्य र विश्वसनीय प्रमाणले पुष्टि नगरेकोले लामिछाने र कँडेललाई पनि अदालतले सफाइ दिएको हो । जिल्ला अदालतले लामिछानेले बुझाएको ५ लाख र कँडेलले बुझाएको ३ लाख धरौटी फिर्ता गर्न आदेश दिएको छ ।"
वडाध्यक्षसहित ६ विरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले सल्यानको बागचौर२ का वडाध्यक्ष घनश्याम शर्मासहित ६ जनाविरुद्ध आइतबार विशेष अदालतमा भ्रष्टाचार मुद्दा दायर गरेको छ । मुद्दामा सडक निर्माण उपभोक्ता समितिका अध्यक्ष डिम्बरबहादुर कामी, कोषाध्यक्ष कर्णबहादुर विक, सचिव अनिता विक, नगरपालिकाका सबइन्जिनियरद्वय थमन योगी र तोरणबहादुर विष्ट विपक्षी छन् ।बागचौरको भानुभक्त निमावि, धनचुलीचिल्ढाले सडकमा कामै नगरी रकम भुक्तानी गरी अनियमितता गरेकाले मुद्दा दायर गरिएको हो । नापजाँच नगरी उनीहरूले सय मिटर मात्र नयाँ ट्र्याक निर्माण भएको अवस्थामा बदनियतपूर्वक थप सय मिटरसमेत भएको भनी रकम भुक्तानी गरेर साढे ७७ हजार रुपैयाँ भ्रष्टाचार गरेको अभियोगपत्रमा उल्लेख छ ।"
सरस्वती रेलिगेसन नजिक,"(काठमाडौं)  फ्रेन्ड्सविरुद्ध ४१ ले पराजित भएपछि आइतबार सरस्वती युवा क्लबलाई सहिद स्मारक ए डिभिजन लिगबाट रेलिगेसनमा पर्ने डर बढेको छ । कोटेश्वरको क्लबले सातौं चरणमा आइपुग्दा छैटौं हार बेहोरेको हो र यसले सरस्वती चार अंकले पछाडि पर्दै अन्तिम स्थानमा छ ।यो लिगबाट एक क्लब मात्रै रेलिगेसनमा पर्नेछ । सहभागी १४ क्लबमध्ये जितविहीन रहेको एक्लो सरस्वती १ अंकमात्र जोड्दै पुछारमा रहेको छ । एन्फा कम्प्लेक्समा सरस्वतीलाई पराजित गरेपछि फ्रेन्ड्स ८ अंक बनाएर शीर्ष नौमा उक्लियो । फ्रेन्ड्सविरुद्ध तीन अंक खोस्न सकेको भए पनि सरस्वती पुछारमै रहने थियो तर त्यस जितले ए डिभिजनमै रहने होडलाई पनि रोमाञ्च बनाउने थियो । तर सरस्वती यस्तो अवसरमा निक्कै फितलो सावित भयो । विभागीय टिम एपीएफ (५ अंक) पुछारबाट दोस्रोमा रहेको छ । रेलिगेसन क्षेत्रमा चार अंकले पछाडि परेपछि सरस्वतीका प्रशिक्षक प्रदीप नेपालले स्वीकारे, रेलिगेसनको डर बढेको हो । थपे, चार अंक पछाडि छौं । ६ खेल बाँकी छन् । अझै अवसर (ए डिभिजनमै अडिने) छ । अन्तिम खेलसम्म संघर्ष गर्नेछौं । तीन अफ्रिकी खेलाडीलाई यो लिगकै लागि चार महिना अनुबन्ध गरे पनि उनीहरूले राम्रो खेल पनि देखाउन सकेका छैनन् । विदेशी स्ट्राइकर सोचेजस्तो भएन, पहिलाभन्दा धेरै कमजोर भयो, उनले भने । हुन त सरस्वतीका स्वदेशी खेलाडीले पनि मैदानमा प्रभाव देखाउन सकेका छैनन् । यो लिगका कुल ९१ खेलमध्ये ४७ खेल सकिँदासम्म सबभन्दा कमजोर टिम नै सरस्वती देखिएको छ । छैटौं चरणमा ब्रिगेड ब्वाइजसँग गोलरहित खेल्दै अंकको खाता खोलेको थियो । गोल गर्न त के गोलको अवसर सिर्जना गर्न पनि सरस्वती संघर्ष गरिरहेको छ । फ्रेन्ड्सले पनि सरस्वतीलाई एकतर्फी दबाबमा राखेको थियो । म्यान अफ द म्याच चुनिएका उत्तम राईले दुई गोल (४ र ८७ औं मिनेट) गरे । बाँकी दुई गोल ब्राजिली खेलाडीको नाममा रह्यो । साउलो डे अक्विनी (२४ औं मिनेट) र वाग्नर डो कार्मो (७० औं मिनेट) ले गोल गरेका थिए । अन्त्यतिर ६ मिनेटको इन्ज्युरी समयमा मात्रै उत्तम दुईपल्ट ह्याट्रिक गर्ने अवसरमा चुकेका थिए । फ्रेन्ड्सले अरू पनि थुप्रै अवसर उपयोग गर्न सकेन । दोस्रो जितसँगै फ्रेन्ड्स शीर्ष श्रेणीमै रहने सम्भावना बलियो बनायो । उसले अघिल्लो खेलमा थ्रीस्टारलाई १० ले स्तब्ध पारेको थियो, त्यो ललितपुर डर्बी मा ३३ वर्षपछिको पहिलो जित थियो । बुसारी काजिमले ८० औं मिनेटमा फ्रेन्ड्सविरुद्ध गरेको सान्त्वना गोल सरस्वतीको यो लिगमा दोस्रो गोल हो । यसअघि चौथो चरणमा एपीएफविरुद्ध २१ ले हारेको खेलमा विनोद केसीले इन्ज्युरी समयमा गोल गरेका थिए । त्यसअघिका तीन र पछिका दुई खेलमा सरस्वती गोलविहीन भएको थियो । कप्तान कृष्णगोपाल श्रेष्ठले १७ औं मिनेटमा बराबरी गर्ने अवसर पाए पनि बल बाहिर हाने । पहिलो हाफको इन्ज्युरी समयमा सुसन लामाले पेनाल्टी क्षेत्रबाहिरैबाट हानेको बल बारमा लागेर फर्कियो । सरस्वतीले अरू अवसर सिर्जना गर्न सकेन । फ्रेन्ड्सविरुद्धको प्रदर्शनलाई लिएर प्रशिक्षक नेपालले भने, एकदमै झुर । सात खेलमा सबभन्दा झुर । तर उनले पहिलो गोलमा फ्रेन्ड्सका खेलाडी अफसाइड रहेको र रेफ्रीको त्यो गलत निर्णय ले टिमलाई अप्ठ्यारोमा पारेको दाबी गरे । एनआरटी, जावलाखेल, पुलिस, एपीएफ, आर्मी र फ्रेन्ड्ससँग हारेको सरस्वतीले मनाङ मर्स्याङ्दी, थ्रीस्टार, मछिन्द्रजस्ता ठूला टिमको सामना गर्नै बाँकी छ । त्यसैले सरस्वतीलाई यसपालि रेलिगेसन टार्न निकै गाह्रो हुनेछ । सरस्वतीले पहिलोपल्ट २०६३ मा राजधानीको ए डिभिजन लिग खेलेको थियो । त्यो पहिलो सिजनमै ब्रिगेड ब्वाइजसँगै अन्तिम दुईमा रहेपछि सरस्वती रेलिगेसनमा परेको थियो । लगत्तै बी डिभिजनबाट फेरि शीर्ष श्रेणीमा फर्कियो । सरस्वतीको माथिल्लो डिभिजनमा पुनरागमनको पहिलो सिजन बनेको थियो ए डिभिजन लिग २०६८ । त्यसयता सरस्वतीलाई यसैपालि रेलिगेसनमा पर्ने डर बढेको हो । यो क्लब गत वर्षको लिगमा नवौं स्थानमा रहेको थियो ।एनआरटी शीर्ष चारमाएनआरटी रोमाञ्चक प्रतिस्पर्धामा एपीएफलाई ३२ ले पन्छाउँदै शीर्ष चारमा उक्लियो । एनआरटी चार जित, एक बराबरी र दुई हारसँगै ११ अंक (गत वर्ष पुछारमा रहेकोले २ अंक घटुवामा परेको) बनाउँदै अगाडि बढेको हो । पुलिस र थ्रीस्टारले उति नै अंक जोडे पनि गोल अन्तरमा एनआरटी अगाडि छ । मछिन्द्र, मनाङ र एक खेल कम खेलेको आर्मीको समान १३१३ अंक छ । एनआरटीलाई बियिक आन्द्रेले २४ औं मिनेटमा अग्रता दिलाएका थिए । तर आशिष लामाले ४१ र ५४ औं मिनेटमा गोल गरेपछि एपीएफले २१ को अग्रता लियो । विभागीय टिमका डिफेन्डर वीरेन्द्र प्रकाश यादवले ८० औं मिनेटमा आफ्नै पोस्टमा गोल गरेपछि खेल २२ को स्थितिमा पुग्यो । त्यसपछि दर्शन गुरुङले ८५ औं मिनेटमा निर्णायक गोल गर्दै एनआरटीलाई चौथो जित दिलाए ।"
बीबीसीमा भारतीय खेलाडी,काठमाडौं (कास) कतार एयरवेज सहिद स्मारक ए डिभिजन लिग टिम ब्रिगेड ब्वाइज क्लबले छैटौं चरणको खेल सकिएपछि भारतीय खेलाडीलाई अनुबन्ध गरेको छ । दक्षिण एसियाली कोटामा भारतका डिफेन्सिभ मिडफिल्डर मोहम्मद सौकातलाई आइतबार अनुबन्ध गरेको हो । लिगमा ६ खेलबाट ७ अंकसहित अंकतालिकाको दसौं स्थानमा रहेको ब्रिगेड ब्वाइजले सातौं चरणको खेलमा सोमबार एन्फा कम्प्लेक्समा गत संस्करणको उपविजेता संकटा क्लबको सामना गर्दै छ ।
ताप्लेजुङ सेमिफाइनलमा,(धनकुटा)  उदयपुरको चौदण्डी नगरपालिका फुटबल क्लबलाई पराजित गर्दै कर्णसिंह सोनाम फुटबल क्लब ताप्लेजुङ प्रदेशस्तरीय महिला फुटबल प्रतियोगिताको सेमिफाइनल प्रवेश गरेको छ ।आइतबार सम्पन्न खेलमा ताप्लेजुङले चौदण्डीलाई ३२ गोल अन्तरले पराजित गरेको हो । पहिलो हाफको सुरुवाती अग्रता लिएको चौदण्डीविरुद्ध ताप्लेजुङ आक्रामक रूपमा प्रस्तुत भएपछि नतिजा उल्टिन पुगेको थियो ।८ औं मिनेटमा चौदण्डीका मनिका राईले लामो दूरीबाट प्रहार गरेको बल गोलमा परिणत भयो । पहिलो हाफको २४ औं मिनेटमा ताप्लेजुङका तर्फबाट इन्द्रमाया गुरुङले गोल गर्दै खेल बराबरीमा धकेलिन् । चौदण्डीले लय गुमाउन थालेपछि ताप्लेजुङले फाइदा लियो । उसले २९ औं मिनेटमा अनुष्का शेर्पाको गोलमा २१ को अग्रता लियो । यसरी पहिलो हाफमा ताप्लेजुङले आफ्नो पक्षलाई जितका लागि सहज बनायो ।दोस्रो हाफपछि चौदण्डीका तर्फबाट मनिता तामाङले २२ औं मिनेटमा गोल फर्काउँदै खेल बराबरी गरिन् । अधिकांश समय आफ्नो पक्षमा बल कब्जा गरेको ताप्लेजुङका लागि पुनः २५ औं मिनेटमा अनुष्काले व्यक्तिगत दोस्रो गोल गरिन् । उनको यही गोल निर्णायक बन्यो । वुमन अफ द म्याच ताप्लेजुङकी अनुष्का शेर्पा घोषित भइन् । उनले ३ हजार नगद र पदक प्राप्त गरिन् । सोमबार दुईवटा सेमिफाइनल खेल हुनेछ । पहिलो खेल कन्काई फुटबल क्लब झापा र मोरङ ११ बीच हुनेछ । दोस्रो ताप्लेजुङ र आयोजक धनकुटाबीच हुनेछ ।
नेक्सस र चितवन सेमिफाइनलमा,"काठमाडौं (कास) नेक्सस क्रिकेट एकेडेमी र चितवन क्रिकेट क्लब मूलपानी क्रिकेट मैदानमा सञ्चालन भैरहेको नेक्सस कप तेस्रो संस्करण क्रिकेट प्रतियोगिताको सेमिफाइनल प्रवेश गरेका छन् । नेक्ससले स्याङ्जा क्रिकेट क्लबलाई ११ रनले र चितवनले वीरेन्द सैनिक आवासीय महाविद्यालयलाई ९ विकेटले पराजित गर्यो । नेक्सस क्रिकेट एकेडेमीको आयोजनामा भइरहेको प्रतियोगिताको पहिलो खेलमा टस जितेको नेक्ससले १९ ओभरमा ८५ रनमै खुम्चियो । नेक्ससका अनुराग सिंहले २३, आकाश खत्रीले १८ रन बनाए । स्याङ्जाका राम खनालले ४ तथा राम थापा र सन्दीप पराजुलीले २२ विकेट लिए । स्याङ्जा २० ओभरमा ७४ रनमै अलआउट भयो । यस्मु क्षत्रीले १५ र समुन्द्र लम्सालले १४ रन बनाए । नेक्ससका विक्रम केसीले ५ र अनुराग सिंहले २ विकेट लिए । दोस्रो खेलमा टस हारेको सैनिक १४ ओभरमा ३० रनमा अलआउट भयो । चितवनका काकिर्जन गुरुङ र सिमन्त घिमिरेले ३३ विकेट लिए । चितवनले १५ बलमै लक्ष्य पूरा गर्यो । अजित भण्डारीले १७ र प्रशान्त महतले १० रन बनाए ।"
रुद्र स्मृति फुटसलको उपाधि कैलाशलाई,"(हेटौंडा)  १७ औं रुद्र पाख्रिन स्मृति कप फुटसल प्रतियोगिताको उपाधि कैलाश गाउँपालिकाले हात पारेको छ । मकवानपुरमा पहिलोपटक सहिद रुद्र पाख्रिन स्मृति पार्कको आयोजनामा मकवानपुरगढी गाउँपालिकास्थित फुटसल मैदानमा आइतबार भएको अन्तिम प्रतिस्पर्धामा आयोजक टिमलाई टाइब्रेकरमा १० ले हराउँदै कैलाशले उपाधि जितेको हो । कैलाशका लागि उमेश थिङले निर्णायक गोल गरेका थिए । उपाधि चुमेसँगै कैलाशले १ लाख रुपैयाँ र सिल्ड, मेडल प्राप्त गरेको छ । आयोजक टिमले दोस्रो स्थानमा चित्त बुझाउँदै ५० हजार रुपैयाँ र मेडल प्राप्त गरेको छ । विजेता र उपविजेता खेलाडीलाई वागमती प्रदेशका प्रदेशसभा सदस्य प्रेमबहादुर पुलामी, मकवानपुरगढी गाउँपालिकाकी कार्यपालिका सदस्य मानकुमारी नेपाली, वडाध्यक्ष भागवत घिमिरे, प्रतियोगिता संयोजक भीम पाख्रिनले पुरस्कार वितरण गरेका थिए । गत पुस २८ गतेदेखि सञ्चालित प्रतियोगितामा मकवानपुरका १० वटै स्थानीय तहको फुटसल टिमको सहभागिता रहेको थियो । प्रतियोगिता सम्पन्न गर्न करिब १५ लाख रुपैयाँ खर्च भएको प्रतियोगिता संयोजक पाख्रिनले बताए ।"
सताक्षी गोल्डकप हुने,"बिर्तामोड (कास) तेस्रो सताक्षी गोल्डकप फुटबल प्रतियोगिता फागुन ३ देखि १० गतेसम्म हुने भएको छ । एन्फाको तालिकाअनुसार गोल्डकपको मिति तय गरेको आयोजक सतासीधाम स्पोर्टिङ क्बलले आइतबार पत्रकार सम्मेलनमार्फत जानकारी दिएको हो । गोल्डकपमा ए डिभिजनकासहित ८ टिमको सहभागिता रहने आयोजक समितिले जनाएको छ । नयाँ नियमअनुसार एन्फाले नै सहभागी टिमहरू निश्चित गर्ने भएकाले अहिले नै टिमको नाम सार्वजनिक गर्न नसकेको आयोजक क्लबका उपाध्यक्ष फुर्वा तामाङले बताए । गोल्डकप विजेताले नगद ६ लाख र उपविजेताले नगद ३ लाख रुपैयाँ प्राप्त गर्नेछन् । सर्वोत्कृष्ट खेलाडीले नगद ५० हजार, सर्वाधिक गोलकर्ताले नगद २५ हजार र म्यान अफ द म्याचले नगद ५ हजार रुपैयाँ प्राप्त गर्नेछन् । विधागततर्फ उत्कृष्ट मिडफिल्डर, फरवार्ड, डिफेन्स, गोलकिपर र प्रशिक्षकले जनही नगद २० हजार रुपैयाँ पाउने गोल्डकपका आर्थिक संयोजक सनम इजमले बताए । गोल्डकप सम्पन्न गर्न कुल ७६ लाख रुपैयाँ खर्च लाग्ने उनले बताए । गोल्डकप शिवसताक्षी नगरपालिका ११ झिलझिलेस्थित गणेशमान सिंह अध्ययन प्रतिष्ठानको खेल मैदानमा हुनेछ । गोल्डकपमा करिब ७ हजार दर्शक क्षमताको अस्थायी प्यारापिट निर्माण थालिएको छ । ०७३ देखि सुरु भएको सताक्षी गोल्डकप गत वर्ष आयोजना हुन सकेन । गोल्डकपमा मोफसलको चर्चित एवं घरेलु टोली झापा ११ भने सहभागी नहुने उपाध्यक्ष तामाङले जानकारी दिए ।"
एभरेस्ट च्याम्पियन,"काठमाडौं (कास) एभरेस्ट मार्सल आर्ट कराते च्याम्पियनसिपमा आयोजक एभरेस्ट मार्सल आर्ट ट्रेनिङ क्लब ७ स्वर्ण, ९ रजत र ११ कांस्य पदकसहित पहिलो भएको छ । ५ स्वर्ण र ४ कास्यसहित बंगलामुखी डोजो दोस्रो तथा ४ स्वर्ण, २ रजत र एक कांस्य जितेको लुभु डोजो तेस्रो भयो । बंगलामुखी डोजोका मनीष स्याङतान पुरुषतर्फ तथा आयोजक टोलीकी सुविधा गौतम महिलातर्फ उत्कृष्ट खेलाडी भए । विजयी खेलाडीलाई राष्ट्रिय गोजुरियो कराते संघका अध्यक्ष तथा ऊर्जा व्यवसायी गणेश कार्कीले पुरस्कार प्रदान गरे । प्रतियोगिता प्रतिभा पहिचान गर्ने सोचले सञ्चालन गरिएको प्रशिक्षक रवि शाहीले जानकारी दिए । प्रतिनिधिसभा सदस्य कृष्णगोपाल श्रेष्ठले उद्घाटन गरे । नेपाल कराते महासंघका महासचिव हरिशरण केसी, नेपाल गोजुरियो कराते महासंघका महासचिव बलराम मित्राको उपस्थितिमा भएको उद्घाटन समारोहमा वरिष्ठ प्रशिक्षक अकबर शाह तथा प्रशिक्षक वीरकृष्ण शाही, संघरत्न महर्जन, मधु लामा र १३ औं सागका कांस्य पदक विजेता विनोद शाक्यलाई सम्मान गरिएको थियो ।"
एपीएफ च्याम्पियन,"(काठमाडौं)  नेपाल एपीएफ क्लब वीर गणेशमान सिंह स्मृति तेस्रो राष्ट्रिय खुला किक बक्सिङ प्रतियोगितामा च्याम्पियन बनेको छ । पाँच स्वर्णसहित टिम च्याम्पियन बनेको एपीएफले १ लाख नगद पुरस्कार पायो । ललितपुर जिल्ला किक बक्सिङ संघद्वारा आयोजित प्रतियोगितामा नेपाल आर्मी ३ स्वर्णसाथ दोस्रो भयो ।आर्मीले ५० हजार नगद पुरस्कार हात पार्यो । पुरुषमा आर्मीका राजेश चौधरी तथा महिलामा नेपाल प्रहरी क्लबकी रीता ठकुल्ला उत्कृष्ट खेलाडी घोषित भए । दुवैले जनही २५ हजार नगद पुरस्कार प्राप्त गरे । राजेशले ६५ केजी तथा रीताले ५५ केजीमा स्वर्ण जितेका थिए । स्वर्णबापत दुवैले छुट्टै जनही ३० हजार नगद पनि पाए । भाटभटेनीले अनुशासित टिमको उपाधि पायो भने मार्च पासमा एपीएफ उत्कृष्ट बन्यो । ललितपुरको चापागाउमा भएको पुरुष ५० केजीमा मेन डोजोका मनोज रानामगर फाइनलमा एपीएफका सञ्जय राईलाई पराजित गरी पहिलो भए । पुरुष ५५ केजी फाइनलमा एपीएफका रोहित चुनारोले आर्मीका तारा तामाङलाई हराए । मुवाथाईका दावा फुन्जो शेर्पा र प्रहरीका राजेन्द्र सिन्जाली मगर तेस्रो भए । पुरुष ६० केजीमा एपीएफका वीरेन्द्रसिंह कोधारीले स्वर्ण जित्नेक्रममा प्रहरीका मुकेश पण्डितलाई पराजित गरे । मेन डोजोका सागर दर्जी र मुवाथाईका विजय रसाइली तेस्रो बने ।पुरुष ६५ केजी फाइनलमा आर्मीका राजेश चौधरीले मुवाथाईका फुर्देनी शेर्पामाथि विजय हात पारे । बक्समान्डुका मनीषकुमार भुजेल र प्रहरीका समन धुस्रीले कांस्य जिते । ७० केजीमा आर्मीका शनिसिंह सुनवारले फाइनलमा भाटभटेनीका सविन दिमहुमलाई निराश पारे । सो क्योकुसिनका प्रदीप तामाङ र एपीएफका रुद्र सरुले तेस्रो भए । पुरुष खुला तौल समूहमा रेजका कोसिस श्रेष्ठ च्याम्पियन बने । फाइनलमा कोसिसले एपीएफका भूपेन्द्र शाहलाई पराजित गरे । सो क्योकुसिनका गोपाल महर्जन र एफडब्लू उसुका शंकरबहादुर चौधरी तेस्रो भए ।महिला ६५ केजीमा एपीएफकी विनीता थापा मगरले फाइनलमा आर्मीकी मञ्जु विकलाई पन्छाए । एपीएफकी मनीषा राउत र मेन डोजोकी रविना तामाङ तेस्रो भए । महिला खुला तौल समूहमा आर्मीकी विन्दु पुनले फाइनलमा एपीएफकी जयन्ती श्रेष्ठलाई पाखा लगाइन् । मेन डोजोकी पुनम कर्माचार्य र मुवाथाई, पोखराकी सुमी श्रेष्ठ तेस्रो भए । महिला ६० केजीमा एपीएफकी निशा विक पहिलो भइन् । फाइनलमा निशाले मेन डोजोकी सुस्मिता शाहीलाई पराजित गरिन् । मकवानपुरकी रेश्मा माझी र प्रिया वाइबा तेस्रो भए । महिला ५० केजीमा एपीएफकी सञ्जुमाया थिङले आईकेकेएफकी करिश्मा कार्कीलाई हराई स्वर्ण जितिन् । आर्मीका रुविका खड्का र शान्ति थापा मगरले कांस्य हात पारे । महिला ५५ केजीमा प्रहरीकी रीता ठकुल्लाले फाइनलमा एपीएफकी विद्या गुरुङमाथि जित हात पारिन् । आर्मीका अनुपमा नेपाली र रिना धमाल तेस्रो भए ।विजेतालाई पूर्व उपप्रधानमन्त्री प्रकाशमान सिंह, पूर्वसांसद मदनबहादुर अमात्य, ललितपुर महानगरपालिकाका मेयर चिरीबाबु महर्जन, राष्ट्रिय खेलकुद परिषद्का पूर्वकोषाध्यक्ष एवं प्रतियोगिता संयोजक मीनकृष्ण महर्जन, आयोजक ललितपुर ललितपुर जिल्ला किक बक्सिङ संघका अध्यक्ष विनोद महर्जनलगायतले पुरस्कृत गरे । तीनदिने प्रतियोगिताको पुरुषमा ६ र महिलामा ५ गरी ११ स्पर्धामा १ सय २२ खेलाडीले प्रतिस्पर्धा गरेका थिए । प्रत्येक स्पर्धामा पहिलो हुनेले ३० हजार, दोस्रोले १५ हजार र तेस्रो हुने दुई खेलाडीले समान ८८ हजार नगद पुरस्कार प्राप्त गरे ।"
दिन्कर द लेजेन्ड,"(काठमाडौं)  अहिले कसैले सुनायो भन्ने लाग्दो हो, के यस्तो पनि हुन सक्छ र ? दिन्कर अमात्यले सन् अस्सीको दशकतिर फुटबल खेल्दा उनको खेल हेर्न मात्रै पूरा भित्री पाटन दशरथ रंगशालामा ओर्लिन्थ्यो । मंगलबजारलाई केन्द्र मानेर त्यसको छेउछाउको पूरा पाटन दिन्करले खेल्दै छ भनेपछि त्रिपुरेश्वरतिर पल्टिने समय थियो, त्यो । रंगशालादेखि घर फर्कंदाको हूल अहिलेको कोपुण्डोलको हिमालयन होटलसम्म पुग्थ्यो । त्यहाँ सडक विस्तार हुन अगाडिसम्म एउटा इनार थियो । त्यही इनारदेखि रंगशालासम्म थ्रीस्टारका समर्थकको बाक्लो आउजाउ चल्थ्यो । नेपाली घरेलु फुटबलमा लोकप्रिय क्लबमा पर्छ, थ्रीस्टार । अझै पनि थ्रीस्टारले खेलेको दिन दर्शकको अभाव हुने गर्दैन । यही क्लबका लेजेन्ड खेलाडी हुन्, दिन्कर । थ्री स्टारको स्थापना ०३१ सालतिर भएको थियो र त्यति बेलाका संस्थापक छ जनालाई मानिन्छ । यी ऐतिहासिक नाम हुन्, दिन्कर त भए नै, अरू केदारलाल ख्वसीं, कृष्ण मिश्र, मोतीकाजी शाक्य, राजकाजी लाखे र महबुब खान । क्लबको नामबारे त्यति बेला धेरै सोचविचार चलिरहेको थियो । नाम जुराउन आयोजना भएको बैठकमा लेख्नका लागि दिन्करले प्रयोग गरेको कलमको नाम रहेछ, थ्रीस्टार । सुरुमा नामलाई लिएर चलेको छलफलमा सुझाइएको थियो, इलेभेन स्टार भनेर । धेरैलाई यो मन परेन । अनि दिन्करले यही थ्रीस्टारको नाम प्रस्ताव गरे, सबैलाई राम्रो लाग्यो पनि । त्यति बेला हामी केही किशोरले स्थापना गरेको क्लब अहिले समग्र नेपाली क्लब फुटबलकै लोकप्रिय टिम हो भन्दा खुसी र गर्व दुवै लाग्छ, उनी भन्छन् । त्यति बेला थ्रीस्टारले धेरै खेलमा सहभागिता जनाउने गर्थ्यो । त्यसमध्ये फुटबलको टिमको स्थापना भने यिनै दिन्करको प्रयासले भएको थियो । भित्री पाटनका केही किशोर खेलाडी नियमित फुटबल खेल्थे र यसै क्रममा अनुभव गरे, हाम्रो पनि त फुटबल टिम हुनुपर्यो । यसैको नतिजा हो, थ्रीस्टार । ललितपुरमा यसअघि नै दुई क्लब अस्तित्वमा आइसकेका थिए । जावलाखेल त त्यसमध्ये सबैभन्दा पुरानो नै भयो । अझ भनौं, यसको इतिहास त्यत्तिकै पुरानो छ, जति नेपालमा फुटबलको कालखण्ड । त्यसपछि फ्रेन्डस क्लब । यसले सन् २०३७ सालदेखि ए डिभिजन लिग खेल्न थालेको हो । थ्रीस्टारका सुरुआती कप्तान दिन्कर नै भए र उनको नेतृत्वमा ०३५ सालमा थ्रीस्टारले पहिलोपल्ट सहिद स्मारक लिगको डी डिभिजनमा सहभागी जनायो र एक वर्ष त्यसमै रह्यो । थ्रीस्टार ०३६ सालमा सी डिभिजन उक्लियो, अनि ०३७ सालमा बी डिभिजन । लगतै ०३८ मा ए डिभिजनमै उक्लियो पनि । यसरी थ्रीस्टारले ०३९ सालदेखि लगातार ए डिभिजन खेलिरहेको छ । त्यसभन्दा धेरैअगाडि यही भित्री पाटनको एउटा अर्कै क्लब थियो, फ्रेन्ड्स युनियनको नाममा । यसले ०२४ सालतिरै ए डिभिजन लिगको उपाधि जितेको थियो । त्यसयता क्लबको आरोलो लाग्ने दिन सुरु भए र तल्लो डिभिजन पुगेयता यो सधैंका लागि हरायो । दिन्कर आफैंलाई पनि राम्रोसँग सम्झना छैन, फ्रेन्ड्स युनियनबारे धेरै तथ्य । भलै उनी ५८ वर्षका भए । ललितपुरको अर्को क्लब हो सुनाखरी । शुभजन्मोत्सव कप जितेर तहल्का मचाएको यो क्लब पनि नेपाली लिग फुटबल संरचनामा छैन । थ्रीस्टारले ०३८ सालमा बी डिभिजन जित्दाका प्रमुख खेलाडी थिए, गोलरक्षकमा बेखाराज वाद्यकार । अनि डिफेन्समा राजबहादुर अमात्य, दिवाकर राजकर्निकार, कृष्णबहादुर श्रेष्ठ र किसान रानामगर । मिडफिल्डमा यिनै दिन्करसँगै चन्द्र केसी, भाष्कर अमात्य र टेन्डप लेप्चा थिए । फरवार्डमा भने प्रेम चित्रकार र धमेन्द्र शाक्यले खेल्थे । त्यति बेला खेलाडी सब्स्टिच्युट गर्ने चलन खासै थिएन् । बाँसबारीविरुद्धको सेमिफाइनलमा दिन्करले ८८ औं मिनेटमा कर्नरबाट निर्णायक गोल गरेका थिए र यो निकै सुन्दर थियो । फाइनलमा भने थ्रीस्टारले ठमेल ११ लाई हराएको थियो । स्कोर २० रह्यो । त्यसमध्ये पहिलो गोल पवन रानामगरले गरेको थियो भने दोस्रो प्रेमबहादुरले । त्यति बेला थ्रीस्टारको जर्सी थियो, सेता र पहेँलो । थ्रीस्टारले जुन वर्ष पहिलोपल्ट ए डिभिजन खेल्यो, त्यस टिममा दिन्कर थिएन, उनी त्यही बेला अमेरिका पुगिसकेका थिए । एक प्रकारले उनी ऐतिहासिक अवसरबाट चुके । सन् १९८२ को एसियाली खेलकुदमा सहभागी हुने नेपाली टिमका लागि बोलाइएको सुरुआती समूहमा थिए, दिन्कर । अन्तिम छनोटको नाम घोषणा हुनुअगाडि नै उनी अमेरिका पुगिसकेका थिए । दिन्कर फेरि ०४३ साल नेपाल फर्के र खेले, ए डिभिजन । यो नै उनले खेलेको एक मात्र माथिल्लो डिभिजनको फुटबल रह्यो । यो यही वर्ष हो, जति बेला मनाङमर्स्याङ्दीले ए डिभिजनमा डेब्यू पनि गरेको थियो । लिग चरणमा दुवै क्लब एउटै समूहमा थिए । त्यसैले ०४३ असार २८ शनिबार यी दुई क्लब दशरथ रंगशालामा भिडे । यो नै यी दुई टिमबीचको पहिलो खेल हो र यसको नतिजा रह्यो, २२ को बराबरी । त्यसमा दिन्करले नै थ्रीस्टारका लागि गोलको खाता खोले, आठौं मिनेटमा । संयोगले यो नै ए डिभिजन लिगमा मनाङले खाएको पहिलो गोल रह्यो । त्यसपछि उसको तर्फबाट मणि शाहले दुई गोल गरे । खेलको अन्त्यतिर ऋतु शाक्यले थ्रीस्टारका लागि बराबरी गोल गरे । यो निकै तनावपूर्ण खेल रह्यो । मनाङले अधिकांश समय १० खेलाडीमा सीमित भएर खेलेको थियो र उसका लागि ऐतिहासिक पहिलो रातो कार्ड खाने खेलाडी रहे, उनै विराटजंग शाही । अहिले पनि दिन्कर अमेरिका नेपाल आउने जाने गरिरहन्छन् । जति बेला थ्रीस्टारलाई कुनै सहयोग चाहियो भने सबैभन्दा हात बढाउने यिनै दिन्कर हुने गर्छन् । पछिल्लो समय थ्रीस्टारको कुनै कार्यक्रम हुनुपर्छ, अथवा कुनै खाले जमघट, त्यसका लागि प्रयोग हुने स्थान हो, प्रसिद्ध अशोक हल । त्यसो त अचेल यो हल रहेन, नाम भने कायम छ । दिन्करले नै केही वर्षअगाडि यो हल किनेका थिए । अचेल थ्रीस्टारको पर्यायीजस्तै छ, अशोक हल । भर्खरै यसपल्टको लिगको सातौं चरणमा थ्रीस्टार र मनाङ भिड्दा उनी दशरथ रंगशालाको दर्शकदीर्घामा थिए । पछि उनैले खेलका उत्कृष्ट खेलाडीलाई पुरस्कार पनि दिए । संयोग कस्तो रह्यो भने त्यो खेलको नतिजा पनि उही २२ को बराबरी रह्यो । क्लबको स्थापनादेखि आजको दिनसम्म धेरै वर्ष बिते, तर दिन्करको मनमा अझै पनि केही छ भने त्यो थ्रीस्टारको माया नै हो । दिन्कर क्लब लेजेन्ड हुन् र उनीप्रति अहिलेका थ्रीस्टार समर्थक सबै ऋणी हुनैपर्छ ।"
झिल्टुङ क्रसकन्ट्री हुने,"काठमाडौं (कास) झिल्टुङ क्रसकन्ट्री दौडको चौथो संस्करण माघ २५ गते आयोजना हुने भएको छ । व्यावसायिक दौडलाई केन्द्रबाट विस्तार गर्न तथा गाउँगाउँमा दौडको चेतना फैलाउने उद्देश्यले यो प्रतियोगिता अघिल्लो संस्करणदेखि नुवाकोटको बेलकोटगढी नगरपालिका वडा नम्बर ५ ले आयोजना गर्न थालेको हो । १३४ किलोमिटरको झिल्टुङ दौड बेलकोटगढी नगरपालिका५ स्थित कोल्पुटारबाट सुरु भई बेलिनी छाप, राजओडार, खड्काछाप, सालचौर हुँदै कोल्पुटारमै आएर समाप्त हुनेछ । अघिल्ला संस्करणका विजेताले राष्ट्रिय अन्तर्राष्ट्रिय प्रतियोगितामा सफलता हासिल गरेकाले राष्ट्रिय आकर्षणका रूपमा स्थापित हुने चरणमा रहेको वडा नम्बर ५ का वडाध्यक्ष अनन्तराम नेपालले बताए । दौड ४५ किलोमिटर उकालो, २ किलोमिटर समथर र बाँकी ओरालो रहनेछ । काठमाडौं नजिक रहेकाले पनि प्रायः राष्ट्रिय खेलाडीको उपस्थितिले हामीलाई हौसला पुगिरहेको छ । यसपल्ट पनि हामीले विभागीयसहित सबै खेलाडीलाई आमन्त्रण गरेका छौं, उनले थपे, हामीले एकपछि अर्को प्रतियोगितामा सफलता पाइरहेका छौं र यसले आगामी वर्षमा पनि निरन्तरता पाउनेछ ।पहिलो संस्करणदेखि नै सक्रिय सहभागिता जनाइरहेका तथा यस संस्करणका दौड निर्देशक पूर्वप्रशिक्षक सुशीलनरसिंह राणाले विश्वमै क्रसकन्ट्री दौडको महत्त्व बढिरहेको अवस्थामा पृथक् प्रतियोगिताका रूपमा सुरु गरिएको झिल्टुङ दौड स्थापित बनेकामा खुसी व्यक्त गरे । मुख्यतः नेपालमा एथलेटिक्सको मुख्य सिजन जाडो महिनामा हुने भएकाले प्रतियोगिता खेलेर सामान्य प्रशिक्षणमा रहेका खेलाडीलाई क्रसकन्ट्री दौड अनिवार्यजस्तै हुन्छ, उनले थपे, हामीले सधैं फागुनको अन्तिम समय तथा चैतको पहिलो सातामा यो प्रतियोगिता आयोजना गर्ने गरेका थियौं । यसपल्ट फेब्रुअरीको अन्तिममा साफ क्रसकन्ट्री च्याम्पियनसिप र मार्चको अन्तिममा एसियाली क्रसकन्ट्री च्याम्पियनसिप आयोजना हुँदै छ । त्यसको तयारीका लागि पनि यस प्रतियोगिताले सहयोग पुग्नेछ ।करिब ५ सय धावकको सहभागिता रहने अनुमान आयोजकको छ । पुरुष र महिलातर्फ पहिलो हुनेले १५ हजार, दोस्रोले १० हजार र तेस्रोले ५ हजार रुपैयाँ पुरस्कार पाउनेछन् । यस संस्करणदेखि १६ वर्षमुनिका स्कुले बालबालिकालाई लक्षित गरी ४५ किलोमिटरको दौड पनि समावेश गरिएको छ । छात्रछात्रातर्फ पहिलो, दोस्रो र तेस्रो हुनेले क्रमसः ५, ३ र २ हजार रुपैयाँ पुरस्कार पाउनेछन् ।"
हिसान स्पोर्ट्स मिट,"विराटनगर (कास) ११ औं हिसान स्पोर्ट्स मिट सोमबार सहिद मैदानमा सुरु हुँदै छ । हिसान मोरङको आयोजनामा हुने प्रतियोगितामा जिल्लाका २८ उच्चमाविका दुई हजार विद्यार्थी सहभागी हुनेछन् । पुस १७ गतेसम्म सञ्चालन हुने प्रतियोगितामा महिला पुरुष भलिबल, फुटबल, क्रिकेट, बास्केटबल र एथलेटिक्स खेल खेलाइने हिसानले जनाएको छ ।"
